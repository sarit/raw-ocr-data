<?xml version="1.0" encoding="UTF-8"?>
<TEI>
<text>
<front>
</front>
<body>
<pb n="001"/>
<head>
<p>॥ śrīḥ ॥</p>
<p><b>sarasvatīkaṇṭhābharaṇasya bhojadevasya</b></p>
<p>sanātanakavi-revāprasāda-dvivedinā saṃśodhitamūlapāṭhaḥ</p>
<p>sāhityaprakāśo nāma</p>
<p><b>śṛṅgāraprakāśaḥ</b></p>
<p><b>prathamaḥ prakāśaḥ</b></p>
<p>prakṛtyādiprakāśātmā</p>
</head>

<b><lg>
  <l>acchinnamekhala - malabdhadṛḍhopagūḍha - maprāptacumbana-mavīkṣita-vaktrakānti ।</l>
  <l>kāntāvimiśravapuṣaḥ kṛtavipralambhasambhogasakhyamiva pātu vapuḥ purāreḥ॥ 1 ॥</l>
</lg></b>
<b><lg>
  <l>yatpādapaṅkajarajaḥparimārjiteṣu cetaḥsu darpaṇatalā'malatāṃ gateṣu ।</l>
  <l>śabdārthasaṃpada udāratarāḥ sphuranti vighnacchide'stu bhagavān sa gaṇādhināthaḥ ॥ 2 ॥</l>
</lg></b>
<b><lg>
  <l>ātmasthitaṃ guṇaviśeṣamahaṅkṛtasya śṛṅgāramāhuriha jīvitamātmayoneḥ ।</l>
  <l>tasyātmarakti / śaktirasanīyatayā rasatvaṃ yuktasya yena rasiko'yamiti pravādaḥ ॥ 3 ॥</l>
</lg></b>
<b><lg>
  <l>sattvātmanāmamaladharma/janmaviśeṣajanmā janmāntarānubhavanirmitavāsanotthaḥ ।</l>
  <l>sarvātmasaṃpadudayātiśayaikaheturjjāgartti ko'pi hṛdi mānamayo/vato vikāraḥ ॥ 4 ॥</l>
</lg></b>
<!-- NOTES pg=001!-->
1.
2.<note place="app">ucyate cābhinavena 'yeṣāṃ kāvyānuśīlanābhyāsavaśād viśadībhūte manomukure
varṇanīyatanmayībhavanayogyatā te hṛdayasaṃvādabhājaḥ sahṛdayā' iti dhvanyālokalocane ।</note>
3.<note place="app">uktaṃ ratneś‍vareṇa rūḍhāhaṅkārataurjityamityasya vyākhyāne sa.ka.(1.109) tātkālikanimittopanipāte
vāsanāvikāsāt tamonirbhedasthāneṣu suptaprabuddha iva sthāyibhirasaṃsṛjyamānaḥ prathama—prādurbhūto'bhimāno'haṅkāraḥ ॥
rak‍tirityeva yuk‍taḥ pāṭhaḥ śṛṅgārādeḥ ratyādivāsanāvataiva sacetasā anubhūteḥ ।</note>
4.<note place="app">yathā cocyate sarasvatīkaṇṭhābharaṇālaṅkāre— 
<lg>
  <l>viśiṣṭādṛṣṭajanmāyaṃ janmināmantarātmasu ।</l>
  <l>ātmasaṃpadguṇodbhūtereko hetuḥ prakāśate ॥ iti (5.2)</l>
</lg></note>

<pb n="002"/>
<b><lg>
  <l>tātparyameva vacasi dhvanireva kāvye saubhāgyameva guṇasaṃpadi vallabhasya ।</l>
  <l>lāvaṇyameva vapuṣi svadate'ṅganāyāḥ śṛṅgāra eva hṛdi mānavato janasya ॥ 5 ॥</l>
</lg></b>
<b><lg>
  <l>śṛṅgāra-vīra-karuṇādbhuta-raudra-hāsya-bībhatsa-vatsala-bhayānaka-śānta-nāmnaḥ ।</l>
  <l>āmnāsiṣurdaśa rasān sudhiyo vayaṃ tu śṛṅgārameva rasanād rasamāmanāmaḥ ॥ 6 ॥</l>
</lg></b>
<b><lg>
  <l>vīrādbhutādiṣu ca yeha rasaprasiddhiḥ siddhā kuto'pi vaṭayakṣavadāvibhāti ।</l>
  <l>loke gatānugatitvavaśādupetāmetāṃ nivarttayitumeṣa pariśramo naḥ ॥ 7 ॥</l>
</lg></b>
<b><lg>
  <l>aprātikūlikatayā manaso mudāderyaḥ saṃvido'nubhavaheturihābhimānaḥ ।</l>
  <l>jñeyo rasaḥ sa rasanīyatayā''tmaśa/rakte ratyādibhūmani punarvitathā rasoktiḥ ॥ 8 ॥</l>
</lg></b>
<b><lg>
  <l>ratyādayo'rdhaśatamekavivarjitā hi bhāvāḥ pṛthagvidhavibhāvabhuvo bhavanti ।</l>
  <l>śṛṅgāratattvamabhitaḥ parivārayantaḥ suptārcciṣaṃ dyuticayā iva vardhayanti ॥ 9 ॥</l>
</lg></b>
<b><lg>
  <l>ā bhāvanodayamananyadhiyā janena yo bhāvyate manasi bhāvanayā sa bhāvaḥ ।</l>
  <l>yo bhāvanāpathamatītya vivarttamānaḥ sāhaṅkṛte hṛdi paraṃ svadate raso'sau ॥ 10 ॥</l>
</lg></b>
<b><lg>
  <l>ratyādayo yadi rasāḥ syuratiprakarṣe harṣādibhiḥ kimaparāddhamatad‌vibhinnaiḥ ।</l>
  <l>asthāyinasta iti ced bhayahāsaśokakrodhādayo vada/bata kiyacciramullasanti ॥ 11 ॥</l>
</lg></b>
<b><lg>
  <l>sthāyitvamatra viṣayātiśayānmataṃ ceccintādayaḥ kuta uta prakṛtervaśena ।</l>
  <l>tulyaiva sātmani bhavedatha vāsanāyāḥ sandīpanāt, tadubhayatra samānameva ॥ 12 ॥</l>
</lg></b>
<p>ataḥ siddhametad 1. ratyādayaḥ śṛṅgāraprabhavā ekonapañcāśad bhāvāḥ,
2. vīrādayo mithyārasapravādāḥ,
3. śṛṅgāra evaikaścaturvargaikakāraṇaṃ rasa iti । sa cānubhavaikagamyatvād
asarvaviṣayatvācca duravaseyaḥ, samyagabhinayeṣu vā vidagdhaśailūṣaiḥ pradarśyamānaḥ sāmājikairava
—dhāryyate, prabandheṣu vā mahākavibhiryāvadākhyāyamāno viduṣāṃ manīṣāviṣayamavatarati । tatra
<!-- NOTES pg=002!-->
5. vacasīti vārttālāpo vivakṣitaḥ । yathātathetivacanayojanena neyo'tra vākyārthaḥ yathā vivakṣāviṣayībhūto'rtho
vacasi tātparyamiti paribhāṣyate, kāvye dhvaniriti, vallabhaguṇasaṃpadi saubhāgyamiti, uttamāvayavavinyāsata
evāṅganāpadavācyāyāṃ lāvaṇyamiti tathaiva mānini jane śṛṅgāra iti ।
10. sāhaṅkṛtāviti rā., sāhaṅkṛtinīti tadā yuktaṃ vacaḥ ।

<pb n="003"/>
na tathā padārthāḥ pratyakṣeṇa pratīyamānāḥ svadante, yathā vāggmināṃ vacobhirāvedyamānāḥ ।</p>
<p>tadāha—</p>
<b><lg>
  <l>atthaṇivesā ṇa hu taha cittaviāsaṃ kuṇaṃti saccaviā1 ।</l>
  <l>jaha uṇa te ummillaṃtā sukaivaohiṃ susīsaṃtā2॥ 13॥</l></lg></b> iti ।
<lg>
  <l>(arthaniveśā na hi tathā cittavikāsaṃ kurvanti saṃdṛṣṭāḥ ।</l>
  <l>yathā punasta unmilantaḥ sukavi—vacobhiḥ sukathyamānāḥ॥)</l></lg>
<p>ato'bhinetṛbhyaḥ kavīneva bahumanyāmahe, abhinayebhyaśca kāvyameveti ।</p>
<p>(<b>kāvyalakṣaṇam</b>)</p>
<p>tat (kāvyaṃ) punaḥ śabdārthayoḥ sāhityamāmananti । tad yathā 'śabdārthau sahitau
kāvyami'ti (bhāmahā. 1.16) ।</p>
<p><b>kaḥ punaḥ śabdaḥ?</b></p>
<p>yenoccāritenārthaḥ pratīyate (mabhā. paspaśā.)</p>
<p>sa (śabdaḥ) dvādaśadhā* <b>1. prakṛtiḥ, 2. pratyayaḥ, 3. upaskāraḥ, 4. upapadam,
5. prātipadikam, 6. vibhak‍tiḥ, 7. upasarjanam, 8. samāsaḥ,
9. padam, 10. vākyam, 11. prakaraṇam, 12 prabandha</b> iti।</p>
<p><b>ko'rthaḥ</b> (kaḥ punararthaḥ)?</p>
<p>yaḥ śabdena pratyāyyate ।</p>
<p>sa ca (arthaḥ) dvādaśadhā <b>1. kriyā, 2. kālaḥ, 3. kārakam, 4. puruṣaḥ, 5. upādhiḥ,
6. pradhānam, 7. upaskārārthaḥ, 8. prātipadikārthaḥ, 9. vibhaktyarthaḥ,
10. vṛttyarthaḥ, 11. padārthaḥ, 12. vākyārtha</b> iti ।</p>
<p><b>kiṃ sāhityam?</b></p>
<p>yaḥ śabdārthayoḥ sambandhaḥ ।</p>
<p>sa ca(sambandhaḥ) dvādaśadhā <b>1. abhidhā, 2. vivakṣā, 3. tātparyam, 4. pravibhāgaḥ,
5. vyapekṣā, 6. sāmarthyam, 7. anvayaḥ, 8. ekārthībhāvaḥ,
9. doṣahānam, 10. guṇopādānam, 11. alaṅkārayogaḥ,
12. rasāviyoga</b> iti ।</p>
<!-- NOTES pg=003!-->
1. prākṛtaṃ padametat tad‌bhavatvena neyaṃ 'satyāpitā' ityasya mūlasya, susīsaṃtā iti ca kasyacidaparasyā'prasiddhasya
saṃskṛtapadasya, ādiguruṇā bharatamuninā prākṛtasya saṃskṛtavikṛtitvena gṛhītacaratvāt । nāṭyaśāstre 17.02
2. vāmanāḥ punaḥ sandarbheṣu daśarūpakaṃ śreya' iti vadanti ।
*1–4 śabdabhedāḥ prathamaprakāśe, 5–6 dvitīyaprakāśe, 9–12 tṛtīyaprakāśe nirūpitāḥ ।

<pb n="004"/>
<p>tatra yadyapi 'na kevalā prakṛtiḥ prayok‍tavyā, na ca kevalaḥ pratyayaḥ' (mabhā. 1.2.64)
tathāpi dharmaniyamāya śāstrakriyāvyavahāre prakṛtipratyayavibhāgakalpanā । (tatra)</p>
<p>(<b>1. prakṛtiḥ</b>)</p>
<p><b>śabdārthabhāvanāyāṃ pratyayāt prathamamupādānakāraṇamiva yopādīyate tāṃ prakṛtiriti1</b>
vyapadiśanti ।</p>
<p>sā (prakṛtiḥ) tridhā— (<b>ka</b>) <b>dhāturūpā</b>, (<b>kha</b>) <b>pratyayarūpā</b>, (<b>ga</b>) <b>prātipadikarūpā</b> ca ।</p>
<p>(<b>ka. dhāturūpā prakṛtiḥ</b>)</p>
<p>dhātavaḥ ṣoḍhā <b>1. paripaṭhitā, 2. aparipaṭhitāḥ, 3. paripaṭhitā'paripaṭhitāḥ,
4. pratyayadhātavaḥ, 5. nāmadhātavaḥ, 6. pratyayanāmadhātava</b>ś‍ceti । teṣu—</p>
<p><b>1. paripaṭhitā</b> bhūvādayaḥ । yathā—</p>
<b><lg>
  <l>bhūyāt teṣāṃ kule janma jā/?/ntāṃ teṣu sampadaḥ ।</l>
  <l>yeṣāṃ svamiti manvānāḥ svīkurvanti svamarthinaḥ ॥ 14 ॥</l>
</lg></b>
<b><lg>
  <l>kaviḥ sṛjati kāvyāni hṛdyādadhati sajjanāḥ ।</l>
  <l>sūte muktāḥ payorāśirvahanti taruṇīstanāḥ ॥ 15 ॥</l>
</lg></b>
<b><lg>
  <l>na ruṇatsīndriyagrāmaṃ na śṛṇoṣi gurorvacaḥ ।</l>
  <l>no varṇayasi mitrāṇi kathaṃ gṛhaṇāsyariśriyaḥ ॥ 16 ॥</l>
</lg></b>
<p>2. <b>aparipaṭhitā</b> āndolayatyādayaḥ । yathā—</p>
<b><lg>
  <l>nīpānāndolayanneṣa preṅkholayati me manaḥ ।</l>
  <l>pavano bījayannāśā mānāśāmucculumpati ॥ 17 ॥2</l>
</lg></b>
<b><lg>
  <l>taḍitkhacayatīvāśā nasante3 śarmma varhiṇaḥ ।</l>
  <l>pānthastrīś‍vāsavegauṣṇyaṃ vidhamantyadbavāyavaḥ ॥ 18 ॥</l>
</lg></b>
<b><lg>
  <l>milantyāśāsu jīmūtā viklavante divi grahāḥ ।</l>
  <l>tāpaṃ kṣapayati prāvṛṭ kṣīyante kāmivigrahāḥ ॥ 19 ॥</l>
</lg></b>
<!-- NOTES pg=004!-->
1. tathā ca kāśikā 'prakṛtirupādānakāraṇam' (sū॰ 5.1.12) । atratyā kāśikā'vaśyameva draṣṭavyā ।
2. ucculumpati vilopayati ।	3. nasatirāpnotikarmā (nirukte 7.17) । jasante yānti ।

<pb n="005"/>
<p><b>3</b>. ye sūtreṣveva paṭhyante, na bhūvādiṣu, te <b>paripaṭhitā'paripāṭhitāḥ</b>, 'sku'
ityādayaḥ । yathā—</p>
<b><lg>
  <l>anuskunuhi mā mantūn, vasanto māna—ghasmaraḥ ।</l>
  <l>dūti! drutamṛtīyasya jijāvayiṣati smaraḥ ॥ 20 ॥1</l>
</lg></b>
<b><lg>
  <l>musalakṣepahuṅkārastobhaiḥ kalama—kaṇḍini! ।</l>
  <l>kucaviṣkambhamuttabhnan nistubhnātīva te smaraḥ ॥ 21 ॥2</l>
</lg></b>
<b><lg>
  <l>patayālūni ceṣṭāsu manāṃsi gṛhayālavaḥ ।</l>
  <l>yūnāmekena rūpeṇa yoṣito dāhyasātayaḥ ॥ 22 ॥3</l>
</lg></b>
<p>4. sanādyantāḥ <b>pratyayadhātavaḥ</b> । yathā—</p>
<b><lg>
  <l>mīmāṃsase na śāstrārthān kṛtārthayasi nārthinaḥ ।</l>
  <l>gopāyasi na santrastān kimuddhatamaṭāṭyase ॥ 23 ॥</l>
</lg></b>
<b><lg>
  <l>sūryīyati sudhāraśmiṃ narakīyati nandane ।</l>
  <l>akāmaṃ kāmayānā tvāṃ sā jīvantī mṛtāyate ॥ 24 ॥</l>
</lg></b>
<b><lg>
  <l>kapolau lohitāyete bāṣpāyete vilocane ।</l>
  <l>priyapraṇāmakāmyantī kṛśāṅgi! kalahāyase ॥ 25 ॥</l>
</lg></b>
<p>5. kaṇvādayo <b>nāmadhātavaḥ</b> । yathā—</p>
<b><lg>
  <l>kaṇḍūyati na yo marma narmaṇā yo hṛṇīyate ।</l>
  <l>na kuṣyati ruṣaṃ yaḥ sa rājā rājyaṃ bhiṣajyati ॥ 26 ॥4</l>
</lg></b>
<!-- NOTES pg=005!-->
1. mantūnaparādhān mā'nuskunuhi modāhara । skuñ ud‌dharaṇe । ṛtī ghṛṇāgatyoḥ । ghṛṇā dayā । ṛtīyasva dayasva ।
jijāva/payiṣati । ju vegitāyāṃ gatāvityasyeti rāghavaḥ । japatestu grahe jijāpayiṣati sāhasakaulīnaś‍vabhre
pātayitumicchatītyarthaḥ ।
2. kaṇḍanaṃ pratītacaraṃ gāhāsu, na tu khaṇḍanam । viṣkambhaḥ stūpaḥ । uttambhaḥ ullāsaḥ । nistubhnāti gāyati ।
3. sātiḥ sukham । dāhyebhyaḥ sātiḥ sukham । yoṣitsu sātipadārthā''ropaḥ ।
4. kaṇḍūyati spṛśati । hṛṇīyate lajjate । kuṣ prakāśe daivādikaḥ, kuṣyati prakāśayati । bhiṣajyati
cikitsate । bhiṣaj cikitsāyām । rāghavo'tra taimirikāyate ।

<pb n="006"/>
<b><lg>
  <l>valgūyati na yo'sādhumasūyati na sādhave ।</l>
  <l>mantūyati na mānyāya mahatsu na mahīyate ॥ 27 ॥1</l>
</lg></b>
<b><lg>
  <l>kamiṣudhyantu yajvānaḥ kaṃ magadhyantu māgadhāḥ ।</l>
  <l>kamarthinaḥ kuṣubhyantu rāme'raṇyaṃ bhuraṇyati ॥ 28 ॥2</l>
</lg></b>
<lg>
  <l>dhātuprakaraṇād dhātuḥ kasya cāsañjanādapi ।</l>
  <l>āha cāyamimaṃ dīrghaṃ manye dhāturvibhāṣitaḥ ॥</l>
</lg>
(mabhā. 3.1.27 bhāṣyam)
<p>(<b>6. pratyayanāmadhātavaḥ</b>)</p>
<p>yebhyaḥ paripaṭhitadhātubhyo nāmatvasiddhaye, nāmabhyo vā dhātutvasiddhaye kvibādipratyayā
lupyante te pratyaye nāmani ca dhātava i(ś‍ce)ti pratyayanāmadhātavaḥ । yathā hoḍa—galbha—
klībaprabhṛtayaḥ । yathā—</p>
<b><lg>
  <l>giro gaurbrahmakāmāśīḥ śriyaḥ pratibhuvau bhruvau ।</l>
  <l>śatruśīrmitrapūrbāhuryudhi te bandhutā sajūḥ ॥ 29 ॥</l>
</lg></b>
<p>brahma brāhmaṇāḥ, teṣāṃ kāmānāśāste iti brahmakāmāśīḥ kāmagavī । śatrūm̐n śāstīti
śatruśīḥ, mitrāṇi pṛṇātīti mitrapūḥ । sajūḥ sahajoṣaṇaḥ ।</p>
<b><lg>
  <l>hoḍase nābhijāteṣu klībase nābhimāniṣu ।</l>
  <l>vidagdhasi na mugdheṣu nā'pragalbheṣu galbhase ॥ 30 ॥</l>
</lg></b>
<p>hoḍṛ anādare, klīb adhārṣṭye, galbha dhārṣṭye ।</p>
<b><lg>
  <l>savitā vidhavati, vidhurapi savitarati, tathā dinanti yāminyaḥ ।</l>
  <l>yāminayanti dinānyapi sukhaduḥkhavaśīkṛte manasi3 ॥ 31 ॥</l>
</lg></b>
<!-- NOTES pg=006!-->
1. valgu manojñam । valgūyati priyaṃmanute । mantuḥ krut । mantūyati krudhyati । mahīyate maha pūjāyāmityasya ।
mahatsu na mahīyate pūjyammanyatāṃ vṛṇute ।
2. iṣudha astradhāraṇe, yajvānaḥ kaṃ vīram, iṣudhyantu iṣudhimantaṃ kuryuḥ, magadhyantu pariveṣṭayantu, magadha
pariveṣṭana ityasya । kuṣubha paropamarddenopatiṣṭhantām । bhuraṇyati bhuraṇa gatau । bhuraṇyati vrajati ।
kaṇvādirnāmadhātuś‍ca bhavati ।
3. sādhāraṇadharmasya bhinnatvānnotropameyopamā, tṛtīyasadṛśavyavacchedā'ghaṭanāt ।

<pb n="007"/>
<p>evaṃ</p>
<p>1. 'kaṃsavadhamācaṣṭe kaṃsaṃ ghātayati',</p>
<p>2. 'ārātri vivāsamācaṣṭe rātriṃ vivāsayati',</p>
<p>3. 'puṣyacandrayogaṃ jānāti puṣyeṇa candraṃ yojayati',</p>
<p>4. ujjayinītaḥ prasthito māhiṣmatyāṃ sūryod‌gamaṃ prāpnoti māhiṣmatyāṃ
sūryamud‌gamayatī'—ti ।</p>
<p>'ākhyānāt kṛtastadācaṣṭa iti ṇic' kṛlluk prakṛtipratyāpattiḥ prakṛtivacca kārakam',
'āṅlopaś‍ca kālātyantasaṃyoge maryādāyām', nakṣatrayoge jñi', 'citrīkaraṇe prāpī'—ti
smaryyate ।</p>
<b><lg>
  <l>prakṛtiḥ ṣaṭprakāraiṣā dhāturūpā nirūpitā ।</l>
  <l>atha pratyayarūpāpi ṣaṭprakāraiva kathyate ॥ 32 ॥</l>
</lg></b>
<p>(<b>kha. pratyayarūpā prakṛtiḥ</b>)</p>
<p>pratyayā hi 1sup—2tiṅ—3kṛt—taddhita4—dhātupratyaya5—strīpratyaya6—bhedāt ṣaṭ prakārāḥ ।
tadantā prakṛtirapi pratyayarūpā ṣaṭprakāraiva bhavati । sā (dra. aṣṭādhyāyyāḥ 3–6 adhyāyāḥ)</p>
<p><b>1. suppratyayāntā</b> yathā—
ahaṃyuḥ, śubhaṃyuḥ, sāyantanam, cirantanam, tvayakā, mayakā, āmuṣyāyaṇaḥ
apsavyaḥ (6.3.18), prāh‍ṇetarām, pragetarām, pūrvāh‍ṇetanam, samāṃsamīnā iti ।</p>
<p><b>2. tiṅpratyayāntā</b> yathā—
pacatitarām, gacchatitamām, spṛśatirūpam, jalpatikalpam, jighratideśyam, paśyatideśīyam,
āstikaḥ, nāstikaḥ, pacataki, bhindhaki, pacatabhṛjjata, khādatamodata iti ।</p>
<p><b>3. kṛtpratyayāntā</b> yathā—
kṛttrimam, hṛtrimam pākimam, sekimam, sāṃkūṭinam sāṃrāviṇam, vyāvakrośī,
vyāvahāsī, śyainampātā, tailampātā, jitvarī, āḍhyaṅkaraṇī iti ।</p>
<p><b>4. taddhitapratyayāntā</b> yathā—
gārgyāyaṇaḥ, dākṣāyaṇaḥ, vārṣyāyaṇiḥ, vārṣyāyaṇīyaḥ, phāṇṭāhṛtaḥ, phāṇṭāhṛtāyaniḥ,
ābhijityaḥ, kauñjāyanyaḥ, kutastyaḥ, tatratyaḥ, pacatitarām, pacatitamām iti ।</p>
<p><b>5. dhātusaṃjñāpratyayāntā</b> yathā—
cikīrṣā, kaṇḍūyā, putrīyā, kāraṇā, miśraṇā, mṛgayā, aṭāṭyā, sāsahiḥ, yāyāvaraḥ,
yāyajūkaḥ, cikīrṣuḥ, caṅkramaṇa iti ।</p>

<pb n="008"/>
<p><b>6. strīpratyayāntā</b> yathā—
gāṅgeyaḥ, saudāmeyaḥ, kārīṣagandheyaḥ, draupadeyaḥ, gaureyaḥ, śārṅgaraveyaḥ, krādraveyaḥ,
kāmaṇḍaleyaḥ, yauvateyaḥ, saurabheyaḥ, bahustrīkaḥ, suvadhūka iti ।</p>
<p>atha kathaṃ yauvateya iti pratyayaprakṛtāvudāhṛtam, yāvatā 'yūnasti' (4.1.77) iti
etasya taddhitasaṃjñayā prātipadikatvameva ।</p>
<p>satyametat । strīsāmānyaparyāyo yuvatiśabdaḥ prakṛtyantaramasti । yathāha 'dharmārthāṅga—
vidyākālānanuparodhayan kāmasūtraṃ tadaṅgavidyāś‍ca puruṣo'dhīyīta, prāg yauvanād yuvatiḥ'
iti । tasya ।</p>
<p>'yūnastiḥ' ityetasyaiva vā, 'erak‍tina' iti vibhāṣitaṅīṣo ḍhagutpattiḥ । yathā—
āditeyaḥ, saurabheya iti ।</p>
<p>atha kādraveyaḥ kāmaṇḍaleya iti katham? ṅyāporaprātipadikatve'pi hi
'ṅ‌yāpprātipadikād' (4.1.1) iti viśeṣavidhānāt । yūnastirityetasya tu taddhitatvāt
astu subutpattiḥ, ūṅastu pratyayatvena sā na siddhyati, samarthācca taddhitena bhavitavyam ।
antādivad‌bhāvād bhaviṣyati, tathāhi 'brahmabandhūri'—tyādau 'akaḥsavarṇe dīrghaḥ'
(6.1.101) iti dvayorekatvaṃ bhavati ।</p>
<p>yadyevaṃ 'strībhyo ḍhag' (4.1.120) iti ḍhak (ṅ) na sidhyati, so'pyādyantavad‌bhāvād
bhaviṣyatī'ti । 'sā'sya devatā' (4.2.24) iti jñāpakād ūṅutpatteḥ prāgeva vā
subutpattiriti ।</p>
<b><lg>
  <l>uktā ṣoḍhaivameṣā'pi prakṛtiḥ pratyayātmikā ।</l>
  <l>athātaḥ prātipadikarūpā ṣoḍhaiva kathyate ॥ 33 ॥</l>
</lg></b>
<p>(<b>ga. prātipadikarūpā prakṛtiḥ</b>)</p>
<p>tatra— <b>1nāmā'2vyayā'nukaraṇa3—kṛt4—taddhita5—samāsāḥ6</b> prātipadikāni । tadāha—</p>
<p>1. 'arthavadadhāturapratyayaḥ prātipadikam' (1.2.45),</p>
<p>2. 'kṛttaddhitasamāsāś‍ca' (1.2.46),</p>
<p>3. nipātasya cānarthakasya prātipadikasaṃjñā vak‍tavyā । (1.2.46 mabhā. vārttikam)</p>

<pb n="009"/>
<p>tatrārthavad‌grahaṇena nāmāvyayānukaraṇāni gṛhyante । kṛttaddhitasamāsāstu kaṇṭhoktyā । iti ।
nanvete'pyarthavanta eva ।</p>
<p>satyametat । kintu kṛttaddhitāś‍ca pratyayāḥ, teṣāmaprātipadikagrahaṇāt prātipadikasaṃjñā
na prāpnotīti kṛttaddhitagrahaṇena tadupasaṃgṛh‍ṇāti ।</p>
<p>samāsagrahaṇena tvarthavatsamudāyasya samāsasyaiva prātipadikasaṃjñeti jñāpayan
tathāvidhasya vākyasyaitāṃ nivarttayati । tatra—</p>
<p>(<b>1. nāmaprātipadikam</b>)</p>
<p>anapekṣitaśabdavyutpattīni sattvabhūtārthābhidhāyīni ca nāmāni ।</p>
<p>tāni dvidhā— <b>1. āviṣṭaliṅgāni 2. anāviṣṭaliṅgāni</b> ceti । teṣu —</p>
<p><b>1. jātidravyaparimāṇābhidhāyīnyāviṣṭaliṅgāni</b> । tatra —</p>
<p><b>jāti</b>rdvidhā 1. ākṛtivyaṅgyā 2. upadeśavyaṅgyā ca ।</p>
<p>tayorādyā yathā— gauḥ, mṛgaḥ, pakṣī, sarpaḥ, siṃhaḥ, vṛkṣaḥ, kumārī, kuṇḍam, strī,
pumān, napuṃsakam iti ।</p>
<p>dvitīyā yathā— brāhmaṇaḥ, gārgyaḥ, kaṭhaḥ, kṣatriyaḥ, vaiśyaḥ, śūdraḥ, mūrddhābhiṣikta
ambaṣṭhaḥ, pāraśavaḥ, sūtaḥ, vaidehakaḥ, caṇḍāla iti ।</p>
<p><b>dravyaṃ</b> dvidhā 1. sāpekṣam 2. anapekṣaṃ ca ।</p>
<p>tayorādyaṃ guruḥ, pitā, putraḥ, bhrātā, jāmātā, mitram, mātā, svasā, duhitā, yātā,
nanāndā, bhāryā iti ।</p>
<p>dvitīyaṃ yathā— caitraḥ, maitraḥ, indraḥ, upendraḥ, candraḥ, sūryaḥ, kālaḥ, ākāśaḥ,
prācī, pratīcī, śacī, lakṣmīriti ।</p>
<p><b>parimāṇaṃ</b> dvidhā 1. niyatam 2. aniyatañca ।</p>
<p>tayorādyaṃ yathā— droṇaḥ, khārī, palam, bhāraḥ, krośaḥ, yojanam, nivarttanam, nalvaḥ
(talpaḥ), paṇaḥ, purāṇaḥ, gaṇaḥ, akṣauhiṇī—ti ।</p>
<p>dvitīyaṃ yathā— saṃghaḥ, pūgaḥ, sārthaḥ, samājaḥ, vargaḥ, śreṇiḥ, kuṭumbam, pariṣat,
paṅktiḥ, yūtham, vanam, senā iti ।</p>
<p><b>2. guṇasaṃkhyāvacanasarvanāmānyanāviṣṭaliṅgāni</b> । teṣu
<b>guṇo</b> dvidhā 1. anurañjakaḥ 2. ananurañjakaśca ।</p>
<p>tatrā'nurañjakayogāt tadanuraktāni yathā ś‍vetā, svādu, śīghraṃ, mandaṃ, dīrghaṃ, hrasvam,

<pb n="010"/>
ṛju, vakram, mṛdu, kaṭhinaṃ, yuvā, vṛddha iti ।</p>
<p>ananurañjakayogāt tad‌viparītāni yathā— dakṣaḥ, jihma—jaḍa—prājña—khala—
sādhu—snigdha—krūra—śūra—bhīru—laghu—guru—riti ।</p>
<p><b>saṃkhyā</b> dvidhā 1. liṅgavatī 2. aliṅgā ceti । tayoḥ —</p>
<p>ādyā liṅgavatī yathā— ekaḥ, ekā, ekam, dvau, dve, ubhau, ubhe, trayaḥ, tistraḥ,
trīṇi, catvāraḥ, catastraḥ, catvārīti ।</p>
<p>dvitīyā (aliṅgavatī) yathā— pañca prātipadikārthāḥ (mabhā. 5.3.74), pañca vṛttayaḥ,
pañca padajātāni, ṣaḍ viṣayāḥ, ṣaḍ buddhayaḥ, ṣaḍindriyāṇi, aṣṭau vasavaḥ, aṣṭau
mūrttayaḥ, aṣṭau varṇasthānāni, daśa diśaḥ, ṣoḍaśa padārthāḥ, aṣṭādaśa purāṇāni' iti ।</p>
<p><b>sarvanāmāni</b> dvidhā 1. sarvādīni 2. asarvādīni ca । teṣu—</p>
<p>ādyāni yathā — 'sarva, viś‍va, anya, itara, katama, yaḥ, saḥ, eṣaḥ, ayaṃ, tvam
aham' iti ।</p>
<p>dvitīyāni yathā— 'prathama—carama—alpa—katipaya—pūrva—para—apara—dakṣiṇa—uttara—
sva—antara—sakala—kṛtsnam' iti ।</p>
<p>(<b>2. avyayaprātipadikam</b>)</p>
<p><b>prāyeṇā'liṅgasaṃkhyāśaktīnyavyayāni</b> । tāni ṣoḍhā—</p>
<p><b>'1avyaya—2nipāta— 3gatyupasarga4 —karmapravacanīya5—vibhaktipratirūpa6bhedāt</b> ।
teṣu prāyeṇa śaktisaṃkhyā'yogāt svarādī<b>nyavyayāni</b> । yadāha (mabhā. 1.1.38)</p>
<b><lg>
  <l>sadṛśaṃ triṣu liṅgeṣu sarvāsu ca vibhaktiṣu ।</l>
  <l>vacaneṣu ca sarveṣu yanna vyeti tadavyayam ॥ 34 ॥ iti</l>
</lg></b>
<p>(<b>1. avyayaprātipadikeṣu avyayāni</b>)</p>
<p>tāni (<b>avyayāni</b>) dvidhā 1. sattvagandhīni 2. asattvagandhīni ca । teṣu—
<b>sattvagandhīni</b> ṣoḍhā 1. <b>dravyarūpāṇi, 2. guṇarūpāṇi, 3, kriyārūpāṇi, 4. jātirūpāṇi,
5. saṃjñārūpāṇi, 6. sambandhirūpāṇīti</b> ।</p>
<p><b>asattvagandhīnyapi</b> ṣoḍhaiva</p>
<p><b>1. kriyāpekṣīṇi, 2. kriyādravyāpekṣīṇi, 3. kriyāviśeṣaṇāni,</b>
<b>4. kriyādravyaviśeṣaṇāni, 5. kriyāviśiṣṭarūpāṇi,</b>
<b>6. kriyādravyaviśiṣṭarūpāṇi</b> ceti । tatra—</p>

<pb n="011"/>
<p><b>sattvagandhibhedeṣu</b></p>
<p>1. dravyarūpāṇi yathā— svaḥ, divaṃ, bhuvaḥ, vihāyasā, rodasī, āpaḥ,
bhūḥ, ṛcaḥ, śam, mahaḥ, tapaḥ, hāhā, hūhū, iti ।</p>
<p>2. guṇarūpāṇi yathā— śaś‍vat, āpat, nṛpat, kūpata, kuvit, sāmi,
sāci, drāk, strāk, jyok, manāk, īṣad iti ।</p>
<p>3. kriyārūpāṇi yathā—namaḥ, svasti, svāhā, svadhā, vaṣaṭ, vauṣaṭ, śrauṣaṭ,
hanta, accha, avaḥ, parivaḥ eva iti ।</p>
<p>4. jātirūpāṇi yathā— kam, śaṃyoḥ mayaḥ, sāyam, prātaḥ, astam, nak‍tam,
divā, doṣā, hyaḥ, ś‍vaḥ' iti ।</p>
<p>5. saṃjñārūpāṇi yathā— k‍ivam, saḥ, som, svāhā, hrām, hrīm, brūm, diṅ,
hneṅ, ṛṅ, duṅ iti ।</p>
<p>6. saṃbandhirūpāṇi yathā— antaḥ, antarā, ūrdhvam, bahiḥ, pāre, madhye, samayā,
nikaṣā, ārāt, viṣvak, puraḥ, paś‍cāt iti ।</p>
<p><b>asattvagandhibhedeṣu</b></p>
<p>1. kriyāpekṣīṇi yathā— dvandvam, yathāyatham, mithaḥ, anyonyam,
parasparam, itaretarām, paroparām, uttarādharam,
adharottaramiti ।</p>
<p>2. kriyādravyāpekṣīṇi yathā— sākam, sārdham, saha, samam, amā, vinā,
ṛte, pṛthak, nānā, apṛthagiti ।</p>
<p>3. kriyāviśeṣaṇāni yathā— abhīkṣṇam, muhuḥ, punaḥ, bhūyaḥ, yugapat, ajastram,
aniśam, śanaiḥ, upāṃśu, maṅkṣu, jhaṭiti,
prāya iti ।</p>
<p>4. kriyādravyaviśeṣaṇāni yathā— alam, balavat, suṣṭhu, mṛṣā, vṛthā, mithyā,
mudhā, ad‌dhā, ṛdhak, uccaiḥ, nīcairiti ।</p>
<p>5. kriyāviśiṣṭarūpāṇi yathā— śaś‍vat, sapadi, saṃprati, purā, asaṃprati,
sanātanam, sāmpratam, jātu, bāḍham, phāṇṭam,
svayam, kāmam iti ।</p>
<p>6. kriyādravyaviśiṣṭarūpāṇi yathā— āviḥ, prāduḥ, tiras, sākṣāt, alam, prādhvam,
sat, asat, dhik, hiruk, tūṣṇīm, joṣam iti ।</p>

<pb n="012"/>
<p>(<b>2. avyayaprātipadikeṣu nipātāḥ</b>)</p>
<p>jātyādipravṛttinimittānupagrāhitvena asattvabhūtārthābhidhāyino'liṅgasaṃkhyāśaktaya
uccāvaceṣvartheṣu nipatantītyavyayaviśeṣā eva cādayo nipātāḥ । yadāha—'cādayo'sattve'
(1.4.57) iti ।</p>
<p>te (nipātāḥ) khalu 1. <b>vidhyaryāḥ, 2. arthavādārthāḥ, 3. anuvādārthāḥ,
4. niṣedhārthā. 5. vidhiniṣedhārthāḥ, 6. avidhiniṣedhārthā</b>ś‍ceti
ṣoḍhā saṃbhavanti । teṣu—</p>
<p>1. (vidhiḥ) 1. maṅgalam, 2. adhikāraḥ, 3. saṃbhramaḥ, 4. niyogaḥ, 5. samuccayaḥ,
6. vikalpa iti vidhiḥ ।</p>
<p>2. (arthavādaḥ) 1. kutsā, 2. praśaṃsā, 3. viṣādaḥ, 4. harṣaḥ, 5. īrṣyā,
6. vismaya, ityarthavādaḥ ।</p>
<p>3. (anuvādaḥ) 1. smaraṇam, 2. upamā, 3. abhyupagamaḥ, 4. anupraś‍naḥ,
5. parakṛtiḥ, 6. purākalpa ityanuvādaḥ ।</p>
<p>4. (niṣedhaḥ) 1. pratiṣedhaḥ, 2. nivāraṇam, 3. apākaraṇam, 4. asūyā,
5. garhaṇā, 6. vinigraha iti niṣedhaḥ ।</p>
<p>5. (vidhiniṣedhaḥ) 1. saṃbodhanam, 2. anukampā, 3. vitarkaḥ, 4. praś‍naḥ,
5. pakṣāntaram, 6. hetvapadeśa iti vidhiniṣedhaḥ ।</p>
<p>6. (avidhiniṣedhaḥ) 1. padapūraṇam, 2. pādapūraṇam, 3. vākyapūraṇam, 4. alaṅkārapūraṇam,
5. vākyālaṅkāraḥ, 6. padasaṃskāra ityavidhiniṣedhaḥ ।</p>
<p>teṣu —</p>
<p>(<b>1. vidhyarthā nipātāḥ</b>)</p>
<p>(<b>1.1 maṅgalārthāḥ</b>) om, atha, svasti, diṣṭyā, naha, sma, śaś‍vat, kacciditi
maṅgalārthā । yathā —</p>
<p>'om agnimīḍe purohitam' (ṛve. 1.1.1),</p>
<p>'athāto brahmajijñāsā' (brasū. 1.1.1),</p>
<p>svasti no mimītāmaś‍vinā bhagaḥ' (ṛve. 5.51.11),</p>
<p>diṣṭyā vardhase,</p>

<pb n="013"/>
<p>naha bhokṣyase bhogan, (kāśikā 8.1.31)</p>
<p>ūrdhvaṃ muhūrttāt kaṭaṃ karotu sma bhavān, (kāśikā 3.3.165)</p>
<p>śaś‍vadadhyeṣyāmahe,	(saka. 1.1.118)</p>
<p>kaccidadhyeṣyāmahe । (saka. 1.1.118)</p>
<p>(<b>1.2 adhikārārthāḥ</b>) atha, atho, yāvat, tāvat, anu, punaḥ, paś‍cād, bhūya
ityadhikārārthāḥ । yathā—</p>
<p>atha śabdānuśāsanam, (mabhā. 1.1.1) ।</p>
<p>atho tvameṣyasi,</p>
<p>yāvat saṃbhavastāvad vidhiḥ,</p>
<p>muniḥ kaṇādamanvataḥ, (pābhā.)</p>
<p>punaḥ prabhātaṃ punareva śarvarī,</p>
<p>paś‍cādāvāṃ virahaguṇitam, (megha. 108)</p>
<p>bhūyaś‍cāha tvamasi śayane, (megha. 109)</p>
<p>(<b>1.3 saṃbhramārthakāḥ</b>) yāvat, tāvat, nanu, purā, aṅga, hi, hanta, sīm iti saṃbhramārthāḥ ।</p>
<p>yathā—'yāvat sa samayaḥ samameva tāvat'	(kāśikā 8.1.42) ।</p>
<p>'nanu gacchāmi bhoḥ'	(kāśikā 8.1.42)</p>
<p>'adhīṣva māṇavaka! purā vidyotate vidyut', (kāśikā 8.1.42)</p>
<p>'aṅga paca, na hi paca', (kāśikā 8.1.34)</p>
<p>'hanta praśādhi', (kāśikā 8.1.34)</p>
<p>'pra sīmādityo'sṛjat, prāsṛjat sarvatra āditya' ityarthaḥ । (ṛve.2.28.4)</p>
<p>(<b>1.4 niyogārthakāḥ</b>) param, vai, vāva, eva, ha, aha, tu, u iti niyogārthāḥ । yathā—
dharmmaḥ sakhā paramaho paralokayāne,</p>
<p>vedo vai dharmmamūlam,</p>
<p>dve vāva brahmaṇo rūpe,	(bṛpa. 3.2.1)</p>
<p>ātmaivedamagra āsīt,	(bṛpa. 1.4.1) ।</p>
<p>sa hovāca,	(kāśikā 8.1.61) ।</p>
<p>tvamaha grāmaṃ gaccha,	(kāśikā 8.1.56) ।</p>

<pb n="014"/>
<p>ākhyāsyāmi tu te,	(kāśikā 8.1.56) ।</p>
<p>satyamu te vadanti,	(1.5.3) ।</p>
<p>(<b>1.5 samuccayārthakāḥ</b>)</p>
<p>ca, vā, ā, api, uta, atha, atho, tathā iti samuccayārthāḥ ।</p>
<p>yathā—'ahaṃ ca tvaṃ ca vṛtrahan', (ṛve. 8.62.11)</p>
<p>'vāyurvā tvā, manurvā tvā', (1.7.7.2)</p>
<p>'devebhyaś‍ca pitṛbhya ā', (ṛve. 10.16.11)</p>
<p>'dantairapi nakhairapi', (taibrā. 3.6.6)</p>
<p>'daivyāḥ śamitāra uta manuṣyāḥ', (taibrā. 3.6.6)</p>
<p>'devānatha pitṝn stuhi',</p>
<p>'atho khalvāhuḥ',</p>
<p>'hārīto'trirahaṃ tathā' iti ।</p>
<p>(<b>1.6. vikalpārthakāḥ</b>)—</p>
<p>vā, atha, atho, yadi, caṇ, cet, net, mā iti vikalpārthāḥ</p>
<p>yathā—'rājyaṃ vā karttavyaṃ bhāṣyaṃ vā śrotavyam',</p>
<p>'ṛtau vyaveyādathā'nṛtau parvavarjam',</p>
<p>'nadīṣu snāyādatho devakhāte',</p>
<p>'yadi śamaḥ kiṃ tapasā',</p>
<p>'tvaṃ ca gantā kimatra me',</p>
<p>'upādhyāyaś‍cedāgacched āśaṃse yukto'dhīyīya', (mabhā. 3.3.133)</p>
<p>'nejjihmayantyo narakaṃ patāma', (niruktam 1.11.1)</p>
<p>mā kadācididamāpi syāt' iti । evamanye'pi prayogā'nusārato draṣṭavyāḥ ।</p>
<p>ete ca vidheranyatrāpi veditavyā iti ॥</p>
<p>(<b>2. arthavādārthā nipātāḥ</b>) arthavāde—</p>
<p>(<b>2.1 kutsārthāḥ</b>) hā, dhik, cit, nāma, kim, ha, api, jātviti kutsārthāḥ ।</p>
<p>yathā— hā kimevaṃ pravarttase, dhik pramādaḥ, (mavīca. 5.46, 47)</p>
<p>kulmāṣām̐ś‍cidāhara, (niruktam 1.4.12)</p>

<pb n="015"/>
<p>ko nāmāyaṃ saviturudayo yatra na sve sphuranti,</p>
<p>kimadhīte devadattaḥ, (kāśikā 1.4.96)</p>
<p>tvaṃ ha brāhmaṇo'si, (kāśikā 8.1.39)</p>
<p>api siñcet palāṇḍum, (kāśikā 8.1.40)</p>
<p>tatra jātu gamiṣyasi, (kāśikā 8.1.37) iti ।</p>
<p>(<b>2.2 praśaṃsārthāḥ</b>)</p>
<p>tu, paśya, paśyata, aha, aho, yathā, yāvat, cid iti praśaṃsārthāḥ ।</p>
<p>yathā yastu māṇavako bhuṅkte,</p>
<p>paśya māṇavako bhuṅkte, (kāśikā 1.4.96)</p>
<p>paśyata māṇavako bhuṅkte, (kāśikā 8.1.39)</p>
<p>aha māṇavako bhuṅkte, (kāśikā 8.1.40)</p>
<p>aho devadattaḥ pacati śobhanam, (kāśikā 8.1.37)</p>
<p>yathā pacati śobhanam,</p>
<p>yāvat karoti cāru,</p>
<p>ācāryaś‍cididaṃ brūyāt iti (niruktam 1.4.12)</p>
<p>(<b>2.3 viṣādārthakāḥ</b>)</p>
<p>hī, ī, hā, hanta, bata, nāma, bhoḥ, kaṣṭamiti viṣādārthāḥ ।</p>
<p>yathā—hī mahīśo dṛśyate,</p>
<p>ī īdṛśaḥ saṃsāraḥ,	(gara. 1.9 tilakaḥ)</p>
<p>hā priye jānaki!,	(urāca. 3.9)</p>
<p>nirāśrayā hanta hatā manasvitā,	(kirātā. 1.43)</p>
<p>aho bata mahat kaṣṭam, (mabhāra. vana. 2.64, gītā—1)</p>
<p>kva nāma gamiṣyasi,</p>
<p>bhoḥ śrānto'si,</p>
<p>kaṣṭaṃ bhoḥ kaṣṭam,	(mavīca. 3.41, māmā. 9.20) iti ।</p>
<p>(<b>2.4 harṣārthāḥ</b>)</p>
<p>diṣṭyā, hanta, bata, baṭ, bāṭ, kat, katham, kacciditi harṣārthāḥ ।</p>
<p>yathā— diṣṭyā na mṛto'si sakhe!,</p>

<pb n="016"/>
<p>hanta jīvitāḥ smaḥ,</p>
<p>saiveyaṃ bata me priyā,</p>
<p>baḍ mahān asi sūrya,	(ṛve. 8.101.12)</p>
<p>bāṭ tābhyaḥ svāhā,	(śuya. 18.40)</p>
<p>kad rudrāya pracetase,	(ṛve. 1.43.1)</p>
<p>kathaṃ vatso me rāmabhadraḥ,</p>
<p>kaccijjīvati pārvatī iti (kāśikā 8.1.60, 61, 106)</p>
<p>(<b>2.5 īrṣyārthāḥ</b>)</p>
<p>ha, aha, pratyuta, parama, kintu 'api nāma' 'yadināme'—tīrṣyārthāḥ ।</p>
<p>yathā— svayaṃ haudanaṃ bhuṅkte 3,</p>
<p>upādhyāyaṃ sak‍tūn pāyayati,</p>
<p>svayamaha sthena yāti 3,</p>
<p>upādhyāyaṃ padātiṃ gamayati,</p>
<p>pratyuta māmupālabhase,</p>
<p>devo bhavān paraṃ bhṛṅgiriṭiḥ,</p>
<p>vidvānasi kintu kitavaḥ,</p>
<p>mātaryapi mṛtāyāṃ dīvyasi,</p>	
<p>bhavatu nāma kāmacārī tathāpyasau patireva,</p>
<p>asi tapasvī yadi nāma mūrkhaḥ iti ।</p>
<p>(<b>2.6 vismayārthāḥ</b>) hī, aho, ahaha, cana, nāma, paśya, paśyata, bateti vismayārthāḥ ।</p>
<p>yathā— hatavidhilalitānāṃ hī vicitro vipākaḥ, (māgha. 11.64)</p>
<p>aho rūpamasyāḥ, (saka. (alaṃ) 2)</p>
<p>ahaha māhātmyaṃ mahīpateḥ,</p>
<p>yācitā naiva kupyanti puruṣāḥ kecanaiva te,</p>
<p>andho nāma parvatamārokṣyati,</p>
<p>paśya māṇavako brūte,</p>

<pb n="017"/>
<p>paśyatākāśena yāti,</p>
<p>ko'yaṃ bata dṛśyate iti ।</p>
<p>evamanye'pi yathā prayogamanusarttavyāḥ ।</p>
<p>ete cārthavādādanyatrāpi veditavyā iti ॥</p>
<p>(<b>3. anuvādārthā nipātāḥ</b>)</p>
<p>(<b>3.1. smaraṇārthāḥ</b>)</p>
<p>ām, āḥ, aye, nāma, nūnam, hum, omiti smaraṇārthāḥ ।</p>
<p>yathā— ām, saiṣā pañcavaṭī,</p>
<p>āḥ, sa tasyāḥ saṃlāpaḥ,</p>
<p>ā jñātaṃ sa jaṭāyureṣaḥ,	(udāttarāghave 2.31)</p>
<p>aye devo dāśarathiḥ,</p>
<p>sa nāmā'yaṃ bhaviṣyati,</p>
<p>nūnameṣā jānakī,</p>
<p>huṃ maaraṃdo,	(māmā. 7.1)</p>
<p>omevametat iti ।</p>
<p>(<b>3.2 upamānārthāḥ</b>)</p>
<p>iva, vā, yathā, cit, na, nakiḥ, nu prati ityupamānārthāḥ ।</p>
<p>yathā— rājeva brūyāt,</p>
<p>maṇīvoṣṭrasya lambete,	(mabhāra. 171.12)</p>
<p>jyeṣṭho bhrātā yathā pitā,</p>
<p>agniś‍cid bhāyāt,</p>
<p>mṛgo na bhīmo kucaro giriṣṭhāḥ, (ṛve, 1.154.2)</p>
<p>pāvako nakirmāṇavakaḥ,</p>
<p>vṛkṣasya nu te puruhūtavayāḥ, (ṛve. 6.24.3 nirukta 1.419)</p>
<p>abhimanyurarjunataḥ prati, (kāśikā 1.4.92) iti ।</p>
<p>(<b>3.3 abhyupagamārthāḥ</b>)</p>
<p>oma, tathā, ām, nāma, athakim, śrat, satyam, vāḍhamityabhyupagamārthāḥ
yathā— omiti hovāca,</p>
<p>sa tatheti pratijñāya,	(kusaṃ. 6.3)</p>

<pb n="018"/>
<p>ām yathā bravīṣi,</p>
<p>evaṃ nāma bhavatu,</p>
<p>gamiṣyati bhavān ? athakim,</p>
<p>śraddadhe yathā''ttha,</p>
<p>satyamasāraḥ saṃsāraḥ,</p>
<p>vāḍhameṣo'smi kāmandakī saṃvṛttaḥ (māmā. 1 prastāvanā) iti ।</p>
<p>(<b>3.4 anupraśnārthāḥ</b>)</p>
<p>nanu, hī, nu,api, hum, na, kila, nanu, kila, evam, śaśvadityanupraśnārthāḥ ।</p>
<p>yathā— akārṣīḥ kaṭaṃ devadatta? nanu karomi bhoḥ, (kāśikā 3.2.120)</p>
<p>akārṣam̐ hī hyaḥ,	(kāśikā 8.2.93)</p>
<p>kathaṃ nu kariṣyāmi,	(niruktam 1.4.17)</p>
<p>api bhavān makarandaḥ?	(māmā. 9.41)</p>
<p>hum sa evāsmi,	(niruktam 1.5.7)</p>
<p>na kilaivam,	(niruktam 1.5.7)</p>
<p>nanu kilaivam,	(niruktam 1.5.7)</p>
<p>evametat?	(niruktam 1.5.11)</p>
<p>śaś‍vadevam iti ।	(niruktam 1.5.11)</p>
<p><b>3.5.</b> (<b>parakṛtyarthāḥ</b>)</p>
<p>iti, evaṃ kila, khalu, nanu, sma, api, nāma iti parakṛtyarthāḥ ।</p>
<p>yathā— nityaḥ śabda iti mīmāṃsakāḥ, anitya eveti tārkikāḥ,</p>
<p>evaṃ kilopādhyāyaḥ paṭhati,	(kāśikā 3.2.119)</p>
<p>dhanyāḥ khalu dharmamācaranti,</p>
<p>nanvetadakārṣīt sarvo'pi,</p>
<p>iti smopādhyāyaḥ kathayati,</p>
<p>so'pi jānātyeva,</p>
<p>ko nāma na manyata iti ।</p>

<pb n="019"/>
<p><b>3.6.</b> (<b>purākalpārthāḥ</b>)</p>
<p>purā, śaś‍vat, iti ha, iti kila, iti sma, iti hasma, yatkila
śaś‍vatkila iti purākalpārthāḥ ।</p>
<p>yathā— nalena sma purādhīyate,		(kāśikā 3.2.118,122)</p>
<p>evaṃ śaś‍vaditi,	(kāśikā 3.2.116)</p>
<p>iti ha cakāra,</p>
<p>iti kila śrūyate purāṇeṣu,</p>
<p>iti sma brahmavādinaḥ pūrve vadanti,</p>
<p>iti ha sma tatrabhavān bhāgurāyaṇaḥ,</p>
<p>evamiha gurubhyaḥ śrūyate,</p>
<p>yat kileha taruṣaṇḍe pāṇḍavā ūṣuḥ,</p>
<p>śaś‍vat kiledamitthaṃ babhūva,</p>
<p>evamanye'pi yathā prayogamanusarttavyāḥ,</p>
<p>ete cā'nuvādato'nyatrāpi veditavyā iti ।</p>
<p>(<b>4. niṣedhārthā nipātāḥ</b>)</p>
<p>(<b>4.1 pratiṣedhārthakāḥ</b>)</p>
<p>na, nañ, a, ana, no, nakir, kiṃ, na hi iti pratiṣedhārthāḥ ।</p>
<p>yathā— yugapanna ekadharmāṇām,</p>
<p>nendraṃ devamamaṃsata,	(ṛve. 8.3.4)</p>
<p>śaś‍vat tvam abrāhmaṇa iva bhāṣase,</p>
<p>anopamā te buddhiḥ,</p>
<p>tasya tulyo'pi no bhavān,</p>
<p>na kirgrāmaṃ gamiṣyasi,</p>
<p>kiṃ gatena kariṣyasi,
na hi premā nimitte sati iti ।</p>
<p>(<b>4.2. nivāraṇārthakāḥ</b>)</p>
<p>mā, māṅ, mā sma, mākir, alam, khalu kṛtam, paryāptam iti
nivāraṇārthāḥ ।</p>

<pb n="020"/>
<p>yathā— mā kariṣyasi,</p>
<p>mā kārṣīḥ,	(niruktam 1.5.8)</p>
<p>mā sma karoḥ,</p>
<p>mākirneśanmākīṃ riṣat,	(ṛve. 6.54.7)</p>
<p>alaṃ kṛtvā,</p>
<p>khalu kṛtvā,</p>
<p>kṛtaṃ sāhasena,</p>
<p>paryāptaṃ bhayena iti ।</p>
<p>(<b>4.3 apākaraṇārthāḥ</b>)</p>
<p>āḥ, ī, om, hum, phaṭ, dhik, khar, are ityapākaraṇārthāḥ ॥</p>
<p>yathā— āḥ pāpa! pratihato'si,</p>
<p>ī ito niṣpata,</p>
<p>om kimevaṃ vadasi,</p>
<p>huṃ ṇillajja osara,</p>
<p>phaṭ apakhyākaro'si,</p>
<p>dhik tvā jālma,</p>
<p>khar duṣṭe piśāci,</p>
<p>are durātman iti ।</p>
<p>(<b>4.4 asūyārthāḥ</b>)</p>
<p>aṅgaḥ, hi, aho, huṃ, he, haye, āre, arare ityasūyārthāḥ ।</p>	
<p>yathā— aṅga! kūja—3 idānīṃ jñāsyasi jālma,</p>
<p>sa hi vyāharatu kathaṃ hi vyākariṣyati, (niruk‍tam 1.5.5)</p>
<p>vṛṣalagrāmamaho gamiṣyasi,</p>
<p>huṃ gamiṣyāmi grāmam,</p>
<p>he devadatta!,	(kāśikā 8.2.85)</p>
<p>haye jāye manasā tiṣṭha ghore, (ṛve. 10.15.1)</p>
<p>āre nāhamunmattaḥ,</p>
<p>arare mahārājaṃ prati kutaḥ kṣattriyāḥ iti । (urāca. 4.27/28)</p>

<pb n="021"/>
<p>(<b>4.5 garhaṇārthāḥ</b>)</p>
<p>katham, yat, yadi, yadā, jātu, api, yacca, yatreti garhaṇārthāḥ ।</p>
<p>yathā— kathaṃ nāmā'trabhavān vṛṣalaṃ yājayet,</p>
<p>yat tatrabhavān vṛṣalaṃ yājayet,</p>
<p>yadi tatrabhavān vṛṣalaṃ yājayet,</p>
<p>yadā tatrabhavān vṛṣalaṃ yājayet,</p>
<p>jātu tatrabhavān vṛṣalaṃ yājayet,</p>
<p>api tatrabhavān vṛṣalaṃ yājayet,</p>
<p>yacca tatrabhavān vṛṣalamayājayiṣyat,</p>
<p>yatra tatrabhavān vṛṣalamayājayiṣya iti ।</p>
<p>(<b>4.6 vinigrahārthāḥ</b>)</p>
<p>ha, aha, tuvai, tvai, vai, vāva, varam, nanu iti vinigrahārthāḥ ।</p>
<p>yathā— ayamidaṃ ha kariṣyati,	(niruk‍tam 1.5.2)</p>
<p>ayamahedaṃ karotu,	(niruk‍tam 1.5.2)</p>
<p>ayaṃ tuvai tatra gantā,</p>
<p>ayaṃ tvai te niyogaḥ,</p>
<p>bṛhaspatirvai devānāṃ purohita āsīt,</p>
<p>ayaṃ vāva hasta āsīt,		(kāśikā 8.1.64)</p>
<p>varamadyakapotaḥ ś‍vomayūrāt, (kāsū. 1.2.29)</p>
<p>nanu vak‍tṛviśeṣaniḥspṛhā guṇagṛhyā vacane vipaś‍citaḥ (kirātā.2) iti,</p>
<p>evamanye'pi yathāprayogamanusarttavyāḥ,</p>
<p>ete ca niṣedhato'nyatrāpi draṣṭavyā iti ।</p>
<p>(<b>5. vidhiniṣedhārthā nipātāḥ</b>)</p>
<p>(<b>5.1 saṃbodhanārthāḥ</b>)</p>
<p>he, hai, ayi, aṅga, ho, aho, haṃho, bhoḥ iti saṃbodhanārthāḥ ।</p>
<p>yathā— he devadatta,</p>
<p>hai yajñadatta,	mabhā. 8.2.85)</p>

<pb n="022"/>
<p>ayi viṣṇumitra,</p>
<p>aṅga māṇavaka,</p>
<p>ho agnihotrin,</p>
<p>aho mahārāja,</p>
<p>haṃ ho mahābrāhmaṇa,</p>
<p>bhoḥ pāntha! pravarttasva nivarttasva vā iti ।</p>
<p>(<b>5.2 anukampārthāḥ</b>)</p>
<p>'a, i, u, e, o, ā, ī, ū' ityanukampārthāḥ ।</p>
<p>yathā— a avehi,</p>
<p>i indraṃ paśya,</p>
<p>u uttiṣṭha,</p>
<p>e ita ehi,</p>
<p>o oṣati tvāṃ taraṇiḥ,</p>
<p>ā āgataste tātaḥ,</p>
<p>ī īkṣito'si gaccha,</p>
<p>ū ūṣare bījaṃ vapasi iti ।</p>
<p>(<b>5.3 vitarkārthāḥ</b>)</p>
<p>kim, nu, nūnam, āho, uta, svit, vā, iva iti vitarkārthāḥ ।</p>
<p>yathā— kimayaṃ sthāṇuḥ kiṃ puruṣaḥ,</p>
<p>ahirnu rajjurnu,	(kāśikā 8.2.98)</p>
<p>na nūnamasti no ś‍vaḥ,	(ṛve. 1.170.1, niruktam 1.6.2)</p>
<p>sthāṇurayamāho puruṣaḥ,</p>
<p>dhūmo'yamuta kapotaḥ,</p>
<p>padmametanmukhaṃ svid bhāti,</p>
<p>hantāhaṃ pṛthivīmimāṃ nidadhānīha veha vā, (ṛve. 10.119.9, niruktam. 1.4.23)</p>
<p>tāmyatīva me vatso makarandaḥ (māmā 3.18) iti ।</p>

<pb n="023"/>
<p>(<b>5.4 praśnārthāḥ</b>)</p>
<p>satyam, kim, hi, kaccit, evam, api, atha, uta iti praśnārthāḥ । yathā—</p>
<p>satyaṃ bhokṣyase?,	(kāśikā 8.1.32)</p>
<p>kiṃ devadattaḥ pacati?,</p>
<p>kaṭaṃ kariṣyasi hi?,	(kāśikā 8.2.93)</p>
<p>kaccijjīvati me mātā?, (kāśikā 3.3.153)</p>
<p>evametad devadatta?,</p>
<p>api kriyārthaṃ sulabhaṃ samitkuśam, (kusaṃ. 5.33)</p>
<p>devo'yamatha mānuṣaḥ,</p>
<p>uta daṇḍaḥ patiṣyati?	(kāśikā 3.3.152) iti ।</p>
<p>(<b>5.5. pakṣāntarārthāḥ</b>)</p>
<p>nanu, punaḥ, hi, tu, tarhi, yāvat, yāvatā, atho, cid iti pakṣāntarārthāḥ ।</p>
<p>yathā— nanvaraṇyametanna gṛham,</p>
<p>sa paṭhati ayaṃ śete,</p>
<p>idaṃ hi kariṣyati,</p>
<p>yat sa rodityayaṃ tu hasati,</p>
<p>yadyevaṃ tarhi gamyate,</p>
<p>jāne'nyo'(yam) yāvat sa eva,</p>
<p>jāne gato bhavān yāvatā'dyāpi na yāti, (nāyāti)</p>
<p>atho śarastena madarthamujjhitaḥ,	(saka. pṛ. 33)</p>
<p>kaś—cid bhuṅkte, kaś—cid bhojayati,	iti ।</p>
<p>(<b>5.6 hetvapadeśārthāḥ</b>)</p>
<p>hi, nu, ataḥ, iti, yat, tat, yena, tene'ti hetvapadeśārthāḥ ।</p>
<p>yathā— idaṃ kariṣyati hi vatsaka ehi/idaṃ hi kariṣyati (si vatsaka ehi)</p>
<p>kimiha nu dhānakāḥ,</p>
<p>atastvāmarthayāmi,</p>
<p>hastīti palāyate,</p>

<pb n="024"/>
<p>yadayaṃ dadāti tat subhagaḥ,</p>
<p>yena labhate tena stauti iti,</p>
<p>evamanye'pi yathāprayogamanusarttavyāḥ,</p>
<p>ete ca vidhiniṣedhādanyatrāpi veditavyā iti ।</p>
<p>(<b>6. avidhiniṣedhārthā nipātāḥ</b>)</p>
<p>(<b>6.1 padapūraṇārthāḥ</b>)</p>
<p>u, uta, āho, vai, hi, vā, khalu, sviditi padapūraṇārthāḥ ।</p>
<p>yathā— kimu, kimuta, utāho, navai, nahi, athavā, nakhalu, āhosvid iti ।</p>
<p>(<b>6.2 pādapūraṇārthāḥ</b>)</p>
<p>kam, īm, sīm, it, u, tu, hi, ca iti pādapūraṇārthāḥ ।</p>
<p>yathā— śiśiraṃ jīvanāya kam,	(nirukta 1.10.1)</p>
<p>e (ā+ī) maṃ sṛjatā sute,	(ṛve. 1.9.2, niruktam 1.10.2)</p>
<p>pra sīmādityo ṛ sṛjad vidharttā,	(ṛve.2.28.4, niruktam 1.7.3)</p>
<p>tamid (m i) d‌vardhantu no giraḥ,	(ṛve.8.92.21,niruktam 1.10.3)</p>
<p>ayam u te samatasi,	(ṛve. 1.30.4; nirukta 1.11.4)</p>
<p>devaḥ sa tu, na mānuṣaḥ,</p>
<p>indavo vāmuśanti hi,	(ṛveḥ 1.2.4)</p>
<p>viloladṛṣṭaṃ hariṇāṅganāsu ca (kusaṃ. 5.13) iti ।</p>
<p>(<b>6.3 vākyapūraṇārthāḥ</b>)</p>
<p>ete ca, anye ca, nūnam, iva, eva iti khalu ityādayo vākyapūraṇārthāḥ ।</p>
<p>yathā— vi sīm ataḥ suruco vena āvaḥ, (taisaṃ. 4.2.8.2 nirukta 1.7.3)</p>
<p>naraṃ ca nārāyaṇameva ceti,</p>
<p>nūnaṃ sā te prati varaṃ jaritre, (ṛve. 2.11.21, niruktam 1.7.1)</p>
<p>kathamiva etad bhaviṣyati,</p>
<p>evā hyeva evā hīndra,	(taiā. 1.20, kāśikā 6.3.136)</p>
<p>atho khalvāhuḥ,</p>

<pb n="025"/>
<p>abhīṣuṇaḥ sakhīnām,	(ṛve.4.31.3,kāśikā6.3.134;</p>
<p>8.3.107, 8.4.27)</p>
<p>ā evaṃ nu manyase iti । (mabhā. kāśikā 1.1.14)</p>
<p>(<b>6.4. alaṅkārapūraṇārthāḥ</b>)</p>
<p>bhaṅgaśleṣa—bhāṣāś‍leṣa—yamaka—vakrokti—citra—anuprāsa—padāvṛtti—</p>
<p>praśnottara—prabhṛtayo'laṅkārāḥ । tadarthāḥ yathā—</p>
<p>(<b>bhaṅgaś‍leṣārthāḥ</b>)</p>
<p>na vāryante, na cāryante, na smāryante, na hasanti, na hīyante na vairāyate
iti bhaṅgaś‍leṣe,</p>
<p>(<b>bhāṣāś‍leṣārthāḥ</b>)</p>
<p>sa hi aho raṇe katthatepi yonarāyā iti bhāṣāś‍leṣe,</p>
<p>(<b>yamakaś‍loke</b>)</p>
<p>yoṣitāṃ gātraṃ na khalūnaṃ nakhalūnamiti yamakaś‍loke,</p>
<p>(<b>vakroktau</b>)</p>
<p>śastraṃ na khalu voḍhavyamiti vakroktau,</p>
<p>(<b>citre</b>)</p>
<p>nanu ho mathanā rāgho ghorā nātha maho nu na' iti citre,</p>
<p>(<b>anuprāse</b>)</p>
<p>'sa hi mahīśo varttata' ityanuprāse,</p>
<p>prāse prāso'munā raṇe iti padāvṛttau,</p>
<p>kā nanāda timirādapi kālī iti praś‍nośnottare' iti ।</p>
<p>(<b>6.5 vākyālaṅkārārthāḥ</b>)</p>
<p>ārṣika, ārṣiputraka, ārṣīka, vaidikādi—vākyānāmalaṅkāra—hetavo
vākyālaṅkārārthāḥ yathā—</p>
<p>atho, khalu, tvayi, tarhi, 'atha khalu etarhi', 'aho nu khalu bhoḥ',</p>
<p>'iti ha sma bhagavān punarvasurātreyaḥ',</p>
<p>na ha vai saśarīrasya sataḥ priyā'priyayorapahatirasti, (chāu. 8.12.1)</p>

<pb n="026"/>
<p>na vā are jāyāyai kāmāya jāyā priyā bhavati, (bṛu. 4.5)</p>
<p>na vā u etanmriyase na riṣyasi iti । (ṛve. 1.162.21)</p>
<p>(<b>6.6 padasaṃskārārthāḥ</b>)</p>
<p>padasaṃskārastu dvidhā vidhiniṣedharūpābhyām । tayoḥ —</p>
<p>1. plutavidhiḥ, 2. dvirvacanavidhiḥ, 3. laḍādividhiḥ, 4. pararūpādividhiriti
<b>vidhirūpaḥ ।</b></p>
<p>1. pararūpādipratiṣedhaḥ, 2. saṃhitādipratiṣedhaḥ, 3. padādeśādipratiṣedhaḥ,</p>
<p>4. nighātapratiṣedha iti <b>niṣedharūpaḥ</b> । tatra —</p>
<p>(<b>6.6.1 vidhirūpaḥ padasaṃskārārthāḥ</b>)</p>
<p>(<b>1. plutavidhiḥ</b>)</p>
<p>hai he prayoge haihayoḥ,</p>
<p>omabhyādāne,</p>
<p>brūhi preṣya śrauṣaḍ vauṣaḍāvahānāmādeḥ (8.2.85—87—91) iti</p>
<p>plutavidhiḥ ।</p>
<p>yathā— devadatta hai 3,</p>
<p>he 3 devadatta,</p>
<p>om 3 agnimīḍe purohitam,</p>
<p>agnimā 3 vaha,	(taibrā. 3.5.3.2)</p>
<p>astu śrau 3 ṣaṭ,	(taisaṃ. 1.6.11.1.2)</p>
<p>vau 3 ṣaṭ iti ।</p>
<p>(<b>2. dvirvacanavidhiḥ</b>)</p>
<p>parervarjana (8.1.5),</p>
<p>prasamupodaḥ pādapūraṇe (8.1.6),</p>
<p>uparyadhyasaḥ sāmīpye (8.1.7) iti dvirvacanavidhiḥ ।</p>
<p>yathā— pari pari trigarttebhyo vṛṣṭo devaḥ,	(kāśikā 8.1.5)</p>
<p>pra prāyamagnirbharatasya śrṛṇve,	(ṛve. 7.8.4)</p>

<pb n="027"/>
<p>saṃ samid‌yuvase vṛṣan,	(ṛve. 10.191.1)</p>
<p>upopa me parāmṛśa,	(ṛve. 1.126.7)</p>
<p>kiṃ no dudu harṣase dātayā u,	(ṛve. 4.1.9)</p>
<p>uparyupari grāmam ।</p>
<p>(<b>3. laḍādividhiḥ</b>)</p>
<p>yāvatpurānipātayorlaṭ (3.3.4),</p>
<p>jātuyadorliṅ (3.3.147),</p>
<p>alaṃkhalvoḥ pratiṣedhayoḥ prācāṃ ktvā (3.4.18) iti laḍādividhiḥ ।</p>
<p>yathā— yāvad bhuṅkte,</p>
<p>purā vrajati,</p>
<p>jātu tatrabhavān vṛṣalaṃ yājayet,</p>
<p>alaṃ kṛtvā,</p>
<p>khalu kṛtvā iti ।</p>
<p>(<b>4. pararūpādividhiḥ</b>)</p>
<p>omāṅoś‍ca‌ (6.1.95),</p>
<p>avyaktānukaraṇasyāta itau (6.1.98),</p>
<p>āṅ‌māṅoś‍ca (6.1.74) iti pararūpādividhiḥ ।</p>
<p>yathā— adyom, ādyoḍhā, adyeva, jhaḍiti, ācchādayati, mācchidaditi ।</p>
<p>(<b>6.6.2 niṣedharūpāḥ padasaṃskārārthāḥ</b>)</p>
<p>(<b>1. pararūpādipratiṣedhaḥ</b>)</p>
<p>eve cāniyoge,</p>
<p>nāmreḍitasya,</p>
<p>na māṅyoge (6.1.94 vā. 99;) iti pararūpādipratiṣedhaḥ ।</p>
<p>yathā— adyaiva gaccha,</p>
<p>ihaiva tiṣṭha,</p>
<p>'paṭat paṭadi'—ti karoti</p>

<pb n="028"/>
<p>mā kārṣīt,</p>
<p>mā sma kārṣīt,</p>
<p>mā sma karot iti ।</p>
<p>(<b>2. saṃhitādipratiṣedhaḥ</b>)</p>
<p>nipāta ekājanāṅ (1.1.14),</p>
<p>ot (1.1.15),</p>
<p>saṃbuddhau śākalyāsyetāvanārṣe (1.1.16) iti saṃhitāpratiṣedhaḥ ।</p>
<p>yathā— a avehi,</p>
<p>i indraṃ paśya,</p>
<p>u uttiṣṭha,</p>
<p>ā evaṃ nu manyase,</p>
<p>aho āś‍caryam,</p>
<p>bhāno iti ।</p>
<p>(<b>3. padādeśādipratiṣedhaḥ</b>)</p>
<p>na cavāhāhaivayukte (7.1.24),</p>
<p>nānorjñaḥ (1.3.58),</p>
<p>samāse'nañpūrve ktvo lyap (7.1.37) iti padodaśādipratiṣedhaḥ ।</p>
<p>yathā— grāmo yuṣmākaṃ ca grāmo'smākaṃ ca</p>
<p>grāmo yuṣmākameva grāmo'smākameva</p>
<p>putramanujijñāsati</p>
<p>asnātvā bhuṅkte iti ।</p>
<p>(<b>4. nighātapratiṣedhaḥ</b>)</p>
<p>nipātairyad‌yadihantakuvinnecceccaṇkaccid‌yatrayuktam (8.1.30),</p>
<p>cādiṣu ca (8.1.58),</p>
<p>cavāyoge prathamā (8.1.59) iti nighātapratiṣedhaḥ ।</p>
<p>yathā— yad devadattaḥ pacati,</p>

<pb n="029"/>
<p>yadi devadattaḥ pacati,</p>
<p>devadattaḥ pacati ca khādati ca</p>
<p>devadattaḥ pacati vā khādati vā,</p>
<p>garddabhām̐ś‍ca kālayati vīṇāṃ ca parivādayati,</p>
<p>garddabhān vā kālayati vīṇāṃ vā parivādayati iti ॥</p>
<p>(<b>3. avyayaprātipadikeṣu gatisaṃjñāḥ</b>)</p>
<p>samāsārhā nipātā eva katipaye'pi gatayaḥ ।</p>
<p>tad‌yathā—(aṣṭādhyāyīsūtrāṇi)</p>
<p>prādayaḥ	1.4.58	prapacati, parākaroti</p>
<p>kriyāyoge		1.4.59</p>
<p>gatiś‍ca		1.4.60</p>
<p>ūryādicviḍācaś‍ca	1.4.61	ūrīkaroti</p>
<p>anukaraṇaṃ cānitiparam	1.4.62	khāṭkṛtam, khāṭkaroti</p>
<p>ādarānādarayoḥ sadasatī	1.4.63	satkṛtya, satkṛtam, yat satkaroti, asatkṛtam, yadasatkaroti</p>
<p>bhūṣaṇe'lam	1.4.64	alaṅkṛtya, alaṃkṛtam, yadalaṅkaroti</p>
<p>antaraparigrahe	1.4.65	antarhatya, antarhatam, yadantarhanti</p>
<p>kaṇemanasī śraddhāpratīghāte	1.4.66	kaṇehatya payaḥ pibati, mano hatya payaḥ pibati</p>
<p>puro'vyayam	1.4.67	puraskṛtya, puraskṛtam, yatpuraskaroti</p>
<p>astaṃ ca		1.4.68	astaṅgatya savitā punarudeti, astaṅgatāni dhanāni, yadastaṅgacchati</p>
<p>acchagatyarthavadeṣu	1.4.69	acchagatya, acchagatam, yadacchagacchati, acchodya, acchoditam,
yadacchagacchati</p>
<p>ado'nupadeśe	1.4.70	adaḥkṛtya, adaḥ kṛtam, yadadaḥkaroti । upedaśo madhyamā vāk</p>
<p>tiro'ntardhau	1.4.71	tirobhūya, tirobhūtam, yat tirobhavati tiraḥ</p>
<p>vibhāṣākṛñi	1.4.72	tiraḥkṛtya, tiraskṛtya, tiraskṛtam, yat‌tiraskaroti, tiraskṛtvā,
tiraḥkṛtvā</p>
<p>upāje'nvāje	1.4.73	upājekṛtya/kṛtvā, anvājekṛtya/kṛtvā</p>

<pb n="030"/>
<p>sākṣātprabhṛtīni ca	1.4.74	sākṣātkṛtya, sākṣātkṛtvā, mithyākṛtya, mithyākṛtvā
(21—śabdāḥ)</p>
<p>anatyādhāna urasimanasī	1.4.75	urasikṛtya, urasikṛtvā, manasikṛtya, manasikṛtvā</p>
<p>madhye pade nivacane ca	1.4.76	madhyekṛtya, madhyekṛtvā, padekṛtya, padekṛtvā,
nivacanekṛtya/kṛtvā</p>
<p>nityaṃ hastepāṇāvupayamane	1.4.77	hastekṛtya, pāṇaukṛtya । upayamanaṃ dārakarma</p>
<p>prādhvaṃ bandhane	1.4.78	prādhvaṃkṛtya</p>
<p>jīvikopaniṣadāvaupamye	1.4.79	jīvikākṛtya, upaniṣatkṛtya, upaniṣatkṛtam</p>
<p>te prāgdhāteḥ	1.4.80	(te upasargāḥ)</p>
<p>chandasi pare'pi	1.4.81	yāti ni hastinā, niyāti hastinā, hanti ni muṣṭinā,
muṣṭinā nihanti</p>
<p>vyavahitāś‍ca	1.4.82	āmandrairindra! haribhiryāhi । āyāhi ।</p>
<p>(<b>4. avyayaprātipadikeṣu upasargāḥ</b>)</p>
<p>gativiśeṣā eva prādaya upasargāḥ ।</p>
<b><lg>
  <l>pra—parā'pa—samanvava—nirdurvyāṅnyadhayo'pyatisūdabhayaś‍ca ।</l>
  <l>pratinā saha lakṣayitavyāḥ paryupayorapi lakṣaṇamatra ॥ 35 ॥</l>
</lg></b>
<p>(nyāse 1.1.14)</p>
<b><lg>
  <l>vaṣṭi bhāgurirallopamavāpyorupasargayoḥ ॥ 36 ॥</l></lg></b> (6.2.37)
<b><lg>
  <l>hitādiṣu samo mlopaṃ pāṭhaṃ cā'tra śradantaroḥ ॥ 37 ॥</l></lg></b> (nyāse 3.3.106)
<p>evamete viṃśatirvapisaśradantarbhissaha pañcaviṃśatirbhavanti (va&lt;ava, pi&lt;api, sa+śrad+antara)
(niruktam 1.3.3—22)</p>
<p>te khalu (upasargāḥ)— <b>1. vācakāḥ, 2. dyotakāḥ, 3. viśeṣakāḥ,
4. sahābhidhāyakāḥ, 5. kāryārthakāḥ, 6. nirarthakāś‍ceti</b>
ṣoḍhā hi viprathante । teṣu —</p>
<p>(<b>1. vācakā</b>)</p>
<p><b>vācakā</b> yathā 'pragatā ṛṣabhā asmād vanāt prarṣabhaṃ vanam (mabhā. 1.4.60)</p>
<p>parāgatā asavo'syeti parāsuḥ</p>
<p>apagato manyurasya apamanyuḥ</p>
<p>saṅgatamakṣeṇa samakṣam (kāśikā 5.4.107)</p>

<pb n="031"/>
<p>anuprāpto nāsikāmanunāsikaḥ,</p>
<p>avakruṣṭaḥ kokilayā avakokilaḥ (mabhā. 1.4.79),</p>
<p>makṣikāṇāmabhāvo nirmakṣikam (mabhā. 2.1.6),</p>
<p>ṛddh‌yabhāvo yavanānāṃ duryavanam,</p>
<p>viruddhaḥ pakṣo vipakṣaḥ,</p>
<p>ādāya yudhyate tiditi āyudham (mabhā. 3.3.58),</p>
<p>atyayo vātasya nivātam,</p>
<p>adhigatamakṣeṇa adhyakṣam,</p>
<p>apihitaḥ śalaḥ apiśalaḥ,</p>
<p>atītaḥ ś‍vānamatiś‍vo varāhaḥ (kāśikā 5.4.86),</p>
<p>samṛddhirmadrāṇāṃ sumadram (kāśikā 2.1.6),</p>
<p>ud‌bhūto'tyarthamuttamaḥ,</p>
<p>abhilakṣyaṃ mukhamasyābhimukhaḥ,</p>
<p>pratinidheyaḥ kāyaḥ pratikāyaḥ,</p>
<p>parimlāno'dhyayanāya paryadhyayanaḥ (kāśikā 1.4.79),</p>
<p>upetyādhīyate'smādityupādhyāyaḥ (mabhā. 3.3.20) ।</p>
<p>evam avagatavān koṭam avakoṭaḥ,</p>
<p>apihitaḥ kāyatīti pikaḥ</p>
<p>saṃpannaṃ brahma bābhravāṇāṃ sabrahma (kāśikā 2.1.6),</p>
<p>śraddhīyata iti śraddhā (mabhā 1.4.59),</p>
<p>antardhīyate (iti) antardhiḥ (mabhā. 1.4.65),</p>
<p>(<b>2. dyotakāḥ</b>)</p>
<p><b>dyotakā</b> yathā— pratiṣṭhate, parākramate, apakaroti, saṃkrīḍati, anukampate,</p>
<p>avadhatte, nirviveśa, durlalitaḥ, vyādadāti, āhvayate, niśamayati,</p>
<p>adhikuruṣva, apidadhāti, atiśete, surabhiḥ, utpādayati, abhidhatte,</p>
<p>pratīkṣate, pariṇamate, upāyaṃsta ।</p>
<p>evaṃ vadhatte, pidhatte śrad‌dhatte, sahitaḥ, antardadhāti iti ॥</p>

<pb n="032"/>
<p>(<b>3. viśeṣakāḥ</b>)</p>
<p><b>viśeṣakā</b>stu dvidhā prakṛtyarthaviśeṣakāḥ, pratyayārthaviśeṣakāś‍ca । teṣu —</p>
<p><b>prakṛtyarthaviśeṣakā</b> yathā—</p>
<p>pravardhate, palāyate, apavadate, saṃsarati, anumanyate, avalokate, niṣkarṣati,
durbhavati, vilokate, ālokate, niṣīdati, adhivasati, apinahyati,
ativarttata, subhavati, ud‌bhavati, abhyeti, pratipadyate, parigaṇayati, upadadhāti
evaṃ 'vataṃsaḥ pinaddhavān satatam <b>śraddhanaḥ</b> antarbhavati ।</p>
<p><b>pratyayārthaviśeṣakā</b> yathā—</p>
<p>manasvī, subhavati, sumanāyate (3.1.12), durbhavati, durmanāyate (3.1.12) evam
atimanāyate । pucchamudasyati, utpucchayate, (3.1.20) vyasyati, vipucchayate,
paryasyati, paripucchayate, bhāṇḍaṃ samāracayati saṃbhāṇḍayate, cīvaraṃ sañcinoti
sañcīvarayate (3.1.20), hastenāpakṣipati apahastayati, varmaṇā saṃnahyati
saṃvarmayati, pāśena saṃyacchati saṃpāśayati, cūrṇairavadhvaṃsayati avacūrṇayati,
tūlairavakuṣṇāti avatūlayati, hastinā'tikrāmati atihastayati, senayābhiyāti
abhiṣeṇayati, vīṇayopagāyati upavīṇayati, vāsyā paricchinatti parivāsayati,
ś‍lokairupastauti upaś‍lokayati, lomānyanumārṣṭi anulomayati, pāśān
vimocayati vipāśayati, tūstāni vihanti vitūstayati, rūpaṃ nirīkṣate nirūpayati
vastraṃ paridadhāti parivastrayati, paryyāṇamuttānayati utparyāṇayati iti ॥</p>
<p>nanu ete'pi kriyāviśeṣāṇāṃ vācakāḥ kasmānna bhavanti ? yad‌dhi
yatprayogādavagamyate tat tasya vācyaṃ bhavati ।</p>
<p>naivam, 'bhṛśādibhyo bhuvyacveḥ' (3.1.12) ityādibhirbhavatyādyartha eva
pratyayotpatteḥ ।</p>
<p>maivaṃ vocaḥ, nāhaṃ kyaṅantaṃ pṛcchāmi ।</p>
<p>kiṃ tarhi ?</p>
<p>ṇyantam । tatra 'śabdavairakalahā'bhrakaṇvameghebhyaḥ karaṇe' (3.1.17) iti varttate ।
tataś‍ca karotyarthalakṣaṇe dhātvarthasāmānye ṇiṅ‌ṇicorvidhānāt, pucchasyodasanaṃ
karotyutpucchayate, senayābhiyānaṃ karotyabhiṣeṇayati iti karotyarthasya pratyayena
udasanābhiyānādestūpasargeṇāvidhāne vācakatvameṣāṃ bhaviṣyatīti ।</p>

<pb n="033"/>
<p>ucyate— neha 'karaṇe' ityanena sakaladhātvarthānuyāyikriyāsvamānyaṃ
pratinirdiśyate, api tvanavadhāritātmasvarūpā udasanābhiyānādayaḥ kriyāviśeṣā
eva ।</p>
<p>kathamidaṃ jñāyate iti cet,</p>
<p>ācāryapravṛttirjñāpayati—yadayaṃ</p>
<p>(1) 'muṇḍa—miśra—ś‍lakṣṇa—lavaṇebhyaḥ karaṇamātre pratyayamudāharati ।
tad‌yathā— muṇḍaṃ karoti muṇḍayati, evaṃ miśrayati, ś‍lakṣṇayati, lavaṇayati</p>
<p>(2) halikalikṛta tūstebhyo grahaṇalakṣaṇe tad‌viśeṣe (pratyayamudāharati) ।</p>
<p>yathā— halimagrahīt ajahalat, kalimagrahīd acakalat, kṛtaṃ gṛh‍ṇāti
kṛtayati, tvacaṃ gṛh‍ṇāti tvacayati,</p>
<p>(3) varṇasatyārthavedebhyastadācaṣṭe (3.1.25) ityupasargaviśiṣṭe dhātvarthe ।</p>
<p>yathā— varṇamācaṣṭe varṇayati, satyamācaṣṭe satyāpayati, arthamācaṣṭe'—
rthāpayati, vedamācaṣṭe vedāpayati iti;</p>
<p>(4) vratād bhojane tannivṛttau ca । yathā payo vratayati, vṛṣalānnaṃ vratayati—</p>
<p>ato'vamamyate karaṇa ityanenā'navadhāritaviśeṣo dhātvarthaḥ
pratyayābhidheyatayā'dhikriyata' iti ।</p>
<p>evaṃ tarhi 'saviśeṣaṇasyaiva kriyāviśeṣasya pratyayenoktatvād abhiṣeṇayatyādiṣu
upasargaprayogo na prāpnoti, yathā śyena ivācarati śyenāyata bāṣpamud‌vamati bāṣpāyate,
hastena nirasyati hastayate evaṃ pādayate' iti</p>
<p>bhavedetat yatraika eva pratyayārthaḥ । yathā— upamānādācāre (3.1.10),
'bāṣpoṣmabhyāmud‌vamane (3.1.16), aṅgānnirasana iti ।</p>
<p>iha tu bahavaḥ pratyayārthāḥ । yathā— 'pucchādudadasane vyasane paryasane ca', 'bhāṇḍāt
samāracane vibhajane ca', 'cībarādarjane paridhāne ca, muṇḍādibhyaḥ 'tatkaroti, tadācaṣṭe,
tenātikrāmati' ityādāviti, tatra upāttasyāpi kriyāviśeṣasya pratyayato
rūpasāmānyādanavadhāraṇe tadavacchedāyopasargaviśeṣaḥ prayujyate । yathā pratyayārthaviśeṣaṇapakṣe
manaḥśabdādutpannena kyaṅaivopasargārthaviśiṣṭapratyayābhidhāne 'sumanāyate,' 'durmanāyate',
'abhimanāyata' iti sudurabhayaḥ prayujyante ।</p>
<p>evaṃ tarhi 'hastinātikrāmatyatihastayatī'—tyādivat 'ś‍vetāś‍vamācaṣṭe ś‍vetayati',
'aś‍vataramācaṣṭe aś‍vayati', 'gāloḍitamācaṣṭe gāloḍayati' 'āhvarakamācaṣṭe</p>

<pb n="034"/>
<p>āhvarayati' ityādāvāṅprayogaḥ prāpnoti ।</p>
<p>naivam, atrāḍaḥ sahā'bhidhāyakatvāt । na hi krāmatītyādivac caṣṭe
ityasyaikākinaḥ svārthā'bhidhāne sāmarthyamasti । ato viśeṣakatvamevaiṣām, na
vācakatvamiti ॥</p>
<p>(<b>4. sahābhidhāyakāḥ</b>)</p>
<p>atha sahābhidhāyakāḥ, yathā— prasnute, prāṇiti, prañcate, prāpnoti, saṃgrāmayate,
saṃcaṣṭe, saṃrambhate, saṃdhukṣayati, anurudhyate, viklabate, vilokate, viśrāṇayati, ācaṣṭe,
āśāste, ācāmati, ātaṅkayati, nidrāyati, niyamayate, adhīte, adhyeti,
abhivādayate, pariṣvajate, ujjāsayati, uttaṃsayati' iti ।</p>
<p>(<b>5. kāryārthāḥ</b>)</p>
<p>kāryārthāḥ । yathā— 'vijayate, parājayate, nyavikṣata, samagaṃsta, anvakarot,
parākarot, virarām, upararāma, udasiṣyati, udasiṣyate, apaskirate, praticaskāra,
upaskurute, plāyate, prārṣabhīyati, niṣṭapati, abhiṣeṇayati, viṣahate, pariṣvajate,
viṣṇavati, prahiṇoti, praṇaśyati, pariṇeṣyati, antarṇayati' (kāśikā 8.3.65)</p>
<p>(<b>6. nirarthakāḥ</b>)</p>
<p>nirarthakāḥ, yathā— prārabhate, pralambate, prasūyate, prayacchati, apaharati, apatrapate,
apahnute, abhiṣuṇoti, nimīlati, nivāryate, niṣṭhīvati, nimajjati, nikhañjati,
vigāhate, virājate, vijānāti, vinaśyati, vikatthate, vidīryate, āśrayati,
āś‍liṣyati, saṃyujyate, adhyāgacchati, paryāgacchati iti ॥</p>
<p>(<b>5. avyayaprātipadikeṣu karmapravacanīyāḥ —11</b>)</p>
<p>prādaya eva kriyāviśeṣopajanitasaṃbandhāvacchedahetavaḥ karmmapravacanīyāḥ । yadāha—</p>
<b><lg>
  <l>kriyāviśeṣajanyānāṃ saṃbandhānāṃ prakāśane ।</l>
  <l>karmmapravacanīyāḥ syurnimittamavadhāritāḥ ॥ 38 ॥ iti ।</l>
</lg></b>
<p>(saṃvādī cā'tra bhartṛhariḥ vākyapadīye 2.199, 2.204 kārikābhyām)</p>
<p>kiṃ punaramīṣāmavadhāraṇam ?</p>
<p>karmapravacanīyasaṃjñādhikāre 'anuprabhṛtayaḥ śabdā ekādaśa, <b>lakṣaṇādayo'rthā dvāviṃśati</b> ।
tad‍yathā 'anurlakṣaṇe, tṛtīyārthe, hīne (1.4.84—86), lakṣaṇetthaṃbhūtākhyānabhāgavīpsāsu

<pb n="035"/>
pratiparyanavaḥ (1.4.90), abhirabhāge (1.4.91), pratiḥ pratinidhipratidānayoḥ
(1.4.92), adhiparī anarthakau (1.4.93), suḥ pūjāyām (1.4.9), atiratikramaṇe
(1.4.9), apiḥ padārthasaṃbhāvanā'nvavasarga—garhā—samuccayeṣu (1.4.96), adhirīś‍vare
(1.4. 97), vibhāṣā kṛñi (1.4.98) ।</p>
<p>evam 'anu', upa, apa, pari, āṅ, prati, abhi, adhi, su, ati api'
<b>ityekādaśa śabdāḥ ।</b></p>
<p>hetu—1lakṣaṇam, 2sahārthaḥ, hīnatā3, 4ādhikyam, 5varjanam, 6maryādāvacanam,
lakṣaṇam7, itthambhūtākhyānam8, bhāgaḥ9, vīpsā10, pratinidhiḥ11, pratidānam12,
ānarthakyam13, pūjā14, atikramaṇam15, padārthaḥ16, saṃbhāvanā17, anvavasargaḥ18, garhā19,
samuccayaḥ20, svāmyam21, adhikāraḥ22, iti <b>dvāviṃśatirarthāḥ ।</b></p>
<p>tatrā'nuḥ saptārthaḥ, pratiparī ṣaḍarthau, apiḥ pañcārthaḥ, adhyabhī ñyarthau, upātī dvayartho,
āṅapasava ekārthāḥ' iti । teṣu—</p>
<p>(<b>1. anuḥ</b>)</p>
<p>anuḥ hetu1—lakṣaṇa2—sahārtha3—hīnatā4—5lakṣaṇetthaṃbhūtākhyāna—bhāga6—vīpsāsu7
karmapravacanīyaḥ । tad‌yoge dvitīyā yathā— 'śākalyasya saṃhitāmanuprāvarṣat'
parvatamanvavasitā senā, anuśākaṭāyanaṃ vaiyākaraṇāḥ, vṛkṣamanu vidyotate vidyut, sādha/?/
/?/rdevadatto mātaramanu, yadatra māmanusyāt, vṛkṣaṃ vṛkṣamanutiṣṭhati' iti ।</p>
<p>kriyāyā dyotako nāyaṃ sambandhasya na vācakaḥ ।</p>
<p>nāpi kriyāpadākṣepī sambandhasya tu bhedakaḥ ।</p>
<p>tathāhi śākalyasya saṃhitāmanu prāvarṣaditi saṃhitāpravarṣaṇayorhetuphalabhūtayo—
rlakṣyalakṣaṇabhāvo niśamayatikriyopajanita ityanunā prakāśyate 'śākalyasya saṃhitāmanu
niśamya prāvarṣat' iti । evamanyatrā'pyavagantavyam । ityanuḥ saptārthaḥ ।</p>
<p>(<b>2. pratiḥ</b>)</p>
<p>lakṣaṇetthambhūtākhyāna—bhāga—vīpsā—pratinidhi—pratidāneṣu pratiḥ ।
sa caturṣu dvitīyāṃ, dvayoḥ pañcamīmutpādayati । yathā— 'vṛkṣaṃ prati vidyotate,
sādhurdevadatto mātaraṃ prati, yadatra māṃ prati syāt, vṛkṣaṃ vṛkṣaṃ prati sekaḥ, abhimanyurarjunataḥ
prati, māṣānasmai tilebhyaḥ prati prayacchati ।</p>

<pb n="036"/>
<p>(<b>3. pariḥ</b>)</p>
<p>lakṣaṇetthaṃbhūtākhyānabhāgavīpsāvarjanānarthakyeṣu pariḥ । so'pi caturṣṣu dvitīyāṃ dvayoḥ
pañcamīmutpādayati । yathā—'vṛkṣaṃ pari vidyotate, sādhurdevadatto mātaraṃ pari, yadatra māṃ pari
syāt, vṛkṣaṃ vṛkṣaṃ pari sekaḥ, pari pari trigarttebhyo vṛṣṭo devaḥ, viś‍vapsniyā viś‍vataspari
iti pratiparī ṣaḍarthau ।</p>
<p>(<b>4. apiḥ</b>)</p>
<p>1padārtha—saṃbhāvanā2'nvavasarga3—4garhā—5samuccayeṣvapiḥ ।
tasyaiteṣūpasargasaṃjñā bādhyate ।</p>
<p>(1. padārthaḥ)</p>
<p>padāntarasyāprayujyamānasyārthaḥ padārthaḥ । sarpiṣo'pi syāt, madhuno'pi syāt ।
mātrā binduḥ stokamityasyārthe apiśabdo varttate ।</p>
<p>(2. saṃbhāvanā)</p>
<p>adhikārthavacanena śakterapratighātāviṣkaraṇaṃ saṃbhāvanā ।</p>
<p>'api siñcenmūlakasahastram', 'api stuyād rājānam' iti ।</p>
<p>(3. anvavasargaḥ)</p>
<p>kāmacārānujñānamanvavasargaḥ । 'api siñca', 'api stuhi' iti ।</p>
<p>(4. nindā)</p>
<p>nindā garhā । api siñcet palāṇḍum', 'api stuyād vṛṣalam' iti ।</p>
<p>(5. samuccayaḥ)</p>
<p>anekakriyopanipātaḥ samuccayaḥ । 'api siñca', 'api stuhi', siñca ca
stuhi cetyarthaḥ । upasargabādhanāt ṣatvaṃ na bhavati । ityapiḥ pañcārthaḥ ।</p>
<p>(<b>5. adhiḥ</b>)</p>
<p>adhirānarthakyā'dhikārasvāmyeṣu karmapravacanīyaḥ ।</p>
<p>sa ādyayoḥ 'gatirgatau' (8.1.70), 'tiṅi nodāttavati (8.1.71) iti
gatyupasargasaṃjñā— bādhanān nighātādikaṃ nānubhavatī'—ti । yathā— 'kuto'dhyāgacchati,
yadatra māmadhikariṣyati' iti</p>
<p>svāmye tu dvidhā 1. adhiyoge saptamī bhavati kadācit svāminaḥ</p>
<p>2. kadācit svāt । yathā —</p>

<pb n="037"/>
<p>adhi brahmadatte pañcālāḥ, adhi pañcāleṣu brahmadattaḥ' (iti) ।</p>
<p>(<b>6. abhiḥ</b>)</p>
<p>abhirlakṣaṇetthaṃbhūtākhyānavīpsāsu dvitīyāmutpādayati ।</p>
<p>yathā— vṛkṣamabhi vidyotate, sādhurdevadatto mātaramabhi, vṛkṣaṃ vṛkṣamabhi siñcati ।
ityadhyabhī ñyarthau ।</p>
<p>(<b>7. upaḥ</b>)</p>
<p>hīnā'dhikārthayoḥ upaḥ । tatra yathāsaṃkhyaṃ dvitīyāsaptamyau ।</p>
<p>yathā— upārjunaṃ yod‌dhāraḥ, upa khāryāṃ droṇaḥ' iti</p>
<p>(<b>8. atiḥ</b>)</p>
<p>atiḥ pūjāyāmatikramaṇe ca । tatra pūjā stutiḥ । niṣpanne'pi phale
kriyāpravṛttiratikramaṇam । yathā— 'śobhanaṃ stutam', ati stutaṃ bhavatā, ati
sik‍tametad bhavatā' iti ।</p>
<p>upasargasaṃjñābādhanāt ṣatvaṃ na bhavati । ityupātī dvayarthau ।</p>
<p>(<b>9. āṅ</b>)</p>
<p>āṅ maryādāvacane pañcamīmutpādayati—'ā pāṭaliputrād vṛṣṭo devaḥ।'</p>
<p>vacanagrahaṇādabhi— vidhirapi gṛhyate । tatrāpīdamevodāharaṇam ।</p>
<p>(<b>10. apaḥ</b>)</p>
<p>apo varjane pañcamīmutpādayati । 'apa trigarttebhyo vṛṣṭo devaḥ' ।</p>
<p>(<b>11. suḥ</b>)</p>
<p>suḥ pūjāyāmupasargasaṃjñāṃbādhate । 'sustutaṃ bhavatā', 'susik‍taṃ bhavatā' iti ṣatvaṃ na
bhavatī' ti । ityāṅapasava ekārthā iti ॥</p>
<p>(<b>6. avyayapratipadikeṣu vibhak‍tipratirūpāṇi</b>)</p>
<p>avyayāni dvidhā —</p>
<p><b>subantatiṅantānukārīṇi</b> vibhaktipratirūpāṇi ceti ।</p>
<p>tāni pratyekaṃ ṣoḍhā । yathā— 1. prakṛtyarthāni, 2. pratyayārthāni, 3. ubhayārthāni,
4. anubhayārthāni, 5. prakṛtyantarārthāni, 6. pratyayāntarārthāni ceti । teṣu —</p>
<p>(<b>1</b>) <b>subantānukārīṇi vibhaktipratirūpāṇi</b> ceti —</p>
<p>prakṛtyarthāni yathā— uccaiḥ, nīcaiḥ, cirāya, vihāyaseti ।</p>

<pb n="038"/>
<p>pratyayārthāni yathā— ārāt, akasmāt, ekapade, prage iti ।</p>
<p>ubhayārthāni yathā— ahaṃ śubhaṃ pāre madhye iti ।</p>
<p>anubhayārthāni yathā— ṛte diṣṭ‍yā sākṣāt ahnāya iti ।</p>
<p>prakṛtyantarārthāni yathā— kṛtaṃ divā doṣā antareṇeti ।</p>
<p>pratyayāntarārthāni yathā— sāyaṃ svayaṃ cirasya parasparasyeti ।</p>
<p>(<b>2</b>) <b>tiṅantānukārīṇi</b> (<b>vibhaktipratirūpāṇi</b>) —</p>
<p>prakṛtyarthāni yathā— 'manye śaṅke aye āma' iti ।</p>
<p>pratyayārthāni yathā— ehi apehi paśya paśyata' iti ।</p>
<p>ubhayārthāni yathā— 'asti, asi, asmi, brūhi' iti ।</p>
<p>anubhayārthāni yathā— yāti, nayāti, varttate navarttata iti ।</p>
<p>prakṛtyantarārthāni yathā— astu, bhavatu, pūryate, āsa iti ।</p>
<p>pratyayāntarārthāni yathā— āha, syāt, brūyāt, bhūyāt iti ।</p>
<p>(<b>avyayabhedāḥ</b>)</p>
<p>svarādinipātamavyayam (1.1.37) ityavyayaprakaraṇe</p>
<p>1. kṛnmejantaḥ (1.1.39) ktvātosunkasunaḥ (1.1.40)</p>
<p>2. taddhitaś‍cāsarvavibhak‍tiḥ (1.1.38)</p>
<p>3. avyayībhāvaś‍ca (1.1.41) iti paṭh‍yate । tatra —</p>
<p>(1)'ām, ktvā, lyap, tumun, ṇamul, khamuñ' iti <b>kṛtaḥ ṣaḍ bhāṣāyām ।</b></p>
<p>te tu <b>kṛtaḥ</b> 'kriyārūpāḥ, kriyāphalarūpāḥ, kriyāviśeṣaṇarūpāḥ, kriyāvadhirūpāḥ,
kriyākarmarūpāḥ, kriyāvayavarūpāś‍ca' bhavanti । teṣu—</p>
<p>1. kriyārūpā yathā— cakāsāñcakāra, kārayāmāsa, bibharāmbabhūva, vidāṅkurvantu,
alaṃkṛtvā, khalu kṛtvā, alamālapya, khalvālapya, alaṃ bhok‍tum,
'kālo bhok‍tum, śrotuṃ śrotram, draṣṭuṃ cakṣuḥ' iti ।</p>
<p>2. kriyāphalarūpā yathā— bhoktuṃ vrajati, pak‍tumapatiṣṭhate, bhok‍tuṃ bhuṅkte pak‍tuṃ pacati,
bhok‍tuṃ glāyati, bhok‍tuṃ ghaṭate, bhok‍tuṃ kṣamate, bhok‍tuṃ sahate,
bhok‍tumasti, bhok‍tuṃ vidyate, bhok‍tumīṣṭe, bhok‍tuṃ prabhavati' iti ।</p>
<p>3. kriyāviśeṣaṇarūpā yathā— itthaṅkāram, anyathākāram, yathākāramṛ, tathākāram,

<pb n="039"/>
uccaiḥkāram, nīcaiḥkāram, tiryakkāram, mukhataḥkāram, nānābhāvam,
dvidhābhāvam, tūṣṇīṃbhāvam, anvagbhāvam' iti ।</p>
<p>4. kriyāvadhirūpā yathā—</p>
<p>bhuktyā vrajati, apamitya yācate, agrebhojaṃ vrajati, dvyahātyāsaṃ gāḥ
pāyayati, dvyaṅgulotkarṣaṃ khaṇḍikāśchinatti, śayyotthāyaṃ rājadvārameti,
kanyādarśaṃ varayati, brāhmaṇavedaṃ bhojayati, yāvajjīvamadhīte, carmapūraṃ
stṛṇāti, goṣpadapūraṃ vṛṣṭo devaḥ, celaknopaṃ vṛṣṭo deva' iti ।</p>
<p>5. kriyākarmarūpā yathā—</p>
<p>śaknoti bhok‍tum, dhṛṣṇoti bhok‍tum, jānāti bhok‍tum, ārabhate
bhok‍tum, pārayati bhok‍tum, prakramate bhok‍tum, labhate bhok‍tum, arhīta
bhok‍tum, icchati bhok‍tum, kāmayatebhok‍tum, eṣitumicchati, kamituṃ
kāmayate' iti ।</p>
<p>6. kriyāvayavarūpā yathā—</p>
<p>mūlakopadaṃśaṃ bhuṅkte, daṇḍopaghātaṃ gāḥ kālayati, pārś‍vopapīḍaṃ śete,
vrajoparodhaṃ gāḥ sādayati, pāṇyupakarṣamutthāpayati, keśagrāhaṃ yudhyante,
bhrūvikṣepaṃ jalpati, gehānupraveśamāste, nāmagrāhamākārayati,
coraṅkāramākrośati, svāduṅkāraṃ bhuṅkte, svādvakṛtya bhuṅkte' iti ।</p>
<p>kriyākarmāvayavarūpāḥ khalvapi saṃbhavanti, yathā— svapoṣaṃ puṣyati, ātmapoṣaṃ
puṣṇāti, gopoṣaṃ puṣyati, raipoṣaṃ puṣṇāti, nimūlakāṣaṃ kaṣati,
samūlakāṣaṃ kaṣati, samūlaghātaṃ hanti, pāṇighātaṃ vedimāhanti, śuṣkapeṣaṃ
pinaṣṭi, cūrṇapeṣaṃ pinaṣṭi, rūkṣapeśaṃ pinaṣṭi, udapeṣaṃ pinaṣṭi, akṛtakāraṃ
karoti, jīvagrāhaṃ gṛh‍ṇāti, hastagrāhaṃ gṛh‍ṇāti, hastavarttaṃ varttayati,
cūḍakanāśaṃ naṣṭaḥ, suvarṇanidhāyaṃ nihitaḥ, odanapākaṃ pakvaḥ, krauñcabandhaṃ
bad‌dhaḥ, jīvanāśaṃ naśyati, puruṣavāhaṃ vahati, ūrdhvaśoṣaṃ śuṣkaḥ, ūdha
rvapūraṃ pūrṇa' iti ।</p>
<p><b>śeṣāśchandasi caturviṃśatirbhavanti ।</b> tad yathā—</p>
<p>'eś, ken, tavai, ke, se, sen, ase, asen, ksa, kasen, adhyai,
aghyain, kadhyai, kadhyain, śadhyai, śadhyain, taveṅ, taven, kai, iṣyai, ṇamul, tosun,
kasun' iti ।</p>

<pb n="040"/>
<p>(1—2) <b>eśa‌kenau</b> teṣu kṛtyārthe eśakenau । eś avacakṣe, ken nāvagāhe ।</p>
<p>(3) <b>tavai</b> kṛtyārthe tumarthe ca ।</p>
<p><b>kṛtyārthe</b> paridhātavai, paristaritavai ।</p>
<p><b>tumarthe</b> somamindrapātavai, anvetavai ।</p>
<p>(4—20) (<b>ke — iṣyai</b>) kayā(ke ā)dayaḥ <b>saptadaśa tumarthe</b> । teṣu—</p>
<p>(1) <b>ke</b> dṛśe viś‍vāya sūryam, vikhye tvā harāmi, (2) <b>se</b> vakṣe rāyaḥ,
(3) <b>sen</b> tā vāmeṣe rathānām, (4) <b>ase</b> kratve dakṣāya jīvase ।
(5) <b>asen</b> iha kṣayāya jīvase, (6) <b>kse</b>preṣe bhagāya, śriyase,
(7) <b>kasena</b>pyevaṃrūpaḥ, svare viśeṣaḥ, (8) <b>adhyai</b>kāmamupācaradhyai,
(9) <b>adhyaina</b>pyevaṃrūpaḥ, svare viśeṣaḥ, (10) <b>kadhyai</b> indrāgnī āhuvadhyai,
(11) kadhyain—śriyadhyai, (12) <b>śadhyai</b> pibadhyai, (13)<b>śadhyain</b> saha mādayadha
yai, (14) <b>taveṅ</b> daśame māsi sūtave, (15) <b>taven</b> somamindrāya pātave
suvardeveṇu gantave, karttave, harttave, (16) <b>kai</b> prayai devebhyaḥ, (17) <b>iṣyai</b>
apāmoṣadhīnāṃ rohiṣyai, avyathiṣyai rohaṇāya cā'vyathanāya cetyarthaḥ ।</p>
<p>(21) tumartha eva <b>'śaki ṇamulkamulau'</b> (3.4.12) agniṃ devā vibhājaṃ
nāśaknuvan apalupaṃ nāśaknuvan ।</p>
<p>(22—23) īś‍vare <b>tosunkasunau</b> (3.4.13)— īś‍varo'bhicaritoḥ, īś‍varo
vilikhaḥ, īś‍varo vitṛdaḥ । <b>tosunkasunau</b> bhāvalakṣaṇe ca ।</p>
<p>tatra 'stheṇkṛñvadicarihutamijanibhyastosun (3.4.16), sṛpitṛdoḥ
kasun' (4.3.17)। yathā— āsaṃsthātorvedyāṃ sīdanti, purā
sūryasyodetorādheyaḥ, purā vatsānāmapākartto, purā pravaditoragnau
hotavyam, purā pracaritorāgnīdhre hotavyam, āhotorapramattastiṣṭhati,
ātamitorupatiṣṭhante, āvijanitoḥ saṃbhavāma, purā krūrasya visṛpaḥ, purā
jatrubhya ātṛdaḥ ।</p>
<p>(<b>2</b>) <b>taddhiteṣvasarvavibhaktiṣu</b> (pā. 1.1.38 mabhā., 5.3.146, 7.2.104, 105, 5.
4.42, 43, 44, 1.3.38) tasilādayaḥ prāk pāśapaḥ, śasprabhṛtayaḥ prāk
samāsāntebhyaḥ, māntaḥ, kṛtvo'rthāḥ, tasivatī, nānāñau iti ।</p>

<pb n="041"/>
<p>yathā — yataḥ, tatra, iha, kva, ekadā, etarhi, adhunā, idānīm, sadyaḥ, parut,
parāri, aiṣamaḥ, adya, paredyavi, pūrvedyuḥ, ubhayedyuḥ, sarvathā, ittham, purastāt,
prāk, adhaḥ, upari, upariṣṭāt, puraḥ, paś‍cāt, dakṣiṇāt, dakṣiṇā, dakṣiṇāhi,
dakṣiṇena, dakṣiṇataḥ, dvidhā, dvedhā, dvaidham, ekadhyam, bahuśo dehi, vāsudevataḥ
prati, śuklībhavati, agnisāt saṃpadyate, devatrāgacchati paṭapaṭākaroti,
pacatitarām, bahukṛtvo bhuṅkte, dvirbhuṅkte, sakṛd bhuṅkte, bahudhā bhuṅkte, ādito
bhavati, brāhmaṇavad bravīti, vinā devadattam, nānā devadattāt । (49)</p>
<p>(<b>3</b>) <b>avyayībhāvo</b> dvidhā (1) sattvabhūtārthaḥ,</p>
<p>(2) asattvabhūtārthaś‍ce—ti । tayoḥ —</p>
<p><b>sattvabhūtārtho</b> yathā— upakumbham, sumadram, duryavanam, nirmakṣikam, niḥśītam,
sabrahma, bahirgrāmam, sūpaprati, madhyesamudram, dvimuni, pañcanadam,
lohitagaṅgam' iti ।</p>
<p><b>asattvabhūtārtho</b> yathā— adhistri, pratyurasam, anuratham, pratyartham, yathāśakti,
sacakram, yāvadamatram, paritrigarttam, āpāṭaliputram, abhyagni, dvipari,
'anugaṅgaṃ vāraṇasī' ti ।</p>
<p>(<b>3. anukaraṇaprātipādikam —6</b>)</p>
<p>śabdasya tād‌rūpyeṇābhidhānamanukaraṇam ।</p>
<p>yadāha—vyaktā'vyakta—varṇa—pada—vākya— sādṛśyok‍tayo'nukaraṇāni । tatra —</p>
<p>1. vyaktavarṇasādṛśyoktiryathā— (saka. 2)</p>
<b><lg>
  <l>chinnena patatā vahnau yanmukhena haṭhātkṛte ।</l>
  <l>sveti heti hareṇok‍teḥ svāhāsīt saiva rāvaṇaḥ ॥ 39 ॥</l>
</lg></b>
<p>2. vyaktapadasādṛśyoktiryathā— (kāda. 2.147)</p>
<b><lg>
  <l>gaccheti vak‍tumicchāmi matpriya! tvatpriyaiṣiṇī ।</l>
  <l>nirgacchati mukhād vāṇī mā gā iti karomi kim ॥ 40 ॥</l>
</lg></b>
<p>3. vyaktavākyasādṛśyoktiryathā— (urāca. 1)</p>
<b><lg>
  <l>tvaṃ jīvitaṃ tvamasi me hṛdayaṃ dvitīyaṃ tvaṃ kaumudī nayanayoramṛtaṃ tvamaṅge ।</l>
  <l>ityādibhiḥ priyaśatairanurudhya mugdhāṃ tāmeva śāntamathavā kimataḥ pareṇa ॥ 41 ॥</l>
</lg></b>

<pb n="042"/>
<p>4. avyaktavarṇasādṛśyoktiryathā</p>
<b><lg>
  <l>gate'rdharātre parimandamandaṃ garjanti yat prāvṛṣi kālameghāḥ ।</l>
  <l>apaś‍yatī vatsamivendubimbaṃ taccharvarī gauriva huṅkaroti ॥ 42 ॥</l>
</lg></b>
<p>5. avyaktapadasādṛśyoktiryathā—</p>
<b><lg>
  <l>caṭaccaṭiti carmaṇi ccimiti coccalacchoṇite
dhagad‌dhagitimedasi sphuṭaravo'sthiṣu ṣṭhāgiti ।</l>
  <l>punātu bhavato hareramaravairirājorasi
kvaṇatkarajapañjarakrakacakāṣajanmānalaḥ ॥ 43 ॥</l>
</lg></b>
<p>6. avyaktavākyasādṛśyoktiryathā—</p>
<b><lg>
  <l>pipipriya sasasvayaṃ mumumukhāsavaṃ dehi me
tatatyaja dududrutaṃ bhabhabhājanaṃ kāñcanam ।</l>
  <l>iti skhalitajalpitaṃ madavaśāt kuraṅgīdṛśaḥ
prage hasitahetave sahacarībhiradhyaiyata ॥ 44 ॥</l>
</lg></b>
<p>etena yāni sādhūnyarthavanti padāni, yāni ca vākyāni, yaccāśaktijam asādhu
śabdarūpam, ye cāpabhraṃśāḥ, ye cānarthakā varṇāḥ, yāś‍cāvyaktavarṇa— padavākyok‍tayaḥ,
tadanukaraṇānāṃ sādhutvamupapatraṃ bhavati, na pratiṣiddhasya, yo hyevamasau brāhmaṇaṃ hantīti
tasyānukurvan brāhmaṇaṃ hanyāt so'pi manye patitaḥ syāt ।</p>
<p>naivam,</p>
<p>yaś‍ca brāhmaṇaṃ hanti, yaś‍cānuhanti, ubhau tau hataḥ, yastu khalvevamasau brāhmaṇaṃ
hantīti tasyā'nukurvan kadalīstambhaṃ chindyānna sa manye patitaḥ syāditi । na
cānukaraṇamapaśabdaḥ । anyo hyasāvapaśabdapadārthakaḥ sādhuśabdaḥ, na cāpaśabdapadārthakaḥ
śabdo'paśabdo bhavati, apaśabda ityetasyāpyapaśabdatvaprasaṅgāt । yaḥ punarevamasāvapaśabdaṃ
prayuṅkte iti tasyānukurvannapaśabdamabhidheyeṣu prayuṅkte so'paśabdakāryeva bhavatīti ।</p>
<p>(<b>4. kṛtprātipadikam —6</b>)</p>
<p>bhāvakārakābhidhāyino dhātupratyayāḥ kṛtaḥ ।</p>
<p>te ṣoḍhā— <b>1. liṅginaḥ 2. anyaliṅginaḥ 3. svaliṅginaḥ 4. aliṅginaḥ
5. śaktyādyapekṣiṇaḥ 6. anuprayogādyapekṣiṇa</b>ś‍ca । teṣu —</p>

<pb n="043"/>
<p>1. dravyavacanā aṇādayo <b>liṅginaḥ</b> । yathā— kumbhakāraḥ, paṅkajam,
dhātrī, dātram, kāruḥ, kṛkavākuḥ iti ।</p>
<p>2. guṇavacanā ṇvulādayo<b>'nyaliṅginaḥ</b> । yathā— kārakaḥ, kārikā, kārakam,
darśanīyaḥ darśanīyā, darśanīyam iti ।</p>
<p>3. utpattāvapekṣitaniyataliṅgāḥ 'striyāṃ k‍tin (3.3.94) ityevamādayaḥ
<b>svaliṅginaḥ</b> । yathā— paktiḥ pacanam, pākaḥ, vrajaḥ, śayyā, suptam,
iti ।</p>
<p>4. asattvabhūtārthatvenānupagṛhīta—liṅga—saṃkhyā—śaktaya—stumunādayo<b>'liṅginaḥ</b> ।
yathā— kālo bhok‍tum, alaṃ kṛtvā, khalu prahṛtya, nāvagāhe,
īś‍varo'bhicaritoḥ, īś‍varo vilikhaḥ iti ।</p>
<p>5. śaktihetumallakṣyakriyādyapekṣāḥ śatrādayaḥ <b>śaktyāpekṣiṇaḥ</b> । yathā— vrajatā
kṛtam, kriyamāṇaṃ paśya, āvarjayan vasati, caṅkramyamāṇo'dhīte,
pakṣyan vrajati, bhojako vrajati iti ।</p>
<p>6. apekṣitānuprayogataddhitādyanuṣaṅgā ṇamulādayo<b>'nuprayogādyapekṣiṇaḥ</b>। yathā—
raipoṣaṃ puṣyati, coraṅkāramākrośati, kārayāñcakāra, kṛttrimam,
vyāvakrośī, sāṃrāviṇam iti ।</p>
<p>(<b>5. taddhitaprātipadikam —6</b>)</p>
<p>bhāvakārakasaṃbandhisvārthābhidhāyino'dhātupratyayāstaddhitāḥ । te ṣoḍhā— <b>1.
alopinaḥ, 2. lopinaḥ, 3. sarvalopinaḥ, 4. ādeśinaḥ, 5. pradeśinaḥ, 6.
apradeśinaś‍ceti ।</b></p>
<p>teṣu —</p>
<p>1. niranubandhā <b>alopinaḥ</b> । yathā 'aś‍vatvam, aś‍vakaḥ, aś‍vatthāmā, sabhyaḥ,
sakhyam, devadattarūpya iti ।</p>
<p>2. sānubandhā <b>lopinaḥ</b> । yathā brāhmaṇyam, mṛttikā, dākṣiḥ, vaiyākaraṇaḥ, steyam,
kaidāryam iti ।</p>
<p>3. (sarvalopinaḥ) yeṣāṃ luglupādibhiḥ kimapi nāvatiṣṭhate te sarvalopinaḥ ।
yathā—gargāḥ, carakāḥ, pañcālāḥ, cañcā, gārgī, sāmagrī iti ।</p>

<pb n="044"/>
<p>4. (ādeśinaḥ) yeṣāmāyannādaya ādiśyante te ādeśinaḥ । yathā—
aitikāyanaḥ, kāpeyam, ātmanīnam, aś‍vīyam,
kṣatriyaḥ śāś‍vatikam iti ।</p>
<p>5. (pradeśinaḥ) prakṛterādimadhyaviṣayāḥ pradeśinaḥ । yathā— bahutṛṇam, bahurājā,
sarvakaḥ, uccakaiḥ, tvayakā, pacataki iti ।</p>
<p>6. (apradeśinaḥ) tasyā evāntyāvayavabhūtā apradeśinaḥ । yathā— vāktvacam,
pratyurasam, keśākeśi, yuvajāniḥ, sarajasam, niṣpravāṇiḥ
iti ।</p>
<p>(<b>6. samāsaprātipadikam —6</b>)</p>
<p><b>pṛthagarthānāmekārthībhāvaḥ samāsaḥ ।</b></p>
<p>sa ṣoḍhā— <b>1. subantābhyām, 2. tiṅantābhyām, 3. suptiṅantābhyām,
4. subdhātubhyām, 5. subantanāmabhyām, 6. nāmabhyāñceti ।</b> teṣu—</p>
<p>1. <b>subantābhyāṃ</b> yathā— upakumbham, rājapuruṣaḥ, nīlotpalam, aṣṭākapālaḥ, citraguḥ,
dhavakhadirau iti ।</p>
<p>atra 'samarthaḥ padavidhiḥ' (2.1.1) iti sāmarthye sati samāsaḥ । sāmarthyaṃ ca
sambandhaḥ । sa ca dvayorupasarjanapradhānabhāve bhavati । na hi pradhānayorupasarjanayoreva vā
mitho'napekṣayoḥ saṃbandho ghaṭate ।</p>
<p>pradhānopasarjanabhāvaś‍ca dvidhā (1) abhidhīyamānaḥ (2) pratīyamānaś‍ca ।</p>
<p><b>abhidhīyamāno vyatirekavibhaktiḥ</b>, yadā vaiyadhikaraṇyam 'kumbhasya samīpam, rājñaḥ
puruṣa' iti ।</p>
<p>tatropakumbhamiti pūrvapadapradhāno'vyayībhāvaḥ ।</p>
<p>rājapuruṣa ityuttarapadapradhānastatpuruṣaḥ ।</p>
<p>pradhānamavicalitasvārthaṃ prathamayaivābhidhīyate,</p>
<p>upasarjanaṃ punaḥ pradhānā'nugrahāyāśritavyatirekaṃ ṣaṣṭhyādibhiḥ । idaṃ ca subantatvaṃ eva
bhavati ।</p>
<p><b>pratīyamānastulय़vibhaktiḥ</b>, yadā sāmānādhikaraṇyam— 'nīlaṃ ca tadutpalaṃ ca
nīlotpalam, aṣṭasu kapāleṣu saṃskṛto'ṣṭākapāla iti ।</p>
<p>ayaṃ ca 'viśeṣaṇaṃ viśeṣyeṇe—(2.1.57)—ti karmadhārayaḥ ।</p>

<pb n="045"/>
<p>'saṃkhyāpūrvaḥ (2.1.52), 'taddhitārthottarapadasamāhāre—ca' (2.1.51) iti ca dvigutvaṃ
viśeṣaṇa—viśeṣyabhāvena pratīyamānopasarjanapradhānabhāvayoḥ sāmānādhikaraṇye smaryate ।
sa ca tulyavibhaktitve syāditi subanta eva bhavati ।
ataś‍ca sarvatra subantena saba subantaṃ samasyate iti smaryate ।</p>
<p>2. <b>tiṅantābhyāṃ</b> yathā—aś‍nītapibatā, khādatamodatā, pacatabhṛjjatā, unmṛjāvamṛjā,
āvapanivapā 'ehi—re—āhi re(rā) iti ।</p>
<p>atra 'ākhyātamākhyātena kriyāsātatye' (2.1.72 gasū.) iti 'mayūravyaṃsakā'
dipāṭhāt (2.1.72) tiṅantānāṃ samāsaḥ smaryyate । 'aś‍nīta' 'pibate'tyādi yāsu
kriyāsu sātatyena vidyate tā evamucyante । tanmadhyapatitastadgrahaṇena gṛhyata' iti
'udādīnāṃ re' ityetasya cākhyātatvaṃ bhavati ॥</p>
<p><b>3. suptiṅantābhyāṃ</b> yathā— apacasi, prāvarṣat, anuvyacalat, astikṣīrā, ehivāṇijā,
jahistambaḥ iti । atra 'saha supā (2.1.4) ityatra tṛtīyayaiva sahārthasyākṣepe
sahagrahaṇādatirik‍tād yogavibhāgāśraṇena subantatiṅantābhyāṃ । samāsaḥ kriyate । sa ca
naño nalopastiṅyavakṣepe (pā. 6.3.73 vā.), iti udāttavatā tiṅā gatimatā ca'
(2.2.18 bhāṣye) iti, 'subadhikāre'stikṣīrā' divacanam (2.2.24vā.)
'ehīḍādayo'nyapadārthe' (2.1.72 gasū. 18.1), jahikarmaṇā bahulamābhīkṣṇaye
samasyate karttāraṃ cābhidadhātītyupapanno (2.1.72 gasū. 18.1) bhavati । tenāyamarthaḥ
saṃgacchate 'avakṣipto'si na pacasi tvamabhihito'pi vṛṣala iti, prakarṣeṇāvarṣaditi,
paś‍cād viśiṣṭaṃ calanamakaroditi, asti kṣīramasyā' iti, ehi
vāṇijetyāmantryamāṇa— vāṇijaviśiṣṭā kriyeti, jahi jahi stambamiti karttā
yo'bhidhīyate sa evamucyata iti ।</p>
<p>4. <b>subdhātubhyāṃ</b> yathā— saṃgrāmayate, anurudhyate, śraddhā, antardhiḥ, paramaniyau, pratibhuvau
iti । atra 'saṃgrāma yuddhe anurudha kāme iti samastayoreva pāṭhaḥ । ātaś‍copasarge
(3.3.106), upasarge ghoḥ kiḥ (3.3.92) iti aṅ—kividhāne 'prādiṣu
śradantarorupasaṃkhyānam' 'aci ś‍nudhātubhruvāṃ yvoriyaṅuvaṅau' (6.4.77)
ityādikāryasiddhaye kvibantasya pratyayanāmadhātutvād dhātutvamiti subdhātubhyāṃ
samāso bhavati ॥</p>

<pb n="046"/>
<p>5. <b>subantanāmabhyāṃ</b> yathā— dadhisek, carmakāraḥ, carmakrītī, dhanakrītā, brāhmaṇācchaṃsī,
sarasijam' iti । atra 'kugatiprādayaḥ (2.2.18), 'upapadamatiṅ' (2.2.19) ityatra
atiṅgrahaṇenobhayasūtraśeṣatayā vyākhyāyamānena subityetasya nivṛttiḥ kriyate;
'karttṛkaraṇe kṛtā bahulam (2.1.32), ityatra ca karttṛkaraṇayoḥ samāsavidha
/?/nāduttarapadasya kṛdantatāyāṃ labdhāyāṃ kṛdgrahaṇādatirik‍tāt tadantāvasthāyāmeva
samāsābhyanujñāne supetyetadapi nivarttate । tataś‍ca 'gatikārakopapadānāṃ kṛd‌bhiḥ saha
samāsavacanam subutpatteḥ prāgeva' bhavatītyākhyātam; bahulagrahaṇasya ceṣṭasid‌dha
yarthatvāt ।</p>
<p>sa kvacinnāmabhyāṃ, kvacit subantābhyām, kvacinnāmasubantābhyāṃ niś‍cīyate । tatra
'dadhisek' ityatra uttarapadasya, 'sātpadādyoḥ (8.3.111) iti padādinibandhana—
ṣatva—pratiṣedha—siddhaye 'carmakāra' ityatra tu pūrvapadasya padāntalakṣaṇanalopārthaṃ
subantatā kriyate । carmakrītītyatra pūrvapadaṃ nalopārthameva subantam, uttarapadaṃ tu
prātipadikaṃ kriyate; tena 'krītāt karaṇapūrvāt (4.1.50) akārāntāt iti īkāraḥ
siddho bhavati । subutpattau tu prāk subutpatterantaraṅgaliṅgasaṃskaranimittaḥ ṭābutpadyamānaḥ
krītasya ākārāntaraṅgaṃtvāt ṅīṣaṃ pratibadhnīyāt, dhanakrītetyatra tu 'sā hi tasya
dhanakrītā prāṇebhyo'pi garīyasī' iti śiṣṭaprayogadarśanāduttarapadasya subutpattau
ṭābutpatterākārāntatvānna ṅīṣa utpatti ।</p>
<p>brāhmaṇācchaṃsī sarasijamityatra pūrvapadayoḥ sākṣāt supaḥ śravaṇam; uttarapadayostu
prayojanābhāvād vibhakteranutpattiriti ।</p>
<p>6. <b>nāmabhyāṃ</b> yathā— aś‍vakrītī, dhanakrītī, pravāpiṇī, māṣavāpiṇī, asūryaṃpaśyā,
rājadārāḥ, kṛtapūrvī kaṭam iti । atra aś‍vakrītī dhanakrītī ityetayoḥ prāgvadeva
ṅīṣutpattau vibhaktyutpattimantareṇāpi pañcakaprātipadikārthapakṣe karaṇatvā'virodhaḥ ।
pravāpiṇī māṣavāpiṇī ityatra tu prāk subutpatteḥ samāse prātipādikasyānto nakāra
iti 'prātipadikāntanumvibhaktiṣu ca' (8.4.11) iti ṇatvaṃ bhavati, subantābhyāṃ tu
samāse'ntaraṅgatvāt ṅībutpattau ṅībatra prātipadikāntaḥ, na nakāra iti ṇatvaṃ na syāt
yathā gargabhaginīti ।</p>
<p>'asūryaṃpaśyā' ityatra nañsūryayordṛśikriyayā saṃbandhāt parasparamasambandhe
sāmarthyābhāvād vibhaktyabhāvaḥ, atra hi sūryamapi na paśyantīti nañ sūryakarmikāṃ

<pb n="047"/>
dṛśikriyāmapekṣate, na sūryasattām, 'asūryaṃlalāṭayordṛśitapoḥ' (3.2.36) iti
vacanādasāmarthye'pi nāmnoreva samāso bhavati । etena kṛtapūrvītyapi vyākhyātam ।
atrāpi hi kṛtaṃ pūrvaṃ kaṭo'neneti kṛtaśabdasya kaṭāpekṣāyāṃ pūrvaśabdenā—
sambandhādasāmarthye'pi 'pūrvādiniḥ' (5.2.86) 'sapūrvvācca' (5.2.87) iti
vacanāt kṛtapūrvayossubantayoreva samāso bhavatīti sthitam ।</p>
<p>(<b>samāsavicāraḥ</b>) upalakṣaṇaṃ ceha subantābhyāmityādiṣu dvivacanam । tena yathā dvābhyāṃ tathā
tribhirbahubhiś‍ca samāso bhavati । tatra—</p>
<p><b>avyayībhāvaḥ karmmadhārayaś‍ca dvābhyām ।</b></p>
<p>yathā —adhistri, śākaprati, pañcāmrāḥ, puruṣavyāghra iti ।</p>
<p><b>ṣaṣṭhīlakṣaṇaḥ kālaparimāṇalakṣaṇaś‍ca tatpuruṣo dvābhyāṃ tribhiś‍ca ।</b></p>
<p>yathā— rājagavīkṣīram, rājagokṣīram, dvyahajātaḥ, dvyahnajātaḥ iti । atra
yadā rājño gauḥ rājagavī tasyāḥ kṣīramiti tadā dvābhyām, yadā tu rājño goḥ kṣīraṃ
rājagokṣīramiti tadā tribhiḥ । taduktaṃ— 'rājagavīkṣīre dvisamāsaprasaṅgaḥ, dviṣaṣṭhībhāvāt;
(2.1.1 vā. 14,15), siddhaṃ tu rājaviśiṣṭāyā goḥ kṣīreṇābhisambandhād rājagavīkṣīram
rājagokṣīramiti ca ।</p>
<p>nanu ca 'goḥ kṣīraṃ gokṣīram, rājño gokṣīraṃ rājagokṣīramiti dvitīyapakṣe bhaviṣyati ।
naivam । arthabhedāt । yathaivāyaṃ gavi yatate, na mahiṣyādeḥ kṣīramātreṇa tuṣyati, evaṃ
rājanyapi yatate 'rājño yā gauḥ, tasyā yat kṣīramiti taccaivaṃ na sidhyati । evaṃ hi yataḥ
kutaś‍cidāgataṃ gokṣīramātraṃ rājñaḥ sambandhi pratīyate ।</p>
<p>kathaṃ punargoḥ kṣīramapyapekṣamāṇāyāś‍ca rājñā rājānamapyapekṣamāṇāyāś‍ca kṣīreṇa
samāsaḥ (mabhā. 2.1.1 vā.)?</p>
<p>ucyate— na gauḥ pradhānatvāt tathā rājanamapekṣate yathā upasarjanatvena gāṃ rājā,
kṣīramapyavicalitasvārthatvādanautsukyena na tathā gāmapekṣate yathod‌bhūtasambandhavyatire—
katvādautsukyena gauḥ kṣīram ।</p>
<p>evaṃ cānukūlye gamakatvāt pradhānasāpekṣatve sati samāso bhavatyeva । yathā
devadattagurukulam, rājapuruṣabhāryyā iti । taduktam—'bhavati vai pradhānasya sāpekṣasyāpi
samāsa' iti (mabhā. 2.1.1) ।</p>
<p>evaṃ dve ahanī samāhṛte dvyahaḥ । dvyaho jātasyeti yadā samāsastadā dvābhyām, yadā

<pb n="048"/>
tu dve ahanī jātasya dva‍yahajāta iti tadā tribhiḥ । 'sup supā (2.1.4) iti vacanād
dvayoreva samāsa iti cet, na, 'kālāḥ parimāṇinā (2.2.5) iti bahuvacananirddeśāt 'sup
supā' ityetasmin guṇapade'pi saṃkhyā na vivakṣyate; tena triṣvapi padeṣu samāsābhyanujñāne,
dviśabdasyāpi kālasaṃkhyāyakatvena kālābhidhāyitve dve ahanī jātasyeti vigṛhya jātena
parimāṇinā dviśabdāhaḥśabdau kālābhidhāyinau samasyete । pūrvasya padasyottarapada—
nimittāyāstatpuruṣasaṃjñāyāḥ pravarttanāt 'na saṃkhyādeḥ samāhāre' (5.4.89) iti
pratiṣedhābhāvāt 'ahlo'hna etebhyaḥ' (5.4.88) iti samāsāntasiddhau dva‍yahnajāta iti
vivakṣitarūpasiddhiḥ ।</p>
<p>atha rājagokṣīramityatrāpi kathaṃ na samāsāntaḥ ?</p>
<p>gośabdasya yugapat pūrvottarapadāpekṣāyāmasāmarthyāt ।</p>
<p>dva‍yahnajāta ityatrāpi tulyamiti cet‌ba ।</p>
<p>tanna 'uttarapadayoga eva dvigorāmnānāt ।</p>
<p>api ca 'dve ahanī' iti dve api prathamānte, rājño goriti dve api ṣaṣṭhyante ।
asti ca prathamāntaṣaṣṭhyantayorviśeṣaḥ । prathamāntaṃ hyanupajātavyatirekatvānnirautsukyaṃ
nānyadapekṣate; ṣaṣṭhyantaṃ punarudbhūtavyatirekatvāt paropakārāyautsukyena pravarttamānaṃ
nānavāpyokāryaṃ viramati ।</p>
<p>evaṃ ca sāpekṣatvādasāmarthye samāsaḥ kathamiti cet ? gamakatvāt । yathā— sūryamapi va
paśyantītyasūryampaśyā rājadārāḥ, na punargīyante apunargeyāḥ ś‍lokāḥ, śrāddhaṃ na bhuṅkte
aśrāddhabhojī brāhmaṇaḥ, aśūdrānnabhojī, evam alavaṇabhojī, ekānnaviṃśatiḥ; yathā
avatapte nakulasyeva sthitamavataptenakulasthitaṃ tavaitaditi ।</p>
<p><b>bahuvrīhidvandvau dvābhyāṃ tribhirbahubhiś‍ca</b> । yathā— citraguḥ, kaṇṭhekālaḥ, plakṣanyagrodhau,
pāṇipādam, pañcagavadhanaḥ, mattabahumātaṅgam, śaṅkhadundubhivīṇāḥ, dhavakhadirapalāśam iti ।
atra 'anekamanyapadārthe' (2.2.24) bahubrīhiḥ, 'cārthe dvandvaḥ' (2.2.29) iti ca smṛtiḥ ।
uktaṃ ca (mabhā. 2.1.1)—</p>
<b><lg>
  <l>susūkṣmajaṭakeśena sunatājinavāsasā ।</l>
  <l>samantaśitirandhreṇa dvayorvṛttau na sidhyati ॥ 45 ॥</l>
</lg></b>
<b><lg>
  <l>dvandvo yāvadibharārabdhaḥ prādhānyaṃ tatra tāvatām ।</l>
  <l>itaretarayoge syāt samāhāre tu saṃhateḥ ॥ 46 ॥</l>
</lg></b>

<pb n="049"/>
<p>nanu ca śobhanāḥ sūkṣmā jaṭāḥ keśā asya, śobhanaṃ natamajinaṃ vāso'sya,
saṃjātānyanteṣu śitirandhrāṇyasyeti karmadhārayādigarbhā ete bahuvrīhayaḥ । tatra
susūkṣmajaṭakeśena sunatājinavāsasā' ityetayoḥ madhyapadasyottarapadena pūrvapadena vā
karmadhārayam, antyasya tūttarapadenaiva saptamītatpuruṣaṃ vidhāya dvayorapi vṛttau bahuvrīhiḥ
kasmānna kriyate ?</p>
<p>ucyate</p>
<p>pūrvayoḥ pūrvapadena karmadhārayasyānupapattiḥ asamānādhikaraṇyāt; nahi dvayorapi
viśeṣaṇayoḥ sāmānādhikaraṇyaṃ bhavati । uttareṇa tu 'viśeṣaṇaṃ viśeṣyeṇe (2.1.57)ti
sāmānādhikaraṇye bhavati karmadhārayaḥ; kintu na taduttarakālamanyapadārthe vivakṣitārthasiddhiḥ ।
tathā hi sati sūkṣmajaṭāsambandhanibandhanameva keśānāṃ śobhanatvamupalabhyate na tu
svābhāvikam, natinimittameva cājinavāsasaś‍cārutvaṃ gamyate, na tu naisargikam । antye
punaranteṣu ityetasya sāpekṣatvādasāmarthye sati nottarapadena saptamītatpuruṣaḥ; anteṣu śitirandha
/?/ṇīti hyuk‍te, kasyānteṣvityapekṣyaṃ syāt, tacca śityartha utpadyamāne bahuvrīhāvevopannaṃ
bhavati 'saṃjātānyanteṣu sūkṣmacchidrāṇyasyeti, na punastatpuruṣe ।</p>
<p>nanu ca 'dṛśyate dvayorapi viśeṣaṇatve sāpekṣatve ca samāsaḥ । tad yathā 'khañjaś‍cāsau
kubjaś‍ca khañjakubjaḥ, bhrāturbhāryā bhrātṛbhāryā devadattasye—ti ।</p>
<p>uktamatrā''cāryaiḥ ।</p>
<p>kimuktam ?</p>
<p>kasyacit khañjo nirjñātaḥ, kasyacit kubja iti pradhānopasarjanabhāvād bhavatyeva
viśeṣya—viśeṣaṇabhāvaḥ । api ca— (vākyapadīye 3.14.47)</p>
<b><lg>
  <l>sambandhiśabdaḥ sāpekṣo nitya sarvaḥ pravarttate ।</l>
  <l>svārthavat sā vyapekṣā'sya vṛttāvapi na hīyate ॥ 47 ॥ (iti)</l>
</lg></b>
<p>yathā— pituḥ pitā pitāmaho devadattasyeti । iha tu sūkṣmajaṭa ityetadanyapadārtha
evāmnāyate । natamityetadapi kriyābhidhāyitvena guṇavacanatvādāśritameva bhavati । su
ityetat punaravyaṃ śobhanārthe varttamānaṃ samasyate । tasya cāstāṃ dravyavacanatvam,
guṇavacanatve'pi vipratipattiḥ, avyayānāṃ sattvārthavācitvāt ।</p>
<p>kecit punastatrāpi vivandante— dyotakā hi kilaite, na vācakā iti । samāsaś‍ca
'sup supā' iti dyotakānāmapi bhavati । mā bhūt pūrvayoḥ karmadhārayaḥ, antye
punarantaśabdasya sambandhiśabdatvena bhrātṛbhāryādivat kathaṃ na tatpuruṣa ?</p>

<pb n="050"/>
<p>ucyate,</p>
<p>yadyapi saṃbandhiśabdāḥ sāpekṣatve'pi samasyante tathāpi sandehaviparyyāsādayo na
jāyante tatraiva tadutpattiḥ । atra tu antaśiti randhrāṇītyukte sandehaḥ— 'kimanteṣu
śitirandhrāṇyasya, uta 'antaśitīni randhrāṇī' ti । atha yadā 'suṣṭhu sūkṣmajaṭāḥ keśā
asye'—ti vigrahaḥ, tadā bhavitavyaṃ pūrvapadayoḥ karmadhārayeṇa ।</p>
<p>na bhavitavyam ।</p>
<p>
kiṃ kāraṇam ?</p>
<p>svare doṣaḥ syāt । bahuvrīhau pūrvapadaprakṛtisvaraṃ badhitvā samāsasyānta udātta
ityantaraṅgatvādavayavasamāsasvaraḥ prāpnoti ।</p>
<p>tadāha—(vāpa. 3.14.57)</p>
<b><lg>
  <l>susūkṣmajaṭakeśādau samāso'vayave yadi ।</l>
  <l>syāt syāt tatrā'ntaraṅgatvād bādhako'vayavasvaraḥ ॥ 48 ॥</l>
</lg></b>
<p>ataś‍ca yatra dve api viśeṣasaṃjñe tatrottarapade nityameva dvigurdvandvaś‍ca samāso bhavati ।
tad yathā— 'pañcagavapriya' iti 'chatropānahapriya' iti । yatra kiñcit sāmānyaṃ kaś‍cicca
viśeṣaḥ tatra vikalpena । yathā— rājagavīkṣīram, rājagokṣīram iti । yatraikataḥ sāmānyam,
anyato viśeṣaḥ tatra na bhavatyeva । yathā— 'susūkṣmajaṭakeśena sunatājinavāsasā' iti ।
atra bahuvrīhiriti viśeṣasaṃjñāyāmavayavayoḥ 'viśeṣaṇaṃ viśeṣyeṇa bahulam (2.1.57)
iti yā samāsasaṃjñā sā 'sup‌supā' iti tatpuruṣādibhedā'parāmarśena bhavantī
sāmānyasaṃjñetyucyeta ।</p>
<p>nanu 'dvandvatatpuruṣayoruttarapade nityasamāsavacanam iti <b>mahāvārttikakāraḥ</b>, ayamapi
ca tatpuruṣa eveti kasmādihāpi samāso na bhavati ?</p>
<p>uttarapadopādānāt । ya uttarapada evāmnāyate so'tra tatpuruṣo grahītavyaḥ, yathā
'dva‍yahnajātaḥ', 'pañcagavadhana' iti । dvandvaḥ punaranuttarapada eveti bahuvrīhiviṣayeṇottarapadena sarva
eva gṛhyate । kimarthaṃ punarevamucyate yāvatā bahulagrahaṇenaiva siddham, samudāyavṛttyāvavayavānāṃ
mā kadācid vṛttirbhūditi ।</p>
<p>tathāpi na vak‍tavyam । iha dvau pakṣau (<b>1</b>) <b>vṛttipakṣaś‍ca</b> (<b>2</b>) <b>avṛttipakṣaś‍ca</b> । yadā
vṛttiḥ tadā sarveṣāṃ vṛttiḥ, yadā tu na vṛttistadā sarveṣāmavṛttiriti ।</p>
<p>naivam । astyatra viśeṣaḥ । tathāhi pañcagavapriya ityādau nāsya pañcasaṃkhyāmātraṃ priyaṃ,

<pb n="051"/>
nāpi gomātram, kiṃ tarhi pañcasaṃkhyopalakṣitāḥ kāś‍cideva gāvaḥ, yathā pañcāmrāḥ saptarṣaya
iti । tacca dvigau pūrvamasati durupapādameva bhavati । etena chatropānahapriya ityetadapi
vyākhyātam, tatrāpi yugapadadhikaraṇavacanadvandvamantareṇa nābhivāñchitasiddhiḥ । na
hyasyopananmātrameva priyam apituchatramapi, upānacchabdādeva ca paraḥ priyaśabdo niśamyamānaḥ
na dvandvaṃ vinā chatramupagrahītuṃ śaknoti । tasmādanākṣepa iti ।</p>
<p>'susūkṣmajaṭakeśādinā ca mattabahumāttaṅgaṃ vanam' ityādāvapyanekameva padamityuktaṃ
bhavati । atrāpi mattā bahava eva mātaṅgā ityāpi na bhavati ।</p>
<p>kiṃ kāraṇam ?</p>
<p>'bahugaṇavatuḍati' saṃkhyā (1.1.23) iti bahuśabdasya saṃkhyāvācitvāt,
saṃkhyāpūrvasya ca karmadhārayasya, dvigutvāt, dvigoḥ punaḥ 'taddhitārthottarapadasamāhāre'— (2.
1.51) ṣveva bhāvāt, yathā'pañcakapālaḥ, trilokaharmyam, pañcapūlī' iti ।</p>
<p>kathaṃ tarhi 'saptarṣayaḥ pañcāmrā' iti ?</p>
<p>'diksaṃkhye saṃjñāyām' (2.1.50) iti saṃjñāyāmeva tad bhavati ।</p>
<p>nanu ca mā bhūt taddhitārtha upapadaṃ vā, tathāpi 'bahumātaṅgami'—ti samāhāre
bhaviṣyati—bahavo mātaṅgāḥ samāhṛtāḥ bahumātaṅgam, tataś‍ca 'mattaṃ bahumātaṅgamasmin vane
tanmattabahumātaṅgaṃ vanamiti bahuvrīhirbhaviṣyati ।</p>
<p>ucyate ।</p>
<p>atha samāhāra iti kaḥ śabdārthaḥ ?</p>
<p>nanu samāṅpūrvād‍dharateḥ karmaṇi ghañ 'samāhriyata iti samāhāra' iti ।</p>
<p>yadyevaṃ pañca kumāryaḥ samāhṛtāḥ pañcakumāri, daśakumāri iti</p>
<p>'gostriyorupasarjanasya' (2.1.48) iti hrasvatvaṃ na prāpnoti ।</p>
<p>samāhārasyaikatvāt dvigurekavacanam (2.4.9) ityetadapi vak‍tavyaṃ bhavati ।</p>
<p>evaṃ tarhi bhāvasādhano bhaviṣyati samāharaṇaṃ samāhāra iti ।</p>
<p>atha bhāvasādhanena kimabhidhīyate ?</p>
<p>yat tadauttarārdhyam ।</p>
<p>kaḥ punaḥ pañcagavaṃ, pañcapūlītyādau gavādīnāṃ samāhāraḥ ?</p>
<p>yat tad ārjanaṃ, krayaṇaṃ, bhikṣaṇam, apaharaṇam vā ।</p>
<p>yadyevaṃ vikṣipteṣu pūleṣu carantīṣu goṣu na sidhyati ।</p>

<pb n="052"/>
<p>tarhi samabhyāśīkaraṇaṃ samāhāraḥ ।</p>
<p>evamapi pañcagrāmī, ṣaṇṇagarī ityāderanupapattiḥ ।</p>
<p>kiṃ kāraṇam?</p>
<p>abhyāśīkaraṇārthe samāhāraśabde samiti samantādityabhividhau varttate,
āṅābhimukhye, haratirdeśāntaraprāpaṇe iti ।</p>
<p>nāvaśyaṃ haratirdeśāntaraprāpaṇe eva varttate । kiṃ tarhi ? sādṛśye'pi, māturanuharati
pituranuharatīti ।</p>
<p>athavā— 'pañcagrāmī, ṣaṇṇagarīti nedamityevāvatiṣṭhate, avaśye hyasau tataḥ
kiñcidākāṅkṣati, kriyāṃ guṇaṃ vā । yadākāṅkṣati tadekaṃ, sa samāhāra iti ।</p>
<p>ayaṃ tarhi bhāvasādhane sati doṣaḥ, pañcapūlī ānīyatāmiti dravyasyānayanaṃ na
prāpnoti ।</p>
<p>naiṣa doṣaḥ । tad yathā 'gauranubandhyaḥ' 'ajo'gnīṣomīya' iti jātau coditāyāṃ
tatrā'saṃbhavādālambhanaprokṣaṇaviśasanādīni dravye bhavanti ihāpi bhāvānayanasyāsaṃbhavād
dravyasthānayanaṃ bhaviṣyati ।</p>
<p>avyatirekād vā । na hi samūhibhyaḥ samāhāralakṣaṇaḥ samūho vyatirik‍to bhavati ।
evaṃ tarhi bahumātaṅgamiti samāhāre eṣa doṣo bhavati— 'akārāntottarapado dviguḥ striyāṃ
bhāṣyata' iti pañcapūlītivad īkārāntatvaṃ prāpnoti । na vā'yaṃ pātrādiṣu paṭhyate, yena
'catuṣpātra—tribhuvanādivat tanniṣedho bhaviṣyati; nāpyābanto yena 'pañcakhaṭvī pañcakhaṭvam'
ityādivad vikalpo'vakalpeta ।</p>
<p>nanu dvigāvapīkāro na dṛśyate yathā ekaputraḥ ekabhikṣeti ।</p>
<p>nāyaṃ dviguḥ ।</p>
<p>kintarhi? 'pūrvakālaikasarvajaratpurāṇe—(2.1.49) tyādinā karmmadhārayaḥ ।
kiṃ ca bhoḥ । saṃkhyāpūrvo'pi dvigurna bhavati ?</p>
<p>vāḍham, tasya taddhitārthottarapadasamāhāreṣveva bhāvāt । na ceha taddhitārtha uttarapadaṃ vā
vidyate, na caikasya samāhāraḥ saṃbhavati ।</p>
<p>yadā tu sāmarthyātiśayādekasminnapi samūhāropaṇam, tadā, bhavatyeva,
yathā— 'ekāpūpī ekaśāṭīti । kiṃ punardvigusaṃjñā pratyayottarapadayorbhavati ? evaṃ tāvat ।
etarhītaretarāśrayatvādaprasiddhiḥ ।</p>

<pb n="053"/>
<p>kathamitaretarāśrayatvam?</p>
<p>dvigunimitte pratyayottarapade, pratyayottarapadanimittā ca dvigusaṃjñeti ।</p>
<p>evaṃ tarhi 'artha' iti vakṣyāmi</p>
<p>arthe cet taddhitānutpattirbahuvrīhivat । tatra yathā 'citraguḥ śabalaguḥ' iti
bahuvrīhiṇok‍ta— tvānmatvarthasya matvarthīyo na bhavati, evaṃ dvaimāturaḥ pāñcanāpitiḥ' ityādau
taddhitārthasya dvigunok‍tatvāt taddhitotpattirna prāpnoti ।</p>
<p>yathecchasi tathā'stu । astu tāvat pratyayottarapadayoriti ।</p>
<p>nanūktamitaretarāśrayatvādaprasiddhiriti, naiṣa doṣaḥ, nedaṃ tulyamanyairitaretarāśrayaiḥ,
śabdanityatvāt ।</p>
<p>nanu ca na saṃjñā nityā ।</p>
<p>kiṃ tarhi? śabdaḥ ।</p>
<p>yadyevaṃ bhāvinī saṃjñā vidhāsyate । tad‌yathā— 'kaś‍cit tantuvāyamāha asya sūtrasya
śāṭakaṃ vayeti ।</p>
<p>sa paśyati yadi śāṭako na vātavyaḥ, atha vātavyo na śāṭakaḥ । śāṭako
vātavyaś‍ceti vipratiṣiddham । bhāvinī tu khalvasya saṃjñābhipretā; sa manyate — 'vātavyam,
yasminnute śāṭaka ityetad‌bhavatī'—ti । evamihāpi— 'tasmin dvigurbhavati
yasyābhinirvṛttasya pratyaya uttarapadamityete saṃjñe bhaviṣyataḥ iti ।</p>
<p>athavā punastvartha iti ।</p>
<p>nanu cok‍tam 'arthe cet taddhitā'nutpattirbahuvrīhivadi'—ti ।
naiṣa doṣaḥ । nāvaśyamarthaśabdo'bhidheya eva varttate, kiṃ tarhi, syādarthe'pi । tad yathā— 'dārārthaṃ
bhikṣāmahe, janārthaṃ bhikṣāmahe; dārā naḥ syuḥ janā naḥ syuriti । evamihāpi taddhitārthe dvigurbhavati
taddhitaḥ syāditi । dvigorvā lugvacanaṃ jñāpakam (vā.5); yadayaṃ 'dvigorluganapatye' (4.1.88)
iti dvigostaddhitasya lukaṃ śāsti, tajjñāpayati— 'utpadyate dvigostaddhita' iti ।</p>
<p>yadyevam samāhārasamūhayoraviśeṣāt samāhāragrahaṇamanarthakam, 'tasya samūha'
(4.2.37) iti taddhitārthe/naiva kṛtatvāt । tathāhi 'samāhāraḥ samūha'
ityaviśiṣṭāvetāvarthau । tatra samūha iva samāhāre'pi taddhitārthe dvigurityeva bhaviṣyati । yadi
taddhitārthe dvigurbhavatītyucyate, taddhitotpattiḥ prāpnoti । utpadyatām lugbhaviṣyati ।
lukkṛtāni prāpnuvanti । kāni punastāni? 'pañcapūlī' 'daśapūlī' iti ।</p>

<pb n="054"/>
<p>aparimāṇabistācitakambalyebhyo na taddhitaluki (4.1.22) ṅīppratiṣedhaḥ
prāpnoti; 'pañcagavaṃ daśagavamiti 'gorataddhitaluki (5.4.92) iti ṭac na prāpnoti ।</p>
<p>naiṣa doṣaḥ, aviśeṣeṇa dvigo ṅībbhavatītyuktvā 'aparimāṇabistācitakambalyebhyaḥ
samāhāre iti vakṣyāmi; aviśeṣeṇa ca goṣṭac bhavatītyuktvā dvigoḥ samāhāre iti
vakṣyāmi; tadubhayamapi niyamārthaṃ bhaviṣyati 'samāhāra eva nānyatre'—ti ।</p>
<p>evaṃ tarhi abhidhānārthaṃ samāhāragrahaṇam; samāhāreṇābhidhānaṃ yathā syānna taddhitārthena ।</p>
<p>yadi syāt ko doṣaḥ syāt ?</p>
<p>taddhitotpattiḥ prasajyeta ।</p>
<p>prasajyatām, lugbhaviṣyati । lukkṛtāni prāpnuvanti ।</p>
<p>sarvāṇi parihṛtāni ।</p>
<p>na sarvāṇi parihṛtāni । 'pañcakumāri, daśakumārī'—ti luk taddhitaluki (1.2.49)
iti ṅīpo luk prasajyata iti ।</p>
<p>nanu ca yadi taddhitārthe dvigurityucyate 'pañcakhaṭvaḥ, daśakhaṭvaḥ' iti matvarthe'pi
dvigusaṃjñāyāṃ 'dvigoḥ' (4.1.21) itikāraḥ prāpnoti । bahuvrīhisaṃjñayā dvigusaṃjñāyā
bādhitatvānna bhaviṣyati; samānādhikaraṇānāṃ matvarthe bahuvrīhirbhavati ।</p>
<p>yadyuttarapade dvigurityucyate, uttarapadoktirvak‍tavyā । iyamucyate — 'uttarapadena
parimāṇinā dvigoḥ samāsavacanam (vā09); 'dvau māsau jātasya dvimāsajāta:', dve ahanī
jātasya dva‌‍yahnajāta' iti ।</p>
<p>kimucyate parimāṇinaiveti, na punaranyatrāpi; tad yathā 'pañcagavapriyaḥ pañcagavadhana'
iti । anyatra samudāyasya bahuvrīhitvāduttarapadaṃ prasiddhameva (vā.10); tathāhi—
'anekamanyapadārthe (2.2.24) samasyate, bahuvrīhiś‍ca samāse । bhavati ।</p>
<p>atha dvandvasya kā vārttā ? dvandvo'grato viśeṣeṇa vyākariṣyata iti ।</p>
<p>atha bahubhirbahuvrīhiḥ — (vesaṃ. 1.21)</p>
<p><b>cañcadbhujabhramitacaṇḍagadābhighātasañcūrṇitoruyugalasta suyodhanasya'</b> iti ।
tatra cañcad‍bhyāṃ bhujābhyāṃ bhramitāyāś‍caṇḍāyā gadāyā abhighātena
sañcūrṇitamūruyugalamasyeti vigrahaḥ । na caitad vācyam, samānādhikaraṇānāmeva bahuvrīhi,
'saptamīviśeṣaṇe bahuvrīhau (2.2.35) iti jñāpakena vaiyadhikaraṇye'pi bahuvrīheḥ smaraṇāt ।

<pb n="055"/>
etena sarvapadapradhāno dvandvo'pi vyākhyātaḥ, yathā '<b>sūryā'nalā'nilahimāṃśu—
dhaneśaśakrapretādhināthavaruṇāḥ karuṇāspadaṃ naḥ</b>' (māyurājasyodāttarāghave 2.29) iti ।</p>
<p>nanu cānyapadārthe bahuvrīhiḥ smaryate । tatra 'citragurdevadatta' iti devadattāderanuprayogo na
prāpnoti; nahi caitrādiśabdaprayogādavadhṛteṣu caitrādiṣu punaś‍caitrādiśrutayaḥ prayujyante ।
naivam; citraguśabdaḥ citragavīnāṃ svāmisāmānyamabhidhatte । tatrā'vaśyaṃ viśeṣārthinā
viśeṣo'nuprayoktavyaḥ ।</p>
<p>citraguḥ kaḥ?</p>
<p>devadatta iti ।</p>
<p>yatra tvasādhāraṇaviśeṣaṇādibhirviśeṣa eva samāsastatrānuprayogo na bhavatyeva; yathā
trilocanaḥ śūlapāṇiriti । evaṃ tarhi, sāmānyavacanānāmanuprayogasyā'prāptiḥ । yathā—
'citragu sarvam', 'citragu viś‍vam' iti । sāmānyamapi yathā viśeṣaḥ, tathāhi yathā
citraguśabdādiprayoge viśeṣāntarāṇāṃ nivṛttiḥ tathā sarvādiśabdaprayoge viśeṣāṇāṃ nivṛttiḥ
pratīyate ।</p>
<p>yadi vā, 'citrā gāvo'sya devadattasyoti ṣaṣṭhyarthasya samāsenā'bhidhānāt ṣaṣṭhī
nā'nuprayujyate, sambandhī tu na samāsopādāna ityanuprayujyate ।</p>
<p>evaṃ tarhi vibhaktyarthābhidhāyino bahuvrīhipadasya devadattādibhirdravyavacanaiḥ
sāmānādhikaraṇyaṃ na prāpnoti ।</p>
<p>mublopād bhaviṣyati ।</p>
<p>maivam; matupo'pi saṃbandhārthatvāt dravyavacanairasāmānādhikaraṇyameva ।</p>
<p>na ca bahuvrīhervibhaktyarthābhidhāyino matuppratyayo vidhātuṃ śakyate; sa hi
prathamāsamarthādastyupādhirvidhīyate; na ca vibhaktyarthavṛtterbahuvrīhipadasyāstyādikriyābhiḥ
sāmānādhikaraṇyena sambandho bhavati ।</p>
<p>atha abhihitaḥ so'rtho'ntarbhūtaḥ prātipadikārthaḥ saṃpanna iti sāmānādhi
/?/karaṇyamupapatsyate ।</p>
<p>tanna; abhihito'pyasau yato yatretyādivanna svarūpaṃ hāsyati ।</p>
<p>evaṃ tarhi, yathā— 'jātau padārthe jāteḥ kāryamucyamānamasaṃbhavāt tatsahacaritāsu
vyaktiṣu niviśet tathā bahuvrīhyarthe saṃbandhe sāmānādhikaraṇyakriyāyogādikāryaṃ prayujyamānaṃ
tadāśraye bhaviṣyati; evaṃ ca so'yamityupacaritasaṃbandheṣu saṃbandhiṣu

<pb n="056"/>
bahuvrīhipadairabhidhīyamāneṣu, śuklādiviśeṣaṇānāmivāśrayato liṅgavacanānyapi na
virotsyante ।</p>
<p>yadivā 'anyapadārtha' ityarthagrahaṇasāmarthyāt sadravyasya saliṅgasya sasaṃkhyasya
copādānaṃ bhaviṣyati, na vibhaktyarthamātrasya ।</p>
<p>kathaṃ punararthaśabdopādānādayamartho labhyate ?</p>
<p>śrūyatām— 'anyapada itīyatyucyamāne pade vṛttyasaṃbhāvāt padasahacaritāṃ yāṃ
kāñcidarthamātrāṃ padaśabdo lakṣayet padatvasya vā nimittatvena pratyāsannopakāriṇaṃ vibhaktyarthaṃ
pratyāyayet; so'yamevaṃ siddhe samīhite yadarthagrahaṇaṃ karoti tenaitat jñāpayati 'yāvānarthaśruteḥ
padaviṣayo'rthaḥ pratīyate, tāvān sarvo'pi tyāganimittā'bhāvādupādīyata iti ।</p>
<p>api ca, padamarthasya paricchedāyopādīyate; arthā hi prakṛtyādīnāṃ sāmānyena
prasak‍tāḥ padenāvacchidyante padāvadhiko'rtha upādeya iti; tatra yathā vākyārthasyānāśrayaṇa—
mādhikyāt tathā padārthaikadeśasyāpi, nyūnatvāt । tadevamarthagrahaṇasāmarthyāt saliṅgaḥ
sasaṃkhyaḥ sadravyaś‍ca samarthaḥ padārtha upādīyate ।</p>
<p>nanu ca bahuvrīhiṇā samastapadārthābhidhāne tathā sambandhābhidhāyikā ṣaṣṭhī na
prayujyate tathā saṃkhyābhidhāyinaḥ svādayaḥ, liṅgābhidhāyinaṣṭāvādayo vā na prayujyeran ?</p>
<p>ucyate— ekādipadairiva vṛttipadairabhihitā'pi na saṃkhyā saṃkhyākāryaṃ vighnayiṣyati;
na hi ṣaṣṭhyādividhāna iva vacanavidhāvanabhihitādhikāro vidyate, karmādayaś‍ca
kārakaviśeṣāḥ pratyāyayitavyā ityavaśyavidheyā dvitīyādayaḥ; prathamā tu vacanagrahaṇa—
sāmarthyāt 'na kevalā prakṛtiḥ prayok‍tavyā' iti samayād vā prāthamikakalpikī
bhaviṣyati ।</p>
<p>syādetat,</p>
<p>yathā abhihitā ekatvādayo vacanavyavasthānimittaṃ tathā'bhihitaḥ sambandho'pi
ṣaṣṭhīnimittaṃ bhavati । tadayuktamanabhihitādhikārāt । api ca, sambandhopasarjanaṃ
prātipadikārtho vṛttiśabde— nābhidhīyate; na cāyaṃ ṣaṣṭhīviṣayaḥ, tasyāḥ
prātipādikārthopasarjane saṃbandhe vidhānāt । ṭābādayastu svārthikatvādabhihite'pi
liṅgobhavanti, taduktam— 'siddhaṃ tu striyāḥ prātipadikaviśeṣaṇatvāt svārthe ṭābādaya, iti
(mabhā. 4.1.1 vārtti. 21) ।</p>
<p>yadi vā'nya eva vākyārtho vṛttyarthāt । tathāhi— 'citrā gāvo'syeti

<pb n="057"/>
anyapadārthopasarjanāś‍citragavyo vākyenābhidhīyante, citraguriti punarvṛttau gavārthopasarjanaḥ
svāmī pratīyate; tatra yadā nirjñātaparādhīnatānāṃ citragavīnāṃ svāmiviśeṣā—
'vacchedāyā'nyapadārtha upādīyata 'asyaitā gāva' iti tadā bahuvrīhirna bhavati । yadā tu
tāś‍citrā gāvaḥ svāmino viśeṣābhidhānāya pratyavamṛśyante gavīnāmāsāmayaṃ svāmī'—ti
tadā bahuvrīhirbhavati citraguḥ, śabalaguriti । tāmeva ca svāmiviśeṣaṇatāṃ sphuṭamupadarśayanto
nidarśayanti—'yasya citrā gāvaḥ sa citraguḥ, yasya śabalāḥ sa śabalaguriti ।</p>
<p>upalakṣaṇaṃ cā'tra ṣaṣṭhī । tena karmakarttṛpravacanenā'prathamāyā api
bahuvrīhirvak‍tavyaḥ—'ūḍho ratho'nena ūḍharatho'naḍvān uddhṛta odanaḥ asyā uddhṛtaudanā़
sthālī, upahṛtaḥ paśurasmai upahṛtapaśū rudraḥ, ārūḍho vānaro'mum ārūḍhavānaro vṛkṣaḥ,
prāptā atithayo'smin prāptātithirgrāmaḥ, siddhaḥ sādhako'nayā siddhasādhakā vidye—'ti ।</p>
<p>atha aprathamāyā iti kimardham ?</p>
<p>iha mā bhūd— 'vṛṣṭe deve gata' iti ।</p>
<p>atha iha kasmānna bhavati— 'vṛṣṭe deve gataṃ paśye'—ti ?</p>
<p>bahiraṅgā'tra prathamā ।</p>
<p>yadyevaṃ ṣaṣṭhyādyantaraṅgatve 'citragordevadattasye'—tyādau punaḥ ṣaṣṭhyādayo na syuḥ ।
bāhyaṃ sambandhinamapekṣya bhaviṣyanti ।</p>
<p>atha yathā citraguprabhṛtibhyaḥ ṣaṣṭhyādayaḥ tathā 'yato yatre'—tyādibhyaḥ
pañcamīsaptamyādayo'pi kasmānna bhavanti?</p>
<p>ucyate— 'tasilū—tralādibhiḥ pañcamīsaptamyādīnāmabhihito'rthonantarbhūtaḥ ।
citraguprabhṛtiṣu tu bahuvrīhiṇā'bhihitaḥ so'rtho'ntarbhūtaḥ prātipadikārthaḥ saṃpannaḥ iti ।</p>
<p>atheha bahuvrīhiḥ kasmānna bhavati 'pañcabhirbhuktamasya' ?</p>
<p>bahuvrīhiḥ samānādhikaraṇānāmeveti smaraṇāt ।</p>
<p>yadyevam— 'astikṣīrā, uccairmukhaḥ, abhāryaḥ, praparṇaḥ, uṣṭramukhaḥ, candravadanā,
keśacūḍaḥ, suvarṇā'laṅkāraḥ, candraśekharaḥ, śūlapāṇiḥ, kaṇṭhekālaḥ, urasilometi
bahuvrahisaṃjñā na prāpnoti । tathāhi— ādyeṣu caturṣu pūrvapadamavyayam, tasyā'sattvavācitvāt
sattvabhūtaiḥ kṣīrādibhiḥ saha sāmānādhikaraṇyaṃ nāsti; madhyameṣvapi viśeṣaṇaviśeṣya—
bhāvānupapatterna sāmānādhikaraṇyaṃ ghaṭato; antyeṣu tu saptamyanta—prathamāntayo—
rasāmānādhikaraṇyaṃ vyaktameneti ।</p>

<pb n="058"/>
<p>naivam ।</p>
<p>eteṣvapi sāmānādhikaraṇyopapatteḥ । tatra</p>
<p>astīti nipāto vibhaktipratirūpa iti kālaṃ puruṣaṃ saṃkhyāṃ sādhanaṃ ca na
vyabhicarati । uccaiḥśabdasyāpi sattvavacanatvaṃ dṛśyate 'kiṃ punaryastathoccaiḥ (megha. 17)
iti । ataeva etābhyāmastitoccastvamiti bhāvapratyayā api । abhārya ityādiṣu dadhyo
danādivanmadhyamapadalopo vyavasthitavibhāṣayā vṛttiviṣaye draṣṭavyaḥ । tenāyamarthaḥ sampadyate—</p>
<p>asti kṣīramasyāḥ astikṣīrā gauḥ,</p>
<p>uccairmukhamasya uccairmukho maitreyaḥ,</p>
<p>avidyamānā bhāryā asya abhāryaḥ, avidyamānabhāryo vā,</p>
<p>prapatitāni parṇāni asya praparṇaḥ, prapatitaparṇo vā ।</p>
<p>'uṣṭramukhaḥ	candravadane—'tyetayostu	uṣṭracandraśabdau
bhūyo'vayavasāmānyayogātiśayā— dabhedopacāreṇa mukhaviśeṣaṇaṃ bhavantau gauṇī
vṛttimanubhavataḥ ।</p>
<p>nanu kimuṣṭramukhayormithaḥ sādṛśyam?</p>
<p>uṣṭraśabdeneha uṣṭramukhamabhidhīyate, avayave'pyavayavivad upacāro draṣṭavya iti ।
keśacūḍaḥ, suvarṇālaṅkāraḥ, ityetayostu keśasaṃghāte keśaśabdo varttate, suvarṇavikāre tu
suvarṇaśabda, kāraṇe kāryopacārāt ।</p>
<p>'candraśekharaḥ, śūlapāṇiḥ' ityatra candraśūlopalakṣitau śekharapāṇī candraśūla—
śabdābhidheyau । yathā 'kuntān praveśaya yaṣṭīḥ praveśaye' ti ।</p>
<p>'kaṇṭhekāla urasilomā' ityetayostu kaṇṭhe sthitaḥ kāla asya, urasi jātāni
lomānyasye—ti padāntaram adhyāhriyate; yathā dvāraṃ dvāramityukte apāvriyatāṃ saṃvriyatāṃ
veti । etena subadhikāre'stikṣīretyupasaṃkhyānam (2.2.24 vā., mabhā.)</p>
<p>avyayānāṃ bahuvrīhirvak‍tavyaḥ, ( " )</p>
<p>saptamyupamānapūrvapadasyottarapadalopaś‍ca ( " )</p>
<p>samudāyavikāraṣaṣṭhyāś‍ca ( " )</p>
<p>prādibhyo dhātujasya vā ( " )</p>
<p>ityapi na bhavati । ( " )</p>

<pb n="059"/>
<p>nanu parigaṇanārthamapyetadavaśyaṃ vak‍tavyam,</p>
<p>naivam, kriyamāṇe'pi hi parigaṇane yatrābha़idhānaṃ nāsti na tatra samānādhikaraṇānāmapi
bahuvrīhiḥ, tad‌yathā pañca bhuktavanto'syeti । (mabhā. 2.2.24 vā. 10, 16)</p>
<p>evaṃ tarhi matvarthagrahaṇaṃ kariṣyate—' samānādhikaraṇānāṃ matvartha bahuvrīhirbhavatīti;
tathā'pi ūḍho ratho'nena ūḍharatho'naḍvān, dakṣiṇasyāś‍ca pūrvasyāś‍ca diśo yadantarālaṃ sā
dakṣiṇapūrvā, putreṇa saha saputraḥ, keśeṣu keśeṣu ca gṛhītvā pravṛttaṃ yuddhaṃ keśākeśi,
daṇḍaiś‍ca daṇḍaiś‍ca prahṛtya daṇḍādaṇḍi, trirdaśaite tridaśāḥ, ityevamādibhiravyāptireva ।</p>
<p>tasmāt sudūramapi gatvā'bhidhānamevāśrayitavyam । abhidhānalakṣaṇā hi
kṛttaddhitasamāsā iti kṛtaṃ parigaṇanena ।</p>
<p>atha tridaśā iti ko'sya vigrahaḥ ?</p>
<p>trirdaśaite tridaśā iti । saṃkhyāsamāse sujantasya saṃkhyetyaprasiddhiḥ' iti (2.2.25
vārttika—1) na hi atkārāntā saṃkhyā'sti ।</p>
<p>astu tarhi ayameva vigrahaḥ— 'trirdaśaite tridaśā' iti । nanu cok‍taṃ saṃkhyāsamāse
sujantasya saṃkhyetyaprasiddhiriti, naiṣa doṣaḥ, sujantasya saṃkhyetyaprasiddhiḥ, na cā'tra
samāse sujantaṃ paśyāmaḥ ।</p>
<p>kiṃ tarhi ?</p>
<p>vākye suc dṛśyate, samāse tu na dṛśyate ?</p>
<p>abhihitatvāt,</p>
<p>abhihitaḥ sujarthaḥ ।</p>
<p>kena ?</p>
<p>samāsena । kiṃ ca bhoḥ sujarthe samāsa ucyate ?</p>
<p>naivam, sāmarthyādiha sujartho gamyate ।</p>
<p>katham ?</p>
<p>yāvatā saṃkhyā saṃkhyayā saṃkhyāyate, sa ca kriyābhyāvṛttyartha uktaḥ samāseneti
kṛtvā suj na bhaviṣyati ।</p>
<b><lg>
  <l>prakṛtiḥ prātipadikarūpā'pyeṣopadarśitā ।</l>
  <l>svarūpaṃ pratyayādīnāṃ pṛthak pṛthagathocyate ॥ 49 ॥</l>
</lg></b>

<pb n="060"/>
<p>(<b>2. pratyayaḥ</b>)</p>
<p>tatra <b>pratīyate'nenārtha iti pratyayaḥ</b> ।</p>
<p>sa tridhā <b>1. dhātupratyayaḥ 2. pratyayapratyayaḥ 3. prātipadikapratyaya</b> iti । teṣu—
(<b>1. dhātupratyayāḥ—</b>)</p>
<p><b>sanādayaḥ, tibādayaḥ, tumunādayaḥ, tavyādayaḥ, ṇvulādayaḥ, uṇādaya</b>ś‍ceti
dhātupratyayabhedāḥ । tatra—</p>
<p>(<b>sanādayaḥ</b>)</p>
<p>icchāprayojakavyāpārādikriyāsu kriyāsamabhihārādiṣu ca ye vidhīyamānāḥ
kriyāvacanatvād bhūvādivadeva pratyayāntaramapekṣante te sanādayaḥ । yathā— cikīrṣati,
adhyāpayati, pāpacyate, gopāyati, ṛtīyate, kāmayate iti ।</p>
<p>(<b>tibādayaḥ</b>)</p>
<p>kriyāpradhānāḥ kartṛkarmaṇoḥ kriyāyāṃ ca ye vihitāḥ sādhyarūpāpannakriyābhidhāyitvena
pratyayāntaraṃ nāpekṣante te tibādayaḥ । yathā 'vrajati devadattaḥ, pacyate odanaḥ, rajyati
vastram, lūyate kedāraḥ, corasya rujati, āsyate yuṣmābhiḥ' iti ।</p>
<p>(<b>tumunādayaḥ</b>)</p>
<p>anupātikriyā— kriyābhidhāyino'sattvabhūtārthāḥ sādhyabhāve ye vidhīyante te tumunādayaḥ ।
yathā—'pak‍tumicchati, bhuktvā vrajati, adhītya snāti, pāyaṃpāyamāste, coraṅkāramākrośati,
cakāsāñcakāra iti ।</p>
<p>(<b>tavyādayaḥ</b>)</p>
<p>prāyeṇa bhāvakarmmaṇoḥ kartrādiṣu ca ye vidhīyante te tavyādayaḥ । yathā— gantavyaṃ bhavatā,
karaṇīyaḥ kaṭaḥ, kṛtaṃ bhavatā, lūyamānaḥ kedāraḥ, durgamo mārgaḥ, vāstavyo loka' iti ।</p>
<p>(<b>ṇvulādayaḥ</b>)</p>
<p>prāyeṇa karttari karmādiṣu ca ye vidhīyante te ṇvulādayaḥ । yathā— pācakaḥ pumān somaṃ
pavamānam, pacanyavāgūm, kanyāmalaṅkariṣṇuḥ, pādahārakaḥ paṅkaḥ, priyaṅkaraṇaṃ śīlam iti ।</p>
<p>(<b>uṇādayaḥ</b>)</p>
<p>sarvakārakeṣu siddhabhāve ca ye vidhīyamānāḥ prāyeṇa dravyavacanatvaṃ labhante te
uṇādayaḥ । yathā— śīto vāyuḥ, vatsalā dhātrī, tīkṣṇaṃ dātram, vṛddha upādhyāyaḥ, ramyaḥ
prāsādaḥ, pāko varttata iti ।</p>

<pb n="061"/>
<p>(<b>2. pratyayapratyayāḥ —6</b>)</p>
<p><b>yadādayaḥ, ghādayaḥ, mabādayaḥ, phagādayaḥ, yujādayaḥ, ḍhagādayaś‍ca
pratyayapratyayabhedāḥ ।</b></p>
<p>(<b>yadādayaḥ</b>)</p>
<p>teṣu bhavāpatyasvārthamatvarthādiṣu subantebhyo ya utpadyante te yadādayaḥ । yathā—
apsavyaḥ, pūrvāha‍ṇenam, cirantanam, āmuṣyāyaṇaḥ, tvayakā, śubhaṃyuḥ iti ।</p>
<p>(<b>ghādayaḥ</b>)</p>
<p>prakarṣā'pakarṣa—kutsā—praśaṃsādiṣu tiṅantebhyo ya utpadyante te ghādayaḥ । yathā—
pacatitarām, gacchatitamām, jalpatikalpam, spṛśatideśyam, pacataki, pacatirūpam
iti ।</p>
<p>(<b>mabādayaḥ</b>)</p>
<p>nirvṛttasvārthamatvarthādiṣu kṛdbh‍yo utpadyante te mabādayaḥ yathā— kṛtrimam, pākimam,
sāṃrāviṇam, vyāvakrośī, jitvarī, śyainaṃpātā iti ।</p>
<p>(<b>phagādayaḥ</b>)</p>
<p>jīvad‍vaṃśya—praśastakutsitasvārthādiṣu apatyāditaddhitāntebhyo ya utpadyante te
phagādayaḥ । yathā— gārgyāyaṇaḥ, dākṣāyaṇaḥ vārṣyāyaṇikaḥ ābhijityaḥ kauñjāyanya iti ।</p>
<p>(<b>yujādayaḥ</b>)</p>
<p>siddhabhāva—tācchīlyopādhikartrādiṣu ṇijādidhātupratyayāntebhyo ya utpadyante te
yujādayaḥ । yathā— kāraṇā, aṭāṭyā, yāyajūkaḥ, sāsahiḥ, yāyāvaraḥ, cikīrṣuḥ iti ।</p>
<p>(<b>ḍhagādayaḥ</b>)</p>
<p>apatyādyartha—svārtha—śakti—saṃkhyādiṣu strīpratyayāntebhyo ya utpadyante te
ḍhagādayaḥ । yathā— gāṅge‍yaḥ, yauvateyaḥ, vārāṇaseyaḥ, suvadhūkaḥ, nadyām, khaṭavāyāṃ, yuvatayaḥ
iti ।</p>
<p>(<b>3. prātipadikapratyayāḥ —6</b>)</p>
<p><b>ṭābādayaḥ, svādayaḥ, tasilādayaḥ, kādayaḥ, aṇādayaḥ,</b> kyajādayaś‍ceti
prātipadikapratyayabhedāḥ । teṣu —</p>

<pb n="062"/>
<p>(<b>ṭābādayaḥ</b>)</p>
<p>prakṛtiliṅgābhidhāyinaḥ prātipadikād‍ya utpadyante te ṭābādayaḥ । yathā— khaṭvā,
sudāmā, kārīṣagandhyā, brahmabandhūḥ, kumārī yuvatiḥ iti ।</p>
<p>(<b>svādayaḥ</b>)</p>
<p>prakṛtyarthasaṃkhyābhidhāyinaḥ prātipadikādeva ya utpadyante te svādayaḥ । yathā—
kuṇḍam, kuṇḍe, kuṇḍābhyām, kuṇḍebhyaḥ, kuṇḍayoḥ, kuṇḍeṣu iti ।</p>
<p>(<b>tasilādayaḥ</b>)</p>
<p>śaktimātrābhidhāyinaḥ sopādhiśaktyabhidhāyino vā subantaprātipadikāt svārthādiṣu ya
utpadyante te tasilādayaḥ । yathā— yataḥ, yatra, kadā, purastāt, bahuśaḥ, purutrāvasati iti ।</p>
<p>(<b>kādayaḥ</b>)</p>
<p>kutsā—praśaṃsā'tiśayā'natiśayādyupādheranupādheś‍ca subantādeva prātipadikāt
svārthādiṣu ya utpadyante te kādayaḥ । yathā— aśvakaḥ, yuṣmakābhiḥ, vaiyākaraṇarūpaḥ,
paṭutaraḥ kuṭīraḥ, tārtīyīkam iti ।</p>
<p>(<b>aṇādayaḥ</b>)</p>
<p>samarthaprātipadikāt sambandhikārakabhāveṣu ya utpadyante te aṇādayaḥ । yathā—
aupagavaḥ, tāvakīnaḥ, ākṣikaḥ, vāmadevyam, brāhmaṇatvam, paurāhityam iti ।</p>
<p>(<b>kyajādayaḥ</b>)</p>
<p>karmādikārakopahita—kriyecchācāra—cvyarthādiṣu samarthādeva prātipaṃdikād ya utpadyante te
kyajādayaḥ । yathā— citrīyate, putrakāmyati, śyenāyate, lohitāyati, kaṇḍūyate, muṇḍayati' iti ।</p>
<p>(<b>3. upaskāraḥ</b>)</p>
<p><b>prakṛtipratyayānāmupasargopagrahāgamalopavarṇavikāravikaraṇādirūpaḥ saṃskāraṃ
upaskāraḥ ।</b></p>
<p>sa ca tridhā <b>(1) prakṛtyupaskāraḥ, (2) pratyayopaskāraḥ,
(3)ubhayopaskāraś‍ceti ।</b></p>
<p>te punarbhūṣaṇa—samavāyā'—dhyāhāra—vaikṛta—yat‍na—pratiyat‍nabhedāt pratyekaṃ
ṣaṭprakārā bhavanti । tatra—</p>

<pb n="063"/>
<p>(<b>1. prakṛtyupaskārāḥ —6</b>)</p>
<p>1. <b>prakṛterbhūṣaṇarūpa</b> nirarthakopasargasvārthaka—vaikalpikādayaḥ । yathā—
adhyāgacchati, paryāgacchati, pralambate, nikhañjati iti; yāvakaḥ, ṣāṅguṇyam,
aupayikam, mānasam iti; ālī, mṛdavī, kamaṇḍalūḥ, cañcūḥ iti ।</p>
<p>2. <b>samavāyarūpāḥ</b> sārthakopasargasankyaṅādayaḥ । yathā—āśāste, pratiṣṭhate, sumanāyate,
durmanāyate, iti। jugupsate, gopāyate, ṛtīyate, kāmayate iti । putrīyati,
putrakāmyati, śyenāyate, muṇḍayati iti ।</p>
<p>3. <b>adhyāhārarūpāḥ</b> sahābhidhāyakopasargadvirvacanasuḍāgamādayaḥ । yathā—adhīte, adhyeti,
anurudhyate, saṃgrāmayate iti; jañjapyate, saṃpanīpadyate, arāryate, undidiṣati iti ।
upaskurute, apaptat, āsthat, madhvasyati iti ।</p>
<p>4. <b>vaikṛtarūpā</b> varṇavyatyaya—viparyayāpāyādayaḥ । yathā—niṣiñcati, praṇayati, yanti, uśanti
iti; taruḥ, siṃhaḥ, sikatā, sak‍‌tava iti; santi, gh‍nanti, dyanti, samagata iti ।</p>
<p>5. <b>yat‍narūpā</b> upacaya—prasava—saṃvṛtyādayaḥ । yathā—yauti, medyati,dīvyati, nigūhati
iti; kīryate, pūryate, saudhātakiḥ, svāyambhuvam iti; āsta, āste, avocat,
ghaṭayati iti ।</p>
<p>6. <b>pratiyat‍narūpāḥ</b> viśeṣādeśavidhiniṣedhādayaḥ । yathā—āha, aghasat, vadhyāt,
adhyagīṣmahi iti; japyaḥ, pitryam, sanam, gavyam, nāvyam iti; titauḥ,
praugam, kokūyate, kathayati iti ।</p>
<p>(<b>2. pratyayopaskārāḥ —6</b>)</p>
<p>1. <b>pratyayasya bhūṣaṇarūpā iḍasugīkagādayaḥ</b> । yathā sahitā, vāritā bhruvai, bhrūṇām iti;
devāsaḥ, pārayāmasi, tāriṣat, bhavāti iti; tārtīyīkam, pītvāya, tvayakā,
pacataki iti ।</p>
<p>2. <b>samavāyarūpāḥ</b> syasicsīyuḍādayaḥ । yathā kariṣyati, akariṣyat, vak‍tā, bravītiṃ
iti, apākṣīt apīpacat, aśiṣat, alikṣat iti; kṛṣīṣṭa, kuryāt, kurvīta,
karavāmahai iti ।</p>
<p>3. <b>adhyāhārarūpāḥ</b> pratyayārthaviśeṣakopasargamap‍tarabādayaḥ । yathā— sumanāyate, durmanāyate,
abhimanāyate, abhiṣeṇayati iti । kṛtrimaṃ sāṃrāviṇam, vyāvahāsī, kauñjāyanyaḥ
iti; pacatitarāṃ, pacamānaḥ, sarveṣām, vṛkṣāṇāmiti ।</p>

<pb n="064"/>
<p>4. <b>vaikṛtarūpāḥ</b> ādeśa—sarvādeśapratyayādeśādayaḥ । yathā—gārgyāyaṇaḥ, cāndramasāyaniḥ,
kauberakaḥ, gaudheraḥ, kauleyaka iti, pavanaḥ, pāvakaḥ, vṛkṣasyaḥ, vṛkṣaiḥ iti; veda,
viveda, vidvān, viddhi iti ।</p>
<p>5. <b>yatnarūpā</b> luglumpanavilumpanādayaḥ । yathā—pacat, juhoti, pañcālāḥ, dadhi iti ।
dadṛśe, adrākṣīt, kārakaḥ, kāmaṇḍaleya iti । ag‍nicit, śubhaṃyāḥ, mūlakhāḥ,
aś‍vati' iti ।</p>
<p>6. <b>pratiyat‍narūpāḥ</b> viśeṣādeśavidhiniṣedhādayaḥ । yathā—tasthau, veda, praśādhi, jīvatāt,
iti; udapādi, rāṣṭriyaḥ, āg‍neyaḥ, s‍traiṇam iti; subhrūḥ, supreyasī, vyatihasanti,
vyatigacchanti iti ।</p>
<p>(<b>3. ubhayopaskārāḥ —6</b>)</p>
<p>1. <b>ubhayorbhūṣaṇarūpā</b> yuṣmatprabhṛtiprayogādayaḥ । yathā— tvaṃ pacasi, yuvāṃ pacathaḥ, yūyaṃ
pacatha, ahaṃ pacāmi, āvāṃ pacāvaḥ, vayaṃ pacāmaḥ, vāyurvāti, devo varṣati,
bhajyate śākhā svayameva, avakirate hastī svayameva, bhūṣayate kanyā svayameva,
brūte kathā svayameveti ।</p>
<p>2. <b>samavāyarūpā</b> vikaraṇādayaḥ । yathā— bhavati, corayati, dīvyati, sunoti, tudati,
tanoti, ruṇaddhi, krīṇāti, svayaṃ namate, dugdhe, tapyate tapaḥ lūyate kedāraḥ, iti ।</p>
<p>3. <b>adhyāhārarūpā</b> dviruktyādayaḥ। yathā— pāyaṃpāyam pacatipacati, grāmo grāmo
ramaṇīyaḥ, mūle mūle sthūlāḥ, agre agre sūkṣmāḥ, pūrvaṃ pūrvaṃ puṣyati, prathamaṃ prathamaṃ
pacyate, jyeṣṭhaṃ jyeṣṭhamupaveśaya, māṣaṃ māṣaṃ dehi, uparyuparyāste, ahirahiḥ, budha
yasva budhyasveti ।</p>
<p>4. <b>vaikṛtarūpā</b> vānāvādayaḥ । yathā— grāmo vām, grāmo nau, grāmo vaḥ, grāmo naḥ, grāmaste,
grāmo me, grāmastvā rakṣat, grāmo mā rakṣat, haiyaṅgavīnam, mātulaḥ, kṣatriyaḥ,
śrotriyaḥ iti ।</p>
<p>5. <b>yat‍narūpā</b> anuprayogādayaḥ । yathā— agnisāt saṃpadyate bhasmasād bhavati, brāhmaṇasāt
syāt, devatrākaroti, martyatrāgacchati, manuṣyatrāvasati, śuklībhavati,
paṭapaṭākaroti, cakāsāṃcakāra kārayāmāsa, bibharāmbabhūva, vidāṃkurvantu iti ।</p>
<p>6. <b>pratipayat‍narūpā</b> vidhyanuprayogādayaḥ । yathā— raipoṣaṃ puṣṇāti, samūlakāṣaṃ kaṣati,
jīvagrāhaṃ gṛh‍ṇāti, puruṣavāhaṃ vahati, ūrdhvaśoṣaṃ śuṣkaḥ, cūḍakanāśaṃ naṣṭaḥ,

<pb n="065"/>
odanapākaṃ pakvaḥ, suvarṇanidhāyaṃ nihitaḥ, lunīhi lunīhityevāyaṃ lunāti,
adhīṣvādhīṣve— tyevāyamadhīte, bhrāṣṭamaṭa maṭhamaṭa, khadūramaṭetyevāyamaṭati,
'saktūn piba, dhānāḥ khāda odanaṃ bhuṅkṣvetyevāyamabhyavaharati iti ।</p>
<p>(<b>4. upapadam</b>)</p>
<p><b>upaskāraviśeṣa eva prakṛtisamīpoccāritaṃ padamupapadam ।</b></p>
<p>tat tridhā <b>1. tiṅupapadam, 2. kṛdupapadam, 3. subupapadaṃ</b> ca ।</p>
<p>(<b>1. tiṅupapadam —6</b>)</p>
<p>teṣu prathamaṃ kriyārūpam, kārakarūpam, nāmarūpam, avyayarūpam, nipātarūpam
upasargarūpaṃ ca । teṣu—</p>
<p><b>kriyārūpaṃ</b> yathā— ehi manye rathena yāsyati na marṣayāmi yat tatrabhavān vṛṣalaṃ yājayet ।</p>
<p><b>kārakarūpaṃ</b> yathā— aś‍vena saṃcarate, dāsyā saṃprayacchate ।</p>
<p><b>nāmarūpaṃ</b> yathā— kālo yad bhuñjīta bhavān ।</p>
<p><b>avyayarūpaṃ</b> yathā— kathaṃ nāma tatrabhavān vṛṣalaṃ yājayet, namate daṇḍaḥ svayameva ।</p>
<p><b>nipātarūpaṃ</b> yathā— yāvad bhuṅkte, purā vrajati</p>
<p><b>upasargarūpaṃ</b> yathā— parākramate parājayate iti ।</p>
<p>(<b>2. kṛdupapadam —6</b>)</p>
<p>dvitīyamapi kriyārūpam, kārakarūpam, nāmarūpam, avyayarūpam, nipātarūpam
upasargarūpaṃ ca । teṣu —</p>
<p><b>kriyārūpaṃ</b> yathā— bhok‍tuṃ vrajati, bhojako vrajati, godāyo vrajati, karttumicchati iti ।</p>
<p><b>kārakarūpaṃ</b> yathā— kumbhakāraḥ, uttānaśayaḥ, śayyotthāyam, mūlakopadaṃśam iti ।</p>
<p><b>nāmarūpaṃ</b> yathā— kālo bhok‍tum, samayo bhok‍tum, brahmabhūyam, brahmodyam iti ।</p>
<p><b>avyayarūpaṃ</b> yathā— divākaraḥ, doṣākaraḥ, mṛṣodyam, īṣatpānaḥ iti ।</p>
<p><b>nipātarūpaṃ</b> yathā— alaṃkṛtvā, khalu kṛtvā, yāvad‍vedam anyathākāramiti ।</p>
<p><b>upasargarūpaṃ</b> yathā— prajayī, prasavī, vikatthī, nirākariṣṇuḥ iti ।</p>
<p>(<b>3. subupapadam —6</b>)</p>
<p>tṛtīyaṃ kriyārūpam kārakarūpaṃ nāmarūpam avyayarūpam, nipātarūpam
karmapravacanīyarūpaṃ ceti । teṣu —</p>
<p><b>kriyārūpaṃ</b> yathā— na tvāṃ tṛṇāya manye, saṃtāpāya prabhavati, goṣu duhyamānāsu
gataḥ, krośataḥ prāvrājīditi ।</p>

<pb n="066"/>
<p><b>kārakarūpaṃ</b> yathā— carmaṇi dvīpinaṃ hanti dantayorhanti kuñjaram, keśeṣu
prasitaḥ, brāhmaṇeṣu bhuñjāneṣu vṛṣalā āsate, vṛṣaleṣvāsīneṣu
brāhmaṇā bhuñjate iti ।</p>
<p><b>nāmarūpaṃ</b> yathā— gavāṃ svāmī, annasya hetorvasati, pitrā sadṛśaḥ, śivaṃ
prajābhya iti ।</p>
<p><b>avyayarūpaṃ</b> yathā— samayā grāmam, sahacchātreṇa, namo devebhyaḥ, dakṣiṇāhi
grāmāt iti ।</p>
<p><b>nipātarūpaṃ</b> yathā— he devadatta? hā devadattam, vinā viṣṇumitreṇa, ṛte
yajñadattāditi ।</p>
<p><b>karmapravacanīyarūpaṃ</b> yathā— vṛkṣamanu vidyotate, upārjunaṃ yoddhāraḥ, adhi brahmadatte
pañcālāḥ, adhi pañcāleṣu brahmadatta iti ॥</p>
<b><lg>
  <l>prakṛtipratyayāvevamupaskāraś‍ca darśitaḥ ।</l>
  <l>kramādupapadasyāpi svarūpamupavarṇitam ॥ 50 ॥</l>
</lg></b>
<b><lg>
  <l>avyayāni nipātāś‍ca gatayaś‍ca nirūpitāḥ ।</l>
  <l>karmapravacanīyāś‍ca sopasargāḥ prakāśitāḥ ॥ 51॥</l>
</lg></b>
<b><lg>
  <l>na kevaleha prakṛtiḥ prayujyate na kevalāḥ suptiṅajaṇkyajādayaḥ ।</l>
  <l>bhavatyupaskāra ihā'pṛthagdvayordvayārthamevopapadaṃ prayujyate ॥ 42 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
prakṛtyādiprakāśo nāma
॥ prathamaḥ prakāśaḥ</b> ॥ 1 ॥*</p>
<lg><l>prakāśa eṣo'dya sanātanena vyadhāyi nūnaṃ vitataprakāśaḥ ।</l>
  <l>praś‍leṣabandhādupamucya tat‍tatpraghaṭṭarājatpravibhak‍tagātraḥ ॥</l></lg>
<!-- NOTES pg=066!-->
evamatra prathamaprakāśe dvādaśasu śabdabhedeṣu prathame catvāro bhedā nirūpitāḥ । madhyavarttinaś‍catvāro dvitīye
draṣṭavyāḥ । antimāś‍catvāro punastṛtīye । evaṃ śabdabhedāya prakāśatrayamadhikriyate ।

<pb n="067"/>
<p>atha</p>
<p><b>śṛṅgāraprakāśe dvitīyaḥ prakāśaḥ</b></p>
<p>prātipadikaprakāśaḥ</p>
<p>(<b>5. prātipadikam</b>)</p>
<p><b>prātipadikaṃ tridhā—</b></p>
<p>1. <b>vibhak‍tāvayavam,</b></p>
<p>2. <b>avibhak‍tāvayavam</b>1</p>
<p>3. <b>anukaraṇaṃ</b> ca । tatra2</p>
<p><b>1. vibhak‍tāvayaṃ tridhā— 1. kṛd‍rūpam, 2. taddhitarūpam, 3. samāsarūpaṃ</b> ca । teṣu —</p>
<p>(<b>1. kṛd‍rūpam vibhak‍tāvayam</b>)</p>
<p><b>bhāva—kārakā'bhidhāyino dhātupratyayāḥ kṛtaḥ</b> । tatra—</p>
<p>(<b>bhāvaḥ —6</b>)</p>
<p><b>dhātvartha evā'pūrvāparībhūto bhāvaḥ</b> । yadāha— (vāpa. 3.8.12)</p>
<b><lg>
  <l>kālānupāti yad rūpaṃ dhātvarthasya kriyeti tat ।</l>
  <l>parito yat paricchinnaṃ tad‍bhāva iti kathyate ॥ 1 ॥</l>
</lg></b>
<p>sa (bhāva) iha ṣoḍhā saṃbhavati— 1. <b>siddhaḥ, 2. sādhyaḥ, 3. siddhāsamāptaḥ,
4. sādhyā'samāptaḥ, 5. siddhasādhyaḥ, 6. sādhyasiddhaś‍ce</b>ti । teṣu—</p>
<p>(<b>1. siddhaḥ</b>)</p>
<p>udbhūtapratyayāṃśatvena kriyā'nudrekāt sattvabhūtatve liṅgasaṃkhyādyupagrāhī
'kartṛkarmaṇoḥ kṛti' (2.3.65) iti sambandhavibhak‍ternimittaṃ <b>siddhaḥ</b> । yathā—
'āś‍caryamidamodanasya ca pāko brāhmaṇānāṃ ca prādurbhāvaḥ, bhedikā kāṣṭhānāṃ devadattasya,
cikīrṣā yajñadattasya kaṭasya' iti । atra 'ubhayaprāptau karmaṇi (2.3.66) eveti niyame
ubhayoḥ prāptiryasmin kṛti' iti vyākhyānāt (mabhā. 2.3.66) akākārayoś‍ca
niyamapratiṣedhāt karttaryapi ṣaṣṭhyeva bhavantī bhāvasya siddhatāṃ dyotayati ।</p>
<!-- NOTES pg=067!-->
1. dra. pṛ0 119 । 2. dra. pṛ0 120 ।

<pb n="068"/>
<p>(<b>2. sādhyaḥ</b>)</p>
<p>udbhūtaprakṛtyaṃśatvena kriyodrekādasattvabhūtatve liṅgasaṃkhyādyanupagrāhī kartṛkarmaṇoḥ
kārakavibhaktereva nimittaṃ <b>sādhyaḥ</b> । yathā— odanaṃ bhok‍tuṃ yāti, svādhyāyamadhītya snāti,
payaḥ pāyaṃpāyamāste iti । ataeva 'na lokāvyayakhalarthatṝnām' (2.3.69) ityādinā
ṣaṣṭhī niṣidhyate ।</p>
<p>(<b>3. siddhāsamāptaḥ</b>)</p>
<p>siddha eva taddhitānubandhī <b>siddhāsamāptaḥ</b> । yathā — vyāvakrośī, sāṃkūṭinam,
kṛtrimam iti । atra</p>
<p>yathā 'ābhijityaḥ, kauñjāyanyaḥ' ityādāvaṇādyabhihito'pyapatyārthaḥ, taittirīyāḥ
chāgaleyinaḥ ityādau chaṇādyabhihito'pi proktārthaḥ, svārthikādhyetṛveditṛviṣaya—
taddhitotpattimantareṇa na samāpyate, tathā vyatihārābhividhyupādhiko ṇajinuṇuktaḥ śuddhaś‍ca
ktryabhihita siddho'pi bhāvaḥ svārthikanirvṛttāthīyitaddhitotpattimantareṇa na samāpyata iti
siddhāsamāpto bhavati ।</p>
<p>(<b>4. sādhyāsamāptaḥ</b>)</p>
<p>sādhya evānuprayogānubandhī <b>sādhyāsamāptaḥ</b> । yathā cakāsāñcakāra vidāṅkurvantu,
raipoṣaṃ puṣyati iti । atra</p>
<p>yathā śuklībhavati, paṭapaṭākaroti ityādāvabhūtatad‍bhāvādiṣu cvyādyantam, lunīhi
lunīhi ityevāyaṃ lunāti, bhrāṣṭramaṭa maṭhamaṭa khadūramaṭetyevāyamaṭati ityādiṣu
kriyāsamabhihārādiṣu loḍantam anabhivyakta padārthakatvādasamāptaṃ svārthābhivyaktaye
kṛbhvādyanuprayogaṃ yathāvidhyanuprayogaṃ cāpekṣate tathā āmantaṃ ṇamulantaṃ cā'nabhivyakta—
padārthakatvādasamāptaṃ sādhyarūpameva svārthābhivyaktaye kṛbhvādyanuprayogaṃ yathāvidhyanuprayogaṃ
cāpekṣate ityetaduk‍to bhāvaḥ sādhyā'samāpte । bhavati । tadāha — āma iva
ṇamulo'pyasamāptārthatvāccādivadanuprayogaḥ siddha evaṃ । yathāvidhyarthaṃ tu vacanaṃ 'kaṣādiṣu
yathāvidhyanuprayogaḥ' (3.4.46) iti । tena cakāsāñcakāra itayādinā'yamartho bhavati
cakāsti sma, vidantu, rāyaḥ puṣyannamuṃ puṣyati iti । ataeva kriyāviśeṣaṇenaiva siddhamiti
na kecit ṇamulprakaraṇamārabhante ।</p>

<pb n="069"/>
<p>nanu ca,</p>
<p>kriyāviśeṣaṇānāṃ karmatā napusakatā ca; kathaṃ ca puṣereva puṣiḥ karma bhavati। na
hyātmanaivātmā vyāpyate, na hi suśikṣito'pi vaṭuḥ svaṃ skandhamāroḍhuṃ śaknoti।</p>
<p>naivam।</p>
<p>'nāgarakavṛttaṃ vartteta, viś‍vajitā yajete'—tyādau sāmānyaviśeṣayoranaikātmayena
vyāptyavacchedayorūpalambhāt samānyapuṣerevā'vayavapuṣiḥ karma bhavati। na ca
kriyāviśeṣaṇānāṃ karmataiveti niyamaḥ; kriyā hi yathā sādhyāyamānatvāt karma,
tathotpadyamānatvāt kartryapi bhavati। tataś‍cobhayathā'pi kriyāviśeṣaṇāniyojyanteraipoṣaṃ
kṛtvā puṣyati, raipoṣaṃ yathā bhavatyevaṃ puṣyatīti।</p>
<p><b>(5. siddhasādhyaḥ)</b></p>
<p>siddha eva sādhyadharmayogī <b>siddhasādhyaḥ।</b> yathā— āś‍carye gavāṃ
doho'śikṣitenā'gepālena, sadhu khalu payasaḥ pānaṃ yajñadattena, vicitrā hi sūtrasya kṛtiḥ
pāṇininā iti। atra ubhayaprāptau karmaṇyeva ṣaṣṭhīti (3.2.8) karttari tṛtīyāmnānāt
siddho'pyayaṃ vivakṣātaḥ sadhyo'pi bhavatīti jñāyate।</p>
<p>anye tvanyathā siddhasādhyaṃ varṇayanti—uṣṭrāsikāmāste, pañca vārān bhuṅkte pañca
prayogan pacati iti। tatroṣṭrāsikāvāraprayogāṇāṃ kriyāviśeṣāvṛttyanuṣṭhāna—
rupatvenāpṛthagbhāvāt kriyābhikhyāpय़ānāṃ dvitīyādarśanādabhedavivakṣātaḥ siddhānāmapi
kriyāvadeva sādhyatvamavagamyate। tadāha—</p>
<b><lg>
  <l>tatsvabhāvaviśeṣatvād vyāpyā noṣṭrāsikā'nayā।
sādhyatve tvāsanaikātmyāt phalataḥ karma kathyate ॥2॥</l></lg></b>
<b><lg>
  <l>so'yamityabhisaṃbandhādabhede dharmadharmiṇoḥ।
kriyāyā iva sādhyatvaṃ vārādīnāṃ na duṣyati ॥3॥</l></lg></b>
<p>tena uṣṭrāsikāmāsta ityādīnāmayamarye bhavati— 'uṣṭravadāste, pañcāvṛttiṃ
bhujikriyāṃ karoti, pañca pākānnirvartayati' iti।</p>
<p><b>(6. sādhyasiddhaḥ)</b></p>
<p>sadhya eva siddhadharmayogī <b>sadhyasiddhaḥ।</b> yathā— karttavyaṃ bhavataḥ, kāryaṃ bhavataḥ,
kṛtaṃ bhavata iti। atra 'na lokāvyayaniṣṭhākhalarthatṛnām' (2.3.69) iti lādīnāṃ

<pb n="070"/>
sādhyārthābhidhāyitvāt kartṛkarmaṇoḥ ṣaṣṭhīniṣedhe, 'kṛtyānāṃ karttari vā' (2.3.71),
'ktasya ca varttamāne' (2.367), 'napusake bhāve kta upasaṃkhyānam' (2.367 vārttika),
ityādibhiḥ punaḥ ṣaṣṭhīvidhānāt pakṣe vivaśkṣātaḥ siddhārthābhidhāyitvamavagamyata
ityetaduktto bhāvaḥ sadhyasiddho bhavati। na cā'tra kṛtyānāṃ niṣedho na śrūyate, yataḥ—
'khalarthatṛnām' ityatra khalarthetyanena kṛtya—kta—khalarthāḥ śatṛ—śanaccānaśaś‍ca
saṃgṛhyante; tṛnnityanena punastṛnneveti। ata eva niṣṭhādibhāvasyeva kṛtyabhāvasya karmaṇyapi
ṣaṣṭhī na bhavati। yathā—</p>
<b><lg>
  <l>gatamastaṃ yathā'rkeṇa yathā'bhyuditamindunā।
tathā mānena śaithilyamāgantavyaṃ mṛgīdṛśaḥ ॥4॥</l></lg></b>
<p>kathaṃ punaḥ sakarmakād bhāvapratyayaḥ?</p>
<p>tena hyakarmakād bhavitavyam; yadāha 'laḥ karmaṇi ca bhāve cā'karmakebhyaḥ' (3.4.
69), 'tayoreva kṛtya—kta—khalarthāḥ' (3.4.70); na hi bhavati kṛtaṃ kaṭaṃ devadatteneti।</p>
<p>ucyate— naitadantaraṅgaṃ dravyakarma, apitu 'kālādhvabhāvagantavyāḥ karmasaṃjñā
hyakarmaṇām' (mabhā. 14.51) iti bahiraṅgeṣu kālādikarmasu gantavyalakṣaṇaṃ gatyarthakarma;
bahiraṅgatā ca 'kālādhvanoratyantasaṃyoge' (2.3.5) ityanena dvitīyāvidhānena, bhāvasya ca
kālādabhedena, gantavyasya tu 'gatyarthakarmaṇi dvitīyācaturthyai—(2.3.12) iti
punardvitīyāgrahaṇena jñāyate; anyathā hi karmaṇi dvitīyāyāḥ siddhatvāt gatyarthakarmaṇi
caturthī cetyeva brūyāt।</p>
<p>yasyaiva ca dravyakarmaṇorantaraṅgasyābhāvenākarmakaḥ tasyaiva bhāvena sakarmako bhavati
ato vidyamānamapi kālādikarma nākarmakavyapadeśaṃ vighnayati।</p>
<p>anye tvanyathā sādhyasiddhaṃ varṇayanti— 'uṣṭrāsikā āsyante' hataśāyikāḥ
śayyante, yavāgvāḥ pākāya vrajati iti। atra āsikāśāyikayogakhyātābhihita—
kriyātmakatvāt pākasya vrajñikriyāsādhyatvāt, satyapi sādhyatve liṅga saṃkhyāsambandhi
vibhaktiyogād vivakṣātaḥ siddhatvamapi gamyata ityayaṃ sādhyasiddho bhavati। tathāpi
'uṣṭrāsikā āsyante, hataśadikāḥ śayyanta' ityamūbhyāṃ sāmānyaviśeṣopacarita rūpo
bhāvātmaiva pratyāyyate। sa ākhyātābhyāṃ sāmānyarūpeṇa, ṇvulantābhyāṃ viśoṣarūpeṇa।
bahuvacanaṃ tu kutsātiśayārtham; yā hi nāma uṣṭrasya kuysāvatyo bahuprakārajuṣo bahvya

<pb n="071"/>
āsikā; yāś‍ca hatānāmatiśayavatyastathābhūtā eva bhūyasyaḥ śāyikāḥ pratītāḥ,
tābhirviśeṣarūpābhiriyamāsikā śāyikā copamānopameyasambandhajanitabhedā'bheda—
parigrahāllakāreṇāpi sāmānyaviśeṣabhāvena kutsātiśayārthaṃ bahutvenaiva pratyāyyate, bahutvena
vinā sāmānyaviśeṣabhāvānupapatteḥ, tenoṣṭrāsikā ivāsanāni, hataśāvikā iva śayanāni
kriyante bhavantīti vā vākyārtho bhavati ।</p>
<p>nanvevamuṣṭrāsikādīnāṃ vāraprayogādānāñca karmateva napuṃsakatāpi prāpnoti; yathā— 'mṛdu
pacati, praśastaṃ pacatīti । ucyate—</p>
<p>tridhā khala <b>kriyāviśeṣaṇaṃ</b> bhavati —</p>
<p><b>1. bāhyam, 2. ābhyantaram 3. bāhyābhyantaraṃ</b> ca । tatra—
<b>bāhyaṃ</b> dharmarūpaṃ vārādi;
<b>ābhyantaraṃ</b> viśeṣarūpamuṣṭrāsikādi,
<b>bāhyābhyantaraṃ</b> guṇarūpaṃ mṛd‌vādi । teṣu—</p>
<p><b>bāhyam</b> 'so'yamityabhisambandhād', abhedopacāreṇāvicalitasvarūpameva pradhānaṃ
viśiṃṣat kathamiva svaliṅgaṃ jahyāt?</p>
<p><b>ābhyantaraṃ</b> tu viśeṣāṃśaparigrahādāviṣṭaliṅgasaṃkhyaṃ kathamivānyaliṅgaṃ gṛh‍ṇīyāt?</p>
<p><b>bāhyābhyantaraṃ</b> tu guṇatvāt svaliṅgavirahe 'guṇavacanānāmāśrayato liṅgavacanānī'—ti
viśeṣyaliṅgagrāhyeva bhavati; tatra sādhyaikasvabhāvatvādaliṅgasaṃkhyāyāḥ kriyāyā viśeṣaṇatve
mṛd‌vādīnāṃ napuṃsakatvameva nyāyyam । uṣṭrāsikā—vārādīnāṃ tu nityamāviṣṭaliṅgatvād
viśeṣāṃka śaparigrahāt kriyāviśeṣaṇatve'pi na napuṃsakaliṅgatā ।</p>
<p>atha 'pākāya vrajati, edhebhyo vrajati' iti kriyāyā randhanāya sthālītivat
tādarthyacaturthyantaḥ siddha eva kasmānna vijñāyate ? naivam, 'bhāvavacanāś‍ca' (3.3.11) iti
tādarthya eva pratyayotpatteḥ, 'tumarthācca bhāvavacanāt' (2.3.15) iti svārtha eva
caturthīvidhānāt । kimarthaṃ punaridam?</p>
<p>bhāvehi ghañādayaḥ siddhā eva, tādarthye caturthī । kriyārthopapadena tumunā'smin viṣaye
ghañādayo mā bādhiṣataḥ; vāsarūpavidhiś‍cā'tra 'tumun‌ṇvulau' (3.3.10) iti
ṇvulgrahaṇānnāvatarati ।</p>
<p>atha yathaidhānāharttuṃ vrajati edhebhyo vrajatīti kriyārthopapadasya ca karmaṇi sthāninaḥ
(2.3.14) iti caturthī, tathā pākaṃ karttuṃ vrajati pākāya vrajatīti yadi bhavet ko doṣaḥ

<pb n="072"/>
syāt? na kaś‍cit । kiṃ tvetat pṛcchāmi — sa pākaḥ siddhaḥ sādhyo vā ? yadi siddhaḥ
kiṃ karttuṃ vrajati ? atha sādhyaḥ kriyārthopapadeṣu tumunā ghañādayo bādhyante ।</p>
<p>atha tumarthatvena sādhyābhidhāyinaś‍caturthyantatvena cāsattvabhūtārthāḥ pākāyetyādiṣu
ghañādayaḥ, kathaṃ yavāgvā ityādeḥ saṃbandhavibhak‍ternimittaṃ bhavati ?</p>
<p>śabdaśaktireṣā yat kasyacideva kenacit kenacideva kasyacit sambandhaḥ । tad‌yathā
abhinne'pyarthe 'prajāgaritā'pararātrāni'—ti tṛno bāhya karmopasargakarmayogāj jñāyate 'na
jāgarūka iti' uktasya; 'ūrīkaroti pākādikami'—tyūryādīnā mekāneka viśeṣasthayā
karotikriyayā bhavati saṃbandhaḥ, na tadarthaviṣayaiḥ pacādibhiḥ, sūryamapi na paśyantyasūryaṃpaśyā
rājadārā iti vyavahitāmapi sūryakarmikāṃ dṛśikriyāṃ nañ niṣedhati, na sūryasattām; evaṃ
na punargīyante apunargeyāḥ ś‍lokāḥ, śrāddhaṃ na bhuṅkte aśrāddhabhojī brāhmaṇa iti, tathā
lavaṇaṃ na bhuṅkte alavaṇabhojī bhikṣuḥ ityasūryaṃpaśyādivadasāmarthye'pi nañsamāso
dṛśyate;na tvakiñcitkurvāṇa iti, evam 'amāṣaṃ haramāṇaḥ, agādhādutsṛpta' iti ।</p>
<p>api ca 'payaḥ pāyaṃ pāyaṃ', payaḥ pītvā pītvā, grahamanu praveśamanu praveśam,
gehamanupraviśyānupraviśya ityābhīkṣṇyavīpsayoḥ padadvirvacanaṃ prayojayanti ṇamulādayaḥ, na
pācyate dviśo dehīti yaṅśasādayaḥ lolūyata iti dvirvacanamantareṇāpi
kriyāsamabhihāramavagamayati yaṅantam na lunīhi lunīhīti loḍantam; kṛtapūrvī kaṭam,
adhītī vyākaraṇam iti vṛttivaśenojjhitakarmābhidhānaśak‍tayaḥ karmavibhaktiṃ na vighnayanti
niṣṭhādayaḥ; grāmaṃ gantumanāḥ, kaṭaṃ karttukāma iti nivṛtticchinnā api karmaṇi dvitīyā meva
prayojayanti tumunādayaḥ ubhayaprāptau karmaṇyeveti niyame'pi vicitrā sūtrasya kṛtiḥ pāṇineḥ
iti śabdānāmanuśāsanamācāryasya iti samāsasya karttari sambandhavibhaktimapyu pādadate
ktinādayaḥ, sādhyārthābhidhāyino'sattvabhūtārthā api yavāgvāḥ pākāyeti karmaṇi
sambandhavibhaktyeva saṃbadhyante ghañādayaḥ iti taduktabhāvaḥ sādhyasiddho bhavati । (iti
bhāvavimarśaḥ । atha kārakavimarśaḥ ।</p>
<p>(kha. <b>kārakābhidhāyino dhātupratyayāḥ</b>)</p>
<p><b>kriyānimittaṃ kārakam</b> । tadapi ṣoḍhā —</p>
<p><b>1. karttā, 2. karma, 3. karaṇam, 4. saṃpradānam, 5. apādānam, 6. adhikaraṇaṃ</b>
ceti । tatra—</p>

<pb n="073"/>
<p>(<b>1</b>) <b>karttā — svatantraḥ, hetuḥ, karmakarttā</b> ca । teṣu —
(<b>svatantraḥ</b>) kriyāyāḥ svecchayā karaṇādīni yaḥ prayuṅkte, na tu taiḥ prayujyate, sa
svatantraḥ । yathā— putraṇetrasya darśakaḥ, purāṃ bhetteti ।</p>
<p>(<b>hetuḥ</b>) tameva kriyāprayuktaṃ yaḥ prayuṅkte sa hetuḥ । yathā— rājānaṃ yodhitavān
rājayudhvā dhanuṣmān, nakhāni mocayanti nakhamucāni dhanūṣīti ।</p>
<p>(<b>karmakarttā</b>) karmaiva svātantryeṇa vivakṣitaṃ karmakarttā । yathā— svayameva pacyante
pacelimā māṣāḥ, svayameva bhajyante bhaṅgurāṇi kāṣṭhāni iti ।</p>
<p>(<b>2</b>) <b>karma — nirvartyaṃ, vikāryaṃ, prāpyaṃ</b> ca । teṣu —
(<b>nirvartyam</b>) yadasajjanyate sad‌vā prakāśyate tannirvartyam । yathā—
karttavyaḥ kaṭaḥ, uccāryaḥ śabdaḥ iti ।</p>
<p>(<b>vikāryam</b>) yasya prakṛtyucchedo guṇāntaraṃ votpadyate tad vikāryam । yathā—bhuk‍ta
odanaḥ, lūyamānaḥ kedāraḥ iti ।</p>
<p>(<b>prāpyam</b>) kriyākṛtaviśeṣā'navagatau karttuḥ kriyayā'nāsthitamāsthitaṃ vā
yadāpyate tat prāpyam । yathā— 'durdarśaḥ prabhuḥ, suyāno mārga iti ।</p>
<p>(<b>3</b>) <b>karaṇaṃ— bāhyam, ābhyantaraṃ, bāhyābhyantaraṃ</b> ca । teṣu—
(<b>bāhyam</b>) karttuḥ śarīrād bahirupalabhyamānaṃ bāhyam । yathā— āśitaṃ bhavaṃ
bhak‍tam, dhṛtodakaḥ karakaḥ iti ।</p>
<p>(<b>ābhyantaram</b>) tadivaparītamābhyantaram । yathā— priyaṃkaraṇaṃ śīlam, vaśīkaraṇaṃ
prema, iti ।</p>
<p>(<b>bāhyābhyantaram</b>) ubhayaguṇayogi bāhyābhyantaram । yathā— darśanaṃ cakṣuḥ, saṃvananaṃ
sāma iti ।</p>
<p>(4) <b>saṃpradānaṃ— dadātikarmāpyam, karmamātrāpyaṃ, kriyāpyaṃ</b>, ca । teṣu</p>
<p>(<b>dadātikarmāpyam</b>) samyak pradīyate'smai ityanvarthasaṃjñāyā viṣayo dadātikarmāpyam ।
yathā— dīyate'smai dānīyo brāhmaṇaḥ, devā deyāsurasmai devadāyo ḍimbha iti ।</p>
<p>(<b>karmamātrāpyam</b>) 'karmaṇā yamabhipraiti saṃpradānam' (1.4.32) iti pāribhāṣika—
saṃjñāmātraviṣayaḥ karmamātrāpyam । yathā—dāśyate'smai deyamiti dāśaḥ
kaivarttaḥ, gāṃ hanti tasmai āgatāyeti goghno'tithiḥ iti ।</p>
<p>(<b>kriyāpyam</b>) karmaśabdena kriyāyā apyupādānāt kriyayā yadāpyate tat kriyāpyam ।</p>

<pb n="074"/>
<p>yathā— ś‍lāghante'smai janā iti ś‍lāghyo rājā, spṛhayantyasmai lokāḥ
spṛhaṇīyo vibhava iti ।</p>
<p>(<b>5</b>) <b>apādānam — nirdiṣṭaviṣayam, upāttaviṣayam apekṣitakriyaṃ</b> ca । tatra—</p>
<p>(<b>nirdiṣṭaviṣayam</b>) 'dhruvamapāye'pādānam' (1.4.24) iti nirdiṣṭaviṣayam ।
yathā— prapatano giriḥ, prasravaṇaḥ śailaḥ iti ।</p>
<p>(<b>upāttaviṣayam</b>) bhītrārthā(1.4.25)diyogoktamupāttaviṣayam ।
yathā— 'bhayānako dviṣām, prabhavaḥ saṃpadām' iti ।</p>
<p>(<b>apekṣitakriyam</b>) avadhimātrārthamapekṣitakriyam ।
yathā— avadhiḥ parvataḥ, maryādā samudraḥ, iti ।</p>
<p>(<b>6</b>) <b>adhikaraṇaṃ — vaiṣayikam, aupaś‍leṣikam, naimittikaṃ</b> ca । teṣu —</p>
<p>(<b>vaiṣayikam</b>) vividhamanekaprakāraṃ jātiguṇakriyādravyādibhiḥ sinotīti । viṣayo
deśakālādiḥ, viṣaya eva vaiṣayikam । yathā— nipibantyasmin gavādaya
iti nipānaṃ jalāśayaḥ, rājāno dhīyante'syāṃ rājadhānīnagaram iti ।</p>
<p>(<b>aupaś‍leṣikam</b>) upaś‍leṣo'vaṣṭambhaḥ, tasmai prabhavatyaupaś‍leṣikam । yathā— iṣavo
dhīyante'smin iṣudhiḥ upāsaṅgam, śerate'syāṃ śayyā paryaṅkaḥ ।</p>
<p>(<b>naimittikam</b>) nimittameva naimittikam । yathā— rajyante'smin sāmājikamanāṃsīti
raṅgaḥ prekṣā, prasīdantyasmin nayanamanāṃsīti prāsādaḥ saudham iti ।</p>
<p>tadatedubhayamapi1 — <b>1. śuddham, 2. saṃkīrṇam, 3. upādhimat, 4. rūḍhimat,
5. saṃbandhi, 6. anubandhi</b> ceti <b>ṣoḍhā</b> viprathate । tatra—</p>
<p>(<b>1. śuddham</b>) arthāntarairasaṃsparśaḥ śuddhiḥ ।</p>
<p>sā bhāvānāṃ yathā— odanasya pākaḥ, alaṃ kṛtvā, khalu sthitvā iti ।</p>
<p>kārakāṇāṃ yathā— apāṃ straṣṭā, varṣaśatasya pūrakaḥ, some pavamāna iti ।</p>
<p>(<b>2. saṃkīrṇam</b>) saṃparkaḥ saṃkaraḥ ।</p>
<p>sa bhāvānāṃ yathā— kālo bhok‍tum, alaṃ bhok‍tum, bhojaṃ bhojaṃ vrajatīti ।</p>
<p>kārakāṇāṃ yathā— gamanamarhati gamyā yoṣit, jetuṃ śakyate jayyaḥ śatruḥ,
pak‍tuṃ vrajati, pācako vrajati iti ।</p>
<!-- NOTES pg=074!-->
1. 'bhāva—kārakā'bhidhāyino dhātupratyayāḥ' dra. pṛ. 67

<pb n="075"/>
<p>(<b>3. upādhimat</b>) bāhyam, ābhyantaram, ubhayaṃ vā śāstropāttaṃ viśeṣaṇamupādhiḥ ।
sa bhāvānāṃ yathā— bhavataḥ śāyikā, upasaro gavām, samajaḥ paśūnāmiti ।
kārakāṇāṃ yathā— tundaparimṛjo'lasaḥ, stamberamo hastī, dṛtihariḥ paśuḥ iti ।</p>
<p>(<b>4. rūḍhiḥ</b>) guṇavacanatve dravyavacanatvaṃ rūḍhiḥ । sā
bhāvānāṃ yathā— mṛgayā, vāsanā, parivrajyeti ।
kārakāṇāṃ yātha— kumbhakāraḥ, paṅkajam, amāvāsyeti ।</p>
<p>(<b>5. saṃbandhaḥ</b>) niyogataḥ pratiyogyapekṣaḥ saṃbandhaḥ । sa
bhāvānāṃ yathā— bhuktvā vrajati, bhok‍tumicchati, aprāpya nadīṃ parvata iti ।
kārakāṇāṃ yathā— caṅkramyamāṇo'dhīte, adhīyāno vasati, godāyo vrajati ।</p>
<p>(<b>6. anubandhaḥ</b>) anuṣaṅgo'nubandhaḥ । sa
bhāvānāṃ yathā— sārāviṇaṃ varttate, raipoṣaṃ puṣyati, cakāsāñcakāra iti ।
kārakāṇāṃ yathā— agniṣṭomayājī, uṣṭrakośī, śatadāyī—ti ।</p>
<p>(<b>kṛtaḥ</b>) athaitadabhidhāne triprakārāḥ <b>kṛto</b> bhavanti —
<b>1. bhāvavacanāḥ, 2. kārakavacanāḥ, 3. bhāvakārakavacanāśca</b> । teṣu —</p>
<p>(<b>1</b>) athujādayaḥ, ṇvulādayaḥ, ṇajādayaḥ, tumunādayaḥ, sayādayaḥ, ṇamulādayaś‍ca
<b>bhāvavacanāḥ</b>,</p>
<p>(<b>2</b>) ṇvulādayaḥ, aṇādayaḥ, uṇādayaḥ, kvinādayaḥ, śatrādayaḥ, tṛnādayaśca
<b>kārakavacanāḥ</b></p>
<p>(<b>3</b>) tavyādayaḥ, tavāyādayaḥ, ktādayaḥ, khalādayaḥ, lyuḍādayaḥ, ghañādayaś‍ca
<b>bhāvakārakavacanāḥ</b> । tatra—</p>
<p>(<b>1. bhāvavacanāḥ</b> —6)</p>
<p>bhāvavacaneṣvanupādhau siddhabhāve <b>athujādayaḥ</b> । yathā— nandathuḥ, yajñaḥ, svapnaḥ, kriyā,
kaṇḍūyā, vrajyā iti ।</p>
<p>atraiva rogādyupādhimati <b>ṇvulādayaḥ</b> । yathā— arocako bādhate, pravāhikātaḥ karoti, bhavata
āsikā, ikṣubhakṣikāṃ me dhārayasi, kāṃ tvaṃ kārimakārṣīḥ, akaraṇiste vṛṣalaḥ iti ।</p>
<p>siddhāsamāpte <b>ṇajādayaḥ</b> । yathā— vyāvakrośī varttate, vyāvahāsīṃ kurvanti, sāṅkūṭinaṃ
varttate, sāṃrāviṇaṃ kurvanti, karaṇena nirvṛttaṃ kṛttrimam, pākena nirvṛttaṃ paktrimam iti ।</p>
<p>sādhyarūpe <b>tumunādayaḥ</b> । yathā— bhok‍tuṃ vrajati, bhok‍tuṃ jānāti, bhuktvā vrajati,

<pb n="076"/>
apamitya yācate, svāduṅkāraṃ bhuṅkte, coraṅkāramākrośati ।</p>
<p>tumartha eva chandoviṣaye <b>sayādayaḥ</b> । yathā— vakṣe rāyastvā, dṛśe viś‍vāya sūryam, agniṃ
devā vibhājaṃ nāśaknuvan, vilupaṃ nāśaknuvan, īś‍varo'bhicaratoḥ, īś‍varo vilikhaḥ iti ।</p>
<p>sādhyā'samāpte <b>ṇamulādayaḥ</b> । yathā— samūlakāṣaṃ kaṣati, raipoṣaṃ puṣyati, cakāsāñcakāra,
bibharāmbabhūva, cakāsāmās, vidāṅkurvantu iti ।</p>
<p>(<b>2. kārakavacanāḥ —6</b>)</p>
<p>kārakavacaneṣvanudrik‍takriyāṃśāḥ karttaryeva <b>ṇvulādayaḥ</b> । yathā— kārakaḥ, sraṣṭā, nandanaḥ,
priyaḥ, yajvā jaranniti ।</p>
<p>sopapadāḥ kartrādi<b>ṣvaṇādayaḥ</b> । yathā— kāṇḍalāvaḥ, pādahārakaḥ, subhaṅkaraṇam, goghnaḥ,
śambhuḥ, goṣṭhaḥ iti ।</p>
<p>nirupapadā rūḍhimanta <b>uṇādayaḥ</b> । yathā— kāruḥ, dātram dhātrī, dāsaḥ, bhīṣma iti ।</p>
<p>ubhaye'pi lopavantaḥ <b>kvinādayaḥ</b> । yathā— dhṛtaspṛk, sadṛk, arthabhāk, śubhaṃyuḥ, prāṅ,
yuṅ iti ।</p>
<p>karttaryevodriktakriyāṃśāḥ <b>śatrādayaḥ</b> । yathā— yavāgūṃ pacan, somaṃ pavamānaḥ, āśiṣaṃ
dāś‍vān, vedamanūcānaḥ, bhuk‍tavānodanam, grāmaṃ gamī' iti । ta eva
tācchīlyādyupādhimanta<b>stṛnādayaḥ</b> । yathā— jāgaritānapararātrān, muṇḍayitāraḥ
śrāviṣṭhāyanāḥ vadhūmūḍhām, alaṅkariṣṇuḥ, katīha kavacamud‍vahamānāḥ, śataṃ dāyī,
edhānāhārako vrajati iti ।</p>
<p>(<b>3. bhāvakārakavacanāḥ —6</b>)</p>
<p>bhāvakārakavacaneṣūdrik‍tānudrik‍tākriyāṃśāḥ <b>tavyādayaḥ</b> । yathā— karttavyaṃ bhavatā, karaṇīyaṃ
bhavatā, kāryaḥ kaṭobhavataḥ, kṛtyaḥkaṭo bhavataḥ, vāstavyo bhavān, brahmabhūyaṃ bhavata iti ।</p>
<p>ta evacchandoviṣayā<b>stavāyādayaḥ</b> । yathā—paridhātavai, paristaritavai, avacakṣe, avagāhe,
didṛkṣeṇyaḥ, kartvaṃ haviḥ iti ।</p>
<p>udrik‍takriyāṃśāḥ <b>k‍tādayaḥ</b> । yathā— bhuk‍taṃ bhavatā, bhujyamānaṃ bhavatā, bhokṣyamāṇaṃ bhavatā,
bhuṅkta odanaṃ bhavān, bhuk‍ta odano bhavatā, evaṃ bhokṣyamāṇa iti । ta eva
vyaktakālāḥ <b>khalādayaḥ</b> । yathā— svāḍhyaṃbhavaṃ bhavatā, sūtthānaṃ bhavatā, prāśitaṃbhavaṃ
bhavatā, durāḍhyayaṃbhavaṃ bhavatā, īṣatpānaḥ somo bhavataḥ, āśitambhavaṃ bhak‍tam iti ।
anudrik‍tākriyāṃśāḥ prāyo guṇavacanā <b>lyuḍādayaḥ</b> । yathā— vyāsasya vacanam,

<pb n="077"/>
pāṇineruktiḥ, chātrasya hasitam, idhmānāṃ vraś‍canaṃ janānāṃ bhaktiḥ, rājñāṃ mata iti ।
ta eva prāyodravyavacanā <b>ghañādayaḥ</b> । yathā— paryāyaḥ kriyāṇām, viparyāyaḥ kālasya,
saṃgrahaḥ śāstrāṇām, adhītaḥ svādhyāyaḥ, adhigata upāyaḥ, śreyānupādhyāya iti ॥</p>
<p>(<b>2. taddhitarūpaṃ vibhak‍tāvayam</b>)</p>
<p><b>bhāva—kāraka—sambandhi—svārthābhidhāyino'dhātupratyayāstaddhitāḥ</b> ।</p>
<p>(<b>1. bhāvastaddhitāḥ</b>) tatra <b>bhāvo</b> dvidhā— <b>antaraṅgo bahiraṅgaś‍ceti</b> । tayoḥ —
(<b>antaraṅgaḥ</b>) <b>śabdasyārthe pravṛttinimittamantaraṅgaḥ</b> । yadāha 'yasya guṇasya hi bhāvād dravye
śabdaniveśaḥ sa tasya bhāvaḥ, tadabhidhāne tvatalau' ।</p>
<p>tasyopasaṃgrahāya saṃgrahakāraḥ paṭhati—</p>
<b><lg>
  <l>śabde tāṃ jātiṃ śabdamevā'rthajātau
jātiḥ śuklādau dravyaśabde guṇaṃ tam ।</l>
  <l>kṛt‍tatsaṃyogaṃ yogi cābhinnarūpaṃ
vācyaṃ vācyeṣu tvādayo bodhayanti ॥ 5 ॥</l></lg></b> (vāpa. 5, 5.1.119)
<p>tataḥ sa ṣoḍhā'bhivyajyate 1. jātiḥ, 2. guṇaḥ, 3. svarūpam, 4. saṃbandhaḥ,
5. saṃhatiḥ, 6. abhinnarūpamiti । teṣu—</p>
<p><b>jāti</b>ryathā— gotvam, śuklatvam, mānuṣyakam, straiṇam, pauṃsnam, brāhmaṇyam iti ।</p>
<p><b>guṇo</b> yathā— śuklatvam, śīghratā, mradimā, mādhuryam, ārjavam, vaidagdhyamiti ।</p>
<p><b>svarūpaṃ</b> yathā— ḍitthatvam, ākāśatvam, candratvam, sūryatvam, diktvam,
tadātvamiti ।</p>
<p><b>saṃbandho</b> yathā— pācakatvam, kāṇḍalāvatvam, daṇḍitvam, aupagavatvam,
rājapuruṣatvam, puruṣavyāghratvam iti ।</p>
<p><b>saṃhati</b>ryathā— dhavaravadiratvam, narasiṃhatvam, śuklakṛṣṇatvam, kṛṣṇaśāratvam,
nīlotpalatvam, gaurakhadiratvam iti ।</p>
<p><b>abhinnarūpaṃ</b> yathā— sattvam, vidyamānatvam, gargatvam, pañcālatvam, padārthatvam,
paṅkajatvam iti ।</p>
<p>nanu ca</p>
<b><lg>
  <l>jātiguṇājjātiguṇe dhavakhadirādau svajātisaṃghāte ।</l>
  <l>ḍitthādau ca sva (sve) rūpe kṛt‍tatsaṃyoge tu saṃbandhe ॥ 6 ॥</l>
</lg></b>
<p>(dau ca sva = dau sve'—iti tūtprekṣyeta)</p>

<pb n="078"/>
<p>tvādaya iti smṛtiḥ ।</p>
<p>kathamabhinnarūpādāvapi bhavati ?</p>
<p>ucyate— kṛttaddhitasamāseṣu sambandhābhidhānam, anyatra rūḍhyabhinnarūpā'vyabhicarita—
saṃbandhebhyaḥ । ata evoktam <b>'kṛt tatsaṃyogaṃ yogi cābhinnarūpam'</b> iti ॥</p>
<b><lg>
  <l>avadherapi vācyatvaṃ tvādīnāmiṣyate budhaiḥ ।</l>
  <l>gotvāddhi gauritijñānamabhidhānaṃ ca jāyate ॥ 7 ॥</l>
</lg></b>
<p>te hyevamāhuḥ 'tasya bhāvastvatalau' (5.1.119), bhavato'smādabhidhānapratyayāviti
bhāvaḥ ।</p>
<p>tadasat, na hi gotvaṃ gauriti jñānasyotpattāvapādānatāṃ janayat 'janikarttuḥ
prakṛtiḥ' (1.4.30), 'bhuvaḥ prabhavo' (1.4.31) vā bhavati; yathā— śṛṅgāccharo jāyate,
himavato gaṅgā prabhavatīti । jñānaṃ tvātmana eva jāyate, manasaivod‍bhavati । tadāha—
'vyāpakatvādapyātmano yugapajjñānānutpattirmanaso ('ṇutvasya) liṅgam, nāhamadrākṣam,
nāhamaśrauṣam, nāhamajñāsiṣam, anyatra me mano'bhūditi । nimittatvaṃ tu gauriti jñānotpattau
śabdasyeva gotvāderapīṣyata eva । tatra yathā samavāyinaḥ ś‍vaityāt ś‍vaityabuddheḥ ś‍vete
ś‍vaityabuddhiḥ, tathā samavāyino gotvād gobuddhergavi gotvabuddhiḥ, te parasparaṃ kāraṇabhūtā
iti ।</p>
<p>abhidhānaṃ tu <b>śabdaḥ</b> । sa ca yenoccāritenārthaḥ pratīyate । tasyāpi na
gotvamavadhirbhavati । śabdo hi ākāśādeva jāyate, mukhādeva prabhavati, na gotvādeḥ ।
tadāhuḥ <b>'mukhe hi śabdamupalabhāmahe bhūmāvartham'</b> (śābarabhāṣyam 1.1.5) iti । yadāpi
nityaḥ śabda iti mataṃ tadāpi śabdasya gotvādayo vācyā viśeṣyāḥ pratyāyyā eva
bhavanti । tatra ca śabdasya gotvādīnāṃ vācyatve viśeṣyatve vā karmataiva, nāvadhitvam ।
pratyāyyatve tu vipariṇāmaviparivarttapakṣayorvakṣyamāṇanyāyena pratyuta śabdasyaivā'vadhitvam ।
adhyāsastu sādṛśyādupādherupādhisādṛśyābhyāṃ vā saṃbhavati; yathā— śuktikādau rajatādeḥ,
sphaṭikādau raktādeḥ, pratibimbādau mukhāderiti । tatra yo yadadhyāsyate, yo
yadadhyāste vā, sa tasyādhikaraṇaṃ karma vā syānna tvavadhiḥ; gotvaṃ nimittamupādāya gośabdo
gāmadhyāste gavi vā'dhyāsyate । tadiṣyata eva 'yasya guṇasya hi bhāvād dravye śabdaniveśaḥ
tadabhidhāne tvatalau' iti ॥</p>

<pb n="079"/>
<p>(<b>bahiraṅgaḥ</b>) dhātvartharūpaḥ kṛdabhidheyo <b>bahiraṅgaḥ</b> । so'pi ṣoḍhā—
<b>1. bhāvarūpaḥ, 2. kārakarūpaḥ, 3. saṃbandhirūpaḥ, 4. bhāvaviśiṣṭaḥ,</b>
<b>5. kārakaviśiṣṭaḥ, 6. saṃbandhiviśiṣṭa</b>ś‍ceti । tatra —</p>
<p>(<b>1. bhāvarūpaḥ</b>)</p>
<p>pravṛttinimittatulyo bhāvarūpaḥ — brāhmaṇasya karma brāhmaṇyam, purohitasya paurohityam,
stenasya steyam, sakhyuḥ sakhyam, dūtasya dūtyam, vaṇijo vāṇijyamiti ।</p>
<p>(<b>2. kārakarūpaḥ</b>)</p>
<p>kārakaistulyakakṣyaḥ kārakarūpaḥ । yathā— rājānamarhati rājavad vṛttam ।
āprayojanakālaṃ bhavati ākālikī pravṛttiḥ, śyenasyeva pāto'syāṃ varttate śyainaṃpātā
kriyāṃ, daṇḍaḥ praharaṇamasyāṃ krīḍāyāṃ dāṇḍā, (4.2.57) mahimāstyasyāṃ mahiminī
samasyā, vaṭakaṃ prakṛtamasyāṃ vaṭakamayī yātreti (mabhā. 5.2.82) ।</p>
<p>(<b>3. sambandhirūpaḥ</b>)</p>
<p>rūḍhe dravyabhūtaḥ sambandhirūpaḥ । yathā— cāṣāṇāṃ samūhaḥ cāṣam, nāṭyānāmāmnāyo
nāṭyam, bhṛgvaṅgirasāṃ vivāho bhṛgvaṅgirasikā, kākolūkasya vairaṃ kākolūkikā,
avīnāṃ saṃghāto'vikaṭaḥ, teṣāmeva vistāro'vipaṭaḥ iti ।</p>
<p>(<b>4. bhāvaviśiṣṭaḥ</b>)</p>
<p>atarkitopanatacitrīkaraṇādisadṛśo bhāvaviśiṣṭaḥ । yathā— kākasya cāgamanaṃ
yādṛcchikam, tālasya ca pātaḥ । tena tālena patatā kākasya vadhaḥ । evameva
devadattasya cāgamanaṃ dasyūnāṃ copanipātaḥ, taiś‍ca tasya vadhaḥ । tatra yo devadattasya
dasyūnāṃ ca samāgamaḥ sa kākatālasamāgama ivetyeka upamārthaḥ, yaś‍ca devadattavadhaḥ sa
kākavadha iveti dvitīya upamārthaḥ ।</p>
<p>tatra prathamaḥ samāsārthaḥ kākatālamiti, dvitīyaḥ pratyayārthaḥ kākatālīyamiti ।
samāsaś‍cāyamasmādeva jñāpakād yadāha 'samāsācca tad‍‌viṣayād (5.3.106)
ākasmika ivārthe cho bhavati । tad‍‌viṣayādityatra hi tadityanena 'ive pratikṛtau' (5.
3.96) iti ivārthaḥ । evam</p>
<p>ajākṛpāṇīyam (kāśikā 5.3.106), andhakavarttakīyam (kāśikā 5.3.106),
ghuṇākṣarīyam, ardhajaratīyam, gomayapā/vā—yasīyam (gaṇaratna. 3.3.196) iti ।</p>

<pb n="080"/>
<p>(<b>5. kārakaviśiṣṭaḥ</b>)</p>
<p>kārakāvacchinnaḥ kārakaviśiṣṭaḥ । yathā— matasya karaṇaṃ matyam, pīlūnāṃ pākaḥ
pīlukuṇaḥ, janasya jalpo janyaḥ, śivasya bhavanaṃ śivatātiḥ, nāsāyā avanatiḥ
avaṭīṭaḥ (5.2.31), dhane kāmaḥ dhanaka iti ।</p>
<p>(<b>6. saṃbandhiviśiṣṭaḥ</b>)</p>
<p>sambandhinā'vacchinnaḥ saṃbandhiviśiṣṭaḥ । yathā— halyaḥ, karṣaḥ, saudhaḥ saṃkocaḥ,
pauruṣeyo vadhaḥ, ātharvaṇa āmnāyaḥ, vaido ghoṣaḥ, chāndogyo dharmaḥ iti ।
upādhirapi saṃbandhyeva bhavati । yathā— gārgikayā vikatthate, kāṭhikayā adhikṣipati,
gārgikāmanvavetaḥ, gārgikāmavagatavān, kāṭhikāmavagatavān iti । dhātvartho'pibhāva eva ।</p>
<p><b>kriyāpi</b> hyupamānena parītā paricchinnā sādhyasiddhabhāvo bhavati ।
sa tridhā— <b>1. bhāvaviśiṣṭaḥ, 2.kārakaviśiṣṭaḥ, 3.saṃbandhiviśiṣṭaś‍ceti ।</b> teṣu—</p>
<p><b>1. bhāvaviśiṣṭo</b> yathā— brāhmaṇena tulyamadhīte brāhmaṇavat, rājñā sadṛśaṃ varttate rājavat,
jaḍasya tulyaṃ brūte jaḍavat, sūrya iva prakāte sūryavat, pitā yathā pālayati
pitṛvat, gururivānuśāsti guruvaditi ।</p>
<p>atra brāhmaṇādisthāsu adhyayanakriyāsu sāhacaryād vṛttiḥ, jātidravyayoranyatareṇa
kriyāyāḥ sādṛśyānupapatteḥ । yadāha— 'tena tulyaṃ kriyā ced vatiḥ' (5.1.115);
teneti tṛtīyāsamarthāt tulyamityetasminnarthe vatipratyayo bhavati tat‍tulyaṃ kriyā
cet sā bhavati । arthaparaṃ caitat; tena sadṛśetyādiprayogeṣvatṛtīyāntādapi bhavati ।</p>
<p><b>2. kārakaviśiṣṭo</b> yathā— rājñeva vyavahṛtamanena rājavat, devamiva bhavantaṃ paśyāmi
devavat, asineva dātreṇa cchinatti asivat, brāhmaṇāyeva yadā devadattāya dadāti
brāhmaṇavat, parvatādivāsanādavarohati parvatavat, pitarīva gurāvācarate pitṛvat ।</p>
<p>atra punaridameva sūtramanyathā vyākhyāyate— 'tena kārakaviśeṣeṇa tulyaṃ yathā
bhavati । evaṃ cet kriyā bhavati bhāvotpanne'pi hi pratyaye kadācit pratyayamukhena
kriyāviśeṣaṇaṃ bhavati, kadācit prakṛtimukhena । yathā— tīvraḥ pākaḥ, tīvraṃ pākam
iti ।</p>
<p><b>3. sambandhiviśiṣṭo</b> yathā— brāhmaṇasyevā'dhyayanamasya brāhmaṇavat, rājavad raudraṃ
vṛttamasya rājavat, jaḍasya sadṛśaṃ vacanamasya jaḍavat, sūryasyeva prakāśo'sya

<pb n="081"/>
sūryavat, pituryathā pālanamasya pitṛvat, gurostulyamanuśāsanamasya guruvat iti ।
atra tu 'tatra tasyeva' (5.1.116) ityanena vatiḥ । nanu ca 'tena tulyami'—
(5.1.115) tyanenaiva siddhe kimarthaṃ 'tatra tasyeva' iti sūtrasyārambhaḥ?
dravyaguṇayotulyayoḥ pratyayo na labhya iti । yathā— mathurāyāmiva pāṭaliputre
prāsādā madhurāvat, brāhmaṇasyeva kṣatriyasya śuklā dantā brāhmaṇavat iti ।
yadyevaṃ pūrvasūtre kriyāgrahaṇaṃ na kariṣyate । sāhacaryācca kriyāyāmiva dravyaguṇayoḥ
prātipadikaṃ varttiṣyate । tataś‍ca maitreyatulyā gāvaś‍caitrasya, brāhmaṇena tulyā dantāḥ
kṣatriyasya iti vigṛhya pūrvasūtreṇaiva vatiḥ setsyatīti ।
tadasat ।</p>
<p>evaṃ hi gavayena tulyo'naḍvān ityatrāpi pratyayaḥ prasajet, ivārthe tu pratyaye
saptamīṣaṣṭhyantābhyāmeva vidhīyamāne gavaya ivā'naḍvānityatra pratyayaprasaṅgo na
syāt; saptamyantaṣaṣṭhyantayorhi bāhyaṃ sambandhinamapekṣya ivaśabdaprayogo bhavati, na
punarivārthāpekṣayeva; ivaśabdo hyupamānopameyalakṣaṇasaṃbandhadyotakaḥ, na tu sambandhi—
rūpābhidhāyī । tasmād gavayena tulyo'naṅvānityatrāpi mā bhūt pratyayaprasaṅga iti
pūrvasūtre kriyāgrahaṇam । tasmiṃś‍ca kṛte dravyaguṇayostulyayoḥ pratyayo na syāditi
saptamīṣaṣṭhyantābhyāmivārthe 'tatra tasyeva' iti vatirvidhīyate ।</p>
<p>atha 'tadarham' (5.1.117) iti kimartham ?</p>
<b><lg>
  <l>arhato yā kriyā karttustatrāpi vatiriṣyate ।</l>
  <l>upamānāvivakṣāyāṃ tad‌vidhānaṃ na labhyate ॥ 8 ॥</l>
</lg></b>
<b><lg>
  <l>upamānopameyatvamanyasyānyena vā saha ।</l>
  <l>avasthābhedabhinnatvādekasyāpyātmanaiva vā ॥ 9 ॥</l></lg></b> (vāpa. 3 vṛttiḥ ।)
<p>tatrānyasyānyena yathā— avaiyākaraṇo'pyayaṃ vaiyākaraṇavad brūte; yoṣidapyeṣā
puṃvad‌vak‍tīti; avasthābhedabhinnatvādekasyāpyātmano yathā— vaiyākaraṇaḥ kenaciducyate
vaiyākaraṇavad brūhīti; yoṣidapyucय़te strīvad vadeti । vaiyākaraṇo'pyavajñayā
kadācid — vaiyākaraṇavad brūte । śrūyate hi— yarvāṇastarvāṇo nāma sākṣātkṛtadha
/?/rmmāṇa ṛṣayo babhūvuḥ । te hi 'antarvedyāmeva na mlecchitavyam, ato'nyatrāvajñayā'
iti 'yad‌vā nastad‌vā na' iti vak‍tavye yarvāṇastarvāṇa ityūcuḥ {mabhā.1.1.1 (9)} ।
yoṣidapi kadācidāśritaprāgalbhyāt puṃvad‌vakti yathocyate—</p>

<pb n="082"/>
<b><lg>
  <l>sarasvatīva karṇāṭī vijayāṅkā jayatyasau ।
yā vaidarbhagirāṃ bhūmiḥ kālidāsādanantaram ॥ 10 ॥</l>
</lg></b>
<b><lg>
  <l>asyaupamyadvayasyāpi vivakṣāto'parigrahe ।</l>
  <l>vatiḥ kathamivārthīya iti matvāyamucyate ॥ 11 ॥</l></lg></b> (vāpa. 3 vṛttiḥ)
<p>tatra 'rājavad vṛttamityatra yadā evaṃvidhā arthavivakṣā— 'pṛthvādinā rājñā tulyaṃ vṛttam
anena rājñā rājavad vṛttaṃ rājñe'—ti tadā''dyenaiva sūtreṇa siddhaḥ pratyayaḥ; yadā tvetādṛśī
vivakṣā—'rājña iva pṛthorasya vṛttaṃ rājavad‌vṛttaṃ rājña iti tadā dvitīyasūtreṇa । yadā tvidaṃ vṛttaṃ
rājānamevā'rhati nānyamityupamānopameyabhāvābhāve rājavad vṛttamiti prayogastadā 'tadarham'
ityanena vatirvidhīyata iti nānarthakaḥ sūtrārambhaḥ ॥</p>
<p>anye tu 'tena tulyaṃ kriyā ced vatiḥ' ityatra dvitīyavyākhyānapakṣe kriyāyāḥ kriyā
viśeṣaṇaṃ na saṃbhavatīti kārakaviśiṣṭabhāvapakṣaṃ 'tadarham' ityanena saṃvāhayati, rājānamarhati
yad vyavaharaṇam, devamarhati yad darśanam, asimarhati yacchedanam, brāhmaṇamarhati yad‌dānam,
parvatamarhati yadavarohaṇam, pitaramarhati yat pāratantryam taducyate rājavat, devavat, asivat,
brāhmaṇavat, parvatavat, pitṛvaditi । rājñeva vyavahṛtamityādibhistu tasyārthaḥ pradarśita' iti ॥</p>
<p>(<b>2. kārakastaddhitāḥ</b>)</p>
<p><b>kāraka</b>mapi bhāvavadevā'ntaraṅgaṃ bahiraṅgaṃ ca ।</p>
<p>tayorākhyātābhidheya<b>mantaraṅgam</b>, anākhyātābhidheyaṃ <b>bahiraṅgam ।</b></p>
<p>(<b>antaraṅgabhedeṣu</b>)	<b>karttā, hetukarttā, karmakarttā, karma</b> ceti;</p>
<p>(<b>bahiraṅgabhedeṣu</b>)	<b>karaṇaṃ saṃpradānamapādānamadhikaraṇaṃ</b> ceti । (dra. pṛ॰ 84)</p>
<p>(<b>karttā</b>) tatrā'ntaraṅgabhedeṣu <b>karttā 1. śuddhaḥ 2. miśraḥ 3. saṃkīrṇa</b>ś‍ca । teṣu —</p>
<p>1. kriyākārakāntarāsaṃpṛk‍taḥ <b>śuddhaḥ।</b> yathā iṣṭamanena iṣṭī yajñe, kṛtaḥ pūrvaṃ kaṭo'nena
kṛtapūrvī kaṭamiti ।</p>
<p>2. kriyāntarasaṃpṛk‍to <b>miśraḥ।</b> yathā— vyākaraṇaṃ vetti adhīte vā vaiyākaraṇaḥ, śaś‍vad
bhavaḥ śāś‍vatikaḥ iti ।</p>
<p>3. kriyākārakāntarasaṃpṛktaḥ <b>saṃkīrṇaḥ।</b> yathā— śālayāṃ praveśamarhati śālīnaḥ
adhṛṣṭaḥ, kūpe prakṣepaṇamarhati iti kaupīnamakāryam ।</p>

<pb n="083"/>
<p>(<b>hetukarttā</b>) <b>hetuḥ</b> 1. ātmasthakriyaḥ, 2. parasthakriyaḥ, 3. parātmasthakriyaś‍ceti । teṣu —</p>
<p><b>1. ātmasthakriyo</b> yathā— pārāyaṇaṃ varttayati pārāyaṇikaḥ, cāndrāyaṇaṃ varttayati
cāndrāyaṇikaḥ iti ।</p>
<p><b>2. parasthakriyo</b> yathā— vātaṃ śamayati vātikaṃ tailam, pittaṃ kopayati paittikamiti ।</p>
<p>3. <b>parātmastha</b>kriyo yathā— yathāmukhaṃ darśayate yathāmukhīna ādarśaḥ, saṃmukhaṃ darśayate
saṃmukhīnaḥ preyāniti ।</p>
<p><b>karmakarttā</b> 1. anudrik‍takarmāṃśaḥ 2. udrik‍takarmāṃśaḥ, 3. anudrik‍todrik‍takarmāṃśaś‍ca ।</p>
<p><b>1. anudrik‍takarmāṃśo</b> yathā— akṣadyūtena nirvṛttamākṣadyūtikaṃ dhanam, pākena nirvṛttaṃ
pākimam,</p>
<p>māṇikam (5.4.29) iti । (māṇika iti rāghavaḥ)</p>
<p><b>2. udrik‍takarmāṃśo</b> yathā— vasante puṣpyanti vāsantyaḥ kundalatāḥ, ṣaṣṭirātreṇa
pacyante</p>
<p>ṣaṣṭikāḥ śālaya iti ।</p>
<p><b>3</b>. <b>anudrik‍to</b>drik‍takarmāṃśo yathā— vaśaṃ gato vaśyaḥ, śīrṣacchedamarhati śīrṣacchedya iti ।</p>
<p><b>karma</b> 1. nirvarttyam 2. vikāryam 3. prāpyaṃ ca । tatra —</p>
<p><b>1</b>. (<b>nirvarttyam</b>) yad asajjanyate, sad vā prakāśyate tannirvarttyam । yathā— urasā
nirmita aurasaḥ putraḥ, pāṇininā prok‍taṃ pāṇinīyaṃ vyākaraṇam iti ।</p>
<p><b>2</b>. (<b>vikāryam</b>) yasya prakṛtyucchedo guṇāntaraṃ vā vidhīyate tad vikāryam । yathā viṣeṇa
vadhyo viṣyaḥ śatruḥ, kusumbhena raktaṃ kausumbhaṃ vastramiti ।</p>
<p><b>3</b>. (<b>prāpyam</b>) āsthitamanāsthitaṃ vā kriyayā yadāptumiṣyate tat prāpyam । yathā nāvā
tāryo nāvyo hradaḥ, ayānayaṃ neyaḥ ayānayīnaḥ śāra (5.2.1 nyāsa.) iti ।</p>
<p>nanu śāro'pyāsthitaḥ kasmānna bhavati ?</p>
<b><lg>
  <l>tyāgarūpaṃ prahātavye prāpye saṃsargadarśanam ।</l>
  <l>āsthitaṃ karma yat tatra dvairūpyaṃ bhajati kriyā ॥ 12 ॥</l></lg></b> (vāpa. 3.135)
<p>yathā panthānaṃ gacchati garttamuttaratīti ।</p>
<p>śārastu prāpya eva । yathā ajāṃ nayati grāmam, vahati bhāramiti ।</p>
<p>nanvevaṃ grāmasya prāpyatā prāpnoti, nājādeḥ ।</p>

<pb n="084"/>
<p>kaḥ punarāha na prāpnotītiḥ kintu akathitatvena tatra kriyāvyāpyatvād dvitīyaiva, na
pratyayāntaram 'gāṃ dogdhi payaḥ, pauravaṃ gāṃ yācata' iti ।</p>
<p>(<b>bahiraṅgam</b>) bahiraṅgabhedeṣu <b>karaṇam</b> bāhyamābhyantaraṃ, bāhyābhyantaraṃ ca । teṣu—</p>
<p>1. <b>bāhyam</b> yathā— supāṃ vyākhyānaḥ saupaḥ, lalāṭasya bhūṣaṇaṃ lalāṭikā ।</p>
<p>2. <b>ābhyantaraṃ</b> yathā— matasya karaṇaṃ matyam, caturṇāṃ pūraṇaś‍caturthaḥ iti ।</p>
<p>3. <b>bāhyābhyantaraṃ</b> yathā— samidha ādhīyante'nena sāmidhenyo mantraḥ, sa eva
hṛdayasya bandhano hṛdya prati ।</p>
<p><b>saṃpradānam</b> — dadātikarmāpyaṃ, karmamātrāpyaṃ kriyāpyaṃ ca ।</p>
<p>(<b>dadātikarmāpyam</b>)</p>
<p>saṃpradīyate bhojanādikamasmai ityanvarthasaṃjñakaṃ dadātikarmāpyam । yathā— agrabhojanaṃ
niyuktamasmai dīyate āgrabhojanikaḥ, pañcāsmai vṛddhirvā, āyo vā, lābho vā,
śulkaṃ vā, upadā vā dīyante pañcakaḥ puruṣa iti ।</p>
<p>(<b>karmamātrāpyam</b>)</p>
<p>karmaṇā yamabhipraiti sa saṃpradānam (1.4.33) iti pāribhāṣikasaṃjñakaṃ karmamātrāpyam ।
yathā—'rāṣṭramasmai nirdiśyate rāṣṭriyo rājanyaḥ, kaliṃ kurvantyasmai kāleyaṃ
gandhadravyam iti ।</p>
<p>(<b>kriyāpyam</b>)</p>
<p>karmaśabdena kriyāyā apyabhidhānāt kriyayāpi yamabhipraiti sa saṃpradānamiti
kriyā''pyam । yathā—'alaṃ karmāsmai nirdiśyate alaṅkarmīṇaḥ anyūnaḥ, na ṣaḍakṣāṇi
asmai bhavanti aṣaḍakṣīṇo mantra' iti ।</p>
<p><b>apādānam</b>— nirdiṣṭaviṣayam, upāttaviṣayam, apekṣitakriyaṃ ca । teṣu</p>
<p>(<b>nirdiṣṭaviṣayam</b>)</p>
<p>dhruvamapāye'pādānam (1.4.24) iti nirdiṣṭaviṣayam । yathā—agniḥ patatyasmād
āgneyo grāvā, nadyaḥ syandante asmānnādeyaḥ śaila iti ।</p>
<p>(<b>upāttaviṣayam</b>)</p>
<p>bhītrārthādiyogoktamupāttaviṣayam । yathā—kukṣiṃ rakṣanti asmāt kaukṣeyakaḥ kṛpāṇaḥ,

<pb n="085"/>
mud‌gā bhavantyasmānmaud‌gīnaṃ kṣetram iti । yathā—</p>
<p>avadhimātrārthamapekṣitakriyam । yathā karṇasya mūlaṃ karṇajāham, pakṣasya mūlaṃ
pakṣati'—riti</p>
<p><b>adhikaraṇam</b>—vaiṣayikam, aupaś‍leṣikam, naimittikaṃ ca । teṣu</p>
<p>(<b>vaiṣayikam</b>)</p>
<p>vividhamanekaprakāraṃ jāti—kriyā guṇa dravyādibhiḥ sinotīti viṣayo
deśakālādiḥ । viṣaya eva vaiṣayikaḥ, yathā—gāvaḥ santyasmin gomān deśaḥ, pauṣī
paurṇamāsyasmin pauṣo māsa iti ।</p>
<p>(<b>aupaś‍leṣikam</b>)</p>
<p>upaś‍leṣo'vaṣṭambhaḥ, tasmai prabhavati aupaś‍leṣikam । yathā— daṇḍino'syāṃ santi
daṇḍimatī śālā, viṃśatirihādhikā viṃśaṃ śatam iti ।</p>
<p>(<b>naimittikam</b>)</p>
<p>nimittameva naimittikam । yathā—pūrṇo māso'syāṃ paurṇamāsī rātriḥ, parikhā'tra syāt
parikheyo deśaḥ iti ।</p>
<p>(<b>kārakastaddhitāḥ</b>)</p>
<p><b>kārakaṃ</b> cāntaraṅgabahiraṅgabhedād dvirūpamapi prakṛtyupādheḥ</p>
<p><b>1. kārakaviśiṣṭam, 2. akārakaviśiṣṭam, 3. saṃbandhaviśiṣṭam,
4. nipātaviśiṣṭa</b>ñceti caturdhā nirdhāryate । teṣu —</p>
<p>karma <b>karmaviśiṣṭaṃ</b> yathā— ayānayaṃ neyaḥ ayānayīnaḥ śāraḥ,</p>
<p><b>karaṇaviśiṣṭaṃ</b> yathā— cakṣuṣā gṛhyate cākṣuṣaṃ rūpam,</p>
<p><b>adhikaraṇaviśiṣṭaṃ</b> yathā— strughne kṛto vā labdho vā krīto vā straughnaḥ,</p>
<p><b>apādāna</b>viśiṣṭaṃ yathā— tantrādacirāpahṛtastantrakaḥ paṭaḥ iti ।</p>
<p><b>kartṛviśiṣṭaṃ</b> yathā— aś‍vairuhyata āś‍vo rathaḥ । kartṛviśeṣaṇamapi karttaiva
caturbhiruhyate cāturaṃ śakaṭam । api ca— (kāśikā 4.2.13)</p>
<b><lg>
  <l>kaumārī sā bhaved bhāryā yāṃ kumāraḥ prapatsyate ।</l>
  <l>prapadyate kumārī yaṃ sa kaumāro mataḥ patiḥ ॥ 13 ॥</l>
</lg></b>
<p><b>saṃpradānaviśiṣṭaṃ</b> tu kārakaṃ nāsti ।</p>

<pb n="086"/>
<p>karttā <b>karmaviśiṣṭo</b> yathā— śrāddhamanenā'dya bhuk‍taṃ śrāddhikaḥ । kriyāviśeṣaṇamiti—
śabdopasaṃhāraṃ ca karmaiva । tadviśiṣṭo yathā— pratikūlaṃ varttate
prātikūlikam, māśabda, ityāha māśabdika iti;</p>
<p><b>karaṇaviśiṣṭo</b> yathā—akṣairdīvyati ākṣikaḥ ।</p>
<p><b>adhikaraṇaviśiṣṭo</b> yathā—prāvṛṣikaḥ prāvṛṣi bhavaḥ prāvṛṣeṇyaḥ ।</p>
<p><b>apādānaviśiṣṭo</b> yathā—piturāgataṃ pitryaṃ dhanam iti ।</p>
<p><b>karttṛviśiṣṭaḥ</b> karttā nāsti ।</p>
<p>karaṇaṃ <b>karmaviśiṣṭaṃ</b> yathā— grīvāyāṃ bhūṣaṇaṃ graiveyaṃ rukmadāma । evaṃ</p>
<p><b>sampradānamapi</b> yathā— māṃsamebhyo niyuktaṃ dīyate māṃsikāḥ pitaraḥ ।</p>
<p><b>apādānaṃ karttṛviśiṣṭaṃ</b> yathā— brīh‌yo bhavantyasmād braiheyaṃ kṣetram । evam</p>
<p><b>adhikaraṇamapi</b> yathā— śarkarāḥ santyasmin śarkarilo deśaḥ । tadeva</p>
<p><b>karmaviśiṣṭaṃ</b> yathā— padamasmin dṛśyaṃ padyaḥ kardamaḥ ।</p>
<p><b>karaṇaviśiṣṭama</b>pi yathā— daṇḍaḥ praharaṇamasyāṃ daṇḍā krīḍā iti ।</p>
<p>karaṇādayo'sya viśiṣṭā na vidyante ॥</p>
<p>karmakartroreva <b>akārakasaṃbandhinipātairviśeṣaṇayogaḥ</b> । sa</p>
<p><b>karmaṇo'kārakeṇa</b> yathā— māsāya bhūto māsikaḥ, saṃvatsaramadhīṣṭaḥ sāṃvatsarika
iti । <b>karttu</b>ryathā— saṃtāpāya prabhavati sāṃtāpikaḥ, varṣaṃ bhūto bhāvī vā vārṣika
iti ।</p>
<p><b>karmaṇaḥ sambandhino</b> yathā— vākyapade adhikṛtya kṛto grantho vākyapadīyaḥ,
kalāpiṣu udibhadyamānakalāpeṣu deyamṛṇaṃ kālāpakam iti ।</p>
<p><b>kartu</b>ryathā tittiriṇā prok‍taṃ vidanti adhīyate vā taittirīyāḥ, pūrvaṃ kṛtaṃ bhuktaṃ pītaṃ
vā ebhiḥ pūrviṇaḥ iti ।</p>
<p><b>karmaṇo nipātena</b> yathā— yathākathācaṃ kriyate yāthākathyamidam (kāśikā 5.1.98),
bahirdṛśyate bāhyam iti ।</p>
<p><b>karttu</b>ryathā ārād bhava ārātīyaḥ, sākṣād draṣṭā sākṣī iti ।</p>
<p>nanu, kriyayā'pi karmaṇaḥ kartturvā viśeṣaṇayogaḥ saṃbhavati । tad yathā— pākena
nirvṛttaṃ pākimam; apamityā (nirvṛttam) āpamityakam, yācitena (nirvṛttaṃ) yācitakam

<pb n="087"/>
iti; yathā ca sus‍nātaṃ pṛcchati (4.4.1. vāpa.3) saus‍nātikaḥ prabhūtamāha prābhūtikaḥ,
kṛtaṃ(taḥ) pūrvamanena kaṭaḥ kṛtapūrvī kaṭam iti (5.2.87 kāśikā) ।</p>
<p>ucyate kriyā'pi prākṛtaṃ karmaiva । atastadviśiṣṭayorapi karmakartroḥ
karmaviśiṣṭatvameva bhavati ।</p>
<p>nanu ca 'nirvṛttami' tyetasya kathaṃ karmatā?</p>
<p>idaṃ hyanudrikte karmāṃśe karttari vā prayujyamānaṃ dṛśyate ।</p>
<p>naivam</p>
<p>antarbhūta—ṇyarthatvenāsya sakarmakatvamapi manyante । tathā ca <b>kātyāyanaḥ</b> —</p>
<p>(vararuciḥ)</p> <b><lg><l>uttāraṇāya jagataḥ prapitāmahena</l>
  <l>tasmāt padāt tvamapi rajjuriva pravṛttā ॥ 14 ॥</l>
</lg></b>
<p><b>mallanāgo'</b>(kāmasūtrakṛd vātsyāyano') pyāha 'nāgarakavṛttyā varttete —ti (kāmasū.
1.4.1) ।</p>
<p>atha 'kṛtapūrvī kaṭam' iti katham? na hyanenā'pi prayogeṇa bhavitavyam ।</p>
<p>kiṃ kāraṇam?</p>
<p>dvitīyayā tāvannotpattavyam ।</p>
<p>tat kutaḥ?</p>
<p>ktenā'bhihitam ।</p>
<p>pratyayenāpi notpattavyam ।</p>
<p>kiṃ kāraṇam ?</p>
<p>asāmarthyāt । kathamasāmarthyam? sāpekṣamasamarthaṃ bhavatīti ।</p>
<p>ucyate— nāyaṃ karmaṇi ktaḥ, apitu bhāve । bhāvasādhanena ca kṛtaśabdena yocyate
kriyā tayepsitaṃ kaṭādi karma anabhihitameveti ।</p>
<p>tatra yathā 'grāmaṃ gato devadatta' iti dhātu—niṣṭhābhyāmabhidhīyamānayoḥ
kriyākartrorgrāmādikarmabhirabhisambandho bhavati, evaṃ kṛtapūrvīti kṛtaśabdena taddhitena
vā'bhidhīyamānayoḥ kriyākartro kaṭādikarmabhirabhisambandho bhavatiḥ tathāhi— kṛtaṃ
pūrvamanenetyasminnarthe kṛtapūrvīśabdastaddhitānto vartate; tena ca pūrva kṛtavānityayamarthaḥ
saṃpadyate । evaṃ ca sāpekṣatvābhāvānnāstyasāmarthyam । asti ca karotivācyakriyāpekṣaṃ kaṭasya
karmatvamiti taddhitadvitīyotpattyornānupapattiḥ । taduktam— (vāpa.vṛtti—67) iti ।</p>

<pb n="088"/>
<b><lg>
  <l>avigrahā gatādisthā yathā grāmādikarmabhiḥ ।</l>
  <l>saṃbadhyate kriyā tada‍‍vat kṛtapūrvyādiṣu sthitā ॥ 15 ॥</l>
</lg></b>
<p>yadā tu kṛtaḥ pūrvaṃ kaṭo'neneti vigrahaḥ, tadāpi na doṣaḥ, yato yadyapi
kṛtādiśabdāḥ karmaṇi vyutpadyamānāḥ sāmānādhikaraṇyāt kaṭādikarmaviśeṣaṃ nirbhuñjate,
tathāpi netthambhūtā eva pratyayamutpādayanti, vṛttīnāṃ viśeṣapratyāyanāsāmarthyāt; ato
vṛttiviṣaye'napekṣitaviśeṣa— karmāntarbhūtakarmasāmānyo'nya eva kṛtaśabdo bhavati ।</p>
<p>avivakṣitakarmāṇo'ntarbhūtakarmāṇaś‍cā'karmakā eva jāyante, yathā— tasmād
dīkṣito na dadāti na pacati na juhoti iti । evamakarmakatve'ntarbhāvābhidhāyyeva,
taccānapekṣatvāt sāmarthye sati pratyayamutpādayati । pratyayārthaś‍ca karttā kriyayā prakṛtyarthena
yadīpsati tat karma anabhihitaṃ pratyayena, tato dvitīyā bhavati । taduktaṃ bhāṣye
(2.3.65)— 'yo'sau kṛtakaṭayoḥ saṃbandhaḥ sa utpanne pratyaye nivarttate; asti ca karoteḥ
kaṭena sāmarthyamiti dvitīyā bhaviṣyati kṛtapūrvī kaṭamiṭi' । <b>harira</b>pyāha—</p>
<b><lg>
  <l>viśeṣakarmasambandhe vinirbhukte kaṭādibhiḥ ।</l>
  <l>viśeṣanirapekṣo'nyaḥ kṛtaśabdo'vakalpate ॥ 16 ॥</l>
</lg></b>
<b><lg>
  <l>akarmakatve satyevaṃ ktāntaṃ bhāvābhidhāyi yat ।</l>
  <l>tena kriyāvatā kartrā yogo bhavati karmaṇām ॥ 17 ॥</l>
</lg></b>
<p>(vāpa. 3.65—66 vṛttiḥ) iti ।</p>
<p>yadi vā śās‍traprakriyābhyāsabādhitamatīnāmevāyamabhimānaḥ vākyārthe vṛttayo
bhavantī—ti । paramārthatastu vṛttivākyayoranyatvameva manyante, arthaviprakarṣāt । yathāhi—
vākye yaḥ kaṭādisambandhaḥ sa vṛttau nāsti, tasyāntarbhūtakarmaṇaḥ kṛtaśabdasya
bhāvābhidhāyitvāt । taduktam— (vāpa.3.64 vṛttiḥ)</p>
<b><lg>
  <l>viśeṣaḥ śrūyamāṇo'pi pradhāneṣu guṇeṣu vā ।</l>
  <l>śabdāntaratvād vākyeṣu vṛttau nityaṃ na vidyate ॥ 18 ॥</l>
</lg></b>
<p>bhāṣyakāro'pyāha (2.3.65)— 'nedamubhayaṃ yugapad bhavati vākyaṃ ca pratyayaś‍ca;
yadā vākyaṃ na tadā pratyayaḥ, yadā pratyayaḥ sāmānyena tadā vṛttiḥ । tatrā'vaśyaṃ
viśiṣārthinā viśeṣo'nuprayok‍tavyaḥ 'kṛtapūrvī kaṭami'—ti । evamadhītamanena, adhītaṃ
vyākaraṇamanena' iti vā adhītī vyākaraṇe ityapi vyākhyātam ।</p>

<pb n="089"/>
<p>(<b>3. sambandhitaddhitāḥ</b> (ṣaṣṭhī))</p>
<p>sambandhī dvidhā— <b>pradhānaṃ guṇabhūtaś‍ca ।</b></p>
<p>tayoḥ prathamāntābhidheya <b>pradhānam ।</b></p>
<p>sa tridhā— <b>1. dravyarūpaḥ, 2. guṇarūpaḥ 3. abhinnarūpaś‍ca</b> । teṣu —</p>
<p>(<b>1. dravyarūpaḥ</b>) 'tasyā'patyam' (4.1.92) ityādirāśrayavacano <b>dravyarūpaḥ ।</b></p>
<p>sa dvidhā <b>nirapekṣaḥ sāpekṣaś‍ca</b> । tayoḥ —</p>
<p><b>nirapekṣo</b> yathā— vasiṣṭhasyāpatyaṃ vāsiṣṭhaḥ, pāṇineḥ śiṣyaḥ pāṇinīyaḥ,
pañcālānāṃ rājā pāñcālaḥ, pṛthivyā īś‍varaḥ pārthivaḥ, pāṭalāyāḥ puṣpaṃ pāṭalam,
jambyāḥ phalaṃ jāmbavam iti ।</p>
<p><b>sāpekṣo</b> yathā— pituḥ pitā pitāmahaḥ piturbhrātā pitṛvyaḥ, māturmātulaḥ,
bhrāturapatyaṃ bhrātṛvyaḥ, svasuḥ svastrīyaḥ iti ।</p>
<p>(<b>2. guṇarūpaḥ</b>) 'tasyedam' (4.3.120) ityādirāśritavacano guṇavacano guṇarūpaḥ ।</p>
<p>sa dvidhā <b>ṣaṣṭhīviśeṣyaḥ aṣaṣṭhīviśeṣyaś‍ca</b> । tayoḥ —</p>
<p><b>ṣaṣṭhīviśeṣyo</b> yathā— yuṣmākamiyaṃ gauḥ yauṣmākī gauḥ, devadattasya bhūtapūrvo
devadattarūpyo rājā, putrasya nimittaṃ putrīyaḥ saṃyogaḥ, vidiśāyā adūrabhavaṃ vaidiśaṃ
nagaram, mūrvāyāḥ vikāro maurvaṃ bhasma (4.3.135), dūrvāyā avayavo daurvaḥ
kāṇḍaḥ iti ।</p>
<p><b>aṣaṣṭhīviśeṣyo</b> yathā— vatsebhyo hito vatsīyo godhuk (5.1.5), aṅgārebhya
imāni aṅgārīyāṇi kāṣṭhāni (5.1.12), śaraṇe sādhu śaraṇyo rājā
(4.4.98, 5.3.103), ākarṣe kuśala ākarṣako dhūrttaḥ (5.2.64),
puṣpairvittaḥ puṣpacaṇaś‍campakaḥ, (5.2.26), sūryeṇaikadṛk saurī balākā
(4.3.112, taisaṃ 5.5.16)</p>
<p>(<b>3. abhinnarūpaś‍ca</b>) prakṛtyaikacchāyo'bhinnarūpaḥ ।</p>
<p>sa dvidhā— <b>liṅgasaṃkhyānugrāhī liṅgasaṃkhyopagrāhī</b> ca । tayoḥ—
lugabhidheyo <b>liṅgasaṃkhyānupagrāhī</b> । yathā— gargasyāpatyāni gargāḥ (2.4.64),
pañcālasya rājānaḥ pañcālāḥ (4.1.180), atrerapatyāni atrayaḥ (2.4.65),
kusumbhyāḥ puṣpaṃ kusumbham, badaryāḥ phalaṃ badaram (3.4.163), lavaṇena saṃsṛṣṭo
lavaṇaḥ sūpa iti ।</p>

<pb n="090"/>
<p>lubabhidheyo <b>liṅgasaṃkhyopagrāhī</b> । yathā— pañcālānāṃ nivāsaḥ pañcālā janapadaḥ
(1.2.52, 4.2.8) varaṇāḥ santyasmin varaṇā nagarī (4.2.82),
śirīṣāṇāmadūrabhavaḥ śirīṣoḥ1 grāmaḥ (1.2.51),kiñca godaunāma, hradau,
tayoradūrabhavo grāmo godau (1.2.52) । harītakyādiṣu punarvyaktimevopagṛh‍ṇāti, na
vacanam, harītakyā phalāni harītakyaḥ ।</p>
<p>khalatikādiṣu vacanameva na vyaktim— khalatiko nāmādriḥ tasyādūrabhavāni
khalatikaṃ vanāni (1.2.51) iti ।</p>
<p>nanu ca vasiṣṭhasyāpatyamityādau bhinnādhikaraṇatvād dvayamevāśrayate pitaraṃ putraṃ ca ।
tathāhi ubhayamapi saṃbandhādabhyadhikaṃ pratīyāte— pituś‍cāmī putrāḥ svamiti, tat kasmāt
ekasmādeva ṣaṣṭhī taddhito vā?</p>
<p>ucyate— yadyapyayamubhayādhikaraṇaḥ, tathāpyeka eva, bhede hi nobhayādhikaraṇa ekaḥ
syāt, sambandhadvayaprasaṅgāt ।</p>
<p>so'yameko'nekāśrayaḥ, ekaś‍caiva vibhaktyocyate, ekasmādeva ca
taddhitotpattirbhavati ।</p>
<p>evamapi pitureva ṣaṣṭhīti niyamo na syāt ।</p>
<p>kaḥ punarāha niyama iti, yāvatā mātuḥ pitā mātāmaha ityapi bhavati ।</p>
<p>kutaḥ punaridaṃ yadekadā tu svāminaḥ, anyadā tu svasmād vibhaktiḥ taddhito veti?</p>
<p>saṃbandhasya padanyāsātirekāt । niyogato hi pitāputrayorekasya prādhānyamanyasyo—
pasarjanatvam, tulyatve sambandhā'bhāvāt । tatra na pradhānaṃ putrādi guṇānurodhena pravarttitumarhati;
upasarjanaṃ tu pitrādi yathā pradhānā'nugrahastathā''tmanaṃ nirvarttayati, svarūpāvasthitau
pradhānārthā'siddheḥ ।</p>
<p>ato'pradhāne saṃbandhasyādhikaḥ padanyāsaḥ । tatra ṣaṣṭhī taddhitotpattirvā bhavati । sā
caikatvāt saṃbandhasya putragatamapyenamabhidhatte । yadā tu mātuḥ pitā mātāmaha iti vivakṣātaḥ
prādhānyaviparyayaḥ tadā apatyādyutpannayā ṣaṣṭhyā dviṣṭho'pyasāvabhihita iti na sā, taddhito
vā pitṛśabdāt । taduktam— (vāpa. 3.7.157)</p>
<b><lg>
  <l>dviṣṭho'pyasau parārthatvād guṇeṣu vyatiricyate ।</l>
  <l>tatrābhidhīyamānaśca pradhāne'pyupayujyate ॥ 19 ॥</l></lg></b> iti
<!-- NOTES pg=090!-->
1. 'śirīṣā' ityeva bahuvacanāntaḥ pāṭhaḥ sarvatra ।

<pb n="091"/>
<p>evaṃ 'tenaikadik' (4.3.112), 'tadarthaṃ vikṛteḥ prakṛtau (5.1.12),</p>
<p>'tasya nimittam' (5.1.38), tena vittaś‍cuñcupcaṇapau (5.2.26),</p>
<p>'tsmai hitam' (5.1.5), vapupprakaraṇe 'yuṣmadasmadbhyāṃ chandasi sādṛśya
upasaṃkhyānam' (5.2.39 vārtti. kāśikā), ityādiṣu ṣaṣṭhyantā api
dviṣṭhatvādekavibhaktivācyatvenāvagantavyāḥ ।</p>
<p>nanu ca tṛtīyādīnāṃ vyatirekavibhaktitvāt ṣaṣṭhīvadeva bhavatu sambandhābhidhāna—
sāmarthyāt, prathamāyāḥ punaravyatirik‍taprātipadikārthābhidhāyinyāḥ kathamivaitadupapadyate—
'tvamiva tvāvān' ahamiva māvān' iti । atraike varṇayanti—'tvāvataḥ purūravasaḥ', 'yajñaṃ
viprasya māvataḥ', 'na tvāvām̐ anyo divyo na pārthivaḥ' (ṛve. 8.46.1, 1.142.2,
7.32.23) iti prathamāntāyāḥ prakṛteḥ pradhānabhūte'pi saṃbandhini prayogadarśanāt
pratyayo'vagamyate ।</p>
<p>anye tvāhuḥ (vāpa. 3, vṛttiḥ, kaiyaṭo helārājādayaḥ)—tvamiva tvāvān, ahamiva
māvān ityupamānamatra prathamāntaṃ prakṛtyarthaḥ, upameyaṃ pratyayārthaḥ । na tatra
tāvadavacchedakatvādupamānaṃ pradhānam । avacchedakādapyupamānāt ṣaṣṭhī notpadyate,
vyatirekahetorasaṃbhavāt; ivaśabdo hyasattvabhūtābhidhāyitvānna vyatirekādhāyakaḥ,
sādṛśyadyotako hyasau । anyaś‍ca na kaś‍cidiha vyatirekahetuḥ śrūyate । ataś‍ca gauriva
gavaya ityādāvivā'tra ṣaṣṭhyā abhāvaḥ, vyatirekahetau tu sati ivaśabdaprayoge upamānāt
ṣaṣṭhyutpadyate— 'devadattasyeva yajñadattasya dantā' iti । taduktam—</p>
<b><lg>
  <l>ivaśabdaprayoge tu bāhyāt saṃbandhino vinā ।</l>
  <l>nādhikyamupamāne'sti dyotakaḥ sa prayujyate ॥ 20 ॥</l>
</lg></b>
<p>(vāpa. 3.14.545vṛttiḥ)</p>
<p>mā bhūt ṣaṣṭhī, prathamayā'pi na bhavitavyameva, upamānasyāvacchedakatvenā—
pyādhikyāt/?/kaḥ punarāha—'anadhika eva prātipadikārthe prathame'—ti; pāṭaliputrād rājakaṃ	
sapta yojanāni, saptasu vā yojaneṣu iti adhvanaḥ prathamā saptamī ca smaryate, saṃbodhane ca
prathamaiva vidhīyate; dhik devadattam, hā devadattam iti ca dvitīyāviṣaye prathamāprayogo
dṛśyate । yathā— 'hā dhik kaṣṭamaniṣṭamastakarūṇaḥ ko'yaṃ vidheḥ prakramaḥ' (māmā. 5.24)
'kanyāntaḥpurameva hā praviśati kruddho munirbhārgavaḥ' (mavīca. 2.20) iti ।</p>

<pb n="092"/>
<p><b>ṣaṣṭhyantābhidheyo guṇabhūtaḥ</b>।</p>
<p>sa tridhā <b>1. bhāvaviśiṣṭaḥ, 2. kārakaviśiṣṭaḥ, 3. sambandhiviśiṣṭaś‍ca ।</b> teṣu—
(1) bhāvenāvacchinno <b>bhāvaviśiṣṭaḥ।</b>
sa dvidhā <b>mukhyena upādhinā</b> ca। tayoḥ—
<b>mukhyena</b> yathā—kṛṣirasyāstīti kṛṣīvalaḥ (5.2.112), māyāvī (5.2.121)
āmayāvī (5.2.122), dayāluḥ (5.2.122), śraddhāluḥ (3.2.158) iti।
<b>upādhinā</b> yathā— mṛdaṅgo vādyate iti śilpamasya mārdaṅgikaḥ (4.4.55), apūpāḥ
kriyanta iti śilpamasya āpūpikaḥ, māsaṃ brahmacaryamasya bhikṣoḥ māsikaḥ, asti
paraloka iti matirasya sādhorāstikaḥ, nāsti narakādikamiti matirasyāsādhoḥ
sa nāstikaḥ, diṣṭameva prabhavatīti matirasya jigīṣoḥ daiṣṭika iti।</p>
<p>(2) kārakeṇāvacchinnaḥ <b>kārakaviśiṣṭaḥ।</b></p>
<p>sa dvidhā— <b>svatantreṇa asvatantreṇa</b> ca। tayoḥ—
<b>svatantreṇa</b> yathā— dhanamasyāstīti dhanavān vadānyaḥ (5.2.130), pañcamo'sya māso
jātasya varttate pañcamī bālakaḥ (5.1.16), tārakāḥ sañcātā asya tārakitaṃ nabhaḥ
(5.2.36), samayaḥ prāpto'sya sāmayikaṃ karma (5.1.104), 'ekamanyat
karmādhyayane vṛttamasya aikānyikaḥ (4.4.64) iti।</p>
<p><b>asvatantreṇa</b> yathā— lavaṇaṃ paṇyamasya lāvaṇikaḥ (4.4.52), vāsudeve bhaktirasya
vāsudevakaḥ (4.3.98), dhanuḥ praharaṇamasya dhānuṣkaḥ (4.4.57), prasthaḥ
parimāṇamasya prāsithakaḥ (5.1.57), salāturo'syābhijanaḥ sālāturīyaḥ (4.3.
94), grāmo nivāso'sya gramīṇa (4.2.94) iti।</p>
<p>(3) sambandhinā'vacchinnaḥ <b>sambandhiviśi।ṣṭaḥ।</b></p>
<p>sa dvidhā viśeṣyeṇa viśeṣaṇena ca। tayoḥ—</p>
<p><b>viśeṣyeṇa</b> yathā—apūpā hitā eṣā āpūpikā avantayaḥ (4.4.65), mūlamābarhi eṣāṃ
mūlyā māṣāḥ (4.4.88), bṛhatī ādirasya bārhataḥ pragāthaḥ (4.2.55), kālaḥ
prakṛṣṭo'sya kālikamṛṇam (5.1.108), kiñca niśāsambandhādayayanapi niśā।
tadasya soḍhaṃ (4.3.52) naiśaḥ, evaṃ prādoṣika (4.3.51) iti।</p>

<pb n="093"/>
<p><b>viśeṣaṇena</b> yathā— indro devatā'sya aindraṃ haviḥ (4.2.24), saṃśaptakā yoddhāro'sya
sāṃśaptakaḥ saṃgrāmaḥ (4.2.56), vinayaḥ prayojanamasyāṃ vaināyikī vidyā
(5.1.171?), devadatto gramaṇīrasya devadattakaḥ saṅghaḥ (5.2.78), pañcāvayavā
asyāṃ pañcatayī gatiḥ (5.2.42), pañcasya bhṛtirvasno vā pañcakaḥ padārtha
(5.1.56) iti।</p>
<p>nanu ca 'tasyāpatyam' (4.1.92) ityādau upagorapatyam aupagavaḥ iti 'samarthānāṃ
prathamād vā' (4.1.82) ityadhikārāt ṣaṣṭhyantā prakṛtirapatyavato guṇabhūtasya vācikā,
prathamānta tu pradhānabhūtamapatyaṃ pratyayārtha eva। 'tastedam' (4.3.120) ityādāvapi pradhānaṃ
saṃbandhi taddhitavācyamityupapadyate। 'sā'sya devatā' (4.2.24) ityādau tu indro devatā
asya aindraṃ haviriti pūrvoktādevādhikārāt seti prathamāntā prakṛtirindrādidevatāvācikā
pradhanam। guṇabhūtastu saṃbandhī puroḍāśādirasyetyanenāpradhanībhūtasaṃbandhi vācakatvena
nirdiṣṭaḥ pratyayārthaḥ। tatkathamivāyaṃ viparyastaḥ pradhānaguṇabhāva upapanno bhavati?</p>
<p>ucyate— guṇabhūto'pi saṃbandhī buddhyantareṇa'pradhānabhāvāt pracyāvya āsādita—
pradhānabhāvaḥ pratyayārthatvena pradarśyate। ata evendro devatā'syetyetāvāneva vigraho na kāryaḥ;
vṛttisamānārthena hi tena bhavitavyam। na caitāvato vṛttisamānārthatā। vṛttau hi
indrādidevatāvacchinnaṃ puroḍāśādi avagamyate,
vākye tu puroḍāśādyavacchannendrādidevateti।</p>
<p>ayaṃ tu vigraho vṛttyā samānārthaḥ— 'indro devatā asya tadidamindrasvāmya—
vacchinnamaindraṃ havi' riti। tadidamuk‍tam—</p>
<b><lg>
  <l>anantarok‍taḥ saṃbandhī pratipadya pradhānatām।
buddhayantaraparāmarśād vācyatāṃ pratipadyate ॥21॥</l></lg></b>
<b><lg>
  <l>prakṛtyarthaviśiṣṭo hi pratyayārtho'bhidhānabhāk।
nyāyaḥ sa, na ma taḥ sāsyetyadhikārasamāśrayāt ॥22॥</l></lg></b>
<p>evaṃ 'so'syādiriticchandasaḥ pragatheṣu' (4.2.55) ityādāvapi guṇabhūtaḥ sambandhī
taddhitābhidheyo boddhavyaḥ। yatra tu guṇabhūtaḥ sambandhī pratyayārthaḥ tatra na pradhānam,
yatra pradhānaṃ tatra na guṇabhūtaḥ।</p>
<p>kutaḥ punaridaṃ jñāyate?</p>
<p>ācāryapravṛttirjñāpayati—yadayaṃ nivāsa—nivāsavat—saṃbandhe ubhayamāha— 'tasya
nivāsaḥ' (4.2.69) 'so'sya nivāsaḥ' (4.3.89) iti।</p>

<pb n="094"/>
<p>nanu ca apatyāpatyavatsaṃbandhe'pyubhayaṃ saṃbhāvyate— 'mātā apatyamasya mātāmahaḥ,
pitā'patyamasya pitāmaha' iti।</p>
<p>naivam, pituḥ pitā pitāmahaḥ, mātuḥ pitā mātāmaha iti kariṣyate।</p>
<p>tathāpi hṛdayasya bandhanaṃ śrṛṅkhalamasya bandhanaṃ karabhe' (5.2.79) iti katham?</p>
<p>nānyo'tra bandhanaśabdaḥ saṃbandhavacanaḥ, yathā hi bandhanamityanena dāmocyate।</p>
<p>naivam, bandhanamityanena saṃjñāśabdopāśrayaḥ śrṛṅkhalakaḥ karabhaḥ iti।</p>
<p>evaṃ ca nivāsatadavatorapi śeṣaṣaṣṭhyabhyupagamatve kartṛviśiṣṭamadhikaraṇaṃ
vācyam—śibīnāṃ nivāsaḥ śaiba iti (4.2.69), aparatrādhikaraṇaviśiṣṭaḥ karttā— grāme
nivāso'sya so'yaṃ gra'yaṃ grāmya iti।</p>
<p>nanu ca grāmaśabdo'yaṃ samuhavacanaḥ, tad yathā 'aś‍va/stragrāmāvidhau kṛtī sa
samareṣvasyāsti tulyaḥ pumān' 'na ruṇatsīndriyagramam' iti।</p>
<p>kiñcātaḥ?</p>
<p>samūhaś‍ca samūhyapekṣaḥ iti sāpekṣatvādasāmarthye taddhitotpattirna bhavati।</p>
<p>nāpi sāmānyena samūhād bhaviṣyatīti vacyam, tāvatyevārthe tasyāparisamāpye—
rduradhigamābhidhāne ca sāmarthyābhāvāt।</p>
<p>na ca yathā devadattasya mātuḥ pitā mātāmaho devadattasya, viṣṇumitrasya guroḥ kulaṃ
gurukulaṃ viṣṇumitrasyeti sāpekṣasyāpi taddhitaḥ samāso vā bhavati, evamasyāpi
bhaviṣyatīti vācyam, na hyayaṃ saṃbandhiśabdaḥ। sambandhiśabdānāmeva ca sāpekṣaṇāṃ vṛttayo
bhavanti। yadāha— (vāpa. 3.14.47 vṛttiḥ)</p>
<b><lg>
  <l>saṃbandhiśabdaḥ sāpekṣo nityaṃ sarvaḥ pravarttate।
svārthavat sā vyapekṣā'sya vṛttāvapi na hīyate ॥23॥</l></lg></b>
<p>anyeṣāṃ tu viśeṣaṇānāṃ na vṛtti, vṛttanāṃ vā na viśeṣaṇamityeva। na hi bhavati
ṛddhasya rājñaḥ purūṣa ṛddharājapurūṣa iti, nāpi brāhmaṇānāṃ gramo nivāso'sya brahyaṇānāṃ
gramāyo'yamiti। (mabhā. 2.1.1)।</p>
<p>kathaṃ tarhi (mabhā. 2.1.1) rājñaḥ purūṣaḥ śobhano rājapurūṣa iti?</p>
<p>bhavati vai pradhānasya sāpekṣasyāpi vṛttiḥ।</p>
<p>kathaṃ tarhi grāmo nivāso'syoti gramasya viśeṣyatvāt prādhānye sāpekṣasyāpi vṛttirna
bhavati?</p>

<pb n="095"/>
<p>anantaroktanyāyenātra ṣaṣṭhayarthasya prādhānyāt।</p>
<p>nanvayamapi saṃbandhiśabdaḥ kasmānna bhavati?</p>
<p>samūhārthamātra eva vṛttyaparisamāpteḥ।</p>
<p>tarhi na bhavitavyameva grāmaśabdānnivāsa—nivāsavatsambandhe taddhitena?
na bhavitavyam, yathā avyutpannajanasamūhārthako'yamupacāravṛttyā bhavati।</p>
<p>dṛśyate ca tātsthāt tadavadupacāraḥ, yathā mañcāḥ krośantīti।</p>
<p>yadi vā gramaśabdo'yaṃ bahvarthaḥ(mabhā. 1.1.7), yathā— asti śalāsamudāye grāmo
dagdha iti; janapada(jana)samudāye grāma āgata iti। asti vāṭaparikṣepe gramaṃ praviṣṭa iti,
asti sāraṇyake sasīmake saṃsthiṇḍilake ca bhūpradeśe gramo labdha iti, asti
avyutpannajanasamūhāspade 'śūdrakarṣakaprāye janapadaṃ niveśayet, tatra aṣṭaśatagramamadhye pradhānaṃ
sthāpanīyam, sa nāgarāṇāṃ nivāso nagaramiti। tatrā'vyutpannajanasamūhāspade yo gramaśabdo
varttate tato bhāvitavyaṃ taddhitena— gramo nivāso'syeti so'yaṃ grāmyo grāmīṇa iti॥</p>
<p><b>(4. svārthābhidhāyino'dhātupratyayāḥ)</b></p>
<p>atha <b>svārthikāḥ।</b> te'pi dvidhā— <b>1. asattvabhūtārthāḥ, 2. sattvabhūtārthāś‍ca।</b>
ubhaye'pi pratyekaṃ ṣoḍhā— 1. vācakāḥ, 2. dyotakāḥ, 3. viśeṣakāḥ,
4. sahābhidhāyakāḥ, 5. sārthakāḥ, 6. nirarthakāś‍ceti। tatra—</p>
<p><b>(1. asattvabhūtārtheḥ svārthikāḥ)</b></p>
<p>1. <b>asattvabhūtārtheṣu</b> śaktimātrābhidhāyino <b>vācakāḥ।</b>
yathā— tata āgataḥ, tatra vasati, purastādākataḥ, purastād vasati, devatrā gacchati,
manuṣyatrā tiṣṭhati iti।</p>
<p>2. padārthagata—kutsā—praśaṃsādyabhivyañjakā <b>dyotakāḥ।</b>
yathā— kutsitaṃ pacati pacataki, praśastaṃ pacati pacatirūpam īṣadasamāptaṃ pacati
pacatikalpam, prakṛṣṭaṃ pacati pacātitarām evaṃ nitarām, atīvatarām iti।</p>
<p>3. vācakatve dyotakatve vā maṅgalavīpsādyadhikārthābhidhāyino <b>viśeṣakāḥ।</b>
yathā— bahubhyo dehi bahuśo dehīti, alpaṃ dehi alpaśo dehīti, dvābhyāṃ dvābhyāṃ
dehi dviśo dehi, māṣaṃ māṣaṃ dehi māṣaśo dāhi । evaṃ kasmin kāle kadā kena
prakāreṇa kathamiti।</p>

<pb n="096"/>
<p>4. anuprayogādyapekṣiṇaḥ <b>sahābhidhāyakāḥ</b> । yathā— anagniragniḥ saṃpadyate
agnisātsaṃpadyate, devāya deyaṃ karoti devatrākaroti । evaṃ taṃ bhavantaṃ tato bhavantam,
etena dīrghāyuṣā, atra dīrghāyuṣā, asmai āyuṣmate ihāyuṣmate, kasya devānāṃ
priyasya, kva devānāṃ priyasya iti ।</p>
<p>5. gatisaṃjñādikāryanimittabhūtāḥ <b>sārthakāḥ</b> । yathā— śuklīkṛtya, paṭapaṭāyate,
dvedhākāram, abhito grāmam, vinā devadattena, dakṣiṇāhi grāmādi(2.3.29)ti ।</p>
<p>6. śabdopacayādimātrahetavo <b>nirarthakāḥ</b> । yathā— urasi pratyeva pratyurasam,
ātmanyadhyeva adhyātmam, girimanveva anugiram, uccaireva uccakaiḥ, tvayaiva
tvayakā, asmābhirevāsmākābhiḥ iti । evamanye'pi— devāḥ arjunato'bhavan,
pūrvato grāmasya, grāmaṃ pūrveṇa, purastād ramaṇīyam, aikadhyaṃ karoti, pañcakṛtvaḥ
pacati, ityādayaḥ asattvabhūtārthāḥ svārthikeṣu yathāyogamavagantavyāḥ ।</p>
<p>anye tu vatimapi śaktyabhidhāyiṣu viśeṣakasvārthikeṣu varṇayanti । yathā—rājñeva
vyavahṛtamanena rājavat, devamiva bhavantaṃ paśyāmi devavadityudāhṛtaṃ purastāt । evaṃ ca sūtraṃ
vyācakṣate— 'tena tulyam' ityetasminnarthe vatirthavati, yat tattulyaṃ kriyā cet sā bhavati ।
kriyetyenena kriyānimittabhūtāḥ śaktaya ucyante ।</p>
<p>na caitad vācyam— 'evaṃ sati kriyā na saṃgṛhītā bhavati' yataḥ kriyāpi kārakameva ।
yathocyate— (vākyapadīye kriyāsamuddeśe 8.37—39)—</p>
<b><lg>
  <l>kriyāmanye tu manyanta kvacidapyanapāśritām ।</l>
  <l>sādhanaikārthabhāvitve pravṛttimanapāyinīm ॥ 24 ॥</l>
</lg></b>
<b><lg>
  <l>sāmānyabhūtā sā pūrvaṃ dhātvarthaiḥ pravibhajyate ।</l>
  <l>tato vyāpārarūpeṇa sādhye ca vyavatiṣṭhate ॥ 25 ॥</l>
</lg></b>
<b><lg>
  <l>prakṛtiḥ sādhanānāṃ sā prathamaṃ tacca kārakam ।</l>
  <l>śaktirekādhikaraṇe	srotovadupakarṣati ॥ 26 ॥</l>
</lg></b>
<b><lg>
  <l>apūrvaṃ, kālaśaktiṃ vā, kriyāṃ vā, kālameva vā ।</l>
  <l>tamevaṃlakṣaṇaṃ bhāvaṃ kecidāhuḥ kathaṃcana ॥ 27 ॥</l> iti ।
</lg></b>
<p>'tatra tasyeve'—tyasya ca prayojanamupanyastaṃ purastād dravyaguṇayostulyayoḥ pratyayo
na labhyate iti ।</p>
<p>nanvevaṃ sati 'devadatta iva sthūlaḥ, yajñadatta iva gomān' ityatra pratyayo na prāpnoti
saptamīṣaṣṭh‍yantatvayorabhāvāt ।</p>

<pb n="097"/>
<p>atrāpi kriyāgrahaṇād bhaviṣyati ।</p>
<p>kathaṃ punaḥ kriyāśabdena guṇa ucyate?</p>
<p>kriyāpūrvakatvāt । sthūlaguṇayogāddhi sthūlo bhavati, gosaṃbandhācca gomāniti ।</p>
<p>nanvevaṃ sati kriyāgrahaṇamapi na karttavyam । pravarttatāmaviśeṣeṇaiva tena ityetasminnarthe
vatiḥ 'tatra tasyeva' ityanena ca nārthaḥ sūtrā''rambheṇa । tadarhamityetadapi upamānānna
vyatiricyate, yaddhi rājānamarhati tad rājasadṛśameva bhavati । evaṃ ca 'tena
tulyami'tyevāvatiṣṭhate । tathā cāha <b>candragomī</b> (cāndravyā. 4.1.135)— 'ive vatiḥ' iti ।
nanvevaṃ sati gauriva gavaya ityatrāpi vatiḥ prāpnoti ।</p>
<p>naivam, upamāyāṃ vatiḥ, nopamāne ।</p>
<p>yadyapi vatiśabdenobhayamapi dyotyate tathāpyadanyadevaupamyam, anyedavopamānam ।
bhūyo'vayavasādṛśyasya yogo hyupamā; yathā candra iva mukham । sadṛśāt
sadṛśapratipattirupamānam, yathā gauriva gavaya iti ॥</p>
<p>(<b>2. sattvabhūtārthāḥ svārthikāḥ</b>)</p>
<p><b>1. sattvabhūtārthabhedeṣu</b> liṅgaviśeṣādyabhidhāyino <b>vācakāḥ</b> । yathā— deva eva devatā
(5.4.27), devataiva daivatam (5.4.38), upādhireva aupadheyam (5.1.13), bhāga
eva bhāgadheyam (5.4.25 vā), 'upāya evaupayikam' (5.4.34 vā), catvāra eva
varṇāś‍cāturvarṇyam (7.3.31)।</p>
<p>2. kutsāpraśaṃsādyabhivyañjakā <b>dyotakāḥ</b> । yathā— kutsito vaiyākaraṇo vaiyākaraṇapāśaḥ
(5.3.47), praśastā mṛt mṛtsnā (5.4.40), tanuḥ ukṣā ukṣataraḥ (5.3.91),
laghuḥ kuṭī kuṭīraḥ (5.3.88), īṣadasamāpta āḍh‍ya āḍh‍yakalpaḥ (5.3.67),
bhūtapūrvo rājā rājacaraḥ (5.3.53) iti ।</p>
<p>3. vācakatve dyotakatve vā vyāhṛtatvādyarthaviśeṣavyaktihetavo <b>viśeṣakāḥ</b> । yathā—
vyāhṛtārthā vāgeva vācikam' (5.4.35), upadeśarūpaṃ karmaiva kārmaṇam (5.4.36),
asahāya eka evaikākī (5.3.52), aś‍va ivāyamaś‍vakaḥ (5.3.96), kuśāgramiva
kuśāgrīyā buddhiḥ (5.3.105), śileva śaileyaṃ dadhi (5.3.102) iti ।</p>
<p>4. prakṛtiviśeṣebhyo nityamupajāyamānāḥ <b>sahābhidhāyikāḥ</b> । yathā— karīṣagandherapatyaṃ
kārīṣagandhyā (4.1.74), abhijito'patyamābhijityaḥ (5.3.118),

<pb n="098"/>
kuñjasyā'patyaṃ kauñjāyanyaḥ (5.3.113), parasparaṃ vividha ākrośo vyāvakrośī
(vyākrośī), samantād rāvaḥ sāṃrāviṇam, rājñāmāyattaṃ rājādhīnam (5.4.7) iti ।</p>
<p>5. 'lupi yuktavad vyaktivacane' (1.2.51), iti kāryārthāḥ <b>sārthakāḥ</b> । yathā— cañcā
ramaṇī iyam, vardhikā darśanīyaḥ, vāsudevaḥ pratimā, baladevaś‍citram, devapatha
ākāśarekhā, haṃsapathaḥ krauñcam (1.2.52), vardhikā darśanīyaḥ (5.3.98), vāsudevaḥ
pratimā (5.3.99), baladevaś‍citram (5.3.100), haṃsapathaḥ kauñcam (5.3.100)
iti ।</p>
<p>6. śabdopacayādihetavo <b>nirarthakāḥ</b> । yathā—prajña eva prājñaḥ (5.4.38), vinaya eva
vainayikaḥ (5.4.34), mṛdeva mṛttikā (5.4.39) sūra eva sūryaḥ (5.4.25),
nāmaiva nāmadheyam (5.4.54/55), devānāṃ rājaiva devarājaḥ (5.4.38) iti । evaṃ
kataraḥ (5.3.92), katamaḥ (5.3.93), paṭutaraḥ paṭutamaḥ (5.3.58), paṭiṣṭhaḥ
(5.3.55), paṭīyān (5.3.57) ityādayo'pi sattvabhūtāḥ svārthāḥ svārthikeṣu
yathāyogamavagantavyāḥ ।</p>
<p>kiṃ punaramī padaprakṛtayaḥ prātipadikaprakṛtayo vā?</p>
<p>kutaste saṃśayaḥ?</p>
<p>ubhayathopalambhāt । tathā hyeṣāṃ 'yuṣmakābhiḥ, kadā, tarhītyādau
prātipadikaprakṛtitvam; bhindhaki, tvayaki, mayakītyādau padaprakṛtitvamupalabhyate । tataś‍ca
yāvakaḥ aś‍vakaḥ, uccakairityādau saṃdehaḥ ।</p>
<p>na sandehaḥ, svārthadravyaliṅgasaṃkhyāśaktimātrābhidhānena prātipadikāt svārthādi—
nimittakutsāpraśaṃsā'nukampātiśayāparisamāptiyādyadhikārthadyotanena padādeva svārthiko—
tpattirbhavatīti । svārthādyabhidhānena hi parisamāptārthaṃ padaṃ svārthāṃdinimittakaiḥ kutsādibhiḥ
sambandhamutsahate । tadāha— (vāpa. 3. 14. 1)</p>
<b><lg>
  <l>kutsāpraśaṃsātiśayaiḥ samāptārthaṃ tu yujyate ।</l>
  <l>padaṃ svārthādayaḥ sarve yasmāt kutsādihetavaḥ ॥ 28 ॥</l>
</lg></b>
<p>yadyapi svārthādyanyatamanibandhanāḥ kvacit kutsādayo bhaveyuḥ, tathāpi tatsākalyārthaṃ
padādeva kādaya utpādyāḥ tatra—</p>
<p><b>anyatamanibandhanāḥ</b> kutsādayo yathā—</p>

<pb n="099"/>
<b><lg>
  <l>kiṃ dvāri daivahatike ! sahakārakeṇa
saṃvardhitena viṣavṛkṣaka eṣa pāpaḥ ।</l>
  <l>yasmin manāgapi vikāsavikārabhāji
bhīmā bhavanti madanajvarasannipātāḥ ॥ 29 ॥</l>
</lg></b>
<p>atra hi daivahataśabdena labdhāyāṃ nītyupādhau (5.3.77) sarvathaivānukampyamānatāyām,
sahakārasaṃvardhananibandhanatvamevāsyāḥ kapā dyotyate— evaṃ nāma tvaṃ daivopahatāsi,
yatsahakāracchadmānaṃ viṣapādapaṃ dvāri saṃvardhayasi iti । viṣapādapaśabdena labdhāyāṃ sahakārasya
sarvathaiva kutsāyāṃ pādapavikāsakāle kāmināmasahyasmarajvarasannipātahetukatvamevāsyāḥ
kapratyayena pratyāyyate । taduktam—(vāpa. 3.14.4—5)</p>
<b><lg>
  <l>kutsitatvena kutsyo vā na samyag vā vikutsitaḥ ।</l>
  <l>svaśabdābhihite kena viśiṣṭo'rthaḥ pratīyate ॥ 30 ॥</l>
</lg></b>
<b><lg>
  <l>na ca sāmpratikī kutsā śabdā'bhede pratīyate ॥ 31 ॥</l></lg></b> (śabdabheda)
<b><lg>
  <l>pūjyate kutsitatve'pi praśastatve'pi kutsyate ॥ 32 ॥</l>
</lg></b>
<p>iyamekaiva kārikā tadyathā—</p>
<b><lg>
  <l>eka iha jīvaloke jīvatirūpaṃ nṛrūpapaśurūpaḥ ।</l>
  <l>yaḥ premapāśapāśe mṛga iva na mṛgīdṛśāṃ patati ॥ 33 ॥</l>
</lg></b>
<p><b>svārthādisākalyanibandhanāḥ	kutsānukampātiśayapraśaṃsādayo</b> yathā—
kutsikutsitakaḥ, anukampitakaḥ, prakṛṣṭataraḥ, praśasyarūpa iti । atra hi— (vāpa.
3.14.2—3)</p>
<b><lg>
  <l>devadattādikutsāyāṃ varttate kutsitaśrutiḥ ।</l>
  <l>kutsitasthā tu yā kutsā tadarthe 'ko' vidhīyate ॥ 34 ॥</l>
</lg></b>
<b><lg>
  <l>prakṛṣṭa iti śuklādiprakarṣasyābhidhāyakaḥ ।</l>
  <l>prakṛṣṭasya prakarṣe tu tarabādirvidhīyate ॥ 35 ॥</l>
</lg></b>
<p>evamanukampāpraśaṃsayorapi vācyamiti ।</p>
<p>'anuka—abhika—abhīkaḥ kamitā' (5.2.74) ityatrā'nukāmayate'sāvityanukaḥ,
abhikāmayate'sāvityabhikaḥ, abhīko veti vṛttisamānārthavākyakalpanāyāṃ dhātoḥ
pūrvamupasargeṇa sambandhaḥ, sādhanena vā?</p>
<p>kiṃcātaḥ?</p>
<p>yadyupasargeṇa, prakṛtyartho vak‍tavyaḥ anukāmayate, abhikāmayata ityarthe

<pb n="100"/>
pratyayasyaivotpādāt । atha sādhanena, paś‍cādupasargayogo na ghaṭate । na hyasattvavacanā
anvādayaḥ (pama. 3.1.12) sattvabhūtārthavacanaiḥ sambandhamutsahante ।</p>
<p>yathecchasi tathā'stu ।</p>
<p>astu tāvat kameḥ prathamamupasargeṇaiva sambṛndhaḥ ।</p>
<p>nanu cokttaṃ prakṛtyartho vak‍tavya iti ।</p>
<p>sa nāsti pṛthak, pratyayārthaviśeṣaṇabhūtasyaivānvādeḥ prakṛtibhāvāt । yathā
'bhṛśādibhyo bhuvyacveḥ' (3.1.12) ityatra manasvī suṣṭhu bhavati sumanāyate, durmanāyate,
abhimanāyate iti sudurabhīnāṃ pratyayārthasya bhavane viśeṣaṇatve'pi prakṛtibhāvaḥ ।</p>
<p>nanu asumanāḥ sumanā bhavatīti prakṛtyarthaviśeṣaṇatvamapi sudurabhīnāṃ kasmānna
bhavati?</p>
<p>tathā sati svamanāyata, duramanāyata ityaḍāgamaḥ svādīnāṃ pūrvataḥ prāpnoti; yathā
asaṅgrāmayateti । tatra saṅgrāmayateḥ sopasargasyaiva curādiṣu pāṭha iti cet, ihāpi ca tat
samānam; bhṛśādiṣu hi sumanas, durmanas, abhimanas iti prakṛtayaḥ paṭhyante ।</p>
<p>yadyevam anvarudhyatetivat sa bhaviṣyati । naivam—</p>
<p>naivam, yadyapi 'ano rudha kāme' iti divādiṣu paṭhyate, tathāpi yathā arudhyateti
dṛśyate । naivam amanāyateti । tarhipratyayārtha viśeṣaṇapakṣe, yathā śyena ivācarati śyenāyate
ityatra āṅaḥ prayoga uktārthatvānna bhavati, evaṃ sumanāyata ityādau svādīnāmapi na bhavet ।
naivam tatra hi āṅartha eva pratyayārthaviśeṣaṇam, iha tu tatra svādīnāmarthāḥ । tataś‍ca
manāyata ityuk‍te na jñāyate suṣṭhu, duṣṭhu abhi vā manasvī bhavatīti svādayaḥ prayujyante;
yathā— 'pucchabhāṇḍacīvarāṇṇiṅ' (3.1.20) ityatra 'pucchādudasane vyasane paryasane ca'
iti pucchamudasyatyutpucchayate paryasyati paripucchayate iti, evamanukāmayate anukaḥ,
abhikāmayate'bhikaḥ, abhīko veti ।</p>
<p>astu vā kameḥ pūrvaṃ sādhanena saṃbandhaḥ ।</p>
<p>nanu coktam paś‍cādupasargayogo na ghaṭate iti । nipātā anvādayo
bhaviṣyanti—anurūpaḥ kamitā anukaḥ, abhirūpaḥ abhikaḥ, abhīko veti । tathāpi</p>
<p>anuko'nukamitā, abhiko'bhikamitā iti vak‍tavyaṃ syāt yathā 'utka unmanā' iti ।</p>
<p>naivam, sāmānyenāpi viśeṣābhidhānaṃ dṛśyate; tad‌yathā— 'gamlṛ sṛplṛ gatau' ityatra
hi gacchatīti gauḥ, sarpatīti sarpa iti gamanasarpaṇayoryadyapi mahān viśeṣaḥ, tathāpi
gatāvityaviśeṣeṇa nirdiśyate । etena 'nate nāsikāyāḥ saṃjñāyāṃ ṭīṭañnāṭajbhraṭaca'

<pb n="101"/>
(5.2.31) ityādyapi vyākhyātam; atra hi nāsikāyā avaṭīṭanam, avanamanam,
avabhraṃśa iti nativiśeṃṣā nate ityanena sāmānyaśabdenaivābhidhīyante iti ।</p>
<p>upasargato vā na doṣaḥ । anurūpaṃ kāmayate, abhirūpaṃ kāmayate iti kriyābhāgamātreṇaiva
sambandhādanvādayaḥ pratyayārthaṃ viśiṃṣantaḥ prakṛtibhāvaṃ lapsyante; yathā sumanāyate, vipucchayate iti ।
viṣama upanyāsaḥ । tatra hi manaḥpucchādikāyāḥ prakṛteḥ śravaṇaṃ vidyate; iha tu tad‍gandho'pi
nāsti, yataḥ paraḥ pratyaya utpadyate ।</p>
<p>naivam, iyān, iyat, adhunā, ityādāvapi prakṛteraśravaṇāt tatra pratyayanimittā
prakṛternirvṛttiḥ iti cet, ihāpi nipātananimittā bhaviṣyati ।</p>
<p>kaś‍caivamāha prakṛteḥ para eva pratyayo bhavatīti ? avyayasarvanāmāmakac prākṭeḥ'
(5.3.71) 'vibhāṣā supo bahuc purastāt tu' (5.3.68) pūrvasya samāsāntāś‍ca sarve
ṭajādayo bhavanti । ati ca, prakṛtiḥ pratyaya iti rūpasiddhimātrametat । idaṃ tvarthavattvam
ayaṃ śabdo'sminnarthe sādhurbhavatīti । sa ca</p>
<p>k‍vacidevamucyate 'anukābhikābhīkakamitā' iti;</p>
<p>k‍vacid vā 'nate nāsikāyāḥ saṃjñāyāṃ ṭīṭañnāṭajbhraṭac' (5.2.31) iti;</p>
<p>k‍vacidutkarṣaḥ anupadyanveṣṭā (5.2.90) iti;</p>
<p>k‍vacit 'śrotriyaṃśchando'dhīte' (5.2.84) 'kṣetriyac parakṣetre cikitsya (5.2.9) iti;</p>
<p>k‍vacid 'upādhibhyāṃ tyakannāsannārūḍhayoḥ' (5.2.34) 'akābūtilomābhaṅgābhyo
rajāsi kaṭac' (5.2.29 vā);</p>
<p>k‍vacid 'aveḥ saṃghāte kaṭac (5.2.29 vā), dugdhe soḍhadūsamarīsaca (4.2.36vā) iti;</p>
<p>k‍vacit paśunābhyaḥ sthāne goṣṭhac (5.2.29 vā), dvitve goyugac (5.2.29 vā),
'ṣaṭtve ṣaḍgac' (5.2.29 vā), iti;</p>
<p>k‍vacid 'bhavane kṣetre śākaṭaśākinau' (5.2.29 vā.), s‍nehe tailac' (5.2.29 vā.);</p>
<p>k‍vacid 'niṣphalatilāt piñjapejau' (4.2.36 vā. 4.2.89), 'vāco
vyāhṛtārthāyāṃ ṭhak' (5.4.35), iti;</p>
<p>k‍vacid rūḍhito'rthamanirdiśyaiva 'veḥ śālacchaṅkaṭacau (5.2.28), 'saṃprodaś‍ca kaṭac'
(5.2.29), 'avān kuṭāracca' (5.2.30), 'nerbiḍaj—birīsacau' (5.2.32),
'inacpiṭāccikaci ca' (5.2.33), kacikādeśaś‍ca iti ।</p>
<p><b>nanu ca dhātuḥ prathamaṃ sādhanena sambadhyate, paś‍cādupasargeṇa ।</b></p>
<p>tatkathamucyate ?</p>

<pb n="102"/>
<p>yathecchasi tathāstu । viśeṣyaṃ hi pūrvasiddhaṃ viśeṣaṇasambandhamanubhavati । viśeṣyaś‍ca
dhātvarthaḥ, kriyārūpa upasargāṇām । uktaṃ ca 'kriyāvacano dhātuḥ' (mabhā 1.3.1) iti ।
kriyā ca sādhyamucyate, sādhyaṃ ca sādhanasambandhamantareṇa na syāt । taduktam —</p>
<b><lg>
  <l>prayogarheṣu siddhaḥ san bhettavyo'rthe viśiṣyate ।</l>
  <l>prāk tu sādhanasambandhāt kriyā naivopajāyate ॥ 36 ॥</l></lg></b> (vāpa. 2.183) iti ।
<p>tanna, bhāvisambandhatogyatā samāśrayaṇāt । idaṃcāvaśyamupagantavyam, anyathā hi
kriyāvacano dhāturarityapi na syāt । na ca 'dhātoḥ karmaṇaḥ samānakartṛkādicchāyāṃ vā'
(3.1.7) iti sana utpattiḥ । tadāha—</p>
<b><lg>
  <l>dhātoḥ sādhanayogasya bhāvinaḥ prakramād yathā ।</l>
  <l>dhātutvaṃ karmabhāvaś‍ca tathānyadapi dṛśyatām ॥ 37 ॥</l></lg></b> (vāpa. 2.184)
<p>yadi ca dhātoḥ pūrvamupasargeṇa sambandho na syāt kathāmucyate 'viparābhyāṃ jeḥ'
(1.3.19), adhiśīṅsthāsāṃ karma (1.4.46) iti ?</p>
<p>nanu pūrvamupasargasaṃbandhaḥ k‍vopayujyate ? sādhanamantareṇa tadviśeṣānabhivyakteḥ ।
naivam । phalakāle bījasaṃskārasyeva tasyopayogāt । taduktam</p>
<b><lg>
  <l>bījakāleṣu saṃbaddhā yathā lākṣārasādayaḥ ।</l>
  <l>varṇādipariṇāmena phalānāmupakurvate ॥ 38 ॥</l></lg></b> (vāpa. 2.185)
<b><lg>
  <l>buddhisthādabhisambandhāt tathā dhātūpasargayoḥ ।</l>
  <l>abhyantarīkṛto bhedaḥ padakāle prakāśate ॥ 39 ॥</l></lg></b> (vāpa. 2.186)
<b><lg>
  <l>aḍādīnāṃ vyavasthārtha pṛthaktvena prakalpanam ।</l>
  <l>dhātūpasargayoḥ śāstre, dhātureva hi tādṛśaḥ ॥ 40 ॥</l></lg></b> (vāpa. 2.180)
<b><lg>
  <l>kriyāviśeṣāḥ saṃghātaiḥ prakramyante k‍vacit tayoḥ ।</l>
  <l>tathāhi saṃgrāmayateḥ sopasargādaṭo vidhicha ॥ 42 ॥ (vāpa. 2.181)</l></lg></b>
<p>ataḥ anukāmayata ityādau dhātoḥ prathamamupasargeṇa sādhanena vā sambandhe na doṣaḥ iti ।</p>
<p><b>upasargaṇāṃ kriyāviśeṣaṇatve</b> tratī gatiḥ—</p>
<p><b>(1) vācakatvaṃ, (2) dyotakatvam (3) sahābhidhāyakatva</b>ñca । yathocyate—</p>
<b><lg>
  <l>sa vācako viśeṣāṇāṃ saṃbhavād dyotako'pi vā ।</l>
  <l>śaktyādhānāya dhātorvā sahakārī prayujayate ॥ 42 ॥</l></lg></b> vāpa. 2.189 tatra—
<p>yadā vācakatvaṃ tadā dhātoḥ prathamamupasargeṇa saṃbandhaḥ। yathā— pratiṣṭhate,

<pb n="103"/>
nirākaroti iti । yadā <b>dyotakatvaṃ</b> tadā sādhanena । yathā— prapacati, nikarṣati iti ।
yadā <b>sahābhidhāyakatvaṃ</b> tadā dhātūpasargayostulyakālaṃ sādhanena saṃbandhaḥ ।
yathā— 'adhīte', 'adhyeti' iti । taduk‍tam—</p>
<b><lg>
  <l>sthādibhiḥ kevalairyatra gamanādi na gamyate ।</l>
  <l>tatrānumānād dvividhāt tad‍dharmā prādirūcyate ॥ 43 ॥</l></lg></b> (vāpa. 2.187)
<b><lg>
  <l>k‍vacit saṃbhavino bhedāḥ kevalairabhidarśitāḥ ।</l>
  <l>upasargeṇa sambandhe vyajyante praparādinā ॥ 44 ॥</l></lg></b> (vāpa. 2.189)
<b><lg>
  <l>yadābhidhānasāmarthyaṃ dhātornaikākinastadā ।</l>
  <l>dhātūpasargau saṃbhūya samarthāvarthamāhatuḥ ॥ 45 ॥</l></lg></b> (vāpa. 2.190 vṛttiḥ)
<p>nanu ca prathamataḥ sādhanasambandhe prapacatītyatra prakṛṣṭaḥ pacatīti syāt, na tu prakṛṣṭaṃ
pacatīti ?</p>
<p>tanna, sādhu pacatītyādāvapi samānadoṣatvāt । kriyāmātreṇaiva sambandha iti ced
ihāpi sa evārthaḥ ।</p>
<p>kathañca prādayaś‍cādivadasattvavacanāḥ kriyāviśeṣakāḥ karttṛviśeṣaṇaṃ bhaveyuḥ?</p>
<p>upasargāḥ kriyāyoga (1.4.59) iti vacanāt ।</p>
<p>kathaṃ punarasattvavacanāś‍cādayo bhavanti ?</p>
<p>ucyate—</p>
<b><lg>
  <l>teṣāmuccāvacārthatvāt sarvasaṃbandhadarśanāt ।</l>
  <l>anyatantratayod‍bhūterasattvārthatvamucyate ॥ 46 ॥</l>
</lg></b>
<p>atha kimamī vācakā uta dyotakā iti ?</p>
<p>tatraike varṇayanti—</p>
<b><lg>
  <l>tatprayogā'vaseyatvād vācyasteṣāṃ sa gamyate ।</l>
  <l>samuccayādirarthātmā yathā'nyeṣāṃ gavādikaḥ ॥ 47 ॥</l>
</lg></b>
<p>anye tvāhuḥ—</p>
<b><lg>
  <l>ṣaṣṭhyabhāvādasattvok‍terekānuk‍teḥ parasthiteḥ ।</l>
  <l>guṇabhāvāt smṛteś‍caiṣāṃ dyotakatvaṃ suniś‍citam ॥ 48 ॥</l>
</lg></b>
<p>tadetadagrataḥ prātipadikārthanirṇaye niś‍ceṣyata iti neha pratanyate ।</p>

<pb n="104"/>
<p>(<b>3. samāsarūpaṃ vibhak‍tāvayavam</b>)</p>
<p>atha <b>pṛthagarthānāmekārthībhāvaḥ samāsaḥ ।</b></p>
<p>sa tridhā— <b>1. prākṛtaḥ, 2 vaikṛtaḥ 3. śeṣaś‍ca ।</b> teṣu—</p>
<p>(<b>1. prākṛtaḥ</b>)</p>
<p>samastapadānāmavyayībhāvādisaṃjñānimittaṃ pūrvapadapradhānādikā prakṛtiḥ; tatra bhavaḥ
<b>prākṛtaḥ</b> । sa caturdhā— <b>(1) avyayībhāvaḥ, (2) tatpurūṣaḥ, (3) bahuvrīhiḥ, (4) dvandva</b>
iti । teṣu—</p>
<p>(<b>1. avyayībhāvaḥ</b>)</p>
<p><b>pūrvapadā(rtha)pradhāno'vyayībhāvaḥ ।</b></p>
<p>sa tridhā— avyayānām, anavyayānām, karmapravacanīyānāṃ ca । tatra—</p>
<p><b>avyayanāṃ</b> yathā— 'adhis‍tri' (2.1.6), upakumbham (2.1.6), 1atitaisṛkam
(2.1.6), 2sakikhi (2.1.6), yāvadamatram (2.1.8), bahirgrāmam (2.1.12) iti ।</p>
<p><b>anavyayānāṃ</b> yathā— agrevaṇam (8.4.4), madhyandinam, caturddaśa, dvimuni (2.1.19),
pāregaṅa‍gam (2.1.18), madhyesamudram (2.1.18) iti ।</p>
<p><b>karmapravacanīyānāṃ</b> yathā— apa—trigarttam (2.1.12), āprapadam, āpaṭaliputram
(2.1.13), anuvanam (2.1.15), anugaṅgam (2.1.16) iti ।</p>
<p>(<b>2. tatpurūṣaḥ</b>)</p>
<p><b>uttarapadārthapradhānastatpuruṣaḥ ।</b></p>
<p>so'pi tridhā— vyadhikaraṇaḥ, samānādhikaraṇaḥ, dviguś‍ceti । tatra —</p>
<p><b>vyadhikaraṇo</b> yathā— rājapurūṣaḥ kaṣṭaśritaḥ, śaṅkulākhaṇḍaḥ, dhānyārthaḥ, yūpadāru,
vṛkabhayam, kumbhīpākaḥ (2.1.41), iti,</p>
<p><b>samānādhikaraṇo</b> yathā— nīlotpalam, ekapurūṣaḥ, kevalānnam (2.1.49),
pālakulālaḥ (2.1.54), abrāhmaṇaḥ, īṣatkaḍāra iti ।</p>
<p><b>dviguḥ</b> dviguryathā— dvaimāturaḥ, pāñcanāpitiḥ, pañcagavadhanaḥ, trilokaharmyam, pañcapūlī
(2.4.17), catuḥpātram iti ।</p>
<!-- NOTES pg=104!-->
1. tisṛkā, grāmaviśeṣaḥ, taisṛkaṃ tatra bhavam ācchādanam, tac‍ca kālaviśeṣa eva bhogyaṃ bhavati śaitye vā
grīṣme vā । yac‍ca sārvakālaṃ tadatikrāntamityatitaisṛkam (kāśikā 2.1.6) ।
2. sakikhi, kikhī apacitaparimāṇaḥ śrṛgālaḥ — padamañjarī । sadṛśaḥ kikhyeti sakikhiḥ ।

<pb n="105"/>
<p>(<b>3. bahuvrīhiḥ</b>)</p>
<p><b>anyapadārthapradhāno bahuvrīhiḥ ।</b></p>
<p>sa tridhā— pradhānasambandhyarthaḥ, apradhānasambandhyarthaḥ, kārakārthaś‍ceti । teṣu —</p>
<p><b>pradhānasambandhyartho</b> yathā— dakṣiṇasyāś‍ca pūrvasyāś‍ca diśoryadantarālaṃ sā dakṣiṇapūrvā
(2.2.26) । evaṃ dakṣiṇāparā, sahāg‍ninā varttate sāg‍niḥ, savaṃśaputraḥ, keśeṣu keśeṣu
guhītvedaṃ yuddhaṃ pravarttate keśākeśi (3.3.19), daṇḍaiś‍ca daṇḍaiś‍ca prahṛtya daṇḍādaṇḍi ।
prathamāntamiha pradhānamanyapadārthaḥ ।</p>
<p><b>apradhānasambandhyartho</b> yathā— citrā gāvo'sya citraguḥ, ardhaṃ tṛtīyameṣāmardhatṛtīyāḥ,
avidyamānā bhāryā asya abhāryaḥ (2.2.24), uṣṭrasyeva mukhamasya uṣṭramukhaḥ
(2.2.24) kaṇṭhe sthitāḥ kālā asya kaṇṭhekālaḥ (2.2.24), keśasaṃhāraḥ cuḍā
asya keśacuḍaḥ (2.2.24) iti । ṣaṣṭhyantamihāpradhānamanyapadārthaḥ ।</p>
<p><b>kārakārtho</b> yathā— ārūḍho vānaro yaṃ sa ārūḍhavānaro vṛkṣaḥ (2.1.6), ūḍho ratho yena
sa ūḍharatho'naḍvān (2.2.24) । evaṃ kṣuṇṇabrīhi musalam, upahṛtapaśū rudraḥ
(2.2.24), ud‍dhṛtaudanā sthālī (2.2.24), mattabahumātaṅga vanam iti । atra
dvitīyādivācyaṃ karmādikārakaṃ samāsārthaḥ ।</p>
<p>(<b>4. dvindvaḥ</b>)</p>
<p><b>ubhayapadārthapradhāno dvandva ।</b></p>
<p>sa tridhā— itaretaraviṣayaḥ. samāhāraviṣayaḥ, ubhayaviṣayaś‍ca । tatra —</p>
<p><b>bhedavivakṣāyām itaretarayogaḥ</b> । yathā— dhavakhadirau, mātāpitarau, dadhipayasī,
śivavaiśravaṇau (2.4.14), go'ś‍vau (2.4.11), daśeme mārdaṅgikapāṇavikāḥ
(2.4.15) iti ।</p>
<p><b>abhedavivakṣāyāṃ samāhāraḥ</b> । yathā— pāṇipādam (2.4.2), rathikāś‍vāroham
(2.4.2), takṣā'yaskāram (2.4.10), gavāś‍vam (2.4.11), pratyaṣṭhāt
kaṭhakauthumam (ma.bhā. 2.4.3), udagāt kaṭhakālāpam (mabhā. 2.4.3) iti ।</p>
<p>vibhāṣitaikavad‍bhāva <b>ubhayaviṣayaḥ ।</b> yathā— aś‍vabaḍabau, aś‍vabaḍabam (2.4.12),
haṃsacakravākāḥ, haṃsacakravākam (mabhā. 2.4.12)। dhavakhadirapalāśā dhavakhadirapalāśam
(2.2.29) iti ॥</p>

<pb n="106"/>
<p>(<b>2. vaikṛtaḥ</b>)</p>
<p>prakṛteranyathātvaṃ <b>vikṛtiḥ</b>, tatra bhavo vaikṛtaḥ ।</p>
<p>so'pi caturdhā— <b>(1) prādhānyaviparītaḥ, (2) sāmarthyaviparītaḥ,
(3) vākyādhikārārthaḥ, (4) arthāntaragāmī</b> ca । teṣu —</p>
<p>(<b>1. prādhānyaviparītaḥ</b>)</p>
<p>pradhānyaviparyayas‍tridhā— pūrvapadārthaprādhānyaviparyayaḥ, uttarapadārthaprādhānyaviparyayaḥ,
anyapadārthaprādhānyaviparyayaś‍ceti । tatra—</p>
<p><b>pūrvapadārthaprādhānyaviparyayo'vyayībhāvo</b> yathā— śākaprati (2.1.9), akṣapari
(2.1.10), tiṣṭhadgu (2.1.17), unmattagaṅgam (2.1.21), pañcanadam (2.1.20pā.),
saptagodāvaram (2.1.20 pā.) iti ।</p>
<p><b>uttarapadārthaprādhānyaviparyayastatpuruṣo</b> yathā— rājadantaḥ (2.2.31), pūrvakāyaḥ
(2.2.1), prāptajīvikaḥ (2.2.4), gogarbhiṇī (2.1.71), aśvamatallikā (2.1.
66), govṛndāraka (2.1.62) iti ।</p>
<p><b>anyapadārthaprādhānyaviparyayo bahuvrīhiryathā</b>— 'dvau vā trayo vā' dvitrāḥ (5.4.73), evaṃ
pañcaṣāḥ (5.4.73), āsanno daśānāmāsannadaśaḥ (2.1.1 vā 3), evam adūradaśaḥ
(2.1.1), evaṃ dvirdaśa dvidaśāḥ, evaṃ tridaśāḥ (2.1.1) iti ।</p>
<p>(<b>2. sāmarthyaviparītaḥ</b>)</p>
<p>sāmarthyaviparyayas‍tridhā padā'sāmarthyāt, vākyāsāmarthyāt, vṛttyasāmarthyāt । tatra—</p>
<p><b>padā'sāmarthyaṃ</b> sāpekṣatve yathā— devadattasya gurukulam (2.1.1 vāpa.), grāmaṃ gantukāmaḥ,
jñātacittaḥ kāntayā, niveditātmā gurubhyaḥ, kṛtaprasthāno nagarāt, niṣpannabuddhiḥ śās‍treṣu iti ।</p>
<p><b>vākyā'sāmarthyamasvapadavigrahe</b> yathā— brāhmaṇebhyo'yaṃ brāhmaṇārthaḥ sūpaḥ (2.1.36
mabhā.), brāhmaṇārthā yavāgūḥ (2.1.36 mabhā.), māso jātasya māsajātaḥ (2.2.5) ।
evaṃ saṃvatsarajātaḥ (2.2.5), dve ahanī jātasya dva‍yahajātaḥ, evaṃ dva‍yahnajāta iti ।</p>
<p><b>vṛttyasāmarthyaṃ</b> sambandhe yathā— sūryamapi na paśyanti asūryaṃpaśyā rājadārāḥ, punarna
gīyante apunargeyāḥ ślokāḥ, śrāddhaṃ na bhuṅkte aśrāddhabhojī brāhmaṇaḥ ।</p>

<pb n="107"/>
<p>evam alavaṇabhojī bhikṣuriti, tīrthe dhvāṅkṣa iva tiṣṭhatīti tīrthadhvāṅkṣaḥ
(2.1.42) । evaṃ tīrthakāka (2.1.42) iti ।</p>
<p>(<b>3. vākyādhikārārthaḥ</b>)</p>
<p><b>arthādhikyaṃ tridhā</b>— viśeṣaṇasya, viśeṣyasya, samudāyasya ca ।</p>
<p><b>viśeṣaṇasya</b> yathā— varṣaśatamāyurasya śatāyuḥ (tai.saṃ. 2.3.11.5), janasahasraṃ
bibhartti sahasraṃbharaḥ (taisaṃ. 3.4.11.2), aśreṇayaḥ śreṇayaḥ kṛtāḥ śreṇīkṛtāḥ (2.1.
59), apaṇḍitaḥ paṇḍita uktaḥ paṇḍitok‍taḥ, śas‍trīva śyāmā śastrīśyāmā (2.1.
55), puruṣo'yaṃ vyāghra iva puruṣavyāghra iti ।</p>
<p><b>viśeṣyasya</b> yathā—ghṛtena pūrṇo ghaṭaḥ ghṛtaghaṭaḥ (mabhā. 2.1.1), aś‍vairyukto ratho'ś‍varathaḥ
(mabhā. 2.1.1), dagh‍nopasik‍ta odano dadhyodanaḥ (ma.bhā. 2.1.1), guḍena miśrā dhānā
guḍadhānāḥ (mabhā. 2.1.1), akṣeṣu prasakto dhūrttaḥ akṣadhūrttaḥ (mabhā. 2.1.40),
śākapradhānaḥ pārthivaḥ śākapārthiva iti ।</p>
<p><b>samudāyasya</b> yathā— ś‍vabhirlehyaḥ kūpaḥ ś‍valehyaḥ kūpaḥ (2.1.33 kāśikā), kākaiḥ
peyā nadī kākapeyā nadī (2.1.33 kāśikā), khaṭvāyāmārūḍhaḥ khaṭvā''rūḍho
jālmaḥ, pātra eva samitāḥ pātresamitāḥ, evaṃ kiṃrājā yo na rakṣati (2.1.64
kāśikā), kiṃgauḥ yo na vahati (2.1.64 kāśikā) iti । atra pūrvayoratiśayaḥ,
śeṣeṣu kṣepaḥ samudāyasya pratīyate ।</p>
<p>(<b>4. arthāntaragamanam</b>)</p>
<p><b>arthāntaragamanaṃ</b> tridhā— pūrvārthatyāgāt, atyāgāt, tyāgātyāgābhyāṃ ca । tatra—</p>
<p><b>pūrvārthasya tyāgo yathā</b>— tailapāyikā, śakragopaḥ, aś‍vakarṇaḥ, pañcāṅgulaḥ,
karavīraḥ, puṃnāga iti ।</p>
<p><b>atyāgo yathā</b>— kṛṣṇasarpaḥ, lohitaśālī, kālaśākaḥ, gaurakharaḥ, narasiṃhaḥ,
dantalekha(ka) (2.2.17) iti ।</p>
<p><b>tyāgātyāgau</b> yathā— sapta parṇānyasya parvaṇi parvaṇi iti saptaparṇaḥ (vāpa. vṛttiḥ
55), aṣṭa padānyasya paṅktau paṅktau ityaṣṭāpadam, śataṃ patrāṇāmasyāḥ puṣpe puṣpe
iti śatapatrikā, darśane darśane navaiva mālikā asyā navamālikā, nak‍tamiva
mālāyāmasya naktamālaḥ, kṛtā mālā asya puṣpairiti kṛtamāla iti ॥</p>

<pb n="108"/>
<p>(<b>3. śeṣaḥ</b>)</p>
<p><b>udāhṛtaprakārābhyāmanyaḥ śeṣaḥ ।</b></p>
<p>sa caturdhā <b>1. sūtraśeṣaḥ, 2. asūtraśeṣaḥ, 3. jñāpakaśeṣaḥ, 4. ekaśeṣaś‍ceti</b> । teṣu</p>
<p><b>(1) sūtraśeṣas‍tridhā</b>— gaṇok‍taḥ, vārttikok‍taḥ sāmānyok‍taś‍ca । tatra —</p>
<p>(<b>gaṇok‍taḥ</b>) tiṣṭhadguprabhṛtīni (2.1.17), pātre samitādayaḥ (2.1.48)
mayūravyaṃsakādayaḥ (2.1.72) iti gaṇok‍taḥ । yathā— 'āyatīgavam, samabhūmi,
udumbaramaśakam, piṇḍīśūraḥ, ahaṃpūrvikā, āhopuruṣikā iti ।</p>
<p>(<b>vārttikok‍taḥ</b>) nirādayaḥ krāntādyarthe pañcamyā (2.2.18 vāpa. 6), gamigāmyādi
kṛtāpakṛtānāmupasaṃkhyānam (2.1.24, 60) avyayānāṃ bahuvrīrhivak‍tavyaḥ
{2.2.24 (2)}, iti vārttikok‍taḥ । yathā niṣkauśāmbiḥ, odanabubhukṣuḥ,
krayākrayikā, puṭāpuṭikā, uc‍cairmukhaḥ, astikṣīrā iti ।</p>
<p>(<b>sāmānyoktaḥ</b>) supsupā (2.1.4), pūrvādiniḥ, sapūrvāc‍ca (5.2.86, 87),
kuśāgrācchaḥ, samāsāc‍ca tadviṣayāt (5.3.105,106), iti sāmānyok‍taḥ।
yathā paraḥśatā rājānaḥ, paraḥsahas‍trā śaradaḥ, punarutsūtaṃ vāsaḥ, punarnavaṃ payaḥ,
kṛtapūrvī kaṭam, kākatālīyo nyāyo'yam ।</p>
<p><b>2. asūtraśeṣas‍tridhā</b>— nāmaviṣayaḥ, kṛd‌viṣayaḥ, taddhitaviṣayaś‍ca । tatra—</p>
<p>(<b>nāmaśeṣaḥ</b>) aparasparāḥ kriyāsātatye (6.1.144), 'pāraskaraprabhṛtīni ca
saṃjñāyām (6.1.157), pṛṣodarādīni yathopadiṣṭam (6.3.109)
ityādirnāmaviṣayaḥ । yathā— aparasparāḥ sārthāḥ gacchanti, āś‍caryaṃ varttate,
pāraskaro muniḥ, kāstīraṃ nagaram, pṛṣodaraḥ kaś‍cinmayūraḥ pakṣī—ti ।</p>
<p>(<b>kṛd‍‌viṣayaḥ</b>) upapadamatiṅ (2.2.19), kugatiprādayaḥ (2.2.18), karttṛkaraṇe
kṛtā bahulam (2.1.32) ityādiḥ kṛd‍‌viṣayaḥ । yathā— kumbhakāraḥ, paṅkajam,
ūrīkṛtya, prajavī, aś‍vakrītī ।</p>
<p>(<b>taddhitaviṣayaḥ</b>) dvigorluganapatye (1.4.88), 'tika—kitavādibhyo dvandve'
(2.4.68), samāsāntāḥ (5.4.68), ityādistaddhitaviṣayaḥ । yathā pañcasu
kapāleṣu saṃskṛtaḥ pañcakapālaḥ, taikāyanaś‍ca kaitavānayaś‍ca tikakatavāḥ,
upaśaradam, devarājaḥ, mahokṣaḥ, mṛganetrā rātrayaḥ iti ।</p>

<pb n="109"/>
<p><b>3. jñāpakaśeṣastridhā— vidhijñāpitaḥ, niṣedhajñāpitaḥ prayogajñāpitaś‍ca</b> । tatra —
(<b>vidhijñāpitaḥ</b>) koḥ kat tatpuruṣe (6.3.101), īṣadarthe'pi (6.3.105), naño
nalopaḥ (6.3.73), tiṅyavakṣepe ca (vā. 1), kārake'nyasya duk (6.3.99),
vyatihāre sarvādīnāṃ subbahulam (8.1.12), saṃkhyāvisāyapūrvasyā—
hnasyāhannanyatarasyāṃ ṅau' (6.3.110), dāyādyaṃ dāyāda (6.2.5), ityādiko
vidhijñāpitaḥ । yathā kaduṣṇam, apacasi, anyatkārakaḥ, anyonyam sāyāhnaḥ,
vidyādāyādaḥ iti ।</p>
<p>(<b>alugjñāpitaḥ</b>) aluguttarapade (6.3.1), pañcamyāḥ stokādibhyaḥ (6.3.2),
ātmanaḥ pūraṇe tṛtīyāyā (6.3.6), vaiyākaraṇākhyāyāṃ parāccaturthyāḥ (6.3.7),
'vāg—digpaśyad‍bhyo yuktidaṇḍahareṣu yathāsaṃkhyamalug vak‍tavyaḥ (6.3.21 vā.
1), ṣaṣṭhyā adasaḥ phakvuñoḥ (6.3.21, vā.2), apo yoniyanmantuṣu saptamyāḥ
(6.3.21 vā) ityādirniṣedhajñāpitaḥ । — brāhmaṇācchaṃsī (6.3.2),
ātmanātṛtīyaḥ (6.3.6), parasmaipadam (6.3.7), paśyatoharaḥ (6.3.21 vā.
1), āmuṣyakulikā (6.3.21 vā. 2), apsuyoniḥ (6.3.21) iti ।</p>
<p>(<b>prayogajñāpitaḥ</b>) janikarttuḥ prakṛtiḥ (1.4.30), tatprayojako hetuḥ (1.4.45),
aponaptrapānnaptṛbhyāṃ ghaḥ (4.2.27), yathā—tathācā'ntaḥ (ṇṇaḥ) (7.3.31 mabhā.),
varttamānasāmīpye varttamānavad vā (3.3.131), aparasparāḥ kriyāsātatye (6.1.144),
ityādiḥ prayogajñāpitaḥ । yathā— bhūtaharttā, daṇḍanāyakaḥ, tanūnapāt, yāthātathyam,
yat‍nagauravam, kriyāsāphalyam (sātatyam) iti ।</p>
<p><b>4. ekaśeṣastridhā — sarūpāṇām, asarūpāṇām sarūpāsarūpāṇāṃ</b> । tatra —</p>
<p><b>sarūpāṇāṃ</b> bhinnārthānāmabhinnārthānāṃ bhinnābhinnārthānāṃ ca ।1</p>
<p><b>bhinnārthānāṃ</b> yathā— akṣau, māṣau, pakṣau, pādau, gāvau iti ।</p>
<p><b>abhinnārthānāṃ</b> yathā— vṛkṣau, plakṣau iti ।</p>
<!-- NOTES pg=109!-->
<p>1. sarūpatvamabhinnaprayat‍noccāryatvam । yathā 'rāmaḥ, rāmau, rāmāḥ' iti । atra rāmāviti, rāmā iti ca 'rāmaḥ
rāmaḥ' ityevaṃ 'rāmaḥ, rāmaḥ, rāmaś‍ce'—tyevam । evaṃ ca pratītāvekatvaṃ, kintu garbhe bahutvam । uccāraṇe
tvabhinnaprayat‍natvamiti svābhāvika eṣa ekaśeṣaḥ ।</p>

<pb n="110"/>
<p><b>bhinnā'bhinnārthānāṃ</b> yathā— 'aś‍vinau, puṣpavantau, gāvau, sārasvatau yuvām, yūyam iti ।
<b>asarūpāṇāṃ</b> sarvanāmnāṃ, sambandhināṃ sahacāriṇāṃ ca ।</p>
<p><b>sarvanāmnāṃ</b> yathā— sa ca devadattaś‍ca tau, etau ca yajñadattaś‍ca ete, ayaṃ ca tvaṃ ca yuvām,
amū ca tvaṃ ca yūyam, tvaṃ cāhaṃ ca āvām, sa ca āvāṃ ca vayam iti ।</p>
<p><b>sambandhināṃ</b> yathā— mātā ca pitā ca pitarau, svasā ca bhrātā ca bhrātarau, putraś‍ca
duhitā ca putrau, pitā ca mātāmahādayaś‍ca pitaraḥ, bhrātarau ca svasāraś‍ca
bhrātaraḥ, putrāś‍ca duhitarau ca putrāḥ iti ।</p>
<p><b>sahacāriṇāṃ</b> yathā— dastraś‍ca nāsatyaś‍ca dastrau, devadattaś‍ca viṣṇumitraś‍ca
viṣṇumitrau, śauṇḍaś‍ca dhūrttādayaś‍ca śauṇḍāḥ, ardharcaś‍ca gomādayaś‍ca
ardharcāḥ, puroḍāśaś‍ca dhānādayaś‍ca puroḍāśāḥ, chatriṇaḥ ।</p>
<p><b>sarūpāsarūpāṇāṃ</b> bhinnaśabdānāṃ, bhinnavacanānāṃ, bhinnaliṅgānāṃ ca ।</p>
<p><b>bhinnaśabdānāṃ</b> yathā— gārgyaś‍ca gārgyāyaṇī ca gārgyau, vātsyaś‍ca vātsyāyanaś‍ca
vātsyau, prathamaś‍ca prathamānantaraś‍ca prathamau, bhīmaś‍ca bhīmasenaś‍ca bhīmau,
vakradaṇḍaś‍ca kuṭiladaṇḍaś‍ca vakradaṇḍau, śrīmāṃś‍ca lakṣmīvāṃ(māṃ)ś‍ca śrīmantau
iti ।</p>
<p><b>bhinnavacanānāṃ</b> yathā— devaś‍ca dattaś‍ca devadattau, tau ca devadattaś‍ca devadattāḥ । evaṃ
viṣṇumitrāḥ । kṛṣṇaś‍ca sā(śā)raś‍ca kṛṣṇasā(śā)rau, tau ca sāraś‍ca
kṛṣṇasā(śā)rāḥ/evaṃ nīlalohitāḥ । apāraś‍ca pāraś‍ca apārapārau, tau
ca pārapāraś‍ca pārapārāḥ । evamapārapārā iti ।</p>
<p><b>bhinnaliṅgānāṃ</b> yathā kukkuṭaś‍ca kukkuṭī ca kukkuṭau, ś‍vaśuraś‍ca śvaśrūś‍ca
ś‍vaśurau, gāvaś‍ca gāvaś‍ca gāva imāḥ, vatsakāś‍ca vatsikāś‍ca vatsikāś‍ca
vatsakā ime, aś‍vāś‍ca aś‍vāś‍ca aś‍vā ete, śuklaś‍ca śuklā ca
śuklaṃ ca tadidaṃ śuklam, tānīmāni śuklānīti । (1.2.69
kāśikā)</p>
<p>kathaṃ punarekaśeṣaḥ samāsaviśeṣo bhavati?</p>
<p>saṃkṣepābhidhāne sati dvandvasamānārthatvāt । tathāhi— asarūpāṇāṃ dvandvaḥ,
sarūpāsarūpāṇām ekaśeṣaḥ iti ।</p>
<p>ko'nayoḥ samāno'rthaḥ?</p>

<pb n="111"/>
<p>yeyaṃ yugapadadhikaraṇavacanatā padārthānāṃ sahavivakṣetyarthaḥ । tadāha— (vāpa. 3.14.28)</p>
<b><lg>
  <l>anusyūteva bhedābhyāmekā prakhyopajāyate ।</l>
  <l>yasyāṃ sahavivakṣāṃ tāmāhurdvandvaikaśeṣayoḥ ॥ 49 ॥ iti ।</l>
</lg></b>
<p>tatra yadā prayogaikatayā buddhyā'nekamarthamavagatya yathāvagatamevā'bhidhātumadhyavasyate
tadaikajñānāvacchedānirūpitabhedasyāsya bhāgaśo'bhidhānāsaṃbhavādavayavaśabdāḥ saṃghātaviṣayā
vijñāyante । tada‌yathā— 'dhavakhadirau vṛkṣau iti ।</p>
<p>yadyevaṃ, yathā dhavakhadirapalāśamiti dvandvasya samūhārthatvādekavacanam, ekaśeṣasyāpi
prāpnoti । naivam, dvandvaḥ samāhāretaretarayogayoḥ, ekaśeṣaḥ punaritaretarayoga eva; tasya hi
samāhārapakṣe bhinnārthapratipādakānekaśabdanivṛttau vacanamapi yadyanekārthaṃ na bhavet
kenā'nekārthaḥ pratīyeta? na hi vṛkṣa ityuk‍te vṛkṣaś‍ca vṛkṣaś‍ca vṛkṣaś‍ceti kaś‍cidapyavaiti ?
tasmādāmnāto'pi dvandvasamānārthatayā samāhāra ekaśeṣo'nabhidhānādaprayogārha eveti
vijñāyate । dvandve tu yadyapi ekavacanānnānekārthāvagatiḥ, tathāhi anekaśrutinibandhanāsau
bhaviṣyatīti samāhāre'pi na doṣaḥ । ekaśeṣe'pi ca yatrā'nekārthābhidhānasāmarthyaṃ kathaṃcid
bhavati, bhavatyeva tatra samāhāraikavacanam, yathā śuklaṃ vastraṃ, śuklā śāṭī, śuklaḥ paṭa
iti tadidaṃ śuklamiti ।</p>
<p>yathā tarhyekasyaiva śabdasyānekārthābhidhānasāmarthyādekaśeṣe śabdāntarāṇāṃ nivṛttiḥ evaṃ
dvandve'pi kasmānna bhavati ?</p>
<p>yadi bhavedekaśeṣādaviśeṣaḥ prasajyeta ।</p>
<p>samāhāra ekavacanaṃ viśeṣa iti cet, anekārtho na gamyeta । na hi palāśamityuk‍ta
dhavaś‍ca khadiraś‍ca palāśaś‍ceti kaś‍cidapyavaiti ।</p>
<p>atha yathā pitarau bhrātarāvityādiṣu śabdāntaranivṛttāvapi tadartho'vagamyate tathā
plakṣanyagrodhau dhavakhadirāvityādiṣu dvandveṣvapi kasmānna bhavati ?</p>
<p>ucyate śabdaśaktireṣā । bhavati hi kaś‍cideko'pi śabdo dvayorapyabhidhāyakaḥ । yathā
rodasīśabdo dyāvāpṛthivyoḥ । kaucit punardvāvevaikamarthamabhidadhāte, yathā adhīte adhyeti
iti । ata eva śabdaśaktidarśī muniḥ keṣucidevaṃ virūpeṣvekaśeṣamārabhate bhrātṛputrau
'svasṛduhitṛbhyām' (1.2.68), 'pitā mātrā' (1.2.70) iti । anyeṣu tu
dvandvamevā'bhyanujānāti ॥</p>

<pb n="112"/>
<p>nanu ca 'cārthe dvandvaḥ' (2.2.29) smaryate; sa yathā —</p>
<p>samāhāretaretarayogayoḥ tathā samuccayānvācayayorapi prāpnoti ।</p>
<p>naivam, samuccayānvācayayoḥ padānāmasāmarthyāt ।</p>
<p>kathamasāmarthyam ?</p>
<p>sāpekṣamasamarthaṃ bhavatīti । tathāhi— gauś‍cāś‍vaś‍ca gacchatītyādirekakriyāpekṣaḥ
samuccayaḥ; bhikṣāmaṭa gāṃ cā''nayetyādiranekakriyāpekṣaḥ anvācayaḥ । evaṃ ca bāhyārthāpekṣayā
padānāṃ parasparasāmarthyam । samarthaś‍ca padavidhirbhavati । samāhāretaretarayogayostu samūhatvāt,
samūhasya ca samūhirūpatvādavayavānāṃ sati sāmarthye samāso bhavatyaiva । yathā
dhavakhadirapalāśam, dhavakhadirapalāśā iti ।</p>
<p>evaṃ tarhi samūhasyaikatvāt samāhāravaditaretarayoge'pyekavacanameva prāpnoti ।</p>
<p>naivam । samāhāra eva parasparānupraveśādiva samadhigatābhedānāmupasarjanīkṛtāvayavaḥ
samudāyo'bhyanujñāyate, yasyānabhivyaktāvayavatvādekavacanamiva napuṃsakatvamapi prāpnoti;
itaretarayogaḥ punaravayavabhedānugataḥ saṅghātaḥ, tasya 1pratyekavarttipadairabhidhīyamānatvāt
samudāyasaṃkhyānibandhanaikavacanamavayebhyaḥ prastūyate । tatra</p>
<p>yathā pacatītyādau adhiśrayaṇādikriyākalāpaḥ pratyavayavaṃ parisamāpyate tathā
samudāyo'pi pratipadaṃ sākalyena parisamāpyate । tata ekaikasya padasya samudāyanibandhanaḥ
saṃskāro bhavati ।</p>
<p>kathaṃ punardhavādayo nirdhāritārthabhedāḥ padāntarasyārthamabhidhātuṃ kṣamante ?</p>
<p>pravṛttinivṛttisamāropāt । yathok‍tam — 'yadi prakṣaratīti plakṣaḥ, nyagrodho'pyevam ।
yadi nyag rohatīti nyagrodhaḥ plakṣo'pyevam' iti ।</p>
<p>sāhacaryādivaśena vā paraspararūpāpattiḥ । yathā 'saptamī śauṇḍaiḥ (2.1.40),
'ardharcāḥ puṃsi (2.4.31), te viṣṇumitrāḥ chatriṇo gacchantīti ।</p>
<p>tatra yathā śauṇḍārdhārcādayaḥ bahuvacanānyathānupapattisamabhigamyān sahacāriṇo
bhinnarūpān dhūrttagomayādīnupādadate tathā dhavādiśabdāḥ pratītārthabhedāḥ sāhacarcādi—
nimittānurodhena khadirādīnupādadate । tathāhi ekavṛttipadāvarodhapratītasāhacaryau
dhavakhadirau; ata eva tayoreva pratyavayavaniveśād bahuvacanaṃ na bhavati ।</p>
<!-- NOTES pg=112!-->
1. adhikaraṇaṃ varttipadārthaḥ, sa hi samāsasyārthasyādhāraḥ (kāśikā 2.2.29)। padamañjarī vṛttirvarttaḥ samāsaḥ,
nyāsaś‍ca varttanaṃ varttaḥ samāsaḥ, bhāve ghañ । varto'syāstīti vartti ।

<pb n="113"/>
<p>kathaṃ punardhavādīnāmarthāntarābhidhānaṃ śakyamadhyavasātum ?</p>
<p>yāvatā lokaḥ padasamudāyādarthasamudāyamavaiti, nāvayavāt ।</p>
<p>yadapyuk‍taṃ pravṛttinivṛttisamāropāditi, tadapyasāram, na hi prakṣaratīti vyutpattyā
nyagrodhaḥ plakṣaḥ, nāpi nyaṅ‌rohatīti vyutpattyā plakṣo nyagrodho bhavati; rūḍhānāṃ hi
dharmaniyamāya yathākathañcid vyutpattiḥ kriyate, na tu vyutpattivaśena rūḍhayo'vatiṣṭhante ।</p>
<p>nāpi prakṛtipratyayavadanvayavyatirekasamadhigamyā dhavādīnāṃ samudāyārthatā ।</p>
<p>yadapyucyate śauṇḍārdhārcādivat dhavaśabdaḥ sāhacaryādilakṣaṇayā khadiramupādatta iti
tadapi na samyak, sati śrutyarthasaṃbhave lakṣaṇāyā ayogāt । na ca khadirārtho
dhūrttagomayāvallakṣayitavyaḥ, tasya khadiraśabdenaiva sākṣādabhidhānāt ।</p>
<p>evaṃ tarhi, yadā dhavakhadirādayaḥ samudāyāḥ pravibhāgenānvācikhyāsitāḥ, tadā tameva
samudāyaṃ pratyāyyatayā'bhisaṃdhāyāvayavā upādīyante, na tvavayavārthapratipādanābhiprāyeṇa ।
atastasyāṃ yugapadadhikaraṇavacanatāyāṃ samīhitāyāṃ samudāyaparatvādavayavaprayogasya,
teṣāmavayavānāṃ pratyekamanekārthatvamucyate ।</p>
<p>kiṃ punaḥ prayok‍turabhiprāyamanurudhyante śabdāḥ? yena tadabhisandhānāt samudāyamabhidadhyuḥ ।</p>
<p>netyāha । anyatrāpyavayavābhidhāyināṃ śabdānāmavayavamukhena samudāyābhidhānasāmarthyaṃ
dṛśyate; yathā surabhi kuklayam, yanmadhuraṃ rājādanam iti । yadi hi surabhimadhuraśabdau
gandharasamātrābhidhāyināvapi gandharasādisamudāyān kusumaphalaviśeṣādīn avayavamukhena
nācakṣāte, kuvalayādibhiḥ sāmānādhikaraṇyaṃ virudhyate ।</p>
<p>satyametat । asti samudāyābhidhānasāmarthyamavayavaśabdānām, surabhi
kuvalayamityādau sāmānādhikaraṇyena tadavadhāryate; dvandve tu nibandhanamaśakya—
mavadhārayitumiti tasyānupapattiḥ।</p>
<p>naivam । samudāyābhidhānasya prakrāntatvāt ।</p>
<p>yadyevaṃ padvīmṛd‌vā(dvyā)viti samānādhikaraṇalakṣaṇaḥ puṃvad‌bhāvaḥ prāpnoti ।</p>
<p>ucyate । atheha kasmānna bhavati darśanīyāyā(:) mātā darśanīyāmātā ?</p>
<p>atha matametat prāk samāsād yatra sāmānādhikaraṇyam, ihāpi na doṣo bhavati; na
hi prāk samāsāt sāmānādhikaraṇyamatra vidyate ।</p>
<p>nanu ca vākye'pi samudāyaprakrameṇaivāvayavapadānāṃ prayogāt kathamucyate prāk
samāsāt sāmānādhikaraṇyaṃ nāstīti ?</p>

<pb n="114"/>
<p>samudāyaprakramasya nirnibandhanatvenāpratīyamānatvāt । kuvalayādiśabdasāmānā—
dhikaraṇyaṃ hi surabhiprabhṛtīnāmasamāse'pi samudāyatānibandhanam; iha tvekārthībhāvaḥ
samudāyābhidhāne nimittamiti vākye sāmānādhikaraṇyaprasiddhiḥ ।</p>
<p>evamapi, vipratiṣiddheṣu yugapadadhikaraṇavacanatāyā anupapattiḥ, yathā sukhaduḥkhe
jananamaraṇe, śītoṣṇe iti । sukhādipratighātena hi duḥkhādayaḥ, duḥkhādipratighātena ca
sukhādaya iti ।</p>
<p>naivam । sarva eva śabdā vipratiṣiddhāḥ, plakṣanyagrodhāvityatrāpi, hi plakṣaśabdaḥ
prayujyamānaḥ plakṣārthaṃ saṃpratyāyayati, nyagrodhārthaṃ nivarttayati; nyagrodhaśabdaḥ prayujyamāno
nyagrodhārthaṃ pratyāyayati plakṣārthaṃ nivarttayati । tatra ced yuktā yugapadadhikaraṇavacanatā
dṛś‍yate, ihāpi yuktaṃ dṛś‍yatām ।</p>
<p>evamapi śabdapaurvāparyaprayogādarthapaurvāparyābhidhānaṃ prāpnoti ।</p>
<p>tataḥ kim? yugapadadhikaraṇavacanatāyā anupapattiḥ— plakṣanyagrodhau plakṣanyagrodhā'
iti; yathaiva hi śabdānāṃ paurvāparyaṃ tad‌vadarthānāma/?/pi syāt ।</p>
<p>naivam । evaṃ sati dvivacanabahuvacanayorapyanupapattiḥ; plakṣaśabdo hi sārthako nivṛttaḥ;
nyagrodhaśabda upasthitaḥ; sa caika ekārtha iti tasmādekavacanameva prāpnoti । vigrahe khalvapi
yugapadadhikaraṇavacanatā dṛś‍yate, kiṃ punaḥ samāse । tad‌yathā 'dyāvā ha kṣāmā' 'dyāvā
cidasmai pṛthivī sannamete' iti (ṛve. 10.11.1, 2.12.13)</p>
<p>samudāyāt siddhamiti cet, tanna, samudāyasyaikārthatvāt; ekārthā hi samudāyā
bhavanti । tad‌yathā śatam, yūtham, vanamiti । nāyamekārthaḥ । kiṃtarhi । dv‍yartho bahvarthaś‍ca ।
plakṣo'pi dvyarthaḥ;, nyagrodho'pi dvyarthaḥ ।</p>
<p>yadyevam anekārthatvād 'bahuṣu bahuvacanami' (1.4.21)—ti bahuvacanaṃ prāpnoti?
tanna, bahutvā'bhāvāt (mabhā. 2.2.29 ); yābhyāmevātraiko dvyarthastābhyāmevā'paro'pi ।
yadyevamanyavācakena śabdenānyasya vacanaṃ nopapadyate ।</p>
<p>evaṃ tarhi plakṣasya nyagrodhatvānnyagrodhasya ca plakṣatvāt svaśabdenaivābhidhānaṃ
bhaviṣyatīti (mabhā. 2.2.29) ।</p>
<p>kathaṃ punaḥ plakṣo'pi nyagrodho nyagrodho'pi plakṣaḥ syāt ?
yāvatā kāraṇād dravye śabdasanniveśo bhavati ।</p>
<p>kāraṇāddravye śabdasanniveśa iti cet kāraṇamuktaṃ purastāt yadi prakṣaratīti plakṣaḥ

<pb n="115"/>
nyagrodhe'pyetad bhavati, yadi nyaṅ rohatīti nyagrodhaḥ, plakṣe'pyetad bhaviṣyatīti ।</p>
<p>darśanaṃ vai hetuḥ । na ca nyagrodhe plakṣaśabdo dṛśyate । darśanaṃ heturiti cet tulyametad
bhavati plakṣe'pi nyagrodhaśabdo dṛśyate ।</p>
<p>nanvetad bravīmi— 'naiṣaṃ loke saṃpratyayo'sti, na hi plakṣa ānīyatāmityuk‍te
nyagrodha ānīyate ।'</p>
<p>dvandvaviṣayamevaitad draṣṭavyam ।</p>
<p>yuktaṃ punaryanniyataviṣayā nāma śabdāḥ syuḥ?</p>
<p>vāḍhaṃ yuktam, anyatrāpi darśanāt; tad yathā samāne'pi rak‍te varṇe gaurlohita iti
bhavati, aś‍vaḥ śoṇita iti । samāne śukle varṇe gauḥ ś‍veta iti bhavati aś‍vaḥ karka iti ।</p>
<p>yadi tarhi plakṣo'pi nyagrodhaḥ, nyagrodho'pi plakṣaḥ, ekenaivoktatvādaparasya
prayogo'nupapannaḥ । anuktaḥ plakṣeṇa nyagrodha iti kṛtvā nyagrodhaśabdaḥ prayujyate ।</p>
<p>kathamanuktaḥ? yadidānīmevoktaṃ plakṣo'pi nyagrodhaḥ, nyagrodho'pi plakṣa iti ।
sahabhūtāvanyonyasyārthamāhatuḥ, na pṛthag bhūtau ।</p>
<p>kiṃ punaḥ kāraṇam ?</p>
<p><b>śabdaśak‍teḥ svabhāvaḥ ।</b> pratiniyatā hi vṛttivākyayoḥ śabdānāmabhidhānaśaktiḥ,
tad‌yathā śastrīś‍yāmā devadattā' iti । 'upamānāni sāmānyavacanaiḥ' (2.1.55) iti samāse
śastrīśabdenāvacchidyamānaviśeṣāvaruddhaḥ ś‍yāmāśabdo yadyapi na sāmānyavacanaḥ tathāpyasau
devadattāyāmupamīyamānāyāṃ varttate śastrīva śyāmā devadatteti, tadidamuktaṃ 'prāgabhisambandhād
yaḥ sāmānyavacana' (mabhā. 2.1.55 vā—2) iti । samāsamabhisambandhavacanena darśayati;
yatastatra vinivṛttaviśeṣāntarākāṅkṣāṇi yathāsamīhitaviśeṣā'varuddhāni padāni ।
so'yaṃ vṛttivākyayorviśeṣaḥ ।</p>
<p>kiñca, niṣkauśāmbiḥ, nirvārāṇasiriti bhede sati nirādīnāṃ na krāntādyarthasaṃbhavaḥ
(mabhā. 2.4.26)। api ca 'gaura—khara—vadaraṇyam' (mabhā. 2.1.69),
'lohitaśālimān grāmaḥ' iti ।</p>
<b><lg>
  <l>prāgvṛtterjātivācitvaṃ na ca gaura—kharādiṣu ॥ 50 ॥</l></lg></b> (vāpa. 3 vṛttiḥ 39)
<b><lg>
  <l>yathā snigdhakisalayamaraṇyaṃ mattamātaṅgaṃ vanamiti ।</l>
  <l>vṛttiranyapadārthe yā tasyā vākyeṣvasaṃbhavaḥ ॥ 51 ॥</l></lg></b> (vāpa. 3 vṛttiḥ 38)

<pb n="116"/>
<p>evaṃ ca plakṣanyagrodhau prāthamakalpikau kaucit, kriyayā guṇena vā plakṣa ivāyaṃ
plakṣaḥ, nyagrodha ivāyaṃ nyagrodha iti । tatra plakṣāvityukte saṃdehaḥ syāt— 'kimimau plakṣāveva
āhosvit nyagrodhāveva, athavā plakṣanyagrodhāviti । tatrā'sandehārtho nyagrodhaśabdaḥ
prayujyate । seyaṃ yugapadadhikaraṇavacanatā duḥkhā durupapādā ca (mabhā. 2.2.29)।</p>
<p>yadapi cāsyā jñāpakaṃ 'dyāvā ca kṣāmā' iti, tadapi chāndasam । idaṃ tarhi
jñāpakamastu 'paravalliṅgaṃ dvandvatatpuruṣayoḥ' (2.4.26), pūrvavadaś‍vabaḍavau (2.4.27)।
yadi hyatra 'kukkuṭamayūryā'—(2.4.26 vā. 2. mabhā. kāśike)— vityādiṣu sahavivakṣā na
syāt anarthakaḥ sūtrārambhaḥ syāt ।</p>
<p>nanu ca tatpuruṣasyottarapadārthapradhānatvāt tatra paravalliṅgatātideśo'narthakaḥ ।</p>
<p>nānarthakaḥ, tatpuruṣasya kvacit pūrvapadārthapradhānatvāt, yathā 'ardhaṃ' pippalyā
ardhapippalī (2.4.26 mabhā.), pūrvaṃ kāyasya pūrvakāyaḥ, uttaraṃ śarīrasyottaraśarīram iti ।
yadyevaṃ 'prāpto jīvikāṃ prāptajīvikaḥ, niṣkrāntaḥ kauśāmbyā niṣkauśāmbiḥ, alaṃkumāryai
alaṃkumāriḥ' ityatrāpi paravalliṅgatā prāpnoti ।</p>
<p>evaṃ tarhi, dvandvena saha nirdeśāccārthāviṣayo'tra tatpuruṣo gṛhyate; yathā
1'krayākrayikā, puṭāpuṭikā, phalāphaliketi, 2aś‍vamatallikā kumārītallajakaḥ,
goprakāṇḍam' iti । atra hi, yathā dhavaś‍ca khadiraś‍ceti yugapadadhikaraṇavacanatāyāṃ tathā
samānādhikaraṇatāyāmapi viśeṣaṇaviśeṣyabhāvena saṃmūrcchantāvivānyonyamarthau bhavataḥ ।
tathāhi prayojanavattayā mahattvāśrayaś‍cāsāvalpamūlyatvena laghutvāt krayikā cetyupapadyate
nīlotpalādivad viśeṣaṇaviśeṣyabhāvaḥ । evaṃ phalāphalikā, puṭāpuṭiketi ।
aś‍vamatalliketyatrāś‍vaśabdaḥ pravarttamānaḥ sarvāś‍vāvagraharūpeṇa pravarttate; matallikāśabdaḥ
praśaṃsāvacana pravarttamāno viśiṣṭāvagraharūpeṇāvacchinatti । yādi vā— matalliketyetat
praśaṃsāvacanaṃ nyūnādhikabhāvamanapekṣya pravarttamānamanenaiva dharmmeṇa sarvayogyaṃ sat aś‍va
ityanena viśiṣṭāyāṃ yogyatāyāṃ niyamyate । tato yathā śuklaḥ kṛṣṇaś‍cāyaṃ mṛgaḥ sāraṅgaḥ
śabala iti vā tathā 'ś‍vamatalliketyetadubhayarūpo'rtha ityubhayamubhayena sanniveś‍yate । evaṃ
kumārītallajakaḥ goprakāṇḍamiti ।</p>
<!-- NOTES pg=116!-->
1. 'mahān krayaḥ krayaḥ, alpīyām̐stu krayikā' iti nyāsaḥ । mabhā. 2.1.60 vā. 5 ।
2. kāśikā 2.1.66 ।

<pb n="117"/>
<p>yadyevam ardhapippalītyādiṣu ṣaṣṭhīsamāsāpavādeṣu paravalliṅgatā na prāpnoti ।</p>
<p>naivam । tatrāpi ardhaṃ ca tat pippalīti cārdhapippalīti, pūrvaś‍cāsau kāryaś‍ca
pūrvakāya iti sāmānādhikāraṇyameva paramārthaḥ । ata eva yatra sāmānādhikaraṇyasyāsambhavaḥ
tatra ṣaṣṭhīsamāsa eva bhavati, yathā— vedyardhaṃ dākṣiṇaṃ meroḥ (?), svarārdham, cūḍikārdham,
paṇārdham iti । na cārdhādīnāmevaiṣa niyamaḥ, yato'nyatrāpi sāmānādhikaraṇyasya
vivakṣā'vivakṣābhyāmubhayathā tatpuruṣo bhavati, tadyathā 'agrahastaḥ, hastāgram, 1talapādaḥ,
pādatalam' iti (mabhā. 2.2.69, nyāsaś‍ca) ॥</p>
<p>nanu ca 'cārthe dvandvaḥ' (2.2.29) ityucyate 2caś‍cāvyayaṃ tena samāsasyāvyayasaṃjñā
prāpnoti ।</p>
<p>naiṣa doṣaḥ । 3pāṭhenāvyayasaṃjñā kriyate । na ca samāsastatra paṭhyate ।</p>
<p>mā bhūdapāṭhe saṃjñā tathāpyabhidheyavalliṅgavacanāni bhavanti, yaś‍cehārtho'bhidhīyate, na
tasya liṅgasaṃkhyābhyāṃ yogo'sti । nedaṃ vācanikam aliṅgatā asaṃkhyatā ca । kiṃ tarhi ?
svābhāvikametat । tadyathā samānamīhamānānāmadhīyānānāṃ kecidarthena yujyante, apare na;
cedānīṃ kaś‍cidarthavānityataḥ sarvairarthavadbhiḥ śakyaṃ bhavitum, kaś‍cid vā'narthaka iti
sarvairanarthakaiḥ । tatra kimasmābhiḥ śak‍yaṃ vak‍tum, yat prāk samāsāt liṅgasaṃkhyābhyāṃ yogo
nāsti, samāse ca bhavati ।</p>
<p>athavā āśrayato liṅgavacanāni bhaviṣyanti । guṇavacanānāṃ hi śabdānāmāśrayatā
liṅgavacanāni bhavanti । tad‍yathā śuk‍laṃ vastram, śuk‍lā śāṭī, śuk‍laḥ kambalaḥ, śuk‍lau
kambalau, śuk‍lāḥ kambalā iti । yadasau dravyāśrito bhavati guṇastasya yalliṅgaṃ vacanaṃ ca
<!-- NOTES pg=117!-->
1. 2.2.3—aṣṭādhyāyyāṃ 'talāgrādayaś‍ce'ti bhojasya yogaḥ । sa ca vāmanasyānukāraḥ । tathāhi kāvyālaṅkārasūtravṛttiḥ—
5.2.20— hastāgrāgrahastādayo guṇaguṇinorbhedābhedāt । hastāgramagrahastaḥ puṣpāgramagrapuṣpam ityādayaḥ prayogāḥ
katham 'āhitāgnyādiṣu apāṭhāt, pāṭhe vā tadaniyamaḥ syāt ।' āha guṇaguṇinorbhedā'bhedāt । tatra
bhedāt hastāgrādayaḥ, abhedād agrahastādaya' iti ।
2. mabhā. 2.2.29 ।
3. pāṭhena— 'sūtragatene'ti bhāvaḥ
vastutastu vyāhāramātragata eṣa bhedo, na tu vyavahāre'pi । ata eva patnīti vak‍tavye 'dārā' ityucyamānaṃ
na doṣāya । vyāhāra eva hi parāyaṇaṃ śiṣṭānāṃ vyavahāraniyamane ।
rāghaveṇā'tra nāṅgīkṛtaḥ pāṇḍulekhanigaḍaḥ, arthasaṅgatiṃ paś‍yatā । dhanya eṣa ।

<pb n="118"/>
tad guṇasyāpi; yadasau dravyaṃ śrito bhavati samāsaḥ, liṅgaṃ vacanaṃ ca tat samāsasyāpi
bhaviṣyati ।</p>
<p>atheha kasmānna bhavati— yājñikaś‍cāyaṃ vaiyākaraṇaś‍ca, kaṭhaś‍cāyaṃ bahvacaś‍ca,
auk‍thikaś‍cāyaṃ mīmāṃsakaś‍ceti? śeṣa iti varttate—</p>
<b><lg>
  <l>upāsnātaṃ sthūlasiktaṃ tūṣṇīṃgaṅgaṃ mahāhradam ।</l>
  <l>droṇaṃ cedaśako gantuṃ mā tvā tāptāṃ kṛtākṛte ॥ 52 ॥</l>
</lg></b>
<p>ityetanna siddhyati ।</p>
<p>naiṣa doṣaḥ । anyaddhi kṛtamanyadakṛtam । cārthe dvandvavacane asamāse'pi
cārthasaṃpratyayādaniṣṭaṃ prāpnoti ।</p>
<b><lg>
  <l>aharaharnayamāno gāmaś‍vaṃ puruṣaṃ paśum ।</l>
  <l>vaivasvato na tṛpyati surāyā iva durmadī ॥ 53॥</l></lg></b> (mabhā. 2.2.29)
<p>indrastvaṣṭā varuṇo vāyurāditya (taiā. 6.5.3; mabhā. 2.2.29) iti ।</p>
<p>naiṣa doṣaḥ । iha 'ce dvandva' itīyatā siddham ।</p>
<p>kathaṃ punaś‍ce nāmavṛttiḥ syāt ?</p>
<p>śabdo hyeṣa śabde'sambhavādarthe kāryaṃ vijñāsyate । so'yamevaṃ siddhe siddhe sati
yadarthagrahaṇaṃ karoti tasyaitat prayojanam । yathaivaṃ vijñāyeta 'cakṛte'rthe cārtha' iti ।</p>
<p>(na cakṛte'rthe cārthaḥ)</p>
<p>kaḥ punaś‍cakṛto'rthaḥ ?</p>
<p><b>samuccayaḥ, anvācayaḥ, itaretarayogaḥ, samāhāra</b> iti ।</p>
<p>tatra dvayoḥ sāpekṣatvāt samāso na bhavati (samāso bhavati) ।</p>
<p>dvayostu bhavatīti pratipāditaṃ purastāt ।</p>
<p>nanu caivaṃ 'cakṛto'rthaś‍cārtha' iti pakṣe plakṣanyagrodhāvityatra plakṣaś‍ca nyogrodhaś‍ceti
vigrahaḥ prāpnoti; yāvatā plakṣaś‍ca nyagrodhaś‍cetyapyuk‍te gamyata etat plakṣo'pi
nyagrodhasahāyaḥ, nyagrodhopi plakṣasahāya iti ।</p>
<p>tatra ko doṣaḥ syāt ?</p>
<p>plakṣau ca nyagrodhau ceti yaduktaṃ tanna ghaṭate । yugapadadhikaraṇavacanatā—
pradarśanamātraparametat, na tvayameva paramārthaḥ ।</p>
<p>evaṃ hi kriyamāṇe ekaś‍ca viṃśatiś‍ca ekaviṃśatiḥ, dvau ca daśa ca dvādaśeti

<pb n="119"/>
dvivacanaṃ bahuvacanaṃ ca prāpnoti ।</p>
<p>kiṃ punarekaviṃśatirityādayo dvandvāḥ ?</p>
<p>bāḍham । ekādhikā viṃśatiriti pakṣe hi saṃkhyāsvaro na prāpnoti । sa hi
śatasahastramiti ṣaṣṭhīsamāse mā bhūditi dvandva evābhyanujñāyate ।</p>
<p>yadyevamitaretarayogapakṣe dvivacanam, samāhārapakṣe ca napuṃsakatvaṃ prāpnoti ।</p>
<p>naivam, 'liṅgamaśiṣyaṃ lokāśrayatvā' —diti samāhāre'pi napuṃsakatvaṃ na bhaviṣyati ।
atha dvādaśetyatrāpi samāhāraḥ kasmānna bhavati ā daśabhyaḥ saṃkhyāḥ saṃkhyeya eva varttate;
ata ud‌bhūtā'vayavasamudāyatāyāmitaretarayoga eva prāpnoti; yathā 'adhikaraṇaitāvattve ca
(2.4.15), daśeme mārddaṅgikapāṇavikā (kāśikā 2.4.15) iti ॥</p>
<p>tadetat kṛttaddhitasamāsabhedād vibhak‍tāvayavaṃ tridhā prātipadikamabhihitam ।</p>
<p>(<b>2. avibhak‍tāvayavaṃ prātipadikam</b>)</p>
<p>athāvibhak‍tāvayavamucyate । tadapi (avibhak‍tāvayavamapi) prātipadikaṃ tridhā —</p>
<p><b>1. nāmarūpam, 2. avyayarūpam 3. nipātarūpaṃ</b> ca । tatra —</p>
<p>(<b>1. nāmarūpam</b>)</p>
<p><b>anapekṣitaśabdavyutpattīni sattvabhūtārthābhidhāyīni ca nāmāni ।</b></p>
<p>tāni tridhā— <b>1. ekārthāni, 2. anekārthāni 3. ekānekārthāni</b> ceti । tatra—
<b>ekārthāni</b> yathā— vṛkṣaḥ, kuṇḍam, kumārī, ḍitthaḥ, śuk‍laḥ, śīghraḥ, indraḥ, śakraḥ,
purandaraḥ, koṣṭhaḥ, kusūla iti ।</p>
<p><b>anekārthāni</b> yathā— akṣāḥ, māṣāḥ, pādāḥ, avayaḥ, harayaḥ, gāvaḥ, bhūtayaḥ,
puṇḍarīkam, puṣkaram, sāma, lalāma iti ।</p>
<p><b>ekānekārthāni</b> yathā— dastrau, nāsatyau, puṣpavantau, ubhau, rodasī, rodasyau, dārāḥ,
varṣāḥ, āpaḥ, vanam, paṅktiḥ, senā iti ।</p>
<p>(<b>2. avyayarūpam</b>)</p>
<p><b>prāyeṇāliṅgasaṃkhyāśaktīni avyayāni ।</b></p>
<p>tānyapi tridhā <b>1. dravyavacanāni, 2. guṇavacanāni 3. saṃbandhavacanāni</b> ceti । teṣu
<b>dravyavacanāni</b> yathā— svaḥ, prātar, divā, doṣā, naktam, sāyam, vihāyasā, bhūḥ,
kam, śam, śaṃyo, maya iti ।</p>

<pb n="120"/>
<p><b>guṇavacanāni</b> yathā—uccaiḥ, nīcaiḥ, suṣṭhu, apaṣṭhu, mudhā, ad‌dhā, mṛṣā, mithyā,
alam, balavat, pṛthak, viṣvak iti ।</p>
<p><b>saṃbandhavacanāni</b> yathā— samayā, nikaṣā, bahiḥ, antaḥ, antareṇa, ṛte, ārāt,
yugavat, sākam, sārdham, amā, saha iti ।</p>
<p>(<b>3. nipātarūpam</b>)</p>
<p><b>asattvavacanāś‍cādayo nipātāḥ ।</b> te'pi tridhaiva —</p>
<p><b>1. svatantrāḥ, 2. paratantrāḥ 3. viśeṣaparatantrāś‍ca</b> । teṣu —</p>
<p>(<b>svatantrāḥ</b>) astyādayaḥ svatantrāḥ । yathā— asti, asi, asmi, ehi, brūhi, mṛdu
(d‌nu) hi, manye, jāne, paś‍ya, paś‍yata, syāt iti ।</p>
<p>(<b>paratantrāḥ</b>) karmapravacanīyāś‍cādayaḥ paratantrāḥ । vṛkṣamanu vidyotate, upārjunaṃ yoddhāraḥ,
apa trigarttebhyo vṛṣṭo devaḥ, abhimanyurarjunataḥ prati, yadatra māṃ
pratisyāt, adhibrahmadatte pañcālāḥ, ahaṃ ca tvaṃ ca vṛtrahan, vāyurvā tvā
manurvā tvā, ahameva paśūnāmīśe, sarojamiva te mukham, na nūnamasti
noś‍vaḥ, kaḥ svidekākī carati iti; (taisaṃ.7.4.18.1)।</p>
<p>(<b>viśeṣaparatantrāḥ</b>) gatiprādayo <b>viśeṣaparatantrāḥ</b> । yathā— prakaroti, parākaroti,
ūrīkaroti, 1gulugudhākaroti (kāṭhakasaṃ. 25.1), kārikākaroti,
khāṭkaroti, paṭapaṭākaroti, tiraskaroti, puraskaroti, śraddhā, antardhiḥ iti ॥</p>
<p>(<b>3. anukaraṇapratipadikam</b>)</p>
<p>athānukaraṇam । tadapi tridhaiva —</p>
<p>(<b>1. sādhvanukaraṇam, 2. asādhvanukaraṇam 3. avyaktānukaraṇaṃ</b> ca ।</p>
<p>(<b>1. sādhvanukaraṇam</b>)</p>
<p>(tatra2 <b>sādhvanukaraṇaṃ</b> dvedhā sārthakaṃ nirarthakaṃ ca) । tayoḥ—</p>
<p><b>sārthakaṃ</b> yathā— 'dviḥpacatvityāha' agnī ityāha, pacatītyāha । atra sārthakatvāt
'tiṅṅatiṅaḥ (8.1.28) iti nighātaḥ,'īdūded‌dvivacanaṃ pragṛhyam (1.1.11)
iti pragṛhyatvam, tiṅntatvādaprātipādikakāryatve subutpattiś‍ca na
bhavatīti ।</p>
<!-- NOTES pg=120!-->
1. 'gulugudhā pīḍārthe' 1.4.61 kāśikā ।
2. koṣṭhakagatā paṅktirasmābhirupakalpitā yāthāpūrvyaṃ pramāṇīkṛtya । rāghavaḥ punare vaṃ (tatra prathamaṃ sārthakaṃ,
nirarthakaṃ ca)। atra yāthāpūrvyaṃ nānvāpālītiṃ vimṛś‍yam ।

<pb n="121"/>
<p><b>nirarthakaṃ</b> yathā— 'suḥ pūjāyām' (1.4.94) 'apiḥ padārthasaṃbhāvanānvavasarga—
garhāsamuccayeṣu' (1.4.96) 'caḥ samuccaye' (?)3 । atrārthasyānukaraṇāt
svasvarūpatvācca prātipadikatve supaḥ śravaṇaṃ bhavatīti ।</p>
<p>(<b>asādhvanukaraṇam</b>) dvitīyam aśaktijam apabhraṃśaś‍ca ।</p>
<p><b>tatrāśaktijaṃ</b> yathā— aho ṛtaka iti vak‍tavye śaktivaikalyād 'aho lṛtaka' ityāha ।</p>
<p><b>apabhraṃśo</b> yathā— 'herayo heraya' iti vak‍tavye asurā 'helayo helaya' iti vadantaḥ
parābabhūvuḥ ।</p>
<p>(<b>avyaktānukaraṇaṃ</b>) tṛtīyam nirullekhaṃ sollekhaṃ ca । tayoḥ —</p>
<p><b>nirullekhaṃ</b> yathā— paṭatpaṭaditi karoti paṭapaṭāyate ।</p>
<p><b>sollekhaṃ</b> yathā— tadetadevaiṣā daivī vāganuvadati stanayit‍nurdadada iti । dāmyata, datta,
dayadhvamiti tadetattrayaṃ śikṣed damaṃ dānaṃ dayāmi'—ti ॥</p>
<p>(<b>6. vibhaktiḥ</b>)</p>
<p><b>pratyayaviśeṣa eva śakti—saṃkhyā—vibhāgakṛd vibhaktiḥ</b> । sā tridhā —</p>
<p><b>1. tiṅ‍‌vibhaktiḥ, 2. subvibhaktiḥ, 3. avyayavibhaktiś‍ca</b> । tāsu —</p>
<p>(<b>1</b>) <b>tiṅ‍‌vibhaktiḥ</b> ṣoḍhā —</p>
<p>1. parasmaipadavibhaktiḥ, 2. ātmanepadavibhaktiḥ, 3. sārvadhātukavibhaktiḥ,
4. ārdhadhātukavibhaktiḥ, 5. vyaktakālavibhaktiḥ, 6. avyaktakālavibhaktiś‍ca ।</p>
<p>tāsu—</p>
<p>parasmaipadavibhaktiryathā pacati, pacataḥ, pacanti;
ātmanepadavibhaktiryathā pacyate, pacyete, pacyante;
sārvadhātukavibhaktiryathā vyapacyata, vyapacyetāṃ, vyapacyanta;
ārdhadhātukavibhaktiryathā papāca, pak‍tā, pakṣīṣṭa;
vyaktakālavibhaktiryathā apākṣīt, apacat, pakṣyate;
avyaktakālavibhaktiryathā pacatu, pacet, apakṣyata iti ।</p>
<p>(<b>2</b>) <b>subvi bhaktirapi</b> ṣoḍhā —</p>
<p>1. kārakavibhaktiḥ, 2. sambandhavibhaktiḥ, 3. śeṣavibhaktiḥ, 4. upapadavibhaktiḥ,
5. pradhānavibhaktiḥ, 6. saṃbodhanavibhaktiś‍ca । tāsu —</p>
<!-- NOTES pg=121!-->
3. nedaṃ sūtramiti rāghavaḥ ।

<pb n="122"/>
<p><b>kārakavibhakti</b>ryathā kaṭaṃ karoti, dātreṇa lunāti, brāhmaṇāya dadāti,</p>
<p><b>sambandhavibhakti</b>ryathā vidyayā yaśaḥ, yūyāya dāru gavāṃ kṛṣṇā saṃpannakṣīratamā iti</p>
<p><b>śeṣavibhakti</b>ryathā mātuḥ smarati, vṛkṣasya parṇa patati, māṇavakasya pitaraṃ panthānaṃ
pṛcchati,</p>
<p><b>upapadavibhakti</b>ryathā vṛkṣaṃ prati vidyotate vidyut, namo devebhyaḥ, ṛte devadattāt ।</p>
<p><b>pradhānavibhakti</b>ryathā devadattaḥ pacati, caitreṇa pacyate, vīraḥ puruṣa iti ।</p>
<p><b>saṃbodhanavibhakti</b>ryathā he devadatta, āgaccha devadatta iti ।</p>
<p>(<b>3</b>) <b>taddhitapratyayaviśeṣo'vyayavibhaktiḥ</b> ।</p>
<p>sā dvidhā— <b>1. vibhaktikāryavatī, 2. avibhaktikāryavatī</b> ca । (tatra) —</p>
<p><b>1. vibhaktikāryavatī</b>— 'prāgdiśo vibhaktiḥ' (5.3.1), iti । sā tridhā—</p>
<p>1. vibhak‍tyādeśarūpā, 2. pratyayādeśarūpā 3. pratyayarūpā ca । tāsu—
(<b>vibhak‍tyādeśarūpā</b>) yathā— pañcamyāstasil (5.3.7), saptamyāstal
(5.3.10), idamo saḥ (5.3.11), kimot (5.3.12), bhavān, dīrghāyuḥ,
āyuṣmān, devānāṃ priyaḥ, (5.3.14 mabhā.), te'nyāsāṃ ceti । yathā— sarvasmāt
sarvataḥ, yasmin yatra, taṃ bhavantaṃ tato bhavantaṃ, etena dīrghāyuṣā atra dīrghāyuṣā,
ihāyuṣmate, kasya devānāṃ priyasya k‍va de‍vānāṃ priyasya iti ।</p>
<p>(<b>pratyayādeśarūpā</b>)—'taseś‍ca' (5.3.8) tasi । sa ca pratiyoge pañcamyāstasiḥ
(5.4.44), 'apādāne cāhiyaruhoḥ' (5.4.45), 'atigrahā vyathanakṣepeṣvakarttari
tṛtīyāyāḥ' (5.4.46), ṣaṣṭhyā vyāśraye (5.4.48), 'ādyādibhyaś‍ca
sarvavibhaktiḥ', iti । yathā— 'abhimanyurarjunataḥ prati', śailato'vatarati,
śīlato'vigṛhyate, devā arjunato'bhavam, ādau āditaḥ, pramāṇena pramāṇataḥ iti ।</p>
<p>(<b>pratyayarūpā</b>)— sarvaikānyakiṃyattadaḥ kāle dā' (5.3.15), idamorhil (5.3.16),
prakāravacane thāl (5.3.23), thā he tau ca cchandasi (5.3.26), 'idamasthamuḥ'
(5.3.24), 'kimaś‍ca' (5.3.25) iti । yathā— sarvadā, etarhi, sarvathā
prakathā, itthaṃ, katham iti ।</p>
<p><b>2. avibhaktikāryapi</b> trithā —</p>
<p><b>1. śabdektā 2. arthok‍tā 3. prayogok‍tā</b> ca । tāsu —</p>
<p><b>śabdoktā</b> yathā— saptamīpañcamīprathamābhyo'stātiḥ (5.3.27), devamanuṣyapuruṣa—

<pb n="123"/>
puru—martyebhyo dvitīyāsaptamyorbahulam (5.4. 56), iti । yathā— purastād
vasati (5.3.27, 5.4.56 kāśikā), purastādāgataḥ, purastād ramaṇīyam,
devatrā gacchati, manuṣyatrā vasati, puruṣatrā'bhiniviśate iti ।</p>
<p><b>arthoktā</b> 'bahvalpārthācchas‌kārakādanyatarasyām' (5.4.42), saṃkhyāyāḥ
kriyābhyāvṛttigaṇane kṛtvasuc (5.4.17) iti । yathā— bahu dehi bahuśo dehi,
dvau dvau dehi dviśo dehi, dvābhyāṃ dvābhyāṃ dehi dviśo dehi, māṣaṃ māṣaṃ dehi māṣaśo
dehi, pañca vārān dehi pañcakṛtvo dehi iti ।</p>
<p><b>prayogoktā</b>—'tena tulyaṃ kriyā ced vatiḥ' (5.1.115), 'tatra tasyeva'
(5.1.116) iti । yathā— ag‍ninā tulyamayaṃ varttate ag‍nivat, daivamiva bhavantaṃ
paś‍yāmi devavat, brāhmaṇena tulyamasmai dīyate brāhmaṇavat, vyāghreṇa tulyamasmād
bibheti vyāghravat, mathurāyāmiva pāṭaliputre prāsādāḥ madhurāvat, śrotriyasyevāsya
śuk‍lā dantāḥ śrotriyavat । taddhitavibhaktiriti vak‍tavye avyayagrahaṇam ।
adhistri, pratyurasam, pāregaṅgam, purā, svayaṃ, sākṣāt, ityevamādīnāmupa—
saṃgrahaṇārthamiti ॥</p>
<p>(<b><emph>7. upasarjanam</emph></b>)</p>
<p><b>prathamānirdiṣṭaṃ samāsa upasarjanam</b> (1.2.43), '<b>ekavibhakti cāpūrvanipāte</b>' (1.2.44) ।</p>
<p>tat tridhā — <b>1. viśeṣyarūpam, 2. viśeṣaṇarūpam, 3. tulyarūpaṃ</b> ca ।</p>
<p>(<b>1. viśeṣyarūpam</b>)</p>
<p>tatra viśeṣyarūpaṃ yathā— puruṣo'yaṃ vyāghra iva puruṣavyāghraḥ, pūjito'ś‍vaḥ
aś‍vakuñjaraḥ, garbhiṇī gaurgogarbhiṇī, stoko'g‍nirag‍nistokaḥ, kāyasya pūrvaṃ
pūrvakāyaḥ, ardhaṃ pippalyā ardhapippalī iti ।</p>
<p>(<b>2. viśeṣaṇarūpam</b>)</p>
<p>viśeṣaṇarūpaṃ yathā— rājñaḥ puruṣo rājapuruṣaḥ, dantānāṃ rājā rājadantaḥ, kaṣṭaṃ śritaḥ
kaṣṭaśritaḥ, jīvikāmāpanna āpannajīvikaḥ, nīlamutpalaṃ nīlotpalam, uttamaḥ
puruṣaḥ puruṣottama iti ।</p>
<p>(<b>3. tulyarūpam</b>) tulyarūpaṃ yathā— śastrīva ś‍yāmā śastrīś‍yāmā, khañjaś‍cāsau
kubjaś‍ceti khañjakubjaḥ, nirgataḥ kauśāmbyā niṣkauśāmbiḥ, citrā gāvo'sya
citraguḥ, ardhaṃ tṛtīyameṣām ardhatṛtīyāḥ (mabhā.2.2.24(vā.22)), ke
sabrahmacāriṇo'sya 'kiṃsabrahmacārī' (mabhā.2.2.24 (vā. 22)) iti ।</p>

<pb n="124"/>
<p>nanu ca ardhaṃ tṛtīyameṣāmiti anyapadārtho nopapadyate, sa hi tatra syāt, yatra yeṣāṃ
padānāṃ samāsaḥ tato'nyasya padasyārtho bhavati ।</p>
<p>naiṣa doṣaḥ । avayavena vigrahaḥ samudāyaḥ samāsārthaḥ ।</p>
<p>nanvevaṃ sati, '<b>asi—dvitīyo'nusasāra pāṇḍavam</b>' (mabhā.), '<b>saṃkarṣaṇadvitīyasya
balaṃ kṛṣṇasya vardhatāmi</b>'—tyādiṣu dvayordvivacanamiti dvivacanaṃ prāp‍noti ।</p>
<p>naivam । asirdvitīyo yasyetyanyapadārthenaika evocyate । yathā—'<b>janārdanastvātmacaturtha
eva</b>' {6.3.5 (2) mabhā.} iti । yadi vā dvitīyaśabdo'yamasti tṛtīyāntaḥ saṃkhyāpūraṇaḥ ।
asti cāvyutpannaḥ sahāyavācī, tasyeha grahaṇam asidvitīyo'sisahāya ityarthaḥ ।</p>
<p>ātmacaturtha iti ko'yaṃ samāsaḥ ?</p>
<p>nanvanyapadārtha 'ātmā caturthaḥ asye'—ti । ātmanā caturtha iti tatpuruṣaḥ kasmānna
bhavati ? 'ātmanaḥ pūraṇe' (6.3.6) iti tṛtīyāyā aluk‍prasaṅgāt ।</p>
<p>yadyevam aluk na vak‍tavyaḥ—'ātmanā caturtha iti vākyaṃ bhaviṣyati, ātmacaturtha
iti ca vṛttiḥ ।</p>
<p>na cātmacaturtha ityuk‍te bahuvrīhau tatpuruṣe vā'rthabhedo vidyate, ubhayathā'pi
catuḥsaṃkhyopalakṣita— samudāyaḥ pratīyate ।</p>
<p>naivam । evaṃ sati, 'rājñaḥ sakhā' rājasakha ityapyuk‍te saṃbandhādetad gantavyam—nūnaṃ
rājā asya sakhā; rājasakheti cokte gantavyametat 'rājñaḥ sakhā'yam' iti । tataś‍ca
bahuvrīhitatpuruṣayoranyataro na prāp‍noti ।</p>
<p>maivam । astyatra viśeṣaḥ— tatpuruṣe samāsānto bhavati 'yathā svasti 1somasakhāya
te' {taisaṃ. 1.2.4.2, mabhā. 2.1.24(5)}, bahuvrīhau na bhavati । yathā— 'vṛtraṃ jahi
marutsakhe!'2 iti ।</p>
<p>ihāpi tarhyasti viśeṣaḥ— tatpuruṣe 3ātmanācaturthasādhyametat, bahuvrīhau
'ātmacaturtha— sādhyametadi'ti । api ca
<!-- NOTES pg=124!-->
1. svayaṃ bhoja eva vedamantrānanyathayate । tathāhi atra saṃhitā—'svasti somasakhā punarehīti pāṭhaḥ, sa eva
ca mahābhāṣye—rā ।
2. kutratyamidaṃ vacanamiti praś‍ne rāghavo'brūta ākaro naiva jñāyata iti । vayaṃ tu manyāmahe tadidaṃ bhojavacanameveti ।
3. alugāpattiriyam ।

<pb n="125"/>
anyathājātīyaḥ pratyakṣeṇārthasaṃpratyayaḥ,anyathājātīyaḥ khalvanumānena bhavati ।
tatrāyaṃ rājñaḥ sakhā, ātmanā caturtha iti pratyakṣeṇa, sambandhasya ubhayaniṣṭhatvānnūnaṃ
rājā'pyasya sakhā, ātmā'pyasya caturtha ityanumānena । evaṃ bahuvrīhāvapi draṣṭavyam ।</p>
<p>atha yathātmacaturtha iti samudāyasyaikārthatvādekavacanam evam ardhatṛtīyā ityatrāpi
kasmānna bhavati ?</p>
<p>anye'pyekārthāḥ samudāyā bhavanti । tad‍yathā— śatam, yūtham, vanamiti ।</p>
<p>viṣama upanyāsaḥ । ātmacaturtha ityatra hi bahuvrīhiṇopasarjanīkṛtapratīyamānā—
parasaṃkhyeyasamānādhikaraṇātmacaturthaśabdaśak‍tyabhidheyo janārdana eko'syetyanyapadārthaḥ
pratipādyate; iha tu ardhatṛtīyaśabdaśak‍tyabhidheyāstrayaḥ saṃkhyeyāḥ ।</p>
<p>tatra yadyekavacanaṃ vākye vṛttau vā bhavati keṣāṃ tadardhaṃ tṛtīyaṃ bhavati ?</p>
<p>nanvevamapi ardhatṛtīyā droṇā iti droṇaśabdaḥ samudāye vṛtto nārdhe varttate ।</p>
<p>naiṣa doṣaḥ । samudāyeṣu vṛttāḥ śabdā avayaveṣvapi varttante । tad‍yathā pūrve pañcālāḥ,
uttarāḥ kuravaḥ {mabhā. 2.2.24(25)},</p>
<p>atha dvau droṇāvardhāḍhakaṃ ca karttavyamardhatṛtīyadroṇā iti ।</p>
<p>na karttavyam ।</p>
<p>samudāye śabdāḥ pravṛttāḥ teṣvavayaveṣu varttante, yo'vayavastaṃ samudāyaṃ na vyabhicarati
(mabhā. 2.2.24), yathā droṇārdhaṃ droṇam । āḍhakārdhamāḍhakamiti ।</p>
<p>yadyardhaṃ tṛtīyamanayoriti vigrahaḥ kriyate to doṣaḥ syāt ? ṣaṣṭhyartho nopapadyate ।</p>
<p>kiṃ hi dvayostṛtīyamardhaṃ bhavati ? bhavānapi pṛṣṭo vyācaṣṭām ।</p>
<p>atheha devadattasya bhrāteti kaḥ sambandhārthaḥ ?</p>
<p>ekasmāt prādurbhāva iti cet, vārttaṃ tata, tad‍yathā ārthikānāmekapratiśrayadvijānāṃ
prātarutthāya vipratiṣṭhamānānāṃ na kaś‍cit parasparamabhisambandho bhavati evaṃjātīyaṃ bhrātṛtvaṃ
nāma, tatra ced yuk‍taḥ ṣaṣṭhyartho dṛśyate ihāpi yuk‍to dṛś‍yatām । dvayorhyanujanmā tṛtīyo
bhavati । dṛś‍yate cānyatrāpi dvayostṛtīyena saṃbandhaḥ । tad‍yathā— (raghuvaṃśe 6.29)</p>
<b><lg>
  <l>nisargabhinnāspadamekasaṃsthamasmin dvayaṃ śrīś‍ca sarasvatī ca ।</l>
  <l>kāntyā girā sūnṛtayā ca yogyā tvameva kalyāṇi ! tayostṛtīyā ॥ 54 ॥</l></lg></b> iti ।
<p>nanvevam ardhatṛtīyā ānīyantāmityardhānayanaṃ na prāp‍noti, bahuvacanaṃ ca nopapadyate ।</p>

<pb n="126"/>
<p>naiṣa doṣaḥ । bhavati hi bahuvrīhau tadguṇasaṃvijñānamapi/?/ । tad‌yathā—
'śuklavāsasamānaya,' lohitoṣṇīṣā ṛtvijaḥ pracarantīti tadguṇa ānīyate,
tadguṇāś‍ca pracaranti । bahuvacanaṃ tu dvitrādivadupapadyate iti । tatra yathā ānīyantāmiti
trayāṇāmiva dvayorapyānayanapakṣe bahuvacanamupapannaṃ bhavati, tathehāpi bhaviṣyati ।</p>
<p>viṣama upanyāsaḥ । tatra hi dvau vetyuk‍to trayo veti gamyate, trayo vetyuk‍te dvau veti gamyate;
saiṣā samānādhikaraṇapadārthapañcakādhiṣṭhānā vāk । tatra yuktaṃ bahuvacanam, iha tvardhaṃ
tṛtīyamanayorityuktaṃ, yadyapi gamyate trayāṇāṃ pūraṇastṛtīyo bhavatīti tathāpi
samāse'nyapadārthaparatayā dvayorevābhidhānād bahuvacanasya notpattiḥ । tadguṇasaṃvijñānamapi
samāsābhidhānapakṣa evopapadyate, samāsaś‍ca sāmarthye sati bhavati, <b>sāmarthyaṃ ca
vṛttivākyayoraikārthyam</b>, tacca tadopajāyate, yadi vṛttāviva vākye'pi samāsārthasya
bahuvacanaṃ bhavati ॥</p>
<p>atha 'kiṃsabrahmacārī'—ti ko'yaṃ samāsaḥ? ke sabrahmacāriṇo'syeti ।</p>
<p>kaḥ sabrahmacārīti karmadhārayaḥ kasmānna bhavati?</p>
<p>bhavati, yadi kṣepo gamyate, yathā kiṃrājā yo na rakṣati, kiṃgauḥ yo na vahati ।</p>
<p>keṣāṃ sabrahmacārīti tatpuruṣastarhi bhavatu kaṭha iti prativacanaṃ nopapadyate । na hyanyat
pṛṣṭenānyadākhyeyam, ataḥ kaṭhānāmiti prativak‍tavyaṃ bhavati ।</p>
<p>bahuvrīhāvapyetat tulyameva, tatrā'pi ke sabrahmacāriṇo'syeti bahuvacanapraś‍ne kaṭha
iti naikavacanenottaraṃ bhavati ।</p>
<p>bahuvrīhāvapyetat tulyameva, tatrā'pi ke sabrahmacāriṇo'syeti bahuvacanapraś‍ne kaṭha
iti naikavacanenottaraṃ bhavati ।</p>
<p>naiṣa doṣaḥ । 'ag‍nau karavāṇī'— (mabhā. 2.2.24)—ti nyāyena bhaviṣyati ।
tad‍yathā kaś‍cidāha— 'ag‍no karavāṇīti, tatra kurviti tatkarttaryanujñāte karmāpyanujñātaṃ
bhavati, apara āha 'ag‍nau kariṣye, tatra kriyatāmiti karmaṇyanujñāte karttāpyanujñāto
bhavati । evaṃ yathaiva ke sabrahmacāriṇo'syetyuk‍te kaṭhā iti pratyuk‍te sambandhādetad gamyate
ayamapi kaṭhaḥ, tathā kaṭha ityapyukte saṃbandhādetadavagantavyaṃ te'pi kaṭhāḥ । samāsena tu
pratinirdeṣṭumaśakyam, upasarjanaṃ hi tatra te bhavantīti ॥</p>

<pb n="127"/>
<p>(<b><emph>8. samāsaḥ</emph></b>)</p>
<p><b>aikapadyaṃ samāsaḥ ।</b></p>
<p>sa tridhā— 1. upaś‍liṣṭakriyaḥ, 2. gamitakriyaḥ, 3. akriyaś‍ca । teṣu—</p>
<p>(<b>1</b>) <b>upaś‍liṣṭakriyo</b> dvidhā 1. ubhayasthakriyaḥ 2. anyatarasthakriyaś‍ca । tayoḥ</p>
<p><b>ubhayasthakriyo</b> yathā— kṛtākṛtam, kliṣṭākliśitaḥ, s‍nātānuliptaḥ,
bhraṣṭaluñcitaḥ (kāśikā 2.2.31) kṛṣṭā'tikṛṣṭam, krayākrayikā iti ।</p>
<p><b>anyatarasthakriyo</b> yathā— bhojyoṣṇam, prāptajīvikaḥ, āhitāg‍niḥ, kaṣṭaśritaḥ,
kākapeyā, idhmapravraś‍cana iti ।</p>
<p>(<b>2</b>) <b>gamitakriyo</b> dvidhā 1. ubhayakārakaḥ, anyatarakārakaś‍ca । tayoḥ—</p>
<p><b>ubhayakārako</b> yathā— dadh‍nopaś‍liṣṭa odano dadhyodanaḥ, guḍena miśrā dhānā
guḍadhānāḥ, śaṅkulayā kṛtaḥ khaṇḍaḥ śaṅkulākhaṇḍaḥ, akṣeṣu prasak‍taḥ
śauṇḍaḥ akṣaśauṇḍaḥ, kaṇṭhe sthitaḥ kālo yasya kaṇṭhekālaḥ, pañcasu
kapāleṣu saṃskṛtaḥ pañcakapāla iti ।</p>
<p><b>anyatarakārako</b> yathā— 'pragata ācāryaḥ prācāryaḥ', 'atikrānto mālāmatimālaḥ,
avakruṣṭaḥ kokilayā avakokilaḥ, pariglāno'dhyayanāt paryadhyayanaḥ,
niṣkrāntaḥ kauśāmbyāḥ niṣkauśāmbiḥ, prapatitāni palāśānyasya
prapalāśa iti ।</p>
<p>(<b>3</b>) <b>akriyo</b> dvidhā 1. vasturūpaḥ 2. avasturūpaś‍ca । tayoḥ</p>
<p><b>vasturūpo</b> yathā— upakumbham, tribhuvanam, nīlotpalam, rājapuruṣaḥ, citraguḥ,
dhavakhadirau iti ।</p>
<p><b>avasturūpo</b> yathā— adhistri, pratyurasam, yathāśakti, yāvadamatram, pāregaṅgam,
madhyesamudram iti ।</p>
<p>ayaṃ tūpaś‍liṣṭakriyo gamitakriyaś‍ca bhavati । yathā—</p>
<b><lg>
  <l>āyatīgavamāgacchatyātiṣṭhadgūpatiṣṭhate ।</l>
  <l>nikucyakarṇi śārdūlo'pohyapucchi pradhāvati ॥ 55 ॥</l></lg></b> (5.4.128 kāśikā),
<p>yathā ca—</p>

<pb n="128"/>
<b><lg>
  <l>1śalākāparyabhidyūnaṃ catuṣparyakṣaparyapi ।</l>
  <l>viparyaste vidhau yaś‍ca nalāderapi jāyate ॥ 56 ॥</l></lg></b> (2.1.10)
<p>keśākeśi, bāhūvāhavi, daṇḍādaṇḍi, muṣṭīmuṣṭi, ityapi gamitakriyamasattvarūpaṃ
kecit । yathā— (māgha. 18.12)</p>
<b><lg>
  <l>roṣāveśādābhimukhyena kaucinnāmagrāhaṃ raṃhasaivopajātau ।</l>
  <l>bhittvā hetī mallavanmuṣṭighātairgh‍nantau bāhūbāhavi vyāsajetām ॥ 57 ॥</l>
</lg></b>
<p>kecit punarasya vasturūpatvaṃ bruvate । yathā—</p>
<b><lg>
  <l>daṇḍādaṇḍi na kurvanti na kacākaci kokilāḥ ।</l>
  <l>tathāpi jitamevābhirvāgbhireva jagattrayam ॥ 58 ॥</l></lg></b> iti ।
<p>kutaḥ punaretad yadekadā daṇḍādaṇḍyādayaḥ sattvarūpāḥ, anyadā tvasattvarūpā iti ?</p>
<p>'tatra tenedamiti sarūpe' (2.2.27) sūtrasya vyākhyānabhedāt । tatrāsya
sūtrasyāyamarthaḥ—dve samānākṛtī śabdarūpe anyapadārthe samasyete tatreti teneti ca ।</p>
<p>kaḥ punarihānyapadārthaḥ ?</p>
<p>kecidāhuḥ — itiśabdasya prakāravācakatvāditthamiti, kecit punaḥ idamitthamiti ।
tatra pūrvasmin pakṣe'sattvarūpatā, itiśabdasyāsattvavācitvāt । uttarasmin sattvarūpatā,
idamiti sarvanām‍nā vasturūpaparāmarśāt ।</p>
<p>kaḥ punarihetiśabdārthaḥ ?</p>
<p>yo'sau tatretyadhikaraṇe teneti karaṇe vā idamarthānuyāyinī itikarttavyatārūpā kriyā,
'tatra gṛhītvā', 'tena prahṛtya' ityādikaḥ sarvanāmārtho yattaditi, taditi vyapadeśārthagrahaṇa—
praharaṇādikāyāḥ kriyāyāḥ sādhyaṃ yuddhādi ।</p>
<p>tadāha <b>candragomī</b> 'tatra gṛhītvā tena prahṛtya yuddhe sarūpam, supsupaikārthaṃ bhavati'
(cāndravyā. 2.2.47, 2.2.1) iti ।</p>
<!-- NOTES pg=128!-->
1. atra 'śalakāpari, catuṣpari, akṣaparīti dyūtaparibhāṣāḥ । tataś‍cottarārdhe nalāderityeva yujyate paṭhitum na
tu 'talāde' riti । tata eva uttarārdhamaspaṣṭamiti rāghavācāryaḥ । na ca 'pāṇḍulekho na parivarttanīya' iti
maryādāyā nalapāṭhe nāsti rakṣeti rāghavāryairapi na rakṣitā sā 'sarvatra' pāṭhāntaraṃ paśyadbhirebhirārambhata eva
svairaṃ paṭhitānyathāmūlapāṭhatvasya dṛṣṭacaratvāt । nasya tatvenāvabodho lipibhrama eva ।

<pb n="129"/>
<p>kimetad vak‍tavyam?</p>
<p>(na vak‍tavyam)1 ।</p>
<p>kathamanucyamānaṃ gamyate?</p>
<p>'sarūpa' ityekaśeṣāpavādane dvayoradhikaraṇayoḥ karaṇayoś‍ca tulyakālanirdeśāt ।
tarhi dvayostulyabalayoḥ pratiyoginorvyāpāramantareṇa dvayoradhikaraṇayoḥ karaṇayorvā
tulyakālanirdeśo bhavati, tathāpi yuddhādiniyamo (na) labhyate ।</p>
<p>kaḥ punarāha niyama iti?</p>
<p>yuddhagrahaṇāderanyatrāpi prayogāt । haste haste ca gṛhītvā mitrāya putraṃ samarpayati
hastāhasti, gālibhiś‍ca gālibhiś‍ca nirbhartsya pravṛttaḥ parihāso gālāgāli iti ॥</p>
<p>nanu cānyapadārthe bahuvrīhirityucyamāne—</p>
<p>vispaṣṭapaṭurvaṭuḥ, (6.2.24), punarutsyūtaṃ vāsaḥ, paraśśatāḥ śarada' (saka. 3.2.55)
iti <b>sāmānya</b>samāsānāṃ;</p>
<p>svayaṃdhautau pādau (2.1.25), sāmibhuktamannam (saka. 3.2.55), śreṇīkṛtāḥ pattayaḥ
(saka. 3.2.55) iti <b>viśeṣa</b>samāsānām;</p>
<p>vinikṛttaprarūḍho vṛkṣaḥ (2.1.49), kṛṣṇapiṅgalo grāvā, īṣatkaḍāro'ś‍meti
<b>viśeṣaṇa</b>samāsānām;</p>
<p>avakokilaṃ vanam {2.2.18(3)}, paryadhyayanaś‍chātra {2.2.18(4)},
niṣkauśāmbiḥ sārthaḥ {2.2.18(5)} iti <b>prādi</b>samāsānām;</p>
<p>śastrīśyāmā devadattā, avataptenakulasthitaṃ tavaitat, kūpamaṇḍūko māṇavaka iti
<b>upamāna</b>samāsānām;</p>
<p>rājavallabhā valabhī, varapradeyā kanyā (sa.ka. 3.2.47), māse jāto'syeti
(2.2.5) <b>ṣaṣṭhī</b>samāsānām;</p>
<p>kaṣṭaśrito ripuḥ (2.1.24), vṛkabhīto nyaṅkuḥ (2.1.37), śaṅkulākhaṇḍaḥ
(2.1.30), pogaṇḍa iti <b>kāraka</b>samāsānām (śrṛ.pra. 8);</p>
<p>aśrāddhabhojī brāhmaṇaḥ, pumān (abhāryaḥ), anekaḥ padārthaḥ (śrṛpra. 8, saka.
3.2.128), iti <b>n‌ñ‌</b>samāsānāṃ ca <b>bahuvrīhisaṃjñā</b> prāp‍noti ।</p>
<p>naivam, naiṣāmanyapadārthatvaṃ samāsena kriyate, apitu guṇavacanena । yadasau dravyaṃ śrito
<!-- NOTES pg=129!-->
1. idamatra rāghavācāryeṇāyoji 'sarvatra luptami'—ti ṭippaṇaṃ dadatā ।

<pb n="130"/>
bhavati guṇastasya yalliṅgaṃ vacanamartho vā sa tasyāpi bhavati । tad‍yathā śuklaṃ vastram,
śuklā śāṭī, śuklaḥ kambalaḥ, śuklau paṭau, śuklāḥ paṭā iti {mabhā. 1.2.64(54)} ।</p>
<p>kathaṃ punaḥ vispaṣṭapaṭuprabhṛtīnāṃ sāmānyasamāsatā ?</p>
<p>vispaṣṭādīni guṇavacaneṣu (6.2.24) iti jñāpakaiḥ samāsāvagame viśeṣaṇasamāsa—
saṃjñābhāve 'saha supā' (2.1.4) iti samāsābhyupagame na 'prāk‍kaḍārāt samāsaḥ' (2.1.3)
iti samāsasya samāsasaṃjñāśravaṇāt ।</p>
<p>kathaṃ svayaṃdhautādīnāṃ viśeṣaṇasamāsatā?</p>
<p>'svayaṃ ktena' (2.1.25), 'sāmi' (2.1.27), iti 'svayaṃsāmī'—ti
śabdayorvṛttivākyāviśeṣe'pi svaraikapadyārthameva (2.1.27 kāśikā) samāsārambhāt ।
śreṇyādayaḥ kṛtādibhiḥ (2.1.59), cavyarthe(2.1.59 vā) iti vṛttāvarthaviśeṣāt ।</p>
<p>kathaṃ chinnaprarūḍhādīnāṃ viśeṣaṇasamāsatā?</p>
<p>chinnaś‍cāsau prarūḍhaś‍cetyādiprakāreṇa viśeṣaṇaviśeṣyabhāvāt ।</p>
<p>nanu ca yadā chinno na tadā prārūḍhaḥ, yadā prarūḍho na tadā chinnaḥ । tat kathamarthayoḥ
parasparamasaṃmūrcchanāyāṃ samānādhikaraṇalakṣaṇo viśeṣaṇaviśeṣyabhāvo bhavati?</p>
<p>ya eva chinnaḥ sa evāyaṃ prarūḍha ityanusandhānāt ।</p>
<p>atheha kathaṃ kṛṣṇapiṅgala iti?</p>
<p>yo hyasya kṛṣṇo bhāgaḥ na sa piṅgalaḥ, yastu piṅgalaḥ sa na kṛṣṇa iti ।</p>
<p>samudāyeṣu vṛttāḥ śabdā avayaveṣu varttante, yathā pūrve pāñcālāḥ, 'uttarā kurava' iti ।
yadi vā kṛṣṇāvayavayogāt sa eva kṛṣṇaḥ, piṅgalāvayavayogāt sa piṅgala ityupapadyate
sāmānādhikaraṇyam ।</p>
<p>atha īṣadityanena kiṃ viśeṣyam?</p>
<p>kaḍāraguṇayuktaḥ padārthaḥ ।</p>
<p>kathaṃ punaravyayānāmasattvavacanatve sattvabhūtārthaviśeṣaṇatvaṃ bhavati?</p>
<p>kriyāviśeṣaṇatvāt ।</p>
<p>kā punaratra kriyā?</p>
<p>kaḍāreṇa guṇena yogaḥ । yadi vā'vyayānāṃ keṣāñcit sattvagandhitvena śaktiyogādiḥ
sattvadharmo dṛśyate । tad‍yathā doṣāmanyam ahaḥ, divāmanyā rātriḥ (mabhā. 1.1.41) ।</p>
<p>(<emph>granthapāto'tra—rā</emph>.)</p>

<pb n="131"/>
<p>'divākarād rakṣati yo guhāsu līnaṃ divā bhītamivāndhakāram' (kusaṃ. 1.12) iti
'grahavati? mitrahāriṇi? na tvaṃ yoṣā'si, doṣā'si' iti। evamayamapi sattvagandhitvena
guṇaṃ viśiṃṣan dravyaṃ viśeṣayiṣyati।</p>
<p>nanu kaḍāraṃ dravyameva kasmānna viśeṣayati? yathā īṣattantraṃ kātantramiti।</p>
<p>tathā sati guṇasyeṣad‍bhāvo na labhyate, taduktam 'īṣad‍guṇavacanena' (2.2.7) iti।</p>
<p>atha kathaṃ prādīnāṃ dravyavacanaiḥ samāsaḥ?</p>
<p>yatra hi kaś‍cit kriyāvācī śabdaḥ prayujyate tatraiva prādināṃ prayogo bhavati।</p>
<p>ucyate, prayogādevaitad gantavyam nūnamatra prayogārhaḥ śabdo na prayujyate, yena prādeḥ
sāmarthyamiti। tad‍yathā dhūmaṃ dṛṣ‍ṭvā'gniratreti gamyate, 1triviṣ‍ṭabdhakaṃ dṛṣ‍ṭvā 'parivrājaka'
iti।</p>
<p>ke punaratra prayogārhāḥ śabdāḥ?</p>
<p>ye kṛdantāḥ karmakarttṛvācinaḥ, tad‍yathā avakruṣ‍ṭaṃ kokilayā avakokilam,
pariglāno'dhyayanāt paryadhyayanaḥ, niṣkrāntaḥ kauśāmbyāḥ niṣkauśāmbiḥ' iti।</p>
<p>atha kathaṃ śastrīśyāmādaya upamānasamāsā upapadyante?</p>
<p>upamānāni sāmānyavacanaiḥ (2.1.55) ityādibhiḥ।</p>
<p>yadyevam, 'ivena vibhaktyalopaḥ pūrvapadaprakṛtisvaratvaṃ ca' (2.1.4) iti na
vak‍tavyam, 'vāsasī iva, kanye iva' ityādiprayogāṇām, upamānāni
sāmānyavacanairityanenaiva siddheḥ, vibhaktyalopamātraṃ punaralukprakaraṇe vak‍tavyaṃ bhavati।</p>
<p>ucyate nāyāmivaśabdaḥ sāmānyavācī, api tu sāmānyadyotakaḥ। tad‍yathā—netre
nīlotpale ityukte tadākāra—kāntyādayaḥ pratīyante। śastrīśayāmetyādiṣu sākṣāt
sāmānyavacanaḥ śyāmāśabdaḥ prayujyate।</p>
<p>atha avatap‍tenakulasthitāmityatra katham?</p>
<p>na hyayamupamāyām, apitu kṣepe। upamānenā'tra kṣepo gamyate—avatap‍te nakulasyeva
sthitaṃ tavaitaccāpalamiti yathā'vatap‍te nakulaś‍cirasthātā na bhavati tadvat kārthamārabhya
yaṃśicaraṃ tatra nāvatiṣ‍ṭhate sa evamucyate 'avatap‍te—nakula—sthitaṃ tavaitaditi।</p>
<p>etena kūpamaṇḍūka ityapi vyākhyātam। yathā kūpamaṇḍūkaḥ kūpād bahiraniḥsaran na
deśāntaravyavahāravedī, sa evamevamucyate kūpamaṇḍūko'yamiti।</p>
<!-- NOTES pg=131!-->
1. triviṣ‍ṭabdhakaṃ tridaṇḍamiti rāghavācāryaḥ ।

<pb n="132"/>
<p>atha rājavallabhetyādayaḥ kathaṃ ṣaṣ‍ṭhīsamāsāḥ? yato rājavallabhetyayaṃ bahuvrīhiḥ
kasmānna bhavati rājā vallabho'syā iti?</p>
<p>acetanatvena valabhyā vāllabhyāyogāt। rājñastu vallabheti bhavati। tatra rājā
nirjñātasyārthaḥ, svabhāvataḥ sāmānyāt pracyutaḥ, sāmānye vyavasthitasyopakarttumaśak‍teḥ,
sambandhisāmānyāpekṣaḥ saṃbandhiviśeṣāpekṣo vā, sambandhyantarasya vyavacchedārthaṃ pravṛtteḥ,
ubhayādhiṣ‍ṭhānatve satyapi saṃbandhasya parārthamupādānādud‍bhūtasaṃndhapravṛtti, upajāta—
pratipādikārthavyatirekaḥ, ātmani sambandhopabhogāt pradhāne'pyupayujayamānasambandhaṣaṣ‍ṭhyanta
upādīyate। pradhānāni cānirjñātārthāni prathamayaiva vibhaktyā yujyante। tad‍yathā— kva
punaridaṃ paṭhitam, bhrājā nāma ś‍lokā (mabhā. pṛ. 3kīlhārna)। tataś‍ca vallabhā—
śabdo'nirjñātārthatvātmavyapadeśāya svārthaviśeṣe niyamyamāna uparatautsukya audāsīnyena
pravarttate। tatra bhedādhiṣ‍ṭhānasya sambandhasya vācikā ṣaṣ‍ṭhī, padāntarābhidheye
sambandhinyākāṅkṣāvātā guṇapadena viśeṣyamāṇā guṇapadasthā śrūyate, viśeṣaviṣayatvāt
samāsasya। guṇāś‍ca svārthepasarjanapradhānārthepapādino bhede nivarttamāne bhedādhiṣ‍ṭhānaṃ
sambandhamabhyantarīkṛtya pravarttante। tatra rājavallabheti sambandhe prātipadikārthatāmāpādyamāne
tadviṣayā ṣaṣ‍ṭhī, svabhāvato nivṛttā kāryārthaṃ sāmānyena prasak‍tā 'supo dhātuprātipadikayoḥ'
(2.4.71) iti śāstrād vinivarttamāne vānvākhyāyate।</p>
<p>atha 'varapradeyā kanye'—ti ko'yaṃ samāsaḥ?</p>
<p>ṣaṣ‍ṭhītatpurūṣa eva yathā devadeyaṃ puṣpam, brāhmaṇadeyaṃ dhanam iti।</p>
<p>nanvevamete caturthīsamāsāḥ kasmānna bhavanti?</p>
<p>'caturthī tadarthārthabalihitasukharakṣitaiḥ' (2.1.36) iti tadarthādiṣveva
tatsamāmnānāt।</p>
<p>tadarthya eva hi tarhi samāsā bhavantu, taddhi yasmai pradīyate tadarthameva tad bhavati।</p>
<p>naivam, na tādarthyamātre caturthī samasyate, yathā'vahananāyolūkhalam, api tu prakṛti—
vikāratādarthye, yathā yūparūpāyā vikṛteḥ prakṛtibhūtaṃ dārū yūpadārviti (2.1.36 kāśikā)।</p>
<p>nanū ca nā'tra prakṛtivikāragrahaṇamasti, dṛśyate cāprakṛtivikārabhāve'pi
aś‍vaghāsaḥ, aś‍vasuram, 'athāto dharmajijñāsā' (pūrvamīmāṃsādarśanaṃ 1.1.1), iti
caturthīsamāsaḥ। tatkathamucyate prakṛtivikāratādarthya eva caturthyāḥ sāmārthyamiti?</p>

<pb n="133"/>
<p>acāryapravṛttirjñāpayati yadayaṃ balirakṣitagrahaṇaṃ karoti। yathājātīyakānāṃ ca samāse
balirakṣitagrahaṇamapunarūktaṃ bhavati, tathājatīyakānāṃ samāsaḥ। vikṛtīnāmeva caturthyantānāṃ
prakṛtibhiḥ saha samāse balirakṣitagrahaṇamapunarūktaṃ bhavati, na tādarthyamātre।
aś‍vaghāsādayastu ṣaṣ‍ṭhīsamāsā bhaviṣyanti। yaddhi yadarthaṃ bhavati ayamapi tatrābhisambandhaḥ,
tasyedamiti tad‍yathā guroridaṃ yad‍gurvarthamiti। tādarthyaṃ hi sambandhaviśeṣaḥ। viśeṣe
cāvaśyameva sāmānyaṃ saṃbhavati। na caitat karmādiṣvapi na dṛśyate, na māṣāṇāmaś‍nīyāt,
kṣutaṃ te sarvamevaitaditi।</p>
<p>nanu ca varapradeyā kanyeti yadi dadātiprayoge'pi na saṃpradānam, sampradāne'pi na
caturthe, ko'nyastayorviśeṣo bhaviṣyati?</p>
<p>kaḥ punarāha nātra saṃpradānam? saṃpradāna evaiṣā caturthyarthe ṣaṣ‍ṭhī। dṛśyate hi
saṃpradānādau ṣaṣ‍ṭhīcaturthyeraviśeṣeṇa prayogaḥ, tad‍yathā 'himavato hastī'
'purūṣamṛgaś‍candramase', 'na vā are jāyāyai kāmāya jāyā priyā bhavati ātmanastu kāmāya
jāyā priyā bhavati, cirāya dṛṣ‍ṭaḥ cirarātrāya dṛṣ‍ṭaḥ', 'rocate mama ghṛtaṃ saha mud‍gaiḥ śālayo
dadhiśaraṃ kramukāś‍ca', ghṛtameva mamāpi rocate śrṛtaśītaṃ ca saśarkaraṃ payaḥ iti।</p>
<p>atha māsajāto'yamiti kiṃpradhāno'yaṃ samāsaḥ?</p>
<p>uttarapadārthapradhānaḥ। sadharmaṇā'nenānyairūttarapadārthapradhānairbhavitavyam। anyeṣu cottara—
padārthapradhāneṣu yaivāsāvantarvarttinī vibhaktistasyāḥ samāse'pi śravaṇaṃ bhavati। tad‍yathā—
rājñaḥ purūṣo rājapuruṣaḥ iti। iha punarvākye ṣaṣ‍ṭhī, samāse prathamā। kenaitagadevaṃ bhavati?
yo'sau māsajātayoḥ abhisaṃbandhaḥ sa samāse nivarttate, abhihitaḥ so'rtho'ntarbhūtaḥ
prātipadikārthaḥ saṃpanna iti, tatra 'prātipadikārthe prathamā' (2.3.46) iti prathamā bhavati।</p>
<p>na tarhīdānīmidaṃ bhavati māsajātasyeti।</p>
<p>bāhyaṃ sambandhinamapekṣya bhaviṣyati।</p>
<p>nanu ca 'kālāḥ parimāṇinā' (2.2.5) ityanenāyaṃ samāsaḥ। na ca jātasya māsaḥ
parimāṇam, apitu triṃśadarātrasya, yathā droṇo badarāṇāṃ davadattasyeti na devadattasya droṇaḥ
parimāṇam, apitu badarāṇām। tadāha 'kālasya yena samāsastasyāparimāṇitvādanirdeśa'
(mabhā. 2.2.5 vā—1) iti।</p>

<pb n="134"/>
<p><b>(kālapadārthaḥ)</b></p>
<p>kiṃ punarbhavān kālaṃ manyate ?</p>
<p><b>yena mūrttīnāmupacayā apacayāś‍ca lakṣyante ।</b></p>
<p><b>tasyaiva tarhi kayācit kriyayā yuktasyāhariti (nāma) bhavati, rātririti ca ।</b></p>
<p><b>kayā kriyayā ?</b></p>
<p>ādityagatyā । tayaivāsakṛdāvṛttayā māsa iti ca bhavati, saṃvatsara iti ca bhavati ।
yadyevaṃ bhavati jātasya māsaḥ parimāṇam, kiṃ nu māsau jātasyetivat māso jātasya,
māsā jātasyeti prāp‍noti ।</p>
<p>naivam । māsajāta ityuk‍te dvitvādisaṃkhyāviśeṣasyānupalambhāt । yatra tūpalabdhe—
rnimittamasti tatra bhavatyeva, yathā—dvau māsau jātasya dvimāsajātaḥ, evaṃ trimāsajāta iti ।</p>
<p>kathaṃ punaḥ kārakāṇāṃ samāsa ityupapannaṃ bhavati ? teṣāṃ hi kriyayaivābhisaṃbandhaḥ । na ca
kriyāvācinaḥ subantatvamasti; subantayorevāntarbhūtakriyāviśeṣayorbhaviṣyatīti cet, naivam,
dravyāṇāṃ kriyopajanitaḥ sambandhaḥ śeṣaviṣayo bhavati, na kārakaviṣayaḥ । svabhāvasiddhaṃ hi
dravyaṃ siddhavadabhidhīyamānaṃ dravyāntaraṃ prati ātmapratilambhe nirākāṅkṣaṃ, na karmādibhāvaṃ
bhajate । na ca samāsaprakaraṇe kārakāṇi samasyanta iti vacanamasti ।</p>
<p>ucyate— mā bhūd vacanam, arthaṃtastu gamyate, yadāha 'dvitīyā śritā'—dibhiḥ
samasyate kaṣ‍ṭaṃ śritaḥ kaṣ‍ṭaśrita iti । tatra śrita ityupāttakriyāviśeṣaparicchinnaḥ karttā,
abhyantarīkṛta—sādhyasādhana—saṃbandha—kriyāntarasambandhārhaḥ svāśrayaviṣayāsu bāhyāsu
kriyāsu śak‍tyantarairapi virūddhaikārthasamavāyaḥ kaṣ‍ṭādīnyupasarjanībhūtayā
śrayatikriyayā'pekṣate । tataś‍ca śrayatikriyayā saṃbandhāt kaṣ‍ṭe karmatvamiti
śrayaṇakriyāpūrvakaḥ kaṣ‍ṭaśritayorabhisaṃbandho bhavati । tasmin svavṛttyavayavārthaśaktya—
nugṛhīte'rthāntare prādurbhūte tadabhidhāyī śabdaḥ samāsasaṃjñāṃ labhate । evaṃ 'vṛkād bhīto
vṛkabhīta' ityatrāpi 'pañcamī bhayena' (2.1.37) iti vṛkasya bhaye 'bhītrārthānāṃ bhayahetuḥ'
(1.4.25) ityapādānatvāt sati sāmarthye, abhyantarīkṛtakriyākārakasaṃbandhaḥ samudāyaḥ
samāsasaṃjñāṃ labhate ।</p>
<p>nanu ca, na vṛkasya bhītaṃ prati apādānatvam, apitu bhayaṃ bhītiḥ ityetāni ।</p>
<p>ucyate— yathā māso jātasyeti māsākhyaḥ kriyākalāpaḥ prathamakukṣigarbha—
viyogākhyasya janmano'vadhibhāvena paricchedako bhavati, janma pratilabdhāṃ vā sattāṃ

<pb n="135"/>
samāvṛttyā parimitena jātamapekṣate tathehāpi vṛkādityayamapādānaśabdo bhayamātrasyaivā—
vacchedako bhaviṣyati, na bhītasya।</p>
<p>yadi vā yathā kaṣ‍ṭaśrita ityatropātta—śrayati—kriyāsaṃbandhāt kaṣ‍ṭe karmatvamiti
śrayaṇakriyāpūrvakaṃ kaṣ‍ṭena saṃbadhyate, tathehāpyupāttabhayakriyāvacchinnaḥ karttā bhayakriyā—
saṃbandhād vṛkasyāpādānatvamiti bhayakriyāpūrvakaṃ vṛkena saṃbhantsyata iti।</p>
<p>bhavatu yatropasarjanībhūtāyā api kriyāyāḥ śravaṇaṃ, yatra tu kriyā na śrūyate tatra kathaṃ
śaṅkulākhaṇḍa iti?</p>
<p>pratīyamānā bhaviṣyati। tathāhi śṅkulākhaṇḍa ityukte kṛta iti pratīyate। tadetad
dyotayatannāha 'tṛtīyā tatkṛtena1 guṇavacanena' (2.1.30) iti।</p>
<p>nyāsāsiddhatvād vacanānarthakyamiti cet, na, vacanasya niyamārthatvāt—'yatraiva kṛta
ityādi gamyate tatraiva samāsaḥ, anyatra mā bhūdi'ti।</p>
<p>evaṃ ca gamyamāna—karotikriyopagṛhītakaraṇakartṛkaṃ tṛtīyāntena śaṅkulādinā
khaṇḍādīnāṃ guṇamuktavatāṃ matublopādinā dravyavacanānāṃ tṛtīyāntārthakṛtatve sati
sāmarthyamavasīyate, na tūktavaiparītye, yathā ākṣṇā kāṇaḥ, pādena khañjaḥ iti।
tadevamākṣip‍ta karotikriyā'vacchinnaḥ kriyāntarasambandhārhaḥ khaṇḍaśabdārtho
gamyamānopasarjanībhūtayā karotikriyayā śaṅkulādīnapekṣamāṇaḥ karaṇabhūtaiḥ karttṛbhūtairvā
śaṅkulādibhiḥ sambadhyate। tadvacanaś‍ca samudāyo'bhyantarībhūtakriyākārakasaṃbandhaḥ
samāsasaṃjño bhavati।</p>
<p>atheha kasmānna bhavati 'dadhnā paṭuḥ' 'ghṛtena paṭuḥ' iti?</p>
<p>asāmarthyāt।</p>
<p>kathamasāmarthyam?</p>
<p>sāpekṣamasamarthaṃ bhavati। na hi dadhnaḥ paṭunā sāmarthyam।</p>
<p>kiṃtarhi! bhujinā, dadhnā bhuṅkte paṭuriti।</p>
<p>ihāpi tarhi na prāpnoti śaṅkulayā khaṇḍa iti, atrāpi na śaṅkulāyāḥ khaṇḍena
sāmarthyam kiṃ tarhi? karotinā, śaṅkulayā kṛtaḥ khaṇḍa iti।</p>
<p>tatkṛteneti vacanād bhaviṣyati।</p>
<p>vacanāditi ced, atheha guṇavacanetyucyamāne kathaṃ matublopād dravyavacanena
khaṇḍādinā pratīyate?</p>
<!-- NOTES pg=135!-->
<p>1. mabhā. 2.1.30 tatkṛtārtheneti sūtrapāṭhaḥ।</p>

<pb n="136"/>
<p>iha tṛtīyā tatkṛtena guṇeneti siddhe yad‍vacanagrahaṇaṃ karoti tasyaitat prayojanam ।
evaṃ yathā vijñāyeta guṇamuktavān guṇavacanaḥ, khaṇḍaguṇavān khaṇḍaḥ, pāṇḍuguṇavān pāṇḍuḥ
(mabhā, 2.1.30) iti ।</p>
<p>yadyevam— nārthastatkṛtagrahaṇena bhavati, bhavati hi śaṅkulāyāḥ khaṇḍena sāmarthyam ।
asāmarthyādiha na bhaviṣyati dadh‍nā paṭuri— (mabhā. 2.1.30)—ti ।</p>
<p>idaṃ tarhi tatkṛtasya prayojanam— dravyavacanaiḥ kārakasamāse tadanurūpā
kriyā'dhyāharttavyeti । tad‍yathā akṣeṣu prasak‍taḥ śauṇḍaḥ akṣaśauṇḍa iti ।</p>
<p>atha dravyavacanaisyatkṛtasamāse guṇavacanenetyapi kimartham ?</p>
<p>iha mā bhūd—dhānyena dhanavān, gobhirvapāvāniti ॥</p>
<p>atha aśrāddhabhojīti ko'yaṃ samāsaḥ ?</p>
<p>asamarthanañ‌tatpurūṣaḥ । (mabhā. 2.1.1) ।</p>
<p>kiṃ punarihā'sāmarthyam ?</p>
<p>pūrvottarapadayormitho'napekṣā । tathāhi aśrāddhabhojīti bhujikriyayā nañaḥ sambandhaḥ, na
śrāddhena । na hi tasyāyaṃ niyamo na śrāddhaṃ bhok‍tavyamiti, apitu śrāddhaṃ na bhok‍tavyamiti ।
yatra hi varttipadārthasamavāyinī kriyā'bhidhīyamānā pratīyamānā vā svabhāvato nivṛttā nañā
dyotyate 'apācakaḥ, abrāhmaṇa' iti, tatraiva sāmarthyam । yatra tu bāhyakriyayā nañaḥ
saṃbandhastatrā'sāmarthyameva । yathā sūryamapi na paśyanti asūryaṃpaśyā rājadārāḥ, na
punargīyante apunargeyāḥ ś‍lokāḥ, lavaṇaṃ na bhuṅkte avalaṇabhojī bhikṣuriti ।</p>
<p>nanvevam— avayavārthavyatirik‍tasamudāyārthābhāve'rthavattvābhāvāt kathaṃ
prātipadikaṃsaṃjñā ?</p>
<p>samāsagrahaṇāditi ced anarthake kṛtārthatvānniyamā'nupapattiḥ । tataś‍cārthavato
vākyasyāpi prātipadikatvaprasaṅgaḥ ।</p>
<p>nanu ca asūryalalāṭayodṛśitapoḥ (3.2.36), ityanenāsamarthanañsamāsānāṃ
sādhutve jñāpite 'akiñcitkurvāṇa', 'amāṣaṃharamāṇaḥ', agādhādutsṛp‍ta/ṣ‍ṭam (mabhā. 2.1.1.)
ityādīnāmapi mā bhūt samāsa ityasūryaṃpaśyādayaś‍catvāra evā'samarthasamāsāḥ parigaṇyante,
(mabhā.2.1.1.) parigaṇanasāmarthyādeva prātipadikasaṃjñāpi bhaviṣyati, tathāpyanarthakatvādā—
śrayā'bhāve, saṃkhyākarmādyabhāve teṣā vācikā dyotikā vāpi vibhak‍tayo notpadyeran ?</p>

<pb n="137"/>
<p>naivam, samudāyastāvadānarthakye'pi 'na kevalā prakṛtiḥ prayok‍tavyā' iti
niyamādavaśyamevāvyayādivad vibhaktimātramapekṣate, avayavastvarthavattvāt saṃkhyākarmā—
derāśrayatvena tāṃ viśiṣ‍ṭāmevāṅgīkaroti । tataś‍ca yathā''turānāturayorekabhojana—
pratipattāvāturāṇāṃ bhojanamanāturo'pi pratipadyate tathā'vayavārthā'nugrahārthako'pi samudāyo
vibhaktiviśeṣameva pratipatsyata iti na kaś‍cid doṣaḥ ।</p>
<p>nanu 'asatyekārthībhāve vyapekṣādharmāḥ kathaṃ na nivarttante ?'</p>
<p>ke punaste ? <b>'viśeṣaṇayogaḥ, samuccayaḥ, saṃkhyāviśeṣa'</b> iti (śrṛ.pra. 7) । tatra—</p>
<p>brāhmaṇasya śobhanaṃ 'śrāddhaṃ na bhuṅkta' iti <b>viśeṣaṇayogaḥ,</b></p>
<p>śrāddhaṃ na bhuṅkte balimāmantraṇaṃ ceti <b>samuccayaḥ,</b></p>
<p>śrāddhaṃ śrāddhāni vā bhuṅkte iti <b>saṃkhyāviśeṣayogaḥ ।</b></p>
<p>te ca vākya evopalabhyante, na tvaśrāddhabhojīti vṛttau, na
hyaśrāddhabhojī(jo)brāhmaṇasya śobhanamityādi । tat kathamucyate nāstyatraikārthībhāva iti ?</p>
<p>naivam । aśrāddhaśabdo hyatrā'samarthaḥ, na tvaśrāddhabhojiśabdaḥ । aśrāddhabhoji—
viṣayāś‍caite viśeṣaṇayogadayaḥ pratīyante, nāśrāddhaviṣayā iti ।</p>
<p>nanu ca yadyaśrāddhaśabdaḥ samudāyārthābhāvādanarthakaḥ, aśrāddhabhojiśabdo'pyarthavada—
narthakasaṃghātatvādanarthakaḥ prāp‍noti ।</p>
<p>astvānarthakyam । vākyaviṣayāstu dharmā bhaviṣyanti tac‍cānarthakyamapi pariharttavyam
idaṃ ca varihriyate, śabdaśaktireṣā yadabhinne'pyarthe kenacicchabdenābhidhīyamāne
viś‍oṣaṇādiyogo bhavati, kenacinna bhavati । tatra vākye'samarthasamāsapadānāmavidyamānamāpi
vṛttau śabdāntaratvā— dastyekārthābhidhāyitvamiti ।</p>
<p>nanu ca, yadyasāmarthye'pi vacanāt samāsaḥ 'kimadya me vas‍traṃ nīlamutpalamāli
karṇe, neha kaś‍cit purūṣo vyāghraḥ sarati pallīm, paśya sakhi । kaṣ‍ṭaṃ śritaḥ priyo me
gurūkulam; kiṃ te śaṅkulayā khaṇḍo devadatta utpalena; gaccha tvaṃ yūpāya dārū śobhanaṃ
śaile, nivarttasva vṛkād bhayaṃ devadattasya yajñadattāt, bhāryā rājñaḥ purūṣo devadattasya;
sak‍tastvamakṣeṣu śauṇḍaḥ pibati pānāgāre' ityādāvapi samāsaḥ prāp‍noti; sa tarhyatrāpi
vacanād 'viśeṣaṇaṃ viśeṣyeṇa', 'dvitīyā śritādibhiḥ', 'tṛtīyā tatkṛtena', caturthī
tadarthena', pañcamī bhayena', 'ṣaṣ‍ṭhī subantena', 'sap‍tamī śauṇḍādibhiḥ' samasyata iti ।</p>

<pb n="138"/>
<p>viṣama upanyāsaḥ; parigaṇanādīnyasāmarthya eva samāsārthamārabhyante । yathā 'kṛtapūrvī
kaṭami' tyādyarthaṃ 'pūrvādiniḥ' (5.2.86), sapūrvāc‍ca (5.2.87) iti । 'viśeṣaṇaṃ
viśeṣyeṇa' ityevamādīni tu 'samarthaḥ padavidhiḥ' (2.1.1) iti sāmarthye satyupādīyante ।
sāmarthyaviṣayapradarśanārthameva ca 'viśeṣaṇaṃ viśeṣyeṇa' iti prathamāyāṃ sāmānādhikaraṇyaṃ
dvitīyāyāṃ ca śritādiniyamaḥ, tṛtīyāyāṃ tatkṛtādivacanam, caturthyāṃ prakṛtivikārabhāvaḥ,
pañcamyāṃ bhayādiparigaṇanam, ṣaṣ‍ṭhyāṃ pūraṇādiniṣedhaḥ, sap‍tamyāṃ śauṇḍādinirdeśa
ityupapadyate । tena yatra viśeṣaṇādiṣu sāmānādhikaraṇyāderabhāvastatrāsāmarthyāt samāso na
bhavati ॥</p>
<p>abrāhmaṇo'yamiti ko'yaṃ samāsaḥ ? samarthanañtatpurūṣaḥ ।</p>
<p>kiṃ pradhāno'yam ?</p>
<p>uttarapadārthapradhānaḥ । abrāhmaṇamānatetyukte brāhmaṇamātrasyānayanaṃ prāp‍noti ।</p>
<p>naiṣa doṣaḥ । idaṃ tāvadayaṃ praṣ‍ṭavyaḥ—atheha rājapurūṣamānayetyuk‍te purūṣamātrasyānayanaṃ
kathaṃ na bhavati rājā'tra viśeṣakaḥ prayujyate tena rājaviśiṣ‍ṭasyā''nayanaṃ bhavaṣyiti ।</p>
<p>ihāpi nañ—viśeṣakaḥ prayujyate, tena nañviśiṣ‍ṭasyānayanaṃ bhaviṣyati ।</p>
<p>kaḥ punarasau ?</p>
<p>nivṛttapadārthakaḥ । yadā punarasya padārtho nivarttate tadā kiṃ svābhāvikī nivṛttiḥ ?
āhosvid vācanikī ?</p>
<p>kiṃ cāp‍taḥ ? yadi svābhāvikī kiṃ nañ prayujyamānaḥ karoti ?</p>
<p>tarhi vācanikī bhaviṣyati; kiṃ ca pratikīlavat । tatra yathā kīla āhanyamānaḥ
pratikīlaṃ nivarttayati, evaṃ nañ prayujyamānaḥ padārthaṃ nivarttayati ।</p>
<p>yadyetannaño māhātmyaṃ syāt, na jātucid rājāno hastyaś‍vaṃ bibhṛyuḥ, netyeva brūyuḥ ।</p>
<p>evaṃ tarhi svābhāvikī nivṛttiḥ, nañ‌nimittā tūpalabdhiḥ, tad‍yathā santamasāndhakāre
dravyāṇāṃ pradīpanimittaṃ darśanam, na ca teṣāṃ pradīpo nivarttako bhavati । yadi punarayaṃ
nivṛttipadārthako nañ, kimarthaṃ brāhmaṇaśabdaḥ prayujyate ?</p>
<p>evaṃ yathā vijñāyeta 'asya padasyārtho nivṛtta' iti,</p>
<p>neti hyuk‍te saṃdehaḥ syāt kasya padārtho nivarttata iti; tatrāsaṃdehārthaṃ brāhmaṇaśabdaḥ
prayujyate । yadi vā sarva ete śabdāḥ avayaveṣvapi varttante brāhmaṇaḥ, kṣatriyaḥ, vaiśyaḥ, śūdra iti ।</p>
<b><lg>
  <l>tapaḥ śrutaṃ ca yoniś‍ca tatra brāhmaṇakāraṇam ।</l>
  <l>tapaḥśrutābhyāṃ yo hīno jātibrāhmaṇa eva saḥ ॥ 51 ॥</l>
</lg></b>

<pb n="139"/>
<p>tathā gauraḥ, kapilaḥ, piṅgalakeśaḥ ityetānapyantarān brāhmaṇye guṇān bruvanti ।
samudāyeṣu ca vṛttāḥ śabdā avayaveṣvapi varttante । tad‍yathā pūrve pañcālāḥ, uttarāḥ kurava
iti । evamayaṃ samudāye brāhmaṇaśabdo vṛtto'vayave'pi varttate guṇe jātau ca । guṇe tāvad
abrāhmaṇo'yaṃ yastiṣ‍ṭhan mūtrayatīti, abrāhmaṇo'yaṃ gacchan bhakṣayatīti ।</p>
<p>api ca kālaṃ kalmāṣaṃ māṣarāśivarṇamāpaṇe āsīnaṃ dṛṣ‍ṭvā'dhyavasyati nāyaṃ
brāhmaṇaḥ, abrāhmaṇo'yamiti nirjñātaṃ tasya bhavati, guṇakṛtā cārthasya nivṛttiḥ । atha jātau
jātihīne saṃdehād durūpadeśād‍vā'nyo brāhmaṇaśabdaḥ pravarttate । saṃdehāt tāvad gauramayaṃ
śucyācāraṃ piṅgalaṃ kapilakeśaṃ dṛṣ‍ṭvā'dhyavasyati brāhmaṇo'yamiti । tataḥ paś‍cādulabhyate nāyaṃ
brāhmaṇaḥ abrāhmaṇo'yamiti । tatra durupadeśo brāhmaṇaśabdo varttate । jātikṛtā cārthasya nivṛttiḥ ।</p>
<p>nanu ca —nañ‌vyavacchedāya brāhmaṇādiśabdaprayoge samāsasya pūrvapadapradhānatā
prāp‍noti ?</p>
<p>naivam । avyayasaṃjñāprasaṅgāt avyayaṃ hyasya pūrvapadam ।</p>
<p>naiṣa doṣaḥ । pāṭhenāvyayasaṃjñā kriyate, na ca naña‌samāsastatra paṭhyate । mā bhūdavyayeṣu
pāṭhaḥ; tathāpyabhidheyavalliṅgavacanāni bhavanti; yaś‍cehārtho'bhidhīyate na tasya
liṅgasaṃkhyābhyāṃ yogo'sti । nedaṃ vācanikam— aliṅgatā, asaṃkhyatā vā । kiṃ tarhi?
svābhāvikametat । tatra kimasmābhiḥ śakyaṃ vak‍tum, yannañaḥ prāk samāsālliṅgasaṃkhyābhyāṃ
yogo nāsti, samāse ca bhavati ।</p>
<p>yadi vā guṇavacanānāmāśrayato liṅgavacanāni bhavanti । yadasau dravyaṃ śrito bhavati
guṇaḥ samāso vā, tasya yalliṅgaṃ vacanaṃ ca tad guṇasyeva samāsasyāpi bhavati ।</p>
<p>ucyate iha trayī gatiḥ 1. kadācinnañarthenottarapadārtho viśeṣyate,</p>
<p>2. kadācinnañartha uttarapadārthena,</p>
<p>3. kadācinnañarthottarapadārthābhyāmanyaḥ padārtha iti । tatra—</p>
<p>(1) yadā nañarthottarapadārthābhyāmanyapadārtho viśeṣyate tadā 'samānādhikaraṇānāṃ bahuvrīhiḥ',
'nañarthaś‍ca viśeṣyo bhavatī' ti <b>ṣaṭ samāsārthabhedā</b> jāyante — 1. atyantābhāvaḥ,
2. anatyantābhāvaḥ, 3. anyatarābhāvaḥ, 4. tādātmyābhāvaḥ, 5. saṃbandhā'bhāvaḥ,
6. pradhvaṃsābhāva iti । yathā— arūpo vāyuḥ, anudārā kanyā, akiñcanaḥ pumān,
apiśācaḥ kuḍyaḥ, aghaṭaṃ bhūtalam, anaṅga kāma iti ।</p>

<pb n="140"/>
<p>(2) yadā tūttarapadārthena nañartho viśeṣyate tadā pūrvapadārthapradhānastatpuruṣaḥ ।
nañarthopādheś‍ca ṣaṭ samāsārthabhedā jāyante— <b>1. prāgabhāvaḥ, 2. sāmarthyābhāvaḥ,
3. āvaś‍yakatā'bhāvaḥ, 4. itaretarābhāvaḥ, 5. sattā'bhāvaḥ, 6. bhāvābhāva</b> iti ।
yathā— anutpanno ghaṭaḥ, apradhṛṣyaḥ subhaṭaḥ, abhūṣitaḥ kāntaḥ, avarṣā (mabhā. 2.2.6)
hemantaḥ, asacchaśaviṣāṇam, anudbhinnaḥ pravāla iti ।</p>
<p>(3) yadā tu nañarthenottarapadārtho viśeṣyate tadottarapadārthapradhānastatpuruṣaḥ, padārthasya ca
nañarthopādhe ṣaṭ samāsabhedā jāyante, yathā— 1. tadabhāvaḥ, 2. tadanyaḥ,
3. tatsadṛśaḥ, 4. tad‌viruddhaḥ, 5. tadapakṛṣṭaḥ, 6. tadutkṛṣṭa iti । yathā—
ananyaḥ, anatriḥ, abrāhmaṇaḥ, asitaḥ, amanuṣyaḥ, amānuṣaḥ iti ।
nanu ca, anyapadārthatatpuruṣayoranyatrāpi nañ‌samāso dṛśyate । yathā
makṣikāṇāmabhāvo'makṣikamiti ।</p>
<p>nāyaṃ nañ‌samāsaḥ, kintarhi 'avyayaṃ vibhakti' (2.1.6) ityādinā
avyayamabhāvārthe samasyate, avyayībhāvaś‍ca samāso bhavati । yathā nivātaṃ niśītam iti ।</p>
<p>kiṃ punaramī nañ‌samāsārthā anyapadārthādiṣu vyavatiṣṭhante uta saplavante?
kecid vyavatiṣṭhante pradhvaṃsābhāvādayaḥ । tad‌yathā—</p>
<b><lg>
  <l>bhavedabhīṣmamadroṇaṃ dhṛtarāṣṭrabalaṃ katham ।</l>
  <l>yadi tattulyakakṣo'tra bhavān dhuryo na yujyate ॥ 60 ॥</l></lg></b> (vesaṃ. 3.25)
<p>yathā ca anudarā kanyā, alomikā eḍaketi ।</p>
<p>kecit tu saṃplavante prāgabhāvādayaḥ । tad‌yāthā—</p>
<b><lg>
  <l>ajanmā puruṣastāvadapumān paśureva vā ।</l>
  <l>yāvallīlāvatīvakraprekṣitārthaṃ na budhyate ॥ 61 ॥</l></lg></b> (iti) ।
<p>yathā ca — aneke, aneka iti ।</p>
<p>nanu ca — ekaśabdo bahvarthaḥ । tad‌yathā—</p>
<p>(1) ekaḥ ko'pi sa kumbhasaṃbhavamuniḥ ityutkarṣārthaḥ । tatra—</p>
<p>(2) eke tāvadāhuriti pakṣāntarārthaḥ,</p>
<p>(3) eka evāyamāvayoḥ svabhāva iti tulyārthaḥ,</p>
<p>(4) naikaḥ śayītetyasahāyārthaḥ,</p>
<p>(5) ekamevedaṃ śabdabrahmetyabhedārthaḥ,</p>
<p>(6) ekaḥ dvau bahava iti saṃkhyārthaḥ ।</p>

<pb n="141"/>
<p>tatkasyeha grahaṇam?</p>
<p>saṃkhyārthasya।</p>
<p>utkarṣādīnāṃ kasmānna bhavati ?</p>
<p>anabhidhānāt। tadayathā amitra ityuk‍te pūrvapadārthapradhānatatpuruṣe śatrukareva pratīyate, na
tvasūryaḥ, evamaneka ityukte bahava eva pratīyante, na punaranutkarṣādimantaḥ। etena
tatpuruṣasyottarapadaprādhānye satyaneka ityapi vyākhyātam।</p>
<p>kathaṃ punarekasya pratiṣedhe bahūnāṃ sampratyayaḥ syāt ?</p>
<p>prasajyāyaṃ kriyāguṇau tataḥ paś‍cānnivṛttaṃ karoti। tad yathā— āsaya, bhojaya,
śāyaya anekamiti।</p>
<p>syādetat, yatra kriyāguṇau prasajyete, yatra tu khalu na prasajyete tatra tu
kathamanekastiṣṭhati iti ?</p>
<p>bhavatyevaṃjātīyateṣvapi ekasya pratiṣedhe bahūnāṃ sampratyayaḥ। tad yathā— na na ekaṃ
priyam, na na ekaṃ sukhamiti।</p>
<b><lg>
  <l>prakṛtipratyayau tredhā tridhopaskārabhak‍tayaḥ।
tridhaivopapadaprātipadikānāṃ vibhak‍tayaḥ॥ 62॥</l></lg></b>
<b><lg>
  <l>tridhopasarjanaṃ tredhā samāsa iti kīrttitaḥ।
prātipādasaśabdo'yamathānvākhyeya ucyate॥ 63॥</l></lg></b>
<b><lg>
  <l>padamiha trividhaṃ pratipādyate trividhameva ca vāk‍yamatha tridhā।
vyavahṛtiḥ khalu śabdanibandhanā yadanayorubhayoḥ prititiṣṭhati॥ 64॥</l></lg></b>
<p><b>iti mahārājādhirājabhojadevaviracite śrṛṅgāraprakāśe</b></p>
<p><b>prātipadikādiprakāśo nāma</b></p>
<p><b>॥ dvitīyaḥ prakāśaḥ॥ 2॥</b></p>
<p>revāprasādena sanātanena bhojādṛtenaiṣa prakāśa—lekhaḥ।</p>
<p>svayaṃ svahastād vihito'tra mūlaṃ kṛpā mahākālamaheś‍varasya॥</p>

<pb n="142"/>
<p>atha</p>
<p><b>śrṛṅgāraprakāśe tṛtīyaḥ prakāśaḥ</b></p>
<p>prakṛtyādiśabdaprakāśaḥ</p>
<p><b>(9. padam)</b></p>
<p><b>tatra padyate'nenārtha iti padam।</b></p>
<p>tat tridhā 1. kriyārūpam, 2. kārakarūpam, 3. upaskārarūpañca। teṣu—</p>
<p>sādhyārthābhidhāyi <b>kriyārūpam।</b></p>
<p>sādhanārthābhidhāyi <b>kārakarūpam।</b></p>
<p>sādhyasādhanayorbhūṣaṇādibhūtamupaskāram।</p>
<p>teṣāṃ pratyekaṃ ṣaḍbhedatvāt padasyāṣṭādaśa bhedā bhavanti। teṣu—</p>
<p><b>(1. kriyārūpaṃ padam)</b></p>
<p>(1) bhāvapadam, (2) karmapadam, (3) karttṛpadam, (4) bhāvakarmapadam,
(5) bhāvakarttṛpadam, (6) karmakarttṛpadaṃ ceti <b>kriyārūpa</b>—padabhedāḥ। teṣu—</p>।
<p><b>(1) bhāvapadaṃ yathā—</b></p>
<p>pacyate, apāci, pakṣyate devadattena; āsyate, āsi, āsiṣyate bhavatā; bhidyate,
abhedi, bhitsyate kusūlena; śrāyate, aśrāyi śrāyiṣyate yavāgvā;
evaṃ śrāyiṣīṣṭa, śaśre, aśrāyiṣyataudanena; ghāniṣīṣṭa, jaghne, aghāniṣyata hastinā;
grāhīṣīṣṭa, jagṛhe, agrāhiṣyata grāheṇa; dārśiṣīṣṭa, dadṛśe, adarśiṣyata preyaseti।</p>
<p><b>(2) karmapadaṃ yathā—</b></p>
<p>pacyate odanaḥ sūdena, āsyate māso bhṛtakena, gamyate grāmaḥ pānthena, supyate
krośaḥ śiśunā, akāri kaṭaḥ kuśalena, arodhi gaurgopālena, adohi dhenurvallavena,
atāpi pṛthivī rājñā, anvatātapta kitavaḥ karmaṇā, anubabhūve kambalaḥ kareṇa,
pakṣyate yavāgūrbhiṣajā, lapsīṣṭa bhikṣā tāpasena।</p>
<p>evaṃ kariṣyate kāritā kāriṣīṣṭa kaṭaḥ, ghāniṣyate ghānitā ghāniṣīṣṭa śatruḥ,
grāhiṣyate grāhitā grāhīṣaṣṭa granthaḥ, darśiṣyate darśitā darśiṣīṣṭa preyāniti।</p>

<pb n="143"/>
<p><b>(3) karttṛpadaṃ</b> yathā—</p>
<p>pacati caitraḥ, āste maitraḥ, tapati suvarṇaṃ suvarṇakāraḥ, tapyate tapasyāpasaḥ, sṛjati
mālāṃ mālikaḥ, sṛjate dharmaṃ dhārmikaḥ, udasarji svaṃ vadānyaḥ, udapādi sasyaṃ
bhūmiḥ parivārayante vṛkṣaṃ kaṇṭakāḥ, śoṣayate vrīhīnātapaḥ, saṃyujyate gṛhamedhī
bhāryayā, pacyate salohitaṃ phalamudumbaraḥ, tathā adīpi, adīpiṣṭa vahniḥ, ajani
ajaniṣṭa dhūmaḥ, abodhi abuddha prasuptaḥ, apūri apūriṣṭa kāmaḥ, atāyi atāyiṣṭa
dharmaḥ, āpyāyi, āpyāyiṣṭa loka iti।</p>
<p><b>(4) bhāvakarmmapadaṃ</b> yathā—</p>
<p>icchāmi bhuñjīta bhavān, icchāmi bhuṅktāṃ bhavanā, kāmaye yat sa bhuñjīta, prārthaye
yadi sa bhañjīta, saṃbhāvayāmi bhuñjīta bhavān, samarthayāmi bhokṣyate bhavān, śraddadhe
nābhuṅkta bhavān, avakalpayāmi nābhokṣyata bhavān, na śraddhadhe nanu bhavān vṛṣalaṃ
yājayet, nāvakalpayāmi tatrabhavān vṛṣalaṃ yājayiṣyati, na marṣayāmi tatrabhavān
vṛṣalamayāyajiṣyat, vigarhe api tatrabhavān vṛṣalaṃ yājayati, smarasi devadatta
kaśmīreṣu vatsyāmaḥ, abhijānāsi kaliṅgeṣu yadavasāma, abhijānāsi kaliṅgeṣu
śaś‍vadavasāma, smarasi kaśmīreṣu vatsyāma, tatraudanaṃ bhokṣyāmahe, abhijānāsi yat
kaliṅgeṣvavasāma yat tatraudanamabhuñjmahi; ehi manye rathena yāsyasi, jāne supto
vihāyasā gacchāmi, paś‍ya mṛgo dhāvati, iha paś‍yāmaḥ karmaṇi dvivacana—
bahuvacanānyudāhniyante iti।</p>
<p><b>(5) bhāvakarttṛpadaṃ</b> yathā—</p>
<p>corasya rujati, corasyāmayati, corasya bādhate, corasya pīḍayati, corasya dahati,
corasyātaṅkayati, corasya spṛśati, corasya śoṣayati, corasya mardayati, corasya
moṭayati, coraṃ jvarayati, coraṃ saṃtāpayati। tathā— bhavati pacati, bhavati pakṣyati,
bhavatyapākṣīt, bhavedapi bhavet, syādapi syāt, nāsti rame, ayūyujastvamasi,
asi tvamīśiṣe, asti gacchāmo vayam, astyatra kāñcid gāṃ paś‍yati, asi
bhavatu gamyate, bhavatu sādhayāma iti।</p>
<p><b>(6) karmakarttṛpadam</b> yathā—</p>
<p>rajyati vastraṃ svayameva, kuṣyati pādassvayameva, avakirate hastī, avākīrṣṭa vā

<pb n="144"/>
svayameva, grathnīte mālā, agrathiṣṭa vā svayameva, cīkīrṣate kaṭaḥ, acikīrṣata
vā svayameva, namate daṇḍaḥ anaṃsta vā svayameva, ucchrayate daṇḍaḥ, udaśiśriyata
vā svayameva, brūte kathā, avocata vā svayameva; prasnute gauḥ prāsnoṣṭa vā
svayameva; āhate gauḥ (3.1. 89 kāśikā), āvadhiṣṭa vā svayameva। anurundhe
gauḥ anvaruddha vā svayameva, akṛta kaṭaḥ svayameva (3.1. 62 kāśikā) iti।</p>
<p>anye punaramīṣāmapi karmakarttṛtvaṃ manyante—</p>
<p>bhidyate kusūlaḥ, svayameva, bhidyate rajjuḥ svayameva, lūyate kedāraḥ svayameva,
pacyate phalaṃ svayameva, bhajyate kāṣṭhaṃ svayameva, kuṣyate pādaḥ svayameva, adohi
gauḥ svayameva, arodhi gauḥ svayameva, ahāvi haviḥ svayameva, akāri kaṭaḥ
svayameva, tathā bhūṣayate kanyā svayameva, maṇḍayate kanyā svayameva, dohayate gauḥ
svayameva, ārohayate hastī svayameva, darśayate rājā svayameva, abhivādayate
guruḥ svayameva, lāvayate kedāraḥ svayameva, pācayate odanaḥ svayameva, bhedayate
kusūlaḥ svayameva, kārayate kaṭaḥ svayameva, gaṇayati gaṇaḥ svayameva, smarayati
vanagulmaḥ svayameva'iti। āhuś‍ca—</p>
<p>karmavat karmmaṇā tulyakriyaḥ (3.1. 87), karmavadabhāve yagātmanepadaciṇ (vad)bhāvāḥ
prayojanam (3.1. 87 kāśikā) acaḥ karmakarttari (3.1. 62), duhaśa‍ca (3.1.
63), na rudhaḥ (3.1. 64), na duh‍snunamāṃ yak‍ciṇau (3.1. 89), yak‍ciṇoḥ
pratiṣedho hetumaṇṇiśribruñāmupasaṃkhyānam (3.1. 89 vā. 1), bhūṣākarmakirādi (3.
1. 87), ṇi—śrantha—grantha—bruñātmanepadā—karmakāṇāmupasaṃkhyānam (3.1. 89 vā)।</p>
<p>tat tu samyak। tathāhi 'bhidyate kusūlassvayameva, akāri kaṭaḥ svayamevetyādiṣu
karmaṇyeva yak‍ciṇau, svayaṃśabdāttu karmakarttukatvapratītiḥ। arodhi gaussvayameveti rudherapi
karmavivakṣāyāṃ ciṇ bhavatyeva arodhi gaurgopāleneti। yadā tu gorātmanepada eva karmakarttutvaṃ
tadā arodhi gaurgopāleneti। yadā tu gorātmanepada eva karmakarttṛtvaṃ tadā'rodhi gaurātmanaiveti
bhavati। ya evārtha ātmanaiveti sa svayameveti। arodhīti cok‍te nāśrute karttṛvācini
padāntare karmakarttutvaṃ gamyate। tasmādihāpi karmaṇyeva ṇic। bhūṣayate kanyā svayamevetyādiṣu
tu 'ṇoraṇau yat karma ṇau cet sa karttā'nādhyāye' (1.3. 67) iti phalavati karttaryevātmanepadam।
kutastyā tarhyeteṣu karmakarttṛtāprasiddhiḥ ?</p>

<pb n="145"/>
<p>śrūyatām— karmapadeṣu tāvat—</p>
<b><lg>
  <l>kriyamāṇaṃ tu yat karma svayameva prasiddhyati।
sukaraṃ svairguṇaiḥ karttuḥ karmakartteti taṃ viduḥ॥1॥</l>
</lg></b>
<p>karttupadeṣu bhūtapūrvakatvāt tadavadupacāra iti। tathāhi kanyādayo lāvaṇyātiśayādibhi—
rātmabhūṣāyai prasādhanādīn prayuñjate। prayuñjate ca māghādayo mahākavayaḥ—</p>
<b><lg>
  <l>ākuñcitaprohanirūpitakramaṃ
kareṇurārohayate niṣādinam॥2॥ (māgha. 12.5)</l></lg></b>
<b><lg>
  <l>sa santataṃ darśayate gatasmayaḥ
kṛtādhipatyāmiva sādhu bandhutām॥ 3॥ (kirātā. 1. 10) iti</l></lg></b>
<p>phalamanayoḥ sukhāsikā lokarañjanaṃ ca। anyathaiko hastipakaiḥ pīḍyeta, dvitīyo
dudarśe iti nābhigamyate।</p>
<p>acetaneṣvapi kriyāphalavivakṣāyāṃ tu dṛś‍yate 'parivārayante vṛkṣaṃ kaṇṭakāḥ, śoṣayate
vrīhinātapa' iti। etena karaṇena tulyakriyaḥ karttā karmavad bhavatītyapi va vaktavyaṃ
bhavati। parivārayanti kaṇṭakairvṛkṣaṃ manuṣyāḥ, parivārayante kaṇṭakāḥ svayameveti। tathā
'duhipacyoḥ sakarmakayoḥ karttā bahulaṃ karmavad bhavatīti na vak‍tavyam। dugdhe gauḥ payaḥ
svayameva, payo muñcatīti gamyate। tasmādudumbarassalohitaṃ phalaṃ pacyata iti karmataiva
kriyāviśeṣaṇavivakṣitā। udumbaraśabdo'tra phalavṛttiḥ, udumbaraṃ tat kālena pacyate salohitaguṇaṃ
yathā bhavati lohitena pākena sambadhyata iti yāvat karttṛtvavivakṣāyāṃ ca pacatyātmānāmiti।
tathā yujeḥ ś‍yan karttari vak‍tavyam, māsaṃ yujyate brahmacārīti। karttṛtvavivakṣāyāṃ tu
daivādikatvaṃ na setsyati, karmatvavivakṣāyāṃ tu karmatvaṃ yathā; karttṛtvaṃ tu svayaṃ śabdena
gamyata ityalamatiprasaṅgena॥</p>
<p>kṛdantamapi khalu kriyārūpaṃ vidyate। tatra—</p>
<p><b>bhāvo</b> yathā— iha tairyātam, iha tairāsitam, iha tairbhuktam, iha taiḥ pītam; kṛtaṃ bhavatā,
prasuptaṃ bhavatā, sukṛtaṃ bhavatā, susik‍taṃ bhavatā, bhūtaṃ bhavatā, prabhūtaṃ bhavatā,
bhaviṣyamāṇaṃ bhavatā, bhūyamānaṃ bhavatā, bhavitavyaṃ bhavatā, bhavanīyaṃ bhavatā, bhavय़ṃ
bhavatā, avaś‍yaṃ bhāvyaṃ bhavatā, āśitabhavaṃ bhavatā, īṣadāḍhyambhavaṃ bhavatā,
durāḍhyaṃbhavaṃ bhavatā, svāḍhayaṃbhavaṃ bhavatā, īṣadutthānaṃ bhavatā, sūtthānaṃ bhavatā iti।</p>

<pb n="146"/>
<p><b>karma</b> yathā— prakṛtaḥ kaṭo bhavatā, kṛtaḥ kriyamāṇaḥ kariṣyamāṇo bhavatā, khalu kaṭaḥ
karttavyaḥ, kṛtyaḥ, karaṇīyaḥ, kāryaḥ; īṣatkāryaḥ, īṣatkaraḥ kriyārtho bhavatā,
īṣadāḍhyaṃkaraḥ svāḍhyaṃkaraḥ, īṣatpānaḥ somo bhavatā, supānaḥ, duṣpānaḥ;
duśśāsano'ribhirbhavān suyodhanaḥ, duryodhanaḥ, durdarśanaḥ, durdharṣaṇaḥ, durmarṣaṇaḥ, īṣallabhyo
janairbhavān, sulabhaḥ, durdarśaḥ iti।</p>
<p><b>karttā</b> yathā—kṛtavān kaṭam, upeyivān grāmam, vidvān vyākaraṇam, adhīyan pārāyaṇam,
dhārayannupaniṣadam, dviṣānnitihāsam, kurvan kaṭam, kaṭaṃ kurvāṇaḥ; viditā janāpavādān
prajāgaritāpararātrān, kanyāmalaṅkariṣṇuḥ, divamutpatiṣṇuḥ, grāmamāgāmukaḥ,
yoṣāmabhilāṣukaḥ, odanaṃ bubhukṣuḥ, śriyamāśaṃsuḥ, dādirgāḥ, papissomam, avaś‍yaṃdāyī,
śataṃdāyī, grāmaṅgāmī, grāmamāgāmī, kaṭaṃ kārako vrajati, odanaṃ pācako vrajatīti।</p>
<p><b>bhāvakarma</b> yathā— kriyāḥ kriyante, vidhayo vidhīyante, uṣṭrāsikā āsyante,
hataśāyikāśśayyante, arhati bhavānikṣubhakṣikām, ikṣubhakṣikāṃ meṃ dhārayasi, vyāvahāsīṃ
vidadhate (3.3. 43 kāśikā), sāṃkūṭinaṃ kurvanti, utsavamāmantrayai, samājamāmantrayai,
āmantraṇamāmantrayai, mantraṇaṃ nimantrayai, kāṃ tvaṃ kārimakārṣīḥ (3.3. 110), kāṃ
kārikām kāṃ kṛtim kāṃ kriyām, kā kṛtyām; kiṃ kṛtam, sarvāṃ kārimakārṣam,
sarvāṃ kārikām, sarvāṃ kṛtim, sarvāṃ kriyāṃ, sarvāṃ kṛtyām, sarvaṃ kṛtamiti।</p>
<p><b>bhāvakarttā</b> yathā— brahmabhūyaṃ varttate, brahmahatyā na bhavati, pāko varttate, tyāgo bhavati,
sāṃrāviṇaṃ varttate, ākhūttho bhavati (3.2. 4 mabhā.), anveṣaṇā varttate, vyāvabhāṣī
bhavati, samajaḥ paśūnām, udajaḥ paśūnām, gavāmupasaraḥ (3.3. 71), ṛtūnāṃ
paryāyaḥ, bhavata āsikā, bhavataḥ śāyikā, abhyūṣakhādikā varttate, ikṣubhakṣikā
udapādi, śirorttirvarttate (3.3. 108), pravāhikā na bhavati, śirorogaḥ śirobādha
/?/te, arocako na bhavati, nigrāhaste vṛṣala (3.3.45 kāśikā), avagrāhaste
vṛṣala, ajananiste vṛṣala (3.3. 112), abhavaniste vṛṣala bhūyāditi।</p>
<p><b>karmakarttā</b> yathā— svayaṃ dhauto pādau, svayaṃ vilīnamājyam, akṛṣṭapacyāśśālayaḥ
(3.1. 114), pacelimā māṣāḥ {3.1. 96(1)}, bhidelimāni kāṣṭhāni, bhidurā
bhūḥ, chidurā rajjuḥ, bhaṅguraṃ kāṣṭham, ārohayamāṇo hastī, lūyamānaḥ kedāraḥ,

<pb n="147"/>
bruvāṇā kathā, bhūṣamāṇā kanyā, grathnānā strak, śrathnānā strak, cikīrṣamāṇaḥ
kaṭaḥ, avakiramāṇo hastī, nayamāno daṇḍaḥ ucchrāyamāṇo daṇḍaḥ, duhānā dhenuḥ,
prasnuvānā dhenuḥ, rundhānā gauḥ āghnānā gauḥ, rajyad vastram, kuṣyan pāda iti।</p>
<p>anye punaramīṣāmapi <b>karmakarttṛtvaṃ</b> manyante—prakṛtaḥ kaṭaṃ bhavān, prakṛtaḥ kaṭo
bhavatā, yātaḥ panthānaṃ bhavān, yātaḥ panthā bhavatā, āsīno māsaṃ bhavān, āsīno māso
bhavatā, bhuṅkte odanaṃ bhavān, bhukta odane bhavatā, adhiśayitaḥ khaṭvāṃ bhavān,
adhiśayitā khaṭvā bhavatā, ārūḍho vṛkṣaṃ bhavān, ārūḍho vṛkṣo bhavatā, āśliṣṭaḥ priyāṃ
bhavān, āśliṣṭā priyā bhavatā, upasthitaḥ sūryaṃ bhavān, upasthitaḥ sūryo bhavatā,
upāsito'gniṃ bhavān, upāsito'gnirbhavatā, anūṣito guruṃ bhavān (3.4. 72 kāśikā),
anūṣito gururbhavatā, anujāto māṇavako māṇāvikām, anujātā māṇāvikā māṇavakena,
anujīrṇo vṛṣalīṃ devadattaḥ, anujīrṇā vṛṣalī devadattena iti। tanna samyag vāk‍yabhedāt॥</p>
<p>nanu ca bhāvanākṣepalabdhaḥ karttā na tiṅvācyaḥ।</p>
<p>tat kathamucyate karttṛpadaṃ, bhāvakarttṛpadaṃ, karmakarttṛpadaṃ ceti।</p>
<p>tathāhi— anvayavyatirekābhyāṃ śabdasyābhidhānaśaktiḥ kalpyate। bhāvanākṣepeṇa ca
pratīyate; karttari na tatra pratyayasyānvayavyatirekau kalpyate, yathā jātyākṣepeṇa vyakteḥ
pratītau na tāṃ prati śabdasya vācakaśaktikalpanopapattimatī।</p>
<p>kathaṃ punaḥ kartturanabhidhāne pratyayasya vacanapuruṣabhedo yujyate?</p>
<p>yathaiva nātmanepadeṣu।</p>
<p>jātyabhidhānapakṣe jāteraliṅgasaṃkhyāyā api tadādhāravyaktyāśrayāṇi liṅgavacanāni
pravarttante, tathaiva bhāvanāyā abhede'pi। tathā kartrāśrayo vacanapuruṣabhedaḥ prapatsyatīti।</p>
<p>na ca karttari lakāraḥ smaryata iti vācyam, yataḥ 'karttari kṛt (3.4. 67),
'laḥ karmaṇi ca bhāve cākarmakebhyaḥ' (3.4. 69), 'varttamāne laṭ' (3.2. 123), 'lasya
(3.4. 77, 78) 'tibādayaḥ (1.4. 101), tiṅstrīṇi trīṇi prathamamadhyamottamāḥ
tānyekavacanadvivacanabahucānyekaśaḥ yuṣmadi XXX madhyamaḥ, asmadhuttamaḥ, śeṣe prathamaḥ
(1.4. 102—108), bhāvakarmaṇorātmanepadam (1.3. 13), śeṣāt karttari parasmaipadam
(1.3. 78) ityādivāk‍yānāṃ ' dv‍yekayordvivacanaikavacane (1.4. 22), 'bahuṣu bahuvacanam'
(1.4. 21) iti saṃkhyāvidhānena sahaikārthaviṣayatvādekavāk‍yatā vyākhyātā। eko hi

<pb n="148"/>
pacatītyādiśabdastairvyākriyate। tatraiṣa vākyārtho bhavati— kartturekatve ekavacanaṃ tibityādi,
kartturdvitve dvivacanaṃ tasityādi, kartturbahutve bahuvacanaṃ jhītyādi। evaṃ ca bhāvanākṣipta—
karttṛsaṃkhyāyāmeva lakāraḥ smaryate na karttari।</p>
<p>ucyate, yadi bhāvanākṣiptakarttṛsaṃkhyā lakāreṇocyate, devadattenāsyata iti
bhāvābhidhāyino'pi karttṛsaṃkhyāyāmevābhidhānaṃ prāpnoti, ubhayatrāpi karttṛsadbhāvāt। yenaiva
hi nimittena pacatītyādau karma saṃkhyābhidhānamāsādayati tenaiva prayogāntare'pyāsādayet।
kataṃ ca karttaryabhidhīyamāne tad‌viśiṣṭasaṃkhyābhidhānaṃ yuk‍tam ?</p>
<p>atha saṃkhyāmātramabhidhīyate na viśeṣaḥ; tarhi puruṣādibhedapratīteranupapattiḥ। tadviśiṣṭā—
bhidhānaṃ ca tadabhidhānapurassareṇa nyāyyam, nā'gṛhītaviśeṣaṇā viśeṣyabuddhirvarttata iti nyāyāt
na ca śabdenāsaṃspṛś‍yamāno'pi karttā sannidhimātreṇa saṃkhyāṃ viseṣāyitumutsahate, saṃkhyāyā
dharmarūpatvād dharmiṇā kartturavacchedakatvena saṃsparśo yujyate। karaṇādīnāmapi sānnidhya—
dharmitvāt tathātvopapatteḥ। kiñca lakāreṇābhihitayorbhāvanāsaṃkhyayoruttarakālo bhāvanākṣip‍taḥ
karttā labhyate। tato'sya pūrvabhāvād bhāvanāsamakālamabhihitayā saṃkhyayā aviśeṣāt
sarvakārakāṇāmavacchedaḥ prāpnoti। paś‍cācca karttākṣip‍taḥ kathaṃ bhāvanāsamakālamabhihitāṃ
saṃkhyāmātmani nirundhyāt ?</p>
<p>atha saṃkhyāvadabhāvanāpratītisamakālameva karttā pratīyate; na tarhyākṣepalabhyaḥ, apitu
saṃkhyāvallakāreṇābhidhīyata eveti।</p>
<p>kiñca devadattādipadena pacatītyādessāmānādhikaraṇyadarśanāt saṃkhyāvān karttaiva
lakāreṇābhidhīyate। yadi punaḥ karttṛssaṃkhyānamekatvādikaṃ lakāro brūyāt tadā devadattasya
pacatītyevaṃ prayogaḥ syāt yathā devadattasyaikatvamiti। atha na saṃkhyānamucyate lakāreṇa,
kintu saṃkhyeya eva devadattādirabhidhīyate। devadattaḥ pacatītyekatvasaṃkhyāvacchinnaḥ pākaṃ
karotityarthaḥ। evaṃ caṃ saṃkhyeye'bhidhīyamāne karttaivābhihito bhavati।</p>
<p>na ca kartrabhidhāne'pi śakteḥ kārakatvāt samānādhikaraṇā'nupapattiriti vācyam,
śaktirhi lakāreṇāpyabhidhīyamānā guṇadravyaparatantraivābhidhīyate। yathā—'śuklaḥ paṭaḥ, śuk‍lā
śāṭī'—ti।</p>
<p>api ca bhavanto'pi karma lakāravācyaṃ manyante, tadanupapannam। yathaiva hi
bhāvanākṣepalabhyatvāt kartturavācyatvaṃ tathā karmaṇo'pi bhavitumarhati।</p>

<pb n="149"/>
<p>athānākṣepāt karmaṇo vācyatvam। evaṃ ca sati kartturapi tathātvopapattiḥ। na hi
kriyākṣepe kartṛkarmaṇorviśeṣamupalabhāmahe। yathaiva hi kartrā vinā kriyā na pratīyate evaṃ
karmaṇāpi। na sarvatra karmasambandha iti cet, yatrā'sti tatra katham ? atha karmaṇo'pi
kriyākṣepalabhyatvāt tadgatā'pi saṃkhyaivocyate lakāreṇa। kathamidānīṃ karttṛkarmā'nabhidhāyako
lakāraḥ k‍vacit karttṛgatāṃ saṃkhyāmabhidhatte; k‍vacit karmagatāmiti viśeṣo bhavati? na ca
viśeṣaṇaṃ nāstīti vācyam, yataḥ pacatītyatra ullasitena karttṛrūpatvena pacyata ityatra
rūpagṛhītakarmaniṣṭhatvena pratītirūtpadyate। kiṃ ca lakāraṇe karttṛkarmaṇoranabhidhāne devadattaḥ
pacatītyanabhihite karttari tṛtīyā, odanaḥ pacyata iti karmaṇi dvitīyā prāpnoti।</p>
<p>athaivamucyate karttṛkarmmasaṃkhyayorabhihitatvānna bhaviṣyato vibhaktī। kṛdanteṣu
tarhyaniṣṭaprāptiḥ saṃkhyāyāḥ kṛtyabhidhānāt। tatra pak‍va odana iti dvitīyā, paktā devadatta
iti tṛtīyā prāpnoti।</p>
<p>nanu cobhayaṃ vibhak‍tyarthaḥ saṃkhyā karmmādayaś‍ca। tatra yathā''khyāteṣu saṃkhyāyā
abhihitatvāt karttṛkarmmaṇordvitīyātṛtīye na bhavataḥ, tathā kṛdanteṣu kārakasyā'bhihitatvāt
saṃkhyā, saṃkhyāyā dvitīyādayo na bhaviṣyanti।</p>
<p>syādetat। yadyabhihite pratiṣedhaḥ syāt, anabhihite tvayaṃ vidhiḥ sāmarthyaikavāk‍yatābhyāṃ
paryudāsāśrayaṇāt। tatra tiṅnteṣu saṃkhyābhidhāne'pyanabhihitatvāt kartṛkarmaṇoḥ kārakavibhaktiḥ
prāpnoti। kṛdanteṣu kārakābhidhāne'pi anabhihitatvāt saṃkhyāyāḥ kārakavibhak‍tayaḥ prāpnuvanti।
api ca 'devadattaḥ pacan, devadattaḥ pacamāna' iti śatṛśānacoḥ karttari ca saṃkhyāyā
apyanabhidhānāt tṛtīyā na prāpnoti ? atha śatṛśānacoḥ karttṛnabhidhānamāśrīyate tiḍaḥ
kimaparāddham ? tasyāpi lādeśatvāt śatṛśānacoḥ kṛttvāt, 'karttari ca kṛt' (3.4. 67)
iti vacanāt; kartturabhidhānāditi cet karmaṇaḥ kathamodanaṃ pacyamāna iti। atha sthānino
lakārasya karmaṇi vidhānāt tadādeśatvācca śānacaḥ karmābhidhānaṃ bhaviṣyati। tathāhi 'laḥ
karmaṇi ca bhāve cākarmakebhyaḥ' (3.4. 69) iti, 'bhāvakarmaṇoḥ' (1.13.13),'ātmanepadam
(1.3. 12) iti vā karmaṇi lakāro vidhīyate। evaṃ sati yatrāpi tiṅo'pi vidhīyante
tatrāpi karmaṇi prāpnoti। tataś‍ca karttaryati kenāpavāryate ?</p>
<p>tatrāpi 'karttari kṛt'(3.4. 67), 'śeṣāt kartari parasmaipadam' (1.3. 78) iti
karttari lakāro'pi vidhīyate। taduktam—</p>

<pb n="150"/>
<b><lg>
  <l>ātmanepadarūpeṇa sarvatraiva hi karmaṇi ।</l>
  <l>lakārassyāt tathaivāyaṃ karttaryapi bhavenna kim ॥ 4 ॥</l>
</lg></b>
<p>na ca karttari yā karmaṇi yā saṃkhyā tatra tiṅo bhavantītyāśrayitumucitam । na hi
'laḥ karmaṇi ca bhāve cākarmakebhyaḥ' (3.4.69) ityasya 'dvyekayordvivacanaikavacane'
(1.4.22)'bahuṣu bahuvacanam' (1.4.21) ityanenaikavāk‍yatvaṃ vidyate, bhāve'pi lakārasya
vidhānāt । na ca bhāvasya sādhyatvena saṃkhyāyogo'sti । nāpi 'svaujasa' (4.1.2)
ityādervidhānasya saṃkhyāvibhaktividhānena sahaikavāk‍yatvam asaṃkhyebhyo'pyavyayebhyassubutpatteḥ ।
āha ca <b>mahāvārttikakāraḥ</b> 'sup‍tiṅoraviśeṣavidhānād dṛṣṭaviprayogācca niyamārthaṃ vacanam
{1.4.21(1)} iti । <b>mahābhāṣyakāro'</b>pyāha— 'sup‍tiṅo'viśeṣeṇotpadyante, utpannānāṃ niyamaḥ'
iti । tasmānna kartṛkarmasaṃkhyāyāṃ lakāravidhiḥ, apitu karttṛkarmaṇorevetyabhyupagantavyam ।</p>
<p>kathaṃ punassarvakārakasannidhāne lakāreṇa karttṛkarmaṇorevābhidhānam ?</p>
<p>ucyate, tayoreva prādhānyāt । tatra karttuḥ prādhānyam, karaṇādīnāṃ tadadhīnavṛttitvāt
karmaṇastu tadarthatvameva tatpravṛtteḥ । yadi vā karttṛkarmavyāpārābhidhāyino dhātoḥ para upajāyamāno
lakāraḥ karttṛkarmaṇī evābhidadhāti ।</p>
<p>atha kathaṃ karttṛkarmavat kālādikamapi nābhidadhāti? viṣayabhedāt ।
tathāhi <b>ṣaḍarthāstiṅantena pratīyante</b> — (3.1.67 mabhā.)</p>
<p><b>1. kriyā, 2. kālaḥ, 3. upagrahaḥ, 4. kārakaṃ, 5. puruṣaḥ, 6. saṃkhyeti ।</b></p>
<p>teṣu 'kriyākālātmanepadanimittāni prakṛtirabhidhatte, pratyayaḥ sādhanaṃ saṃkhyāṃ puruṣaṃ ca ।
tatra prakṛtyabhidheyeṣu kriyā pradhānam, kālopagrahau viśeṣaṇam । pratyayābhidheyeṣu sādhanaṃ
pradhānaṃ, saṃkhyāpuruṣau viśeṣaṇam ।</p>
<p>kathaṃ punaḥ saṃkhyā kārakasyaiva viśeṣaṇam, na kriyākālopagrahapuruṣāṇām ?</p>
<p>ucyate, kriyāyāḥ sādhyatvenāpariniṣpannatvāt kālasya ca kriyāto'vyatirekāt,
vyatireke'pi vā kriyāvacchedakatvenopasarjanatvāt । upagrahasyāpi gandhanādeḥ kriyādharmatve—
nā'pariniṣṭhitatve anidantānirdeś‍yatvādasaṃbandhaḥ saṃkhyāyāḥ । puruṣastu prathamādiḥ sādhanameva,
nānyaḥ kaś‍cit । ataḥ kārakeṇaiva saṃkhyābhisaṃbadhyate, na kriyādibhiriti । tadevaṃ tiṅvācyatvena
karttuḥ karttṛpadaṃ, bhāvakarttṛpadaṃ, karmakarttṛpadaṃ ceti yaduk‍taṃ tadupapannameveti ।</p>

<pb n="151"/>
<p><b>(2. kārakarūpaṃ padam)</b></p>
<p><b>karttṛpadaṃ, karmapadaṃ, karaṇapadaṃ, saṃpradānapadam, apādānapadam adhikaraṇapadaṃ</b> ceti
kārakarūpabhedāḥ। tatra kartrādayaḥ kārakaprastāve'grataḥ prapañcayiṣyante; iha tu
saṃbandhāvicchedā leśata udāhriyante। teṣāṃ —</p>
<p><b>(karttṛpadam)</b></p>
<p><b>karttā</b> trijhā <b>1. svatantraḥ 2. asvatantraḥ 3. karmakartta</b> ceti।</p>
<p><b>(1. svatantraḥ)</b> tatra (svatantraḥ) kriyāyāṃ svecchayā karaṇādikārakāṇi yaḥ prayuṅakte, na tu taiḥ
prayujyate saḥ svatantraḥ। sa dvidhā <b>1. svavibhaktivācyaḥ, 2. paravibhaktivācyaś‍ceti।</b></p>
<p>tayoḥ svavibhaktivācyo yathā— (māgha. 10.25)</p>
<b><lg>
  <l>mānabhaṅgapaṭunā suratecchāṃ tanvatā prathayatā dṛśi rāgam।
lebhire sapadi bhāvayatāntaryoṣitaḥ praṇayineva madena ॥ 5 ॥</l></lg></b>
<p>paravibhaktivācyo yathā—(māgha. 10.33)</p>
<b><lg>
  <l>cārutā vapurabhūṣayadāsāṃ tāmanūnanavayauvanayogaḥ।
taṃ punarmakaraketanalakṣmīstāṃ mado dayitasaṅgamabhūṣaḥ ॥ 6 ॥</l></lg></b>
<p><b>(2. asvatantraḥ)</b> yo'nyaprayuktaḥ kriyāsu vyāpriyate so'svatantraḥ। so'pi dvidhā—
<b>1. udbhūtavyāpāraḥ 2. anudbhūtavyāpāraś‍ca।</b></p>
<p>tayorudbhūtavyāpāro yathā—(kirātā. 1.31)</p>
<b><lg>
  <l>guṇānuraktāmanuraktasādhanaḥ kulābhimānī kulajāṃ janādhipaḥ।
paraistvadanyaḥ ka ivā'pahārayenmanoramāmātmavadhūmiva śriyam ॥ 7 ॥</l></lg></b>
<p>anudbhūtavyāpāro yathā—(kirātā 9.71)</p>
<b><lg>
  <l>cittanirvṛtividhāyi viviktaṃ manmatho madhumadaśśaśibhāsaḥ।
saṅgataṃ ca dayitaiḥ sma nayanti prema kāmapi bhuvaṃ pramadānām ॥ 8 ॥</l></lg></b>
<p><b>(3. karmakarttā)</b> karmakarttāpi dvidhaiva—</p>
<p><b>1. udrikttakarmāṃśaḥ, 2. anudrikttakarmāṃśaś‍ca।</b></p>
<p>tayorudrikttakarmāṃśo yathā—</p>
<b><lg>
  <l>etaducchvasitapītamaindavaṃ soḍhumakṣamamiva prabhārasam।
muktaṣaṭpadavirāvamañjasā bhidyate kumudamānibandhanāt ॥ 9 ॥ (kusaṃ. 8.70)</l></lg></b>

<pb n="152"/>
<p>anudriktakarmāṃśo yathā—(kirātā. 1.18)</p>
<b><lg>
  <l>udārakīrtterudayaṃ dayāvataḥ praśāntabādhaṃ diśato'bhirakṣayā।
svayaṃ pradugdhe'sya guṇairupasnutā vasūpamānasya vasūni medinī ॥ 10 ॥</l></lg></b>
<p><b>(karmapadam)</b></p>
<p>kartuḥ kriyayā'nanyārthayā yadāpyate tat karma। tadapi tridhā—</p>
<p><b>1. nirvarttyam 2. vikāryam 3. prāpyaṃ</b> ca। teṣu—</p>
<p><b>(1) nirvartyam — 'yadasajjāyate sad vā janmanā tat prakāśate' ॥ 11 ॥</b> (vāpa. 3.7.49)
tayoḥ prathamaṃ yathā—(kāvyāda. 2.236)</p>
<b><lg>
  <l>ayamāndolitaprauḍhacandanadrumapallavaḥ।
utpādayati lokasya prītiṃ malayamārutaḥ ॥ 12 ॥</l></lg></b>
<p>dvitīyaṃ yathā—(māgha.10.15)</p>
<b><lg>
  <l>santameva ciramaprakṛtatvādaprakāśitamadidyutadaṅge।
vibhramo madhumadaḥ pramadānāṃ dhātulīnamupasarga ivārtham ॥ 13 ॥</l></lg></b>
<p><b>(2) vikāryamapi</b> dvidhā prakṛtyucchedāt guṇāntarādhānācca।</p>
<p>tatra prathamaṃ yathā—(kusaṃ. 3.72)</p>
<b><lg>
  <l>krodhaṃ prabho! saṃhara saṃhareti yāvad giraḥ khe marutāṃ caranti।
tāvat sa vahnirbhavanetrajanmā bhasmāvaśeṣaṃ madanaṃ cakāra ॥ 14 ॥</l></lg></b>
<p>dvitīyaṃ yathā—(kusaṃ. 8.27)</p>
<b><lg>
  <l>tāṃ pulomatanayā'lakocitaiḥ pārijātakusumaiḥ prasādhayan ।
nandane ciramayugmalocanaḥ saspṛhaṃ suravadhūbhiraikṣyata ॥ 15 ॥</l></lg></b>
<p><b>(3) prāpyamapi</b> dvidhaiva kathitam akathitaṃ ca।</p>
<p>tatra yat kṛtya—kta—khala—rthādibhira—bhidhīyate tat <b>kathitam।</b>
yat tairnābhidhīyate <b>tadakathitam</b>। tayorādyaṃ yathā— (kirātā. 8.6)</p>
<b><lg>
  <l>nipīyamānastabakā śilīmukhairaśokayaṣṭiś‍calabālapallavā।
viḍambayantī dadṛśe vadhūjanairamandadaṣṭoṣṭhakarāvadhūnanam ॥ 16 ॥</l></lg></b>
<p>dvitīyaṃ yathā—(kusaṃ. 6.29)</p>
<b><lg>
  <l>tāmasmadarthe yuṣmābhiryācitavyo himācalaḥ।
vikriyāyai na kalpante sambandhāḥ sadanuṣṭhitāḥ ॥ 17 ॥</l></lg></b>

<pb n="153"/>
<p>(<b>karaṇapadam</b>)</p>
<p>kriyāsiddhau sādhakatamatvena yadavyavahitaṃ vyāpriyate tat <b>karaṇam ।</b> tadapi tridhā —
<b>1. bāhyam 2. ābhyantaraṃ 3. bāhyābhyantaraṃ</b> ca ।</p>
<p>(<b>1</b>) teṣu <b>bāhyaṃ</b> dvidhā— <b>vyavadhāyakam avyavadhāyakaṃ ca ।</b>
tayorādyaṃ yathā—(kusaṃ. 7.14)</p>
<b><lg>
  <l>dhūpoṣmaṇā tyājitamārdrabhāvaṃ keśāntamantaḥkusumaṃ tadīyam ।</l>
  <l>paryakṣipat kācidudārabandhaṃ dūrvāvatā pāṇḍumadhūkadāmnā ॥ 18 ॥</l>
</lg></b>
<p>dvitīyaṃ yathā— (raghu. 6.3)</p>
<b><lg>
  <l>vaidarbhanirdiṣṭamasau kumāraḥ klṛptena sopānapathena mañcam ।</l>
  <l>śilāvibhaṅgairmṛgarājaśāvastuṅgaṃ nagotsaṅgamivāruroha ॥ 19 ॥</l>
</lg></b>
<p>(<b>2</b>) <b>abhyantaramapi</b> dvidhā kartturbhinnamabhinnaṃ ca ।</p>
<p>tayorbhinnaṃ yathā—(kirātā. 8.32)</p>
<b><lg>
  <l>śilāghanairnākasadāmuraḥsthalairbṛhanniveśaiś‍ca vadhūpayodharaiḥ ।</l>
  <l>taṭāntanītena vibhinnavīcinā ruṣeva bheje kaluṣatvamambhasā ॥ 20 ॥</l>
</lg></b>
<p>dvitīyaṃ yathā—(kusaṃ. 5.39)</p>
<b><lg>
  <l>prayuk‍tasatkāraviśeṣamātmanā na māṃ paraṃ saṃpratipattumarhasi ।</l>
  <l>yatassatāṃ sannatagātri! saṅgataṃ manīṣibhiḥ sāptapadīnamucyate ॥ 21 ॥</l>
</lg></b>
<p>(<b>3</b>) <b>bāhyābhyantaramapi</b> dvidhā bahirmukham antarmukhaṃ ca ।</p>
<p>tayorādyaṃ yathā—(māgha. 5.2)</p>
<b><lg>
  <l>gatayā puraḥ pratigavākṣamukhiṃ dadhatī ratena bhṛśamutsukatām ।</l>
  <l>muhurantarālabhavamastagiressavituś‍ca yoṣidamimīta dṛśā ॥ 22 ॥</l>
</lg></b>
<p>dvitīyaṃ yathā—(māgha. 5.2)</p>
<b><lg>
  <l>bibhratau madhuratāmatimātraṃ rāgibhiryugapadeva papāte ।</l>
  <l>ānanairmadhuraso vikasadbhirnāsikābhirasitotpalagandhaḥ ॥ 23 ॥</l>
</lg></b>
<p>(<b>saṃpradānapadam</b>)</p>
<p>kriyākāryatvenāvadhāritaṃ karmaṇā kriyayā vā saṃyogaṃ yadanubhavati tat <b>sampradānam</b> ।
tat tridhā <b>1. dadātikarmavyāpyam, 2. karmamātravyāpyam, 3.kriyāvyāpyañceti ।</b> teṣu—</p>

<pb n="154"/>
<p>(<b>1</b>) <b>dadātikarmavyāpyaṃ</b> dvidhā 1. svatvasyā'nivṛttau 2. nivṛttau ca
tayorādyaṃ yathā—(kusaṃ. 8.19)</p>
<b><lg>
  <l>cumbanādalakacūrṇadūṣitaṃ śaṅkaro'pi nayanaṃ lalāṭajam ।</l>
  <l>ucch‌vasatkamalagandhaye dadau pārvatīvadanagandhavāhine ॥ 24 ॥</l>
</lg></b>
<p>dvitīyaṃ yathā—(vikramo. 3.14)</p>
<b><lg>
  <l>dātuṃ vā prabhavasi māmanyasyai karttumeva vā dāsam ।</l>
  <l>nāhaṃ punastathā tvaṃ yathā hi māṃ manyase bhīru ॥ 25 ॥</l>
</lg></b>
<p>(<b>2</b>) <b>kriyākarmavyāpyaṃ</b> dvidhā dadātyarthaviṣayam adadātyarthaviṣayaṃ ca ।
tatra prathamaṃ yathā—(kirātā. 5.28)</p>
<b><lg>
  <l>śrīmallatābhavanamoṣadhayaḥ pradīpāḥ śayyā navāni haricandanapallavāni ।</l>
  <l>asmin ratiśramanudaś‍ca sarojavātāḥ smarttuṃ diśanti na divaḥ surasundarībhyaḥ ॥ 26 ॥</l>
</lg></b>
<p>dvitīyaṃ yathā—(kusaṃ. 3.60)</p>
<b><lg>
  <l>śaśaṃsa tasmai praṇipatya nandī śuśrūṣayā śailasutāmupetām ।</l>
  <l>praveśayāmāsa ca bharturenāṃ bhrūkṣepamātrānumatapraveśām ॥ 27 ॥</l>
</lg></b>
<p>(<b>3</b>) <b>kriyāvyāpyamapi</b> dvidhaiva, pāribhāṣikamapāribhāṣikaṃ ca ।</p>
<p>tayoḥ prathamaṃ yathā—(kirātā. 9.35)</p>
<b><lg>
  <l>na srajo rurucire ramaṇībhyaś‍candanāni virahe madirā vā ।</l>
  <l>sādhaneṣvapi raterupadhatte ramyatāṃ priyasamāgama eva ॥ 28 ॥</l>
</lg></b>
<p>dvitīyaṃ yathā-(kusaṃ. 7.86)</p>
<b><lg>
  <l>itthaṃ vidhijñena purohitena prayuktapāṇigrahaṇopacārau ।</l>
  <l>praṇematustau pitarau prajānāṃ padmāsanasthāya pitāmahāya ॥ 29 ॥</l>
</lg></b>
<p>(<b>apādānapadam</b>)</p>
<p>tatra kartrā karmaṇā vā kriyājanyameva dhrauvyeṇa yadvibhāgamavagāhate <b>tadapādānam</b> ।
tattridhā — <b>1. nirdiṣṭaviṣayam 2. upāttaviṣayam 3. apekṣitakriyaṃ</b> ceti ।</p>
<p>(<b>1</b>) teṣu <b>nirdiṣṭaviṣayaṃ</b> dvidhā— <b>ujjhitam anujjhitaṃ</b> ca ।</p>
<p>tayorādyaṃ yathā—(raghu. 16.48)</p>
<b><lg>
  <l>svedānuviddhārdranakhakṣatāṅke sandaṣṭa bhūyiṣṭhaśikha kapole ।</l>
  <l>cyutaṃ na karṇādapi kāminīnāṃ śirīṣapuṣpaṃ sahasā papāta ॥ 30 ॥</l>
</lg></b>

<pb n="155"/>
<p>dvitīyaṃ yathā—(kirātā. 9.11)</p>
<b><lg>
  <l>auṣasātapabhayādapalīnaṃ vāsaracchavivirāmapaṭīyaḥ ।</l>
  <l>sannipatya śanakairiva nimnādandhakāramudavāpa samāni ॥ 31 ॥</l>
</lg></b>
<p>(<b>2</b>) <b>upāttaviṣayama</b>pi dvidhā— <b>heyamupādeyaṃ</b> ca ।</p>
<p>tayorādyaṃ yathā—(kirātā. 8.7)</p>
<b><lg>
  <l>karau dhunānā navapallavākṛtī vṛthā kṛthā mānini mā pariśramam ।</l>
  <l>upeyuṣī kalpalatābhiśaṅkayā kathaṃ nu vitrasyati ṣaṭpadāvalī ॥ 32 ॥</l>
</lg></b>
<p>dvitīyaṃ yathā—(raghu. 17.1)</p>
<b><lg>
  <l>atithiṃ nāma kākutsthāt putramāpa kumudvatī ।</l>
  <l>paś‍cimād‌yāminīyāmāt prasādamiva cetanā ॥ 33 ॥</l>
</lg></b>
<p>(<b>3</b>) apekṣitakriyamapi dvidhaiva— sāmānyāpekṣaṃ viśeṣāpekṣaṃ ca ।
tayorādyaṃ yathā—(māgha. 10.21)</p>
<b><lg>
  <l>mā punastamabhisīsaramāgaskāriṇaṃ madavimohitacittā ।</l>
  <l>yoṣidityabhilalāṣa na hālāṃ dustyajaḥ khalu sukhādapi mānaḥ ॥ 34 ॥</l>
</lg></b>
<p>dvitīyaṃ yathā—</p>
<b><lg>
  <l>kuto bhavānadhvaga! citrakūṭād dṛṣṭastvayā śrīlalitasvabhāvaḥ ।</l>
  <l>kiṃ tena mugdhe madanotsave'smin kāmaṃ tvayā veśmani lekhayāmi ॥ 35 ॥</l>
</lg></b>
<p>(<b>adhikaraṇapadam</b>)</p>
<p>kartrā karmaṇā vyavahitaṃ <b>kriyādhāro'dhikaraṇam ।</b>
tattridhā—<b>1. vaiṣayikaṃ, 2. aupaśleṣikaṃ, 3. naimittikaṃ</b> ca । teṣu —</p>
<p>(<b>1</b>) <b>vaiṣayikaṃ</b> dvidhā — dravyavaiṣayikaṃ guṇavaiṣayikaṃ ca ।
tayorādyaṃ yathā— (māgha. 9.45)</p>
<b><lg>
  <l>kadalīprakāṇḍarucirorutarau jaghanasthalīparisare mahatī (ti) ।</l>
  <l>raśanākalāpakaguṇena vadhūrmakaradhvajadviradamākalayat ॥ 36 ॥</l>
</lg></b>
<p>dvitīyaṃ yathā— (nīti.52)</p>
<b><lg>
  <l>vipadi dhairyamathābhyudaye kṣamā sadasi vākpaṭutā yudhi vikramaḥ ।</l>
  <l>yaśasi cābhirucirvyasanaṃ śrutau prakṛtisiddhamidaṃ hi mahātmanām ॥ 37 ॥</l>
</lg></b>

<pb n="156"/>
<p><b>(2) aupaśleṣikamapi</b> dvidhā— ekadeśikamabhivyāpakaṃ ca ।</p>
<p>tayorādyaṃ yathā— (māgha. 10.39)</p>
<b><lg>
  <l>svarśabhāji viśadacchavicārau kalpite mṛgadūśāṃ suratāya ।</l>
  <l>sannatiṃ dadhati peturajasraṃ dṛṣṭayaḥ priyatame śayane ca ॥ 38 ॥</l>
</lg></b>
<p>dvitīyaṃ yathā—(kirātā. 9.63)</p>
<b><lg>
  <l>rāgakāntanayaneṣu nitāntaṃ vidrumāruṇakapolataleṣu ।</l>
  <l>sarvathāpi dadṛśe vanitānāṃ darpaṇeṣviva mukheṣu madaśrīḥ ॥ 39 ॥</l>
</lg></b>
<p>(<b>3</b>) <b>naimittikamapi</b> dvidhaiva— <b>śuddhaṃ saṅkīrṇaṃ</b> ca ।</p>
<p>tayorādyaṃ yathā—(gāsa. ve. 734)</p>
<b><lg>
  <l>kaḍue/kaha de dhūmaṃdhāre abbhuttaṇamaggiṇo samappihii ।</l>
  <l>muhakamala—cubaṇālehaḍammi pāsaṭṭhie diare ॥ 40 ॥</l>
</lg></b>
<lg><l>(kaṭuke/kathaṃ sakhi dhūmāndhakāre'bhyuttejanamagneḥ samāpsyate ।</l>
  <l>mukhakamalacumbanalampaṭe pārś‍vasthite devare॥)</l></lg>
<p>dvitīyaṃ yathā—</p>
<b><lg>
  <l>ihādhītī pūrve dhṛtadharaṇibhāraḥ kamaṭharā—
ḍapāṃ nāthenāsmādgiriśataśaraṇyena paṭhitāḥ ।</l>
  <l>tataḥ prāptā dūrīkṛtabhuvanatāpairjaladharai—
ssatāṃ tu svopajña satatamupakāropaniṣadaḥ ॥ 41 ॥</l>
</lg></b>
<p>(<b>karttā</b>)</p>
<p>pravṛttaprayojakastu nimittaviśeṣo hetuḥ <b>kartā</b> ca bhavati ।</p>
<p>so'pi tridhā— <b>1. prerakaḥ, 2. anukūlaḥ, 3. pratyāyaka</b>ś‍ca ।</p>
<p>(1) tatra prerako dvidhā— vyavahito'vyavahitaśca ।</p>
<p>tayo<b>rvyavahito</b> yathā— (raghu. 6.83)</p>
<b><lg>
  <l>sā cūrṇagauraṃ raghunandanasya dhātrīkarābhyāṃ karabhopamorūḥ ।</l>
  <l>āsañjayāmāsa yathāpradeśaṃ kaṇṭhe guṇaṃ mūrtamivānurāgam ॥ 42 ॥</l>
</lg></b>
<p><b>avyavahito</b> yathā— (māgha. 10.16)</p>
<b>
<lg><l>sāvaśeṣapadamuktamupekṣā srastamālyavasanābharaṇeṣu ।</l>
  <l>gantumutthitamakāraṇataḥ sma dyotayanti madavibhramamāsām ॥ 43 ॥</l>
</lg></b>

<pb n="157"/>
<p>(<b>2</b>) <b>anukūlo</b>'pi dvidhā— siddhaḥ, sādhyaś‍ca ।</p>
<p><b>siddho</b> yathā—</p>
<b><lg>
  <l>gehājireṣu navaśālikaṇāvapātagandhānubhāvasubhageṣu kṛṣīvalānām ।</l>
  <l>ānandayanti musalollasanāvadhūtapāṇiskhaladvalayapaddhatayo vadhūṭyaḥ ॥ 44 ॥</l>
</lg></b>
<p><b>sādhyo</b> yathā—</p>
<b><lg>
  <l>suṇṇammi giriggāme vaṇamahisa—visāṇa—bhagga—vai—veḍhe ।</l>
  <l>gahavai—dhūā daṃsaṇa—maṇorahā/harā maṃ pasāeī ॥ 45 ॥</l>
</lg></b>
<lg><l>(śūnye girigrāme vanamahiṣaviṣāṇabhag‍navṛtiveṣṭe ।</l>
  <l>gṛhapatiduhitā darśanamanorathā/harā māṃ prasādayati॥)</l></lg>
<p>(<b>3</b>) <b>pratyāyako</b> dvidhā— adṛṣṭaprayojyakriyo, dṛṣṭaprayojyakriyaśca ।
tayoḥ kaṃsaṃ ghātayati, puṣyeṇa candraṃ yojayatītyādira<b>dṛṣṭaprayojyakriyaḥ</b> ।</p>
<p>sa yathā —</p>
<b><lg><l>śailairbandhayati sma vānarahṛtairvālmīkirambhonidhiṃ</l>
  <l>vyāsaḥ pārthaśaraistathāpi na tayoratyuktirudbhāvyate ।</l>
  <l>vāgarthau ca tulādhṛtāviva tathāpyasmatprabandhānayaṃ</l>
  <l>loko dūṣayituṃ prasāritamukhastubhyaṃ pratiṣṭhe! namaḥ ॥ 46 ॥</l>
</lg></b>
<p>ārātri vivāsamācaṣṭe rātrīrvivāsayati, māhiṣmatyāṃ sūryamudgamayati, ityādirdṛṣṭa—
prayojyakriyaḥ । sa yathā—(māgha. 11.5)</p>
<b><lg>
  <l>vipulataranitambābhogaruddhe ramaṇyāḥ śayitumanadhigacchañ jīviteśo'vakāśam ।</l>
  <l>ratiparicayanaśyannaidratandraḥ kathañcid gamayati śayanīye śarvarīṃ kiṃ karotu ॥ 47 ॥</l>
</lg></b>
<p>kathaṃ punaḥ kaṃsaṃ ghātayati kathakaḥ, baliṃ bandhayati gāthaka ityādau prayojakavyāpāreṇa
ṇijutpattiḥ? ucyate—</p>
<b><lg>
  <l>śabdopahitarūpāṃstān buddherviṣayatāṃ gatān ।</l>
  <l>pratyakṣamiva kaṃsādīn sādhanatvena manyate ॥ 48 ॥</l></lg></b> (vāpa. 3.7.5)
<p>teṣāṃ cotpattiprabhṛti āvināśāt samṛddhimācakṣāṇaḥ parānapi tathaiva pratyāyayati ।
tathā hi vaktāro bhavanti 'gaccha hanyate kaṃsaḥ, kiṃ gatena hataḥ kaṃsa' iti । evaṃ rātriṃ
vivāsayatītyādāvapi tathā pratyāyanamavagantavyam । ayaṃ ca sūtrānārambhapakṣe nyāyaḥ । sūtrārambhapakṣe
tu ākhyānāt kṛtastadācaṣṭe kṛlluk prakṛtipratyāpatiḥ prakṛtivacca kārakam ityudāhṛtaṃ
purastāt ।</p>

<pb n="158"/>
<p>athāyaṃ ṇijartho dhātvarthatvenāvacchidyamānaḥ kiṃ sākṣādavacchidyate? evaṃ bhavitumarhati;
na hyanyadihopalabhyate । tadanupapannam । kriyayoḥ sādhyatvena svasādhanāpekṣayā paraspareṇa
sambandhaḥ । astu tarhi karturvyavadhānena । ayuktaṃ caitat । dhātvartho hi kartṛvyāpārarūpaḥ,
so'nupalabhyamānamapi kartāramākṣipya tad‍dvāreṇa pratyayārthaṃ viśeṣayati ।</p>
<p>na caivaṃ sati preraṇānarthakyaṃ, yato vicchedamāśaṅkamānaḥ kriyāyāṃ pravṛttamapi prerayati ।
yatrāpyapravṛtta eva pravartyate tatrāpi yogyatvādva‍uddhisthaṃ kriyāsambandhaṃ gṛhītvā prayuṅkte ।
buddhinibandhano'pi kriyākartrossambandha upapadyate । tadāpyākhyānāt kṛtastadācaṣṭa
ityādyupasaṃkhyānaṃ 'na vā sāmānyakṛtatvāddhetuto hyaviśiṣṭam' iti buddhinibandhanatvenaiva
pratyākhyātam । tadā ca buddhikaṃso buddhivāsudevena hanyata ityevaṃbhūtabuddhiviṣayaṃ
prayojakavyāpāramāśritya punarbauddha eva prayojakavyāpāro'ṅgīkṛtaḥ । atho'rthākṣiptakartṛsaṅgatāyā
dhātvabhihitāyāḥ kriyāyāḥ pratyayārthatvena preraṇādinā sambandha iti । ata eva pravṛtto'pi
preṣyamāṇe loḍādipratyayotpatteḥ kartṛtvasyāpāyāt । nanu kathamapravṛttabāhyayogaḥ kartṛtvamupeyāt ।
praiṣasādhyaṃ ca kartṛtvaṃ kathaṃ nāma tataḥ prāgeva bhavet ? ucyate; nedaṃ bāhyaprayogapravṛttyadhīnaṃ
kartṛtvamabhidhīyate । kriyāyāṃ tu sambadhyamānatvena vivakṣitāyāṃ tatsādhyatānāntarīyakaḥ
sāmarthyaprāpitasannidhānaḥ kartā sthita eva prayojakavyāpāreṇa bāhyaprayogasiddhyarthameva
viṣayīkriyate । anyathā prayojakavyāpārāpekṣakartṛtve prayojakottarakālamevāsya kartṛtvaṃ bhavediti
na saṃprati kartṛtvābhāve tannibandhano loḍādirupapadyate । tasmātpacatītyādinā yaḥ pacati sa
pākaṃ prati pravartayatviti kathitaṃ bhavati । kriyāsāmarthyādenaṃ nirjñātaṃ kartāraṃ praiṣyatayā—
bhidheyabhāvena lakāro'bhiniviśate । tathā hi— so'yaṃ pākādidhātvarthasāmarthyādavagataḥ kartā
sādhanatvārthasya bāhyaprayogasaṃpattyarthapreṣaṇādivyāpāraviṣayīkṛtaḥ pratyayenābhidhīyata ityāmananti ।</p>
<p>bhavatu nāma kriyāprāpitasannidhānaḥ kartā । sa tu niyata eva puruṣaḥ kathaṃ jñāyate,
yenaivamucyate yastvaṃ pacasi sa pākaṃ pravartayeti । ata eva bhāṣye sakriyasya kartuḥ prayoge
ṇicamabhidhāya dravyamātrasya prayoge loṭa utpattirabhihitā—pṛcchatu mā bhavān, anuyuṅktāṃ
mā bhavān iti । ucyate dravyamātramapi preṣyamāṇaṃ kriyāsādhanayogyameva preṣyate, na kāṣṭhakuḍyādi ।
nanvevaṃ ṇico loṭaś‍ca viṣayasaṅkara prāp‍noti? nāsti saṅkaraḥ; yasyāvagatamasakṛt pramāṇāntareṇa
kriyākartṛtvamasāveva sambhāvitakriyo ṇijviṣayaḥ । adṛṣṭakriyāsāmarthyaṃ tu yogyameva dravyamātraṃ
loḍ‍‌viṣaya iti । tena pacetyayamarthaḥ yastvaṃ pacasi pākārhaḥ pāke śaktaḥ sa tvaṃ pravartaya
pākamiti । evaṃ ca kriyākartṛtvena yogyatayā jñāyamānasya prayoge pravartyamānatvāt

<pb n="159"/>
karturevādhikāra ityuktaṃ bhavati । kiṃ ca 'vidvacchūrābhijātakartṛke rājye bhavānadhikṛta'
ityādivacanabhaṅgibhirayamevārthassamarthyate ।</p>
<p>yadi tarhi na kartādhikriyate nāyaṃ matimān viśiṣṭameva puruṣamevaṃprakāre'—
dhikāre'nurundhīta yameva kañcitpuruṣamupādadīta ।</p>
<p>athavā ete loḍādiviṣayāḥ praiṣādiviṣayāḥ । te kasya dharmabhūtāḥ, tatraiva te varṇayanti
'prayok‍tuḥ (iti)'; prayoktā hi preṣaṇādibhirabhimatasiddhaye'bhilāṣāt puruṣaṃ pravartayati; sa
ca k‍vacit preṣayan, k‍vacidadhyeṣayan, k‍vacidāmantrayamāṇa iti śabdasyaite vyāpārā ityapare ।</p>
<p>preṣaṇā hi sarvavidhyādisādhāraṇarūpā । sā ca śabdavyāpāraḥ, nimantraṇādayastu
pramāṇādinibandhanāstadviśeṣāḥ । tathā hi — idaṃ nimantraṇaṃ, iyamanujñā, ayaṃ prāptakāla iti
prakaraṇāderavagamyate ।</p>
<p>anyanmataṃ prayojyavyāpāraviśeṣāḥ; te cāsaṃviditāḥ; sa tu puruṣo liṅādiprayogād
bhojanādikriyāsu nimantraṇādyavasthāntaramātmānaṃ manyate nimantrito'hamadhyeṣito'hamiti ।</p>
<p>anye tvāhuḥ — vidhireka evārthaḥ pratyayasya । sa ca yajetetyāderyathārūpo'vagamyate
tathārūpa eva । kaṭaṃ kuru; iha karotyarthātmake vidhivaddhātvarthānuyāyinīti kārakāṇāmabhi—
saṃbandhaḥ । yataḥ karotyarthātmakavyāpāreṇa kārakāṇāṃ viśeṣa upajāyamāna upalabhyate; kurvan
hi kārako bhavati ।</p>
<p>anye tvāhuḥ — yo'yaṃ pākādiko viśeṣa itaretaravailakṣaṇyenopalabhyamānaḥ
pratiniyataphalajanakaḥ, yatraiva phalasādhakatvāt karaṇāni pravartante tasyaiva tu vyāpārātmakatvāt
kriyārūpatāpi saṃpannaiveti ।</p>
<p>aparamataṃ — tanna vivek‍tuṃ śakyam iha kārakāṇi vyāpriyante, na vyāpriyanta iti,
ubhayātmake vastuni viśiṣṭopādhirūpasya anirdhāritatvādekatrāpi pravṛttimupayat kārakamitaratrāpi
pravṛttamivopalabhyate ।</p>
<p>athāpare bruvate ubhayātmakameva hi kriyārūpaṃ vastu kārakaissaṃpadyate । ata eva 'kārakāṇāṃ
pravṛttiviśeṣaḥ kriyā' ityetadbhāvanāpakṣe'pi saṅgacchate, na cāsmābhissakaladhātvarthānuyāyi—
karotyartharūpā bhāvanā aṅgīkriyate, yaditthamadhyagīṣata kṛbhvastayaḥ kriyāsāmānyavacanāḥ,
kriyāviśeṣavacanāḥ pacyādaya iti । kiṃtu pratyayavācyatvamasyā anukṛṣyate ।</p>
<p>nanu ca bhāvanāpakṣeṃ kārakāṇāmiti bahuvacanānupapattiḥ, kartureva hi vyāpāro bhāvanā,
na kārakāṇāmucyate । kartaiva kārakaśabdenoktaḥ, na punaritarakaraṇādi । kartṝṇāṃ tu kriyābhedena
bahuvacanam ।</p>

<pb n="160"/>
<p>kathaṃ punaridaṃ jñāyate ? yato bhujikriyāmūrīkṛtyedamabhidhatte । anyathā kārakāṇi śuṣkaudane
pravartante anyathā māṃsaudana iti kartaiva śuṣkaudane mandaprasthānena pravartate, māṃsaudane saṃrambheṇātaḥ
karturmandatāsaṃrambhapradarśanaṃ jñāyate । kartaiva parigrahītā, yasya buddhyanuṣaṅgāt tathāpravṛttiḥ ।</p>
<p>nanu ca śuṣkaudanamāṃsaudanayoḥ karaṇādhikaraṇādīnāmapi tadbhedanimittaṃ bahuvacanaṃ bhaviṣyati ।</p>
<p>naivam; vidyamānamapi kārakāntaraṃ kāṃsyapātrādiśuṣkamāṃsaudanayormandanayā saṃrambheṇa
vā pravartate । yadāpi sakalakārakavyāpāraḥ kriyeti pakṣastadāpi pradhānatvāt kartaiva
kārakaśabdenocyate, tasya ca sarvakriyāviśeṣaviṣayatvenānapāyāt prayogapravṛttihetutvācca ।
karma punaḥ yadyapi tadarthatvāt pravṛtteḥ pradhānaṃ tathāpi tasyāsarvaviṣayatvānna kārakāṇāmiti
bahuvacanena saṅgrahaḥ । yadyevaṃ kartṛśabda eva kasmānna kṛtaḥ? karmaṇi lakārāṇāṃ tasya
vyudāso mā bhūt । tena yatra saṃbhavati karma tatrāṅgīkṛtameva tu tadapekṣayā bahuvacanam ।</p>
<p>nanu ca saṃrambhādipradarśanādacetanavyāpārasya kriyātvaṃ na prāp‍noti ।</p>
<p>naivam; saṃrambhādeḥ kartṛvilabhaṇatvāt । ataḥ kartṛvyāpāraḥ kriyeti siddham ।
nanvevaṃ sati bhāṣyaṃ na saṃgacchate 'kaḥ paceḥ pradhānārthaḥ, yā'sau taṇḍulānāṃ viklittiḥ'
iti । ārthaṃ prādhānyamāśritya <b>tadbhāṣya</b>mityavirodhaḥ । yattadarthaḥ 'preṣaṇaṃ, adhyeṣaṇaṃ vā sa sarvaḥ
pacyartha' iti । evaṃ ca pacatītyākhyātasya viklittyupasarjanaṃ vikledanamartho bhavati ।</p>
<p>anye tu kārakāṇāmiti bahuvacanaṃ sarvakārakavyāpāratvena vyācakṣate, yasmātsarva—
kārakavyāpārābhidhāyitvaṃ dhātūnāṃ dṛśyate । tathā ca devadattasya kāṣṭhaissthālyāmodanasya ca
pācakaḥ ityādau sarvāṇyeva kārakāṇi dhātvarthasya viśeṣaṇam; nātra kasyaciduṇabhāvaḥ
pradhānabhāvo vā avagamyate ।</p>
<p>ākhyātāstarhi sarvakārakavyāpārāḥ kimiti nāvagamyante? prādhānyātkartṛkarmaṇoreva
lakārotpatteḥ tadvyāvyāpāra evākhyātātpratīyate ।</p>
<p>kiṃ punassarveṣāṃ kārakāṇāmekā pravṛttiḥ? āhosvit pratikārakaṃ bhinnāḥ pravṛttayaḥ kriyeti ।
na tāvadādyaḥ pakṣaḥ, sarveṣāmekasyāḥ pravṛtterasaṃbhavāt । na hi yaiva kāṣṭhānāṃ pravṛttissaiva
devadattasya sthālyādeś‍ca saṃbhavati, tasmātpratikārakaṃ bhinnāḥ pravṛttayo dhātunā
yugapadabhidhīyamānāḥ kriyetyucyante ।</p>
<p>athavā punarastvekaikā sarvakārakāṇāṃ pravṛttiḥ kriyā । tathā hi sarvaireva kārakairekā
pravṛttirupajanyate sarvāṇyeva hi phalajananāya pravartante । kiñcittu kenacidrūpeṇa janayatītyavāntara—
bhedātkaraṇādivyapadeśaḥ, ekaś‍cānekatra vṛttirjātivadupapadyate । viśeṣād‍vāsyāḥ
phalajananarūpatvaṃ, na punaradhiśraṇādirūpateti ।</p>

<pb n="161"/>
<p><b>(3. upaskārarūpaṃ padam)</b></p>
<p><b>viśeṣaṇādirūpaṃ nipātādirūpaṃ, ākhyātādirūpaṃ, saṃbodhanādirūpaṃ, hetvādirūpaṃ
cetyupaskārarūpā</b> । ete cāgrata upaskārārthaprastāve prapañcato varṇayiṣyanta iti neha
pratanyante (dra. pṛ. 265) । saṃbandhāvicchedārthaṃ tu leśata udāhriyante । tatra —</p>
<p><b>viśeṣaṇādayaḥ</b> kriyāviśeṣaṇaṃ, kārakaviśeṣaṇaṃ, upasargaś‍ca; yathā— sādhu pacati,
bhīṣmamudāraṃ darśanīyaṃ kaṭaṃ karoti, ehi manye rathena yāsyatīti ।</p>
<p><b>nipātāḥ</b> karmapravacanīyāḥ avyayāni ca, yathā— ahaṃ ca tvaṃ ca vṛtrahan, asāṃprataṃ
jetumityādayaḥ ।</p>
<p><b>ākhyātāni</b> kṛtastaddhitāś‍ca, yathā— smarasi devadatta kaś‍mīreṣu vatsyāmaḥ, raipoṣaṃ
puṣyati, brāhmaṇavad bravīti ।</p>
<p><b>sambodhanādayaḥ</b> āmantraṇamavadhibhāvo liṅgaṃ ca, yathā— he devadatta, bhuktā vrajatīti,
sa iti । saṃbandhādayaś‍śeṣa iti, upapadam, sahārthaś‍ca, yathā— rājñaḥ, puruṣaḥ, kuśalaṃ
devadattāyeti, putreṇa sahāyāta iti ।</p>
<p><b>hetvādayo</b> heturlakṣaṇaṃ tādarthyaṃ ca, yathā— vidyayā yaśaḥ, kamaṇḍalunā chātraḥ,
yūpāya dārviti ।</p>
<p>kathaṃ punarayaṃ hetuḥ kārakād viśiṣyate ?</p>
<p><b>dravyādiviṣayo hetuḥ kārakaṃ niyatakriyam</b> ॥ 49 ॥ (vāpa. 3.7. 25)</p>
<p>yathā— bījena sasyaṃ, tapasā kṛśaḥ, annena vasati, vratena brāhmaṇyam । kārakaṃ
yathā— devadattaḥ śraddhayā tīrthe hemaśataṃ niṣkaṃ brāhmaṇāya dadāti । yadyevaṃ dravyādiviṣayatvena
sahārthatvād hetorabhedaḥ prāp‍noti ।</p>
<p>sahārtho'pi dravyādiviṣayatvena kriyāyāmaniyata eva bhavati । yathā— putreṇa saha
gomān, putreṇa saha sthūlaḥ, putreṇa sahāgacchati, putreṇa saha brāhmaṇa iti ।</p>
<p>naivam; na hi sahārthasya dravyādīn prati niva(rva)rtanabhāvaś‍śabdenocyate । hetoḥ
punarāśritavyāpārasyāpi tṛtīyādibhiḥ so'pi vidhīyata iti kriyāviṣayaḥ karaṇātkathaṃ
bhidyata iti cet,</p>
<b><lg>
  <l>kriyāyai karaṇaṃ tasya dṛṣṭaḥ pratinidhistathā ।</l>
  <l>hetvartho'pi kriyāheturna ca pratinidhīyate ॥ 50 ॥</l></lg></b> (vāpa. 3. 7. 26)
<p>tarhi tādarthyādabhedaḥ ।</p>
<p>kimidaṃ tādarthyaṃ nāma ?</p>

<pb n="162"/>
<p>kāryasya kāraṇaṃ prati prayojakatvaṃ tādarthyam; viśiṣṭaḥ kāryakāraṇabhāva iti
yāvat । yaddhi yadarthaṃ tanniyogatastasya kāraṇaṃ yathā aṅgulīyāya kanakamiti ।</p>
<p>kathaṃ tarhi hetorna bhidyate ?</p>
<p>yataḥ kāraṇasya kāryaprasavayogyatā hetutvam; kāryasya kāraṇaṃ prati prayojakatvaṃ
tādarthyamiti । ayaṃ ca viśeṣaḥ kāryavācina eva tādarthye caturthī kāryavācino nimittavācinaś‍ca
hetostu tṛtīyeti ।</p>
<p>yadyevaṃ hetulakṣaṇayorhetulakṣaṇā tṛtīyā kanakāt prāp‍noti ।</p>
<p>na ca tādarthyacaturthyā bādhyate, viṣayabhedāt; kāryavācino hi tṛtīyā, caturthī
kāraṇavācina iti ।</p>
<p>kathaṃ ca saṃbandhe vidhīyamānā caturthī kāryaśabdādeva, na kāraṇaśabdāt ।</p>
<p>api ca bhinnādhikaraṇatvāt saṃbandhasya, yathā rājñaḥ puruṣa iti dviṣṭhamapi saṃbandhaṃ
rājaśabdādutpadyamānā ṣaṣṭhī upādhatte । tathā kāryopajanita— vyatirekādutpadyamānā caturthyubhayamapi
saṃbandhamupādhāsyate iti ।</p>
<p>naivam; tasmai tadarthamiti sarvanām‍nā yo'rthaḥ pratipadyate sa eva svakāraṇāpekṣayā
prāpitavyatirekaś‍caturthyā saṃbadhyate । yathā— yadarthamasya mantraḥ tadanenādhigatamiti sarvanāmārtha
eva kāryayogī, tathehāpi tacchabdopātta evārthaḥ prayojanatayā vipariṇataḥ; tadarthaṃ śabdo
nābhidhīyate ।</p>
<p>bhāvapratyayānto'pyasau kāryagatameva rūpaṃ viśeṣeṇācaṣṭe, kāryasya kāraṇaṃ prati
prayojakatvaṃ tādarthyamiti । tatkathaṃ kārakasya tādarthyavibhaktirāśaṅkyeta ? kāryasthayā'pi
caturthyobhayagatasyāpi saṃbandhasyāvagatatvāt avyatiriktapratipadikārthābhinnaḥ kāraṇaśabdād
bhavati, na tu vyatirekalakṣaṇā tṛtīyeti । ayaṃ ca hetutādarthyayorviśeṣaḥ ।</p>
<b><lg>
  <l>prātilomyānulomyābhyāṃ heturarthasya sādhakaḥ ।</l>
  <l>tādarthyamānulomyena hetutvānugataṃ tu tat ॥ 51 ॥</l></lg></b> (vāpa. 3.7. 27)
<p>vāsenādhīte, adhyayanena vasatīti, yā ca yūpāya dāru, adhyayanāya vasatīti ।
yastu manyate tadarthatā tadarthatā tadviṣayasya pārarthyarūpā, kāryaprasavayogyatā hetuḥ, ananyārthasya
tādarthyam, tasya tadviṣayasyeti ananyārthasyeti viśeṣaṇadvayamapārtham, ubhayatrāviśeṣāt ।
yadi tāvadarthasyānanyārthatā tādarthyam tadasat । kanakasya valayādāvapi sāmarthyaṃ, saṅghātāt ।
athoktidharmeṇa, taddhetāvapi samānam । na hi vidyāyā yaśohetutāṃ muk‍tvā kāryāntarayogyatāṃ
brute । pārārthyarūpetyapi na vacanīyaṃ, kāryaprasavayogyatetyanenaiva gatārthatvāt । nanu ca naṭasya

<pb n="163"/>
śrṛṇotītyādai kāryaprasavayogyasyāpi naṭādeḥ pārārthyena vivakṣāyāṃ mā bhuddhetutvamiti viśeṣaṇaṃ
kriyate । naivam; yathā upādhyāyādadhīta iti upādhyāyādeḥ parārthatvena kārakatvaṃ,
prayojakatvameva ca tādarthyamiti ।</p>
<p>atha lakṣaṇasya kā vārtā ? lakṣaṇamapi tādarthyavaddhetuviśeṣa eva । siddho hi hetuḥ
kārako jñāpakaś‍ca । tatra kārakasya svavyāpārānāśrayaṇe heturityākhyā, jñāpakasya lakṣaṇamiti;
padārthāntaraparicchedahetutā hi lakṣaṇārthaḥ। taduktam—</p>
<b><lg>
  <l>anāśrite tu vyāpāre nimittaṃ heturiṣyate ।</l>
  <l>āśrayāvadhibhāvaṃ tu lakṣaṇe lakṣaṇaṃ viduḥ ॥ 52 ॥</l></lg></b> (vāpa. 3. 7. 24)
<p>k‍vacittu heturapi lakṣaṇaṃ bhavati; yathā 'śākalyasya saṃhitāmanu prāvarṣat,
anaḍud‌yajñamanvasiñcat, prajāḥ parjanya iti । etena vṛkṣaṃ prati vidyotate (vidyud) iti
dravyalakṣaṇam, jaṭābhistāpasa iti itthaṃbhūtalakṣaṇam, akṣṇā kāṇa iti vikāralakṣaṇaṃ,
vātāya kapilā vidyudityutpātalakṣaṇaṃ, goṣu duhyamānāsu gata iti bhāvalakṣaṇaṃ, pacannāsta
iti kriyālakṣaṇaṃ ca vyākhyātamiti ।</p>
<p><b>(10. vāk‍yam)</b></p>
<p><b>ekārthaparaḥ padasamūho vāk‍yam</b> । tat tridhā—</p>
<p><b>1. saṃskṛtam,</b></p>
<p><b>2. prākṛtam,</b></p>
<p><b>3. apabhraṃśaś‍ca । tatra—</b></p>
<p><b>(1. saṃskṛtam)</b></p>
<p><b>saṃskṛtaṃ</b> śrautam, ārṣaṃ, laukikaṃ ca । teṣu —</p>
<p><b>śrautaṃ</b> dvidhā <b>mantrabrāhmaṇa</b>bhedāt । tatra —</p>
<p><b>mantro</b> yathā— (taiā. 10.1. 7)</p>
<b><lg>
  <l>tadevāg‍nistad vāyustat sūryastadu candramāḥ ।</l>
  <l>tadeva śukramamṛtaṃ tadāpassa prajāpatiḥ ॥ 53 ॥ tad brahma ।</l></lg></b>
<p><b>brāhmaṇaṃ</b> yathā— (bṛu. 4.3.33)</p>
<p>śaṃ yo manuṣyāṇāṃ rāgadvaḥ samṛddho bhavati । tatrānyeṣāmadhipatiḥ sarveṣāṃ</p>
<p>manuṣyakaiḥ kāmaissaṃpannatamaḥ । sa manuṣyāṇāṃ parama ānandaḥ ।</p>

<pb n="164"/>
<p><b>ārṣaṃ</b> dvidhā <b>smṛtiḥ purāṇaṃ</b> ca । tayoḥ</p>
<p><b>smṛti</b>ryathā— (manu. 3.13)</p>
<b><lg>
  <l>śūdraiva bhāryā śūdrasya sā ca svā ca viśaḥ smṛte ।</l>
  <l>te ca svā caiva rājñastu tāś‍ca svā cāgrajanmanaḥ ॥ 54 ॥</l>
</lg></b>
<p><b>purāṇaṃ</b> yathā— (vāyupu. 67.65)</p>
<b><lg>
  <l>hiraṇyakaśipurdaityo yāṃ yāṃ sāci vyudaikṣata ।</l>
  <l>bhaya bhrāntaisturaiś‍cakre tasyai tasyai diśe namaḥ ॥ 55 ॥</l>
</lg></b>
<p><b>laukikaṃ</b> dvividhaṃ <b>kāvyaṃ śāstraṃ</b> ca ।</p>
<p>tayoḥ <b>kāvyaṃ</b> yathā—</p>
<b><lg>
  <l>kasya no kurute mugdhe!pipāsākulitaṃ manaḥ ।</l>
  <l>ayaṃ te vidrumacchāyo marumārga ivādharaḥ ॥ 56 ॥</l>
</lg></b>
<p><b>śāstraṃ</b> yathā—</p>
<b><lg>
  <l>prakāmadhavalaṃ yasyāś‍cakṣuḥ paryantapakṣmalam ।</l>
  <l>navanītopamaṃ tasyā bhavati smaramandiram ॥ 57 ॥</l>
</lg></b>
<p><b>(2. prākṛtam)</b></p>
<p><b>prākṛtaṃ</b> tridhā <b>sahajaṃ, lakṣitaṃ ś‍liṣṭaṃ</b> ca । teṣu—</p>
<p><b>sahajaṃ</b> dvidhā <b>saṃskṛtasamaṃ deś‍yaṃ</b> ca । tayoḥ —</p>
<p><b>saṃskṛtasamaṃ</b> yathā— (māmā. 6. 10)</p>
<b><lg>
  <l>sarale! sāhasarāgaṃ parihara rambhoru! muñca saṃrambham ।</l>
  <l>virasaṃ virahāyāsaṃ voḍhuṃ tava cittamasahaṃ me ॥ 58 ॥</l>
</lg></b>
<p><b>deś‍yaṃ</b> yathā— (asādhyasaṃskṛtā gāthā)</p>
<b><lg>
  <l>vippa api āpu āṇuṇāhaṃ ṣaḍarasamaṃ parihasanteī ।</l>
  <l>vāsaara viṇaḍio visaṃ lalaṃsva ṇāvesi ॥ 59 ॥</l>
</lg></b>
<p><b>lakṣitaṃ</b> dvidhā <b>mahārāṣṭraṃ śaurasenaṃ</b> ca । tayoḥ—</p>
<p><b>mahārāṣṭraṃ</b> yathā— (seba. 1.1)</p>
<b><lg>
  <l>ṇamaha avaṅaḍhiatuṃgaṃ avasāriavitthaaṃ aṇoṇaagahiraṃ ।
appalahuaparisaṇhaṃ aṇāaparamatthaaḍaṃ mahumahaṇaṃ ॥ 60 ॥</l>
</lg></b>
<p>(namata avardhitatuṅgamaprasāritavismṛtamanavanatagabhīram ।
apralaghukupariś‍lakṣṇamajñātaparamārthaprakaṭaṃ madhumathanam ॥)</p>

<pb n="165"/>
<p><b>śaurasenaṃ</b> yathā— . . . . . . . .</p>
<p><b>ś‍liṣṭaṃ</b> dvidhā paiśācaṃ māgadhaṃ ca । tayoḥ <b>paiśācaṃ</b> (bṛhatkathāmaṅgalam) yathā—</p>
<b><lg>
  <l>panamatha panaya—pakuppita—ko/golī—calanagga—lagga—patibiṃbaṃ ।</l>
  <l>tasasu nakha—tappanesuṃ ekātasa tanu—thalaṃ luddaṃ/ruttaṃ ॥ 61 ॥</l>
</lg></b>
<b><lg>
  <l>(praṇamata praṇayaprakupitagaurīcaraṇāgralag‍napratibimbam ।</l>
  <l>daśasu nakhadarpaṇeṣu ekādaśatanudharaṃ rudram ॥)</l>
</lg></b>
<p><b>māgadhaṃ</b> yathā—(vesaṃ. 3.1.)</p>
<b><lg>
  <l>hada-māṇuśa-maṃśa—bhoaṇe kuṃbha—śahaśśaṃ vaśāhiṃ śaṃcide ।</l>
  <l>aṇiśaṃ a pibāmi śoṇidaṃ valiśaśadaṃ śamale huvīadu ॥ 62 ॥</l>
</lg></b>
<b><lg>
  <l>(hatamānuṣamāṃsabhojanaṃ kumbhasahastraṃ vasābhiḥ sañcitam ।</l>
  <l>aniśaṃ ca pibāmi śoṇitaṃ varṣaśataṃ samaro bhavatu ॥)</l>
</lg></b>
<p><b>(3. apabhraṃśaḥ)</b></p>
<p>apabhraṃśas‍tridhā <b>uttamo, madhyamaḥ kaniṣṭha</b>ś‍ca ।</p>
<p><b>(uttamaḥ)</b> teṣvāvantyalāṭīyādiruttamaḥ । tatra—</p>
<p><b>āvantyo</b> yathā—</p>
<b><lg>
  <l>ekadu asaloṇī ala āharaṇasusaṃṭhī acchi
upalaṃpaṭaṃ vīvaukahiṃmalaṃ bhaṭṭaevaṭapi amaie ।</l>
  <l>uṇajāṇiuṃ virahāturaṇujūri aemajjha
harodāvaṇudiṇṇuvahiṇe viṇṇūri a e ॥</l>
</lg></b>
<p><b>lāṭīyo</b> yathā—</p>
<p><b>hirau haranta ho corahoe bhujidaṃhuhale jappiupaṇavva sacchile viloi augaṇe ।</b></p>
<p><b>ehu puṇu piṇaghaṇatthaṇi saṃghaṭṭau k‍kapaṇu jaṃ candāṇaṇe dijjai aharaho dantapaṇā/vaṇu ॥</b></p>
<p>(hṛdayaṃ harataś‍caurasyaiṣa eva daṇḍo hale, yat priya eṇaśāvākṣi gṛhītvā lāgito gale ।</p>
<p>eṣa punaḥ pīnaghanastane saṃghaṭṭaḥ ko yac‍candrānane dīyate'dharāya dantavraṇaḥ ॥)</p>
<p><b>(madhyamaḥ)</b> ābhīragaurjarādiḥ <b>madhyamaḥ</b> । tayoḥ —</p>
<p><b>ābhīro</b> yathā—(dra. 8. 28)</p>
<b><lg>
  <l>laviyapphau vīududvaḍākau hahāṇa ecchāsi ।</l>
  <l>puttahomatthajibhu jaḻadahiḍāṃ ujaṃ me pi javi āāsi ॥ 65 ॥</l>
</lg></b>
<!-- NOTES pg=165!-->
1. imāmārabhya sapta gāthā HOS-53 granthe anyathaiva mudritāḥ । kulakarṇipāṭhastu dīyate ।

<pb n="166"/>
<p><b>gaurjaro</b> yathā—(dra. 8.7)</p>
<b><lg>
  <l>ava akhkho ñcī samudrutari siladuhi garukāṇi ।</l>
  <l>mando hi e pilahi aua jaṃparuc‍caite va āṇi ॥ 66 ॥</l>
</lg></b>
<p>kāś‍mīrapaurastyādiḥ <b>kaniṣṭhaḥ</b> । tayoḥ <b>kāś‍mīro</b> yathā—(dra. saka. pṛ. 692)</p>
<p>kaṃvali āla e kaṃ te kuducchaladantahi viṭhi suddhi emaṃ ivi ālasīlati ।</p>
<p>sava aṃgāpidusarāsahi khavāci duṃ phalinantekī āāsaṇa adasi ॥</p>
<p><b>paurastyo</b> yathā—</p>
<b><lg>
  <l>mahaṇāhi akuṭuṃbi sāmaiṃdīhirerabhāu japihuri ।</l>
  <l>viṇṇaujāntāṃ vav‍irivāmek‍keredhūje vāsāṃ hāvāthi ॥</l>
  <l>āṃkhījaṇukaṇāṃsahuṃkājāthitehātheṃcita udūkarāe ।</l>
  <l>vala ācchaiṇī jīva upātharusa aṇai bhavaṇahiṃ vāccharaṃ ॥ 68 ॥</l>
</lg></b>
<p><b>(vāk‍yamekādaśadhā)</b></p>
<p>tadetat samastamapi <b>vāk‍yajātamākhyātopādheḥ ekādaśaprakāraṃ</b> viprathate । tadyathā—
ekākhyātamanekākhyātamāvṛttākhyātamanuvṛttākhyātaṃ vipariṇatākhyātamekārthākhyātaṃ
samuccitākhyātaṃ kṛdabhihitākhyātamapekṣitākhyātamekāntarākhyātaṃ nirantarākhyātamiti । teṣu</p>
<p><b>(1) ekākhyātaṃ</b> yathā— <b>vāgarthāviva</b> (raghu.1.1) (pṛ. 499)</p>
<p><b>(2) anekākhyātaṃ</b> yathā—</p>
<b><lg>
  <l>yadeva rocate mahyaṃ tadeva kurute priyā ।</l>
  <l>iti vetti na jānāti tat priyaṃ yat karoti sā ॥ 70 ॥</l>
</lg></b>
<p><b>(3) āvṛttākhyātaṃ</b> yathā—</p>
<b><lg>
  <l>jayatyamalakaustubhastabakitāṃsapīṭho hari—
rjayanti mṛgalocanāś‍caladapāṅgadṛṣṭikramāḥ ।</l>
  <l>tato jayati mallikā tadanu sarvasaṃvedanā—
vināśakaraṇakṣamo jayati pañcamasya dhvaniḥ ॥</l>
</lg></b>
<p><b>(4) anuvṛttākhyātaṃ</b> yathā—</p>
<b><lg>
  <l>caranti caturambhodhivelodyāneṣu dantinaḥ ।</l>
  <l>cakravālādrikuñjeṣu kundabhāso guṇāś‍ca te ॥ 72 ॥</l>
</lg></b>

<pb n="167"/>
<p><b>(5) vipariṇatākhyātaṃ</b> yathā—</p>
<b><lg>
  <l>so'smiñjayati jīvātuḥ pañceṣoḥ pañcamadhvaniḥ ।</l>
  <l>te ca caitre vikīrṇailātak‍kolīkelayo'nilāḥ ॥ 73 ॥</l>
</lg></b>
<p><b>(6) ekārthākhyātaṃ</b> yathā—(raghu. 1. 54)</p>
<p><b>tāmavātārayat pat‍nīṃ rathādavatatāra ca</b> ॥ 74 ॥</p>
<p><b>(7) kṛdabhihitākhyātaṃ</b> yathā— (mahā. droṇa. 184. 86)</p>
<b><lg>
  <l>tataḥ kumudanāthena kāminīgaṇḍapāṇḍunā ।</l>
  <l>netrānandena candreṇa māhendī digalaṅkṛtā ॥ 75 ॥</l>
</lg></b>
<p><b>(8) adhyāhṛtākhyātaṃ</b> yathā—</p>
<b><lg>
  <l>yaś‍ca nimbaṃ paraśunā yaś‍cainaṃ madhusarpiṣā ।</l>
  <l>yaś‍cainaṃ gandhamālyābhyāṃ sarvatra kaṭureva saḥ ॥ 76 ॥</l>
</lg></b>
<p><b>(9) anapekṣitākhyātaṃ</b> yathā—</p>
<b><lg>
  <l>kiyanmātraṃ jalaṃ vipra!jānudagh‍naṃ janādhipa ! ।</l>
  <l>tathāpīyamavasthā te na hi sarve bhavādṛśāḥ ॥ 77 ॥</l>
</lg></b>
<p><b>(10) ekāntarākhyātaṃ</b> yathā— (bhaṭṭi. 13. 27)</p>
<b><lg>
  <l>tene'dribandho vavṛdhe payodhistutoṣa rāmo mumude kapīndraḥ ।</l>
  <l>tatrāsa śatrurdadṛśe suvelaḥ prāpe jalānto jahṛṣuḥ plavaṅgāḥ ॥ 78 ॥</l>
</lg></b>
<p><b>(11) nirantarākhyātaṃ</b> yathā— (bhaṭṭi. 13. 28)</p>
<b><lg>
  <l>bhremurvavalguḥ nanṛturjaharṣurjagussamutpupluvire niṣeduḥ ।</l>
  <l>āsphoṭayāṃcakrurabhipraṇedū rejurnananduviyayusmamīyuḥ ॥ 79 ॥</l>
</lg></b>
<p>nanu ca nirantarākhyātaṃ samuc‍citākhyātamekārthākhyātamāvṛttākhyātamityādayo
vāk‍yavikalpā nopapadyante; <b>vāk‍yakāro</b> hi manyate nāstyeva tiṅantayossaṃbandhaḥ; tathā ca
'tiṅṅatiḍaḥ' (8.1.28) ityatra 'atiṅvacanamanarthaka samānavāk‍yādhikārād'
{8.1. 28(1)} ityatiṅvacanaṃ pratyācaṣṭe । na hyekatra vāk‍ye dve tiṅante sta iti । evaṃ
<b>vāk‍yalakṣaṇaṃ</b> karoti— <b>ākhyātaṃ sāvyayakārakaviśeṣaṇaṃ vāk‍yam</b> । tatrākhyātagrahaṇaṃ na
kartavyam; na hyavyayakārakaviśeṣaṇapadāni nibandhanamantareṇāvatiṣṭhante। ākhyātamevaiṣāṃ
nibandhanamiti labdhe, vyākhyāne punarākhyātagrahaṇaṃ āśritasaṅkhyākhyātapadaparigrahartham,

<pb n="168"/>
yatraikamākhyātapadamavyayakārakaviśeṣaṇapadāni sannipan‍ti, <b>tad‌vāk‍yaṃ</b> yathā syāt ।
anekākhyātapadaprayoge tu vāk‍yasaṃjñā mā bhūdityanāśritasaṅkhyātapadāśaṅkānirāsārtham '<b>ekatiṅ
vāk‍yam</b>' iti vacanāntaramārabhate ।</p>
<p>tatredaṃ vicāryate— kimekāsmin vāk‍ye dvayostiṅantayossaṃbandha eva nāsti, uta
satyapi saṃbandhe dvitīyaṃ na prayujyate ekatiṅ vāk‍yamiti pūrvācāryasamayādanu kiñcidāha —
satyapi tiṅantayossaṃbandhe tiṅantāmantritanighātayuṣmadasmadādeśaplutādikāryavyavasthārtha—
mekatiṅvāk‍yamiti <b>pāribhāṣikameva vāk‍yalakṣaṇaṃ kriyate</b> ।</p>
<p>kiṃ kāraṇam ?</p>
<p>samānavāk‍yārthāt padāduttarayostiṅāmantritayornighātassmaryate । yuṣmadasmadoḥ vāṃnāvādaya
(8.1. 20) ādeśā vidhīyante । 'vākyasya ṭeḥ pluta udāttaḥ' (8.2.82) iti
vāk‍yācāmantyasya plutaśśiṣyate iti । tac‍ca tadopapadyate yadaikatiṅvāk‍yamiti pāribhāṣikaṃ
vāk‍yalakṣaṇaṃ kriyate । anyathā 'samarthaḥ padavidhiḥ' (2.1.1) iti padānāṃ parasparāsāmarthye
vāk‍yasya cāparisamāptau sarvathā na prāp‍noti । tathā hi 'nadyāstiṣṭhanti kūle, vṛkṣasya
lambate śākhāyāṃ, kaḥ priye mayi kopaḥ ? kā subhaga priyā te ?śālīnāṃ te odanaṃ
dāsyāmīti me mātā bravīti, āgaccha bho devadatta kugrāmaṃ gacchāvaḥ, grāmaṃ yadi yāsi re
māmapi pratīkṣasva ।' atra tiṣṭhatinā kūlamabhisaṃbandhāt, nadīḥ lambanena śākhā, na vṛkṣaḥ;
ka ityanena kopo, na priyā; ketyanena tu priyā, na subhagaḥ; te iti yuṣmadarthena odanaṃ,
na śālayaḥ; me ityasmadarthena mātā, na vacanam; āgaccha devadatta, grāmaṃ yadi yāsi re,
ityetāvati vāk‍yayoraparisamāp‍tiḥ, kiṃ tarhi ? gacchāvo, māmapi pratīkṣasveti । tataś‍ca
nighātādikāryāṇāmaprāp‍tiḥ । ekatiṅparasya tu padasamudāyasya vāk‍yatve paramparayā
yathākathañcidabhisaṃbandhe nighātayuṣmadasmadādeśā yujyante । 'yuktayukte copasaṅkhyānam' iti
yuktena vaktavyaṃ bhavati । evaṃ sākāṅkṣasyāpi padakadambakasya ekatiṅavacchedena vāk‍yatvapratītau
'vāk‍yasya ṭeḥ p‍luta' iti vāk‍yācāmantyasyodāttaḥ p‍luta iti siddho bhavati ।</p>
<p>kaś‍cittu brūte—nāstyeva tiṅantayossaṃbandhaḥ । sa hi tiṅanteṣūpakalpyamānaḥ
ṣoḍhaivāvakalpate—viśeṣaṇaviśeṣyasambandhaḥ, sādhyasādhanasambandhaḥ, lakṣyalakṣaṇasambandhaḥ,
hetuhetumatsasambandhaḥ, avadhyavadhimatsambandhaḥ, samuc‍cayādisambandhaś‍ceti । tatra viśeṣaṇa—
viśeṣyasaṃbandhassāmānādhikaraṇyena vā syāt vaiyadhikaraṇyena vā । na tāvat sāmānadhi—

<pb n="169"/>
karaṇyena, pacati paṭhatītyetayoratyantamarthabhedāta; na hi padārthayorantyantabhede'bhede vā
viśeṣaṇaviśeṣyabhāva upapadyate । na hi bhavati āmraś‍cūto'ś‍vattha iti, yatra tu nātyantabhedo
abhedo vā tatropapadyate, yathā nīlamutpalamiti ।</p>
<p>nanu yathā prapacati stokaṃ pacati ityādāvupasargeṇa stokādinā vā''khyātāṃ viśeṣyate,
tathā''khyātāntareṇāpi kasmānna viśeṣyate ? naivam; atra yathā nīlavīraśabdau nīlatvavīratve
viśeṣaṇarūpeṇābhidadhatau utpalaṃ puruṣaṃ ca sāmānyenopagṛh‍ṇītaḥ । na tūtpalapuruṣasāmānyayorvā
niyatau bhavataḥ, utpalapuruṣaśabdāvapyutpalapuruṣau viśeṣyarūpeṇā— bhidadhatau nīlatvaṃ vīratvaṃ
ca sāmānyenopagṛh‍ṇītaḥ; na tu tatsāmānyayostadviśeṣaṇayorvātmānaṃ niyamayataḥ ।
parasparopaś‍leṣakṛtayorviśeṣaṇaviśeṣyabhāvo bhavati । na vaitat pacati paṭhatītyetayorupapadyate; na
hi nīlotpalādivat pacati; paṭhatiṃ, pacatiṃ vā paṭhatirupagrahītuṃ śak‍noti ।</p>
<p>nanu cātyantamabhinnārthabhinnārthayoś‍ca dṛś‍yate viśeṣaṇaviśeṣyabhāvaḥ । abhinnārthayoryathā
adhīte, adhyeti । bhinnārthayoryathā pratiṣṭhate, prasmarati । naivam, adhīte, adhyetītyetayoryadyapi
dhāturupasargaṃ na vyabhicarati, vyabhicaratyevopasargo dhātum, ataśśak‍yate'nvayavyatirekā—
bhyāmarthabhedaḥ kalpayituṃ, yadartho'yamadhiranyatra dṛṣṭastadartha ihāpi bhavitumarhati । ayaṃ
cādhiranyatroparibhāvārtho dṛṣṭaḥ, yathā adhyāste, adhirohatīti; te manyāmahe asya sa evārtha
iti । tasmādadhīḍeva śabdakriyo jñānakriyaś‍ceti, adhiśabdastvetamevārthamuparibhāvena viśinaṣṭi ।
viśiṣṭārthavatāṃ śabdānāṃ vidhipūrvaṃ vā śabdānāṃ tathādhītārthaviṣayametadvijñānamiti
etāvānevārtho'dhinā vibhajyate । iha tarhi kathaṃ pratiṣṭhate, prasmarati iti । na hyatra satyapi
kevalaprayoge tiṣṭhateḥ smaratervā pacativatsāmānyābhidhāyitvam । kiṃ tarhi ? virodhinyeva kriyā
gamyate vrajikriyā smaraṇanivṛttiś‍ca । vyaktaṃ ca pratiṣṭhata ityanena sthānaprārambho nocyate; kiṃ
tarhi ?gamanameva; prasmaratītyanenāpi smaraṇārambho nocyate, api tu smaraṇāṃnārambha eveti ।</p>
<p>naiṣa doṣaḥ । praśabdo'yaṃ prapacatītyādiṣu ādikarmavacanatvena nirjñātaḥ; asya
viśeṣatodṛṣṭādanumānādikarmavacanatvamanumīyate । tiṣṭhatiś‍ca devadattastiṣṭhatītyādau
kriyāvacanāddhātutvena nirjñātaḥ; ato'sya sāmānyatodṛṣṭādanumānādgamanārthatvamapi vijñāyate ।
bahvarthā api dhātavo bhavanti, vapiḥ prakiraṇe dṛṣṭaśchedane 'pi pravartate keśānvapatīti ।
īḍatiś‍ca । īḍatiś‍ca stutau dṛṣṭaḥ preraṇe'pi pravartate, agvirvā ito varṣamīṭṭe; karotirapūrvaprādurbhāve
dṛṣṭo nirmalakaraṇe'pi vartate; pādau kuru, ṣaṣṭhaṃ pṛṣṭhaṃ kuru, unmṛdāneti gamyate । tathā kaṭe kuru,

<pb n="170"/>
aś‍mānamitaḥ kuru, nikṣipāvākṣipeti gamyate । ayamapi ca dhātutvādanekārtho bhavitumarhati ।
etena smaratirapi vyākhyātaḥ । na caitanna dṛṣṭaṃ viruddhārthāvarthau tulyarūpeṇa śabdenābhidhīyete ।
tadyathā— sannikarṣaviprakarṣayordṛṣṭamārācchabdenābhidhānam— '<b>ārācchatrumapabādhasva dūram</b>'
(ṛve. 10. 42. 7)'<b>dūrāddavīyo apasedha śatrūn</b>' (ṛve. 6. 47. 29) । atastiṣṭhatireva gamanārthaḥ,
smaratireva smaraṇānivṛttikriyaḥ; tadviśeṣaś‍copasarga iti yuktamuktaṃ vastunoratyantabhede'bhede vā
viśeṣaṇāviśeṣyabhāva iti । yadāha—"<b>sambhave vyabhicāre ca viśeṣaṇamarthavadbhavati</b>" iti ।</p>
<p>nāpi vaiyadhikaraṇ‍yenākhyātamākhyātasya viśeṣaṇaṃ bhavati, prādhānye'sati
asattvabhūtārthatvāt । iha rājñaḥ puruṣa iti bharaṇādikriyānimitto vyatireko viśeṣa—
sambandhanam । na ca prādhānyasyaiva rājārthasyopajāyate; na ca tathākhyātārthasya prādhānyaṃ
sattvābhāve vā sambhavati । yatrāpi ca kriyāpadaṃ śrūyate mātuḥ smarati sarpiṣo jānīte iti
tatrāpi sā kriyā sādhyāsyetyanena rūpeṇāśrīyamāṇasattvabhūtasyāpradhānasya mātrāderarthasya
vyatireka upajāyate; śrūyamāṇakriyāviśeṣasambandhanimittaṃ bhavati । na caitadākhyātasyopapadyate,
sattvabhūtatvādeva nimittānirdeś‍yatayāsyeti vyapadeśābhāvāt । yatkhalu pariniṣṭhitasvabhāvamasya
tasyeti sarvanāmapratyavamarśayogyaṃ tadviśeṣaṇatayā k‍vacidupayujyate vā na vā ?
yatpunarātmanaivā'parisamāptarūpe tadviparītaṃ, tatkathamivānyasya viśeṣaṇatvaṃ yāyāt ?</p>
<p>nanvidānīmeva prapacati, stokaṃ pacatītyasattvabhūtayoḥ praśabdastokaśabdayo—
rviśeṣaṇatvamuktam । naivam; anyathā tadupapatteḥ, upasargāṇāṃ kriyāviśeṣaṇānāṃ vā
sattvabhūtānāmapyananyaviṣayatvenaiva kriyāṃ prati guṇabhāvo bhavati । tathā hi—yo'sau kriyābhūto
dharmaḥ prārambhādiḥ; taṃ kriyārthamiva kriyānupraviṣṭamasatvabhaūtamabhidadhat praśabdo'bhivyañjayati ।
yadi vā yathākṣinikocādayo'bhidadhata evārthān pradarśayanti, evaṃ kriyāsthān, prārambhādīnana—
bhidadhata eva prādayo'vadyotayanti । dṛś‍yate anadhīyamānasyāpyarthasyātmasthasyāvadyotanaṃ,
yathā dāṇḍā krīḍeti; 'tadasyāṃ praharaṇamiti krīḍāyāṃ ṇo' (4.2. 57) vihitaḥ krīḍāmabruvan
praharaṇatvaṃ daṇḍatvamavadyotayati । tasmāt prapacatītyatra pacimeva saṃdigdhaṃ viśeṣa eva
sthāpayannasattvārtho'pi praśabdo viśeṣaṇatvaṃ labhate । evaṃ stokaśabdo'pi kriyābhūtaṃ
dharmapakarṣādikaṃ kriyārthamiva asattvabhūtaṃ kriyānupraviṣṭamabhidadhānaḥ kriyānurodhādevā—
sattvabhāvamāpannaḥ kriyāviśeṣaṇatvaṃ bhajate ।</p>

<pb n="171"/>
<p>na caivamākhyātāntarasthaṃ viśeṣaṇamākhyātamabhivyañjayitumabhidhātuṃ vā śaknoti,
dvayorapi prādhānyena parasparānapekṣatvāt । bhavatu copasargāderasattvārthasyāpi nīlotpalādivadeva
sāmānādhikaraṇyena viśeṣaṇaviśeṣyabhāvaḥ; vaiyadhikaraṇye tu vyatirekāpekṣāyāṃ
kathamivaitadbhavati ? na hi aparinippannatvenātmalābha eva kṣīṇasyāparopakāriṇaḥ karaṇādayo
vyatirekā yujyante । ato vaiyadhikaraṇyenāpi na tiṅantayorviśeṣaṇaviśeṣyabhāvassambandho
bhavati । sādhyasādhanabhāvo'pi nopapadyate, sa hi kriyayoḥ kartṛtve karmatve vā syāt;
sādhyaṃ hi vastūtpadyamānatvena kartā karma ceti । na caitadubhayamapi kriyāyāḥ kriyāntaraṃ prati
yujyate । tiṅantena hi kriyātmotpattiṃ prati prayatamānakārakākāṅkṣāpi prakṛtyā prayogeṣu
viniveśitasvarūpā'bhidhīyate । ato'pratibdhātmarūpatvena kriyāyāssādhanaparavaśatvena
tadavaruddhatvāditareṇa kriyātmanā sambandhasattvenāsyāḥ kartṛrūpatā karmarūpatā vā sambhavati,
yataḥ pariniṣpannarūpasyātmalābhanirapekṣasya siddhātmanassādhanābhāvo ghaṭate, na
tūktaviparītātmana iti । kriyāyāś‍cāyameva svabhāvaḥ, yaduta sādhanādhīnatvena
sādhyasvabhāvāyāḥ pratītiḥ । yā ca sādhyasvabhāvā sā kathamivānyasmin sādhye sādhanabhāvaṃ
gacchet, yena kartrītyucyate ? yā ca sādhanādhīnatvena sādhyasvabhāvā sā kathamiva kriyā
sādhyeta, yena karmetyucyate ? yadi ca syāt pariniṣpannarūpadravyavadevedaṃtayā nirdiśyeta । na
ca nirdiśyate, ato'nidantayā nirdeśādapi na sādhanam । avasthārūpaś‍ca sādhanadharmo
vyāpāraśabdavācyaḥ kriyā । sā kathamivātmasiddhaye tathābivadhameva dharmāntaramapekṣeta ?
anapekṣitayoś‍ca kathamiva mithassambandhopapattiḥ ?</p>
<p>na ca kriyāyāḥ kimapi tadavaśiṣyate yatsādhanairasādhitaṃ kriyāntarasya sādhyaṃ bhaviṣyati ।
tadevamitaretarānāyattarūpayorasambandha eva kriyayoḥ । na ca nirvartamānalabdhātmakaṃ vastu
nirvartakādṛte pareṇa saha sambandhamarhet । upakāryopakārakanibandhanasvabhāvānāmitaretareṇa
saṃbandhalabdhātmakasya copakārakatvam । kriyā ca tathārūpatvavirahāt sādhanebhyassvotpatti—
mavekṣamāṇā kathamivātathābhūtakriyāntareṇa saṃbandhamiyāt ? tasmāt svasādhanāvaruddhatvāt
sādhyamānaikasvabhāvāyāḥ kriyāyāḥ kartṛtve karmatve vā na kriyāntareṇa saha saṃbandhaḥ ।</p>
<p>nanu ca yathā pākaṃ karoti, pāko vartate iti tiṅkṛdabhihitayoḥ kriyayossādhya—
sādhanabhāvo dṛśyate, tathā ca paṭhati pacatītyetayorapi kasmānna bhavati ? naivam;
uktamidaṃ <b>bhāṣye</b>, 'asti khalu tiṅabhihitasya kṛdabhihitasya bhāvasya viśeṣaḥ,

<pb n="172"/>
kṛdabhihito hi bhāvo dravyavat prakāśamānaḥ kriyayā samavāyaṃ gacchati' iti । na hi
bhavati pacati paṭhati iti lakṣyalakṣaṇabhāvo'pyākhyātābhihitayoḥ kriyayorabhinna—
sādhanayorvā saṃbhavati । dvidhāpi cānupapattiḥ; sādhyamānatvena pravartamānasya
sādhanaparatantrasya cātmano'nidantānirdeśasya sādhanavallakṣaṇatvāyogāt । nanu ca mā bhūt
kriyāyāssādhanam; lakṣaṇaṃ tūbhayathāpi dṛśyate, pācakaḥ paṭhati, rudataḥ prāvrājīditi ।
tato yaḥ pacati sa paṭhati, sa roditi, ayaṃ pravrajatītyākhyātayorlakṣyalakṣaṇabhāvo
bhaviṣyati । ciraṃ jīva, tvayaiva smārito'smi । ākhyātayorlakṣyalakṣaṇatvenā—
sambandhakāraṇasya yadatra 'lakṣaṇahetvoḥ kriyāyāḥ' (3.2.126) iti śatṛśānacau
tiṅapavādau smaryete । ato lakṣaṇatve kriyāyāḥ kriyāntaraṃ prati samāśrīyamāṇe pacan
paṭhati, rudataḥ prāvrājīdityeva bhavitavyam ।</p>
<p>nanu yaḥ pacati sa paṭhati, sa rodityayaṃ pravrajatīti tatkathaṃ sambandhaḥ? etena
hetuhetumadbhāvaḥ ākhyātayoḥ pratyukto bhavati, yato'sāvapi dvidhā— heturvā hetumatparatvena,
hetumato vā hetuparatvena। tatra hetorhetumatparatve śatṛśānajbhyāṃ hetumatassvahetuparatve
tumunādibhirbhāvyam । yathā pacan bhuṅkte, adhīyamāno vasati, bhoktuṃ pacati, bhojako
vrajatīti । nanu pacati, bhuṅkte, vrajatīti tat kasya kena saṃbandhaḥ ? avadhyavadhimadbhāvo'pi
tiṅntayornāstyeva । sa hi deśataḥ kālato vā syāt । na tāvaddeśataḥ, tasya
mūrtimadviṣayatvāt । kālatastu yujyate, kiṃtu tatra pūrvakāle ktvāpratyayavidhānāt paktvā
bhuṅkta ityeva syāt, na tu pacati bhuṅkta iti । samuccayenāpi kriyāyāssaṃbandhaḥ। so'pi
hi dvidhaiva; sādhanānāṃ vā kriyāyāṃ yathā gauraśvaś‍ca gṛhyatām; kriyāṇāṃ vā sādhane yathā
asau pacati paṭhati ceti; na tu kriyāṇāṃ kriyāyāmeva ।</p>
<p>nanu caikatvāt kriyāyā yadyapi sādhanasamuccaye kriyābhisaṃbandho nāsti,
tathāpyekavastuviṣayatvena kriyāsamuccaye'sau bhaviṣyati । tathā hi— ya eva pacati sa eva
paṭhatītyaikādhikaraṇye bhavatyeva sambandhopapattiḥ । naivaṃ sādhyayossādhanāyattayoralabdhātmano—
ssādhanonmukhatvena parivartamānayoḥ, kriyāyāḥ parasparānapekṣatvāt; na hyananvitātmanā—
madhikaraṇamapekṣāmupajanayitumalam । atassavyetaragoviṣāṇavat paraspareṇāsamanvitameva
kriyādvayaṃ sādhane samuccīyateṃ na ca samuccīyamāne vastunī mithassaṃbadhyete, tathā sati
samāhāretaretarayoranyatarāpattau samuccayasyaivābhāvāt । ādigrahaṇādanvācaye'pyananvaya eva
kriyayoḥ । tasmānnāstyevākhyātayormithassaṃbandha iti ।</p>

<pb n="173"/>
<p>nanu ca asti sa me rocate, asti tvamīśiṣe, nāhaṃ rame'smi iti
sāmānādhikaraṇyena viśeṣaṇaviśeṣyabhāvaḥ; bhavati pacati, bhavati pakṣyati, bhavatyapākṣīt,
bhavedapi bhavet, syādapi syāditi kartṛtvena; paś‍ya mṛgo dhāvati, iha paś‍yāmaḥ karmaṇi
dvinacanabahuvacanānyudāhriyante, ehi manye rathena yāsyasi, smarasi devadatta kaś‍mīreṣu
vatsyāmastatraudanaṃ bhokṣyāmahe, na marṣayāmi yattatra bhavān vṛṣalaṃ yājayediti karmatvena
sādhyasādhanabhāvaḥ; yo bhuṅkte sa gṛhyatām, yo'dhīte sa pacatītyabhinnasādhanatvena; sa
svapiti eṣa budhyate, sa udeti ayamastametīti bhinnasādhanatvena lakṣyalakṣaṇabhāvaḥ;
hantīti palāyate, varṣatīti dhāvatīti hetorhetumatparatvena; vakṣyāmīti vrajati, bhokṣyate
ityāsta iti hetuhetumatorhetuparatvena hetuhetumadbhāvaḥ; yāvadbhuṅkte tato vrajati, yadayaṃ
bhuṅkte tataḥ paṭhati, yadayaṃ bhuk‍tvā vrajatītyadhīta eva tataḥ paramiti avadhyavadhimadbhāvaḥ;
sak‍tūn piba, dhānāḥ khāda, odanaṃ bhuṅkṣvetyevāyamabhyavaharati, pacati cāyaṃ paṭhati ceti
samuccayaḥ; vaṭo! । bhikṣāmaṭa gāṃ cānayetvanvācayo'pi tiṅanteṣu dṛś‍yate । tatkathamucyate
nākhyātayossaṃbandho'stīti?</p>
<p>naivam; vāk‍yabhedādinā tadupapatteḥ । asti sa sa me rocate, asi tvaṃ tvamīśiṣe,
asmyahamahaṃ rame, astyetad gacchāmo vayaṃ, bhavatvevametat payasodhayāmayatvamamithyevāsi
(?), yanmurajitaṃ tvamapūpuja ityukteṣu vāk‍yabhedā upapadyante । nipātā vā astyādayaḥ
ākhyātasarūpā nirarthakā api vāk‍yapūraṇāya kamīmidvādivatprayujyante; na tu
kriyābhirviśeṣaṇaviśeṣyabhāvamanubhavanti । bhavati pacatītyādiṣu tu pacatīti pakṣyatīti
apakṣīditi ca yo'rtho bhavati asāvastītyarthaḥ । nanu pacatyāderbhavatau kartṛtvena
sādhyasādhanabhāvaḥ; evaṃ bhavedapi bhavet, syādapi syāditi ।</p>
<p>nanu cāvaś‍yameva pacatyādikriyā bhavatikriyākartṛtvenābhyupeyā । yadi hyeṣā na bhavettena
kartrī syāt siddharūpatayā, na lakāreṇābhidhīyate । na ca sā satī siddhabhāvamupaiti । na ca
lakāraḥ siddhatadabhidhānena vinā kartṛbhāvenemāṃ pratipādayitumutsahate । tato yenātmanā kartrī
na tena kriyā, yena ca sādhyātmanā kriyā na tena kartrīti vastvantarameva lakāreṇa kartṛtayā
kathitamāpadyeta । devadattaḥ pacatīti cānena jñātavatprajñāpyate vidheyatā tvasterbhavatītyatra tu
ajñātarūpatayopādīyate bhavanakriyānubhavitṛtvāt । na ca yugapadeva jñātavadajñātavacca samāśrayaṇaṃ
yuktam; ato na kriyā kartṛtvamupayāti । paś‍ya mṛgo dhāvatītyatra tu paś‍yaśabdo na
tiṅantaḥ । kiṃ tarhi nipāto'yamāś‍caryamityesminnarthe vartate; paś‍ya bhuṅkte, aho āś‍caryamadbhutaṃ
bhuṅkta ityarthaḥ ।</p>

<pb n="174"/>
<p>kecidākhyātasarūpau paś‍yapaś‍yataśabdau darśanārheyaṃ kriyetyasminnarthe manyante ।</p>
<p>athavā paś‍ya mṛgo dhāvatītyatra nāsāvevamāha—dṛśaṃ mṛgasaraṇe niyuṅkṣva; kiṃ tarhi ?
cakṣuḥ praṇidhatsva pramatto mā bhūriti; yato'praṇihitacakṣussan mṛgasaraṇamanyadvā pratipadyate ।
yathā rūpamagryaṃ dṛṣṭvā etadevāha—ālokaya ālokayeti, tasmātpaś‍yetyetāvati vāk‍yasya
parisamāptatvānnāsti dṛśassaraṇena saṃbandhaḥ ।</p>
<p>athavā yo dhāvati mṛgastaṃ paśryeti sarvanāmnā yadā so'rthaḥ pratyavamṛṣṭo bhavati tadā
kriyā tasyopalakṣaṇāya pravartate । yo dhāvati sartāraṃ taṃ paśryati; ayaṃ cārthaḥ paśrya
dhāvatīti padayorasaṃbandhatvena śrutārthāpattigamyaḥ na tu śabdasanniveśī ।</p>
<p>yadi vā śrutārthāpattyeva gamyamānetiśabdopasaṃhṛtasya mṛgo dhāvatīti vāk‍yārthasya
dṛśau karmatvameva । paśryāma udāhriyanta iti ।</p>
<p>athavā dve ete vāk‍ye—ekametāvati vāk‍yam 'iha paśryāmaḥ' karmaṇi
dvivacanabahuvacanādīni vacanānyeva dṛśaḥ karmatvenāvatiṣṭhante, nodāhṛtiḥ । ataś‍ca paśryāmo
yasmādudāhriyante prayujyanta iti dvitīyam । ehi manye rathena yāsyasītyatra 'prahāse ca
manyopapade manyateruttama ekavacca' (1.4.106) iti vacanād yadāyamarthaḥ ehi manyase rathena
yāsyāmīti । yadā vā sūtrapratiṣedhapakṣe svaviṣaya eva madhyamottamau tadā sarvathā gamyamāneti—
śabdopasaṃhṛtasya vāk‍yārthasyaiva karmatvam । ehīti ca prahāsaviṣayasaṃbodhanārtha ākhyātasvarūpo
nipātaḥ । ākhyāṃtasvarūpāś‍ca puruṣaṃ saṃkhyāṃ na vyabhicaranti; na hi bhavati tvamasti
vayamastīti । kiñcāstirapi nipātaḥ; so'yaṃ yathā astikṣīrā gauḥ; tatra hyākhyātamiti
kṛtvoktaḥ; subadhikāre'stikṣīrādivacanamiti; na cāvyayatvāt; nipāto'yamiti parihāraḥ ।</p>
<p>nanu ca saṅkhyāmavyabhicaran kathamekaśabdo bahūnāṃ prahāse bahutvaṃ brūyāt ? naivam;
bahubhirekaḥ prahasyate, naikena bahavaḥ, na hi bahuṣvekaṃ prahasatsu sūtrapratiṣedhapakṣe 'ehi manye
rathena yāsyāmi' (iti)। yadā vā sūtrapratiṣedhapakṣe astīti kathaṃ na sattvabhūto'rthassādhya—
sādhanasaṃbandhamanubhavati ? yo bhuṅkte sa gṛhyatāmityatrāpi vāk‍yadvitayameva । na cātra kriyayoḥ
lakṣyalakṣaṇabhāvaḥ; kriyāyāḥ kārakopalakṣaṇatvāt । tathā hi yo bhuṅkte sa devadatta iti
devadattasattvopalakṣaṇameko vāk‍yārthaḥ; sa tathābhūto gṛhyatāmiti tasya grahaṇasaṃbandhaḥ ।</p>
<p><b>darśanamaparam</b>— na ca yathā sattvaṃ tadrūpābhidhāyitvena smaraṇāt kartṛprādhānyamabhidadhat
kriyāyāḥ kriyāntaraṃ prati lakṣaṇatvamabhidhatte, tathā sarvanāmābhidhātuṃ śaknoti । tena hi sā

<pb n="175"/>
kriyā sādhyatvātpracyāvya sādhanopasarjanabhāvamupanītā tatparāmṛṣṭaṃ devadattamupalakṣayati; sa
tu tathābhūtaḥ kriyāntareṇa saṃbadhyata iti । na hyekasyāḥ pravṛttessādhanopalakṣaṇamaparakriyā—
saṃbandhaś‍copapanno bhavati ।</p>
<p>nanvidamevāsyāḥ kriyāntareṇānvitatvaṃ yadanyasyāssādhanamupalakṣyati । naivam, eṣā
svasādhanalakṣaṇatvena pravartamānā yadadhīnodayā tadevopalakṣayet, nānyad, asaṃbandhāt । nanu
cāsyā api devadatta eva sādhanaṃ, sa cānayopalakṣitaḥ, tatkathaṃ bhinnavāk‍yatā ? naivam;
bhavatu nāma devadattopalakṣaṇatvamasyāḥ; kiṃtu na taṃ devadattatayopalakṣayati, api tu
svasādhanatvena । tatassvasādhana eva devadatte prathamato'syā viśrāntiḥ, devadattasya ca tayaiva
tadābhisaṃbandho'bhyupeyaḥ । na hi yaugapadyena lakṣyamāṇatvaṃ prā़dhānyaṃ ca pratipadyeta, kriyāntare
guṇabhāvaṃ ca, virodhaprasaṅgat । na ca bhujikriyāvacchinnasyetarakriyābhisaṃbandho'bhimataḥ,
samuccīyamānakriyādvayaprasaṅgat । yo bhuṅkte sa gṛhyatāmityekarasā pravṛttiḥ, pratyāsatteḥ ।
tanmātramidaṃ sūtraṃ, tasya tu punaritthaṃbhūta evārtha iti na tatra vāk‍yabhedaḥ । etena yo'dhīte sa
pacatītyapi pratyuktam । sa svapityeṣa budhyate, sa udetyayamastametītyatra tu sādhanatvānnatarāṃ
lakṣyalakṣaṇabhāvaḥ । hastīti palāyata iti— atra tvitiśabdo hetuhetumadbhāvaṃ dyotayannarthasya
svātantryaṃ karoti । dṛṣṭa itiśabdo'rthasya svātantryamupajanayan, 'tasminniti nirdiṣṭe pūrvasya'
(1.1.66) iti । atra hi tasminnityadhikaraṇasya kartṛkarmasamavāyinyau kriye prati
upādhitvena pravartamānasyākāṅkṣā; yata ādheyastatra sve ātmanyavasthānābhāvāditi—
śabdenāsatyavacchede kāryayogo na syāt । 'tasminniti nirdiṣṭe pūrvasya' ityukte tasmin ya
ādheyo nirdiṣṭa iti saṃpratyayaḥ syāt; tasmāt saptamyarthanirdeśe pūrvasya kāryasya
saṃpratyayārthamitiśabda upādīyate । evamihāpi । itiśabdo vā na tasya svātantryamupajanayati !
yasmādayaṃ (hastī) hanti tasmādayaṃ palāyata iti । evaṃ varṣatītyādāvapi yojanīyam । atra
ca tiṅantayoritiśabdasāmarthyāddhetuhetumadbhāvo'numīyate, na punaśrśabdasanniveśīti । yāvadbhuṅkte
tato vrajatītyādau tu bhinnavāk‍yatāyāmapi yāvattataḥ pūrvamityādinipātasāmarthyā—
davadhyavadhimadbhāvo gamyate; na punarākhyātaśabdasanniveśīti । saktūn pibetyādāvapi 'saktūn
piba', 'dhānāḥ khāda', 'odanaṃ bhuṅkṣva' iti viśeṣaṇavākyārthā itiśabdopasaṃhṛtā
itiśabdasāmarthyādeva tatsāmānyābhidhāyinā ayamabhyavaharatīti vāk‍yāntareṇocyante । pacati
cāyaṃ paṭhati ceti vāk‍yadvayameva; evaṃ vaṭo ! bhikṣāmaṭa, gāṃ cānayeti ।</p>

<pb n="176"/>
<p>tadevaṃ <b>kātyāyana</b>mate nāstyevākhyātayossaṃbandhaḥ; <b>sūtrakārasya</b> tu mate'styevākhyātayoḥ
anekavāk‍yatvenābhisaṃbandha iti, yadayaṃ samānavāk‍yādhikāre'tiṅntāduttarasya tiṅo nighātaṃ
śāsti । 'abhijñāvacane lṛṭ' (3.2.112) iti smṛtyuktāvatītakāle'pi lṛṭaṃ smarati;
yaditi (3.2.113) yatprayoge tanniṣedhati, 'vibhāṣā sākāṅkṣe' (3.2.114) ityākāṅkṣāyāṃ
vibhāṣayābhyanujānāti, 'na yadyanākāṅkṣe' (3.4.23) iti nirākāṅkṣavāk‍ye k‍tvā—ṇamulau
niṣidhya laḍādīnevānumanyate iti kā punaratropapattiḥ? ucyate ākhyātapadatulyadharmiṇo hi
k‍tvāntasyānekasyāpi dṛṣṭastiṅantena saha saṃbandhaḥ। s‍nātvā pītvā bhuk‍tvā vrajatīti;
tathā pūrvaṃ s‍nāti bhuṅkte pibati tato vrajati iti । tatra yathaiva k‍tvāntasya tiṅantenaikavāk‍yatvaṃ
tathā pūrvakālakriyābhidhāyināmākhyātānāṃ sarveṣāmapi kriyāviśeṣaṇakatvādbhavati ।
uktaṃ ca—</p>
<b><lg>
  <l>yathā'nekamapi k‍tvāntaṃ tiṅantasya viśeṣakam ।</l>
  <l>tathā tiṅantaṃ tatrāhuḥ tiṅantasya viśeṣakam ॥ 80 ॥</l></lg></b> (vāpa. 2.6)
<p>kiṃca yathākathaṃcidāśrīyamāṇo'rthassāmānādhikaraṇyenāvadhibhāvena vā viśeṣaṇatvaṃ na
vyatikrāmati । tathā hi, vraja devadattetyāmantritasya viśeṣaṇatvenaikavāk‍yatvād 'āmantritasya
ca' (8.7.19) iti nighāto dṛś‍yate; kartṛtvādbhaviṣyatīti ced vrajāni devadattetyatra
katham? na hi devadatto vrajikriyāyāḥ kartā, na khalvapi kārakasya viśeṣakam, nāpi suṣṭhu
pacatīti padāntaratvena kriyāviśeṣaṇamupapadyate । kiṃtu kriyāṃ prati ābhimukhyenāvasthāpyamānaḥ
pañca vārān pacatītivat bāhyaviśeṣaṇatāṃ labhate । kaḥ punarbāhyāntarayoḥ kriyāviśeṣaṇayoviṃśeṣaḥ ?
ayamasti āntaraṃ hi kriyāviśeṣaṇaṃ karmatvaṃ napuṃsakatvaṃ ca pratilabhate; bāhyasya tu
svaliṅgatā na karmatvaniyamaḥ। evaṃ ca kṛtvoktam—</p>
<b><lg>
  <l>saṃbodhanapadaṃ yacca tatkriyāyā viśeṣakam ।</l>
  <l>vrajāni devadatteti nighāto'tra tathā sati ॥ 81 ॥</l></lg></b> (vāpa. 2.5)
<p>nanu ca saṃbodhanapadasya tiṅntenaikavāk‍yatā yujyate, saṃbodhanaṃ hyākṣiptakriyāpadaṃ
vartate । devadatta abhimukho bhavetyābhimukhye hi yujyate । tatra devadattetyetāvatyarthasya
parisamāptatvāt saṃbodhanapadamekaṃ vāk‍yam, so'bhimukhībhūtaḥ kriyāntare niyujyate; vrajeti
tadākhyātameva dvitīyam; 'devadatta! vrajāni' ityatra tu kriyāntaraniyogo'pi nāstīti

<pb n="177"/>
bhinnavāk‍yatvameva । tanna, vāk‍yalakṣaṇāyogāt । evaṃ hyāhuḥ—</p>
<b><lg>
  <l>sākāṅkṣāvayavaṃ bhede parānākāṅkṣaśabdakam ।</l>
  <l>karmapradhānaṃ guṇavadekārthaṃ vāk‍yamucyate ॥ 82 ॥</l></lg></b> (vāpa. 2.4)
<p>evaṃ ca bruvato yathoktalakṣaṇapadasamūho vāk‍yamityabhiprāyaḥ, na ca devadatteti padasamūhaḥ;
athābhimukho bhavetyākṣepādasya samūhabhāvaḥ; tathāpi sākāṅkṣatvādavāk‍yatvam । na
hyabhimukhībhāvamātrameva kaś‍cid vidhatte । kiṃ tarhyabhimukhībhāvaṃ vidhāya kriyāntare niyuṅkte ।
api cābhimukho bhavetyadhyāhriyamāṇayāpi kriyayā saṃbandhaṃ manyase vrajetyupāttayāpi na
manyasa ityaho mādhyasthyam । kiṃcābhimukho bhavetyayamapi niyogaḥ, tatrānabhimukhasya
niyoktumaśakyatvāt । abhimukhīkaraṇāya kriyāntarādhyāhāre'navasthā, tadbhayāccābhimukhīkāra—
garbhaniyogo'ṅgīkartavyaḥ, sa ca vrajetyādāvapi tulya evetyalamatiprasaṅgena । yadi cāmancitasya
tiṅantenaikavāk‍yatā na syāt, 'āmantritaṃ pūrvamavidyamānavad' iti ( 8.1.72) sūtrakāro na
brūyāt । tatredamavidyamānavattve prayojanam nighātādayo mā bhūvanniti; nighātādayaś‍cāsamāna—
vāk‍yatvādeva na bhaviṣyanti, kimavidyamānavadbhāvena ।</p>
<p>na caitad <b>vārttikakāro</b> manyate । so'pi hyavidyamānavadbhāvasya prayojanāni paṭhati
avidyamānavattve prayojanamāmantritayuṣmadasmadādeśatiṅ‍‌nighātā iti । bhavatu nāma
sāmānādhikaraṇyena vaiyadhikaraṇyena vā yathākathaṃcidāśrīyamāṇānāmākhyātānāmākhyātaṃ prati
viśeṣaṇatvamupalakṣaṇatvaṃ hetumattvamavadhibhāvo vā, samuc‍cayo'pyevamevopapadyatām;
sādhyasādhanabhāvastu nopapadyate, viruddharūpayorarthayorekarūpeṇa śabdenābhidhānāt । yathā'yaṃ
daṇḍo harānena phalānītyayaṃ daṇḍa ityanena rūpeṇa daṇḍaśabdo daṇḍārthamantarbhūtāsti—
kriyāmupādātumīṣṭe । anenetyayaṃ ca śabdaḥ karaṇarūpeṇeva vastusāmānyamabhidadhat pratyakṣeṇopādatte,
na rūpāntareṇa, prakaraṇāttu daṇḍe pratipattiḥ । tathehāpi pacati dhāvatītyādirākhyātasādhyabhūtāṃ
kriyāmabhidhatte, tāmeva ca siddhāṃ sādhanatvamāpannāmanenaiva rūpeṇa vakṣyatītyasambhavaḥ ।</p>
<p>nāsambhavaḥ, sādhyatvenaiva sādhanatvāt ।</p>
<p>yadevaṃ hi kriyāyāssādhyamānatvamanidantānirdeś‍yaṃ pariniṣṭhitaṃ rūpaṃ tenaiva
sādhanabhāvaṃ pratipadyate, na rūpāntareṇa; tasyābhāvāllakāro'pi caitāṃ sādhyatayā bhavantīṃ
kartṛbhāvenābhidhatte pacati bhavatīti ।</p>

<pb n="178"/>
<p>nanu kimanyadbhavanaṃ pacatikriyāyāssādhyatāvyatireki, kiṃ vā tadatiriktaṃ kartṛtvaṃ,
yena sādhyasādhanabhāvo'vakalpeta ?</p>
<p>ucyate— yo'yamasyāḥ kārakasaṃbandhaḥ, kārakavyāpāraviṣayatā na kārakāṇi
śaśaviṣāṇavat parākaroti, śak‍yate saṃpādayituṃ tebhyassaṃpattimanubhavati । tadasyāḥ
kārakasaṃbandhalakṣaṇaṃ sādhyamānatvameva rūpaṃ bhavanamabhidhīyate । pacatikriyā bhavanaṃ nirvartayantī
kārakebhyo nirvṛttiṃ pratipadyate, kārakāṇi vyāpāravanti karotītyarthaḥ । yatpunarasyā viśeṣarūpaṃ
yāgādidharmakaṃ paktirūpaṃ pacatyekaśabdavācyamananyasādhāraṇaṃ, tenaiṣā kartrī saṃpadyate,
tadevamananyasādhāraṇena svabhāvena kartrī saṃpadya sādhyātmanā bhavatikriyārūpatvena bhavatiḥ
pacati, bhavatisādhyatvaṃ labhata ityarthaḥ । athavā prayogātmako yo'dhiśrayaṇādivyāpārastaireṣā
bhavanakriyārūpatāmupayāti । phalabhūtena viklittyātmanā bhavitṛrūpaṃ kartṛtvaṃ, tena bhavati
pacati ityayamarthaḥ paktiradhiśrayaṇādyātmanā bhavati, adhiśrayaṇādayo'syāḥ pravṛttā iti
yāvat । adhiśrayaṇādirūpeṇa vā bhavitṛtvaṃ paktirūpeṇa bhavanakriyātvaṃ, tenāyamarthaḥ
adhiśrayaṇādayaḥ paktirūpatayā bhavanti; viklittissañjāteti yāvat । athavā śabdavācyaṃ
buddhiparigataṃ yadrūpaṃ tena kartṛtvamasyāṃ, bāhyasaṃpaktirūpatvena bhavanarūpatvaṃ, bāhyarūpeṇa bhavitṛtvaṃ,
buddhyātmanā bhavanarūpatvamiti । yadi vā sāmānyātmanā kartṛtvaṃ viśeṣātmanā
bhavanarūpatetyupapadyate kriyāyāṃ kārakatvam ।</p>
<p>nanu coktaṃ na lakāraḥ siddhavadabhidhānena vinā kartṛbhāvenemāṃ pratipādayitumutsahate,
tataś‍ca siddhatvenābhidhāne punarapi virodhaḥ । naivam, yadeva pacatikriyāyāssvabhāvabhūtamātmīyarūpaṃ
sādhyatālakṣaṇaṃ tenaiva rūpeṇa sā kartṛtvamupagatā lakāreṇocyate । siddhatvāvabhāsaḥ kuta iti
cet, lakārastāṃ kartṛbhāvena pratipādayituṃ pravṛttassiddhatvenāvagamayati, na tu sādhyāyāḥ
kriyāyāḥ siddhatvāpattiḥ । ato rūpāntarāpatteḥ nāsti virodhaḥ । yathā corasya rujatīti
dhātvartha eva rogalakṣaṇaḥ kartrantarāśrayaṇāt kartṛbhāvamupayāti; sādhyā/?/tmana eva cāsya
kartṛtvam । na ca siddhatāprāptiḥ kartṛtvena pratīyamānā siddhatayā'vabhāsate; tathā kriyāpi
na siddhatayā lakāreṇābhidhīyate । api tu sādhyāyāmeva tasyāṃ tadadhikaraṇāt kartṛśabdai—
rabhidhīyate iti । athavā ekasyaiva vastuno nānārūpāśśaktayo viruddhāviruddhasvabhāvā
lokayātrāṃ kalpayanti । tato'sya sarvaśakterbhāvasya vācakaśabdaḥ kaś‍cit siddhātmikāṃ

<pb n="179"/>
śaktivṛttimavalambate, kaś‍cit sādhyarūpām । tadevaṃ siddhasādhyatāśaktiyuktaṃ vastu
śabdābhyāmabhidhīyamānaṃ na virudhyate, anekaśaktiyuktatvāt । pacatītyanena tadeva
sādhyatvenāvagataṃ bhavatīti lakārassādhyatvenābhidhatte । sarvaśaktivirahitaṃ vā vastu,
sakalavikalpollekharahitatvāt । tasya tu śabdā eva svamahim‍nā nānāvidhabuddhyupa—
jananahetavaśśaktiṃ saṃniveśayanti; śak‍tyāviṣṭamiva vyavahāragocaratāṃ nayanti । tena śabdābhyāmeva
siddhasādhyatāśak‍tyādhānādakhilavikalpīkṛtātmakamapi tadvastu siddhasādhyabhāvenopadiś‍yate ।
bhavati pacatītyekena śabdena sanniveśitasādhyatāśaktiyuktamabhihitam, itareṇa tu tadeva
śak‍tyantarāropeṇa prakāś‍yata iti nāsti virodhaḥ ।</p>
<p>yadi vā na padasya padarūpādevādhikārthatā; kiṃ tarhi ? vāk‍yarūpāt । tadyathā puruṣa
iti padakāle puruṣo vyatirikta ucyate । yadā tu rājñaḥ puruṣa iti viśeṣasannidhau prayujyate
tadā viśiṣṭasya puruṣārthasya gatiḥ, na puruṣasyeti vāk‍yakāle'dhikasya dharmasya prādurbhāvaḥ,
tathā pacatīti naikasmādeva padarūpāt kartṛtvam; yadā bhavatīti padāntarasannidhistadā paratve
sādhanamadṛṣṭadavāk‍yakāle puruṣasyaiva vyatireka upajāyata iti । yathāpi vyapadeśivadbhāvenā—
bhinnasyāpi dhātoravayavaprathamaikāj‍vyapadeśa iyāyetyādau pravartate tathā buddhibhedakalpanayā
ākhyātavācyasyārthasya bhede'pi kriyākārakādivyapadeśāḥ pravartante । tataś‍ca pacatītyatrāpi
na kācid aparā tadatirekiṇī bhavanakriyā, kaś‍cidaparo vā kartā virodhaheturasti; api
tu saiva vyapadeśivadbhāvena bhavanakriyārūpatāṃ pak‍tṛtvaṃ ca darśayantī cakāsti । etena paś‍ya
mṛgo dhāvatītyādāvapi siddhasādhyatvayoravirodhaḥ ।</p>
<p>api caikasyāpyarthasya viṣayabhedena dvidharmatvaṃ na virudhyate । yathā rājñaḥ puruṣasya puruṣa
iti puruṣaśśeṣī bhavati śeṣaś‍ca iti, rājānaṃ prati śeṣo'vicalitasvārthaśśeṣitāmāpadyate,
evaṃ ca dhāvatīti mṛge kartari sādhyabhāvaṃ prādhānyenājahat saraṇaṃ dṛśāvaṅgatvaṃ sādhanatvaṃ
copaitīti na kaś‍cid virodhaḥ । athavāyamarthaḥ — sādhanamidamayaṃ sādhya iti rūpaṃ siddhamātrametat,
yathā pade ayaṃ prakṛtyartho'yaṃ pratyayārtha ityeka evāsāvarthaḥ aviśiṣṭo viśiṣṭo vā
vāk‍yaviśeṣayorgrahītavyaḥ, yathā muṇḍayati, kūṭayati, mūtrayati, carcayatīti । tatra muṇḍayati
māṇavakam; muṇḍiḥ keśacchedanavacanaḥ; tasya tu vyutpattiḥ muṇḍaṃ karotīti sāmānyapravṛttiviśeṣaṃ
muṇḍaśabdo'vasthāpayati; karotiviśeṣo yasmin ṇijutpadyate, na karotimātram । anye punaḥ

<pb n="180"/>
keśacchedanādivacanānmuṇḍādīnadhyavasyanti; yathoktam athavā muṇḍādayo dhātavaḥ । muṇḍayatīti
caitasminnarthe kūṭayatīti ca prayuñjate, kūṭayati māṇavakamiti । yathā ca muṇḍaṃ karotīti
prayuñjate, naivaṃ kūṭaṃ karotīti; kūṭaśabdena hi karotiviśeṣo na lakṣyate; kiṃtu
chidādiviśeṣamavalakṣyamāṇoddeśavibhāgaṃ kūṭirevopādatte । evaṃ mūtraṃ karotīti mūtrayati, carcāṃ
karotīti carcayati । mūtreṇa carcayā vā karotau viśeṣyamāṇe kṣaraṇaṃ paribhāṣaṇaṃ vā
viśeṣeṇopādīyate । sa eva ca kadācit kṣaraṇaviśeṣaḥ paribhāṣaṇaviśeṣo vā naṣṭoddeśavibhāga
upādīyate, yathā 'mūtra prasavaṇe' mūtrayati, 'carca paribhāṣaṇe' carcayatīti ।</p>
<p>evaṃ paś‍ya mṛgo dhāvatīti idamatra sādhanapadamidamatra sādhyapadamiti utprekṣaiṣā । idaṃ
tvartha—satattvaṃ 'nātra saraṇaṃ, na darśanaṃ na mṛgaḥ । kiṃ tarhi ? mṛgakartṛko dṛśikarmasaraṇaviśeṣo'yaṃ
tatraikārthatvādekamevedaṃ vāk‍yamityasti dvayostiṅantayorekasmin vāk‍ye sambhavaḥ । tataś‍ca
pacati karotītyādāvapi pākaṃ karotītivat sādhyasādhanabhāvena saṃbandho'styeveti na
kaś‍cid virodhaḥ ।</p>
<p>anye punarmanyante, kasyacidapi bāhyasya vastvātmano'saṃbhavād bhāvabhūtavastuśūnyamevedaṃ
jagat, tato buddhīnāmeva tathābhūtavyavahāropajanananibandhanatvam । buddhaya eva hi
siddhasādhyatārūpamupadarśayantyaḥ śabdāt pravartayanti । tataś‍ca svamahimollā—
sitanānāvidhabuddhisamupanītabhedanakālpanikākāraparigato'yaṃ māyendrajālasadṛśo vyavahāraḥ
pravartata iti na kaś‍cidaparaṃ vastu yasya siddhasya sādhyalakṣaṇavirodhāpattiḥ । tathā hi—
buddhimākārabhedavatīmeke kriyāṃ manyante । sā hi svamātrābhiraparyavasitaviṣayanirbhāsābhiḥ
antastattvādibhiriva bahirarthanibandhanāmarthakriyāṃ sādhayati । na tadarthaṃ darśanābhi—
niveśo'smākam ārāddavīyassamutsārayanti pratyayavyaktayo hi parākṛtavāk‍yārthasaṃsparśā
bāhyārthavat tāsu tāsvarthakriyāsu yathāsāmarthyamupajāyamānāḥ pratītāśaṅkāviṣaya—
parigamanādyavasthāsu tadā sāmarthyaṃ kriyāsāmarthye kimarthamanyapadārtharūpamabhyupeyata iti । atra
<b>cūrṇī</b> virodhaṃ darśayati; idaṃ kiloktaṃ <b>bhāṣye</b>— kṛdabhihito bhāvaḥ kriyayā samavāyaṃ gacchati,
pāko vartata iti; tiṅabhihitastu na gacchati (ma.bhā. 3.1.17) ।</p>
<p>na hi bhavati pacati paṭhatīti । atrā'yaṃ samādhiḥ—yathābhūtā kriyopanyastā tathābhūtā
samavāyaṃ na gacchati, viśeṣayossamavāyo, nāsti, sāmānyayorastyeva । asti sa me rocate,

<pb n="181"/>
asi tvamīśiṣe, nāsmi rame, bhavati, pacati karotīti । tatraitacchak‍yate vaktuṃ yatrānyā ca
kriyā bhavati; yatra tu khalu saiva sā kriyā tatra katham ? yathā bhavedapi bhavet, syādapi
syāditi । asti ca loke evaṃbhūtaḥ prayogaḥ । api bhavedetaddevadattasyāpi, sa divasaḥ
syādyatredaṃ bhavediti । devadattasya ca vartamānakālāṃ sattāmavināśaṃ prārthayamāna etatprayuṅakte;
api bhavedetat, bhaveddevadatta iti । atrāpyanyatvamasti; kutaḥ, sādhanabhedātkālabhedācca ।
ekasyātra bhavaterbhavati sādhanaṃ sarvakālaś‍ca pratyayaḥ । api bhavedityatra yo bhavati tatra
devadattasattā na prakṛtyarthaḥ; kiṃ tarhi ? pratyayārthaḥ; prārthaneva liṅiti sarvakālatvaṃ
kālaviśeṣasyānāśritatvāt । 'aparasya bāhyaṃ sādhanaṃ vartamānakālaś‍ca pratyayo bhavati ।
tasya bāhyaṃ sādhanaṃ dravyaṃ devadatta ityarthaḥ, devadattasattā tu prakṛtyarthaḥ, vartamānasattā tu
devadattas. prārthyata ityanupāttakālaviśeṣaḥ । śās‍tre liṅ svarūpādeva vartamānakāle'vatiṣṭhate,
yathā tavyādayo bhaviṣyati, karttavyaḥ kaṭa iti । svabhāvāc‍cārthānāṃ vyavasthepi <b>bhāṣye</b>
kālādhikāraḥ pratyākhyātaḥ । evaṃ syādapi syādityatrāpi svābhāvikaṃ nānātvaṃ sādhanakālabhedena
pratipādyata iti ।</p>
<p>nanvastyādayo'pi nipātāḥ, te cākhyātasvarūpatvāt kārakāṇi viśiṃṣantaḥ kālaṃ
puruṣaṃ saṃkhyāṃ na vyabhicariṣyanti; yatra vyabhicārastatra katham ? tathā hi— bhavati pakṣyati
bhavatyapākṣīdayūyujastvamasīti kālavyabhicāraḥ; bhavatu gacchāmyahamiti puruṣavyabhicāraḥ;
bhavatu tayaiva maṇḍūkāḥ pacyantāmiti saṃkhyāvyabhicāraḥ; bhavatu nāma drakṣyasīti
kālapuruṣavyabhicāraḥ; bhavatu tayaiva maṇḍūkāḥ pacyantāmiti saṃkhyāvyabhicāraḥ; bhavatu nāma
drakṣyasīti kālapuruṣavyabhicāraḥ; bhavatu bhaviṣyanti jīvato dhanānīti kālasaṃkhyāvyabhicāraḥ;
astyagamāma ghoṣāditi kālapuruṣasaṃkhyāvyabhicāraḥ । loke caivaṃbhūtā vācoyuktirasti,
prayuṅkte hi lokaḥ, asti gacchāmo vayamityevamādiḥ, tatrāstītyekavacanamupalabhyate । tena
manyāmahe gamerevaikatvāśrayasya kartṛtvaṃ, na vayamiti bahutvāśrayasya । tadevaṃ sāmānyakriyayā
viśeṣakriyāṇāṃ kartṛtvenābhisaṃbandhāt astyanayossādhyasādhanabhāvaḥ । viśeṣakriyāyāmapi
k‍vacitkatvena saṃbandho dṛś‍yate— paś‍ya dhāvati, paś‍yāma udāhriyante, manye yāsyasi,
smarasi vatsyāmaḥ, na marṣayāmi yājayiṣyati, āśaṃse yukto'dhīyeti । karaṇādibhāvaś‍ca
tiṅantānāṃ ca vidyate, pacati paṭhatīti । atra tu vidyata eva saṃbandhaḥ, sarvanām‍nā parāmarśāt ।

<pb n="182"/>
na ceha vāk‍yabhedaḥ, sarvathaiva tadanupalabdheḥ । tatra hi khalu vāk‍yabheda upeyate । ta trāsau
parāmṛś‍yamāno'nyāṃ buddhillikhati । na cehollekhavān vāk‍yabhedo buddhāvupalabhyate;
tasmādekavāk‍yatvameva । ata evābhijānāsi devadatta yat kaś‍mīreṣu vatsyāmaḥ, tatraudanaṃ
bhokṣyāmahe iti 'vibhāṣā sākāṅkṣe' (3.2.114) iti sarvanām‍nā parāmarśātsākāṅkṣatvopapatteḥ ।
tatretyanenāsaṃdhīyamānatvāllaṭo laṅaś‍ca vikalpaḥ pravartate । sa svapityeṣa budhyate,
so'stamayate'yamudetītyatra tu parasparaṃ vā ākhyātayorlakṣyalakṣaṇabhāvaḥ, saha vā sarvaireva
kālaviśeṣādikaṃ lakṣyata ityekaparatvādekavāk‍yataiva । yathā—</p>
<b><lg>
  <l>kumudāni prabudhyante śatapatrāṇi śerate ।</l>
  <l>śakaṭaṃ gāhate vyoma mātṛmaṇḍalamujjhati ॥ 83 ॥</l>
</lg></b>
<p>hantīti palāyata ityādau tvavasthita eva hetuhetumadbhāva iti na dyotyate; nanvapūrvaṃ
kriyate pacati paṭhatītyatrāpi prasaṅgāt । ete tāvadavadhyavadhimadbhāvo yāvadādau samuc‍cayādau
cādayaś‍ca vyākhyātāḥ । tadevaṃ <b>sūtrakārasya bhāṣyakārasya</b> ca darśane asti kriyāyāḥ
kriyāntareṇa saṃbandhaḥ । <b>vārttikakāra</b>stu yuṣmadasmadādeśanighātādyartham, 'ākhyātaṃ
sāvyayakārakaviśeṣaṇaṃ vāk‍yam' 'ekatiṅ vāk‍yamiti anyadeva laukikāt pāribhāṣikaṃ
vāk‍yalakṣaṇamārabhate । na ca tena laukiko vyavahārassidhyatītyupekṣyate । taduktam—</p>
<b><lg>
  <l>nighātādivyavasthārthe śās‍tre yat pāribhāṣikam ।</l>
  <l>sākāṅkṣāvayavaṃ tena na sarvaṃ tulyalakṣaṇam ॥ 84 ॥</l></lg></b> (vāpa. 2.3)
<p>etena bhinnābhinnapravaktṛkānekavākyopakalpitaikavāk‍yasthānāmapi kriyāṇāṃ
parasparamabhisaṃbandho vyākhyātaḥ । sa bhinnapravaktṛkatve yathā—</p>
<b><lg>
  <l>kuśalaṃ tasyā jīvati kuśalaṃ pṛcchāmi jīvatītyuktam ।</l>
  <l>punarapi tadeva kathayasi mṛtāṃ tu kathayāmi yā śvasiti ॥ 85 ॥</l>
</lg></b>
<p>abhinnavaktṛtve yathā—</p>
<b><lg>
  <l>yatsvacche salilātmani pratiphaladdeve triyāmāpatau
pīyūṣākṛti paryavasyati kila jyots‍neti tattvāntaram ।</l>
  <l>tigmaṃ dhāma ciraṃ cakāsti divi tat (yat) tatrāsti divyaḥ pumān
yaṃ vijñātavatāṃ truṭanti nikhilā bhūyobhavagranthayaḥ ॥ 86 ॥</l>
</lg></b>
<!-- NOTES pg=182!-->
1.	2. 'cacāla sā ce'— ti yuk‍tataraḥ pāṭhaḥ ।

<pb n="183"/>
<p><b>(11. prakaraṇam)</b></p>
<p><b>prabandhāṅgamavāntaravāk‍yaṃ prakaraṇam ।</b></p>
<p><b>(ārthaprakaraṇam)</b></p>
<p>tat tridhā— <b>1. prastutaṃ, 2. kalpitaṃ, 3. ākasmikaṃ</b> ca । teṣu</p>
<p><b>(1) prastutaṃ</b> dvidhā— <b>aṅgaṃ varṇakaṃ</b> ca । tayoḥ</p>
<p><b>aṅgaṃ</b> yathā—(kusaṃ. 5. 30)</p>
<b><lg>
  <l>athājināṣāḍhadharaḥ pragalbhavāg jvalanniva brahmamayena tejasā ।</l>
  <l>viveśa kaś‍cijjaṭilastapovanaṃ śarīrabandhaḥ prathamāśramo yathā ॥ 87 ॥</l>
</lg></b>
<p>ityata ārabhya—(kusaṃ. 5.84)</p>
<b><lg>
  <l>ito gamiṣyāmyathaveti vādinī śramālasā2 ca stanābhinnavalkalā ।</l>
  <l>svarūpamāsthāya ca tāṃ kṛtasmitassamālalambe vṛṣarājaketanaḥ ॥ 88 ॥</l>
</lg></b>
<p>iti yāvat । atra hi—(kusaṃ. 5.31)</p>
<b><lg>
  <l>tamātitheyī bahumānapūrvayā saparyayā pratyudiyāya pārvatī ।</l>
  <l>bhavanti sāmye'pi niviṣṭacetasāṃ vapurviśeṣeṣvatigauravāḥ kriyāḥ ॥ 89 ॥</l>
</lg></b>
<p>ityādeḥ prakaraṇārthasya kathāśarīratvamavagamyate ।</p>
<p><b>varṇako</b> yathā—(kusaṃ. 1.31)</p>
<b><lg>
  <l>asaṃbhṛtaṃ maṇḍanamaṅgayaṣṭeranāsavākhyaṃ karaṇaṃ madasya ।</l>
  <l>kāmasya puṣpavyatiriktamas‍traṃ bālyāt paraṃ sātha vayaḥ prapede ॥ 90 ॥</l>
</lg></b>
<p>ityata ārabhya—(kusaṃ. 1.49)</p>
<b><lg>
  <l>sarvopamādravyasamuc‍cayena yathāpradeśaṃ viniveśitena ।</l>
  <l>sā nirmitā viśvasṛjā prayat‍nādekasthasaundaryadidṛkṣayeva ॥ 91 ॥</l>
</lg></b>
<p>iti yāvat । atra hi—(kusaṃ. 1.32)</p>
<b><lg>
  <l>unmīlitaṃ tūlikayeva citraṃ sūryāṃśubhirbhinnamivāravindam ।</l>
  <l>babhūva tasyāś‍caturaśraśobhi vapurvibhaktaṃ navayauvanena ॥ 92 ॥</l>
</lg></b>
<p>ityādeḥ prakaraṇārthasya pārvatīrūpayauvanalāvaṇyavarṇanādyavagamyate ।</p>
<p><b>(2) kalpitaṃ</b> dvidhā— <b>sābhāsaṃ nirābhāsaṃ</b> ca । tayoḥ</p>
<p><b>sābhāsaṃ</b> yathā— (māgha. 1.42)</p>

<pb n="184"/>
<b><lg>
  <l>abhūdabhūmiḥ pratipakṣajanmanāṃ bhiyāṃ tanūjastapanadyutirditeḥ ।</l>
  <l>yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate ॥ 93 ॥</l>
</lg></b>
<p>ityata ārabhya—(māgha. 1. 69)</p>
<b><lg>
  <l>yathopapatticchalanāparo'parāmavāpya śailūṣa ivaiṣa bhūmikām ।</l>
  <l>tirohitātmā śiśupālasaṃjñayā pratīyate saṃprati so'pyasaḥ paraiḥ ॥ 94 ॥</l>
</lg></b>
<p>iti yāvat । atra hi—(māgha. 1.48)</p>
<b><lg>
  <l>vinodamicchannatha darpajanmano raṇena kaṇḍ‌vās‍tridaśaissamaṃ punaḥ ।</l>
  <l>sa rāvaṇo nāma nikāmabhīṣaṇaṃ babhūva rakṣaḥ kṣatarakṣaṇaṃ divaḥ ॥ 95 ॥</l>
</lg></b>
<p>ityādiḥ prakaraṇārthaḥ kalpito'pi purāṇeṣūpalambhāsaṃbhavāc‍ca tathātvenāvabhāsate ।</p>
<p><b>nirābhāsaṃ</b> yathā—(kirātā. 16.1)</p>
<b><lg>
  <l>tataḥ kirātādhipateralaghvīmājikriyāṃ vīkṣya vivṛddhamanyuḥ ।</l>
  <l>sa tarkayāmāsa viviktatarkaś‍ciraṃ vicinvanniva kāraṇāni ॥ 96 ॥</l>
</lg></b>
<p>ityata ārabhya—(kirātā. 16.17)</p>
<b><lg>
  <l>iyaṃ ca durvāramahārathānāmākṣipya kīrti mahatāṃ balānām ।</l>
  <l>śaktirmamāvasyati hīnayuddhe saurīva tārāpatidhām‍ni dīptiḥ ॥ 97 ॥</l>
</lg></b>
<p>iti yāvat । atra hi—(kirātā. 16.2)</p>
<b><lg>
  <l>madastrustratiś‍yāmitagaṇḍalekhāḥ krāmanti vikrāntanarādhirūḍhāḥ ।</l>
  <l>sihaṣṇavo neha yudhāmabhijñā nāgā nagocchrāyamivotkṣipantaḥ ॥ 98 ॥</l>
</lg></b>
<p>ityādiḥ prakaraṇārthaḥ tāpasakirātayuddhavarṇanāyāmanābhāsamānaḥ kāvyakuśalena
kavinohāpohadvāreṇopakalpya kathyate ।</p>
<p><b>(3) ākasmikaṃ</b> dvidhā sabījaṃ nirbījaṃ ca । tayoḥ</p>
<p><b>sabījaṃ</b> yathā (raghu. 5.43)—</p>
<b><lg>
  <l>athopariṣṭād bhramarairbhramadbhiḥ prāk‍sūcitāntaḥ salilapraveśaḥ ।</l>
  <l>nirdhautadānāmalagaṇḍabhittirvanyassaritto gaja unmamajja ॥ 99 ॥</l>
</lg></b>
<p>ityata ārabhya—(raghu. 5.60)</p>
<b><lg>
  <l>itthaṃ tayoradhvani daivayogādāseduṣossakhyamacintyahetu ।</l>
  <l>eko yayau caitrarathapradeśān saurājyaramyānaparo vidarbhān ॥ 100 ॥</l>
</lg></b>
<p>iti yāvat ।</p>

<pb n="185"/>
<p>atra hi — (raghu. 5.57)</p>
<b><lg>
  <l>gāndharvamas‍tra tadataḥ pratīccha prayogasaṃhāra—vibhaktamantram ।</l>
  <l>prasvāpanaṃ nāma yataḥ praharturna cārihiṃsā vijayaś‍ca haste ॥ 101 ॥</l>
</lg></b>
<p>iti sabījam । yasyāgrataḥ — (raghu. 7.61)</p>
<b><lg>
  <l>priyamvadāt prāptamatha priyārhaḥ prāyuṅkta rājasvadhirājasūnuḥ ।</l>
  <l>gāndharvamas‍traṃ kusumās‍trakāntaḥ prasvāpanaṃ svap‍nanivṛttalaulyaḥ ॥ 102 ॥</l>
</lg></b>
<p>iti phalamupalabhyate ।</p>
<p><b>nirbījaṃ</b> yathā—(raghu. 12.28)</p>
<b><lg>
  <l>sandhyābhrakapiśastatra virādho nāma rākṣasaḥ ।</l>
  <l>atiṣṭhanmārgamāvṛtya rāmasyendoriva grahaḥ ॥ 103 ॥</l>
</lg></b>
<p>ityārabhya—(raghu. 12.30)</p>
<b><lg>
  <l>taṃ viniṣpiṣya kākutsthau purā dūṣayati sthalīm ।</l>
  <l>gandhenāśucinā ceti vasudhāyāṃ nicakh‍natuḥ ॥ 104 ॥</l>
</lg></b>
<p>iti yāvat । atra hi—(raghu. 12.29)</p>
<b><lg>
  <l>sa jahāra tayormadhye maithilīṃ lokaśoṣaṇaḥ ।</l>
  <l>nabhonabhasyayorvṛṣṭimavagraha ivāntare ॥ 105 ॥</l>
</lg></b>
<p>ityādeḥ prakaraṇārthasyāgrataḥ phalānupalambhādākasmikasyāpi nirbījatvamavagamyate ।
<b>tadidamarthata</b>stridhā prakaraṇamabhihitam ।</p>
<p><b>(śābdaprakaraṇam)</b></p>
<p><b>atha śabdato</b>'pi tridhaivābhidhīyate—</p>
<p><b>1. ekavāk‍yam, 2. anekavāk‍yam, 3. ekānekavāk‍yam</b> ca ।</p>
<p><b>(1) tatraikavāk‍yaṃ</b> dvidhā—sānubandhaṃ niranubandhaṃ ca । tayoḥ</p>
<p><b>sānubandhaṃ</b> yathā—(raghu. 12.78)</p>
<b><lg>
  <l>sa mārutisamānītamahauṣadhihṛtavyathaḥ ।</l>
  <l>laṅkāstrīṇāṃ punaś‍cakre vilāpācāryakaṃ śaraiḥ ॥ 106 ॥</l></lg></b> iti ।
<p><b>niranubandhaṃ</b> yathā—</p>
<p><b>'te himālayamāmantrya'</b> ॥ 107 ॥ (kusaṃ. 6.94)ityādi</p>
<p><b>(2) anekavāk‍yaṃ</b> dvidhā— ādyupasaṃhṛtamantopasaṃhṛtaṃ ca । tayoḥ</p>
<p><b>ādyupasaṃhṛtaṃ</b> yathā—(kusaṃ. 7.56)</p>

<pb n="186"/>
<b><lg>
  <l>tasmin kṣaṇe pauravilāsinīnāmīśānasaṃdarśanalālasānām ।</l>
  <l>prāsādamālāsu babhūvuritthaṃ tyaktānyakāryāṇi viceṣṭitāni ॥ 108 ॥</l>
</lg></b>
<p>ityata ārabhya</p>
<p><b>'tāsāṃ mukhairāsavagandhagarbhaiḥ</b>' ॥ 109 ॥ (kusaṃ. 7.62. raghu.7.11) ityādi ।</p>
<p>antopasaṃhṛtaṃ yathā—(kusaṃ. 7.65)</p>
<b><lg>
  <l>sthāne tapo duś‍carametadarthamaparṇayā pelavayābhitap‍tam ।</l>
  <l>yā dāsyamapyasya labheta nārī sā syātkṛtārthā kimutāṅkaśayyām ॥ 110 ॥</l>
</lg></b>
<p>ityārabhya—(kusaṃ. 7.69)</p>
<b><lg>
  <l>ityauṣadhiprasthavilāsinīnāṃ śrṛṇvan kathāḥ śrotrasukhāstrinetraḥ ।</l>
  <l>keyūracūrṇīkṛtalājamuṣṭirhimālayasyālayamāsasāda ॥ 111 ॥</l>
</lg></b>
<p>iti yāvat ।</p>
<p><b>(3) ekānekavākyaṃ</b> dvidhā— sarvanāmayojitaṃ vibhaktiyojitaṃ ca । tayoḥ
<b>sarvanāmayojitaṃ</b> yathā—</p>
<p><b>'astyuttarasyāṃ diśi'</b> ॥ 112 ॥ (kusaṃ.1.1) ityādi ।</p>
<p>ityata ārabhya—(kusaṃ. 1.17)</p>
<b><lg>
  <l>yajñāṅgayonitvamavekṣya yasya sāraṃ dharitrīdharaṇakṣamaṃ ca ।</l>
  <l>prajāpatiḥ kalpitayajñabhāgaśśailādhipatyaṃ svayamanvatiṣṭhat ॥ 113 ॥</l>
</lg></b>
<p>iti yāvat ।</p>
<p><b>vibhaktiyojitaṃ</b> yathā— (kusaṃ. 3.52)</p>
<b><lg>
  <l>nirvāṇabhūyiṣṭhamathāsya vīryaṃ sandhukṣayantīva vapurguṇena ।</l>
  <l>anuprayātā vanadevatābhyāmadṛśyata sthāvararājakanyā ॥ 114 ॥</l>
</lg></b>
<p>ityata ārabhya—(kusaṃ. 3.56)</p>
<b><lg>
  <l>sugandhiniḥśvāsavivṛddhatṛṣṇaṃ bimbādharāsannacaraṃ dvirepham ।</l>
  <l>pratikṣaṇaṃ saṃbhramaloladṛṣṭirlīlāravindena nivārayantī ॥ 115 ॥</l>
</lg></b>
<p>iti yāvat ।</p>
<p>etenaitad‌vyatireko'pi vyākhyātaḥ । yathā—(seba. 9.1)</p>
<b><lg>
  <l>aha pecchaṃti pavaṃgā saala—jaakkamaṇa—va़ḍ‌ḍhiamahāsiharaṃ ।</l>
  <l>ṇiṭṭhavia—dakkhiṇa—disaṃ sesadisā—muha—pahāviaṃ va suvelaṃ ॥ 116 ॥</l>
</lg></b>

<pb n="187"/>
<p>ityata ārabhya—(seba. 9.95)</p>
<b><lg>
  <l>tuṅga—aḍojjhara-muhale jassa a kasaṇamaṇigaṃḍa—seladdhaṃte ।</l>
  <l>sevaṃtīṇa ṇa patto tiasa—vahūṇa siḍhilattaṇaṃ aṇurāo ॥ 117 ॥</l>
</lg></b>
<p>(atha prekṣante — — — — anurāgaḥ ॥)</p>
<p>ityāśvāsakaparisamāp‍tiryāvaditi ।</p>
<p>nanu varṇasamūhaḥ padaṃ, padasamūho vākyaṃ, vākyasamūhaḥ prakaraṇamityācakṣate ।</p>
<p>tatkathamucyate ekavākyaṃ prakaraṇamavāntaravākyaṃ prakaraṇamiti ?</p>
<p>ucyate, ta eva praṣṭavyāḥ uc‍caritapradhvaṃsināmanarthakānāṃ ca varṇānāṃ samūhasya
padatvamarthavattayā varṇayantaḥ । <b>vayaṃ tvekārthaparaḥ padasamūho vākyamityeva pratijānīmahe</b> ।
tatra padairapi vākyamārabhyate, vākyairapi ca prakaraṇamārabhyate, vākyaiḥ padairapi ca prakaraṇaiḥ
prabandha ārabhyate । tataś‍ca</p>
<p><b>vākyeṣvapi vākyāni</b> bhavanti । yathā— (mavīca. 1.30)</p>
<b><lg>
  <l>kanyārat‍namayonijanma bhavatāmāste vayaṃ cārthino
rat‍naṃ yatk‍vacidasti tatpariṇamatyasmāsu śakrādapi ।</l>
  <l>kanyāyāś‍ca parārthataiva hi matā tasyāḥ pradānādahaṃ
bandhurvo bhavitā pulastyapulahapraṣṭhāś‍ca saṃbandhinaḥ ॥ 118 ॥</l>
</lg></b>
<p><b>prakaraṇeṣvapi prakaraṇāni</b> yathā— indumatīsvayaṃvare magadheśvarādirājavarṇanādīni ।</p>
<p><b>prabandheṣvapi prabandhā</b> yathā— <b>uttaracaritādau</b> garbhanāṭakādīni ।</p>
<p>yadi vākyameva padasamūhaḥ, kathamāha mahāvākyo(kāvyo)paniṣadācāryo <b>daṇḍī</b>—</p>
<b><lg>
  <l>taiśśarīraṃ ca kāvyānāmalaṅkārāś‍ca darśitāḥ ।</l>
  <l>śarīraṃ tāvadiṣṭārthavyavacchinnā padāvalī ॥ 119 ॥</l></lg></b> iti । (kāā. 1.10)
<p><b>(12. prabandhaḥ)</b></p>
<p><b>vidhiniṣedhāvagatiheturmahāvākyaṃ prabandhaḥ ।</b></p>
<p>tattridhā — <b>1. padyaṃ, 2. gadyaṃ (ca), 3. miśraṃ ca ।</b></p>
<p><b>(1. padyam)</b></p>
<p>teṣu <b>cchandogataṃ padyam ।</b> chandastu tridhā— <b>akṣaracchando, mātrācchando, gaṇacchanda</b>ś‍ceti ।
tānyapi pratyekaṃ tridhā <b>samārdhasamaviṣama</b>bhedāt । tatra —</p>

<pb n="188"/>
<p><b>akṣaracchanda</b>ssamaṃ yathā—(ṛve. 10.103.1)</p>
<b><lg>
  <l>āśuśśiśāno vṛṣabho na yudhmo ghanāghanaḥ kṣobhaṇaś‍carṣaṇīnām ।</l>
  <l>saṃkrandano'nimiṣa ekavīraśśatam̐ senā ajayatsākamindraḥ ॥ 120 ॥</l>
</lg></b>
<p>ardhasamaṃ yathā—(ṛve. 10.85.19)</p>
<b><lg>
  <l>navo navo bhavati jāyamāno'hnāṃ keturuṣasāmetyagre ।</l>
  <l>bhāgaṃ devebhyo vidadhātyāyan pra candramāstirati dīrghamāyuḥ ॥ 121 ॥</l>
</lg></b>
<p>viṣamaṃ yathā—(ṛve. 1.170.1)</p>
<b><lg>
  <l>na nūnamasti no śvaḥ kastad‍veda yadadbhutam ।</l>
  <l>anyasya cittamabhi saṃcareṇyamutādhītaṃ vinaśyati ॥ 122 ॥</l>
</lg></b>
<p>pūrvoktodāharaṇatrayamapi vaidikaviṣayameva ।</p>
<p><b>mātrācchanda</b>ssamaṃ yathā—</p>
<b><lg>
  <l>vāu na puvvu na pacchimu na vi dakkhiṇu vahai ।</l>
  <l>vaṇe na kayaṃbu na aṃbu na pāḍala mahamahai ॥ 123a ॥</l>
</lg></b>
<b><lg>
  <l>(vāyuḥ na pūrvaḥ na paścimaḥ nāpi dakṣiṇaḥ vahati ।</l>
  <l>vane na kadambaḥ na āmraḥ na pāṭalā gandhaṃ prasārayati ॥)</l>
</lg></b>
<b><lg>
  <l>koila-mora-marālahaṃ koi na vāharai ।</l>
  <l>māe na jāṇau māhahe kevaṃ virahiṇi marai ॥ 123b ॥</l>
</lg></b>
<b><lg>
  <l>(kokilamoramarālānāṃ ko'pi na vyāharati ।</l>
  <l>mātar na jāne māghe kathaṃ virahiṇi marai ॥)</l>
</lg></b>
<p>ardhasamaṃ yathā—</p>
<b><lg>
  <l>diṇahadivaṭṭhaho iti sa uppijj‍iu surevio ।</l>
  <l>avaraṇeha mihai gharumādālavca hi dūre ॥ 124 ॥</l>
</lg></b>
<p>viṣamaṃ yathā—</p>
<b><lg>
  <l>jaivivgavḍahījai vivavḍuravhu pahuduggamutaru arahījai vigahaṇesūru ।</l>
  <l>viṇadīsai ito isu purisu vasadi jahīte dhuvaṭṭhaharahapa aṭṭhadi ॥ 125 ॥</l>
</lg></b>
<p><b>gaṇacchanda</b>ssamaṃ yathā—(kādambarīmaṅgalam)</p>
<b><lg>
  <l>rajojuṣe janmani sattvavṛttaye sthitau prajānāṃ pralaye tamaḥspṛśe ।</l>
  <l>ajāya sargasthitināśahetave trayīmayāya triguṇātmane namaḥ ॥ 126 ॥</l>
</lg></b>
<p>ardhasamaṃ yathā— (kirātā. 13.1)</p>

<pb n="189"/>
<b><lg>
  <l>vapuṣā parameṇa bhūdharāṇāmatha saṃbhāvya parākramaṃ vibhede ।</l>
  <l>mṛgamāśu vilokayāñcakāra sthiradaṃṣṭrāṅkamukhaṃ narendrasūnuḥ ॥ 127 ॥</l>
</lg></b>
<p>viṣamaṃ yathā—(kirātā. 12.1)</p>
<b><lg>
  <l>atha vāsavasya vacanena ruciravadanastrilocanam ।</l>
  <l>klāntirahitamabhirādhayituṃ vidhivattapāṃsi vidadhe dhamañjayaḥ ॥ 128 ॥</l>
</lg></b>
<p>tadetat‍trividhamapi mahākāvyetihāsaśrutyādiṣu ca d‍ṛśyate ।</p>
<p><b>(2. gadyam)</b></p>
<p><b>acchandaḥ padasaṃtāno gadyam ।</b> tat‍tridhā <b>vṛttagandhi, cūrṇam, utkalikāprāyaṃ</b> ca । teṣu</p>
<p>padyagandhavad <b>vṛttagandhi ।</b> tat‍tridhā— samā(rdha)sama—viṣamabhedāt । teṣu</p>
<p>samagaṇacchandogandhi yathā—</p>
<p><b>'pātālatālutalavāsiṣu'</b> ॥ 129 ॥ iti ॥</p>
<p>ardhasamagaṇacchandogandhi yathā—</p>
<p><b>'kramamāracayya ca mahendraśāsanāt khamutpapāta'</b> ॥ 130 ॥ iti ॥</p>
<p>evaṃ mātrākṣaracchando'pi draṣṭavyaḥ ।</p>
<p>anāviddhalalitapadaṃ <b>cūrṇam;</b> tat‍tridhā— <b>gurubahulaṃ, laghubahulaṃ, miśraṃ</b> ceti । tatra</p>
<p><b>gurubahulaṃ</b> yathā—</p>
<b><lg>
  <l>trailokyaikapradīpasya bhagavatassahastraraśmerarciśśikhāsahastra—</l>
  <l>niṣṭhyūto'ñjanarāśiriva śārvarastamastomaḥ styāyate ॥ 131 ॥</l>
</lg></b>
<p>laghubahulaṃ yathā—</p>
<p><b>vyapagataghanapaṭalamacalajalanidhisadṛśavapurambaratalaṃ vilokyate ॥ 132 ॥</b></p>
<p><b>miśraṃ</b> yathā—(māmā. 1.35/36)</p>
<b><lg>
  <l>'mahābhāga! suśliṣṭaguṇatayā ramaṇīya eṣa sanniveśaḥ । kutūhalinī ca no</l>
  <l>bhartṛdārikā vartate, yatastasyāmabhinavo vicitraḥ kusumeṣuvyāpāra' ॥ 133 ॥</l></lg></b> iti ।
<p>alalitāviddhapadavākyam <b>utkalikāprāyam</b> । tadapi tridhā— alalitāviddhapadavākyabhedāt ।</p>
<p>tatra <b>alalitaṃ</b> yathā—(veṇīsaṃhāra prastāvanānte)</p>
<b><lg>
  <l>ayaṃ lalāṭataṭaghaṭitavikaṭakīnāśatoraṇatriśūlāyamānabhīṣaṇabhrukuṭiḥ kruddho</l>
  <l>bhīmasena ita evābhivartate ॥ 134 ॥</l>
</lg></b>
<p><b>āviddhapadaṃ</b> yathā— (māmā. 3.15—16)</p>
<p><b>eso (ka)khu . . . vajjanigghādadāruṇacaveḍāmoḍi(a)pāḍidānea—ṇaraturaṃgama</b>—

<pb n="190"/>
<b>jaṃgaluggāra—bharidagalaguhāgaṃ bhīraghaggharolli/gallūraṇa—raṇa—saddasaṃdabbha—
paḍiravābhoa—bhīsāvida—ṇaṭhṭhavidāsesa—jaṇaṇihao duṭṭhasad‍dūlo kaaṃta—
līlāidaṃ karei ॥ 135 ॥</b></p>
<p><b>āviddhavākyaṃ</b> yathā—(kāda. kathāmukham)</p>
<p><b>yasya ca madakalakarikumbhapīṭhapāṭanamācarato lag‍nasthūlamuktāphalena da‍ṛḍhamuṣṭi—
nipīḍanānniṣṭhyūtadhārājalabindudantureṇeva kṛpāṇena kṛṣyamāṇā subhaṭoraḥkavāṭapuṭa—
ghaṭitakavacasahasrāndhakāramadhyavarttinī karikaraṭataṭagalitamadajalāsāra—
durdināsvabhisārikeva samaraniśāsu samīpamasakṛdājagāma rājalakṣmīḥ ॥ 136 ॥</b></p>
<p>tadetat‍trividhamapi <b>ākhyāyikāsu kathāsu madhumallikādiṣu</b> ca da‍ṛśyate ।</p>
<p><b>(3. miśram)</b></p>
<p><b>gadyapadyavyāyogo miśram ।</b> tat‍tridhā <b>padyapradhānaṃ, gadyapradhānaṃ, tulyarūpaṃ</b> ceti । teṣu—
<b>padyapradhānaṃ</b> tridhā <b>sajātīyena vijātīyenobhābhyāṃ</b> ca ।</p>
<p>tatra sajātīye<b>netihāsa</b>— <b>subhāṣitakośādau,</b></p>
<p>vijātīyena <b>prasthāna—setubandhana—vivaraṇādau</b>,</p>
<p>ubhābhyāṃ <b>bhāratīyadaśarūpakalakṣaṇā</b>dāvasya prayogo dṛśyate ।</p>
<p>gadyapradhānamapi tad‍vadeva tridhā— tatra sajātīyena <b>pañcatantra—cakeṭā(ceṭaka)</b> . . . dau,
vijātīyena <b>kātyāyanīya—pāṇinīya—prākṛtalakṣaṇādau</b>, ubhābhyāṃ <b>mayūraśuka</b>—
<b>mārjārikā</b>dāvasya prayogā da‍ṛśyante ।</p>
<p><b>tulyarūpa</b>mapi tridhaiva sajātīyābhyāṃ, vijātīyābhyāṃ, sajātīyavijātīyābhyāṃ ceti ।</p>
<p>tatra <b>sajātīyābhyāṃ campū—samīkṣā—saṭṭakādau,</b></p>
<p><b>vijātīyābhyāmapi māra—sāmba—govindākhyānakādau;</b></p>
<p><b>sajātīyavijātīyābhyāṃ nāṭaka—nāṭikādi</b>—vidagdhamukhamaṇḍanādāvasya prayogo
da‍ṛśyate ।</p>
<b><lg>
  <l>prakṛtyādivibhāgena saiṣa dvādaśadhā sthitaḥ ।</l>
  <l>arthāvasāyaprasavanimittaṃ śabda iṣyate ॥ 137 ॥</l></lg></b> (sphoṭa. 3)
<p>nanu ca <b>varṇasamūhaśśabda</b> iti vaktavye kimarthamucyate prakṛtyādayaśśabdā iti?
yadāha ka: <b>punaśśabda iti praś‍ne gakāraukāravisarjanīyā iti bhagavānupavarṣaḥ ।</b> naivam;
<b>arthāvasāyaprasavanimittaṃ śabda iṣyate ।</b> atha gauriti na prasavanimitteṣu jātikriyāguṇadravyādīnām ।

<pb n="191"/>
kaḥ śabdaḥ, yenoc‍cāritena arthaḥ pratīyate, tarhi varṇā eva śabdaḥ । uc‍cāriteṣu hi
gakāraukāravisarjanīyeṣu gauriti sās‍nādimānarthaḥ pratīyate, satyametat । kintu varṇāḥ
pratyayanimittamekaśo vā syuḥ, samuditā vā । na tāvadekaśaḥ, dvitīyādivarṇoc‍cāraṇa—
vaiyarthyaprasaṅgāt । nāpi samuditāḥ utpattipakṣe yaugapadyenānutpatteḥ, utpannasya ca
kṣaṇādūrdhvamanavasthānāt । abhivyaktipakṣe krameṇaivābhivyakteḥ abhivyakt‍yantarameva ca
vāyubhistirodhānāt kathaṃ samudāyaḥ ? ekasmṛtyupārūḍhānāṃ ca varṇānāṃ vācakatve kramasmaraṇe
niyamanimittābhāvāt । uktakrameṇa ca smaraṇadarśanāt saro, rasa iti pratīteraviśeṣaḥ prāp‍noti ।
vaktṛbhede cārthapratyayaprasaṅgaḥ । uto na varṇāśśabdaḥ, kintu varṇasamūhabhivyaṅgya—
sphoṭalakṣaṇoktārthātmā śabda iti । sa eva sphuṭatyasmādartha ityarthāvasāyaprasavanimittamiṣyate ।
kathaṃ tarhi śabdaṃ kuru, mā śabdaṃ kārṣīḥ, śabdakāryayaṃ māṇavaka iti dhvaniṃ kurvan‍nucyate?
abhivyañjakābhivyaṅgyayorabhedopacārāt । nanvabhivyañjakatve'pi na varṇānāmarthavattā
bhavitumarhatīti? naivam, varṇasamūhātmano dhvanerevābhivyañjakatvāt । kiṃ punarvarṇāssarvathaiva
nārthavantaḥ ? pṛthak‍tvena tāvannārthavantaḥ, na hi prativarṇamarthā upapadyante ।</p>
<p>nanu ca dhātuprātipadikapratyayanipāteṣūpalabhyante— dhātuṣu iṇ—eti, ṛ—iyartīti;
prātipadikeṣu aḥ śārṅgī, uḥ brahmeti, u upaskaroti । naite varṇāḥ, api tu śabdābhivyaktihetava
ekavarṇā ekadhvanihetavaśśabdaśabdavācyāḥ । na tūpacārato'pi varṇasamūhaśśabdaḥ । naivam,
arthābhivyaktihetuśśabdaḥ, śabdābhivyaktiheturdhvaniḥ । sa tu kaś‍cidekavarṇaḥ; ekasminneva
vā samūhāropaṇaṃ sāmarthyātiśayād, yathaikāpūpīti । yadi hyekasminnapūpe samūho nāropyate,
samūhābhāvādekāpūpa ityeva syāt, na tvekāpūpīti । kathaṃ punarekasmin samūhāropaṇam ?
vyapadeśivadbhāvāt । anyathā 'iyāya āra' ityādau prathamatvaikāc‍tvayorabhāvād dvirvacanābhāvaḥ ।
yadyevamanye'pi varṇāssamūhāropaṇenaiva dhvanayo bhavitumarhanti । nārhanti । kutaḥ? śabdaśakti—
svābhāvyāt । yathā samānamīhamānānāmadhīyānānāṃ ca kecidarthairyujyante kecinna yujyante;
tathā dhātuprātipadikapratyayanipātā evaikavarṇāssamūhāropaṇenaivārthavattvāya dhvanivyapadeśaṃ
labhante, na punaranye । svābhāvikaṃ caitat; na ca svabhāvāḥ paryanuyogamarhanti ।</p>
<p>itastarhyarthavanto varṇāḥ । varṇavyatyaye varṇaviparyaye varṇāpāye varṇopajane varṇavikāre
vā'rthāntaraṃ gamyate । varṇavyatyaye kūpaḥ, sūpaḥ, yūpa iti । varṇaviparyaye kalamaḥ, lamakaḥ,
malaka iti । varṇāpāye maśakaḥ, śakaka iti । varṇopajane akṣaḥ, plakṣaḥ, pakṣa iti ।
varṇavikāre nīraṃ, nīlaṃ nīḍamiti । tatra kūpa iti sakakāreṇa kaś‍cidartho gamyate, sūpa iti
sakāravyatyaye'rthāntaraṃ, yūpa iti tu sakārasya kakārasya vā yakārasya vyatyaye kūpāt

<pb n="192"/>
sūpāc‍cārthāntaramiti । tena manyāmahe yaḥ kūpe kūpārthassa kakārasya, yassūpe sūpārthassa
sakārasya, yo yūpe yūpārthassa yakārasyeti । yadi tu samudāyasyāyamartho bhavet,
kūpādisamudāyassa yūpādiṣu bhūyastvādbhūyiṣṭhaḥ kūpārthassūpe syāt; sūpārthaś‍ca kūpe, kūpārthaś‍ca
yūpe, yūpārthaś‍ca sūpa iti; evaṃ varṇaviparyaye'pi kramotkramayossamudāyāviśeṣāt, kamalaḥ.
malakaḥ, lamaka iti pratyayāviśeṣaḥ prāp‍noti; na hi trastebhyo vaṭaparicchede palāśataḥ
khadirato vā na avadhāraṇe samudāyasya bhedo bhavati । varṇāpāye'pyekādyavayavavirahe
samudāyasyānanyatvāt maśakaḥ, śakaka iti nārthāntaraṃ gamyeta । bhinnakarṇapuccho'pi śvā śvaiva,
nāśvatara iti । varṇopajane'pyakṣaḥ, plakṣa iti pratyayaviśeṣo na syāt । na hi sūnodbhede
keśodgame vā yuvativyakteranyatā yuktimatī । evaṃ varṇavikāro'pi nīraṃ, nīlaṃ nīḍamiti
nārthāntarapratītirjāyeta । na hyapalite palitavati rañjitakeśapāśe vā viṣṇumitrādeḥ svarūpānyatvaṃ
bhavati । varṇavyatyayaviparyayāpāyopajanavikāreṣu cārthāntaradarśanānmanyāmahe arthavanto varṇā
iti । varṇārthavatve varṇavyatyayaviparyayāpāyopajanavikārāḥ kāraṇamarthāntaropalabdherjānte ।</p>
<p>atrāpi brumaḥ — ya ete tvayā varṇānāmarthavattāyāṃ hetava upanyastā varṇavyatyayādayaḥ,
teṣu kūpassūpo yūpa iti saṅghātāntarāṇyevaite, arthāntare ca vartante । yadi hi
varṇavyatyayādikṛtamarthāntaragamanaṃ syāt, bhūyiṣṭhaḥ, kūpārthassūpe syāt, kakāramātrasyaiva
vyatyayāt । sūpārthaś‍ca kūpa iti samānaṃ pūrveṇa । yatastu na kiṃcit kūpādināṃ
sūpādiṣvato'nvayābhāvānmanyāmahe saṅghātāntarāṇyevaitānyarthāntareṣu vartanta iti । etena
varṇaviparyayādayo'pi vyākhyātāḥ । tānyapi hi arthāntaravartīni saṅghātāntarāṇyeveti । idaṃ
khalvapi bhavatā varṇānāmarthavattāṃ bruvatā sādhīyo'narthakatvaṃ dyotitam । yo hi manyate yaḥ
kūpe kūpārthaḥ sa kakārasya, ūpaśabdastasyānarthakaḥ syāt ।</p>
<p>nanu ca samudāyasyārthavattve samudāyaikadeśavināśe samudāyasya kāraṇabhāve kāryābhāva
iti vināśo vābhyupeyate; chinnakarṇapucchaśvanyāyādapi vināśo vā । kiṃcātaḥ ? vināśapakṣe
samudāyābhāvādarthābhāvaprasaṅgaḥ । pakṣāntare'pi sa evārtho, na tvarthāntaram; tataś‍ca kathaṃ
ślokaḥ, śokaḥ, lokaḥ, okaḥ, kaḥ, ityarthāntarapratītiḥ ? uktamatra— samudāyāntarāṇye—
vaitānyarthāntareṣu vartante । bhavedetat, yatrārthāntaraṃ gamyate; yatra tu sa eva so'rthastatra katham?
yathā udakaṃ, dakaṃ, kam iti । imānyapi saṅghātāntarāṇyevaikārthavṛttīni; yathā kanduḥ koṣṭhaḥ,
kusūla iti । kramāttasya cārthavattāṃ bruvatā tvayaiva dakārokārayorānarthakyamuktaṃ bhavati ।
kaś‍caivamāha ? varṇavyatyayaviparyayāpāyopajanavikāreṣvarthāntaradarśanameva; yataḥ ś‍yāmā, rāmā,
vāmā iti varṇavyatyayo nārthavyatyayaḥ । tarkuḥ, sikatā, siṃha iti varṇaviparyayo nārthaviparyayaḥ ।

<pb n="193"/>
santi, gh‍nantīti, syanti, varṇāpāyo nārthāpāyaḥ । āsthāt, avocat, sañcaskāreti
varṇopajane nārthopajanaḥ । ghātayati, kṣiṇoti, ropayatīti varṇavikāro nārthavikāraḥ । tena
manyāmahe varṇavyatyayādiṣvapyanarthāntaragamanādanarthakā eva varṇā iti ।</p>
<p>itastarhyarthavanto varṇāḥ; yadeṣāṃ saṅghātā arthavantaḥ । yeṣāṃ hyavayavā arthavantasta eva
samudāyādarthavantaḥ; tadyathā— ekaś‍cakṣuṣmān paś‍yati, tatsamudāyaśśatamapi paś‍yati ।
ekatilastailaṃ prasūte, tatsamudāyaḥ khārīśatamapi prasūte । yeṣāṃ punaravayavā nārthavantastatsamudāyā
api nārthavantaḥ । tadyathā eko'ndho na paś‍yati, śatamapyandhānāṃ na paś‍yati । ekā sikatā
tailaṃ na prasūte, tatsamudāyaḥ khārīśatamapi na prasūta iti । naivam, atadarthenāpyavayavenāvaya—
vino'rthasadbhāvo dṛśyate । yathā eka ūrṇātantuḥ śītatrāṇāsamarthaḥ, tatsamudāyaś‍ca kambalaḥ
samarthaḥ; ekastaṇḍulaḥ kṣutpratighāte'samarthaḥ, tatsamudāyaś‍ca 1vardhitakaṃ samarthamiti । naivaṃ
bhavati । tatra pratyekamapi kiyatyapyarthamātrā; ime punarvarṇā atyantāyaivānarthakāḥ । yathā tarhi
rathāṅgāni vihitāni tāni pratyekaṃ na2 vrajikriyāsamarthāni, tatsamudāyaś‍ca rathassamartha iti ।
evameṣāṃ varṇānāṃ samudāyāśśabdābhivyaktihetavo'rthavantaḥ, avayavāstvanarthakā iti ।</p>
<p>ataḥ sthitametat prakṛtipratyayādivarṇajanitadhvanisamūho'bhivyaṅgyasphoṭalakṣaṇo—
'rthātmā'rthāvasāyaprasavanimittaṃ śabdaḥ । tad‌viśeṣāś‍ca prakṛtyādisphoṭaḥ padasphoṭo
vāk‍yasphoṭa iti ।</p>
<b><lg>
  <l>yo'bhūdityādikaśśabdo bhavatītyādikaś‍ca yaḥ ।</l>
  <l>bhūrastītyādiko yaś‍ca sa sphoṭaṃ nātivartate ॥ 138 ॥</l>
</lg></b>
<b><lg>
  <l>pratipādyo nivarttyaś‍ca pratipādaka eva ca ।</l>
  <l>tridhā sphoṭassphuṭatyasmādato'ste ghaṭādayaḥ ॥ 139 ॥</l>
</lg></b>
<b><lg>
  <l>uktaḥ kramād dvādaśabhedabhinnaśśabdaprapañco'yamanādisiddhaḥ ।</l>
  <l>athārthamūrttyā'sya vivartamādyaṃ tāvatprakāraṃ pratipādayāmaḥ ॥ 140 ॥</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe</b></p>
<p><b>prakṛtyādiśabdaprakāśo nāma</b></p>
<p><b>॥ tṛtīyaḥ prakāśaḥ ॥ 3 ॥</b></p>
<p>tṛtīya eṣo'sti mayā prakāśaḥ prasādhito hanta sanātanena ।</p>
<p>bhojaprakāśaḥ prakiret prakāśaṃ sāhitya—sauhitya—samutsukeṣu ॥</p>
<!-- NOTES pg=193!-->
1. annapūrṇaṃ piṭharādi pātram । manuḥ 3.224 । 2. nakāraṃ rāghavo na paṭhati HOS 200

<pb n="194"/>
<p>atha</p>
<p><b>śrṛṅgāraprakāśe caturthaḥ prakāśaḥ</b></p>
<p>kriyādyarthacatuṣṭayaprakāśo nāma</p>
<p><b>(1. kriyā)</b></p>
<p>tatra prakṛtyādiśabdapratyāyyāḥ kriyākālakārakapuruṣopādhipradhānopaskārārthe—
prātipadikārthavibhaktyarthavṛttyarthapadārthavāk‍yārtharūpā dvādaśa bhedāḥ । teṣu kārakāṇāṃ
pravṛttiviśeṣaḥ <b>kriyā</b>, tāṃ dhātvartha ityamananti (mabhā. 3. 1. 3) ।</p>
<p>dhātavaś‍ca tredhā— astyarthāḥ, bhavatyarthāḥ, karotyarthāś‍ca । tatra</p>
<p>yeṣāṃ kartāra udāsate te <b>astyarthāḥ</b>; yathā— asti vidyate dhriyate tiṣṭhati āste
vartate ityādi ।</p>
<p>yeṣāṃ vikurvate te <b>bhavatyarthāḥ</b>; yathā— bhavati saṃjāyate vardhate vipariṇamate apakṣīyate
vinaś‍yati ityādi ।</p>
<p>yeṣāṃ prayuñjate te <b>karotyarthāḥ</b>; yathā— karoti vidhatte janayati nirvartayati sādhayati
utpādayati । tatra</p>
<p><b>asti—karoti—bhavatīnāṃ sāmyāvasthānaṃ nirvikāramanādyantaṃ śabdabrahmetyācakṣate ।</b>
tathaivaṃvidhānekārthavācinā bhavatinaivomiti vyapadiśanti । tasya yadā astitāheturavidyā—
nibandhano'rthavipariṇāmarūpaḥ prathamavikāro, astirudayate tadā । asternāstipratiyogitvādasti
nāsti vetyekamevaitadubhayathāpi prathāmayate । yannāsti tad bhavāmīti cāpekṣāyāṃ, tadbhavato'sya
bhavati—nāmā dvitīyavikāraḥ pariplavate । tato yadbhavati tasya tasya cānyad—bhavato
mithyābhiniveśānmithaḥ prayojyaprayojakatvaṃ (saṃ) bhāvayati—saṃjñakaḥ tṛtīyavikāraḥ
karotirityākhyāyate (vāpa. 3.34–36 jāti) ।</p>
<p>evaṃ cāsmitāpekṣābhiniveśairdūraviprasṛtāyāmavidyāyāṃ eṣāmapi viśeṣāviśeṣato
dūrīkṛtā vidyāḥ vidyati—jani—pacādayaḥ prādurbhavanti । tadāha— 'kṛbhvastayaḥ kriyāsāmānya—
vacanāḥ kriyāviśeṣavacanāḥ pacādaya' (mabhā. 3.3.98) iti । te'mī sarve'pi dhātvarthabhedāḥ
saṃbhedato mithassaṅkhyānamativartante, na tu kṛbhvastirūpatām ।</p>
<p>nanu ca dhātvarthaḥ kriyā; sa ca kārakāṇāṃ pravṛttiviśeṣaḥ । kārakeṣu ca svatantraḥ
kartā, karturīpsitatamaṃ karma, sādhakatamaṃ karaṇam, ādhāro'dhikaraṇaṃ, karmaṇā yamabhipraiti sa

<pb n="195"/>
saṃpradānaṃ, dhruvamapāye'pādānaṃ, tebhyo'nyastadavivakṣā vā śeṣaḥ । kartuḥ prayojako heturiti
kartrādibhyo vyatiriktamarthāntaraṃ nopalabhyate, yat <b>kriyeti</b> pratīyate ।</p>
<p><b>(kriyāsiddhiḥ)</b></p>
<p>ucyate— asti kriyā । kintu kartrādibhyaḥ pṛthagākhyātumaśak‍yam, anāpannasattva—
bhāvāt, anirluṭhitagarbhavat (mabhā. 1.3.1); yathā garbho'nāpannasattvabhāvaḥ kalalāvasthāyā—
māśayataḥ pṛthagākhyātuṃ na śakyate, tathā kriyāpi sādhanebhyassādhyāvasthāyām । tadyathā—
jyotiḥ prakāśate, śabdo dhvanati iti ।</p>
<p>kathaṃ tarhi asti jñāyate kārakasannidhāne'pi pacatīti?</p>
<p>prakhyopākhyayorbhāvābhāvābhyām ।</p>
<p>1. iha khalu yatsannidhāne yasya bhāvābhāvau, tasya tato'nyanimittāpekṣitvaṃ dṛṣṭam । yathā
ag‍nighaṭayossannidhāne bhavatāmabhavatāṃ ca tatsaṃyogāpekṣitvaṃ pākajānām । kartrādisanni—
dhāne ca kadācit pacatītyetad‌bhavati, kadācinna pacatīti dṛś‍yate । tena manyāmahe
nūnamasti śaktiśaktimadbha‌yo'nyaśśaktirdharmo yadbhāvādime prakhyopākhye pravartete, yadabhāvācca
na pravartete iti siddhamastitvaṃ kriyāyāḥ ।</p>
<p>2. ithaś‍cāsti kriyā, sādhyamantareṇa sādhanānupapatteḥ । iha khalu kartrādīnāṃ sādhanavyupadeśo
dṛśyate, sa ca sādhyamantareṇānupapannaḥ; yac‍ca sādhyaṃ sā kriyā । tadāha— saṃhṛtya kārakairya
eko'rtho'bhinirvartyate sā kriyā । kriyānimittaṃ kārakamiti । tathā ca kriyāsu svecchayā
kārakādīni yaḥ prayuṅkte na tu taiḥ prayujyate, sa <b>kartā,</b> kartuḥ kriyayā'nanyayā
yadāpyate ta<b>tkarma</b>, kriyāsiddhau sādhakatamatvena yadavyavahitaṃ vyāpriyate tat <b>karaṇam,</b>
kartrā karmaṇā vā vyavahitaḥ kriyādhāro'<b>dhikaraṇam</b>, kriyākāryatvenāvadhāritaṃ karmaṇā
saṃyogaṃ yadanubhavati ta<b>tsaṃpradānam</b>, kartrā karmaṇā vā kriyājanyameva dhrauvyeṇa
yad‌vibhāgamavagāhate ta<b>dapādānam</b>, śrūyamāṇāśrūyamāṇakriyāpadaḥ kriyākṛtaḥ
kārakāṇāmakārakāṇāṃ ca saṃbandhaviśeṣaḥ sa <b>śeṣaḥ</b> (vāpa. 3.7.156) । kurvantamevājñā—
pradānādinā yaḥ kriyāyāṃ niyuṅkte, saḥ ta<b>tprayojako hetuḥ kartā</b> ca bhavati । evaṃ ca
yathā kāṣṭhādayo lākṣādikamapekṣamāṇā evaṃ mithassaṃbandhayogyatāmanubhavanti tathā dravyāṇyapi
kriyāpekṣīṇyeva parasparasaṃbandhāya prabhavantīti kriyāmantareṇa jagataś‍citrakarmaṇa iva
mithassaṃyogo viyogaś‍ca na syāt । taduktaṃ — yayā devadatta iha bhūtvā pāṭaliputre
bhavati sā nanaṃ <b>kriyeti</b> (mabhā. 1.3.1) ।</p>

<pb n="196"/>
<p><b>(kriyā na kārakam)</b></p>
<p>astu nāma kriyā, kārakebhyastu tasyāḥ kathaṃ vyatirekaḥ ?</p>
<p>na ca bhavanto'pi kriyākārakoyorvyatirekaṃ na manyante, tadyathā corasya rujati,
corasyāmayati iti ।</p>
<p>ucyate <b>vyatiriktaiva kārakebhyaḥ kriyā,</b></p>
<p>1. anekasyaikavyapadeśanimittatvāt । iha yad yasyānekavyapadeśanimittaṃ tattato'nyeti,
anugamyatvāta; iha yairyadanugamyate tattebhyo'nyat, yathā narebhyo rājā । abhigamyate'nugamyate
ca kriyā kārakaiḥ, atastato'nyeyam ।</p>
<p>2. janyatvenopalambhāt; yajjanyatayā yadupalabhyate tattato'nyat, yathā pituḥ putraḥ ।
upalabhyate kriyā kārakajanyatvena, tasmāt tato'nyā ।</p>
<p>3. upalabdhāvanupalabdheḥ; iha yasyopalabdhau yasyānupalabdhiḥ tattato'nyathā, (yathā) rūpād‌rasaḥ ।
sūryasya copalabdhau na gaterupalabdhiḥ, tasyāstato'nyathā; asti cāsyāsau, deśāntaraprāpteḥ;
sāpi dṛṣṭā; tathaivāpaś‍yataḥ parāvṛtya darśanāt ।</p>
<p>4. pramāṇāntaragrāhyatvāt; iha yadyasmāt pramāṇāntareṇa gṛhyate tattato'nyat; yathā śarīrādātmā ।
pramāṇāntaragrāhyā ca sadāgatau gatiḥ; tasmāttato'nyā ।</p>
<p>5. bahupraviviktatvenābhidhānāt; iha yad bahubhyaḥ praviviktamekatvenābhidhīyate, tat tato'nyat;
yathā tantubhyaḥ paṭaḥ । abhidhīyate bahvāśritāpi pravivekaikatvena kriyā; yathā brāhmaṇairāsyata
iti tasmāt tato'nyā ।</p>
<p>6. anāvṛttāvāvṛtteḥ; iha yasminnanāvartamāne yadāvartate, tat tato'nyat, yathā hastino
maśakaḥ । āvartate cānāvartamāne kartari kriyā, pañcakṛtvaḥ pacatīti; tasmāt tato'nyā ।</p>
<p>7. ihobhayorapi saṃśayanirṇayanimittatvāt; ihobhayossaṃśaye yasya yo nirṇayaheturbhavati, tat
tato'nyat, yathā sthāṇau śryenaḥ, nirṇayahetuś‍ca, puruṣasya calanādikriyā, tasmāt tato'nyā ।</p>
<p>8. abhidhāyābhidhānāt; iha yadabhidhāyārthāntarāvivakṣāmantareṇa yadabhidhīyate tat tato'nyat,
yathā gauraśvaḥ । abhidhīyate ca adhyetā adhīte gantā gacchatīti kārakamabhidhāya kriyā,
tasmāt tato'nyā ।</p>
<p>9. paryāyāprasiddheḥ; iha yeṣāmeva paryāyaprasiddhiḥ, teṣāmeva ca tebhyo na bhedaḥ, yathā
nirvartiriti; na ca pacannadhīte pacatyadhīta iti pacanpacatyoḥ paryāyatvam, (na ca) api
pacannadhīta iti kartuḥ pacatīti kriyāyāḥ paryāyayogyatvam; ato'sau tato'nyaḥ ।</p>

<pb n="197"/>
<p>10. abhinnaśabdābhidhāne'pi viśeṣaṇānāṃ liṅgavacanabhedāt । iha khalu kriyākartrorabhinna—
śabdābhidheyatve'pi tadviśeṣaṇānāṃ liṅgavacanabhedo dṛś‍yate, yathā śobhanaṃ pacati śobhanaṃ
pacataḥ śobhanaṃ pacantīti । sa cārthābhede'bhinnaśabdopādāna eva dṛś‍yate । taṭaḥ taṭī
taṭaṃ, puṣyaḥ tārakā nakṣatraṃ, rasaḥ āpaḥ jalam, dārāḥ kalatraṃ bhāryā ityādiviśeṣaṇānām ।
na tūdāhṛtasadṛśeṣviti kriyā karturanyā ।</p>
<p>11. śabdāvṛttibhedeṣu tad‌dhī bhedāt । iha khalu kriyākārakayośśabdāvṛttibhede buddhibhedo
dṛś‍yate; adhyetā paṭhati paṭhati, gantā gantā gacchatīti pūrvayorvīpsā, uttarayorābhīkṣṇyam ।
yasya ca yato buddhibhedastat tato vyatiriktaṃ, yathā mṛdaṅgadhvanermeghadhvaniḥ ghaṭādibhyaḥ
paṭādaya iti kriyāyāḥ kārakebhyo vyatirekaḥ ।</p>
<p>12. siddhe cāsminnabhedadarśanaṃ bhedavyatirekaś‍ca vivekata eveti draṣṭavyam ।</p>
<p><b>(kriyāyā anekatvam)</b></p>
<p>1. dṛś‍yate ca pradīpapravāhaśabdaśarīrasaṃskārajñānasukhaduḥkhecchādveṣaprayat‍narūpādiṣu bhinneṣu
abhinnapratyayaḥ pravartate, teṣvabhedenaiva tadanukūlo vyapadeśaḥ । corasya rujatītyatra tu
ruk‍sādhakasya karturabhāvāllakāraḥ kartari vartamānāṃ tāmeva rujadhātvabhihitāmabhidheyīkaroti ।
asti ca sādhyasyāpi vastuno bhavataḥ kartṛtvam, atastadeva kartṛpratyayenābhidhīyate ।
na corasya rujatītyasyāyamarthaḥ corasya rugutpadyata iti ।</p>
<p>kutaḥ punarayaṃ <b>kārakakriyayorviśeṣaḥ</b> yadekatra <b>vīpsā</b> anya<b>trābhīkṣṇyamiti</b> ?</p>
<p>kriyāyā ekatvena vīpsānadhigamāt । bahūnāṃ hi kriyāguṇadravyaiḥ prayokturyuga—
pad‌vyāp‍tumicchā <b>vīpsā;</b> sā tvekatve kriyāyā nopapadyate iti ।</p>
<p>2. nanu ca kriyāyā ekatvaṃ nopapadyate, kālatrayeṇātyantavirodhinā yugapadabhisaṃbandhavyapadeśāt;
iha khalu kriyāyā ekaikasminnapi kāle kālatrayābhisaṃbandhaheturvyapadeśo dṛś‍yate,
pacati devadattaḥ apākṣīd yajñadattaḥ, pakṣyati viṣṇumitra iti । tac‍caikatve na ghaṭate
<b>ityanekā kriyā</b>।</p>
<p>3. bhedanibandhanā ātiśayikatarabādipratyayayogāt; iha khalu kriyāyāḥ pacatitarāṃ pacati—
tamāmityātiśāyanikapratyayo dṛṣṭaḥ; sa ca dvayorbahūnāṃ ca prakarṣe siddha ityanekā kriyā ।</p>
<p>4. ekena yugapadanekādhikaraṇasya nirdhāraṇāt; iha yadekaikasmin kāle anekādhārasthaṃ
pṛthak‍tvenāvadhāryate tadanekam, yathā aṅgulīṣu nakhāni nirdhāryante; nirdhāryate
cānekādhikena yugapad goṣu gatiri<b>tyanekā kriyā</b> ।</p>

<pb n="198"/>
<p>5. pūrvakāle'pi pratyayadarśanāt; iha dvayorekakartṛkayoḥ kriyayoḥ pūrvakāle k‍tvāpratyayo
dṛś‍yate । yathā bhuk‍tvā bhuṅkte, pak‍tvā pacatīti; dvitvaṃ caikatvapratyanīkamityanekā
kriyā ।</p>
<p>6. yugapallakṣyalakṣaṇayogāt; iha kriyāṇāmabhinnakālaṃ lakṣyalakṣaṇayogo dṛśyate; gavi
duhyamānāyāmapi dogdhi; tayaikatve'nupapanna<b>mityanekā kriyā</b> ।</p>
<p>7. hetuphalabhāvāt; iha khalu hetuphalayoḥ prasiddho bhedaḥ; sa ca kriyāsu dṛśyate 'odanaṃ
pacati, śākaṃ pacati, bhuñjāna odanaṃ bhuṅkta' iti, bhedaś‍caikatvavirodhī<b>tyanekā kriyā</b> ।</p>
<p>8. kriyārthakriyopapadatumunādipratyayotpatteḥ; iha ye tu kriyārthāyāmupapade tumunādayassmaryante,
te ca bhoktuṃ gacchati, pākāya vrajati bhokṣyāmīti । pacatiprabhṛtiṣu yathā'bhinnadhātu—
vācyatve'pi dṛś‍yante, yathā gantuṃ gacchati, bhojanāya bhuṅkte, pakṣyāmīti pacatīti ।
sa cāyaṃ tadarthaphalabhāvo'nekatvaṃ evopapadyata <b>ityanekā kriyā</b> ।</p>
<p>9. abhihitānabhihitaśaktiprādurbhāvanimittatvāt; iha dhātrīṃ dhayati, dātreṇa dāti, dāśāya
dāśate, bhīmād bibheti, āsane āste, śayane śete, sthāne tiṣṭhati, prāsāde
prasīdati (iti) pratyayavibhak‍tyordarśanādabhihitānabhihitaśaktiprādurbhāva upalabhyate; sa
cānaik‍yanimittaṃ kriyābhedamantareṇa na saṅgacchata <b>ityanekā kriyā</b> ।</p>
<p>10. bhāvābhidhāne'pi tantrādibhyo dvivacanabahuvacanopalabdhiḥ; iha khalu śuddhe'pi bhāve
tantrādibhyaḥ pākau pākāḥ, uṣṭrāsikā āsyante, hataśāyikāśśayyanta iti
dvivacanabahuvacanopalabdhiḥ; tac‍ca kriyaikatve na yukta<b>mityanekā kriyā</b> ।</p>
<p>11. kṛdākhyātābhihitāyāḥ kriyāyāḥ sarvasaṃkhyāsāmānādhikaraṇyāt । iha kṛdabhihitāyā
ākhyātābhihitāyāś‍ca kriyāyā bhinnārthābhidhāyibhissaṃkhyāśabdaiḥ sāmānādhikaraṇyaṃ
dṛś‍yate; yathaikaḥ pākaḥ, dvau pākau, bahavaḥ pākāḥ; ekā uṣṭrāsikā āsyate, dve
āsyete, bahvaya āsyante; tac‍caikatve kriyāyā na sāṃprata<b>mityanekā kriyā</b> ।</p>
<p>12. iha bhavatinimantṛprabhṛtīnāmavadhṛtabhedaparispandāśrayakāryābhinirvṛtteḥ; iha yāsāṃ
kriyāṇāmavacchedakadhātvarthopādhibhedādanekatvaṃ pratyavivādaḥ, tāsu ye bhedāśrayā dharmāḥ
prasiddhāḥ, tadyathā bhoktumicchati, bhavati pacati, bhavati pakṣyati, bhavatyapākṣīt,
āmantrayai samājam, utsavamāmantrayai iti—(te) samānadhātuvācyāsvapi dṛś‍yante;
eṣitumicchati, bhavedapi bhavet, syādapi syāt, nimantraye nimantraṇārtham, āmantraye

<pb n="199"/>
āmantraṇārthamiti; tasmād bhavedāśrayakāryasaṃbandhād bhavitavyamanekatvam; ekena
dhātunā sarvatra bhedene<b>tyanekā kriyā ।</b></p>
<p>13. sādhyasādhanabhāvāt; iha sādhyasādhanayoḥ prasiddho bhedaḥ; pradṛśyate ca sādhyasādhanatā
kriyāṇām; yathā 'sa imān poṣānapuṣat', tapyate tapastāpasa iti । tac‍caikatve na
ghaṭate <b>ityanekā kriyā ।</b></p>
<p>tadetadanekatve kriyāyāssarvamasādhanaṃ sādhanabhedādevopacaritabhedāyā ekatve vā tadupapatteḥ ।</p>
<p><b>(kriyāyāmanekatvopacāraḥ)</b></p>
<p>bhinnānāmapyupāśrayādibhedād bhinnādhārāt pratītadeśavyapadeśādayaś‍ca dṛśyante;
yathendorjaleṣu, jyots‍nā jāleṣu, jaladharāṇām āśāsu, diśo vyavasthāsu,
pṛthaktvasyārtheṣu, buddherviṣayeṣu, vidyuto'bdeṣu, śabdasya kandareṣu, citrasya nīlādiṣu,
ākāśasyāvakāśeṣu, bhāvasya bhāveṣu, bhedābhāveṣu ca yā bhedabuddhiḥ; yathā ca saṃpanno yavo
yavaneṣu, śuṣkaḥ turūṣkeṣu, sujāto vrīhiḥ suhmeṣu vinaṣ‍ṭassurāṣṭreṣu, darśanīyau stanau
indraseneṣu ākṣiṇī kaliṅgeṣu, parūd bhavān, paṭurāsīt, paṭutara aiṣamaḥ (mabhā. 3.5.57),
mārge kūpo'bhūt, kūpo bhaviṣyati, priyo manyuste priyā na vayam, maithilī rāmasya dārāḥ,
āpaḥ pavitraṃ, varaṇā nagaraṃ, śirīṣāḥ grāmaḥ, pāñcālā janapadā ityabhinnasyāpi
jātyāderarthabhedasya bhedato vyapadeśaḥ । tathā kriyāyā api kālayogadayaḥ sādhanabhedād
bhaviṣyanti; anekādhārasamavetāyāś‍ca yugapadekena grahaṇaṃ jātivadupapatsyate ।</p>
<p>kṛdabhihitānāṃ tu śuddhabhāvānām ākhyātavadbhiḥ kriyābhiḥ dravyavad
vaidharmyādayuktastaddharmopanayaḥ । kṛdabhihito hi bhāvo dravyavat prakāśamāno liṅgasaṃkhyā—
karmādiśaktīnāmāśrayo bhavati (mabhā. 2.2.19,3.1.67) na tvākhyātavācyaḥ
tasyāpariniṣpannatvenāśrayatvānupapatteḥ । tathā hi, yathā pāko varttate, pākaṃ pacatīti
śaktisaṃkhyādiyogaḥ kṛdanteṣu dṛśyate, naiva tiṅanteṣu । na hi bhavati, pacati vartate, pacati
pakṣyatīti । nanu ca bhavati paśyati, mṛgo dhāvati, iha paśyāmaḥ, karmaṇi dvivacanabahuvacana—
nānyudāhriyanta iti dhāvatīnāṃ dṛśi karmatvaṃ, kevalaṃ tvaprātipādikatvāt supo'nutpattiḥ;
tanna; yathā kriyāyāḥ kriyamāṇatvādeva naisargikaṃ bhavati pacati, bhavati pakṣyati,
bhavatyapākṣīditi ca dṛśyate pacādīnāṃ bhavateḥ kartṛtvaṃ dṛśyate । bhavati dhāvati paśyati

<pb n="200"/>
paśyeti karmatvaṃ kriyāviśeṣaṇānāṃ karmatayā'vagamyate । tathotpadyamānatvādeva gatau kartṛtvamapi
naisargikameva । mṛgo dhāvatītyādau gamyamānetiśabdopasaṃhṛtasya vākyārthasya karmatvaṃ, na
kriyāyāḥ । tasmādaśaṅkanīyaṃ kriyā sakartṛśaktiyogā, karaṇādiyogāyogābhyām । śaktistu
vyaktameva kṛdākhyātābhidheyabhāvayormitho vaidharmyamiti । tasmādanekārthaviṣayayā vīpsayā'—
nabhisandhānāt siddhamekatvaṃ kriyāyāḥ । śabdapratyayayorabhedāc‍ca; yatrābhidhānajñānayoḥ
atyantamabhedastasyaikatvaṃ siddham, yathā jāteḥ pratyekaṃ ca vyaktiviśeṣāṇām । abhinnau ca
deśakālau bhede ca kriyāyāḥ śabdapratyayau dṛśyete, yathā ca pacati pacataḥ pacantīti;
tasmācchabdapratyayābhedahetuḥ ekā kriyā ।</p>
<p>nanu ca jalacandrādidṛṣ‍ṭānte bhedavyavahāre sandehaḥ, kiṃ sādhanamabhedāśrayāṇi kriyāyāḥ
kālatrayayogādīni pratyayavyapadeśādīni ca bhedakāryāṇi, uta svabhedāśrayāṇīti ।</p>
<p>atrocyate kriyāyā abhede'pi sādhanabhedād dvivacanabahuvacanotpattessaṃdehābhāvaḥ । iha
bhedasyābhedapūrvakatvād, bhedamabhyupagatavatā'vaśyamabhedo'bhyupagantavyaḥ; tasya yasyāḥ kriyāyā
ekatvamabhyupagamyate tasyāssādhanabhedād dṛṣ‍ṭo dvivacanabahuvacanayogaḥ; yathā paramāṇuṃ pacataḥ,
paramāṇuṃ pacanti । anekatvābhyupagame ca sādhanasyābhede duṣ‍ṭamekavacanameva, bhinatti kusūlamiti ।
tasmāt sādhanabhedānuvidhānāc‍ca kriyāyāḥ, kriyābhedānuvidhānāc‍ca sādhanānāṃ sādhanāśrayāṇi
bhedābhedakāryāṇi kriyāyāḥ, na svāśrayāṇīti ।</p>
<p>kathaṃ tarhi pacyete odanau pacyante odanā devadatteneti kartrabhede vacanabhedaḥ ? yasmin
sādhane lādayo'bhidhīyante, tad‍bhedamanu vidhīyante kriyāyāḥ kriyābhedasādhanānītya—
śaṅkanīyametat । pradīpādiṣu bhedayoranātyantikatvāt jñānābhidhānayorapi tathātve'sti, na
tairvyabhicāraḥ ।</p>
<p>14. itaś‍cānekā kriyā kriyābhyāvṛttibhāvād bahusaṃkhyāyāḥ kriyābhyāvṛttigaṇane
kṛtvasujādayassmaryante; pañcakṛtvo bhuṅkte, catuṣpacatīti; tac‍cābheda evopapadyate । na
hi devadatte gate, yajñadatte cāyāte punarāvṛtta iti vyapadeśo dṛśyate; dṛśyate ca
tatraivāyāta ityekā kriyā, samuc‍cayābhāvāt । iha bhinnānāmekāviṣayasannipāte samuc‍cayo
dṛṣ‍ṭaḥ; tathā devadattasya gauś‍cāśvaś‍ca purūṣaś‍ca; devadattasya yajñadattasya viṣṇumitrasya
ca gauriti । na ca pakturabhede guḍatilaudanādi paṃktibhedāt kriyābhedābhyupagame'pi
kriyāsamuc‍cayo dṛśyate, devadattaḥ paṭhati pacati ceti । tasmād</p>
<pb n="201"/>
<p><b>(kriyāyā ekatvam)</b></p>
<p><b>1.</b> ekā kriyā sattvabhāvāpattau, praviveke ekatvenābhidhānāt । iha kriyā sattvabhāvaṃ
pratipannā yadā sādhanebhyaḥ pravivicyate, na bhavati tadā dvivacanādiyogaḥ, brāhmaṇairāsyata
iti; tasmādekā । nanu ca sattvabhāve'pyetadupalabhyate yathā guḍatilaudanānāṃ pākaḥ
'tāmraḥ palāśeṣu babhūva rāgaḥ' iti; tanna; tasyāpi vyabhicārāt, yathā—</p>
<b><lg>
<l>tāṃ pratyabhivyaktamanorathānāṃ tato nṛpāṇāṃ praṇayāgradūtyaḥ ।</l>
<l>pravālaceṣṭā iva pādapānāṃ vilāsaceṣṭā vividhā babhūvaḥ ॥ 1 ॥</l></lg></b> (raghu. 6.12)
<p>vyabhicāre kinnimittamiti cet, kṛdabhidhānameva; kṛdabhihito bhāvo dravyavat prakāśate ।
dravyasya ca satyapi nānātve saṃbandhibhedādeva bhedāvagatau k‍vacidabhedābhidhānam । yathā—</p>
<b><lg>
<l>ūrumūlacapalekṣaṇamagh‍nan yairvataṃsakusumaiḥ priyametāḥ ।</l>
<l>cakrire sapadi tāni yathārthaṃ manmathasya kusumāyudhanāma ॥ 2 ॥</l></lg></b> (māgha. 10.67)
<p>yathā ca vedavākyam— (taisaṃ. 3.14.3)</p>
<p><b>'yatpaśurmāyumakṛtoro vā padbhirāhate ।'</b> iti ॥ 3 ॥</p>
<p>k‍vacit punastada‌‌vivakṣāyāṃ bhedenaiva yathā— (raghu. 7.11, kusaṃ. 7.62)</p>
<p><b>tāsāṃ mukhairāsavagandhagarbhaivyarvyāptāntarāssāndrakutūhalānām</b> ॥ iti ॥ 4 ॥</p>
<p>brāhmaṇairāsyata iti sarvadaikavacanameveti viśeṣaḥ, sādhyatvāt । siddhasyaiva
vastunassaṃkhyāyogo yujyate, na sādhyasya, apariniṣpannatvenāśrayatvānupapatteḥ । sādhyā
ca kriyā prādhānyataḥ tiṅbhirabhidhīyate; tasmānna bhedasaṃkhye ityekā ।</p>
<p><b>2. ekaśeṣāt</b> । iha yeṣāṃ sarūpaśabdābhidheyānāmanekatvaṃ dṛṣṭaṃ, tadabhidhānānāmekaśeṣo
dṛṣṭaḥ । tadyathā vyaktipakṣe brāhmaṇāḥ, puruṣā iti । na ca brāhmaṇairāsyate, puruṣairgīyata iti
kriyābhidhānānāmekaśeṣo dṛśyate । sa cāyamekaśeṣo vyāvartamānastvavyāp‍tamanekatvamapi
gṛhītvā vyāvartata iti ekā kriyā (mabhā. 1.2.64) ।</p>
<p>nanu ca kathamekaśeṣābhāvaḥ ?</p>
<p>na tiṅantānyekaśeṣaṃ prayojayantīti (mabhā. 5.3.66) ।</p>
<p>kā punaratropapattiḥ ? kriṃyāpradhānatvamākhyātānām (mabhā. 3.1.66) । tadeva cintyate ।
iha khalu kriyākārakayoḥ prādhānopasarjanabhāvena vṛttisaṃsargeṇa catuṣṭayī gatiḥ ।
kriyā vā kriyāyāṃ nyagbhavati yathā cikīrṣati, adhyāpayatīti; kārakaṃ vā kārake yathā

<pb n="202"/>
ākṣikaḥ, niṣkauśāmbiḥ; kārake vā kriyā yathā pācakaḥ, pacanīyam; kriyāyāṃ vā
kārakaṃ yathā putrīyati, upaś‍lokayati । ākhyāteṣu caiṣāmanyatamo'pi na prakāraḥ; tatra
hi sādhyā kriyā viprakṛtā kramavatī sādhanatantrā savyāpārasādhanā aparisamāptā
pacādibhirucyate, siddhāni ca sādhanāni tibādibhirabhidhīyanta iti na kasyacit
prādhānyamaprādhānyaṃ vā । pratyuta prakṛtipratyayau pratyayārthaṃ saha brūtaḥ । prādhānyeneti, pratyayārthasya
prādhānyaṃ syāt; evaṃ ca dvivacanabahuvacane api tannibandhane upapadyete ।</p>
<p>tanna; siddhaṃ sādhyāyopādīyate; siddhāni ca sādhanāni ca, tāni parārthamupādīyamanāni
śeṣatāṃ labhante । sādhyaṃ tu paropakāreṣu asamarthamātmasiddhaye'rthāntaramapekṣamāṇaṃ tad‌vaidharmyāt
pradhānabhāvamanubhavati ।</p>
<p>nanvevaṃ hyekaśeṣābhāvo na sidhyati; na hyekaśeṣābhāve prādhānyena guṇabhāvena vā
kiñcidāśrīyate । pacādayo hi kriyāvacanāḥ, teṣāmeka evānekasādhanasamavetānekatvena vivakṣitāṃ
kriyāmabhidhāsyati ।</p>
<p>tanna; yadyapyeko dhātuḥ yathā uktāṃ kriyāṃ bravīti tathā lakārasyānekakarmakartṛviṣayatvāt
pratisādhanamupapattāvanekatvaṃ prāp‍noti, tadanurodhāc‍cārthāḥ pradhānāḥ (varttanta) vyāvartanta
ityekaśeṣārambhaḥ syāt । kriyāprādhānyena tu guṇabhūtayoḥ kartṛkarmaṇā(kṛti 2.3.65) ssupta
iti(?) । evaṃ tarhi bhinnasādhanamabhinnamarthaṃ vakṣyāmīti ekaśabdatvaṃ, sādhānabhedāttu
dvivacanabahuvacanayogaḥ ।</p>
<p>anye bruvate— yadyekasyāḥ prakṛtessādhānabhede bhinnā lakārāḥ prasajyeran, tathāpi
yathaikasthāne ekavacanameva dvayordvivacanaṃ bahūnāṃ (bahuvacanaṃ) bhaviṣyantīti । idameva hi
dvivacanabahuvacanayoḥ dvivacanabahuvacanatvaṃ, yattadekaśabdarūpamekaśeṣaśabdavadanekārthābhidhāne
samarthamiti vyākhyāyate । itaś‍ca kriyāpradhānamākhyātaṃ, karotinā praś‍ne nirṇayārthatvāt । kiṃ
devadattaḥ karotīti praś‍ne pacati, āsta ityuttaraṃ bhavati, na tvāsakaḥ pācaka iti
(1.3.66 kāśikā) ।</p>
<p>na cāyaṃ kartṛpraś‍naḥ, kiṃ devadatta iti, viśeṣasyābhyantarīkṛtatvād bhinnaliṅgatvāc‍ca ।
nāpi karmapraś‍naḥ, anirjñāte vyāpāre karmapraś‍nāsaṃbhavāt; pacati paṭhatīti kartṛviśeṣamantareṇa
prativacane praṣṭuḥ kṛtārthatvāt; pacati paṭhatīti cākhyātasya ākhyātenāyogāt । yadi
sādhanaṃ pradhānaṃ syāt, yathā pācakaḥ pacatīti, sāmānādhikaraṇyena na yogo bhavati, yathā

<pb n="203"/>
pacati paṭhatītyatrāpi syāt । na caitadastyataḥ kriyāpradhānatvamevākhyātānāṃ, kriyāpradhānatvāc‍ca
na ekaśeṣārambhaḥ । tadanārambhādekatvam, ekatvena vīpsābhāvaḥ, vīpsābhāvac‍ca gantā gantā
gacchati gacchatīti śabdāvṛttiḥ, śabdāvṛtterbuddhibhedaḥ, buddhibhedāc‍ca kriyāyāḥ kārakebhyo
vyatireka iti ।</p>
<p>nanu ca pacati pacataḥ pacantīti dhātvartha evāyaṃ, na kriyā ।</p>
<p>tanna; dhātvarthasya pratyayārthasyaivāvacchedakatvād‍dhātvarthāt tu kriyāyāḥ pṛthak‍tvaṃ sādha
yamānamapradhānavyapadeś‍yatāyāmevaṃ saṃtiṣṭhate । yathaiva tarhi kārakabhede'pyabhedaḥ kriyāyāḥ, tathā
dhātvarthabhede'pyabheda evāstu; satyametat । kiṃtu vastunaḥ sarvathaikatvamanekatvaṃ vocyamānaṃ
bhedābhedanibandhanaṃ lokavyavahāraṃ sarvamatikrāmati । tasmād bhedamabhedaṃ vā abhyupagacchatā
vyavahāraprasiddhyarthamabhedo bhedaś‍cābhyupagantavyaḥ । kasyacit kiñcinmukhyaṃ kiñcidaupacārikam ।
sarvo hi bhedavādī nirupakāreṣvayaḥ śalākāvadasaṃbandheṣvanyonyavyāvṛtteṣu bhedeṣu tadevedamiti
pratyayasya abhedādekatvamāśritya laukikaṃ vyavahāramanugacchati । ekatvavādī ca
bhedādhiṣṭhānāmiva bhavatāṃ sarvāṃ vṛttiṃ sarvaṃ ca viśeṣaśabdavyavahāraṃ dharmāntarasaṃsargapūrvakaṃ
loke vyavasthitaṃ manyamāno lokamanugacchan abhinnamapi bhedaireva nidarśayati । tasmād
bhinnadhātvarthāvacchinnā bhinnāpi kriyā abhinnaiveti । etenaitadapi saṃgṛhītam—</p>
<p>1. bhavati vrajati pacatyasti śvetata ityādau pratyayārthadhātvarthayorudvāpāvāpābhyāmanya—
tvenāvadhārito dhātvarthāvacchinnaḥ, paricchinnakālaḥ kālaparicchinno vā, upasargā—
dibhirupaskṛtaḥ, kṛtapratyayārthopakāraḥ kārakairasaṃkhyaśaktibhissaṃkhyopādhyupakṛtairupakriyamāṇa
upakramaprabhṛtyapavarga paryantamantaḥ pratibhayā sākalyenollikhya sādhyatvenādhyavasitaḥ tathā
sūbhṛto (?) bahirniṣpannaḥ prakrāntakramarūpāvayaṃvasamudāyātmā anapekṣitāntarāla—
kriyāntaropanipātaḥ, tathāvidhāvayavo vā puruṣavyāpāraḥ kriyā ।</p>
<p>2. yathoktaviśeṣaṇotpannadhātvartho vā,</p>
<p>3. sādhyaphalaniṣpattipūrvakṣaṇopalabhyamānatadavayavo vā</p>
<p>4. avayavasamūhopalabhyamānaikākārapratyayanimittajāti viśeṣo vā,</p>
<p>5. pūrvāvayavopakṛtānyāvayavapratīyamānajātiprādurbhāvo vā,</p>
<p>6. dhātvarthavyāpriyamāṇakartṛkarmaṇoḥ svavyapadeśanimittasattāsaṃbandho vā, vyāpriyamāṇeṣu
svaparātmanoḥ pūrvasvarūpavilakṣaṇarūpāntarābhimāno vā,</p>

<pb n="204"/>
<p>7. tatraiva ca tayostathāvidhābhinnasvakāraṇasattāsaṃbandho vā,</p>
<p>8. buddhisattābhāveṣu pratyastamitarūpamanekabuddhyanusyūtaṃ buddhisāmānyaṃ vā kriyāśabde—
nābhidhīyate । api ca—</p>
<b><lg>
<l>yāvat siddhamasiddhaṃ vā sādhyatvena vivakṣitam ।</l>
<l>āśritakramarūpatvāt tat kriyetyabhidhīyate ॥ 5 ॥</l></lg></b> (vāpa. 3.1)
<p><b>(kriyāyāḥ parokṣatvam)</b></p>
<p>sā ca kāryānumeyatvāt parokṣetyeke । gacchatipacatyādipratyayeṣu pratyakṣeṇa,
devadattādisvarūpe'tiriktakriyātattvānupalabdheḥ । tathā hi—</p>
<b><lg>
<l>ya eva devadattātmā tiṣṭhatpratyayagocaraḥ ।</l>
<l>calatītyapi saṃvittau sa eva pratibhāsate ॥ 6 ॥</l></lg></b> (nyāyamaṃ.)
<p>kiṃtu calatīti pratītiḥ saṃyogavibhāgamālambate, saṃyogavibhāgaḥ kadācidevotpadyamānaḥ
paridṛś‍yamānapadārthasvarūpātiriktaṃ kāraṇamanumāpayati, yac‍ca kāraṇaṃ sa parispandaprayat‍nādirūpaḥ
puruṣavyāpāro'tīndriyaḥ kriyeti ।</p>
<p>tadanupapannamityanye । calatītyādipratyayānāṃ pratyakṣa kriyā'valambanatvāt । tathā ca
na calatīti pratītessaṃyogavibhāga ālambanamavyāp‍tyādiprasaṅgāt । tatra ākāśe vihaṅgamo
gacchatīti pratītirna syāt, saṃyogavibhāgayoragrahaṇāt । na ca dvayorvihaṅgamavihāyasoḥ
saṃyogavibhāgau pratyakṣau, pratyakṣetaravṛttitvāt, vāyuvanaspatisaṃyogavibhāgavat ।</p>
<p>atha vitatālokāvayavī ākāśaḥ, tatsaṃyogavibhāgau ca pakṣiṇaḥ pratyakṣau;
tanna; santamase'pi khadyotavidyutoḥ kriyābuddheḥ ।</p>
<p>na ca tamo nāma vasturūpamasti, bhūkampe ca kampate vasundhareti ca jñānamasti । na
ca saṃyogavibhāgagrahaṇamastītyavyāptiḥ । saṃyogavibhāgopajanaprabandhe'pi tayorvartamānayoreva
grahaṇam; tau ca gatvāpi sthite gavādau sta iti । tatrāpi gacchatīti jñānaprasaṅgaḥ;
niś‍cale ca ś‍yenasamavāyāpāyaparamparāvati vadhyaśūle, pravāhajalāś‍leṣamālahāriṇi
saritkūle, raṅgaturaṅgamasaṃyogavibhāgaśreṇimati ca vāhyālīmahītale calatīti pratyayaḥ
prāp‍noti । atha kriyājanyatvaṃ saṃyogavibhāgajānāṃ, tatraiva calatīti ś‍yenādau, calatīti

<pb n="205"/>
pratyayo na niṣkriye śūlādāviti; tarhi kriyāvayavānvayavyatirekānuvidhānāt kriyālamban
evāyaṃ pratyayo, na saṃyogaviyogālambanaḥ ।</p>
<p>kiñca nityaparokṣāyāṃ kriyāyāmidamapi na jñāyate— 'kiṃ śūlakūlamahītalakriyājanyatvaṃ
saṃyogavibhāgānāṃ, kiṃ vā ś‍yenajalaturagakriyājanyatvami<b>tyativyāptiḥ</b>; saṃyogavibhāgālambanatve
ca saṃyujyate viyujyata iti ca pratītiḥ syāt, na calatīti, yathāviṣayaṃ pratyayotpādād,
anirjñāne jalasya anirjñātalakṣaṇasya ālambanatā syāt । calatīti ca vartamānābhāsaḥ
pratyayaḥ saṃyogavibhāgānumeyatvena saṃbhavati । tathā hi— 'saṃyogāntaṃ karme'—ti nyāyāt । na
ca saṃyogo vartamānāṃ kriyāmanumāpayati; vibhāgo'pi kāryatvādātmanaḥ prākkālīnameva kāraṇaṃ
gamayati । kāraṇasya hi sattvaṃ prākkalīnameva kāryopayogi, na tulyakālaṃ, tadānīṃ tasya
asiddhatvāt । ataḥ kāryāt kāraṇabhūtāṃ kriyāmanumimāno, bhūtāmevānumimīte, na vartamānām ।
tasmāt saṃyogavibhāgābhyāṃ kriyānumāne vartamānābhāsaś‍calatīti pratyayo na saṃbhavatī<b>tyasaṃbhavaḥ</b> ।
na ca nityaparokṣakriyānumānamapi śakyaṃ, kāryaṃ kāraṇapūrvakamiti saṃbandhagrahaṇānupapatteḥ । na
hi dravyamātraṃ kāraṇam, api tu kriyāviśiṣṭaṃ, kriyāyāś‍ca parokṣatvānna tadānīṃ
viśiṣṭadravyakāraṇagrahaṇaṃ sughaṭamiti ghaṭādāvapi durghaṃṭā vyāp‍tipratīti । tasmānna kāryānumeyā
kriyā । api tu utkṣepaṇādibhedavataḥ parispandarūpasya karmaṇaḥ pratyakṣeṇopalambhāt pratyakṣaiveti ।
etena pacatīti pratītirapi pratyakṣakriyālambanaiveti vyākhyātam । tatra hi pacatyādikriyā
bahvyaḥ pratīyante 'devadattaś‍calati, cullī jvalati, sthālī ūṣmāyate, payaḥ k‍vathayati,
pidhānamapidhatte, taṇḍulāni vik‍lidyanti, darvyapavidhyati, odanassidhyati' iti ।</p>
<p>nanu ca pāko nāma dhātvarthaḥ paridṛś‍yamānadevadattādivyāpāravyatirikta eṣitavyaḥ,
tamantareṇa phalanirvṛterabhāvāt; tadabhāve ca kimadhikṛtya kārakāṇi saṃsṛjyeran ?</p>
<p>atrocyate—yaṃ tamekaṃ pākaṃ nāma dhātvarthaṃ calanādibhyo'tiriktaṃ kriyeti manyase, sa
kiṃ vastudharmaḥ, tatkārya vā ? tatra vastudharmatve rūpavajjātivad vābhyupagamyamāne yāvadvastu
sarvakālaṃ vā phalaniṣpattiprasaṅgaḥ । tatkāryatve sati sa kiṃ sakalakārakaniṣpādyaḥ,
ekaikakārakanirvartyo vā ? tatrādyapakṣe ekaikaṃ bhavet kārakamakriyam; ekaikaniṣkriyatve tu
sākalye'pi kāryatvād vyāpārāntarakalpanāyāmanavasthā । pakṣāntare tu kriyāmiva phalamapi
niṣkriyāṇyeva kārakāṇi kuryuriti kiṃ kriyayā ?</p>

<pb n="206"/>
<p>nanu karotīti kārakam ?</p>
<p>satyam; karoti phalaṃ na tu kriyām ।</p>
<p>nanu karotīti yad brūṣe seyamuktaiva kriyā । caitraḥ kaṭaṃ karotīti caitrasyaiva kaṭasyaiva
karoterapyartho vācya eva ।</p>
<p>ucyate— parissanda eva bhautiko vyāpāraḥ karotyarthaḥ । na hi vayaṃ paridṛśyamānaṃ
parispandātmakaṃ vyāpāramapahnumahe, pratikārakaṃ vicitrasya calanādervyāpārasya pratyakṣeṇopalambhāt ।
atīndriyastu tadatiriktaḥ karotyartho nāstīti brūmahe । kriyātīndriyatve hi tadyogakṛtaṃ
kārakatvamadhigacchantaḥ phalārthinastadupādadīran ।</p>
<b><lg>
<l>tāvadeva viniś‍citya tadupādīyate'rthibhiḥ ।</l>
<l>tadevopādadānaiś‍ca phalamapyadhigamyate ॥ 7 ॥</l>
</lg></b>
<b><lg>
<l>kārakatvaṃ ca pakṣe'smin‍nāsti kiñ‍cidatīndriyam ।</l>
<l>kārakatvaṃ svarūpasya sahakāryādisannidhiḥ ॥ 8 ॥</l>
</lg></b>
<b><lg>
<l>nirvyāpārasya nanvasya ko guṇassahakāribhiḥ ।</l>
<l>vyāpārayogino'pyasya ko guṇassahakāribhiḥ ॥ 9 ॥</l>
</lg></b>
<b><lg>
<l>atha vyāpāra evaiṣa sarvaiḥ saṃbhūya sādhyate ।</l>
<l>kiṃ phalenāparāddhaṃ vastaddhi saṃbhūya sādhyatām ॥ 10 ॥</l>
</lg></b>
<b><lg>
<l>tasmāt kārakacakreṇa calatā janyate phalam ।</l>
<l>na punaś‍calanādanyo vyāpāra upalabhyate ॥ 11 ॥</l>
</lg></b>
<b><lg>
<l>calanto devadattādyāstadanantaramodanaḥ ।</l>
<l>etāvad‌dṛś‍yate tatra na tvanyā kācana kriyā ॥ 12 ॥</l>
</lg></b>
<b><lg>
<l>kriyānimittasaṃsargavādino'pi dvayī gatiḥ ।</l>
<l>satyāṃ kriyāyāṃ saṃsargassaṃsarge sati vā kriyā ॥ 13 ॥</l>
</lg></b>
<b><lg>
<l>atrāpi pakṣe pūrvasmin saṃsargaḥ k‍vopayujyate ।</l>
<l>tathā sati phalaṃ sidhyet kāṣṭhādeḥ kevalādapi ॥ 14 ॥</l>
</lg></b>

<pb n="207"/>
<b><lg>
<l>saṃsargāt tu kriyā siddhā punarekaikamakriyam ।</l>
<l>tathā ca sati naidhāṃsi jvaleyuḥ piṭharād vinā ॥ 15 ॥</l></lg></b> (nyāyamaṃ)
<b><lg>
<l>1. jvalantyedhāṃsi na punaḥ pacanti piṭharānvitāḥ ।</l>
<l>piṭhare satyapīmāni jvalantītyeva me matiḥ ॥ 16 ॥</l>
</lg></b>
<b><lg>
<l>2. tasmāt kriyāntarābhāvāt kāṣṭhāmbupiṭharādayaḥ ।</l>
<l>saṃsṛjyantāṃ phalāyaiva kimadṛṣṭena karmaṇā ॥ 17 ॥</l>
</lg></b>
<p>nanu ca phalaṃ siddhaṃ sādhyaṃ vā ?</p>
<p>kiñcātaḥ ?</p>
<p>siddhaṃ cet kārakāntarāṇyapi siddhānīti saṃsargābhāvaḥ । atha sādhyaṃ, saiva
kārakavyāpāravyatiriktā kriyeti ।</p>
<p>tan‍na, phalasya kriyātvānupapatteḥ । odano hi phalaṃ, na kriyā; kriyānāmni tu
kriyamāṇe na vipratipattiḥ ।</p>
<p>pākastarhi kaḥ ? (na ca) pacervācyaśūnyataiva yuktā; ucyate— samuditadevadattādikāraka—
nikaraparispanda eva viśiṣṭaphalāvacchinnaḥ pākaḥ । sa eva ca pacerarthaḥ; devadattādikriyā hi
calanajvalanādirūpāḥ pṛthak‍tayaivāvabhāsante, samuditāstu satyaḥ phalāntarāvacchedād rūpāntareṇa
pākādinā parisphuranti, vyapadiś‍yante ca; tathā devadattaḥ pacatītivat kāṣṭhāni pacanti,
sthālī pacatītyapi vyapadeśo bhavati । nanu ca yathā sthālī pacati kāṣṭhāni pacantīti
dṛś‍yate, naivam odanaḥ । pacati, taṇḍulāḥ pacantīti ।</p>
<p>satyametat, kāraṇaṃ tu vācyam ।</p>
<p>kiṃ taditi cet pacerakarmakakriyātvameva ।</p>
<p>nanvodanasya taṇḍulānāṃ vā kartṛtvaṃ, na tūbhayossaṃbhavati ।</p>
<p>naivam, taṇḍulānodanaṃ pacatītyapi vyapadiś‍yate ।</p>
<p>na ca karmavad‌bhāvāt na kartṛpratyayaḥ । nanvevaṃ sati, odanataṇḍulānāṃ nirvṛtti—
vikārayossvātantryāt sidhyati odano'pi k‍lidyanti, taṇḍulā ityapi na syāt । tanna;</p>
<b><lg>
<l>nirvartyādiṣu tatpūrvamanubhūya svatantratām ।</l>
<l>kartrantarāṇāṃ vyāpāre karma saṃpadyata punaḥ ॥ 18 ॥</l></lg></b> (vāpa. 3.7.54)
<p>bhavatu nāma taṇḍulānāṃ siddhānāṃ kathañcidetat, odanasya tu sādhyasya nopapadyate ।</p>

<pb n="208"/>
<p>naivam, bhavatyarthe sarvasya kartṛtvāt bhavatyarthaś‍ca sidhyatīti na doṣaḥ । kathaṃ na doṣaḥ ?</p>
<b><lg>
<l>3. yadyodano na paktavyaḥ paktavyo yadi nodanaḥ ।</l>
</lg></b>
<p>yathā—</p>
<b><lg>
<l>4. śāṭakaś‍cenna vātavyo vātavyaś‍cenna śāṭakaḥ ॥ 19 ॥</l>
</lg></b>
<p>atrocyate ।</p>
<b><lg>
<l>5. antastattvaṃ bahistattvaṃ niṣpattau dvayamiṣyate ।</l>
<l>antastattvaṃ puraskṛtya bahistattvaṃ prakāśate ॥ 20 ॥</l>
</lg></b>
<b><lg>
<l>6. dvayī sattā padārthānāṃ bāhyā cābhyantarīti ca ।</l>
<l>āntarī vyavahārārthā bāhyā tvarthakriyāṃ prati ॥ 21 ॥</l>
</lg></b>
<p>anyathā hyaṅ‌kuro jāyata ityapi na syāt । ata idamuktamaṃ upakramaprabhṛtya—
pavargaparyantamantaḥ pratibhayā sākalyenollikhya sādhyatvenādhyavasitaḥ puruṣavyāpāraḥ kriyeti ।
na ca puruṣavyāpārasya kriyātvam; ratho gacchati, kūlaṃ patatītyādiprayogābhāvaḥ upacāro
vā । puruṣaśabdeneha prathamamadhyamottamalādeśatrikābhidheyayoḥ kartṛkarmaṇorabhidhānāt ।</p>
<p>na caivametad vyāpārayoreva kriyātvaṃ, phalābhidheyatvena prādhānyataḥ kārakopalakṣaṇatvāt ।</p>
<b><lg>
<l>yathā ca bhāgāḥ pacateś‍calanajvalanādayaḥ ।</l>
<l>calanajvalanādīnāṃ jñeyā bhāgāstathā'pare ॥ 22 ॥</l></lg></b> (vāpa. 3.8.9)
<p>tathāhi — devadattaś‍calatītyatra kiṃ pratīyate ? yugīmādatte, ā XXX udakamāsiñcati,
taṇḍulānāvapatīti । evaṃ kārakāntaravyāpāreṣvapi draṣṭavyam ।</p>
<p>nanu devadattāderbhautiko vyāpāraḥ ātmavyāpārapūrvako bhavitumarhati ।</p>
<p>naitadevam, na hyātmano vyāpāraḥ kaś‍cidasti, icchādveṣapūrvakaprayat‍naśādeva sa
bhautikavyāpārakāraṇatāṃ pratipadyate । calatīti pratītivat pacatīti pratītirapi pratyakṣa—
kriyālambanaiveti ।</p>
<p>atrānumeyakriyāvādinassamādadhate—</p>
<p>astu nāma devadattādikārakanikaraparispandasamudāyaḥ kriyā । kintu pacatītyādā—
vadhiśrayaṇāvacapanavicaṭanādīnāṃ samudāyaṃ kimāyuṣmān kriyeti manyate ।</p>
<p>omiti brumaḥ ।</p>
<p>kimartham̐ sarvāṇyeveti ?</p>

<pb n="209"/>
<p>pṛcchāmi cāyuṣmantaṃ kimadhiśrayaṇādayaḥ kriyāvyapadeśamekaśo vā lakṣeran ? na
tāvadekaśaḥ, kramarūpābhāvāt । etacca tatkriyāyāḥ kriyātvaṃ yaduta sādhenaissādhyamānatā
kramarūpopādānaṃ ca । na caikasya kramassaṃbhavati, avaś‍yābhidheyaś‍cetadupāttakramassādhya—
tayā'bhidhīyamānapadārthaḥ kriyeti । anyathā hi pākadīnāmupasaṃhṛtakramāṇāmapi kriyātvaprasaṅgaḥ ।
te hi paryavasitāḥ svarūpatayopasaṃhṛtakramā eva svaśabdairabhidhīyante । teṣāṃ pūrvāparībhāvavirahānna
kriyātvam । ata eva te sādhanabhāvena taiśśabdairupādīyante, na sādhyabhāvena । pākaṃ karotītyādau
hi sādhanaviśeṣanibandhanā vibhaktirupalabhyate, dvitīyānirvṛttirūpaṃ ca sādhananamupapadyate ।</p>
<p>nanvevam asti vidyate tiṣṭhatītyādīnāmapi na kriyātvaṃ prasajet, yāvatā nehāpi
krama upalabhyate ।</p>
<p>naivam, atrāpi kramasya pratīyamānatvāt । tathā hi—</p>
<b><lg>
<l>kālānupāti yadrūpaṃ tadastītyapadiśyate ।</l>
<l>paritastu paricchinnaṃ bhāva ityeva kathyate ॥ 23 ॥</l></lg></b> (vāpa. 3.8.12)
<p>evaṃ vidyate tiṣṭhatītyatrāpi draṣṭavyam; kālādhikāre caitad viśeṣato varṇayiṣyāmaḥ ।
nāpi kṣaṇaśaḥ kramajanmatā adhiśrayaṇādīnām, utpannamātrapradhvaṃsitvād, ayaugapadye
samūhānupapatteḥ । tadabhāve ca kathamiva abhinneṣu bhinnaśabdo vartatāṃ pacatīti ।</p>
<p>ucyate—kramopajātāvayavaparicchedaprāpta—saṃskārāntaṃ yadā sakalaṃ kriyākalāpatteḥ
(kalāpaṃ) kalayati, tadā pratyayaḥ parivarti samudāya ekakāryatvādapihitabhedaḥ pacatītyā—
diśabdavyapadeśanimittaṃ bhavati । tathā odanādikāryakriyākalāpastirodhāya bhedamabhedena
vyapadiś‍yate । pacatīti phalasya ca sakasakriyāvayavasādhyatvāt sādhanabhāvenāpi sa
evāpekṣyate । tadananta(tadanta ?)rgatāstvadhiśrayaṇādayaḥ pratyekaṃ phalamabhinirvartayitumaparyāp‍tāḥ
paryāp‍tasya samudāyasya rūpasampādanārthatvāt samudāyaṃ prati guṇabhūtā vijñāyante । tadāha—</p>
<b><lg>
<l>guṇabhūtairavayavaissamūhaḥ kramajanmanām ।</l>
<l>buddhyā prakalpitābhedaḥ kriyeti vyapadiś‍yate ॥ 24 ॥</l></lg></b> (vāpa. 3.8.4)
<p>yadyevaṃ pacatīti vyapadeśo nopapadyate, dhātūpādānā kriyā yadā nātītā na cānāgatā,
tadā vartamānakālavihitaḥ pratyayaḥ prayujyate । na cāsya kriyāpratānasyeyaṃ vyavasthā saṃbhavati,
adhiśrayaṇādīnāṃ pūrvāparībhāvaniyamāt । na caikaḥ kriyābhāgaḥ pacatiśabdanibandhanaṃ,
śabdaśaktisvabhāvāt । na hyupāttakriyāvayavārthapratyāyakaśśabdo yathābhūtamarthaṃ pratyāyayati;

<pb n="210"/>
tataś‍ca kathamekasya vartamānakālatāṃ pratyayo'nurudhyeta ?</p>
<p>naitadasti; śabdaśaktayo hi bhinnarūpāmabhinnāmarthavyaktimupāttabhedāṃ darśayanti; yataḥ
pūrvāparībhūtāvayavasamudāyāvagraharūpā buddhiryathā'vagṛhītaṃ samudāyākāramavayaveṣu pratyasyati;
te'vayavāḥ pratyayena samāropitasamudāyarūpāḥ pacatiśabdavācyāssantaḥ svarūpasannidhānāt
taṃvartamānādivyapadeśamanubhūya pratyayaviśoṣotpattinimittaṃ bhavanti । tathā hi—abhisamīhitaphaḻaḥ
kriyāyāṃ phalopajananasādhanabhūtāyāṃ pravartamānaḥ pumān samudāyamevādhāya cetasi
tāsvavayavakriyāsu pravartate । tato hyasya samudāyābhisandhisamutthāpitāḥ kriyābhāgāḥ
samudāyasaṃpādanārthatvāt samudāyarūpeṇādhyavasīyante । tathādhyavasitakriyārūpaistu tasya
kriyākṣaṇasya sannidhānād‌vartamānakālavihitaḥ pratyayaḥ prayujyate pacatīti । atra cotpannāmātra—
pradhvaṃsitvāt sarve kriyāvayavā vartamānā ca saṃbhavantīti sphuṭamevāvasīyate; kintu pratyekaṃ
samudāyiṣu samudāyādhyāsena prayujyate pacatīti । adhiśrayaṇādyavayavakriyāsamudāyavacaneṣu
pacādiṣu yasminnavayave'dhyāropya samudāyo'dhiśrayaṇādiḥ vilkittyantaḥ pratyāyyate,
tatkālapratyayo'nuvartate । tatra tadā vartamānāvayave samudāyādhyāsastadā pacatīti bhavati ।
yadā tu bhūtabhaviṣyayossamūhāropaṇe tadā'pākṣīt pakṣyatīti । yaduktam—</p>
<b><lg>
<l>samūhassa tathābhūtaḥ pratibhedaṃ samūhiṣu ।</l>
<l>samāpyate tato bhede kālabhedasya saṃbhavaḥ ॥ 25 ॥</l></lg></b> (vāpa. 3.8.5)
<p>samudāyasya ca samudāyiṣu pratyekaparisamāp‍tau nidarśanaṃ grāmo dagdhaḥ, paṭo dagdha
iti । yadi hyekasminnaṃśe samudāyo na syāt, pāṇimātrasyāṅgulimātrasya vā caṇḍālatvavirahāt
caṇḍālapāṇyaṅgulisparśe naivocyeta caṇḍālaḥ spṛṣṭa iti, na cāṅgavikāreṇāṅgino
vikṛtirlakṣyate, akṣṇā kāṇa iti ।</p>
<p>taduktam 'avayave hi spṛṣṭe samudāyo'pi spṛṣṭo bhavati; avayave hi kṛtaṃ liṅgaṃ
samudāyasyāpi viśeṣakaṃ bhavati (mabhā. 1.3.62); yaś‍ca samudāyaḥ so'vayavānna vyabhicarita ।
tasya viśeṣakaṃ yathā 'gossak‍thani kaṇṭhe'pi kṛtaṃ liṅgaṃ goreva viśeṣakaṃ na gomaṇḍalasya'
iti । tadevamukte kimuktaṃ bhavati upāttakramādhiśrayaṇādivik‍lityantānāmavavānāṃ samudāyaḥ
pacatikriyeti ? tarhi ciraṃ jīvatu bhavān; bhavataiva pratijñātā naiva kriyā pratyakṣeti ।
tasmādupāttakriyā kramāḥ kriyāvayavāḥ; tadasya kriyāsaṅghātasya kecidavayavā nivṛttāḥ,
kecidanivṛttāḥ, kaś‍cideva pratyupasthitaḥ । pratyupasthitaviṣayāḥ cakṣurādayaḥ; tato'tha

<pb n="211"/>
kriyākalāpāḥ pratyakṣayitum, cakṣurādibhiranabhisaṃbandhāt; na vyatītānāgatarūpasyāsataḥ
kriyāvayavasya sadasadanupātinā karaṇagrāmeṇa saṃbandhaḥ, na vā'nadhigatendriyasaṃbandhasya padārthasya
darśanaparicchedyatā saṃbhavati । taduktam—</p>
<b><lg>
<l>kramāt sadasatāṃ teṣāmātmāno na samūhinām ।</l>
<l>sad‌vastuviṣayairyānti saṃbandhaṃ cakṣurādibhiḥ ॥ 26 ॥</l></lg></b> (vāpa. 3.8.6)
<p>darśanābhimānaḥ kathamiti cet, yathā gauraśva ityevamādiṣu padeṣu gakārādayo varṇabhāgāḥ
kramarūpānuvidhāyino vyaktāvupajane vā prāptayaugapadyāḥ saṅghātarūpeṇa na pāryante'vadhārayitum
indriyāyattayā buddhyā, tasyāḥ pratyupasthitākṣarāvasāyaśakteḥ pūrvottarabhāgayorasaṃsparśāt ।
samabhihitāvayavaparicchedaprāpitātiśayāstu buddhayaḥ svānurūpaṃ saṃskāraparamparāyāmante
samālocitaviśeṣavarṇabhāgāmupajanayanti buddhiṃ tasyāmuttīrṇamiva tatpadaṃ samudāyātmanā
nirūpyate । tadāha—</p>
<b><lg>
<l>yathā gauriti saṅghātassarvo nendriyagocaraḥ ।</l>
<l>bhāgaśastūlapalabdhasya buddhau rūpaṃ nirūpyate ॥ 27 ॥</l></lg></b> (vāpa. 3.8.7)
<p>kālpanikastu yugapad‌grahaṇābhimānaḥ pratyakṣabhramanibandhanam । yathā'lātasya
āviddhaviṣvaggate deśe nairantaryeṃṇa parivṛttirūpamavirāmeṇāvadhārayannana(vasitakālabhedo
yugapatsakaladeśavyāpi a) paricchindannadhyavasyati cakramiti; yathā kramavantaḥ kriyābhāgāḥ
krameṇaivāvasitā laghutaraṃ parivartitvādanavadhṛtakālabhedairyugapadevādhyavasīyante; yathādhyavasāyaṃ
ca darśanābhimānamutpādayantaḥ pratyakṣavyavahāraṃ vartayanti । yaduktam—</p>
<b><lg>
<l>indriyairanyathāprāptau bhedāṃśopanipātibhiḥ ।</l>
<l>alātacakravad rūpaṃ kriyāṇāṃ parivartate ॥ 28 ॥</l></lg></b> (vāpa. 3.8.9)
<p>(<b>kriyāyā apratyakṣatvam</b>)</p>
<p><b>apratyakṣaiva tu kriyā</b> । yadāha mahābhāṣyakāraḥ—kriyā nāmeyamatyantāparidṛṣṭā aśak‍yā
piṇḍībhūtā nidarśayituṃ, yathā garbho nirluṭhitaḥ sā'sāvanumānagamyeti । nanu pratyakṣāpravṛttau
saṃbandhagrahaṇābhāvāt kathaṃ kriyāviṣaye'numānaṃ pravartate ?</p>
<p>naiṣa doṣaḥ; dhātuvācyasya samūhasya yugapadasannidhānādapratyakṣatvam; ekaikasya tu
kṣaṇasya pratyakṣatve buddhyā saṅkalayya pacatīti prayujyate; yadāpyekasmin kṣaṇe pacatīti
prayogastadā tatra samūhāropaṇam । yadāha—</p>

<pb n="212"/>
<b><lg>
<l>pūrvottarairyadā bhāgaissamavasthāpitakramaḥ ।</l>
<l>ekasso'pyasadadhyāsādākhyātairabhidhīyate ॥ 29 ॥</l></lg></b> (vāpa. 3.8.11)
<b><lg>
<l>yaś‍cāpakarṣaparyantamanuprāptaḥ pratīyate ।</l>
<l>tatraikasmin kriyāśabdaḥ kevale na prayujyate ॥ 30 ॥</l></lg></b> (vāpa. 3.8.10)
<p>na tvevam; indrayairabhisaṃbandhāt sarūpasannidhānāya vartamānavyapadeśāc‍ca kathamapratyakṣatvaṃ
kriyāyāḥ ?</p>
<p>ucyate; neha vastvartho nirūpyate, api tu śabdārthaḥ tatra cānvayavyatirekābhyāṃ yaḥ
prakṛtyartho'vasthāpyate, yā kriyāvacanasya dhātusaṃjñā, nāsau śak‍yā sākṣādupalabdhum । tatra hi
ācāryāṇāṃ matabhedaḥ ।</p>
<p>eke manyante— adhiśrayaṇādīnāṃ samudāyo buddhyā nigṛhītaḥ, ekatvena sa pacatītyādīnāṃ
vācya iti । na ca samudāyaṃ pacatīti prayuñjānaḥ pratyekamadhiśrayaṇādiṣu pratyasyati, pratyayāś‍ca
na samudāya ityevaṃrūpaṃ pratyasyanti । nāpi 'ayaṃ ca ayaṃ ca' iti saṃbandhino buddhyāvagṛh‍ṇāti ।
kiṃ tarhyāśritakramarūpamiva pratyekamavayaveṣu pratyasya pacatīti prayuṅkte, tadā tasyaiva
samīhitaṃ bhavati, adhiśrayaṇādyānupūrvyā phalamodanādi nirvartayitavyamiti । yathā
prathamakriyāsaṃbhāge pacirityevādhyavasyati nādhiśrayaṇamiti । itarathā hyevaṃ prayogaḥ
tasyādhiśrayatīti; yadā cādhiśrayaṇe nirvṛtte nāgate vā bhūtabhaviṣyatkālābhidhāyinaṃ śabdaṃ
prayuṅkte, tadā samudāyarūpapratyāsenaiva tamavayavabuddhyā nigṛhya prayuṅkte apākṣīt, pakṣyatīti ।
na tvadhiśrayaṇarūpeṇa, anyathā hyevaṃ prayogassyāt adhyaśiśrayat, adhiśrayiṣyatīti ।
evamāvapane vicaṭane vā samūhini samudāyarūpapratyāsādeva dhātutāvyapadeśāt, pacatyapākṣīt
pakṣyati । evaṃbhūtaś‍cārthātmā'dhikṛtaḥ sādhanatantrasādhyāvasthaḥ śabdena prakrānto'śak‍ya
upalabdhum; yathā gauriti gakāraukāravisarjanīyā evopalabhyante, samudāyastu buddhinirgrāhya
eva, tathā pacatītyādiṣvevādhiśrayatītyādiṣu avayavā eva hastaprasaraṇasthālī—
vinyāsādayo'śabdavācyā, apratyakṣā eva । yāvadapakarṣaparyantaprāp‍tā kriyeti sāpi nāpratyaste
kramarūpe samudāye ākhyātaśabdenābhidhīyate । apakarṣaparyantā cet kramarūpeṇa na avagṛh‍ṇāditi
avācaka evākhyātaśabdaḥ । yathā ś‍lokaśabdaṃ prayuñjānaṃ ādyaṃ padaṃ padarūpeṇāvagṛh‍ṇāti na
tadā ślokassamuc‍cāryata iti prayuṅkte yadā vāśritottaraprabandhamavagṛh‍ṇāti tadā ślokaśabdaṃ
prayuṅ‌kte । evaṃ kṛtvā <b>nirukte</b>'pyuktaṃ 'pūrvāparībhūtaṃ bhāvamākhyātenācaṣṭa' iti ।</p>

<pb n="213"/>
<p>anyeṣāṃ darśanaṃ(vāpa. 3 kriyā) yad vicaṭanaṃ taṇḍulāvayavānāṃ taṇḍulāvayavebhyo vibhāgaḥ,
yadanantaraṃ mārdavādayo niṣpadyante, tadyadā'dhiśrayaṇādiṣu pratyastarūpaṃ bhavati tadā''khyātenā—
bhidhīyate । tatra yadupalabhyate'dhiśrayaṇaṃ tadaśabdavācyam; kārakanirākāṅkṣaṃ yacchabdenābhidhīyate
tadaniṣpannaṃ sādhanatantramapratyakṣam; niṣpannāniṣpannayoś‍caikātmyāpattau pacatyādiśabdaprayogaḥ । sa
cāyamevaṃrūpo'rthātmā guṇakriyāṇāṃ paurvāparyātmanāṃ na pūrvo na paraś‍ca pūrvāparībhūto vyapadiś‍yate ।</p>
<p>anye tu vicaṭanamevādhiśrayaṇādirūpaṃ pratipannāḥ, na rūpaśūnyānadhiśrayaṇādīn
apratyastavicaṭanarūpān; āhuś‍ca kaḥ punaḥ paceḥ pradhānārthaḥ? yā'sau taṇḍulānāṃ vik‍littiḥ ।
(mabhā. 3.1.26) ।</p>
<p>athavā yadabhisaṃdhipūrvakaṃ preṣaṇamadhyeṣaṇaṃ vā sa sarvaḥ pacyartha iti । sarvasminnapi
darśane yathābhūtākhyātaśabdena kriyā prakramyate, tathābhūtāyāḥ siddhamapratyakṣatvamiti phalenaiva
samādhigamo yuktaḥ । sa kathamiti cet, iha sarveṣu sādhaneṣu sannihiteṣu kadācit pacatītyetad
bhavati, kadācinna bhavati, yasminnimitte sannihite pacatītyetad, bhavati sā nūnaṃ kriyā,
'yathā devadatta iha bhūtvā pāṭaliputre bhavati, sā nūnaṃ kriyā' iti (mabhā. 1. 3. 1) ।
dvitīyahetuśak‍tyā so'pyartha iti cennaivam; iha kasyacideṣā buddhiḥ syāt; asatyevāsminnimitte
pacatyādibuddhayaḥ prabartante, yathā mṛgatṛṣṇikādiṣviti tadanena nirvartayati (vāpa. 3 kriyā) ।
mṛgatṛṣṇikādibhyo hi tṛp‍timalāpakarṣaṇagharmāpanodanādi na phalaṃ nirvartate । asarvagatayorhi
devaṃdattapāṭaliputrayorgamanakriyāntaranairantaryeṇāvasthānarūpaṃ phalamupalabhyate ।</p>
<p>athavā etadayaṃ pratipadyeta, śaktikṛtāḥ pacatyādayo viśeṣoḥ sapratyayāś‍ca syuḥ, na
kriyākṛtā iti, tadanena nirvartayati, yayā devadatta iha bhūtvā pāṭaliputre bhavati sā nūnaṃ
kriyeti । yadi hyete śaktikṛtāssyuḥ śak‍tyanantarameva pāṭaliputreṇa prāptiḥ syāt । na ca
bhavati, tasmād bhavitavyaṃ śaktikṛtenānyena dharmeṇa, yasya phalaṃ deśāntaraprāptiriti ।</p>
<b><lg>
<l>kriyāmanye tu manyante k‍vacidapyanapāśritām ।</l>
<l>sādhanekārthakāritve pravṛttimanapāyinīm ॥ 31 ॥</l></lg></b> (vāpa. 3.8.37)
<b><lg>
<l>sāmānyabhūtā dhātvarthaissā punaḥ pravibhajyate ।</l>
<l>tato vyāpārarūpeṇa sādhye paryavatiṣṭhate ॥ 32 ॥</l></lg></b> (vāpa. 3.8.38)
<b><lg>
<l>prakṛtissādhanānāṃ sā prathamaṃ tac‍ca kārakam ।</l>
<l>śaktirekādhikaraṇe strotovadapakarṣati ॥ 33 ॥</l></lg></b> (vāpa. 3.8.39)

<pb n="214"/>
<b><lg>
<l>apūrvaṃ kālaśaktiṃ vā kriyāṃ vā kālameva vā ।</l>
<l>tamevaṃlakṣaṇaṃ bhāvaṃ kecidāhuḥ kathañcana ॥ 34 ॥</l></lg></b> (vāpa. 3.7.34)
<p>sā tu yathā asti bhavati karotītyādyacchede bhedādabhinnāpi bhinneva prakāśate, tathā
kramarūpopādānānnityameva kālasaṃbandhopādhibhūta—bhūta—bhaviṣyadādivyapadeśamāsādayati ॥</p>
<p>(<b>2. kālaḥ</b>)</p>
<p>kaḥ punarayaṃ <b>kālo</b> nāma ?</p>
<p><b>kriyaiva, kriyāntarāvadhṛtaparimāṇavyavacchinnā vā kriyāparicchedahetuḥ kālaḥ ।</b></p>
<p>kathaṃ punaḥ kriyayaiva kriyāparicchitti ?</p>
<p>śrūyatām iha tu kriyāḥ kāś‍citkriyāntaraiḥ kaiś‍cid buddhyaiva parimīyante । yathā
arkādīnāṃ gatayaḥ, yathā ca godohādayaḥ, yathā'smadādivyāpārāḥ, yathā puruṣāyuṣādayasta—
trāvadhṛtaparimāṇābhiritarāḥ paricchidyante; yathā divisaṃ gacchati, varṣaśataṃ jīva, odanapākamāste,
godāhaṃ svapiti; tatra paricchedakālavyavahāraṃ vartayanti; yathā 'saviturudayādirastamayaparyantaḥ
kriyāprabandho divasaḥ, sa evāstamayādiḥ punarudayāvasāno niśā, sarvarkṣāṇāṃ sakṛtparivṛtti—
rahorātraḥ, kālabhirindorāpyāyanaṃ parikṣayo vā pakṣaḥ, candrasya sakalanakṣatrātikramo māsaḥ,
sūryācandramasorgati vibhāgādekāhorātrakṣayaḥ ṛtuḥ, raverdakṣiṇata uttarato vā gamanamayanam,
bṛhaspaterekārāśya tikramassaṃvatsara iti । tena coktānuktakriyayā kālo'vacchidyate । yathā
divā divasaḥ, divaso niśā cāhorātraḥ, pañcadaśāhorātraḥ pakṣaḥ, pakṣadvayaṃ māsaḥ, māsadvayamṛtuḥ,
ṛtutrayamayanaṃ, ayanadvayaṃ saṃvatsaraḥ, pañca saṃvatsarā yugam, yugāni dvādaśa kalpaḥ, kalpaśatāni
dvādaśa mahākalpaḥ, mahākalpaṣaṣṭiś‍caturyugam, caturyugāni dvisaptatirmanvantaram, manvantarāṇi
caturdaśa brahmadivasaḥ, tāvatyeva tanniśā pralayaḥ, tanmānena varṣaśatānte brahmaṇo'pavargo
mahāpralayaḥ । yathā vā sūryasya bhagaṇabhogo varṣaṃ, rāśibhogo māsaḥ, māsatriṃśāṃśo dinaṃ,
dinaṣaṣṭyaṃśaḥ kalā, kalāṣaṣṭyaṃśo vikalā, vikalāṣaṣṭyaṃśaḥ tatpareti । tatra 'yathā
rajatādyadhikaraṇagauravamavadhṛtaparimāṇadravyāntarasaṃbandhasamutkīrṇarekhastulādaṇḍaḥ rekhāsūtrāvasthānaḥ
palaśaḥ karṣaśo bhāgaśo paricchinatti, tathā kalādivyavasthānavaśena bhāgaśaḥ kālāntaraṃ
paricchinatti । parimāṇaṃ parimimītekriyāniyamaiḥ kālāvacchedaniyamaḥ, yathā paramāṇoḥ
svāvaṣṭabdhapradeśa kramalakṣaṇaḥ kālaḥ kṣaṇaḥ, pakṣmasaṃpāto nimeṣaḥ, iyatkṣaṇā iyannimeṣā vā
nāḍikā, dvināḍiko muhūrtaḥ, pādonacaturmuhūrto yāmaḥ, yāmāṣṭakamahorātra iti । buddhyavacchedena

<pb n="215"/>
vā kālaparicchedaḥ, yathā arkasya udayāvidūratā pratyūṣaḥ, (virāṭ)puruṣabhrūpradeśagatā dīrghatā
pūrvāh‍ṇaḥ, tapamā madhyāhnaḥ, parāvṛtya darśanamaparāh‍ṇaḥ, astamayāsannatābhisandhiḥ sandhyeti ।
rātreḥ prārambho niśāmukham, niśāmukhād rātresturyāṃśaḥ pradoṣaḥ, ardharātramubhayato niśāṣṭamo
niśīthaḥ, niśīthāt tāvanmātramapararātraḥ, parato niśāvaśeṣaḥ prabhāvamiti kriyāviśeṣaiḥ
kālaviśeṣāvagamaḥ । tathā hi—</p>
<b><lg>
<l>śayāne śorate rātrau divā jāgrati jāgrati ।</l>
<l>jagatpradīpe padmāni kalatrāṇīva bhartari ॥ 35 ॥</l>
</lg></b>
<b><lg>
<l>ratāntakālakāntastrīdṛgvilāsaikasākṣiṇī ।</l>
<l>niśā nīlotpalānīke nimīlati nimīlati ॥ 36 ॥</l>
</lg></b>
<b><lg>
<l>cañcvagracumbitā''tāmracūtāṅ‌kurakadambakaiḥ ।</l>
<l>kathyate kokilaireva madhurmadhurakūjitaiḥ ॥ 37 ॥</l>
</lg></b>
<b><lg>
<l>divākarakarālātapatānirdagdhavīrudhaḥ ।</l>
<l>mārgāssamallikāmodā bhāvigrīṣmasya śaṃsinaḥ ॥ 38 ॥</l>
</lg></b>
<b><lg>
<l>śikhaṇḍimaṇḍalārabdhacaṇḍatāṇḍavaḍambaraiḥ ।</l>
<l>prāvṛḍākhyāyate meghamedurairmedinīdharai ॥ 39 ॥</l>
</lg></b>
<b><lg>
<l>mauktikākāravistāri tārānikaracitritam ।</l>
<l>śarat piśunatāṃ yāti yāmunāmbhonibhaṃ nabhaḥ ॥ 40 ॥</l>
</lg></b>
<b><lg>
<l>āyāmiyāminībhogasaphalābhogavibhramāḥ ।</l>
<l>hemantamabhinandanti soṣmāṇastaruṇīstanāḥ ॥ 41 ॥</l>
</lg></b>
<b><lg>
<l>āskandana—dalatkundakalikotkaradanturāḥ ।</l>
<l>vadanti śiśiraṃ vātāstuṣārakaṇakarkaśāḥ ॥ 42 ॥</l>
</lg></b>
<p>bālyakaumārayauvanādayo maugdhyamādhyaprāgalbhyādayaś‍ca kriyāviśeṣavyaṅgyāḥ
kālaviśeṣā eva । vayo hi dehināṃ vatsarādibhiḥ kālabhedaḥ; vayonimittāś‍ca teṣāṃ
maugdhyādaya iti । ucyate—</p>
﻿
<pb n="216"/>
<b><lg>
<l>uttālālakabhañjanāni kabarībhāreṣu śikṣāraso
dantānāṃ parikarma nīvinahanaṃ bhrūlāsyayogyāgrahaḥ ।</l>
<l>tiryaglocanaval‍gitāni vacasāṃ chekoktisaṅkrāntayaḥ
strīṇāṃ mlāyati śaiśave pratikalaṃ ko'pyeṣa kelikramaḥ ॥ 43 ॥</l>
</lg></b>
<p>(bārā. 3.23)</p>
<p>vyasanotsavanityanaimittikakṣaṇaprakīrṇacandrodayacandrāstamayaprabhṛtayaś‍ca kālavyapadeśa—
bhājo godohādivad veditavyāḥ । api ca</p>
<b><lg>
<l>parāva/para—cirakṣipra—kramotkrama—vibhāgavān ।</l>
<l>kālakriyāviśeṣābhivyaṅgyayarītiḥ pratīyatām ॥ 44 ॥</l>
</lg></b>
<p>tathā hi— utpattyādikriyāṇāṃ prathamatve paraḥ; yatheyaṃ bālā jyeṣ‍ṭhā ca; vaiparītye
punaraparaḥ, yathaiṣā pragalbhā kaniṣ‍ṭhā ca । sādhanānāṃ mandasaṃpātitve ciraḥ, yathā vatsyati
kālaḥ pakṣyate tālaḥ, bhokṣyate tālaphalam; tadanyathātve kṣipraḥ, yathodbhinnaś‍ca vaṃśakarīraḥ
śirāgataś‍ca pramāṇam । kriyāṇāmapaurvāparye yugapat, yathā kapitthayoḥ pratibhedaḥ, meṣayorabhighātaḥ ।
paurvāparye tvayugapat, yathā divasāgrato niśā, niśāgrato divasa iti । seyaṃ vastunaśśaktiḥ
pākaprabhavā svābhāvikī kriyaiva; kriyāparicchedahetuḥ kālaḥ; kriyāś‍ca bhūtā bhaviṣyanti,	
vartamānāḥ avyaktāś‍ca । tatra vyatipatitasādhanabhūtā yathā'pākṣīditi; anāgatā'sannihita—
sādhanā ca bhaviṣyati yathā pakṣyatīti; āvāp‍tā apracyutasvarūpā vartamānā yathā pacatīti;
anirdhāritaviśeṣā avyaktā yathā pacedayamiti । tannibandhanaśca loke adya, śvaḥ, paraśvaḥ,
paredyuḥ, anyedyuḥ, ubhayedyuḥ, idānīm, etarhi, aiṣamaḥ, parūt, parāri, śaśvat, svaḥ, bhūḥ,
sadyuḥ, purā, ha, sma, yāvat, tadā, yadā, anyadā, ekadā, sadeti vyavahāraḥ luṅādīnāṃ
bhūtādiṣu smaraṇamiti ।</p>
<p>anye punaḥ kriyāvyatiriktamanudayāstamayamabhinnamanavacchinnadeśaṃ ca dravyaṃ
pṛthagvidhānekaśaktiśatasahastrapākāyatanaṃ jagatpravṛttiniyamakāraṇaṃ kriyāparicchedahetumadṛṣ‍ṭādyapekṣaṃ
kālamācakṣate । sa ca kriyāparicchedyaḥ kileti kecit; āhuś‍ca "nityo vyāpī
saṃpratibhūtabhaviṣyatkriyāsamāveśāt ākāśakalpa eko dravyātmā bhidyate kālaḥ ॥"
tac‍cāsamīcīnameveti brūmaḥ । kriyā hi sādhyatvāt sādhanamevāpekṣate । na ca kriyāviśiṣ‍ṭasyāpi
dravyātmanaḥ kālakārakeṇa saṃbandho ghaṭate, dvayorapi siddhatvāt । tasmād dravyarūpe kriyārūpe
﻿
<pb n="217"/>
vā kālaḥ kriyāmeva viśeṣayati । sā ca tadviśiṣ‍ṭā kārakaviśeṣamupatiṣṭhate । yadāha—</p>
<b><lg>
<l>guṇaḥ kṛtātmasaṃskāraḥ pradhānaṃ pratipadyate ।</l>
<l>pradhānasyopakāritve tathā bhūyasi vartate ॥ 45 ॥</l>
</lg></b>
<b><lg>
<l>kalābhiḥ pṛthagarthābhiḥ pravibhaktaṃ svabhāvataḥ ।</l>
<l>kecid‍buddhyanusaṃdhānalakṣaṇaṃ taṃ pracakṣate ॥ 46 ॥</l></lg></b>(vāpa.3.9.57)
<b><lg>
<l>sattālakṣaṇamanye tu kṣaṇarūpaṃ tathā'pare ।</l>
<l>devatāvastuśak‍tyātmasvarūpamapare viduḥ ॥ 47 ॥</l>
</lg></b>
<b><lg>
<l>tamasya lokayantrasya sūtradhāraṃ pracakṣate ।</l>
<l>pratibandhābhyanujñābhyāṃ tena viśvaṃ vibhajyate ॥ 48 ॥</l>
</lg></b>
<b><lg>
<l>pratibaddhāś‍ca yāstena citrā viśvasya śak‍tayaḥ ।</l>
<l>tāssa evānujānāti yathā tantraśakuntikāḥ ॥ 49 ॥</l></lg></b>(vāpa.3.9.15)
<b><lg>
<l>pratibandhābhyanujñābhyāṃ vṛttiryā tasya śāśvatī ।</l>
<l>tayā vibhajyamāno'sau labhate kramarūpatām ॥ 50 ॥</l></lg></b>(vāpa. 3.9.70)
<b><lg>
<l>tṛṇarājasya yā vṛddhistavacisārasya va dadhat ।</l>
<l>cirakṣiprādibhede ca kālatattvaṃ vikalpate ॥ 51 ॥</l>
</lg></b>
<b><lg>
<l>vyatikrame'pi mātrāṇāṃ na tasyāsti vyatikramaḥ ।</l>
<l>na gantṛgatibhedena mārgabhedo'sti kaś‍cana ॥ 52 ॥</l></lg></b>(vāpa.3.9.74)
<b><lg>
<l>dūrāntikavyavasthānamadhvādi karaṇaṃ yathā ।</l>
<l>cirakṣipravyavasthānaṃ kālo'dhikaraṇaṃ tathā ॥ 53 ॥</l></lg></b>(vāpa.3.9.47)
<b><lg>
<l>kriyopādhissa yā bhūtabhaviṣyad‍vartamānatāḥ ।</l>
<l>parāvaravibhāgārthe sa śaktīḥ pratipadyate ॥ 54 ॥</l></lg></b>(vāpa.3.9.37)
<b><lg>
<l>bhūtānāṃ caiva yad rūpaṃ rūpaṃ yad bhāvināmapi ।</l>
<l>sudurdarśa ivādarśe kāla evopalabhyate ॥ 55 ॥</l>
</lg></b>
﻿
<pb n="218"/>
<b><lg>
<l>kriyābhedād yathaikasmiṃstakṣādyākhyā pravartate ।</l>
<l>kriyābhedāt tathaikasmin nṛtvākhyā copajāyate ॥ 56 ॥</l></lg></b>(vāpa. 3.9.32)
<b><lg>
<l>viśiṣ‍ṭamavadhiṃ taṃ tamupādāyāvakalpate ।</l>
<l>kālaḥ kālavidāmekaḥ kalādipravibhaktaye ॥ 57 ॥</l></lg></b>(vāpa. 3.9.68)
<b><lg>
<l>tṛṇaparṇalatādīni yathā stroto'vakarṣati ।</l>
<l>pravartayati kālo'pi mātrā mātrāvatāṃ tathā ॥ 58 ॥</l></lg></b>(vāpa. 3.9.41)
<b><lg>
<l>prārambhāveśaniṣ‍ṭhāsu sthitivipratipattiṣu ।</l>
<l>sāmyotkarṣāpakarṣeṣu nimittaṃ kāla iṣyate ॥ 59 ॥</l>
</lg></b>
<b><lg>
<l>saṃsargiṇāṃ tu ye bhedā viśeṣāstasya te matāḥ ।</l>
<l>saṃbhinnastairvyavasthānāṃ kālo bhedāya kalpate ॥ 60 ॥</l></lg></b>(vāpa. 3.9.8)
<b><lg>
<l>prativyavasthaṃ kālasya vyāpāro'tra vyavasthitaḥ ।</l>
<l>kālo vā viśvarūpātmā vyāpāra iti kathyate ॥ 61 ॥</l></lg></b>(vāpa. 3.9.12)
<b><lg>
<l>kriyāvacchedahetuṃ vā kriyāvacchedyameva vā ।</l>
<l>kālatmānamanāśritya vyavahartuṃ na śakyate ॥ 62 ॥</l>
</lg></b>
<b><lg>
<l>tasyāvyaktasvarūpasya vyavahāre kriyākṛtāḥ ।</l>
<l>bhūtādayo mahābhedā yān loko nātivartate ॥ 63 ॥</l></lg></b>(vāpa.3.9)
<p>ke punaste? yān bhūta upādhau (bhūtādyupādhau) luṅādiviṣayānudāhariṣyāmaḥ ॥</p>
<p>tadetad dravyātmanaḥ kriyātmano vā kriyāparicchedinaḥ kālasya svarūpamabhihitam ।</p>
<p>athāparamaparimeyātmano devatādirūpasya svaśaktinimittaviśvapravṛttiparicchedyasya tasya
paricchedino vā kriyāhetuśak‍tyāyatanabhūtaṃ dravyarūpapariṇataṃ vivṛttaṃ vā, yat samastavivṛtta—
saṃgrahānugrahādinityanaimittikādirūpaṃ svarūpamastiḥ tat purastāt pratipāditaṃ, agrataś‍ca
viśeṣataḥ pratipādayiṣyata iti neha pratanyate, saṃbandhāvacchedārthaṃ tu leśato'—
bhidhīyata iti । tatprabhedād dravyarūpo'pi kālaś‍caturdhā— <b>nityo, naimittikaḥ, svābhāviko,
vaiparāmārśika</b> iti । teṣu —</p>
﻿
<pb n="219"/>
<p><b>1. nityaḥ</b> śāśvatiko, vaikalpikaḥ naiyogikaś‍ca tridhā ।</p>
<p><b>2. naimittiko</b>'pi audyogikaḥ, aupabhogikaḥ prāyogikaś‍ceti trividhaḥ । evaṃ</p>
<p><b>3. svābhāviko</b>'pi āgantukaḥ, naisargikaḥ, sāṃsargika iti tridhā ।</p>
<p><b>4. vaiparāmārśiko</b>'pi saṅkīrṇaḥ, prakīrṇo, viprakīrṇa iti tridhaiva ।</p>
<p>(<b>1. nityaḥ</b>)</p>
<p>(<b>śāśvatikaḥ</b>) teṣu kṣaṇanimeṣanāḍikāmuhūrtapraharāhorātrasvarūpa<b>śśāśvatikaḥ</b> ।</p>
<p>ayaṃ hi śaśvatpravartamāno nāvadhiviśeṣamapekṣate । yathā—</p>
<b><lg>
<l>kṣaṇe nimeṣe nāṅyā vā muhūrte prahare'hni vā ।</l>
<l>gate tvameṣyasītyukte rūrodha pathikaṃ priyā ॥ 64 ॥</l>
</lg></b>
<p>(<b>vaikalpikaḥ</b>) dinarātripakṣamāsartvayanarūpo <b>vaikalpikaḥ</b> ।</p>
<p>ayaṃ hi suryodayādiviśiṣ‍ṭamavadhimapekṣamāṇo vikalpāya prabhavati । yathā—</p>
<b><lg>
<l>dināni rātrayaḥ pakṣamāsāvṛturathāyanam ।</l>
<l>jarā vai yadyadaṅgānāṃ tat tatpremṇo rasāyanam ॥ 65 ॥</l>
</lg></b>
<p>(<b>naiyogikaḥ</b>) saṃvatsarayugakalpamanvantarapralayamahāpralayarūpo <b>naiyogikaḥ</b> ।</p>
<p>ayaṃ hi bṛhaspatinārāyaṇapuramathanabrahmaṇāṃ rāśyādipravṛttiśeṣaviśiṣ‍ṭamevāvadhimapekṣamāṇaḥ
prāṇino viśiṣ‍ṭāsu pravṛttiṣu niyuṅkte । yathā—</p>
<b><lg>
<l>saṃvatsarairyugaiḥ kalpairmanubhiḥ pralayaiḥ kṣayaiḥ ।</l>
<l>hīyate hi jagat sarvamekaḥ kāmo na hīyate ॥ 66 ॥</l>
</lg></b>
<p>te'mī śāśvatikavaikalpikanaiyogikāsrayo'pi kālabhedā nityā ucyante,
nityarūpeṇaivānivāritapravṛttitvāt ।</p>
<p>(<b>2. naimittikaḥ</b>)</p>
<p>(<b>audyogikaḥ</b>) prātaḥpratyūṣaprāha‌ṇamadhyāhnasandhyārūpa <b>audyogikaḥ</b> ।</p>
<p>ayaṃ hyapekṣitāharbhāgapaurvāparyāvadhiḥ prāṇināṃ prabodhotthānas‍nānabhojanaprasādhana—
vihārāderūdyogasya nimittaṃ bhavati । yathā—</p>
<b><lg>
<l>prātaḥpratyūṣayoss‍nāti bhuṅkte sandhyāparāhaṇayoḥ ।</l>
<l>prāhaṇamadhyāhnayoryūnāṃ śete manasi manmathaḥ ॥ 67 ॥</l>
</lg></b>
﻿
<pb n="220"/>
<p>ayaṃ hyapekṣitarātrivibhāgāpaurvāparyāvadhiḥ kāmināṃ dūtīsaṃpreṣaṇaprekṣānidrāsukha—
madhupānābhisaraṇāderūpabhogasya nimittaṃ bhavati । yathā—</p>
<b><lg>
<l>niśāmukhe pradoṣe ca niśīthāpararāratrayoḥ ।</l>
<l>indoḥ prakaśe nāśe va sup‍taḥ kāmo vibudhyate ॥ 68 ॥</l>
</lg></b>
<p>(<b>prāyogikaḥ</b>) śaraddhemantaśiśiravasantagrīṣmavarṣārūpaḥ <b>prāyogikaḥ</b> ।</p>
<p>ayaṃ hyapekṣitasaṃvatsaraviṣu— paurvāparyāvadhiṃ prāṇināṃ kāmakṛtacittavaikṛtānāṃ prayoganimittaṃ
bhavati । yathā—</p>
<b><lg>
<l>śaraddhemantayoranyadanyad varṣāvasantayoḥ ।</l>
<l>himartugrīṣmayoranyat kāmāvasthā pravartate ॥ 69 ॥</l>
</lg></b>
<p>te'mī trayo'pyaudyogikaupayogikaprāyogikāḥ kālabhedā <b>naimittikā</b> ucyante ।
nityatve'pyeṣāmudyogādernimittatvāt ।</p>
<p>(<b>3. svābhāvikaḥ</b>)</p>
<p>(<b>āgantukaḥ</b>) madapramadābhyudayotsavavyasanaparihāsābhirūpa <b>āgantukaḥ</b> ।</p>
<p>sa hi viśiṣ‍ṭakriyopanipatādikamavadhimapekṣamāṇaḥ prāṇināṃ madapramadādirūpeṇaivāgacchati ।
</p>
<p>yathā—</p>
<b><lg>
<l>madapramadaharṣeṣu vyasaneṣūtsaveṣu ca ।</l>
<l>parihāseṣu ca prāyaḥ kāmassaṃmānamarhati ॥ 70 ॥</l>
</lg></b>
<p>(<b>naisargikaḥ</b>) bālyakaumārayauvanamaugdhyamādhyasthyaprāgalbhyādirūpo <b>naisargikaḥ</b> ।</p>
<p>ayaṃ hi vayovibhāgādikaṃ viśiṣ‍ṭamevāvadhimapekṣamāṇaḥ prāṇināṃ nisargata eva bhavati ।</p>
<p>yathā—</p> 
<b><lg>
<l>maugdhyaprāgalbhyamādhyasthyabālyakaumārayauvanaiḥ ।</l>
<l>ātiṣ‍ṭhati padaiṣṣaḍ‌bhiḥ s‍trījātiṃ kāmaṣaṭpadaḥ ॥ 71 ॥</l>
</lg></b>
<p>(<b>sāṃsargikaḥ</b>) parāparayaugapadyacirakṣiprarūpa<b>ssāṃsargikaḥ</b> ।</p>
<p>ayaṃ hi pravṛttisādhanānāṃ pūrvāparatve sahaikatve mandaśīghrasamapātitve ca kriyāsvapekṣamāṇo
mithaḥ saṃsargāya prabhavati । yathā—</p>
<b><lg>
<l>krameṇa yugapat pūrvamagrato drāk cireṇa vā ।</l>
<l>samāsajantyaḥ cetāṃsi na jñāyante smarārtayaḥ ॥ 72 ॥</l>
</lg></b>
<p>te'mī āgantukanaisargikasāṃsargikās‍trayo'pi kālabhedāḥ <b>svābhāvikā</b> ucyante, svabhāvata
eva pravartamānatvāt ।</p>

<pb n="221"/>
<p>(<b>4. vaiparāmarśikaḥ</b>)</p>
<p>(<b>saṅkīrṇaḥ</b>) deśyakrīḍākelikelidyūtavratagoṣṭhīprekṣādirūpa<b>ssaṅkīrṇaḥ</b> । sa hi viśiṣṭaṃ taṃ
tamavadhimapekṣamāṇassaṃbhūya pravartitassaṅkīrṇa eva bhavati । yathā—</p>
<b><lg>
<l>vrateṣu goṣṭhīprekṣāsu kelidyūteṣu keliṣu ।</l>
<l>deśyakrīḍāsu cānaṅgaḥ punaraṅgena yujyate ॥ 73 ॥</l>
</lg></b>
<p>(<b>prakīrṇaḥ</b>) viviktadīrghikodyānasaudhakrīḍādidarśanādirūpaḥ <b>prakīrṇaḥ</b> । sa hyekasya vā
parimitaparivārasya vā viśiṣṭāvadhika eva prakīrṇakanyāyena yadākadācidutpadyate ।</p>
<p>yathā—</p>
<b><lg>
<l>vivikta—dīrghikodyāna—saudha—krīḍādi—darśane ।</l>
<l>latāveśmopaveśe ca kāmaḥ kāmena yujyate ॥ 74 ॥</l>
</lg></b>
<p>(<b>viprakīrṇaḥ</b>) aṣṭamīcandrakendrītsavayakṣarātrikundacaturthīsuvasantakamadanatrayodaśyādirūpo
<b>viprakīrṇakaḥ</b> । sa hi viśiṣṭamaṣṭamyādikālabhedāvadhimapekṣamāṇaḥ kāmibhirnirvartyate ।
samasteṣvapi deśeṣu viprakīrṇa iva dṛśyate iti । yathā—</p>
<b><lg>
<l>aṣṭamīcandrake kundacaturthyoṃ suvasantake ।</l>
<l>smarassmarārcā—śakrārcā—yakṣarātriṣu vardhate ॥ 75 ॥</l>
</lg></b>
<b><lg>
<l>sa eva kālaḥ kārtsnyena dvirūpa iva darśitaḥ ।</l>
<l>kriyāpadaikavācyo yaḥ kriyāyāssādhanaṃ ca yaḥ ॥ 76 ॥</l>
</lg></b>
<p>(<b>3. kārakam</b> /dravyam (sādhanapadārthaḥ))</p>
<p>kiṃ <b>punassādhanam</b>? svaparāśritakriyābhinirvṛttihetuśśaktima<b>d‍dravyaṃ</b>, yat <b>kārakam</b>
ityācakṣate । kārakaśabdaś‍cāyamavyutpannaḥ <b>kriyānimittavacano lokatassiddhaḥ karotīti
vā kārakaśabdena śaktimad dravyamucyate</b> । tathā hi—</p>
<b><lg>
<l>niṣpannamātre kartṛtvaṃ sarvatraivāsti kārake ।</l>
<l>vyāpārabhedāpekṣāyāṃ karaṇāditvasaṃbhavaḥ ॥ 77 ॥</l>
</lg></b>
<b><lg>
<l>putrasya janmani yathā pitroḥ kartṛtvamucyate ।</l>
<l>ayamasmādiyaṃ tvasmāditi bhedavivakṣayā ॥ 78 ॥</l>
</lg></b>
<b><lg>
<l>śaktimātrāsamūhasya viśvasyānekadharmiṇaḥ ।</l>
<l>sarvathā sarvadā bhāvāt kvacit kiñcid vivakṣyate ॥ 79 ॥</l>
</lg></b>

<pb n="222"/>
<b><lg>
<l>sarvatra sahajā śaktiryāvad‍dravyamavasthitā ।</l>
<l>kriyākāle tvabhivyaktirāśrayaḥ parakāriṇī ॥ 80 ॥</l>
</lg></b>
<b><lg>
<l>svāṅgasaṃyoginaḥ pāśā daityānāṃ vāruṇā yathā ।</l>
<l>vyajyante vijigīṣūṇāṃ dravyāṇāṃ śaktayastathā ॥ 81 ॥</l></lg></b>(vāpa. 3.7.30)
<b><lg>
<l>taikṣṇyagauravakāṭhinyasaṃsthānaiḥ svairasiryadā ।</l>
<l>bhedyaṃ prati vyāpriyate śaktimān gṛhyate tadā ॥ 82 ॥</l></lg></b>(vāpa. 3.7.31)
<b><lg>
<l>svāśraye samavetānāṃ tadvadevāśrayāntare ।</l>
<l>kriyāṇāmabhiniṣpatternimittaṃ śaktiriṣyate ॥ 83 ॥</l>
</lg></b>
<b><lg>
<l>tattve vā vyatireke vā vyatirik‍taiva socyate ।</l>
<l>śabdapramāṇako lokassa śāstreṇānugamyate ॥ 84 ॥</l></lg></b>(vāpa. 3.7.38)
<p>tatra śaktimato <b>dravyasya</b> kārakākhyāyāmavāntaravyāpāranibandhanāḥ <b>ṣaḍupākhyā</b> bhavanti,
<b>1. kartā, 2. karma, 3. karaṇam, 4. saṃpradānam, 5. apādānam, 6. adhikaraṇam</b>
ceti । teṣu—</p>
<p><b>svatantraḥ kartā</b> ।</p>
<p>kiṃ punastasya svātantryam, yat karaṇādīni prayuṅkte, na taiḥ prayujyate, tāni
nyakkaroti, na tairnyakkriyate, na tairnirvartyate, tāni nirvartayati, tāni pratinidhatte, na taiḥ
pratinidhīyate; tebhyassaḥ prathamamātmānaṃ labhate, na tāni । tasmāt sa tairvinā'pi dṛśyate,
na tāni teneti । tadāha—</p>
<b><lg>
<l>prāganyataśśaktilābhānnyagbhāvāpādanādapi ।</l>
<l>tadadhīnapravṛttitvāt pravṛttānāṃ nivartanāt ॥ 85 ॥</l></lg></b>(vāpa. 3.7.101)
<b><lg>
<l>adṛṣṭatvāt pratinidheḥ praviveke ca darśanāt ।</l>
<l>ārādapyupakāritve prādhānyaṃ kartturucyate ॥ 86 ॥</l></lg></b>(vāpa. 3.7.102)
<p>kathaṃ tarhi kartṛśaktyā nyakkṛteṣu karaṇādiṣu kārakatvam, svavyāpāre pradhānavyāpāre
ca svātantryāt । taduktam—</p>
<b><lg>
<l>guṇakriyāṇāṃ kartāraḥ kartrā nyakkṛtaśaktayaḥ ।</l>
<l>karaṇatvādibharjātāḥ kriyābhedānuvādibhiḥ ॥ 87 ॥1</l>
</lg></b>
<!-- NOTES pg=222!-->
1. vākyapadīye 3.7.20—3.7.21 iti kārikayoḥ pūrvārddhe ।

<pb n="223"/>
<b><lg>
<l>vyastā(nyak‍tā)yāmapi saṃpūrṇaissvavyāpāraissamanvitāḥ ।</l>
<l>svātantryamuttaraṃ labdhvā pradhāne yānti kartṛtām ॥ 88 ॥1</l>
</lg></b>
<b><lg>
<l>yathā rājño niyukteṣu yoddha‍ṛtvaṃ yod‍dhṛṣu sthitam ।</l>
<l>teṣu vṛttau tu labhate rājā jayaparājayau ॥ 89 ॥</l></lg></b>(vāpa. 3.7.22)
<b><lg>
<l>tathā kartrā niyukteṣu sarveṣvekārthakāriṣu ।</l>
<l>kartṛtvaṃ karaṇāditvairuttaraṃ na virudhyate ॥ 90 ॥</l></lg></b>(vāpa. 3.7.23)
<p>kartrādīnāṃ ca ṣaṇṇāmapi pratyekaṃ triprakāratvā<b>daṣṭādaśaprabhedā</b> bhavanti । tatra —</p>
<p><b>kartā</b> svatantraḥ, hetuḥ, karmakartā ca ।</p>
<p><b>karma</b> nirvartyaṃ, vikāryaṃ prāpyaṃ ca ।</p>
<p><b>karaṇaṃ</b> bāhyamābhyantaraṃ bāhyābhyantaraṃ ca ।</p>
<p><b>saṃpradānaṃ</b> dadātikarmāpyaṃ, karmamātrāpyaṃ kriyāpyaṃ ca ।</p>
<p><b>apādānaṃ</b> nirdiṣṭaviṣayamanirdiṣṭaviṣayamupāttaviṣayamapekṣitakriyaṃ ca ।</p>
<p><b>adhikaraṇaṃ</b> vaiṣayikamaupaśleṣikaṃ naimiktikaṃ ceti ।</p>
<p>(<b>1. kartā</b>)</p>
<p>(<b>svatantraḥ —6</b>) tacca(tra)kartṛbhedeṣu <b>svatantraḥ</b> samartho'samarthassamarthāsamarthaḥ, saṃbandho'saṃbandha—
ssaṃbandhāsaṃbandhaś‍ca । teṣu—</p>
<p><b>samartho</b> yathā— vrajati, pacati, asti, śvetate ।</p>
<p><b>asamartho</b> yathā— jāyate, viramati, naśyati, vikaroti ।</p>
<p><b>samarthāsamartho</b> yathā— caitrasya rujati, caitrasyāmayati, coraṃ jvarayati, coraṃ saṃtāpayati ।</p>
<p><b>saṃbandho</b> yathā priyaṃ dṛṣṭvā sukhaṃ bhavati, ripuṃ dṛṣṭvā duḥkhamutpadyate, ramyaṃ śrutvā
didṛkṣā jāyate, rahaḥ prāpya ratirnirvartate ।</p>
<p><b>asaṃbandho</b> yathā— merau dogdhari dharitrīmadrayo duduhuḥ, pañcabhirhalaiḥ kṣetraṃ grāmaṇīḥ
karṣati, śailairvālmīkirammodhiṃ bandhayati, ujjaninyāḥ prasthito māhiṣmatyāṃ
sūryamudgamayati ।</p>
<p><b>saṃbandhāsaṃbandho</b> yathā— bhavati pacati, bhavati pakṣyati, bhavatyapākṣīt, bhavedapi
bhavet, syādapi syāt ।</p>
<!-- NOTES pg=223!-->
1. vākyapadīya 3.7.20—3.7.21 iti kārikayoḥ uttarārddhe ।

<pb n="224"/>
<p>(<b>hetuḥ —6</b>) karmaprayojakaḥ, kartṛprayojakaḥ, karmakartṛprayojakaḥ, hetuprayojakaḥ, ahetuprayojakaḥ
hetvahetuprayojakaś‍ca । teṣu—</p>
<p><b>karmaprayojako</b> yathā— gāṃ dogdhi payaḥ, pauravaṃ gāṃ yācate, gargāñchataṃ daṇḍayati,
kāśān kaṭaṃ karoti ।</p>
<p><b>kartṛprayojako</b> yathā— yajñadattaḥ pācayati, māṭharaḥ pāṭhayati, bhikṣā vāsayati,
kārīṣo'gniḥ adhyāpayati ।</p>
<p><b>karmakartṛprayojako</b> yathā— ārohayati hastitaṃ hastipakaḥ, ārohayate hastinaṃ hastipakaḥ,
ārohayate hastī, niṣādayati kramelakamauṣṭrikaḥ, śrapayati yavāgūṃ yajñadattaḥ,
sādhayati odanaṃ sūpakāra iti । kathaṃ punaḥ śrāyati—siyati—kartroryavāgvodanayoḥ
karmakartṛtvaṃ ghaṭate?</p>
<p>śrātisidhyatī akarmakau karmakartṛviṣayasya pacerarthe vartete । etau punaḥ prākṛtaṃ
pacyarthamāhaturiti ।</p>
<p><b>hetuprayojako</b> yathā—avīvadat pravīṇo vīṇāṃ parivādakena, apīpaṭhat kaṭho māṇavakaṃ
māṭhareṇa, ajighrapat priyaḥ kusumaṃ kāntayā, adūduhad gāṃ vallavo gopālakena ।
kathaṃ punaḥ duhikartuḥ kartṛprayojakasya hetutvam?</p>
<p>duherantarbhūtaṇijarthatvāt । vakṣyati hi—</p>
<b><lg>
<l>antarbhūtaṇijarthānāṃ duhādīnāṃ ṇijantavat ।</l>
<l>siddhaṃ pūrveṇa karmatvam (ṇijantaṃ niyamastathā) ॥ 91 ॥</l></lg></b> iti (vāpa. 3.7.73) ।
<p><b>ahetuprayojako</b> yathā— saṃvarmayati, atihastayati, abhiṣeṇayati, upaślokayati ।</p>
<p><b>hetvahetuprayojako</b> yathā— putra upādhyāyamadhyāpayati, kanyā nadau na (?) vartayati,
yājyayājakau yājayati, kanyāvarau vivāhayati ।</p>
<p>(<b>karmakartā —6</b>) vikarmakartā, prayojyakartā, karmaprayojyakartā, prakṛtikartā, vikārakartā
prakṛtivikārakartā ca । teṣu—</p>
<p><b>vikarmakartā</b> yathā— avakirate hastī, grathate mālā, prasnute gauḥ, cikīrṣate kaṭaḥ ।</p>
<p><b>prayojyakartā</b> yathā— pācayati devadattena, pāṭhayati viṣṇumitreṇa, bhārayati bhāraṃ
vāhakena, kārayati kaṭaṃ varuṭena ।</p>

<pb n="225"/>
<p><b>karmaprayojyakartā</b> yathā— ārohayate niṣādinaṃ kareṇuḥ, lāvayate pāmaraṃ kedāraḥ,
darśayate rājā bhṛtyaiḥ, abhivādayate gururdevadattena ।</p>
<p><b>prakṛtikartā</b> yathā—kāṣṭhāni bhasma bhavanti, mahadbhūtaś‍candramāḥ, tvad bhavanti jñātayaḥ,
mad bhavanti dāyādāḥ ।</p>
<p><b>vikārakartā</b> yathā—mūtrāya saṃpadyate yavāgūḥ, abhyūṣāya kalpate yavānī, ghaṭāya
kapālau bhavataḥ; suvarṇapiṇḍaṃ kuṇḍale bhavataḥ ।</p>
<p><b>prakṛtivikārakartā</b> yathā—saṅghībhavanti brāhmaṇāḥ, vargībhavanti gāvaḥ vatso vṛṣassaṃpadyate,
bālā pragalbhā bhavati ।</p>
<p>sa eṣo'ṣṭādaśaprakāro'pi abhihitānabhihitaprayujyamānā'prayujyamānaprasiddhaprakṛtā—
pekṣitaupacārikaprakalpitavikalpitānusyūtasāmānyādibhedādanekadhā kartṛbhedassaṃbhavati । tatra—</p>
<p><b>abhihito</b> yathā— sa āste, bhavān karoti ।</p>
<p><b>anabhihito</b> yathā— bhavatā kṛtaṃ, tena supyate ।</p>
<p><b>prayujyamāno</b> yathā— tvaṃ pacasi, ahaṃ pacāmi ।</p>
<p><b>aprayujyamāno</b> yathā— pacasi, pacāmi ।</p>
<p><b>prasiddho</b> yathā— varṣati, heṣate ।</p>
<p><b>prakṛto</b> yathā— bhremuḥ, vavalguḥ ।</p>
<p><b>apekṣito</b> yathā— ityācakṣate, yamayuṅkta ।</p>
<p><b>upacarito</b> yathā— dhunarvidhyati, mañcāḥ krośanti ।</p>
<p><b>prakalpito</b> yathā— ātmano'pi nātmāno jāyante, ātmaivātmānaṃ jānāti ।</p>
<p><b>vikalpito</b> yathā— ahamanyo vā gacchatu, anyo'haṃ vā gacchāmi ।</p>
<p><b>anusyūto</b> yathā— sa ca tvaṃ ca pacathaḥ, tvaṃ cāhaṃ ca pacāvaḥ ।</p>
<p><b>sāmānyo</b> yathā— pacati paṭhati ceti । ete ca bhedāḥ karmādiṣvapi yathāsaṃbhavamūhanīyā
iti vibhaktaḥ kartā ॥</p>
<p>(<b>2. karma</b>)</p>
<p>kriyāpyaṃ <b>karma</b>; yadāha 'karturīpsitatamaṃ karma' (1.4.49) iti ।</p>
<p>tattu trividhaṃ. <b>nirvartyaṃ, vikāryaṃ prāpyamiti</b> ।</p>
<p>tatra yadavidyamānamutpādyate vidyamānaṃ vā janmādinā prakāśyate <b>tannirvartyaṃ,</b>

<pb n="226"/>
yadabhinirvṛttameva prakṛtyucchedena guṇāntarādhānena vā vikāramāpadyate tad <b>vikāryaṃ</b>,
yasya kriyākṛtānāṃ viśeṣāṇāṃ sarvathānupalabdhistat <b>prāpyam</b> । taduktam—</p>
<b><lg>
<l>yadasajjāyate sad‌vā janmanā yat prakāśate ।</l>
<l>tannirvartya vikāryaṃ tu karma dvedhā vyavasthitam ॥ 92 ॥</l></lg></b>(vāpa. 3.7.49)
<b><lg>
<l>prakṛtyucchedasaṃbhūtaṃ kiñcit‌kāṣṭhādibhasmavat ।</l>
<l>kiñcid guṇāntarāpattyā suvarṇādivikāravat ॥ 93 ॥</l></lg></b>(vāpa. 3.7.50)
<b><lg>
<l>kriyāgata/kṛtaviśeṣāṇāṃ siddhiryatra na gamyate ।</l>
<l>darśanādanumānād‌vā tat prāpyamiti kathyate ॥ 94 ॥</l></lg></b> (vāpa. 3.7.51)
<p>tatra nirvartye vikāryaḥ prāpyadharmassvadharmaś‍ca vikārye prāpyadharmassvadharmaś‍ca, prāpye tu
svadharma eva । kaḥ punarasau— (vāpa. 3.7.53)</p>
<b><lg>
<l>ābhāsopa/so'vagamo vyaktissoḍhatvamiti karmaṇaḥ ।</l>
<l>viśeṣāḥ prāpyamāṇasya kriyāsiddhau vyavasthitāḥ ॥ 95 ॥</l>
</lg></b>
<p>nirvartyavikāryayostu nirvṛttivikāryāveva । yathocyate—</p>
<b><lg>
<l>nirvartyādiṣu tat pūrvamanubhūya svatantratām ।</l>
<l>kartrantarāṇāṃ vyāpāre karma saṃpadyate punaḥ ॥ 96 ॥ (vāpa. 3.7.54)</l>
</lg></b>
<p>(<b>nirvartyam—6</b>)</p>
<p>tatra <b>nirvartyam</b> 'utpādyaṃ' prakāś‍yamupasarjanaṃ viśeṣaṇaṃ vyavahitamaprāpyaṃ' ca । teṣu—
yadasadutpādyate <b>tadutpādyam</b>, yathā saṃyogaṃ vidhatte, sukhamutpādayati, vibhāgaṃ kurvate,
duḥkhaṃ janayati । vidyamānameva yadāvaraṇāpāyādāvirbhavati tat <b>prakāś‍yam</b>, yathā śabdaṃ
janayati, putraṃ sūyate, tailaṃ kurute, payo dogdhi । apradhānabhūta<b>mupasarjanam</b>, yathā kaṭaṃ
kartumārabhate, grāmo vāsayitumiṣyate, pak‍tvodano bhujyate, paktumodanaś‍cintyate ।
svānuraktapratyayajanakaṃ <b>viśeṣaṇam</b>, yathā bhīṣmamudāraṃ kaṭaṃ karoti, mahāntamavyaktaṃ
śabdamuccārayati, dīrghāyuṣaṃ guṇinamātmajaṃ prasūte, citramacchapaṭaṃ vayati । kriyāntareṇa
vyavadhānavad <b>vyavahitam</b>, yathā māsamāste, godohaṃ pacati, krośamadhīte, kurūn (gacchan)
svapiti ।</p>
<b><lg>
<l>kālādhvabhāvadeśānāmantarbhūta— kriyāntaraiḥ ।</l>
<l>sarvairakarmakairyoge karmatvamupajāyate ॥ 97 ॥</l></lg></b> (vāpa. 3.7.67)

<pb n="227"/>
<p>sakarmikāpi kriyā dravyādikarmaṇyeva niviśate, na kālādikarmaṇi, yathā māsamodanaṃ
pacati, krośamanuvākamadhīte ।</p>
<b><lg>
<l>ādhāratvamiva prāptāste punardravyakarmasu ।</l>
<l>kālādayo bhinnakakṣyā/kakṣyaṃ yānti karmatvamuttaram ॥ 98 ॥</l></lg></b> (vāpa. 3.7.68)
<p>kriyāviśeṣaṇam <b>aprāpyam</b>, yathā sukhamabhidhatte, duḥkhaṃ nirvartayati, mandaṃ gacchati,
śīghramāyāti ।</p>
<p>kathaṃ punarupasarjanādīnāṃ nirvartyamānatā ? yathā nirvartyamānasya 'yathā hyasau kaṭaṃ
nirvartayati, evaṃ tad‍gatabhīṣmodārādikaṃ taddharmamapi iti । evaṃ śabde'pi । pakvaudano bhujyata
iti । atra tu pākenaudano nirvartyate; kevalaṃ sāsya śaktiḥ; pradhānabhujikriyāviṣayakarma—
śaktisannidhau pak‍tyupasarjanībhūtākhyātena pradhānaśak‍tyabhidhāne'bhihitavat prakāśate ।
paktumodanaś‍cintyata ityatra pacyarthatvāt cintāyāḥ yadyapi pākasya vāstavaṃ pradhānatvaṃ
tathā'pyākhyātapratyayena prādhānyataś‍cintābhidhānāt pacikriyopasarjanaṃ bhavati । atastadviṣayā
karmaśaktiḥ pradhānaśak‍tyabhidhāne'bhihitavad bhavati । etena kaṭaḥ kartumārabhyate, grāmo gantumiṣyate
ityapi vyākhyātam ।</p>
<p>nanu gamergrāmaḥ, iṣerubhe karmaṇī, tat kasyātropasarjanatā ? naivam; iṣerubhe karmaṇī
iti yaducyate tatsāmarthyapradarśanaparamavagantavyam । iṣyate grāmaḥ kiṃ kartum? gantum, grāmo
grāmamiti vā । na punariṣeḥ yugapadubhe karmaṇī saṃbhavataḥ । evamahite'pi kaṭādivadeva
māsādīnāmāsanādibhirabhinirvartyamānatā pratīyate । tathā hi vaktāro bhavanti iha sthito'yaṃ
māsaṃ nirvartayatīti । evaṃ pacan godoham, adhīyānaḥ krośaṃ, svapan kurun iti kālabhāva
gantavyānāmeva kurukrośādīnāṃ karmatvam । yadāha—</p>
<p><b>kālabhāvādhvagantavyāḥ karmasaṃjñā hyakarmaṇām ॥ 99 ॥</b> (mabhā. 1.4.41) iti ।</p>
<p><b>aprāpyam</b>— yatkriyāviśeṣaṇatvāt kriyāvadeva nirvartyamānam । tatkriyāyāḥ kathamiti
cet, puruṣavyāpārasāmānyāśrayaṇāt । aprāpyatvaṃ punastasya dhātvarthābhiprāyeṇa । na hyasau
dhātvarthena prāpyate; api tu puruṣavyāpāreṇa । dhātvarthasya tu tatra karaṇatvam । viśvajitā
yajetetyādau dhātvarthanāmadheyebhyo viśvajidādibhyaḥ karaṇavibhaktidarśanādagniṣṭomayājī—
tyādisiddhyartha 'karaṇe yajaḥ' (3.2.85) iti ca sūtrārambhāt । agniṣṭomādayo hi
svargādiphalabhāvanāyāṃ karaṇam ।</p>

<pb n="228"/>
<p>(<b>vikāryaṃ—6</b>)</p>
<p><b>vikāryam</b>— avināś‍yaṃ vināś‍yamīpsitamanīpsitamāsthitaṃ kartṛkarma ca । tatra—</p>
<p><b>avināś‍yaṃ</b> yathā— suvarṇaṃ kuṇḍalīkaroti, kāṇḍaṃ lunāti, kāntāṃ kopayati,
priyaṃ prasādayati ।</p>
<p><b>vināś‍yaṃ</b> yathā— kusūlaṃ bhinatti, kāṣṭhaṃ dahati, dhānāḥ pibati, udapeṣaṃ pinaṣṭi ।</p>
<p><b>īpsitaṃ</b> yathā— striyaṃ gacchati, payaḥ pibati ।</p>
<p><b>anīpsitaṃ</b> yathā— corān paś‍yati, dhanaṃ tyajati, viṣaṃ bhakṣayati, ahiṃ laṅghayati ।
kaḥ punareṣāṃ vikāraḥ? prakṛteranyathātvam; na hi corādayo darśanādiviṣayā
bhavanti ।</p>
<p><b>āsthitaṃ</b> yathā— panthānaṃ gacchati, nadīṃ tarati, parvatamārohati, gartamuttarati । kaḥ
punaranyato'sya bhedaḥ ? । ucyate—</p>
<b><lg>
<l>tyāgarūpaṃ prahātavye prāpye saṃdarśanādike/saṃsargadarśanam ।</l>
<l>āsthitaṃ karma yat tatra dvairūpyaṃ bhajate kriyā ॥ 100 ॥</l></lg></b> (vāpa. 3.7.135)
<p><b>kartṛkarma</b> yathā— lūyate kedārassvayameva, pacyata odanassvayameva, bhidyate
kusūlassvayameva, bhajyate kāṣṭhaḥ svayameveti ।</p>
<p>(<b>prāpyam—6</b>)</p>
<p><b>prāpyamapi</b> prāpyaṃ, prayojyaṃ, aparihāryamabhihitamanabhihitamakathitaṃ ca । tatra
<b>prāpyaṃ</b> yathā— ādityaṃ paś‍yati, himavantaṃ śrṛṇoti, vedamadhīte, carcāḥ pārayati ।</p>
<p><b>prayojyaṃ</b> yathā— māṇavakaṃ gamayati, śiṣyaṃ bodhayati, brāhmaṇamāsādayati, patiṃ
śāyayati । nanu ca vikāryametat; tanna, prayojakavyāpāramātrasya
vivakṣitatvāt । vikāraś‍caiṣāṃ svakriyānibandhana iti ।</p>
<p><b>aparihāryaṃ</b> yathā— vibhāgaṃ janayan saṃyogamucchinatti, kaṭaṃ kurvan kāśānāharati,
grāmaṃ gacchan vṛkṣamūlānyupasarpati, āmikṣāṃ bhāvayan vājinamāpnoti ।</p>
<p><b>abhihitaṃ</b> yathā yathā— uṣṭrāsikāḥ āsyante, hataśāyikāśśayyante, raipoṣaṃ
puṣyati, udapeṣaṃ pinaṣṭi ।</p>
<p><b>anabhihitaṃ</b> yathā— 'paś‍ya mṛgo' dhāvati, smarasi devadatta kāś‍mīreṣu vatsyāmaḥ, na
marṣayāmi yat tatra bhavān vṛṣalaṃ yājayet ।</p>

<pb n="229"/>
<b><lg>
<l>bhāvarūpaṃ tu yat karma tadihābhihitaṃ viduḥ।
kriyārūpaṃ tu manyante karmā'nabhihitaṃ budhāḥ ॥ 101 ॥</l>
</lg></b>
<p>atha <b>akathitam,</b> tadyathā— gāṃ dogdhi payaḥ, pauravaṃ gāṃ yācate, vrajaṃ gāmavaruṇaddhi,
māṇavakaṃ panthānaṃ pṛcchati, pauravaṃ gāṃ bhikṣate, vṛkṣamapacinute phalāni,
māṇavakaṃ dharmaṃ brūte, māṇavakaṃ dharmamanuśāsti, śatānīkaṃ śataṃ jayati,
gargāñchataṃ daṇḍayati, upasaramaśvaṃ muṣṇāti, ambunidhimamṛtaṃ manthāti,
śākhāṃ grāmaṃ karṣati, ajāṃ grāmaṃ nayati, edhān grāmaṃ harati, bhāraṃ grāmaṃ
vahati, evaṃ nagaraṃ harati bhāram, samāhartāramayutaṃ gṛh‍ṇāti, kāśān kaṭaṃ
karoti ।</p>
<p>kiṃ punarihākathitam?</p>
<p>payaḥprabhṛti ।</p>
<p>kenākathitam?</p>
<p>lakṛtyaktakhalarthādibhiriti । na hi payaḥprabhṛtayo lādibhiḥ kathyante, api tu
gavādayaḥ; yathā duhyate gauḥ payaḥ, dogdhavyā gauḥ payaḥ, suduhā gauḥ paya iti । yattu
tairākhyāyate tadīpsitatamaṃ pradhānakarma, prāgeva kriyāsaṃbandhāt । taduktam—</p>
<b><lg>
<l>tasmācchuddhasya duherbhavati gavā pūrvameva saṃbandhaḥ ।</l>
<l>gorduhinā payasastu prāk tasmāllādayastasmin ॥ 102 ॥1</l>
</lg></b>
<p>evaṃ grāmā diṣvapi ānayanādibhyaḥ prāgeva nayatyādisabaṃndhāt lādibhirabhidhāne
taddhitotpattiravagantavyā । taccākhyānataḥ kathitamucyate, tad‍ivaparītaṃ tvakathitamiti ॥
<b>'duhiyācirudhipracchibhikṣiciyām'</b> (mabhā. 1.4.51) ityādi,</p>
<b><lg>
<l>jidaṇḍimuṣimanthānāṃ gatyarthānāmakīrtite ।</l>
<l>nīhṛñvahigrahādīnāmupasaṃkhyānamiṣyate ॥ 103 ॥</l></lg></b> (mabhā. 1.4.51)
<p>asyārthaḥ duhyādīnāṃ ya upayogaḥ prapūraṇādistasya yannimittaṃ payaḥprabhṛti, yacca bruviśāsyoḥ
kriyā(kriyayā) dharmādikaṃ(ka)samavāyena saṃbadhyate tadapādānādisaṃjñānāmavidhāne dvitīyā—
vācyamapradhānakarmākathitam ucyate । jiprabhṛtīnāṃ cāpradhānakarmaṇastatraivopasaṃkhyānamiti ।</p>
<!-- NOTES pg=229!-->
1. tasmācchuddha = ya(ta)smācchabdasya śuddha rāghavaḥ

<pb n="230"/>
<p>anye tūpayujyata ityupayogaḥ payaḥprabhṛti, tasya yannimittaṃ gavādi ।
bruviśāsiguṇena ca pradhānena dharmādikarmaṇā māṇavakādi yat saṃbadhyate
tadakathitamityācakṣate । tatpakṣe lādivācyānāṃ gavādīnāṃ prādhānyaṃ (na) vyāhanyeta,
akathitasaṃjñā ca nārthā syāt । lādayaś‍ca teṣāmapi mate pradhānakarmaṇyeva, yathā ajā
nīyate grāmamiti । yathoktam—</p>
<b><lg>
<l>pradhānakarmaṇyākhyeye lādīnāhurdvikarmaṇām ।</l>
<l>apradhāne duhādīnāṃ ṇyante kartuś‍ca karmaṇaḥ ॥ 104 ॥</l></lg></b> (mabhā. 1.4.41) iti
<p>tanmitho viruddhārthatvādeṣāmevāvimṛś‍yavāditāmāpādayati । kathaṃ samāna eva
yogakṣeme gavādīnāmaprādhānyam, ajādīnāṃ ca prādhānyam, kathaṃ vā pradhānaṃ gavādi
lādibhirajādivadevābhidhīyate? kiṃ ca—</p>
<b><lg>
<l>antarbhūtaṇijarthānāṃ duhyādīnāṃ ṇijantavat ।</l>
<l>siddhaṃ pūrveṇa karmatvaṃ ṇijantaniyamastathā ॥ 105 ॥</l></lg></b> (vāpa. 3.7.73)
<p>asmin pakṣe gavādīnāṃ vyaktameva prayojyatvāt prāk‍sūtreṇaiva pradhānakarmatvam । tathā
ca gāṃ dogdhi paya ityatra gāṃ payaḥ kṣārayatītyarthaḥ । yato duhiḥ prapūraṇārthaḥ,
pūraṇamāpyāyanaṃ, prapūraṇaṃ tu virecanaṃ, preraṇaprasthānādāvivārthavaiparītyādhānāt । yastu
ṇijantādīnāmapi 'gatibuddhi'(1.4.52) ityādinā karmasaṃjñārambhaḥ, sa pācayati
devadattenetyādau prayojyasya kartuḥ karmasaṃjñā nirvartayanniyamārtho bhaviṣyatīti vibhaktaṃ karma ॥</p>
<p>(<b>3. karaṇam</b>)</p>
<p>karaṇamucyate; tatra kriyāṃ pratyupāttavyāpāreṣu karmādiṣu yad‍vyāpārānantaraṃ
kriyāsiddhivivakṣā tatkārakaṃ sādhakatamaṃ <b>karaṇamiti</b> । yadāha—</p>
<b><lg>
<l>kriyāyāḥ pariniṣpattiḥ yad‍vyāpārādanantaram ।</l>
<l>yadā vivakṣyate tasya karaṇatvaṃ tadā smṛtam ॥ 106 ॥</l></lg></b>(vāpa. 3.7.90)
<p>tadapi tredhā <b>bāhyamābhyantaraṃ bāhyābhyantaraṃ</b> ca । teṣu—</p>
<p>(<b>bāhyam—6</b>)</p>
<p><b>bāhyaṃ</b> kartṛrūpaṃ, kartrāśritaṃ, karmarūpaṃ, karmāśritaṃ, kriyāśritamanāśritaṃ ceti । tatra—
<b>kartṛrūpaṃ</b> yathā— edhaiḥ pacati, senayā jayati, aśvena gacchati, nāvā tarati ।</p>
<p><b>kartrāśritaṃ</b> yathā—akṣairdīvyati, dātreṇa lunāti, dhanuṣā vidhyati, paraśunā chinatti ।</p>

<pb n="231"/>
<p><b>karmarūpaṃ</b> yathā— pathā gacchati, antikena yāti, payasā bhuṅkte, yavāgvā juhoti ।</p>
<p><b>karmāśritaṃ</b> yathā— payasā odanaṃ bhuṅkte, pathā grāmaṃ gacchati, dvidroṇena
dhānyaṃ krīṇāti, pañcakena, paśūn badhnāti ।</p>
<p><b>kriyāśritaṃ</b> yathā— māsenādhīte, krośenādhīte, viśvajitā yajate, vidhinā vidadhāti ।</p>
<p><b>anāśritaṃ</b> yathā— stokena muktaḥ, kṛccheṇa labdhaḥ ālokena paśyati, dīpikayā yāti ।</p>
<p>(<b>ābhyantaram—7</b>)</p>
<p><b>ābhyantaramapi</b> āntaram, avāntaram, ābhyantaram, anantaraṃ, samanantaraṃ, pratyanantaraṃ,
bāhyābhyantaramiti । tatra—</p>
<p><b>āntaraṃ</b> yathā— ātmanā budhyate, svayamupakramate, svataḥ prakāśate, anyonyato
jānāti ।</p>
<p><b>avāntaraṃ</b> yathā— jātyā durjanaḥ, prakṛtyā abhirūpaḥ, nisargeṇāryaḥ, svabhāvena
subhagaḥ ।</p>
<p><b>ābhyantaraṃ</b> yathā— ahaṅkāreṇa katthate, sattvena sahate, rajasā'nurajyate, tamasā muhyati ।</p>
<p><b>anantaraṃ</b> yathā— manasā modate, antareṇācarati, pratibhayā paś‍yati, saṃskāreṇa smarati ।</p>
<p><b>samanantaraṃ</b> yathā— prayatnenārabhate, buddhyā jānāti, sukhena śete, duḥkhena paṭhati ।</p>
<p><b>pratyanantaraṃ</b> yathā— dharmeṇa vardhate, adharmeṇa patati, avidyayā mṛtyuṃ tarati,
vidyayā'mṛtaṃ prāpnoti ।</p>
<p><b>bāhyābhyantaraṃ</b> yathā— cakṣuṣā paś‍yati, vācā vadati, iṅgitena kathayati,
ākāreṇa jñāpayati ।</p>
<p>(<b>bāhyābhyantaram —6</b>)</p>
<p><b>bāhyābhyantaramapi</b> bahirmukhamantarmukhaṃ, nirmukhaṃ, bahirudrekamantarudrekaṃ, nirudrekaṃ ca । teṣu
<b>bahirmukhaṃ</b> yathā— vidyayā'mṛtamāpnoti ।</p>
<p><b>antarmukhaṃ</b> yathā— ghrāṇena jighrati, jihvayā svādayati, sparśena budhyate, śrotreṇa
śrṛṇoti ।</p>
<p><b>nirmukhaṃ</b> yathā— niśśaṅkatvena yātaḥ, nirbhayatvena āyātaḥ, niṣkiñcanatvena
muktam(ktaḥ), nirāyudhatvena hataḥ ।</p>
<p><b>bahirudrekaṃ</b> yathā— padbha‍yāṃ ya‍ gacchati, pāṇibhyāṃ spṛśati, saṃjñayā gamayati, pauṃsnena
prīṇāti ।</p>

<pb n="232"/>
<p><b>antarudrekaṃ</b> yathā— balena varṣati, kauśalena rañjayati, abhiyogenādhīte,
abhyāsena dhārayati ।</p>
<p><b>nirudrekaṃ</b> yathā— prāyeṇa yājñikaḥ, gotreṇa gārgyaḥ, abhijanena sauhmaḥ, śākhayā
cchandoga iti ।</p>
<p>niṣkiñcanatvastokatvādīnāṃ sadabhāvāsattvarūpatvādasādhakatvamiti cet tanna ।</p>
<b><lg>
<l>yathaiva sannidhau tasya tathaivāsannidhāvapi ।</l>
<l>bhāvasya karaṇatvena kriyāsiddhiḥ pratīyate ॥ 107 ॥1</l></lg></b> (vāpa. 3.7.98)
<b><lg>
<l>stokatvasyābhinirvṛtteranirvṛtteś‍ca tasya vā ।</l>
<l>prasiddhiṃ karaṇatvasya stokādīnāṃ pracakṣate ॥ 108 ॥</l></lg></b> (vāpa. 3.7.99)
<p>na ca karaṇasya vāstavaṃ rūpamasti vivakṣānibandhanatvāt । taduktam—</p>
<b><lg>
<l>vastutastadanirdeś‍yaṃ na hi tad vastuni sthitam ।</l>
<l>sthālyā pacyata eṣāpi vivakṣā dṛś‍yate yataḥ ॥ 109 ॥</l></lg></b>(vāpa.3.7.91)
<p>na ca bhavati edhāḥ pacanti, dhanurvidhyati, cakṣuḥ paś‍yati, mano jānāti iti ॥
karaṇamuktam ।</p>
<p>(<b>4. saṃpradānam</b>)</p>
<p><b>saṃpradāna</b>mucyate; tattrividham— <b>dadātikarmāpyaṃ, karmamātrāpyaṃ kriyāpyaṃ</b> ceti । tatra
(<b>dadātikarmāpyam —6</b>)</p>
<p>saṃpradānamiti mahatyāḥ saṃjñāyāḥ karaṇāt । samyagasmai pradīyate tad‍gavādinā <b>dadātikarmaṇā</b>
prāpyamupādhyāyādikaṃ saṃpradānasaṃjñaṃ bhavati । tat svatvanivṛttau, parasvatvāpattau,
ubhayayoge, svopayoge, paropayogo, ubhayopayoge ceti <b>ṣoḍhā</b> viprathate ।</p>
<p><b>svatvanivṛttau</b> yathā— śiṣyāya vidyāṃ prayacchati, varāya kanyāṃ viśrāṇayati,
āp‍tāyopadeśaṃ dadāti, gurubhya ātmānaṃ nivedayati ।</p>
<p><b>parasvatvāpattau</b> yathā— ripubhyo bhayaṃ dadāti, śatrave prahāraṃ prayacchati, vādine
uttaraṃ dadāti, dayitāyai vācaṃ prayacchati ।</p>
<p><b>ubhayayoge</b> yathā— karmakarāya chatramarpayati, mūkāya hitamupadiśati, saṃvāhakāya
kāyaṃ vitarati, priyatamāya śarīraṃ dadāti ।</p>
<!-- NOTES pg=232!-->
1. kārikāyā asyā vāk‍yapadīyasya mūle bhinna eva pāṭhaḥ, pṛ. 86, pūnāsaṃskaraṇam ।

<pb n="233"/>
<p><b>svopayoge</b> yathā— vātāya cakṣurdadāti, pṛṣṭhamātapāya sparśayati, gītāya karṇaṃ
dadāti, śrutāya ceto vitarati ।</p>
<p><b>paropayoge</b> yathā— putrāyāśiṣaṃ prayacchati, chātrāya capeṭāṃ dadāti, bhītāyābhayaṃ
prayacchati, ārtāyauṣadhaṃ dadāti ।</p>
<p><b>ubhayopayoge</b> yathā— nāpitāya kṣuraṃ prayacchati, maitrāvaruṇāya daṇḍaṃ dadāti,
priyatamāyādharaṃ prayacchati, priyāyā aṅkapālīṃ dadāti ।</p>
<p>'karmaṇā yamabhipraiti sa saṃpradānam' (1.4.32) iti paribhāṣayā lakṣyamāṇaṃ</p>
<p>(<b>karmamātrāpyam —6</b>)</p>
<p><b>karmamātrāpyam</b> tadapi <b>ṣoḍhā</b> prerakamanumantu, nirākartṛ, anirākartṛ, pratyarpakaṃ,
apratigrāhakamiti (vāpa. 3.7.129) । teṣu —</p>
<p><b>prerakaṃ</b> yathā— yācakāyānnaṃ dadāti, vṛddhimuttamarṇāya prayacchati, dvāḥsthāyopacāraṃ
kalpayati, dāyādāya bhāgaṃ nirdiśati ।</p>
<p><b>anumantṛ</b> yathā— gāmupādhyāya nivedayati, sevakāya grāmaṃ nirdiśati, patiṃvarāyai
varaṃ darśayati, dāsyai vastramatisṛjati ।</p>
<p><b>anirākartṛ</b> yathā— devāya puṣpaṃ kṣipati, kuberāya balimupaharati, rudrāya
paśumālabhate, somāyārghyaṃ dadāti ।</p>
<p><b>nirākartṛ</b> yathā— unmattāyauṣadhaṃ nirdiśati, vādine dūṣaṇaṃ dadāti, ṭaṅkāya daṇḍaṃ
karoti, śāk‍yāyāmiṣaṃ preṣayati ।</p>
<p><b>pratyarpakaṃ</b> yathā— sādine'śvaṃ nirdiśati, sannidhātre kośamarpayati, samāhartre rāṣṭraṃ
nivedayati, amātyāya mudrāmupanayati ।</p>
<p><b>apratigrāhakaṃ</b> yathā— devebhya uṣitānnaṃ dadāti, pitṛbhyo bhuktaśeṣaṃ prayacchati,
andhāya rūpaṃ darśayati, badhirāya śāstramupadiśati ।</p>
<p>(<b>kriyāpyam —6</b>)</p>
<p>karmagrahaṇena kriyāyā api saṅgrahāt kriyayā yadāpyate tadapi saṃpradānaṃ, <b>kriyāvyāpyamiti</b>
ca bhavati । karmaṇo'smāt ko viśeṣa iti cedīpsitatamatvaṃ nāmaṃ tadapi <b>ṣoḍhā</b> śeṣaḥ,
karmaśeṣaḥ, karma, vyavahitakarma, hetuḥ, nimittaheturiti ca । yadāha— (vāpa. 3.7.130)</p>
<b><lg>
<l>hetutve karmasaṃjñāyāṃ śeṣatve vā'pi kārakam ।</l>
<l>rucyarthādiṣu śāstreṇa saṃpradānākhyamucyate ॥ 110 ॥</l></lg></b> tatra—

<pb n="234"/>
<p><b>śeṣo</b> yathā— devadattāya rocate, devadattāya svadate, devadattāya tiṣṭhate, devadattāya namate ।</p>
<p><b>karmaśeṣo</b> yathā— devadettāya gāṃ pratiśrṛṇoti, devadattāya grāmaśrṛṇoti, devadattāya
śataṃ dhārayati, devadattāya daivamīkṣate ।</p>
<p><b>karma</b> yathā— devattāya rādhyati, puṣpāya spṛhayati, grāmāya gacchati, devebhyo
namati ।</p>
<p><b>vyavahitakarma</b> yathā— chātrāya ślāghate, caitrāya śapate, hotre pratigṛṇāti, potre
anugṛṇāti ।</p>
<p><b>hetu</b>ryathā— devadattāya krudhyati, devadattāya druhyati, devadattāyerṣyati,
devadattāyāsūyati ।</p>
<p><b>nimittahetu</b>ryathā— edhebhyo vrajati, śrāddhāya nigarhate, yuddhāya sannahyati, patye śete
iti । etena 'ruccarthānāṃ prīyamāṇaḥ' (1.4.33), 'ślāghahnuṅsthāśapāṃ
jñīpsyamānaḥ' (1.4.34), 'dhāreruttamarṇaḥ' (1.4.35) 'spṛherīpsitaḥ'
(1.4.36), 'krudhadruherṣyāsūyārthānāṃ yaṃ prati kopaḥ' (1.4.37),
'rādhīkṣyoryasya vipraś‍naḥ' (1.4.38), 'pratyāṅbhyāṃ śruvaḥ pūrvasya kartā'
(1.4.40), 'anupratigṛṇaś‍ca' (1.4.41) 'gatyarthakarmaṇi dvitīyācaturthyau
ceṣṭāyāmanadhvani' (2.2.12) 'kriyārthopapadasya karmaṇi sthāninaḥ'
(2.3.14) ityādivacana 'karmaṇā yamabhipraiti sa saṃpradānam' (1.4.32)
ityādyayogasyaiva prapañcārtham ityuktaṃ bhavatītyavasitaṃ saṃpradānam ॥</p>
<p>(<b>5. apādānam</b>)</p>
<p><b>apādāna</b>mucyate, 'dhruvamapāye'pādānam' (1.4.24); kāyasaṃsargapūrvake buddhisaṃsargapūrvake
vā apāye yaddhruvamavadhibhūtaṃ vivakṣitaṃ tasyāpādānamiti saṃjñā । yathocyate—</p>
<b><lg>
<l>apāye yadudāsīnaṃ tadrūpaṃ yadi vā calam ।</l>
<l>dhruvameva tadāveśāt tadapādānamucyate ॥ 111 ॥</l></lg></b> (pama.1.4.24)
<p>tadapi trividhaṃ <b>nirdiṣṭaviṣayamupāttaviṣayamapekṣitakriyaṃ</b> ceti । taduktam—</p>
<b><lg>
<l>nirdiṣṭaviṣayaṃ kiñcidupāttaviṣayaṃ tathā ।</l>
<l>apekṣitakriyaṃ ceti tridhā'pādānamucyate ॥ 112 ॥</l></lg></b> (vāpa. 3.7.136)

<pb n="235"/>
<p>(<b>nirdiṣṭaviṣayam —6</b>)</p>
<p>teṣu yatropāttakriyopādānenāpāyaḥ pratīyate, <b>tannirdiṣṭaviṣayam</b> ।</p>
<p>tat ṣoḍhā— ujjhitamanujjhitamīpsitaṃ jihāsitaṃ pariṇataṃ nivṛttamiti । tatra—
<b>ujjhitaṃ</b> yathā— grāmādāgacchati, vṛkṣāt parṇaṃ patati, meṣāde(nme)ṣo'pasarpati,
dhāvato'śvāt patitaḥ ।</p>
<p><b>anujjhitaṃ</b> yathā—śrṛṅgāccharo jāyate, himavato gaṅgā prabhavati, vaṭāt praroho
lambate, agnerdhūma uccarati ।</p>
<p><b>īpsitaṃ</b> yathā— yavebhyo gāṃ niṣedhati, māṣebhyo mahiṣān ruṇaddhi, kūpādandhaṃ
vārayati, agnermāṇavakamapasārayati ।</p>
<p><b>jihāsitaṃ</b> yathā— araṇyānniṣkrāmati, gartāduttarati, parvatādavarohati, ākāśāt
patati ।</p>
<p><b>pariṇataṃ</b> yathā— gomayāt vṛś‍ciko jāyate, golomāvilomabhyo dūrvā bhavanti,
suvarṇāt kuṇḍalamutpadyate, kāśebhyaḥ kaṭo bhavati ।</p>
<p><b>nivṛttaṃ</b> yathā— prabhāvāddhīyate, prajñāyāḥ prabhraś‍yate, nyāyādapaiti, svarūpāt
pracyavate ।</p>
<p>kathaṃ prabhāvādīnāṃ dhrauvyamiti cet śabdavyāpārato'pāyābhiniveśaḥ ।</p>
<p>(<b>upāttaviṣayam —6</b>)</p>
<p>audāsīnyād yatropāttakriyāsāmarthyādavagamyamānakriyāpadenāpāyapratītistad
<b>upāttaviṣayam</b> । tadapi <b>ṣoḍhā</b>— siddharūpaṃ, sādhyarūpaṃ, prāpyarūpamaprāpyarūpaṃ, parihartavyaṃ,
nirhartavyamiti । teṣu —</p>
<p><b>siddharūpaṃ</b> yathā— kūlāt patati, kusūlāt pacati, kāṃsyapātrato bhuṅkte,
brāhmaṇācchaṃsati, upādhyāyādadhīte ।</p>
<p><b>sādhyarūpaṃ</b> yathā— adhyayanāt parājayate, dharmāt pramādyati, adharmājugupsate,
akṛtyād viramati ।</p>
<p><b>prāpyarūpaṃ</b> yathā— āsanāt prekṣate, prāsādādavalokayati, balāhakād vidyotate,
yauvanato vikurute ।</p>
<p><b>aprāpyarūpaṃ</b> yathā— dvayahādannaṃ bhokṣyate, āmṛtyoḥ śriyāmākāṅkṣet, krośāllakṣyaṃ
vidhyati, āpāṭaliputrād vṛṣṭo devaḥ ।</p>
﻿
<pb n="236"/>
<p><b>parihartavyaṃ</b> yathā— corebhyo bibheti, durjanebhya udvijate, upādhyāyādantardhartta,
sahādhyāyibhyo nilīyate ।</p>
<p><b>nirhartavyaṃ</b> yathā— corebhyo guhyaṃ trāyate, rogebhya āturaṃ rakṣati, kākebhyo
dadhyavati, asatyādātmānaṃ pāti ।</p>
<p>(<b>apekṣitakriyam —6</b>)</p>
<p>yatrārthaprakaraṇādibhyo gamyamānāt kriyāpadādapāyabuddhista<b>dapekṣitakriyam</b> ।</p>
<p>tadapi <b>ṣoḍhā</b>— sāmānyakriyāpekṣaṃ viśeṣakriyāpekṣaṃ sattvabhūtāpekṣamasattvabhūtāpekṣaṃ
niyatarūpāpāyam aniyatarūpāpāyamiti । teṣu—</p>
<p><b>sāmānyakriyāpekṣaṃ</b> yathā— dānavebhyo devā buddhimantaḥ, surebhyo'surā yoddhāraḥ,
suhyā brahyottarebhya āḍhyatarāḥ, pāṭaliputrebhyaḥ sukumāratarāḥ ।</p>
<p><b>viśeṣakriyāpekṣaṃ</b> yathā— rohaṇād rat‍nam, payo vāridharāt, kuto bhavān?
pāṭaliputrāt ।</p>
<p><b>sattvabhūtāpekṣaṃ</b> yathā— anyo devadattāt, itaro devadattāt, pṛthak devadattāt,
nānā devadattāt ।</p>
<p><b>asattvabhūtāpekṣaṃ</b> yathā— ṛte devadattāt, vinā devadattāt, ārād devadattāt,
dūrād devadattāt ।</p>
<p><b>niyatarūpāpāyaṃ</b> yathā— kaumudyā yakṣarātriḥ pakṣe, kārtikyā āgrahāyaṇī māse,
gavīthumataḥ sāṃkāśyaṃ caturṣu yojaneṣu, pāṭaliputrād rājagṛhaṃ
sap‍tayojanāni ।</p>
<p><b>aniyatarūpāpāyaṃ</b> yathā— prāggrāmātṛ, dakṣiṇā grāmāt, tata upariṣ‍ṭāt ।</p>
<p>anye tu 'dhruvamapāye'pādānam' (1.4.24) iti nirdiṣ‍ṭaviṣayam; 'bhītrārthānāṃ
bhayahetuḥ' (1.4.24), 'parājerasoḍhaḥ' (1.4.26) 'vāraṇārthānāmīpsitaḥ' (1.4.27),
'antardhau yenādarśanamicchati' (1.4.28), 'ākhyātopayoge' (1.4.29), 'janikartuḥ
prakṛtiḥ' (1.4.30), 'bhuvaḥ prabhavaḥ' (1.4.31), 'lyablope karmaṇa upasaṃkhyānam'
(1.4.31, vā), 'sap‍tamīpañcamyau kārakamadhye' (2.3.7), ityādiyogoktamupāttaviṣayam;
'pañcamī vibhattke' (2.3.42), 'anyārāditarartedikśabdāñcūttarapadājāhiyukte' (2.3.29),
'pratiḥpatinidhipratidānayoḥ' (1.4.92), 'pratinidhipratidāne ca yasmāt' (2.3.11)
ityādikaṃ tvavadhibhāvādapekṣitakriyamiti tridhā'pādānaṃ manyante । āhuś‍ca—</p>
﻿
<pb n="237"/>
<b><lg>
<l>nirdhāraṇe vibhakte yo bhītrādīnāṃ ca yo vidhiḥ ।</l>
<l>upāttāpekṣitāpāyaḥ so'budhapratipattaye ॥ 113 ॥</l></lg></b>(vāpa.3.7.147)
<p>uktamapādānam ।</p>
<p>(<b>6. adhikaraṇam</b>)</p>
<p><b>adhikaraṇa</b>mucyate, 'ādhāro'dhikaraṇam'(1.4.45); karttuḥ karmaṇo vā
kriyāśrayasya kriyāṃ prati ya ādhārastadadhikaraṇam (kāśikā 1.4.45) taduktam—</p>
<b><lg>
<l>kartṛkarmavyavahitāmasākṣād dhārayat kriyām ।</l>
<l>upakurvat kriyāsiddhau śāstre'dhikaraṇaṃ smṛtam ॥ 114 ॥</l></lg></b> (vāpa. 3.7.148)
<p>tat tredhā— <b>vaiṣayikamaupaśleṣikaṃ naimittikaṃ</b> ceti । tattrividhamāpi anekaprakāram ।</p>
<p>(<b>vaiṣayikam —3</b>)</p>
<p>visinotīti viṣayo jātiguṇakriyādīnāmāśrayaḥ, viṣaya eva vaiṣayikamiti;
'vinayādibhyaṣ‍ṭhak' (5.4.34) । tat <b>ṣoḍhā</b>— jātivaiṣayikaṃ guṇavaiṣayikaṃ kriyāvaiṣayikaṃ
dravyavaiṣayikaṃ saṃjñāvaiṣayikaṃ saṃketavaiṣayikamiti । teṣu</p>
<p><b>jātivaiṣayikaṃ</b> yathā— divi devāḥ, bhuvi manuṣyāḥ, jale matsyāḥ, pātāle
pannagāḥ ।</p>
<p><b>guṇavaiṣayikaṃ</b> yathā— āyuktaḥ kaṭakaraṇe kuśalaḥ, kaṭakaraṇe sādhuḥ, mātari
nipuṇaḥ, pitari pravīṇaḥ ।</p>
<p><b>kriyāvaiṣayikaṃ</b> yathā— prācyāmāditya udeti, dakṣiṇasyāmagastyo dṛśyate,
ākāśe śakuntāḥ patanti, śabdādiṣu śrotrādayo'bhiniviśante ।</p>
<p><b>dravyavaiṣayikaṃ</b> yathā— goṣu svāmī, goṣu dāyādaḥ, adhi brahmadatte pañcālāḥ,
adhi pañcāleṣu brahmadattaḥ ।</p>
<p><b>saṃjñāvaiṣayikaṃ</b> yathā— brahmaṇi pitāmahaḥ, viṣṇau puruṣottamaḥ, rudre maheśvaraḥ, indre śakraḥ ।</p>
<p><b>saṅketavaiṣayikaṃ</b> yathā— tarjanīmadhye udāttaḥ, kaniṣ‍ṭhikāmadhye'nudāttaḥ,
anāmikāmadhye svaritaḥ, madhyamāmadhye pracaya iti ।</p>
<p>(<b>aupaśleṣikam —6</b>)</p>
<p>upaśleṣo'vaṣ‍ṭambhaḥ tasmai prabhava<b>tyaupaśleṣikam</b>; tadapi <b>ṣoḍhā</b>— <b>ekadeśikamabhi</b>—
<b>vyāpakaṃ sāmīpyakamaupaśleṣikamaupaśalyakamaupacārikaṃ</b> ceti । teṣu—</p>
﻿
<pb n="238"/>
<p><b>ekadeśikaṃ</b> yathā— gṛhe tiṣ‍ṭhati, sthālyāṃ pacati, paryaṅke śete, śākhāyāṃ
lambate ।</p>
<p><b>abhivyāpakaṃ</b> yathā— tileṣu tailam, śaileṣu rāgaḥ, gavi gotvaṃ, tantuṣu paṭaḥ ।</p>
<p><b>sāmīpyakaṃ</b> yathā— gurau vasati, tīrthe vasati, gaṅgāyāṃ ghoṣaḥ, kūpe gargakulam ।</p>
<p><b>aupaśleṣikaṃ</b> yathā—dva‍yahe bhoktā, kārtikyā āgrahāyaṇī māse,
ihastho'yamiṣvāsaḥ krośe lakṣyaṃ vidhyati, pāṭaliputrād rājagṛhaṃ
sap‍tasu yojaneṣu ।</p>
<p><b>aupaśalyakaṃ</b> yathā— upa khāryāṃ droṇaḥ, upa niṣke kārṣāpaṇam, upa vyāme
vitastiḥ, upa śate pañcāśat ।</p>
<p><b>aupacārikaṃ</b> yathā— yo yasya priyassa tasya hadaye vasati, yo yasya dveṣyassa
tasyākṣṇoḥ prativasati, samaḥ samagro muṣ‍ṭimadhye tiṣ‍ṭhati,
aṅgulyagre hastiyūthaśatamāsta iti ।</p>
<p>(<b>naimittikam —6</b>)</p>
<p>nimittameva <b>naimittikam</b>; tadapi ṣoḍhaiva— deśanaimittikaṃ kālanaimittikaṃ
bhāvanaimittikaṃ vastunaimittikaṃ karmanaimittikaṃ karmayoganaimittikamiti । teṣu —</p>
<p><b>deśanaimittikaṃ</b> yathā—gehe modate, araṇye bibheti, jale majjati, śvabhre patati ।</p>
<p><b>kālanaimittikaṃ</b> yathā—</p>
<b><lg>
<l>kāśāḥ puṣpyanti meghānte madhau mādyanti kokilāḥ ।</l>
<l>puṣye pāyasamaśnīyānmaghāsu palalodanam ॥ 115 ॥</l>
</lg></b>
<p><b>bhāvanaimittikaṃ</b> yathā— darśane prasīdati, virahe viṣīdati, arthalābhe hṛṣyati,
arivināśe tuṣyati ।</p>
<p><b>vastunaimittikaṃ</b> yathā— ātape klāmyati, chāyāyāmāśvasiti, doṣeṣūdvijate,
guṇeṣu rajyata iti ।</p>
<p><b>karmanaimittikaṃ</b> yathā— iṣ‍ṭī yajñe, parigaṇitī yājñikye, āmnātī chandasi,
adhītī vyākaraṇe ।</p>
<p><b>karmayoganaimittikaṃ</b> yathā—</p>
<b><lg>
<l>carmaṇi dvīpinaṃ hanti dantayorhanti kuñjaram ।</l>
<l>vāleṣu camarīṃ hanti sīmni puṣkalako hataḥ ॥ 116 ॥</l></lg></b> (mabhā. 3.2.36)
﻿
<pb n="239"/>
<p>nanu ca nimittahetoḥ kārakatvāt kārakasya ca prayojakaparatantratvādiha kathaṃ
kārakatvamiti ।</p>
<p>ucyate, dvividhaḥ kārakahetuḥ <b>pravṛttaprerakaḥ apravṛttapreraka</b>ś‍ca । tatrādyo ṇijviṣayaḥ,
itarastu vidhyādyātmako nimittātmakaś‍ca । tayoś‍ca <b>prathamo</b> liṅloṭtavyādivācyaḥ ।</p>
<p>taduktam—</p>
<b><lg>
<l>dravyamātrasya tu praiṣe pṛcchyāderloḍ vidhīyate ।</l>
<l>sakriyasya prayogastu yadā sa viṣayo ṇicaḥ ॥ 117 ॥</l></lg></b>(vāpa. 3.7.126)
<p>(<b>adhikaraṇam</b>) <b>nimittātmakastu</b> kriyāśrayatvāt sap‍tamīvācyo naimittikamadhikaraṇamiti
vibhaktama<b>dhikaraṇam</b> ।</p>
<p>nanu ca upa khāryāṃ droṇaḥ, adhi pāñcāleṣu brahmadatta ityādau yadyadhikaraṇa eva
sap‍tamī adhikaṃ kimartham ucyate 'yasmādadhikaṃ yasya ceśvaravacanaṃ tatra sap‍tamī'
(2.3.9) iti । ucyate 'karmapravacanīyayukte dvitīyā (2.3.8) mā bādhiṣ‍ṭa' iti ।</p>
<p>nanu ca 'upapadavibhakteḥ kārakavibhaktirbalīyasī' (mabhā. 2.3.4) iti dvitīyā
na bhaviṣyati, yathā goḥ svāmī vrajati, devān namaskarotīti ।</p>
<p>naivam; neyamupapadavibhaktiḥ, api tvantarbhūtakriyāntarasaṃbandhā karmavibhaktiḥ ।</p>
<p>tadyathā śākalyasya saṃhitāmanu prāvarṣat, saṃhitāmanu niśamya ityarthaḥ ।</p>
<p>tarhi kimarthaṃ vidhīyate?</p>
<p>kārakāntare'pi yathā syāt । tena upārjunaṃ yoddhāra ityapādāne'pi pañcamī
bādhate । ata eva 'pañcamyapāṅpari' (2.3.10) ityapādāne'pyārabhyata iti ।
etenādhītī vyākaraṇe, edhebhyo vrajatītyādayaḥ kārakavibhaktiviṣaye, goṣu svāmī,
prāggrāmādityādayaḥ saṃbandhavibhaktiviṣaye kārakavibhaktisamāveśāt prakāśitā bhavanti ।</p>
<p>nanu ca śaktissādhanaṃ, tad‍vaśena dravyasya kriyāsu yogitvāt । kiṃca dravyamapi
sādhanam, kalpayitvā sādhanabhedā(n), na punarāśrayitavyāḥ śaktayaḥ । saṃnyastā veti
(santyak‍taiveti) śaktiḥ ।</p>
<p>satyam, (śak‍ti—)bhedāssādhanamiti kalpitam । na ca tāmāmadhikaraṇaṃ dravyameveti
dravyānapekṣasādhanatvam, dravyasyāpi svakarmāyattajanmanastadapekṣayā tulyadoṣatvāt;
śaktīnāmeva ca sādhanatve pratyayābhihitāsu śaktiṣu dravyavacanānāmanuprayogo yujyate
'vardhate devadattaḥ, parigatamarthatattvam' iti । dravye tu sādhane tasyābhihitatvādanuprayogo na
prāpnoti । śaktīnāmeva ca sādhanatve 'adya bhuktvā devadatto dva‍yahe dva‍yahāda vā bhoktā'
﻿
<pb n="240"/>
iti śaktimadhyavartini kāle sap‍tamī vā kārakamadhye (2.3.7) labhyate ।
dravyasya devadattāderekatvānmadhye dva‍yahādikālo na saṃbhavati । śaktīnāmeva ca sādhanatve
'prāsāde asti' iti ghañādiviṣayamadhikaraṇamabhihitaṃ, na tvāsiviṣayamityanabhihita—
viṣayalakṣaṇā sap‍tamī labhyate; dravye satyabhihitatvād iti । śaktīnāmeva sādhanatve
yo'yamekadravyādhikaraṇaḥ sādhanabhedaḥ śrūyate, sa upapanno bhavati, 'vegena patito rūgṇaḥ',
'sphurato dhvanirudita' iti dravye tu tasyaikatvānna saṃbhavati । kriyābhedanibandhano
bhaviṣyatīti cet karmādiniyamo bādhyeta; pratītibhedaś‍ca na syāt ।</p>
<p>tanna, kriyāyā arthāntaratvāt na hyanyasya bhedaḥ, anyad bhidyate । api ca
dravyasyaikatve kutaḥ kriyābhedakāraṇabhedaḥ, kāryasyābhedāt । śaktīnāmeva ca sādhanatve
prātipadikād vibhaktayo yujyante । dravyasya tu prātipadikenābhihitatvād anarthakā notpadyeran ।</p>
<p>vacanāt svārthikā iti cet, karmādiḥ niyamo bādhyeta, pratītibhedaś‍ca na syāt
vṛkṣe vṛkṣeṇeti । asti cāsāvabhinne'pi prātipadikārthe tasmādarthāntaraṃ prātipadikārthād
vibhakta‍yarthaḥ kārakamiti ।</p>
<p>naivam; śakta‍yapekṣā tasya sādhanatvaṃ vihanti; śakterapi dravyāpekṣatve
tulyadoṣatvāt । na cānyāpekṣā kārakāṇāṃ kārakatvaṃ viruṇaddhi; kāryata
evānvayavyatirekābhyāṃ kārakatvāvagateḥ । kāryaṃ hi kasyacit saṃbhave'pyanavāp‍tasattākaḥ
punaravāpnuvan sattāntarasya bhāva eva parigṛhītātiśayāntarasya kāraṇatāṃ sūcayati; na
tvakāraṇatāmeva । viśeṣaśālini tasminneva punarbhāvāt tadabhāve cābhāvāt । na khalu
kusūlādau bījasamavadhāne'pyalabdhopalabdheraṅkurasya kṣityādisahakārigrāmabījasya
samavadhānasadṛśyamānamūrtteranvayakāryaṃ na pratīyate, api tu tadeva bījaṃ samavahita—
kṣityādisahakāripratyayamasya janakamitaratheti gamyate ।</p>
<p>dravyasyaikatvāt sādhanabhedaḥ kathamiti cet ekadravyādhikaraṇāśśaktayo bhinnarūpāḥ
svarūpabhedenāśrayabhedamupadadhatyo'bhedamadhikaraṇasya darśayanti । ekasyāpi devadattādeḥ
śilpabhedāt takṣāyaskārādisasamākhyā arthabhedanibandhanāḥ saṃdṛśyante । śakta‍yastu
bhinnarūpā iti śaktisādhaniko'pi manyate । tāsāṃ ca vaśena tad‍dravyamāhitabhedaṃ
dravyasādhanikasyāpi sādhanabhedavyavasthāṃ racayati iti ।</p>
<p>yattūktam dravye sādhane pratyayābhihitatvāt tadanuprayogo na syāt, tatra
sāmānyamabhihitaṃ, viśeṣo na prayokṣyate iti;</p>

<pb n="241"/>
<p>na (tad) vaktavyama; sādhane vidhīyamānapratyayaḥ kathaṃ sādhanaṃ sāmānyama—
bhidadhīta ? sāmānyasya viśeṣāśrayatvād viśeṣa eva vā pratyayenaikarūpatvādanu—
prayogāpekṣiṇā'bhidhīyate gośabdenaiva prakaraṇādyapekṣiṇā gavādirartha iti ।</p>
<p>nanu cānyāpekṣayā viśeṣamabhidadhataḥ sāmānyasādhanaśaktīnāṃ viśeṣe śabdasyā—
bhidhānaśaktipratighāta iti ।</p>
<p>naivaṃ, śaktirviśeṣa evocyate । dhātoḥ kriyāviśeṣavacanādeva pratyayotpatteḥ । sa ca
kāryaviśeṣāśrayabhedābhyāmavadhāryate । tatra kāryabhedo dhātunaivābhihitaḥ; āśrayabhedaḥ punarapratītaḥ
padāntareṇaivocyate caitro maitra iti । tathāpyanyāpekṣā tulyaiva । na cāśritāśrayayossāmānā—
dhikaraṇyam । ataś‍caitro vartate iti na syāt, api tu caitro vardhata iti । api ca
dhātuḥ kriyāviśeṣavacana eveti kuta etad vardhate, yāvadanena vardhitavyam । idaṃ karma kuryāḥ,
'nāgarakavṛttaṃ' varteta, samān poṣān apuṣyat' ityādau sāmānyasya viśeṣaḥ pratīyate ।</p>
<p>yattu devadattāderdravyasyaikatvānmadhye dvyahādiḥ kālo na sambhavatītyuc‍yate, tadapi na
samyak; āśritopādhinimittasya bhedasyopapatteḥ । tathā hi vaktāro bhavanti, parud‌bhavān,
paṭurāsīt, paṭutaś‍caiṣamaḥ, adyānya evāsi saṃpanna (mabhā. 5.3.57) iti । tadevaṃ
sāmarthyabhedādāhitavibhāgamadhikaraṇaṃ bhāgaśo'vacchidya sādhanabhedaḥ prakalpyamāno
madhyamapyupakalpayati ।</p>
<p>na ca śaktipakṣe'pi sākṣānmadhyasambhavaḥ । pūrvaśaktikāle parasyāḥ, parakāle ca
pūrvasyā abhāvāt ।</p>
<p>athavā dvyahe bhoktetyavadhisap‍tamī dvyahād vā bhoktetyavadhereva pañcamī, sa
cāntyamojanenāvacchidyate । yadi tu madhyasiddhaye dravyabhedaḥ śaktibhedaś‍ca kal‍pyate, tadā
kartṛbhedād bhuk‍tveti k‍tvāpratyayaḥ 'samānakartṛkayoḥ pūrvakāle' (3.4.21) iti na syāt ।</p>
<p>upacaritābhedāśrayassa iti ced, madhyaṃ na sidhyati । athaikatvād bhuktikriyāyāṃ
kārakaikatvakālabhedāśrayaś‍ca kārakabhedaḥ, s‍nātvā vrajatīti na syāt;
s‍nānavrajikriyayoś‍ca bhedāt tannimittayoḥ kartṛśak‍tyorapi bhede samānakartṛkatvābhāvāt ।
nanu ca yasyāpi dravyamāśritaśaktibhedasaṃpāditanānātvaṃ sādhanaṃ tasyāpyeṣa doṣaḥ ।
a(nā)pi ca bhinnādhāravartitayā sāmarthyayorabhedamādheyaśaktivādinā śak‍yate vaktuṃ samānaḥ
karteti । yasya tu śaktibhedopanītastadādhārasya bhedaḥ, tasya nibandhanamupacaritamapyekatvaṃ
na vidyate, apekṣaṇīyaś‍cādhārabheda, kriyābhedasya paurvāparyavataḥ apekṣitatvāt ।</p>

<pb n="242"/>
<p>atrocyate—dravyasyaikatvena śaktyorekatvamucyate । śaktinānātvena ca dravyasyāpi
nānātvaṃ kariṣyate dravyasya tu pāramārthikamapyekatvaṃ na mṛṣyata ityaho kāmacāraḥ । api
tu śaktau sādhane paśau kartari hastikavāṭayoḥ kartroḥ iti (pamaḥ nyāsa. 3.2.54)
kathaṃ śaktirekādhārāvacchinnā pratipadyate ? pratipadyatām, sāmānādhikaraṇyaṃ pṛcchāmi; paśau
dravye yaḥ karteti cet, upamānāt karturiti na prāp‍noti ।</p>
<p>atha śaktibhedopakaraṇāḥ kartrādiśrutayaḥ tadadhikaraṇaṃ kāryayogitayā'vagamayanti,
śulkādaya iva rūpaviśeṣāśrayamiti sāmānādhikaraṇyopapatteḥ । jitaṃ tarhi bhavatā,
siddhaśśaktisādhanabhedaḥ, kartrādiśrutibhirāśrayasya śaktimato'bhidhānāt ।</p>
<p>kiñca śaktikārakapakṣe karmaṇa ekatve, karmaṇo dvitve, karmaṇo bahutve
vibhaktivacanādi na syāt; na hi guṇasya saṃkhyā saṃbandho'pi; dravye tu yujyate। yataḥ
karmādiśabdāḥ śaktimad‌dravyamaviruddhasaṃkhyāsambandhaṃ bodhayanti ।</p>
<p>nanu guṇasyāpi saṃkhyāsambandho dṛś‍yate pañca karmāṇi, catvāro'bhāvā—
strayassaṃyogā dve sāmānye ekassamavāya iti । na cāyamupacāraḥ pratyayāviśeṣāt evaṃ
śaktayo'pi kāryabhedabhinnāssaṅkhyābhedamanubhaviṣyanti ।</p>
<p>satyam,asti śaktīnāṃ bhedaḥ, na tu tatrāpi te vacanabhedaḥ, yasmādādityaṃ
paś‍yati stautīti darśanādikriyābhedād bhinnāsvapi śaktiṣu na bahavacanaṃ dṛś‍yate । na
paryāyoktau śaktayaḥ kriyābhirabhisaṃbadhyanta iti cet, tanna । pratyekasamāp‍tā api
kriyābhedāssamasyābhidhāneṣu vacanabhedaṃ prayuñjate । yathā pañca śarānasyati,
savyāpasavyābhyāṃ vidhyati, dvayoḥ paryaṅkyośśete iti ।</p>
<p>na ca paryāyeṇaiva darśanādayaḥ syuḥ, yaugapadyenāpi bhāvāt । tasmāt sāmarthyā—
dhāranibandhano vacanabhedo na śak‍tyāśraya iti । ata eva svātantryād vibhakta‌‍yā'pi
śaktirnābhidhīyate । yadi hi svatantrāṃ śaktiṃ vibhaktirabhidadhyāt tadā tad‌gatāmeva saṃkhyāṃ
vibhaktirabhidadhīta, samānaśabdopādānāt; na caitadasti । tasmād yasya saṃkhyāṃ
vibhaktirupādatte tadeva śaktimat kārakamiti ।</p>
<p>yattu śaktāveva vibhakta‍yarthe vartamānamavyayaṃ samasyate ityucyate tacchaktimatyapi
kārake avyayānāmapi sattvavacanāt tanmātrābhidhānamiti kathaṃ sattvabhūtaṃ
dravyamasattvārthenāvyayenābhidhīyeta ? yastu prāsāda āsta ityanabhihitalakṣaṇā sap‍tamī na
lakṣyata iti tatra yathā ghañādiviṣaye śaktimad‌dravyamabhihitaṃ, na tvāsiviṣayaśaktimaditi,

<pb n="243"/>
tatra kena sap‍tamī vāryate ? yadi ca ghañādayaḥ śaktimabhidadhīran tadā
śakterasiśabdābhihitāyāḥ śakta‍yantarāyogādāstāṃ, sap‍tamīdvitīyādayo'pi notpadyeran ।</p>
<p>kathaṃ caivamāha adhikaraṇādivacāni prāsādādayaḥ ।</p>
<p>te hi saṃjñāśabdā vṛkṣādivadeva keṣucidarthaviśeṣeṣu rūḍhāḥ kevalamamīṣāṃ
dharmaniyamā vā yathākathañcidutpattiṃ gamayanti । etena ca 'vegena patata' ityādau
yeyamekadravyādhikaraṇā sādhanabhedaśrutiḥ sāpi prativihitaiva bhavati ।</p>
<p>na caitāvad vācyaṃ, dravye kārake prātipadikādayo notpadyeran । dravyaṃ hi
vibhaktiliṅgaśaktisaṃkhyāsvarthaparimāṇavat sāmānyamātrayā prātipadikamātreṇābhidhīyate,
śaktisaṃkhyāliṅgavac‍ca vibhaktivacanasaṃskāro labhyata ityataḥ sthitametacchaktimad dravyaṃ
kārakamiti ।</p>
<p>(<b>4. puruṣaḥ</b>)</p>
<p>ākhyātapratyayābhidheyaḥ kārakaviśeṣaḥ <b>puruṣaḥ</b> ।</p>
<p>sa tridhā— <b>prathamo, madhyama uttamaś‍ca</b> । tatra parasmaipadātmanepadayoḥ prathamatrikā—
bhidheyaḥ <b>prathamaḥ</b>, madhyamatrikābhidheyo <b>madhyamaḥ</b>, antyatrikābhidheya <b>uttamaḥ</b> । tatra ca—</p>
<b><lg>
<l>pratyu/tyaktāparabhāvaś‍cedupādhiḥ/dhī kartṛkarmaṇoḥ ।</l>
<l>tayoḥ śrutiviśeṣeṇa vācakau madhyamottamau ॥ 118 ॥</l></lg></b>(vāpa. 3.10.1)
<p>tadāha— yuṣmadi madhyamaḥ, asmadyuttamaḥ, śeṣe prathama (1.4.105, 107, 108)
iti । tatra kartari puruṣatrayaprayoge yathā—(kusaṃ. 5.65)</p>
<b><lg>
<l>athāha varṇī vidito maheśvarastadarthinī tvaṃ punareva vartase ।</l>
<l>amaṅgalābhyāsaratiṃ vicintya taṃ tavābhyanujñā na tu kartumutsahe ॥ 119 ॥</l>
</lg></b>
<p>karmaṇi yathā—</p>
<b><lg>
<l>yadi tvaṃ manyase tena tvayā sa yadi toṣyate ।</l>
<l>tat kimasthānakopena dūti! dahyāmahe vayam ॥ 120 ॥</l>
</lg></b>
<p>athaiṣāṃ k‍vacit prathama eva yathā— bhāvaprayogeṣu yuvābhyāmāsyate, asmābhirgaṇyate
iti k‍vacinmadhyama eva yathā kriyāsamābhihāre hisvābhyāṃ samuc‍cayeṣu lunīhi
lunīhityevāyaṃ lunāti, alāvīt laviṣyati vā, adhīṣvādhīṣvetyevamadhīyāte, adhyaiṣātāṃ
adhīṣyete vā, rāṣṭramaṭa, maṭhamaṭa khadūramaṭetyevāvāmaṭāvaḥ, aṭiṣva aṭiṣyāvo vā,
chando'dhīṣva vyākaraṇamadhīṣva, niruktamadhīṣvetyeva vayamadhīmahe, adhyagīṣmahi adhyeṣyāmahe
vā, saktūn piba, dhānāḥ, khādata, odanaṃ bhuṅkṣvaṃ ityevaṃ yūyamabhyavaharatha abhyavāhārṣṭa

<pb n="244"/>
abhyavahariṣyatha vā । k‍vaciduttama eva yathā prahāse manyate ehi manye rathena yāsyasi,
na hi yāsyasi, yātaste pitā; ehi manye odanaṃ bhokṣyase, na hi bhokṣyase,
bhuktasso'tithibhiriti । manyatestu uttamaviṣaye'pi madhyama eva;tatra hyayamarthaḥehi manyase rathena
yāsyāmi, ehi manyasa odanaṃ bhokṣyatha iti । yugapad‌vacane punaḥ puruṣāṇāṃ paro bhavati yathā
sa ca tvaṃ ca pacathaḥ, tvaṃ cāhaṃ ca pacāvaḥ, sa ca tvaṃ cāhaṃ caṃ pacāma iti । yugapadavacanatā
caikaśeṣasya dvandvasamānārthatvāc‍ca arthaviṣayaiva gṛhyate; na cārthaviṣayā (vāpa.—3) tena</p>
<b><lg>
<l>ahaṃ vā kumbhakarṇo vā tvaṃ vā rākṣasapuṅgava ।</l>
<l>indnajid‌‍vā nikumbho vā bhareyurbhāramīdṛśam ॥ 121 ॥</l></lg></b>(rāmā.6.7.6) iti ।
<p>śeṣe prathama eva bhavati, yathā tvamahamanyo vā gacchatviti ।</p>
<p>evaṃ tarhi cārthe yugapad‌vacanatāyāmabhāvāt vaheyuriti bahuvacanaṃ na prāp‍noti ।</p>
<p>naivam; vārtheṣu k‍vacidyugapad‌vacanatā dṛś‍yate, dvau vā trayo vā dvitrā iti ।
āha ca <b>mahābhāṣyakāraḥ</b>, 'dvau vetyukte trayo veti gamyate, trayo vetyukte dvau veti
gamyate । saiṣā pañcadhiṣṭhānā vāk । tatra yuktaṃ bahuvacanam । sāmānyāśrayaṃ vā bahuvacanam,
yathā kati bhavataḥ putrāḥ kati bhavato bhāryā iti ।</p>
<b><lg>
<l>atvaṃ saṃpadyate yasminna tasmin yuṣmadāśrayā ।</l>
<l>pravṛttiḥ puruṣasyāsti prakṛtessā vidhīyate ॥ 122 ॥</l></lg></b>(vāpa.3.7.117)
<p>yathā atvaṃ tvaṃ saṃpadyate tvad‌bhavati, ayūyaṃ yūyaṃ saṃpadyate yuṣmadbhavantīti ।
upalakṣaṇaṃ caitat । prakṛtivikṛtyāśrayapuruṣasaṃpradhāraṇāyāṃ prakṛtyāśraya eva puruṣo bhavati,
na vikṛtyāśraya iti । tena anahamahaṃ saṃpadyate mad‌bhavati, avayaṃ vayaṃ saṃpadyante
asmad‌bhavanti, asassa saṃpadyate tad‌bhavati, anahamahaṃ saṃpadyase madbhavasītyādyapi siddhaṃ
bhavati । kā punaratropapattiḥ ? abhūtatadbhāve prakṛtivikṛtyoḥ kartṛtvavivakṣāyāṃ kāmacāraḥ ।
tathā hi—k‍vacid‍‌vikṛteḥ kartṛtvaṃ vivakṣyate, yathā mūtrāya saṃpadyate yavāgūḥ, yathā ca
suvarṇapiṇḍaḥ punaraparayā ākṛtyā saṃvṛttaḥ khadirāṅgārasavarṇe kuṇḍale bhavata iti ।</p>
<p>tathā hi—</p>
<b><lg>
<l>k‍lṛpi saṃpadyamāne yā caturthī sā vikārataḥ ।</l>
<l>suvarṇapiṇḍe prakṛtau vacanaṃ kuṇḍalāśrayam ॥ 123 ॥</l></lg></b>(vāpa.3.7.115)
<p>k‍vacittu prakṛteḥ; yathā saghṅībhavanti brāhmaṇāḥ, mahadbhūtaś‍candramā (mabhā. 6.3.46) iti ।
atra yadi prakṛteḥ kartṛtvaṃ na vivakṣyate tadā vikṛtessaṅghasyaiva kartṛtvād‌bhavantīti

<pb n="245"/>
bahuvacanaṃ na prāp‍noti । mahad‌bhūtaḥ ityatra mahacchabdasya ca mukhyārthatvād
'ānmahatassamānādhikaraṇajātīyayoḥ' (6.3.46) ityātvaṃ syāt । prakṛtirhi
kācidupacaritavikārarūpā, yathā indraḥ sthūṇā, upendro grāva iti; kācit pariṇāminī
yathā dugdhaṃ dadhi bhavati, hema kuṇḍalībhavati । tatra vipariṇāminīṣu prakṛtiṣu
saṅghamahattvādibhirmukhyairapi yoge pūrvasyā avasthāyāḥ pracyutasyottarāmavasthāṃ prāp‍tasya
pūrvottarayoravasthayorāśritayosavyāpāratvāt pūrvasyāmavasthāyāṃ kartṛtvavivakṣāyāḥ
saṅghamahadādervikāraśabdasya prakṛtyupagrāhiṇo gauṇatvaṃ vijñāyate । taduktam— (vāpa.2.280)</p>
<b><lg>
<l>mahattvaṃ saṅghabhāvaṃ ca prakṛtiḥ pratipadyate ।</l>
<l>bhede nāpekṣitā sā tu gauṇatvasya prasādhikā ॥ 124 ॥</l></lg></b> iti ।
<p>yadyevam, atimahatī mahatī saṃpannā mahadbhūtā brāhmaṇīti puṃvadbhāvo na prāp‍noti ।
arthāśrayaḥ etadevaṃ bhavati (mabhā. 6.3.46); śabdāśrayaś‍ca puṃvadbhāvaḥ; 'goto ṇit'
(7.1.90), 'autoṃśasoḥ' iti (6.2.93) vāhīke vartamānasya gośabdasya
gaustiṣṭhati gāmanayeti vṛddhirātvaṃ ca bhavati (mabhā. 6.3.46) ॥</p>
<b><lg>
<l>te'mī kriyā ca kālaś‍ca kārakaṃ puruṣastathā ।</l>
<l>uktāḥ padārthāś‍catvārassvaissvairbhedaissamanvitāḥ ॥ 125 ॥</l>
</lg></b>
<b><lg>
<l>dravyātmā cāpi kālo yaḥ prasaṅgāt so'pi kīrtitaḥ ।</l>
<l>sa hi prāyaḥ prabandheṣu tatra tatropayujyate ॥ 126 ॥</l>
</lg></b>
<b><lg>
<l>kriyāyāṃ kālo'ntarbhavati puruṣaḥ kārakapade
pradhāne sopādhidvayamapi tadetanniviśate ।</l>
<l>pradhānaṃ taṃ prāhuryamabhidadhate ghañprabhṛtayaḥ
sahopaskārārthorniviśati sa tu prātipadike ॥ 127 ॥</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe
kriyādyarthacatuṣṭayaprakāśo nāma
॥ caturthaḥ prakāśaḥ ॥ 4 ॥</b></p>
<lg>
<l>revāprasādasya sanātanasya prakāśasaṃśodhanakāryametat ।</l>
<l>prakāśametaṃ tu turīyamāp‍taṃ prasīdatādatra mahān sa devaḥ ॥</l>
</lg>

<pb n="246"/>
<p>atha</p>
<p><b>śrṛṅgāraprakāśe pañcamaḥ prakāśaḥ</b></p>
<p>upādhyādyarthacatuṣṭayaprakāśo nāma</p>
<p>(<b>5. upādhiḥ</b>)</p>
<p>(<b>kriyopādhiḥ—12</b>)</p>
<p>prakṛtyarthapratyayārthabhedeṣu kārakāṇāṃ pravṛttiviśeṣaḥ <b>kriyāḥ</b> tāmanupahitāṃ
kṛbhvastayo vadanti । teṣāṃ parasparamasaṃbhedasaṃbhedābhyāṃ sāmyotkarṣāpakarṣajanmāno dvādaśa
<b>dhātvarthabhedāḥ kriyā</b> bhavanti । tadyathā —</p>
<p><b>akarmakāḥ antaḥkarmakāḥ, arthāntarakarmakāḥ, avivakṣitakarmakāḥ,
prasiddhakarmakāḥ, dvikarmakāḥ, prasiddhakartṛkāḥ, bhāvakartṛkāḥ, karmakartṛkāḥ,
kartṛsthakriyāḥ, karmasthakriyāḥ, ubhayasthakriyāś‍ceti ।</b></p>
<p>te <b>cāparispandasaparispandabhedāt</b> pratyekaṃ dvidhā bhūtvā caturviṃśatirjāyante ।</p>
<p>tatra svabhāvato'stistu udāsīnakartṛkatvād <b>aparispandaḥ</b> ।</p>
<p>karotiḥ prayuñjānakartṛkatvāt <b>saparispandaḥ ।</b></p>
<p>bhavatiḥ vikurvāṇakartṛkatvāt <b>saparispandāparispanda</b> iti sthitam ।</p>
<p>(<b>1. akarmakāḥ</b>) ato'styarthā bhavatyarthāś‍ca nyagbhavatayo nyagatayaś‍cākarmakā bhavanti । teṣu—</p>
<p>pūrve aparispandā yathā— bhidyate, svadate, vartate, prīyata iti ।</p>
<p>uttare saparispandā yathā— jāyate, vivardhate, X X X X X X te, sphuratīti ।</p>
<p>(<b>2. antaḥ karmakāḥ</b>) ta eva nyakkarotayo'ntaḥ karmakāḥ; teṣu —</p>
<p>pūrve aparispandā yathā— jīvati, mriyate, putrīyati, prāṇitīti ।
uttare saparispandā yathā— nṛtyati, śvasiti, bāṣpāyate, roditīti ।</p>
<p>(<b>3. arthāntarakarmakāḥ</b>) astikarotyarthāḥ karotibhavatyarthāś‍cārthāntarakarmakāḥ । teṣu —</p>
<p>pūrve aparispandā yathā— tarati kāṣṭhaṃ, tarati vipadaṃ, viparyasyati matiṃ,
viparyasyati hastamiti ।</p>
<p>uttare saparispandā yathā— vahati nadī, vahati bhāraṃ, patati parṇaṃ, patatyadhvānamiti ।</p>

<pb n="247"/>
<p>(<b>4. avivakṣitakarmakāḥ</b>) ta evānutkarotayo'pi avivakṣitakarmakāḥ । teṣu —</p>
<p>pūrve aparispandā yathā— saṃjñā saṃjñinyabhiniviśate, buddhistattvamabhiniviśate,
tīrtha upavisati, trirātramupavasatīti ।</p>
<p>uttare saparispapandā yathā— caitro hasati, maitraṃ hasati, cakraṃ bhramati, deśān bhramatīti ।</p>
<p>(<b>5. prasiddhakarmakāḥ</b>) utkarotayastu ta eva prasiddhakarmakāḥ । teṣu—</p>
<p>pūrve aparispandā yathā— vapatītyukte bījamiti gamyate, prasūta ityukte
garbhamiti gamyata iti ।</p>
<p>uttare saparispandā yathā— kṛṣatītyukte kṣetramiti gamyate, pariṇayatītyukte
kanyāmiti gamyata iti ।</p>
<p>(<b>6. dvikarmakāḥ</b>) satyevotkarotitve nyagastayo nyagbhavatayaś‍ca ta eva dvikarmakāḥ । teṣu—</p>
<p>pūrve aparispandā yathā— liṅgaṃ liṅginamavagamayati jñātāraṃ, jayati
śatamaśvānaśvasenamiti ।</p>
<p>uttare saparispandā yathā— gāṃ dogdhi payaḥ, vṛkṣamapacinoti phalānīti । evamete
ṣaṭ dviyogavikalpāḥ । paraṃ triyogavikalpāḥ ṣaḍbhavanti ।</p>
<p>(<b>7. prasiddhakartṛtāḥ</b>) tatrodastaya udbhavatayo vā prasiddhakartṛkāḥ । teṣu—</p>
<p>pūrve aparispandā yathā— dahatītyuttke vahniriti gamyate ।</p>
<p>uttare saparispandā yathā— kūjatītyukte (pika iti gamyate), (heṣata ityukte)
aś‍va iti gamyata iti ।</p>
<p>(<b>8. bhāvakartṛkāḥ</b>) nyagbhavatikarotayo nyagastikarotayo vā bhāvakartṛkāḥ । teṣu—
pūrve aparispandā yathā —corasya rujati, corasyāmayati, coraṃ jvarayati, coraṃ
saṃtāpayatīti ।</p>
<p>uttare saparispandā yathā— bhavati pakṣyati, bhavatyapākṣīt, bhavedapi bhavet,
syādapi syāditi ।</p>
<p>(<b>9. karmakartṛkāḥ</b>) udastinyakkarotaya udbhavatinyakkarotayo vā karmakartṛkāḥ । teṣu—</p>
<p>pūrve aparispandā yathā— dugdhe gaussvayameva, pras‍nute gaussvayameva, bhūṣayate
kanyā svayameveti ।</p>
<p>uttare saparispandā yathā—avakirate hastī svayameva, namate daṇḍaḥ svayameva,
ucchrayate daṇḍassvayameva, ārohayate hastī svayameveti ।</p>

<pb n="248"/>
<p>(<b>10. kartṛsthakriyāḥ</b>) udastikarotayaḥ udbhavatikarotayo vā kartṛsthakriyāḥ । teṣu—</p>
<p>pūrve aparispandā yathā—arhati pūjāṃ, jānāti varṇaṃ, paś‍yati rūpaṃ, śṛṇoti śabdamiti ।
uttare saparispandā yathā— gacchati, grāmam, ārohayatyaśvam iti ।</p>
<p>(<b>11. karmasthakriyāḥ</b>) nyagbhavatyutkarotayo nyagastyutkarotayo vā karmasthakriyāḥ । teṣu—</p>
<p>pūrve aparispandā yathā— dunoti śatruṃ, dhinoti mitraṃ, madayati suhṛdaṃ, sukhayati
sakhāyamiti ।</p>
<p>uttare saparispandā yathā— pacatyodanaṃ, bhinatti kusūlaṃ, saṃkṣṇute śastraṃ, takṣṇoti yūpamiti ।</p>
<p>(<b>12. ubhayasthakriyāḥ</b>) nyagbhavatyudastikarotayo nyagastyudbhavatikarotayo vā ubhayasthakriyāḥ । teṣu—</p>
<p>pūrve aparispandā yathā— labhate pūjāṃ, prāp‍noti dharmam . . . . . . . . . ।</p>
<p>uttare saparispandā yathā— bhuṅkta odanam, adhīte svādhyāyaṃ, tapyate tapaḥ,
sādhayati svargamiti ।</p>
<p>nanu ca bhavati pakṣyati, bhavatyapākṣīt, bhavedapi bhavet, syādapi syāditi
naitāvastibhavatyarthau, api tu sākṣādastibhavatī । tau cānupahitakriyābhidhāyakāviti
nopādhī bhavitumarhataḥ । ucyate— 'asa bhuvi', 'bhū sattāyām' iti dhātupāṭhādanu—
prayogavarjamārdhadhātuke'sterbhūvidhānāt saṅkara eveti vijñāyate । evamapi karotyarthānupraveśo
durupapādaḥ । so'pi kartṛtvānyathānupapatterupapatsyate ।</p>
<p>nanu ca bhavati pakṣyati, bhavatyapākṣīdityayaṃ laṭ‌prayoga eva । asti gacchāmo
vayamiti ca astiprayogo'pi bhāvakartṛkeṣu dṛś‍yate ।</p>
<p>naivam; nāsmābhirastibhavati bhāvakartṛkāvevocyete, api tu astibhavati—
kartāro'styādayaḥ pacatyādayaś‍ca । te hi rujatyādivadupādhiparā api astau kartāro
bhavanti । etāvām̐stu viśeṣaḥ, rujādīnāṃ kartṛtvaṃ tatpareṇaiva lakāreṇocyate, pacādīnāṃ
ca bhavatyastipareṇeti ।</p>
<p>(<b>kālopādhiḥ—12</b>)</p>
<p>yathā ca dhātvarthaḥ kriyopādhirevaṃ kālo'pi । yaduktam—</p>
<b><lg>
<l>kriyopādhiś‍ca san bhūtabhaviṣyad‌vartamānatāḥ ।1</l>
<l>parāparavibhāgārthāssa śaktīḥ pratipadyate ॥ 1 ॥</l>
</lg></b>
<!-- NOTES pg=248!-->
1. vāk‍yapadīye 3.9.37 iti karikāyā pūrvārddham ।

<pb n="249"/>
<p>sa bhūtādibhedā dvādaśadhā । tadyathā—</p>
<p><b>bhūtaḥ, bhūtānadyatanaḥ, bhaviṣyat, bhaviṣyadanadyatanaḥ, vartamānaḥ, vartamānānadyatanaḥ,
parokṣaḥ, atipannaḥ, avyaktaḥ, saṅkīrṇaḥ, prakīrṇaḥ, viprakīrṇa</b> iti ।</p>
<p>(<b>1. bhūtaḥ—6</b>) luṅādiviṣayo'pyatītamātraṃ <b>bhūtaḥ</b> ।</p>
<p>sa ṣoḍhā— bhūtaḥ, prakarṣabhūtaḥ, bhūtānadyatanaḥ, abhimānādyatanaḥ, prabandhādyatanaḥ,
sāmīpyādyatana iti ।</p>
<p>teṣvanirdhāritaviśeṣo <b>bhūtaḥ</b>, yathā— akārṣīt, niṣasāda, uvāsa, śuśrāva,
apakta, paktavāniti ।</p>
<p>śabdāntarāvagataprakarṣādanavekṣitānadyatanaparokṣādipratyayaḥ <b>prakarṣabhūtaḥ</b>, yathā—
avātsuriha purā chātrāḥ ।</p>
<p>vivakṣitānyāvadhiḥ <b>bhūtānadyatanaḥ</b>, yathā— agamāna ghoṣāt ।</p>
<p>rātriśeṣe jāgaraṇasaṃtatau <b>abhimānānadyatanaḥ</b>, yathā amutrāvātsam, sakalāṃ rātriṃ
jāgaritaḥ rātreraprabhātatvādadyatanimaṃ kālaṃ manyate ।</p>
<p>avivakṣitakriyāvirāmaḥ <b>prabandhādyatanaḥ</b>, yathā yāvajjīvaṃ bhṛśamannamadāt ।</p>
<p>vivakṣitakriyānantaryaḥ <b>sāmīpyādyatanaḥ</b>, yathā— yeyaṃ gatā paurṇamāsī
asyāmupādhyāyo'g‍nīnādhita । atrānantarayoḥ 'nānadyatanavat kriyāprabandha—
sāmīpyayoḥ' iti smaryate ।</p>
<p>(<b>2. bhūtānadyatanaḥ —6</b>) evaṃ laṅ‌nimittamavidyamānādyatano <b>bhūtānadyatanaḥ</b> ।</p>
<p>sa ṣoḍhā— sāmānyānadyatanaḥ, viśeṣānadyatanaḥ, abhijñānadyatanaḥ, prasiddha‍yaparokṣaḥ,
praś‍nāparokṣaḥ, ha—śaśvadaparokṣa iti । teṣu—</p>
<p>avivakṣitaparokṣatvādiḥ <b>sāmānyānadyatanaḥ</b> yathā— akarot, aśṛṇot, nyaṣīdat,
amutrāvasam, 'āsīdidaṃ tamobhūtam' rāmo vanamagacchaditi ।</p>
<p>padāntarāvagataparokṣatvādiviśoṣo <b>viśeṣānadyatanaḥ</b>, yathā— avasanniha purā chātrāḥ ।</p>
<p>'na yadi' ityabhijñāvacanaṃ lṛṅapavādo<b>'bhijñānadyatanaḥ</b>, yathā— smarasi devadatta
kāśmīreṣu yavadasāma ।</p>
<p>lokaprasiddherāropitāparokṣābhimānaḥ <b>prasiddha‍yaparokṣaḥ</b>, yathā—ajayajjayanto hūṇān ।</p>
<p>praś‍nopabhuktaparokṣatvaṃ <b>praś‍nāparokṣaḥ</b>, yathā— kimagacchad‌devadattaḥ ।</p>
<p>ha—śaśvadarthopakṣīṇaparokṣatvo <b>ha—śaśvadaparokṣaḥ,</b> yathā—iti ha akarot, śaśvadakaroditi ।</p>

<pb n="250"/>
<p>(<b>3. bhaviṣyat —6</b>) anāgatāmātraṃ lṛḍādiviśeṣo <b>bhaviṣyat</b> ।</p>
<p>sa ṣoḍhā— sāmānyabhaviṣyat, viśeṣabhaviṣyat, lipsābhaviṣyat, prabandhādyatanaḥ,
sāmīpyadyatanaḥ pravibhāgādyatana iti । teṣu —</p>
<p>anirdhāritānadyatanādiḥ <b>sāmānyabhaviṣyat</b>, yathā— kariṣyati, balirindro bhaviṣyati,
kadā gamiṣyasi, eṣa gamiṣyāmi, pakṣyan vrajati, pācakā vrajatīti ।</p>
<p>nirdhāritādyatvaviśeṣo <b>viśeṣabhaviṣyat</b>, yathā— adya gamiṣyāmīti ।</p>
<p>lipsopādhiko <b>lipsābhaviṣyat</b>, yathā— yo me bhikṣāṃ dāsyati sa svargaṃ lokaṃ
yāsyatīti ।</p>
<p>avivakṣitakriyāvirāmaḥ <b>prabandhādyatanaḥ</b>, yathā— yāvajjīvaṃ bhṛśamannaṃ dāsyatīti ।</p>
<p>vivakṣitakriyānantarya<b>ssāmīpyādyatanaḥ</b>, yathā— yeyamāgāminī paurṇamāsī
asyāmupādhyāyo'g‍nīnādhāsyatīti ।</p>
<p>'bhaviṣyati maryādāvacane'varasmin', 'kālavibhāge cānahorātrāṇām', 'parasminvibhāṣā'
iti <b>pravibhāgānadyatanaḥ</b>, yathā— yo'yamadhvā gantavya āpāṭaliputrāt tasya yadavaraṃ
kauśāmbyāstatrodanaṃ bhokṣyāmahe, yo'yamāgāmī saṃvatsarastasya yadavaramāgrahā—
yaṇyāstatra yuktā adhyeṣyāmahe, evaṃ parasminvibhāṣetyapi draṣṭavyamiti ।</p>
<p>(<b>4. bhaviṣyadanadyatanaḥ —6</b>) bhaviṣyannevāvidyamānādyatano luṇṇimittaṃ <b>bhaviṣyadanadyatanaḥ</b> ।</p>
<p>sa ṣoḍhā— sāmānyānadyatanaḥ, lip‍sānadyatanaḥ, paridevanānadyatanaḥ, parāvaravibhāgīyaḥ,
parāpravibhāgīyaḥ, (adhvavibhāṣīya) iti । teṣu—</p>
<p>anirdhāritakriyāprabandhaḥ <b>sāmānyānadyatanaḥ</b>, yathā— kartā kartārau kartāraḥ, kāritā
kāritārau kāritāra iti ।</p>
<p>śabdāntarāvagataviśoṣo <b>viśoṣānadyatanaḥ</b>, yathā— tvaṃ paktā ।</p>
<p>lip‍sopādhiko <b>lipsānadyatano</b> yathā yo me bhikṣāṃ dātā sa svargaṃ lokaṃ gantā ।</p>
<p>paridevanopādhikaḥ <b>paridevanānadyatanaḥ</b>, yathā— iyaṃ nu kadā gantā yaivaṃ pādau
nidadhāti, ayaṃ tu kadādhyetā ya evamanabhiyuktaḥ ।</p>
<p>'kālavibhāge cānahorātrāṇām' ityahorātraviṣayaḥ <b>parāparavibhāgīyaḥ</b>, yathā—
yo'yamāgāmī māsastasya yaḥ paraḥ pañcadaśarātrastatraudanaṃ bhoktāsmahe,
yo'yamāgāmī triṃśadrātrastasya yo'paraḥ pakṣastatra yuktā adhyetāsmahe ।</p>
﻿
<pb n="251"/>
<p>parasminvibhāṣetyanahorātrakāladhvamaryādāviṣayaḥ <b>parapravibhāgīyaḥ</b>, yathā—
yo'yamāgāmī saṃvatsarastasya yadavaramāgrahāyaṇyastatra pāṭaliputraṃ gantāsmaḥ ।</p>
<p>sa eva adhvavibhāṣāviṣayo<b>'dhvavibhāṣīyaḥ</b>, yathā— yo'yamadhvā gantavya
āpāṭaliputrāt tasya yatparaṃ kauśāmbyāḥ tatra saktūn pātāsma iti ।</p>
<p>(<b>5. vartamānaḥ —6</b>) avāp‍tāpracyutakriyāviṣayo laḍādinimittaṃ <b>vartamānaḥ</b> ।</p>
<p>(sa) ṣoḍhā— sāmānyavartamānaḥ, viśeṣavartamānaḥ, avirāmavartamānaḥ, pravṛttoparataḥ,
vṛttāvirataḥ, nitya(pra)vṛtta iti । teṣu—</p>
<p>anapekṣitavirāmādiviśeṣa<b>ssāmānya</b>vartamānaḥ, yathā— asti, bhavat, kurvāṇaḥ,
pacyamānaḥ, pavamānaḥ, kavacamudvahamāna iti ।</p>
<p>parokṣādiviṣayo <b>viśeṣavartamānaḥ</b>, yathā— atra vaṭe yakṣaḥ prativasati ।</p>
<p>vivakṣitakriyāprabandho<b>'virāmavartamānaḥ</b>, yathā— prāsādaṃ karoti ।</p>
<p>vivakṣitapravṛttivirāmaḥ <b>pravṛttoparataḥ,</b> yathā— jīvantaṃ mārayati ।</p>
<p>avivakṣitapravṛttivirāmo <b>vṛttāvirataḥ,</b> yathā— iha kumārāḥ krīḍanti ।</p>
<p>avicchinnapravṛttisaṃtāno <b>nityapravṛttaḥ,</b> yathā— tiṣ‍ṭhati parvata iti ।</p>
<p>(<b>6. vartamānānadyatanaḥ—6</b>) anāgatātikrāntakriyāsvapi padāntaraprayogāpāditavartamānatvāllaṭo
nimittamavidyamānānadyatano <b>vartamānānadyatanaḥ ।</b></p>
<p>sa ṣoḍhā— lipsāviṣayaḥ, āśaṃsāviṣaya, purāyogīyaḥ, smayogīyaḥ, ubhayayogīyaḥ,
anubhayayogīya iti । teṣu—</p>
<p><b>lipsāviṣayo</b> yathā— yo me bhikṣāṃ dadāti sa svargaṃ lokaṃ yāti, ko me
bhikṣāṃ dadāti, kassvargaṃ lokaṃ yāti; evaṃ kataro me bhikṣāṃ dadāti,
katamo me bhikṣāṃ dadāti ।</p>
<p><b>āśaṃsāviṣayo</b> yathā— devaś‍ced varṣati saṃpadyante śālayaḥ ।</p>
<p><b>purāyogīyo</b> yathā— vasantīha purā chātrāḥ ।</p>
<p><b>sma—yogīyo</b> yathā— iti smopādhyāyaḥ kathayati ।</p>
<p><b>ubhayayogīyo</b> yathā— naḍena sma purādhīyate ।</p>
<p><b>anubhayayogīyo</b> yathā— bhāṣate rāghavastadeti ।</p>
﻿
<pb n="252"/>
<p>(<b>7. parokṣaḥ —6</b>) bhūta eva liḍ‌viṣayo'kṣāṇāṃ paraḥ <b>parokṣaḥ</b> ।</p>
<p>sa ṣoḍhā— svaparokṣaḥ, paraparokṣaḥ, svaparaparokṣaḥ, manaḥparokṣaḥ, 1pramāṇaparokṣaḥ,
nirṇayaparokṣa iti । teṣu—</p>
<p><b>svāpekṣayā</b> parokṣo yathā— cakāra, cakāra(jahāra), cakāsāñcakāra, ūṣuriha purā
chātrā iti ।</p>
<p>parāpekṣayā <b>paraparokṣo</b> yathā kaḥ kaliṅgān viveda, ko brāhmaṇān dadarśa, nāhaṃ
kaliṅgān jagāmeti ।</p>
<p>ubhayāpekṣayā <b>svaparaparokṣo</b> yathā—jaghāna kaṃsaṃ vāsudevaḥ, dadāha tripuraṃ haraḥ,
mamātha vṛtraṃ maghaveti ।</p>
<p>smaraṇāpekṣayā <b>manaḥparokṣo</b> yathā—iti cakāra, śaśvac‍cakāra, iti ha śaśvac‍cakāreti ।2
'praś‍ne cāsannakāla' (3.2.117) iti <b>nirṇayaparokṣo</b> yathā—</p>
<b><lg>
<l>kiṃ sā jagāma tatpārś‍vaṃ kimuvāca yathocitam ।</l>
<l>sa kiṃ śuśrāva tad‍vākyamiti pṛcchāmi kiṃ sakhi! ॥ 2 ॥</l></lg></b> iti ।
<p>(<b>8. atipannaḥ —6</b>)</p>
<p>bhaviṣyad‍bhūtavartamānakriyātipattiviṣayo lṛṅ‌nimittama(pra)tipannaḥ (mabhā.3.3.139) ।
sa ṣoḍhā— bhaviṣyad‍bhūtavartamānakriyātipattīnāṃ śuddhamiśrabhedāt ।</p>
<p>tatra kenacilliṅgena <b>bhaviṣyantīṃ śuddhāmeva kriyātipattimavagamya</b> prayuṅ‌kte, yathā—
api vajrāhatenāpatiṣyat, kathaṃ nāma tatrabhavān vṛṣalamayājayiṣyat, dakṣiṇena
cedayāsyat na śakaṭaṃ paryābhaviṣyat । yathā ca—</p>
<b><lg>
<l>yadi sadbhiḥ pradiṣ‍ṭena pathā samacariṣyatha ।</l>
<l>na te samacariṣyanna caraṇānte vibhūtayaḥ ॥ 3 ॥</l>
</lg></b>
<p>evaṃ miśrāmapi yathā—(mavīca. 1.27)</p>
<b><lg>
<l>rāmāya puṇyamahase sadṛśāya sītā dattaiva dāśarathicandramase'bhaviṣyat ।</l>
<l>āropaṇena paṇamapratikāryamāryastraiyambakasya dhanuṣo yadi nā'kariṣyat ॥ 4 ॥</l>
</lg></b>
<p>kenacilliṅgenānītāṃ kriyātipattiṃ śuddhāmevāvagamya prayaṅ‌kte, yathā—na śraddadhe yat tatrabhavān
vṛṣalamayājayaṣyit, na saṃbhāvayāmi tatra nāmābhokṣyata bhavān । yathā ca— (kirātā. 13.49)</p>
<!-- NOTES pg=252!-->
1–2. udāhṛteṣu 'jo. rā. ce.' ityeṃṣu vismṛtāyāsmai pramāṇaparokṣāya 'bhuk‍tā mayā hi giraya' iti
(kama.) iti bhairavānandok‍tirūpayujyeta ।
﻿
<pb n="253"/>
<b><lg>
<l>durvacaṃ tadatha mā sma bhūnmṛgastvayyasau yadakariṣyadojasā ।</l>
<l>nainamāśu yadi vāhinīpatiḥ pratyapatsyata sitena patriṇā ॥ 5 ॥</l>
</lg></b>
<p>evaṃ miśrāmapi— (raghu. 7.14)</p>
<b><lg>
<l>paraspareṇa spṛhaṇīyaśobhaṃ na cedidaṃ dvandvamayojayiṣyat ।</l>
<l>asmin dvaye rūpavidhānayat‍naḥ patyuḥ prajānāṃ vitatho'bhaviṣyat ॥ 6 ॥</l>
</lg></b>
<p>kenacit pramāṇena <b>vartamānāmapi kriyātipattiṃ</b> śuddhāmevāvagamya prayuṅkte, yathā
utākariṣyat, apyakariṣyat । yathā ca —</p>
<b><lg>
<l>gamadhāsyat kathaṃ nāgo mṛṇālamṛdubhiḥ phaṇaiḥ ।</l>
<l>ārasātalamūlāt tvamavālambiṣyathā na cet ॥ 7 ॥</l></lg></b> (kusaṃ. 6.68)
<p>evaṃ miśrāmapi yathā—</p>
<b><lg>
<l>amaṅkṣyad vasudhā toye cyutaśailendrabandhanā ।</l>
<l>nārāyaṇa iva śrīmān yadi tvaṃ nādhariṣyathāḥ ॥ 8 ॥</l></lg></b> iti ।
<p>(<b>9. avyak‍taḥ —6</b>) tirobhūtabhūtabhaviṣyadādiviśeṣo<b>'vyaktaḥ</b> । ṣoḍhā—<b>liṅ‍‌viṣayaḥ,
loḍ‌viṣayaḥ, laḍ‌viviṣayaḥ, lṛḍ‌viviṣayaḥ, tavyādiviṣayaḥ, tumunādiviṣayaś‍ceti</b> । teṣu—</p>
<p><b>liṅ‌viṣayo</b> yathā kaṭaṃ kuryāt, ciraṃ jīvyāt, kathaṃ tatrabhavān vṛṣalaṃ yājayet,
api śirasā parvataṃ bhindyāt, saṃbhāvayāmi bhuñjīta bhavān, kālo yad‌bhuñjīta bhavāniti ।</p>
<p><b>loḍ‌viṣayo</b> yathā—upādhyāyaś‍cedāgacchati āgantā āgamiṣyati vā atha tvaṃ
chando'dhīṣva । ūrdhvaṃ muhūrtādupādhyāyaś‍cedāgacchet āgacchati āgantā āgamiṣyati vā
atha tvaṃ vyākaraṇamadhīṣva, kurū kaṭaṃ prāp‍taste kālaḥ alavīt laviṣyasi veti ।</p>
<p><b>laḍ‌viṣayo</b> yathā— kadā bhuṅkte karhi bhuṅkte, api tatrabhavān vṛṣalaṃ
yājayati, jātu tatrabhavān vṛṣalaṃ yājayati, kac‍cijjīvati me mātā, kaṃ vā
vibhūtayo na madayantīti ।</p>
<p><b>lṛḍ‍‌viṣayo</b> yathā— andho nāma parvatamārokṣyati, uta daṇḍaḥ patiṣyati, kataro
nāma vṛṣalaḥ yaṃ tatrabhavān vṛṣalaṃ yājayiṣyati, na marṣayāmi na śraddadhe nāvakalpayāmi
yat tatrabhavān vṛṣalaṃ yājayiṣyati, kiṃ kila tatrabhavān vṛṣalaṃ yājayiṣyati (iti)
'pratyekaṃ viniyuktātmā kathaṃ na jñāsyasi prabho' (kusaṃ.2.31), iti ।</p>
<p><b>tavyādiviṣayo</b> yathā— svādhyāyo'dhyetavyaḥ, brāhmaṇo na hantavyaḥ, pitaro
vandanīyāḥ, guravo mānanīyāḥ, kṛtyaṃ na bhāvayet, kāryaṃ na kuryāditi ।</p>
﻿
<pb n="254"/>
<p><b>tumunādiviṣayo</b> yathā—bhoktumaicchat icchati eṣiṣyati vā, bhuktvā avrājīt
vrajati vrajiṣyati vā, adhītyās‍nāsīt s‍nāti s‍nāsyati vā, coraṅkāramākrukṣat ākrośati
ākrokṣyati vā, pāyaṃpāyamāsiṣ‍ṭa āste āsiṣyate vā, raipoṣamapuṣat puṣyati pokṣyati veti ।</p>
<p>(<b>10.saṅkīrṇaḥ—6</b>) kālāntarasampṛktassaṅkīrṇaḥ; saṅkaraś‍cānekākāratvādiyattayā na śakyate
nirdeṣṭumiti bhaṅganirvāhārthaṃ tu ṣoḍhaivodāhriyate । sa—</p>
<p><b>bhūtabhūtānadyatanayoḥ</b> yathā— anyebhyo vā abhuṅkṣmahi ।</p>
<p><b>bhaviṣyadbhaviṣyadanadyatanayoḥ</b> yathā— adya śvo vā gamiṣyati ।</p>
<p><b>bhūtabhaviṣyadanadyatanayoḥ</b> yathā— ag‍niṣ‍ṭomayājī asya putro janitā । (3.4.1)</p>
<p><b>bhūtānadyatanabhaviṣyatoḥ</b> yathā— bhāvikṛtyamāsīt ।</p>
<p><b>vartamānaparokṣayoḥ</b> yathā— (kusaṃ. 3.72)</p>
<b><lg>
<l>krodhaṃ prabho saṃhara saṃhareti yāvad‌giraḥ khe marūtāṃ caranti ।</l>
<l>tāvat sa vahnirbhavanetrajanmā bhasmāvaśeṣaṃ madanaṃ cakāra ॥ 9 ॥</l>
</lg></b>
<p><b>bhaviṣyad‍vartamānaparokṣāṇāṃ</b> yathā— (māgha. 3.74)</p>
<b><lg>
<l>sādopamurvīmaniśaṃ nadanto yaiḥ plāvayiṣyanti samantato'mī ।</l>
<l>tānyekadeśānnibhṛtaṃ payodhesso'mbhāṃsi meghān pibato dadarśa ॥ 10 ॥</l>
</lg></b>
<p>(<b>11. prakīrṇaḥ</b>) vartamānasya bhaviṣyad‍bhūtayoranuveśe <b>prakīrṇaḥ</b> । sa</p>
<p><b>bhaviṣyadanupraveśe āśaṃsāyāṃ</b> yathā— upādhyāyaś‍cedāgacchati yuktā vyākaraṇamadhīmahe ।</p>
<p><b>lipsāyāṃ</b> yathā— kopayato bhojayati (kaṃ bhavanto bhojayanti) ।</p>
<p><b>yāvatpurāyoge</b> yathā— yāvad bhuṅkte, purā vrajati ।</p>
<p><b>sāmīpye</b> yathā— kadā grāmaṃ gamiṣyasi, eṣa gacchāmi, gacchantameva māṃ
viddhi । evaṃ</p>
<p><b>bhūtānupraveśe'pi;</b> bhūtasāmīpye yathā— ayi bhoḥ kaṭamakārṣoḥ, kaṭaṃ devadatta nanu
karomi, ayaṃ nu karomīti ।</p>
<p>(<b>12. viprakīrṇaḥ</b>) bhaviṣyato bhūtānupraveśe bhūtasya bhaviṣyadanupraveśo <b>viprakīrṇaḥ ।</b> sa
<b>bhaviṣyato bhūtānupraveśe</b> yathā— smarasi devadatta kāśmīreṣu vatsyāmaḥ, abhijānāsi
kaliṅgeṣu vatsyāmaḥ tatraudanaṃ bhokṣyāmahe, smarasiyat kāśmīreṣu vatsyāmaḥ yat
tatraudanaṃ bhokṣyāmaha iti । yathā vā—(māgha. 1.68)</p>
﻿
<pb n="255"/>
<b><lg>
<l>smaratyado dāśarathirbhavan bhavānamuṃ vanāntād vanitāpahāriṇam ।</l>
<l>payodhimābaddhacalajjalāvilaṃ vilaṅghya laṅkāṃ nikaṣā haniṣyati ॥ 11 ॥</l></lg></b> iti ।
<p>bhūtasya bhaviṣyadanupraveśe yathā— māsma kārṣīḥ, māsma karoḥ (mabhā. 3.3.176),
devaś‍ced vṛṣ‍ṭassampannāḥ śālayaḥ iti (mabhā. 3.3.133) ।</p>
<p>yathā vā—</p>
<b><lg>
<l>apakartā'hamasmīti mā te manasi bhūd bhayam ॥ 12 ॥</l></lg></b> (kāā.2.293)
<b><lg>
<l>mā sma sīmantinī kācijjanayet putramīdṛśam ॥ 13 ॥</l></lg></b> (rāmā.2.53.21)
<b><lg>
<l>jātaś‍cāyaṃ mukhenduste bhrukuṭīpraṇayī punaḥ ।</l>
<l>gataṃ ca vasudevasya kulaṃ nāmāvaśeṣatām ॥ 14 ॥</l></lg></b>(hava. rāghavaḥ)iti ।
<p>atha kathaṃ nityapravṛttasya vartamānaprāp‍tāvapi tasthuḥ sthāsyanti girayaḥ, mārge
kūpo'bhūt, kūpo bhaviṣyatīti bhūtabhaviṣyatkālaviṣayaḥ prayogo bhavati ।</p>
<p>ucyate hehayādivaṃśeṣu ye rājāno babhūvuḥ, teṣāṃ yāḥ kriyāḥ tāsāmatītatvāt
tatsambandhavivakṣāyāṃ bhūtakālaviṣayaṃ pratyayaṃ prayuṅkte, hehayarājye'pi parvatā itthameva
tasthuriti । tathā āgāmimanvantareṣu ye rājāno bhaviṣyanti teṣāṃ yāḥ kriyāstāsāṃ
bhaviṣyatvāt tatsambandhavivakṣāyāṃ bhaviṣyatkālaviṣayaṃ pratyayaṃ prayuṅkte; yadā
balirindro bhaviṣyati tadāpītthameva parvatāḥ sthāsyantīti ।</p>
<p>evaṃ kūpasyāpi bhūtabhaviṣyaddarśanakriyāsambandhād abhūd bhaviṣyatīti
kriyābhisambandho na vikalpyata iti ॥</p>
<p>(<b>prakṛtyarthopādhiḥ = upagrahaḥ</b>)</p>
<p><b>upagraho</b>'pi prakṛtyarthopādhireva ।</p>
<p>kaḥ punarasau ?</p>
<p><b>parasmaipadātmanepadobhayapadināmātmanepadaparasmaipadayoganimittamarthaviśeṣaḥ</b> । taduktam—</p>
<b><lg>
<l>ya ātmanepadād bhedaḥ k‍vacidarthasya gamyate ।</l>
<l>parasmaipadato vāpi manyante tamupagraham ॥ 15 ॥</l></lg></b> (vāpa. 3.12.1)
<p>yathā— nāthati nāthate, śapati śapate, āhvayati āhvayate, pratijānāti
pratijānīta iti । atra 'āśiṣi nāthaḥ' {3.1.21 (7)}, 'śapaḥ śapathe'
'spardhāyāmāṅaḥ' (1.3.30—31), 'sampratibhyāmanādhyāne' hvaḥ (1.3.44, 46) jñaḥ
iti ātmanepadam; śeṣe parasmaipadamityarthabhedāḥ । evaṃ —</p>

<pb n="256"/>
<p>muṇḍo bhīṣayate, kuñcikayainaṃ bhāyayati, jaṭilo vismāpayate, matyainaṃ vismāpayati ।
śyeno vartikāmullāpayate, kastvāmullāpayati, saṃpravadante grāgyāḥ, saṃpravadanti śakunaya
iti । atra 'bhīsmyorhetubhaye', 'liyaḥ sammānanaśālinī— karaṇayoś‍ca', 'vyaktavācāṃ
samuc‍cāraṇe' vadaḥ (iti) ātmanepadam, śeṣe parasmaipadamityarthabhedaḥ । evamanyadapyūhanīyam ।</p>
<p>nanu ca 'ya ātmanepadād bhedaḥ k‍vacidarthasya gamyata' iti, atra kavacid‍grahaṇaṃ
kimartham ?</p>
<p>ucyate parasmaipadātmanepadobhayapadināmātmanepadaparasmaipadobhayapadayogaḥ ṣaṭ‍prakāro
bhavati— <b>'prakṛtinimittaḥ, prakṛtyarthanimittaḥ, pratyayanimittaḥ, pratyayārthanimittaḥ,
upaskāranimittaḥ, upaskārārthanimitta</b>ś‍ca । tatrārthanimitteṣu yathāyogamarthāvagatihetutvaṃ
vidyate । śeṣeṣu tu na vidyate iti 'k‍vacid—'grahaṇena jñāpayati । tatra—</p>
<p>(<b>ātmanepadayoge</b>)</p>
<p><b>ātmanepadayogaḥ prakṛtinimitto</b> yathā—'anudāttaṅita ātmanepadam' (1.3.12);
'sanaḥ' 'smṛdṛśibhyām', edhate, cyavate, susmūrṣate, didṛkṣata iti ।</p>
<p><b>prakṛtyarthanimitto</b> yathā— 'prakāśanastheyākhyayoś‍ca' (1.3.23), 'bhujo'navane'
(1.3.66), 'gṛdhivañcyoḥ pralambhane' (1.3.69), 'karmavyatīhāre' (1.3.14) tiṣṭhate,
bhuṅkte, gandhayate, vyatilunīta iti ।</p>
<p><b>pratyayanimitto</b> yathā—'śadeśśitaḥ' (1.3.60), 'mriyaterluṅ‍‌liṅoś‍ca'
(1.3.61), śīyate, mriyate, amṛta, mṛṣīṣṭeti ।</p>
<p><b>pratyayārthanimitto</b> yathā— 'bhāvakarmaṇorātmanepadam' (1.3.13) karmakartari
phalavatkartari ca, āsyate, pacyate, vipacyate, pacata iti ।</p>
<p><b>upaskāranimitto</b> yathā— 'viparābhyāṃ jeḥ' (1.3.19), 'samavapravibhyaḥ sthaḥ' (1.3.22),
'samastṛtīyāyuktāt' (1.3.54), 'mithyopapadāt tkṛño'bhyāse' (1.3.71), vijayate,
parājayate, saṃtiṣṭhate, avatiṣṭhate, pratiṣṭhate, vitiṣṭhate, aśvena sañcarate, padaṃ mithyā kārayate ।</p>
<p><b>upaskārārthanimitto</b> yathā— 'veḥ pādaviharaṇe' (1.3.41), 'āṅo jyotirudgamane',
'upānmantrakaraṇe' (1.3.25), 'dāṇaś‍ca sā cec‍caturthyarthe' (1.3.55), vikramate rājā,
ākramante jyotīṣi, sāvitryopatiṣṭhate, dāsyā saṃprayacchata iti ।</p>

<pb n="257"/>
<p>(<b>parasmaipadayoge</b>)</p>
<p><b>prakṛtinimittaḥ parasmaipadayoge</b> yathā— 'śeṣātkartari parasmaipadam' (1.3.78)
bhavati, vyatihasanti, vyatiharanti parasparasya vyatilunanti ।*</p>
<p><b>pratyayārthanimitto</b> yathā— 'kuṣirajoḥ prācāṃ śyan parasmaipadaṃ ca' (3.1.90)
'śeṣāt kartari parasmaipadam' । rajyati vastraṃ svayameva, kuṣyati pādassvayameva, rajati
vastram, kuṣṇāti pādamiti ।</p>
<p><b>upaskāranimitto</b> yathā— 'anuparābhyāṃ kṛñaḥ' (1.3.79), 'itaretarānyonyopa—
padāc‍ca' (1.3.16), anukaroti, parākaroti, itaretarasya vyatilunanti, anyonyasya
vyatilunantīti ।</p>
<p><b>upaskārārthanimitto</b> yathā— 'samo'kūjane' (1.3.21vā.1) 'āṅo do'nāsya—
viharaṇe' (1.3.20), 'udo'nūrdhvakarmaṇi' (1.3.24), prāderajādyantarādyujerayajñāpātreṣu,
saṃkrīḍanti śakaṭāni, vyāghro mukhaṃ vyādadāti, āsanāduttiṣṭhati, yajñapātrāṇi prayunaktīti ।</p>
<p>(<b>ubhayapadaprayoge</b>)</p>
<p><b>ubhayapadaprayoge prakṛtinimitto</b> yathā— 'vā kyaṣaḥ' (1.3.90), aprādervā,
lohitāyati lohitāyate, krāmati kramata iti ।</p>
<p><b>prakṛtyarthanimitto</b> yathā—'vibhāṣākarmakāt' (1.3.85), 'vibhāṣā vipralāpe'
(1.3.50), uparamati uparamate, saṃpravadanti mauhūrtāḥ, saṃpravadante mauhūrtā iti ।</p>
<p><b>pratyayanimitto</b> yathā—'dyud‌bhyo luṅi' (1.3.91), 'vṛd‍bhyaḥ syasanoḥ'
(1.3.92), adyutat adyotiṣṭa, vartsyati, vartiṣyata iti ।</p>
<p><b>pratyayārthanimitto</b> yathā— rajyati rajyate, kuṣyati kuṣyate, 'kuṣirajoḥ prācāṃ
śyan', 'parasmaipadaṃ ca karmakartari' iti ।</p>
<p><b>upaskāranimitto</b> yathā— 'upasargādasyatyūhyorvā' (1.3.29 vā. 3), udasyati
udasyate, samūhati samūhata iti ।</p>
<p><b>upaskārārthanimitto</b> yathā 'vā lipsāyām' (1.3.25 vā. 2), 'vibhāṣopapadena
pratīyamāne' (1.3.77); bhikṣuko brāhmaṇakulamupatiṣṭhati upatiṣṭhate, brāhmaṇassvaṃ yajñaṃ
yajati, yajata iti ।</p>
<!-- NOTES pg=257!-->
* parasmaipadayoge prakṛtyarthanimittaḥ pratyayanimittaś‍ceti bhedāvimau na spṛṣṭau ।

<pb n="258"/>
<p>evamanye'pi <b>hetulakṣaṇābhīkṣṇyabhṛśārthagarhākauṭilyalasākalyapūrvakālatādarthyādayaḥ
prakṛtyarthopādhiviśeṣā</b> veditavyāḥ, yathā— adhīyāno vasati, pacannāste, punaḥ punaḥ
paṭhati pāpaṭhyate, punaḥ punaḥ pacati pāpacyate, garhitaṃ dahati dandahyate, kuṭilaṃ krāmati
caṅkramyate, kanyādarśaṃ varayati, bhuktvā vrajati, bhoktuṃ vrajati iti । evamete
dhāturūpāyāḥ prakṛterarthopādhayaḥ ॥</p>
<p>(<b>pratyayārthopādhiḥ</b>)</p>
<p><b>pratyayarūpāyāḥ</b> svapratyayārthopādhaya <b>evopādhayo</b> bhavanti ।</p>
<p><b>prātipadikarūpāyāstu</b> svārthadravyaliṅgasaṅkhyāparimāṇakārakasaṃbandhasaṃbodhanasahārtha—
tādarthyahetulakṣaṇādaya <b>upādhayo</b> vidyante । te tu pratyayārthopaskārārthaprātipadikā—
rtheṣvanantarameva varṇayiṣyanta iti neha pratanyante ।</p>
<p>atha <b>pratyayārthopādhiḥ</b> tatra kārakopādhiṣu puruṣa uktaḥ; saṅkhyā tvagrato'bhidhāsyate ।
apare'pi cāsya vidhinimantraṇāmantraṇādhīṣṭasaṃpraś‍naprārthanapraiṣātisargaprāptakālaśaktyarha—
garhādayaḥ <b>upādhayo</b> bhavanti । tadyathā— ag‍nihotraṃ juhuyāt, iha bhavān bhuñjīta, iha
bhavānānāsīt, bhavānmāṇavakamadhyāpayet, kiṃ nu khalu vyākaraṇamadhīyīya itaḥ uta
chandaḥ, labheyāhaṃ bhikṣām; āśaṃsanamapi prārthanamevaḥ ciraṃ jīvyāḥ, grāmaṃ gaccha,
gacchānujñāto'si, kuru kaṭaṃ prāptaste kālaḥ kaṭakaraṇe, bhavān khalu śatruṃ hanyāt,
tatrabhavān khalu bhāraṃ vahet, kathaṃ nāma tatrabhavān vṛṣalaṃ yājayediti ।</p>
<p>evamanye'pi tacchīlataddharmatatsādhukārihetvānulomyaśaktivayovacanākṛcchrānudyamana—
śilpilakṣaṇaliṅgādayo'vagantavyāḥ । yathā— vaditā janāpavādān, muṇḍayitāraḥ śrāviṣṭhāyanāḥ
vadhūmūḍhām, kanyāmalaṅkariṣṇuḥ, yaśaskarī vidyā, ājñākarī bhāryā, hastigh‍no bhaṭaḥ,
kavacaharaḥ kṣatriyakumāraḥ, dhārayannupaniṣadam, aṃśaharassutaḥ, nartakī veśyā,
jāyāgh‍nastilakaḥ, vyāsasya vacanaṃ, pāṇineruktiḥ, kālidāsasya prabandha iti ।</p>
<p><b>athobhayopādhiḥ</b> । so'pi saṃjñājātiprabhāsaparimāṇadyūtābhreṣabhāṣācchandomantra—
brāhmaṇāśīrutkrośādibhedādanantaprakāraḥ । tadyathā 'kticktau ca saṃjñāyām' (3.3.174),
bhadrabhūtirdevadatta iti, hastā puroḍhā (hastī puruṣaḥ?) iti । 'dvitīyā brāhmaṇe'
(2.3.60) gāmasya tadahassabhāyāṃ dīvyeyuḥ, paṣṭhauhīṃ dīvyatīti; āśiṣi vun,
jīvatāt jīvakaḥ, nandatāt nandaka iti । 'māṅ‌yākrośe' (3.2.126 vā.6),
'ākrośe nañyaniḥ' (3.3.112),</p>

<pb n="259"/>
<b><lg>
<l>mā jīvan yaḥ parāvajñāduḥkhadagdho'pi jīvati ।</l>
<l>tasyājananirevāstu jananīkleśakāriṇaḥ ॥ 16 ॥</l></lg></b> māgha.2.45 iti ।
<p>evamanye'pyasūyāsaṃmatikoṣakutsanabhartsanābādhaprakārākṛcchraparyāyārhaṇotpatti—
prabhṛtayo'vagantavyāḥ । teṣu —</p>
<p><b>asūyā</b> yathā— māṇavaka 3 māṇavaka, abhirūpaka3 abhirūpaka, riktaṃ te ābhirūpyam ।</p>
<p><b>saṃmatiḥ</b> yathā— māṇavaka 3 māṇavaka, abhirūpaka3 abhirūpaka śobhanaḥ khalvasi ।</p>
<p><b>kopo</b> yathā— māṇavaka 3 māṇavaka, avinītaka3 avinītaka idānīṃ jñāsyasi jālma ।</p>
<p><b>kutsanaṃ</b> yathā— śaktike 3 śaktike, yaṣṭike 3 yaṣṭike riktā te śaktiḥ ।</p>
<p><b>bhartsanaṃ</b> yathā— cora 3 cora, vṛṣala 3 vṛṣala ghātayiṣyāmi tvām ।</p>
<p><b>ābādho</b> yathā— gatagatā naṣṭanaṣṭā priyāyā gamanādinā ।</p>
<p>pīḍyamānaḥ kaś‍cidevaṃ prayuṅkte ॥</p>
<p><b>prakāro</b> yathā— paṭupaṭu, bhītabhīta, paripūrṇaguṇena nyūnaguṇasyopamāne satyevaṃ bhavati ।</p>
<p><b>akṛcchraṃ</b> yathā— sukhasukhena dadāti, priyapriyeṇa dadāti, apīḍyamāno dadātītyarthaḥ ।</p>
<p><b>paryāyādayo</b> yathā— bhavataśśāyikā, arhati bhavānikṣubhakṣikām, ikṣubhakṣikāṃ me
dhārayasi, udapādīkṣubhakṣikā iti ।</p>
<p>sarvo'pi cāyamupādhiprapañcastridhaivākhyāyate <b>dharmyupādhiḥ, dharmopādhiḥ, prakīrṇopādhiś‍ca</b> ।</p>
<p>tatra kṛñaḥ stambaśakṛd‍bhyāṃ vrīhivatsayorin, stambakarṇayo ramijapoḥ (3.2.13)
hastisūcakayorityādi (3.2.13 vā.) <b>dharmyupādhiḥ</b> yathā—</p>
<b><lg>
<l>vrīhisstambakariḥ kṣetre gṛhe vatsaśśakṛtkariḥ ।</l>
<l>janaḥ karṇejapo rājye mattasstamberamo vane ॥ 17 ॥</l></lg></b> (3.2.24)
<p>'prajane sarteḥ' ap (3.3.71), 'samudorajaḥ paśuṣu' (3.3.69) <b>dharmopādhiḥ</b> yathā—</p>
<b><lg>
<l>samajassyād gavāṃ gobhirukṣṇāmudaja ukṣabhiḥ ।</l>
<l>bhavatyapasare yasyāssaiṣā me gomatallikā ॥ 18 ॥</l>
</lg></b>
<p>'manyakarmaṇyanādare vibhāṣā'prāṇiṣu' (2.3.17), 'ṣaṣṭhī cānādare' (2.3.38),
adhike bhāvalakṣaṇe iti <b>prakīrṇopādhiḥ</b> yathā—</p>
<b><lg>
<l>manyate na tṛṇāyāpi (sarvasa)vaṃ paśyatoharaḥ ।</l>
<l>miṣatsu lokapāleṣu haviḥ pibati so'dhvare ॥ 19 ॥</l></lg></b> (hava.)

<pb n="260"/>
<p>(<b>6. pradhānam</b>)</p>
<p><b>tiṅkṛttaddhitābhidheyapratyayārthaḥ pradhānaḥ ।</b>
sa tridhā— <b>(1) svārthaḥ, (2) sambandhī, (3) kārakaṃ</b> ceti । teṣu —</p>
<p>(<b>1.svārthaḥ</b>)</p>
<p><b>prakṛtyartha eva svārthaḥ</b> ।</p>
<p>sa tridhā <b>(1) dhātvarthaḥ, (2) prātipadikārthaḥ, (3) śeṣaś‍ca</b> । tatra—</p>
<p><b>(1) dhātvartha</b>strividhaḥ — <b>bhāvaḥ, kriyā kārakaṃ</b> ca । teṣu—
<b>bhāvo</b> dvidhā— sattvabhūto'sattvabhūtaś‍ca । tayoḥ
liṅgasaṅkhyāyogī <b>sattvabhūto</b> yathā—</p>
<b><lg>
<l>avacanaṃ vacanaṃ priyasannidhāvanavalokanameva vilokanam ।</l>
<l>avayavāvaraṇaṃ ca yadaṃśukavyatikareṇa tadaṅgasamarpaṇam ॥ 20 ॥</l>
</lg></b>
<p>aliṅgasaṅkhyo<b>'sattvabhūto</b> yathā—</p>
<b><lg>
<l>api prasannena maharṣiṇā tvaṃ samyagvinīyānumato gṛhāya ।</l>
<l>kālo hyayaṃ saṃkramituṃ dvitīyaṃ sarvopakārakṣamamāśramaṃ te ॥ 21 ॥</l></lg></b>(raghu.5.10)
<p><b>kriyā</b> dvidhā— śuddhā saṅkīrṇā ca । tayoḥ—
kārakāsaṃpṛktā <b>śuddhā</b> yathā—</p>
<b><lg>
<l>pallavopamitisāmyasapakṣaṃ daṣṭavatyadharabimbamabhīṣṭe ।</l>
<l>paryakūji sarujeva taruṇyāstāralolavalayena kareṇa ॥ 22 ॥</l></lg></b> (māgha.10.53)
<p>kartṛtvāpannasādhyarūpā <b>saṅkīrṇā</b> yathā—</p>
<b><lg>
<l>kucadvandve tanvi! dvipakalabhakumbhasthalatulāṃ
dadhāne'smin kasyā na yuvatiṣu cittasya rujati ।</l>
<l>tavorvoryugme vā hṛtaruciracāmīkararucau
vikarṣatyūṣmāṇaṃ kamiha na yuvānaṃ jvarayati ॥ 23 ॥</l>
</lg></b>
<p><b>kārakaṃ</b> dvidhā— niyatadhātuviṣayamaniyatadhātuviṣayaṃ ca ।</p>
<p>tayo<b>rniyatadhātuviṣayaṃ</b> yathā— (kirātā. 3.66)</p>
<b><lg>
<l>tuṣāraleśākulitotpalābhe paryaśruṇī maṅgalabhaṅgabhīruḥ ।</l>
<l>agūḍhabhāvāpi vilokane sā na locane mīlayituṃ viṣehe ॥ 24 ॥</l>
</lg></b>
﻿
<pb n="261"/>
<p><b>aniyatadhātuviṣayaṃ</b> yathā— (śāku. 2.12)</p>
<b><lg>
<l>abhimukhe mayi saṃhṛtamīkṣitaṃ hasitamanyanimittakṛtodayam ।</l>
<l>vinayavāritavṛttiratastayā na vivṛto madano na ca saṃvṛtaḥ ॥ 25 ॥</l>
</lg></b>
<p>(<b>2</b>) <b>prātipadikarthaḥ</b> trividhaḥ vyakto'vyaktassaṃdigdhaś‍ca । teṣu —</p>
<p>pratyayotpādānutpādayoraviśiṣ‍ṭo <b>vyaktaḥ</b> । sa dvidhā talliṅgo'nyaliṅgaś‍ca । tayoḥ—</p>
<p><b>talliṅgo</b> yathā— mana eva mānasam, bandhureva bāndhavaḥ, yava eva yāvaka iti ।</p>
<p><b>anyaliṅgo</b> yathā— upāya eva aupayikam, deva eva devatā, devataiva daivatamiti ।</p>
<p><b>avyakto</b> dvidhā— ujjhitasvarūpo'nujjhisvarūpaś‍ca । tatra</p>
<p><b>ujjhitasvarūpo</b> yathā—'veśśālacchaṅkaṭacau' (5.2.28), 'saṃprodaś‍ca kaṭac'
(5.2.29), 'upādhibhyāṃ tyakannāsannārūḍhayoḥ' (5.2.34) iti yathā—
viśālaṃ, viśaṅkaṭaṃ, prakaṭaṃ, vikaṭam, upatyakā, adhityakā iti ।
atropasargeraśṛṅgatvādisvarūpamujjhitam ।</p>
<p><b>anujjhitasvarūpo</b> yathā— 'vatsokṣaśvarṣabhebhyaś‍ca tanutve' (5.3.19),
'kāsūgoṇībhyāṃ ṣ‍ṭarac' (5.3.90), 'kimettiṅavyayaghādāmvadravyaprakarṣe'
(5.4.11) । 'vinañbhyāṃ nānāñau nasaha' (5.2.27) । yathā— vatsataraḥ,
ukṣataraḥ, nitarām, atīvatarāṃ, vinā, nāneti ।</p>
<p>upacaritārthavṛttiḥ <b>sandigdhaḥ</b> । sa dvidhā— saṅkhyāvānasaṅkhyataś‍ca । tayoḥ—</p>
<p><b>tiṅantārtho</b> yathā— pacatitarāṃ, pacatakīti (5.3.74,75) ।</p>
<p><b>subantārtho</b> yathā— tvayakā, uc‍cakaiḥ (5.3.74) iti ।</p>
<p>(<b>3</b>) uk‍tādanyaḥ <b>śeṣaḥ</b> sa dvidhā pratyayārthaḥ samāsārthaś‍ca ।</p>
<p><b>pratyayārtho</b> dvidhā, kṛdarthastaddhitārthaś‍ca । tayoḥ</p>
<p><b>kṛdartho</b> yathā— vyāvakrośī, sāṃrāviṇamiti ।</p>
<p><b>taddhitārtho</b> yathā— ābhijityaḥ(5.3.118), kauñjāyanyaḥ(5.3.113) iti ।</p>
<p><b>samāsārtho</b> dvidhā— samāsanimittam, samāsanimittaś‍ca । tatra</p>
<p>yamāśritya 'taddhitārtha' iti samāso bhavati (sa) <b>samāsanimittam</b> ।
yathā— dvaimāturaḥ, pañcakapāla iti ।</p>
<p>sambandhī yasya tu samāsanta iti samāso nimittaṃ sa <b>samāsanimittaḥ</b> ।
yathā—devarājaḥ, pratyurasamiti ।</p>
﻿
<pb n="262"/>
<p>(<b>2. sambandhī</b>)</p>
<p><b>sambandhī</b> nnidhā— <b>(1) kriyā, (2) dravyaṃ (3) guṇaś‍ca</b> । teṣu —</p>
<p><b>(1) kriyā</b> nnidhā— kriyāsambandhinī, kārakasambandhinī ubhayasambandhinī ca । tāsu—
<b>kriyāsambandhinī</b> dvidhā— bhinnarūpā'bhinnarūpā ca ।</p>
<p><b>bhinnarūpā</b> yathā— kartumicchati cikīrṣati, jugupsicchati jugupsiṣata' iti ।</p>
<p><b>abhinnarūpā</b> yathā— atyarthaṃ pacati pāpacyate, punaḥ punaḥ paṭhati pāpaṭhyata iti ।</p>
<p><b>kārakasambandhinyapi</b> dvidhā, sākāṅkṣā nirākāṅkṣā ca ।</p>
<p><b>sākāṅkṣā</b> yathā— paṭamivācarati paṭīyati kambalam, prāsāda ivācarati
prāsādīyati kuṭī ।</p>
<p><b>nirākāṅkṣā</b> yathā—putramicchati putrīyati, pucchamudasyatyutpucchayata iti ।</p>
<p><b>ubhayasambandhinī</b> dvidhā— kriyākārakasambandhinī kārakakriyāsambandhinī ca । tayoḥ</p>
<p><b>prathamā</b> yathā— pacantaṃ prayuṅkte pācayati devadattaḥ, adhīyānaṃ prayuṅkte
adhyāpayati kārīṣo'g‍niḥ ।</p>
<p><b>dvitīyā</b> yathā— kaṃsavadhamācaṣ‍ṭe kasaṃ ghatayati, ārātri vivāsamācaṣ‍ṭe rātriṃ
vivāsayati ।</p>
<p><b>(2) dravyamapi</b> tridhā— viśeṣyaṃ, viśeṣaṇaṃ, vyavahitaṃ ca । teṣu—</p>
<p><b>viśeṣyaṃ</b> dvidhā— sāpekṣamanapekṣaṃ ca ।</p>
<p><b>sāpekṣaṃ</b> yathā— yuṣmākamayaṃ yauṣmāko gauḥ, vatsebhyo hito vatsīyo godhuk ।</p>
<p><b>anapekṣaṃ</b> yathā— vasiṣṭhasyāpatyaṃ vāsiṣ‍ṭhaḥ, pṛthivyā īśvaraḥ pārthivaḥ ।</p>
<p><b>viśeṣaṇaṃ</b> dvidhā— dharminiṣ‍ṭhaṃ dharmaniṣ‍ṭhaṃ ca ।</p>
<p><b>dharminiṣ‍ṭhaṃ</b> yathā—gāvo'sya santīti gomān, prāsādo'sya syāt prāsādīyaṃ dārū ।</p>
<p><b>dharmaniṣ‍ṭhaṃ</b> yathā— astīti matirasyāstikaḥ, nāstīti matirasya nāstika iti ।</p>
<p><b>vyavahitaṃ</b> dvidhā, viśeṣyarūpaṃ viśeṣaṇarūpaṃ ca ।</p>
<p><b>viśeṣyarūpaṃ</b> yathā— dvimayamudaśvid yavānām, dvimayā yavā udaśvitaḥ (kāśikā 5.2.47) ।</p>
<p><b>viśeṣaṇarūpaṃ</b> yathā— 'pañcamo māso'sya jātasya pañcamī bālakaḥ
(kāśikā 5.2.1.30), ṣaṣ‍ṭhaṃ rūpagranthagrahaṇamasya ṣaṭ‌ko vaṭuḥ ।</p>
<p><b>(3) guṇo'pi</b> tridhā— āśritaḥ pravṛttinimittamupādhiś‍ca । teṣu—</p>
<p><b>āśrito</b> dvidhā— abhinnarūpo bhinnarūpaś‍ca । tayoḥ</p>
<p><b>abhinnarūpo</b> yathā—bhikṣāṇāṃ samūho bhaikṣam, kākolūkasya vairaṃ kākolūkikā ।</p>
﻿
<pb n="263"/>
<p><b>bhinnarūpo</b> yathā— ṛtvijāṃ karmārtvijyam, pīlūnāṃ pākaḥ pīlukaṇa iti ।</p>
<p><b>pravṛttinimittaṃ</b> dvidhā— anurañjakamananurañjakaṃ ca । tatra</p>
<p><b>anurañjakaṃ</b> jātyādi, yathā—brāhmaṇasya bhāvaḥ brāhmaṇyam, ṛjorbhāva ārjavamiti ।</p>
<p><b>ananurañjakaṃ</b> sambandhādi, yathā—daṇḍino bhāvo daṇḍitvam, pācakasya bhāvaḥ
pācakateti ।</p>
<p>prakṛtyarthapratyayārthayorviśeṣaṇam <b>upādhiḥ</b> । sa dvidhā— vyastassamastaś‍ca ।</p>
<p><b>vyastaḥ prakṛtyarthe</b> yathā— śivo devatā'syeti śaivaṃ, lavaṇaṃ paṇyamasyeti lāvaṇikaḥ ।</p>
<p><b>pratyayārthe</b> yathā— gārgikayā ślāghate, kāṭhikayā'dhikṣipati । atra
devatāpaṇyaślāghādhikṣepā upādhayaḥ ।</p>
<p><b>samasto</b> yathā— daṇḍaḥ praharaṇamasyāṃ krīḍāyāṃ dāṇḍā । atra daṇḍaśabdāt
'tadasyām' (4.2.57) ityadhikaraṇe pratyayo vihito daṇḍasthaṃ praharaṇatvam,
adhikaraṇatvaṃ ca krīḍātvaṃ pratyāyayati । evaṃ hyogodohasya vikāro
haiyaṅgavīnaṃ navanītam । atra hyogośabdādvikāre pratyayo vihitaḥ,
prakṛtyarthopādhiṃ dohaṃ pratyayārtho ca saṃjñāṃ pratyāyayamiti ।</p>
<p>(<b>3. kārakam</b>)</p>
<p><b>kārakaṃ</b> tridhā <b>(1)sakriyaṃ, (2) bhinnākriyam (3) abhinnakriyaṃ</b> ca । teṣu—</p>
<p><b>(1) sakriyaṃ</b> tridhā— kartṛrūpaṃ, karmarūpam anusyūtaṃ ca ।</p>
<p><b>kartṛrūpaṃ</b> dvidhā, kriyāviśeṣasthaṃ kārakaviśeṣasthaṃ ca । tayoḥ —</p>
<p><b>kriyāviśeṣasthaṃ</b> sus‍nātaṃ pṛcchati saus‍nātikaḥ, evaṃ saukhaśāyanikaḥ; 
prabhūtamāha prābhūtikaḥ; evaṃ māśabdikaḥ, pratīpaṃ vartate prātīpikaḥ,
pratikūlaṃ carati prātikūlika iti ।</p>
<p><b>kārakaviśeṣasthaṃ</b> yathā— vyākaraṇaṃ vettyadhīte vā vaiyākaraṇaḥ, samāṃ samāṃ
vijāyate samāṃsamīnā, akṣairdīvyatyākṣikaḥ, saṃtāpāya prabhavati
sāntāpikaḥ, piturāgataṃ pitryam, samānodare śayitaḥ sodarya iti ।</p>
<p><b>karmarupa</b> dvidhā, sajātīyasthamasajātīyasthaṃ ca ।</p>
<p><b>sajātīyasthaṃ</b> yathā— ayānayaṃ neyaḥ ayānayīnaḥ śāraḥ, māsaṃ bhṛto māsiko
bhṛtyaḥ, varṣamadhīṣ‍ṭo vārṣika upādhyāyaḥ, pakṣaṃ lakṣaḥ(?) pākṣiko nibandhaḥ,
ṣaṇmāsaṃ krītaḥ ṣāṇmāsiko dāsaḥ, saṃvatsaraṃ kṛtassāṃvatsariko'bhyāsa iti ।</p>
﻿
<pb n="264"/>
<p><b>asajātīyasthaṃ</b> yathā— vāmadevena dṛṣ‍ṭaṃ vāmadevyaṃ sāma, lākṣayā raktaṃ vas‍traṃ
lākṣikaṃ, devāya deyaṃ daivyaṃ haviḥ, tantrādacirāpahṛtaḥ tantrakaḥ paṭaḥ, dvāre
niyukto dauvārikaḥ pumān, caturdaśyāṃ dṛśyate cāturdaśyaṃ rakṣa iti ।</p>
<p><b>arthāntaranubandhamanusyūtam ।</b> tadidvadhā— kriyānusyūtaṃ kārakānusyūtaṃ ca । tayoḥ—</p>
<p><b>kriyānusyūtaṃ</b> yathā— sītānveṣaṇamadhikṛtya kṛto granthaḥ 'sītānveṣaṇīyaḥ', evaṃ
'kirātārjunīyaḥ', 'vākyapadīyaḥ', pauṣī paurṇamāsī asmin māse bhavati
pauṣaḥ, evamāgrahāyaṇikaḥ, āśvatthika iti ।</p>
<p><b>kārakānusyūtaṃ</b> yathā— tittiriṇā proktaṃ vedaṃ vidantyadhīyate vā taittirīyāśchātrāḥ,
evaṃ vāratantavīyāḥ, chāgaleyinaḥ, aitareyiṇaḥ, tathā pārāśariṇo bhikṣavaḥ,
śailālino naṭāḥ ।</p>
<p><b>(2) bhinnakriyaṃ</b> tridhā lakṣitakriyamapekṣitakriyamanuṣaktakriyaṃ ca । teṣu—</p>
<p><b>lakṣitakriyaṃ</b> dvidhā— kartṛsthaṃ karmasthaṃ ca । tayoḥ</p>
<p><b>kartṛsthaṃ</b> yathā— mud‌gā bhavantyasmānmaudgīnaṃ kṣetram, daṇḍinaḥ santyasyāṃ
daṇḍimatī śālā, varaṇāḥ santi asmin varaṇā nagaramiti ।</p>
<p><b>karmasthaṃ</b> yathā—śrāddhamanenādya bhuktaṃ śrāddhikaḥ, agrabhojanamasmai dīyate
āgrabhojanikaḥ, padamasmin dṛśyaṃ padyaḥ kardama iti ।</p>
<p><b>apekṣitakriyaṃ</b> dvidhā, vyavahitamavyavahitaṃ ca । tayoḥ</p>
<p><b>vyavahitaṃ</b> yathā— grāmādāgacchati, brāhmaṇāya dadāti, paryaṅke śeta iti ।</p>
<p><b>avyavahitaṃ</b> yathā— kaṭaṃ karoti, dātreṇa lunāti, devadattenāsyata iti ।</p>
<p><b>anuṣaktakriyaṃ</b> dvidhā, tulyādhikaraṇamatulyādhikaraṇaṃ ca । tayoḥ</p>
<p><b>tulyādhikaraṇaṃ</b> yathā— śuklībhavati, unmanī syāt, bhasmasāt saṃpadyata iti ।</p>
<p><b>atulyādhikaraṇaṃ</b> yathā— paṭapaṭākaroti, devatrāgacchati, manuṣyatrāvasati iti ।</p>
<p><b>(3) abhinnakriyaṃ</b> tridhā, tiṅabhidheyaṃ, kṛdabhidheyaṃ taddhitābhidheyaṃ ca । tatra—</p>
<p><b>tiṅabhidheyaṃ</b> dvidhā kartṛrūpaṃ karmarūpaṃ ca । tayoḥ</p>
<p><b>kartṛrūpaṃ</b> yathā— pacati devadattaḥ, dugdhe gauḥ, corasya rūjati roga iti ।</p>
<p><b>karmarūpaṃ</b> yathā— pacyate odanaḥ, bhidyate kusūlaḥ, uṣ‍ṭrāsikā āsyanta iti ।</p>
<p><b>kṛdabhidheyaṃ</b> dvidhā, viśeṣyaṃ viśeṣaṇaṃ ca । tayoḥ</p>
<p><b>viśeṣyaṃ</b> yathā— dātraṃ, prāsādaḥ, kumbhakāra iti ।</p>
﻿
<pb n="265"/>
<p><b>viśeṣaṇaṃ</b> yathā—kartavyaṃ, pācakaḥ, subodhamiti ।</p>
<p><b>taddhitābhidheyaṃ</b> dvidhā— sāpekṣakriyamanapekṣitakriyaṃ ca । tayoḥ</p>
<p><b>sāpekṣakriyaṃ</b> yathā— iṣ‍ṭī yajñe, parigaṇitī yājñikye, ām‍nātī chandasi,
adhītī vyākaraṇe, kṛtapūrvī kaṭamiti ।</p>
<p><b>anapekṣakriyaṃ</b> yathā— pākena nirvṛttaṃ pākimaṃ, sekena nirvṛttaṃ sekimaṃ, kuṭṭena
kuṭṭimaṃ, karaṇena kṛtrimaṃ, śyenapāto'syāṃ kriyāyāṃ tilapāto'syāṃ kriyāyāṃ
śyainaṃpātā tailaṃpāteti ।</p>
<p>(<b>7. upaskārārthaḥ</b>)</p>
<p><b>prakṛtipratyayobhayadvārakaṃ padārthaviśeṣaṇamupaskārārthaḥ ।</b></p>
<p>sa tridhā— <b>(1) prakṛtidvārakaḥ, (2) pratyayadvārakaḥ, (3) ubhayadvārakaś‍ca</b> । teṣu—</p>
<p><b>(1) prakṛtidvārakaḥ</b> ṣoḍhā— lopāgamavarṇavikārādeśapratyāpattyupapadopaskārabhedāt । teṣu —
(<b>lopaḥ</b>)'rañjerṇau mṛgaramaṇe' nalopa ityādirlopopaskārārtho yathā— (kirātā. 6.24)</p>
<b><lg>
<l>dhṛtahetirapyadhṛtajihmamatiś‍caritairmunīnadharayan gurūbhiḥ ।</l>
<l>rajayāñcakāra virajāḥ sa mṛgān kimiveśate ramayituṃ na guṇāḥ ॥ 26 ॥</l>
</lg></b>
<p>(<b>āgamaḥ</b>) 'aśvavṛṣayormaithunecchāyām' ityādi<b>rāgamopaskārārthaḥ</b>, yathā—</p>
<b><lg>
<l>anekayugajīvinyāstretā yasyāstrayodaśī ।</l>
<l>sā kṣīrakaṇṭhakaṃ vatsaṃ vṛṣasyantī na lajjitā ॥ 27 ॥</l>
</lg></b>
<p>(<b>varṇavikāraḥ</b>) 'veś‍ca svano bhojane' mūrdhanya ityādi<b>rvarṇavikāropaskārārthaḥ</b> yathā—</p>
<b><lg>
<l>glānicche(dī) kṣutprabodhāya pītvā raktāriṣ‍ṭaṃ jhāritājīrṇaśeṣaḥ ।</l>
<l>svāduṅkāraṃ kālakhaṇḍopadaṃśaṃ kroṣ‍ṭā ḍimbaṃ vyaṣvaṇad vyasvanac‍ca ॥ 28 ॥</l>
</lg></b>
<p>(<b>ādeśaḥ</b>) 'māturmātacputre ślāghya' ityādirādeśopaskārārthaḥ, yathā—</p>
<b><lg>
<l>gaurīmātasya tasyaitāḥ kārttikeyasya kīrttayaḥ ।</l>
<l>kīrttitāsu na kīrttyante yāsu kasyāpi kīrttayaḥ ॥ 29 ॥</l>
</lg></b>
<p>(<b>pratyāpattiḥ</b>) 'ākhyānātkṛtastadācaṣ‍ṭe kṛlluka‍prakṛti<b>pratyāpattiḥ</b> prakṛtivac‍ca kārakam'
ityādiḥ । <b>pratyāpattyupaskārārthaḥ</b>, yathā—</p>
<b><lg>
<l>śailairbandhayati sma vānarahṛtairvālmīkirambhonidhiṃ</l>
<l>vyāsaḥ pārthaśaraistathāpi na tayoratyuktirūda‍bhāvyate ॥ 30 ॥</l></lg></b> iti ।

<pb n="266"/>
<p>(<b>upapadaḥ</b>) 'apādāne parīpsāyāṃ' ṇamulityādi<b>rupapadopaskārārthaḥ</b>, yathā—</p>
<b><lg>
<l>kiñciccheṣaniśātuṣāramadhurasparśaṃ gṛhaprāṅgaṇe</l>
<l>śayyotthāyamihaṃ vrajanti halināṃ bālāḥ kukūlānalam ॥ 31 ॥</l></lg></b> iti ।
<p><b>(2) pratyayadvārako'pi</b> ṣoḍhā— <b>lopāgamavarṇavikāravikaraṇādeśopagrahabhedāt</b> । teṣu—
<b>lopārthaḥ</b> 'phalakusumayorluk' (4.3.166) yathā—</p>
<b><lg>
<l>varṇaprakarṣe sati karṇikāraṃ dunoti nirgandhatayā sma cetaḥ ॥ 32 ॥</l></lg></b>(kusaṃ.3.28)
<p><b>āgamārtho</b> 'hṛṣerlomasu' (7.2.29) iṭ, yathā—</p>
<b><lg>
<l>ānanairvicakase (hṛṣitābhiḥ) vallabhānabhi tanūbhirabhāvi ॥ 33 ॥</l></lg></b> (māgha.10.36)
<p><b>varṇavikārārthaḥ</b> 'divo'vijigīṣāyāṃ' (8.2.49) niṣṭhānatvam, yathā—</p>
<b><lg><l>ādyūnassad‍gṛhiṇyeva prāyo yaṣṭyāvalambitaḥ ॥ 34 ॥</l></lg></b> (kirātā. 11.5)
<p><b>vikaraṇārthaḥ</b>, 'śliṣa āliṅgane' (3.1.46) vasaḥ, yathā—</p>
<b><lg>
<l>āślikṣad bhayacapalekṣaṇā navoḍhā</l>
<l>bhartāraṃ vipadi na dūṣitātibhūmiḥ ॥ 35 ॥</l></lg></b> (māgha. 8.20)
<p><b>ādeśārtha</b> 'āśiṣi tuhyostātaṅ' (7.1.35) yathā—</p>
<b><lg>
<l>bhavatād bhavato matiśśubhā jayatājjīva bhavāvanīśvaraḥ ॥ 36 ॥</l>
</lg></b>
<p><b>upagrahārthaḥ</b> 'adheḥ prasahane' (1.3.33) kṛteḥ ātmanepadam, yathā—</p>
<b><lg>
<l>bhavādṛśāś‍cedadhikurvate ratiṃ</l>
<l>nirāśrayā hanta hatā manasvitā ॥ 37 ॥</l></lg></b> (kirātā 1.43) iti ।
<p><b>(3) ubhayadvārakaḥ</b> tu dvādaśadhā— <b>avadhi—sambodhana—kriyāviśeṣaṇa—kārakaviśeṣaṇa—
śeṣa—pariśeṣa—sahārtha—tādarthya—hetu—lakṣaṇopapada—prakīrṇabhedāt ।</b> tatra—</p>
<p>(<b>1. avadhiḥ —6</b>) kriyādīnāṃ mitho <b>maryādāvadhiḥ;</b></p>
<p>sa <b>pūrvakālavyatihāraparāparayogakālādhvādibhedādanekaprakāraḥ</b> । teṣu—
<b>pūrvakālo</b> yathā—(kirātā. 4.6)</p>
<b><lg>
<l>kṛtormilekhaṃ śithilatvamāyatā śanaiśśanaiśśāntarayeṇa vāriṇā ।</l>
<l>nirīkṣya reme sa samudrayoṣitāṃ taraṅgitakṣaumavipāṇḍu saikatam ॥38॥</l>
</lg></b>
<p><b>vyatihāro</b> yathā—</p>
<b><lg>
<l>stanopapīḍaṃ parirabhya cumbatoḥ prajalpatorapyanavasthitaṃ muhuḥ ।</l>
<l>srajaś‍ca yūnorapamitya yācatoranidrayoreva jagāma śarvarī ॥ 39 ॥</l>
</lg></b>

<pb n="267"/>
<p><b>parayogo</b> yathā—</p>
<b><lg>
<l>prāleyādrerupataṭamatikramya tām̐stān viśeṣān
haṃsadvāraṃ bhṛgupatiyaśovartma yat krauñcarandhram ।</l>
<l>tenodīcīṃ diśamanusarestiryagāyāmaśobhī
śyāmaḥ pādo balivimathanābhyutthitasyeva viṣṇoḥ ॥ 40 ॥</l></lg></b> (megha. 57)
<p><b>aparayogo</b> yathā—</p>
<b><lg>
<l>aprāpya parvatamimāni purovilīnanīrandhralodhravakulāni vanasthalāni ।</l>
<l>āseduṣastava hariṣyati yeṣvaghaughamadhvaklamaṃ ca surasindhutaraṅgavātaḥ ॥ 41 ॥</l>
</lg></b>
<p><b>kālayogo</b> yathā—</p>
<b><lg>
<l>evamindriyasukhasya vartmanassevanādanugṛhītamanmathaḥ ।</l>
<l>śailarājabhavane sahomayā māsamekamavasad vṛṣadhvajaḥ ॥ 42 ॥</l></lg></b> (kusaṃ. 8.20)
<p><b>adhvayogo</b> yathā—</p>
<b><lg>
<l>udanvacchinnā bhūḥ sa ca nidhirapāṃ yojanaśataṃ
sadā pānthaḥ pūṣā gaganaparimāṇaṃ gaṇayati ।</l>
<l>iti prāyo bhāvāssphuradupadhimudrāmukulitāḥ
satāṃ prajñonmeṣā punarayamasīmā vijayate ॥ 43 ॥</l></lg></b> (bārā. 1.8)
<p>(<b>2. sambodhanam —6</b>) siddhasya kriyārthamabhimukhīkaraṇaṃ <b>sambodhanam</b> ।</p>
<p>tat ṣoḍhā <b>niyoganiṣedhānumatyupālambhapraś‍nākhyānārthabhedāt</b> । teṣu—
<b>niyogārthaṃ</b> yathā—(kusaṃ. 3.3)</p>
<b><lg>
<l>ājñāpaya jñātaviśeṣa! puṃsāṃ lokeṣu yat te karaṇīyamasti ।</l>
<l>anugrahaṃ saṃsmaraṇapravṛddhamicchāmi saṃvardhitumājñayā te ॥ 44 ॥</l>
</lg></b>
<p><b>niṣedhārthaṃ</b> yathā—(kusaṃ. 8.76)</p>
<b><lg>
<l>ārdrakesarasugandhi te mukhaṃ mattamattanayanaṃ svabhāvataḥ ।</l>
<l>atra labdhavasatirguṇāntaraṃ kiṃ vilāsini! madaḥ kariṣyati ॥ 45 ॥</l>
</lg></b>
<p><b>anumatyarthaṃ</b> yathā—(kusaṃ. 3.12)</p>
<b><lg>
<l>sarvaṃ sakhe! tvayyupapannametadubhe mamāstre kuliśaṃ bhavām̐ś‍ca ।</l>
<l>pūrvaṃ tapovīryamahatsu kuṇṭhaṃ tvaṃ sarvatogāmi ca sādhakaṃ ca ॥ 46 ॥</l>
</lg></b>

<pb n="268"/>
<p><b>upālambhārthaṃ</b> yathā—(kusaṃ. 5.66)</p>
<b><lg>
<l>avastunirbandhapare! kathaṃ nu te karo'yamāmuktavivāhakautukaḥ ।</l>
<l>kareṇa śambhorvalayīkṛtāhinā sahiṣyate tatprathamāvalambanam ॥ 47 ॥</l>
</lg></b>
<p><b>praś‍nārthaṃ</b> yathā—(raghu. 16.8)</p>
<b><lg>
<l>kā tvaṃ śubhe! kasya parigraho vā kiṃ vā madabhyāgamakāraṇaṃ te ।</l>
<l>ācakṣva matvā vaśināṃ raghūṇāṃ manaḥ paras‍trīvimukhapravṛtti ॥</l>
</lg></b>
<p><b>ākhyānārthaṃ</b> yathā—(kusaṃ. 8.58)</p>
<b><lg>
<l>nūnamunnamati yajvanāṃ patiśśārvarasya tamaso niṣiddhaye ।</l>
<l>puṇḍarīkamukhi! diṅ‍mukhaṃ yataḥ kaitakairiva rajobhirāhatam ॥ 49 ॥</l>
</lg></b>
<p>(<b>3. kriyāviśeṣaṇam—6</b>)</p>
<p>prakṛtipratyayasamudāyasya prakṛtyarthabhāgamukhena bhedakaṃ <b>kriyāviśeṣaṇam;</b> bhāvotpanne hi
pratyaye kadācit samudāyaḥ pratyayamukhena viśeṣyate, kadācit prakṛtimukhena । tīvraḥ
pākaḥ, tīvraṃ pāka iti । tat ṣoḍhā— <b>nāmarūpam, avyayarūpaṃ, kṛdrūpaṃ, taddhitarūpaṃ,
samāsarūpam, upasargādirūpamiti</b> । teṣu—</p>
<p><b>nāmarūpaṃ</b> yathā—</p>
<b><lg>
<l>mandaṃ mandaṃ nudati pavanaś‍cānukūlo yathā tvāṃ
vāmaś‍cāyaṃ nadati madhuraṃ cātakaste sagandhaḥ ।</l>
<l>garbhādhāna—kṣaṇa—paricayānnūnamābaddhamālā—
sseviṣyante nayanasubhagaṃ khe bhavantaṃ valākāḥ ॥ 50 ॥</l></lg></b> (megha.9)
<p><b>avyayarūpaṃ</b> yathā—(kirātā. 8.28)</p>
<b><lg>
<l>praśāntadharmābhibhavaśśanairvivān vilāsinībhyaḥ parimṛṣṭapaṅkajaḥ ।</l>
<l>dadau bhujālambamivāttaśīkarastaraṅgamālāntagocaro'nilaḥ ॥ 51 ॥</l>
</lg></b>
<p><b>kṛdrūpaṃ</b> yathā—</p>
<b><lg>
<l>śayyante hataśāyikāḥ pathi tarucchāyāniṣaṇṇādhvagaiḥ
śrīkaṇṭhāyataneṣu dhārmikajanairāsyanta uṣṭrāsikāḥ ।</l>
<l>śūnye tatra nikuñjaśākhini sakhi! grīṣmasya madhyandine
sajjānāṃ dayitābhisāraṇavidhau ramyaḥ kṣaṇo vartate ॥ 52 ॥</l>
</lg></b>

<pb n="269"/>
<p><b>taddhitarūpaṃ</b> yathā—</p>
<b><lg>
<l>śataṃ vārānuktaḥ priyasakhi! vacobhissuparuṣai—
ssahasraṃ nirdhūtaḥ padanipatitaḥ pārṣṇihatibhiḥ ।</l>
<l>kiyatkṛtvo baddhāḥ punarapi na vedmi bhrukuṭaya—
stathāpi kliś‍nanmāṃ kṣaṇamapi na dhṛṣṭo viramati ॥ 53 ॥</l>
</lg></b>
<p><b>samāsarūpaṃ</b> yathā—(kusaṃ. 5.51)</p>
<b><lg>
<l>iti praviś‍yābhihitā dvijanmanā manogataṃ sā na śaśāka śaṃsitum ।</l>
<l>atho vayasyāṃ paripārśvavartinīṃ vivartitānañjananetramaikṣata ॥ 54 ॥</l>
</lg></b>
<p><b>upasargādirūpaṃ</b> yathā—(kusaṃ. 3.9)</p>
<b><lg>
<l>prasīda viśrāmyatu vīra! vajraṃ śarairmadīyaiḥ katamastavāriḥ ।</l>
<l>bibhetu moghīkṛtabāhuvīryaḥ strībhyo'pi kopasphuritādharābhyaḥ ॥ 55 ॥</l>
</lg></b>
<p>(<b>4. kārakaviśeṣaṇam—6</b>)</p>
<p>kartrādīnāṃ svebhyaḥ paraṃ <b>kārakaviśeṣaṇam</b> । tadapi ṣoḍhā—</p>
<p><b>kartṛviśeṣaṇaṃ karmaviśeṣaṇaṃ karaṇaviśeṣaṇaṃ saṃpradānaviśeṣaṇamapādānaviśeṣaṇama—
dhikaraṇaviśeṣaṇamiti</b> । teṣu —</p>
<p><b>kartṛviśeṣaṇaṃ</b> yathā—(kusaṃ. 7.11)</p>
<b><lg>
<l>sā maṅgalas‍nānaviśuddhagātrī gṛhītavatyudgamanīyavastram ।</l>
<l>nivṛttaparjanyajalābhiṣekā praphullakāśā vasudheva reje ॥ 56 ॥</l>
</lg></b>
<p><b>karmaviśeṣaṇaṃ</b> yathā—(kusaṃ. 3.53)</p>
<b><lg>
<l>aśokanirbhartsitapadmarāgamākṛṣṭahemadyutikarṇikāram ।</l>
<l>muktākalāpīkṛtasindhuvāraṃ vasantapuṣpābharaṇaṃ vahantī ॥ 57 ॥</l>
</lg></b>
<p><b>karaṇaviśeṣaṇaṃ</b> yathā—(kusaṃ. 5.27)</p>
<b><lg>
<l>mukhena sā padmasugandhinā niśi pravepamānādharapatraśobhinā ।</l>
<l>tuṣāravṛṣṭikṣatapadmasampadāṃ sarojasantānamivākarodapām ॥ 58 ॥</l>
</lg></b>
<p><b>saṃpradānaviśeṣaṇaṃ</b> yathā—(kusaṃ. 3.16)</p>
<b><lg>
<l>tasmai himādreḥ prayatāṃ tanūjāṃ yatātmane rocayituṃ yatasva ।</l>
<l>yoṣitsu tad‍vīryaniṣekabhūmissaiva kṣametyātmabhuvopadiṣṭam ॥ 59 ॥</l>
</lg></b>

<pb n="270"/>
<p><b>apādānaviśeṣaṇaṃ</b> yathā—(kusaṃ. 5.11)</p>
<b><lg>
<l>visṛṣṭarāgādadharānnivartitasstanāṅgārāgāruṇitāc‍ca kandukāt ।</l>
<l>kuśāṅkurādānaparikṣatāṅguliḥ kṛto'kṣasūtrapraṇayī tayā karaḥ ॥ 60 ॥</l>
</lg></b>
<p><b>adhikaraṇaviśeṣaṇaṃ</b> yathā—(kusaṃ. 3.27)</p>
<b><lg>
<l>sadyaḥ pravālod‍gamacārupatre nīte samāp‍tiṃ navacūtabāṇe ।</l>
<l>niveśayāmāsa madhurdvirephān nāmākṣarāṇīva manobhavasya ॥ 61 ॥</l>
</lg></b>
<p>(<b>5. śeṣaḥ —6</b>)</p>
<p><b>anuprayogārthaśśeṣaḥ ।</b></p>
<p>sa ṣoḍhā— <b>liḍanuprayogārthaḥ, loḍanuprayogārthaḥ, kṛdanuprayogārthaḥ, yathāvi—
dhyanuprayogārthaḥ, taddhitānuprayogārthaḥ, dvirvacanānuprayogārtha</b> iti ।</p>
<p><b>liḍanuprayogārtho</b> yathā—(māgha. 3.28)</p>
<b><lg>
<l>na laṅghayāmāsa mahājanānāṃ śirāṃsi naivoddhatimājagāma ।</l>
<l>aceṣṭatāṣṭāpadabhūmireṇuḥ khurāhato yat sadṛśaṃ garimṇaḥ ॥ 62 ॥</l>
</lg></b>
<p><b>loḍanuprayogārtho</b> yathā—(māgha. 1.51)</p>
<b><lg>
<l>purīmavaskanda lunīhi nandanaṃ muṣāṇa rat‍nāni harāmarāṅganāḥ ।</l>
<l>nigṛhya cakre namucidviṣo balī ya itthamasvāsthyamaharniśaṃ divaḥ ॥ 63 ॥</l>
</lg></b>
<p><b>kṛdanuprayogārtho</b> yathā—(kirātā 8.16)</p>
<b><lg>
<l>salīlamāsaktalatāntabhūṣaṇaṃ samāsajantyā kusumāvataṃsakam ।</l>
<l>stanopapīḍaṃ nunude nitambinā ghanena kaś‍cijjaghanena kāntayā ॥ 64 ॥</l>
</lg></b>
<p><b>yathāvidhyanuprayogārtho</b> yathā—(kirātā. 8.16)</p>
<b><lg>
<l>sa te priyaś‍cet subhago'parādhairvicintitairasya phalaṃ na kiñcit ।</l>
<l>priyāparādho hi vicintyamānassamūlakāṣaṃ kaṣatīva cetaḥ ॥ 65 ॥</l>
</lg></b>
<p><b>taddhitānuprayogārtho</b> yathā—(kirātā. 16.11)</p>
<b><lg>
<l>parikṣate vakṣasi dantidantaiḥ priyāṅkaśītā nabhasaḥ patantī ।</l>
<l>neha pramohaṃ priyasāhasānāṃ mandāramālā viralīkaroti ॥ 66 ॥</l>
</lg></b>
<p><b>dvirvacanānuprayogārtho</b> yathā—</p>
<b><lg>
<l>vadata vadata satyaṃ rūpamīdṛk kadācid yadi punarabalāyā dṛṣṭapūrvaṃ mukhādi ।</l>
<l>jagati jitasamastārātivarge(rgairbhramadbhirbata ki-)miva na dṛṣṭaṃ matprasādād bhavadbhiḥ ॥</l>
</lg></b>

<pb n="271"/>
<p>(<b>6. pariśeṣaḥ —6</b>)</p>
<p>cādinipātadyotyaḥ samuccayādiḥ padārthadharmaḥ <b>pariśeṣaḥ</b> ।</p>
<p>so'nantaprakāro'pi ṣaḍ‌vidha ihodāhriyate — <b>samuccayaḥ, vikalpaḥ, upamā,
niyogaḥ, vinigrahaḥ, pratiṣedhaḥ</b> । teṣu—</p>
<p>samuccayo yathā—(kusaṃ. 5.84)</p>
<b><lg>
<l>ito gamiṣyāmyathaveti vādinī cacāla bālā stanabhinnavalkalā ।</l>
<l>svarūpamāsthāya ca tāṃ kṛtasmitassamālalambe vṛṣarājaketanaḥ ॥ 68 ॥</l>
</lg></b>
<p><b>vikalpo</b> yathā—(kusaṃ. 5.78)</p>
<b><lg>
<l>vibhūṣaṇodbhāsi pinaddhabhogi vā gajājinālambi dukūladhāri vā ।</l>
<l>kapāli vā syādathavenduśekharaṃ na viśvamūrteravadhāryata vapuḥ ॥ 69 ॥</l>
</lg></b>
<p><b>upamā</b> yathā—(raghu. 7.21)</p>
<b><lg>
<l>hastena hastaṃ parigṛhya vadhvāssa rājasūnussutarāṃ babhāse ।</l>
<l>anantarāśokalatāpravālaṃ prāpyeva cūtaḥ pratipallavena ॥ 70 ॥</l>
</lg></b>
<p><b>niyogo</b> yathā—(raghu. 5.37)</p>
<b><lg>
<l>rūpaṃ tadojasvi tadunnatatvaṃ tadeva naisargikamasya tejaḥ ।</l>
<l>na kāraṇāt svād vibhide kumāraḥ pravartito dīpa iva pradīpāt ॥ 71 ॥</l>
</lg></b>
<p><b>vinigraho</b> yathā—</p>
<b><lg>
<l>tvamahanīha nibarhaya māninīḥ virahiṇaḥ ku (ta—utsavinī dhṛ—) tiḥ ।</l>
<l>iti niveśayati sma kalāpināmanugiraṃ nu giraṃ jaladāgamaḥ ॥ 72 ॥</l>
</lg></b>
<p><b>niṣedho</b> yathā—(kirātā. 9.25)</p>
<b><lg>
<l>na prasādamucitaṃ gamitā dyauḥ noddha‍ṛtaṃ timiramadrivanebhyaḥ ।</l>
<l>diṅ‍mukheṣu na ca dhāma vikīrṇaṃ bhūṣitā ca rajanī himabhāsā ॥ 73 ॥</l>
</lg></b>
<p>(<b>7. sahārthaḥ —6</b>)</p>
<p>yadyutpattau sahakārilābhaḥ tadā <b>sahārtha</b>stridhā <b>abhidhīyamānaḥ, pratīyamānaḥ,
vyavadhīyamānaś‍ca</b> । teṣu—</p>
<p><b>abhidhīyamāno</b> dvidhā, sahena paryāyeṇa ca ।</p>
<p>tayorādyo yathā—(raghu. 6.35)</p>
<b><lg>
<l>anena yūnā saha pārthivena rambhoru! kaccinmanaso ruciste ।</l>
<l>śiprātaraṅgānilakampitāsu vihartumudyānaparamparāsu ॥ 74 ॥</l>
</lg></b>

<pb n="272"/>
<p><b>dvitīyo</b> yathā—(raghu. 6.57)</p>
<b><lg>
<l>anena sārdhaṃ viharāmburāśestīreṣu tālīvanamarmareṣu ।</l>
<l>dvīpāntarānītalavaṅgapuṣpairapākṛtasvedalavā marudbhiḥ ॥ 75 ॥</l>
</lg></b>
<p><b>pratīyamāno'pi</b> dvidhā, vibhaktito nipātācca ।</p>
<p>tayorādyo yathā—(raghu. 14.24)</p>
<b><lg>
<l>sa paurakāryāṇi vicintya kāle reme videhādhipaterduhitrā ।</l>
<l>upasthitaṃ cāru vapustadīyaṃ kṛtvopabhogotsukayeva lakṣmyā ॥ 76 ॥</l>
</lg></b>
<p><b>dvitīyo</b> yathā—(kusaṃ. 7.43)</p>
<b><lg>
<l>tamanvagacchat prathamo vidhātā śrīvatsalakṣmā puruṣaś‍ca sākṣāt ।</l>
<l>jayeti vācā mahimānamasya saṃvardhayantau haviṣeva vahnim ॥ 77 ॥</l>
</lg></b>
<p><b>vyavadhīyamāno'pi</b> dvidhā vīpsayā bhāgena ca । sahakṛtā eva hi kriyā guṇadravyaiḥ
prayoktrā yugapad‍vyāp‍tumiṣyante, sahakṛtā eva ca vibhajyante । arthaśabdastu
nivṛttivacano'pi vidyate, yathā maśakārtho dhūma iti । tatra—</p>
<p><b>vīpsayā</b> yathā—</p>
<b><lg>
<l>sugandhiniśvāsavivṛddhatṛṣṇaṃ bimbādharāsannacaraṃ dvirepham ।</l>
<l>pratikṣaṇaṃ sambhramaloladṛṣṭirlīlāravindena nivārayantī ॥ 78 ॥</l></lg></b> (kusaṃ. 3.56)
<p><b>bhāgena</b> yathā—</p>
<b><lg>
<l>alaṅkṛtāpyanvayarūpabhūṣaṇairna śobhate māṃ prati tāvadaṅganā ।</l>
<l>bibharti yāvat pramadāsamāgame na śūrabhāryādṛtagarvitaṃ śiraḥ ॥ 79 ॥</l>
</lg></b>
<p>(<b>8. tādarthyam—6</b>)</p>
<p>kāryasya kāryiṇo vā kāraṇaṃ prati prayojakatvaṃ <b>tādarthyam</b> ।</p>
<p>tat ṣoḍhā— kriyātādarthyaṃ, dravyatādarthyaṃ, kriyādravyatādarthyaṃ, dravyakriyātādarthyaṃ,
prakṛtivikāratādarthyaṃ, kriyākārakatādarthyamiti । tatra—</p>
<p><b>kriyātādarthyaṃ</b> yathā—(kusaṃ. 5.13)</p>
<b><lg>
<l>punargrahītuṃ niyamasthayā tayā dvayīṣu nikṣepa ivārpitaṃ dvayam ।</l>
<l>latāsu tanvīṣu vilāsaceṣṭitaṃ viloladṛṣṭaṃ hariṇāṅganāsu ca ॥ 80 ॥</l>
</lg></b>

<pb n="273"/>
<p><b>dravyatādarthyaṃ</b> yathā—(kusaṃ. 1.23)</p>
<b><lg>
<l>prasannadikpāṃsuviviktavātaṃ śaṅkhasvanānantarapuṣpavṛṣṭi ।</l>
<l>śarīriṇāṃ sthāvarajaṅgamānāṃ sukhāya tajjanmadinaṃ babhūva ॥ 81 ॥</l>
</lg></b>
<p><b>kriyādravyatādarthyaṃ</b> yathā—(raghu. 6.44)</p>
<b><lg>
<l>tasyāḥ prakāmaṃ priyadarśano'pi na sa kṣitīśo rucaye babhūva ।</l>
<l>śaratpramṛṣṭāmbudharoparodhaśśaśīva paryāp‍takalo nalinyāḥ ॥ 82 ॥</l>
</lg></b>
<p><b>dravyakriyātādarthyaṃ</b> yathā—(kusaṃ. 5.43)</p>
<b><lg>
<l>alabhyaśokābhibhaveyamākṛtirvimānanā subhru! kutaḥ piturgṛhe ।</l>
<l>parābhimarśo na tavāsti kaḥ karaṃ prasārayet pannagarat‍nasūcaye ॥ 83 ॥</l>
</lg></b>
<p><b>prakṛtivikāratādarthyaṃ</b> yathā—(raghu. 14.77)</p>
<b><lg>
<l>puṣpaṃ phalaṃ cārtavamāharantyo bījaṃ ca bāleyamakṛṣṭarohi ।</l>
<l>vinodayiṣyanti navābhiṣaṅgāmudāravāco munikanyakāstvām ॥ 84 ॥</l>
</lg></b>
<p><b>kriyākārakatādarthyaṃ</b> yathā—</p>
<b><lg>
<l>gehād yātā saritamudakaṃ hārikā nājigīṣe</l>
<l>maṅkṣyāmīti śrayasi yamunātīravīrud‍gṛhāṇi ।</l>
<l>gosandāyī viśasi vipinānyeva govardhanādreḥ</l>
<l>kiṃ tvaṃ rādhe! dṛśi nipatitā devakīnandanasya ॥ 85 ॥</l>
</lg></b>
<p>(<b>9. kārako hetuḥ —6</b>)</p>
<p><b>hetuviśeṣeṣu</b> prayojakaḥ kārakaś‍ca kāraka eva; akārakastu prapañcyate । tatra—
kāryaprasavayogyaḥ kārakastu ṣoḍhā— <b>liṅādivācyaḥ, sad‍vācyaḥ, nipātādivācyaḥ,
tṛtīyāvācyaḥ pañcamīvācyaḥ, prathamādivācya</b> iti । teṣu—</p>
<p><b>liṅādivācyo</b> yathā—</p>
<b><lg>
<l>puṣpaṃ pravālopahitaṃ yadi syānmuktāphalaṃ vā sphuṭavidrumastham ।</l>
<l>tato'nukuryād viśadasya tasyāstāmroṣṭhaparyastarucismitasya ॥ 86 ॥</l></lg></b> (kusaṃ.1.44)
<p><b>sadvācyo</b> yathā—(kusaṃ. 7.21)</p>
<b><lg>
<l>sā saṃbhavadbhiḥ kusumairlateva jyotirbhirudyadbhiriva triyāmā ।</l>
<l>sarid vihaṅgairiva līyamānairāmucyamānābharaṇā cakāśe ॥ 87 ॥</l>
</lg></b>

<pb n="274"/>
<p><b>nipātādivācyo</b> yathā—(jāha. 1.28)</p>
<b><lg>
<l>līlā gatestatra nisargasiddhā matto na hastī muṣito na haṃsaḥ ।</l>
<l>itīva jaṅghāyugalaṃ tadīyaṃ cakre tulākoṭyadhirohaṇāni ॥ 88 ॥</l>
</lg></b>
<p><b>tṛtīyāvācyo</b> yathā—(kusaṃ. 1.24)</p>
<b><lg>
<l>tayā duhitrā sutarāṃ savitrī sphuratprabhāmaṇḍalayā cakāśe ।</l>
<l>vidūrabhūmirnavameghaśabdādudbhinnayā rat‍naśalākayeva ॥ 89 ॥</l>
</lg></b>
<p><b>pañcamīvācyo</b> yathā—(kusaṃ. 5.40)</p>
<b><lg>
<l>ato'tra kiñcid bhavatīṃ bahukṣamāṃ dvijātibhāvādupapannacāpalaḥ ।</l>
<l>ayaṃ janaḥ praṣṭumanāstapodhane ! na ced rahasyaṃ prativak‍tumarhasi ॥ 90 ॥</l>
</lg></b>
<p><b>prathamādivācyo</b> yathā—(kusaṃ. 1.11)</p>
<b><lg>
<l>udvejayatyaṅgulipārṣṇibhāgān mārge śilībhūtahime'pi yatra ।</l>
<l>na durvahaśroṇipayodharārtā bhindanti mandāṃ gatimaśvamukhyaḥ ॥ 91 ॥</l>
</lg></b>
<p>(<b>10. lakṣaṇam —6</b>)</p>
<p>hetureva jñāpako <b>lakṣaṇam ।</b></p>
<p>tat ṣoḍhā — <b>dravyalakṣaṇaṃ, itthaṃbhūtalakṣaṇaṃ, vikāralakṣaṇaṃ, utpātalakṣaṇaṃ,
bhāvalakṣaṇaṃ, kriyālakṣaṇamiti ।</b> teṣu—</p>
<p><b>dravyalakṣaṇaṃ</b> yathā—(raghu. 6.12)</p>
<b><lg>
<l>tāṃ pratyabhivyaktamanorathānāṃ mahīpatīnāṃ praṇayāgradūtyaḥ ।</l>
<l>pravālaśobhā iva pādapānāṃ śrṛṅgāraceṣṭā vividhā babhūvuḥ ॥ 92 ॥</l>
</lg></b>
<p><b>itthaṃbhūtalakṣaṇaṃ</b> yathā—(kāvyāda. 2.10)</p>
<b><lg>
<l>kalakvaṇitagarbheṇa kaṇṭhenāghūrṇitekṣaṇaḥ ।</l>
<l>pārāvataḥ parikramya riraṃsuś‍cumbati priyām ॥ 93 ॥</l>
</lg></b>
<p><b>vikāralakṣaṇaṃ</b> yathā—(māgha. 1.70)</p>
<b><lg>
<l>sa bāla āsīd vapuṣā caturbhujo mukhena pūrṇendunibhastrilocanaḥ ।</l>
<l>yuvā karākrāntamahībhṛduccakairasaṃśayaṃ saṃprati tejasā raviḥ ॥ 94 ॥</l>
</lg></b>
<p><b>utpātalakṣaṇaṃ</b> yathā—(visā. 1.3)</p>
<b><lg>
<l>gonāsāya niyojitāgadarajāssarpāya baddhauṣadhiḥ</l>
<l>kaṇṭhasthāya viṣāya vīryamahataḥ pāṇau maṇīnbibhratī ।</l>

<pb n="275"/>
<l>bharturbhūtagaṇāya gotrajaratīnirdiṣṭamantrākṣarā</l>
<l>rakṣatvadrisutā vivāhasamaye hrītā ca bhītā ca yā ॥ 95 ॥</l>
</lg></b>
<p><b>bhāvalakṣaṇaṃ</b> yathā—(raghu. 6.82)</p>
<b><lg>
<l>tathāgatāyāṃ parihāsapūrvaṃ sakhyāṃ sakhī vetrabhṛdābabhāṣe ।</l>
<l>ārye vrajāmo'nyata ityathaināṃ vadhūrasūyākuṭilaṃ dadarśa ॥ 96 ॥</l>
</lg></b>
<p><b>kriyālakṣaṇaṃ</b> yathā—(kāvyāda. 2.11)</p>
<b><lg>
<l>badh‍nannaṅgeṣu romāñcaṃ kurvanmanasi nirvṛtim ।</l>
<l>netre cāmīlayanneṣa priyāsparśaḥ pravartate ॥ 97 ॥</l>
</lg></b>
<p>(<b>11. upapadam —6</b>)</p>
<p><b>upapadaṃ ṣoḍhā— kriyārūpaṃ, nāmarūpaṃ, nāmārtharūpaṃ, pratyayarūpaṃ, nipātarūpaṃ,
karmapravacanīyarūpamiti</b> । teṣu—</p>
<p><b>kriyārūpaṃ</b> yathā—(kusaṃ. 6.59)</p>
<b><lg>
<l>bhavatsambhāvanotthāya paritoṣāya mūrcchate ।</l>
<l>api vyāp‍tadigantāni nāṅgāni prabhavanti me ॥ 98 ॥</l>
</lg></b>
<p><b>nāmarūpaṃ</b> yathā—</p>
<b><lg>
<l>sukhāstebhyo vibhāvaryastebhyo hitamahassadā ।</l>
<l>yeṣāmakṛtrimapremā priyā pārśvaṃ na muñcati ॥ 99 ॥</l>
</lg></b>
<p><b>nāmārtharūpaṃ</b> yathā—(raghu. 9.40)</p>
<b><lg>
<l>hutahutāśanadīp‍ti vanaśriyaḥ pratinidhiḥ kanakābharaṇasya yat ।</l>
<l>yuvatayaḥ kusumaṃ dadhurāhitaṃ tadalake dalakesarapeśalam ॥ 100 ॥</l>
</lg></b>
<p><b>pratyayarūpaṃ</b> yathā—(kirātā. 10.44)</p>
<b><lg>
<l>nṛpasutamabhitassamanmathāyāḥ parijanagātratirohitāṅgayaṣṭeḥ ।</l>
<l>sphuṭamabhilaṣitaṃ babhūva badhvā vadati hi saṃvṛtireva kāmitāni ॥ 101 ॥</l>
</lg></b>
<p><b>nipātarūpaṃ</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagaḥ tasmai nṛpaśave namaḥ ॥ 102 ॥</l>
</lg></b>
<p><b>karmapravacanīyarūpaṃ</b> yathā—(kusaṃ. 7.84)</p>
<b><lg>
<l>ā locanāntācchravaṇe vivṛtya pītaṃ gurostad vacanaṃ bhavānyā ।</l>
<l>nidāghakālolbaṇatāpayeva māhendramambhaḥ prathamaṃ pṛthivyā ॥ 103 ॥</l>
</lg></b>

<pb n="276"/>
<p>(<b>12. prakīrṇam—</b>)</p>
<p>śabdāntarasāhacaryavirodhaliṅgasvarābhinayādayaḥ <b>prakīrṇam</b> । tatra—
<b>śabdāntaraṃ</b> yathā—</p>
<b><lg>
<l>bhavatu samadanā rataye tilakavatī cārucampakacchāyā ।</l>
<l>ghanacandanadhavalakucākrāntā tava vidviṣāmaṭavī ॥ 104 ॥</l>
</lg></b>
<p><b>sāhacaryaṃ</b> yathā—</p>
<b><lg>
<l>lakṣmaṇānugato bhāti śaśī rāma ivāparaḥ ।</l>
<l>kausalyeva bibharti dyaurabhiṣekojjvalāṃ śriyam ॥ 105 ॥ (?)</l>
</lg></b>
<p><b>virodho</b> yathā—</p>
<b><lg>
<l>haribāṇāvimau roṣādubhāvapi dhṛtāyudhau ।</l>
<l>prahartumudyatau vīrau raṇe rāmārjunāviva ॥ 106 ॥ (?)</l>
</lg></b>
<p><b>liṅgaṃ</b> yathā—</p>
<b><lg>
<l>āpyāyayati mitro yaṃ yasya mitraṃ payonidhiḥ ।</l>
<l>so'pyamitraśśaśī jātastadamaitryā'dya me sakhi ! ॥ 107 ॥ (?)</l>
</lg></b>
<p><b>svaro</b> yathā—</p>
<b><lg>
<l>yadi me vallabhā dūtī tadāhamapi vallabhā ।</l>
<l>yadi tasyāṃ priyā vācastanmamāpi priya priyāḥ ॥ 108 ॥</l>
</lg></b>
<p><b>abhinayo</b> yathā—(kusaṃ. 6.63)</p>
<b><lg>
<l>ete vayamamī dārāḥ kanyeyaṃ kulajīvitam ।</l>
<l>brūta yenātra vaḥ kāryamanāsthā bāhyavastuṣu ॥ 109 ॥</l>
</lg></b>
<p>(<b><emph>8. prātipadikārthaḥ</emph></b>)</p>
<p><b>prātipadikārthastridhā 1. svārthaḥ, 2. dravyaṃ 3. liṅgaṃ ca । teṣu—</b></p>
<p>(<b>1. svārthaḥ</b>)</p>
<p>śabdātmaiva <b>svārthaḥ ।</b> sa dvidhā— <b>svarūpamanukāryaś‍ca ।</b> tayoḥ—</p>
<p><b>svarūpaṃ</b> dvidhā— sattvavacanārhamasattvavacanārhaṃ ca ।</p>
<p>tatrādyaṃ yathā—</p>
<b><lg>
<l>cūḍāmaṇiśśirorat‍ne taralo hāramadhyage ।</l>
<l>paryaṅkaśśayane prokta āveśaś‍cāpi veśmani ॥ 110 ॥</l>
</lg></b>

<pb n="277"/>
<p>dvitīyaṃ yathā— (kāvyāda. 2.234)</p>
<b><lg>
<l>manye śaṅke dhruvaṃ prāyo nūnamityevamādibhiḥ ।</l>
<l>utprekṣā vyajyate śabdairivaśabdo'pi tādṛśaḥ ॥ 111 ॥</l></lg></b> iti ।
<p><b>anukāryo</b> dvidhā— arthavānanarthaś‍ca ।</p>
<p><b>tayorarthavān</b> yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃhu muñca mamameti ca mandaṃ jalpitaṃ jayati mānavatīnām ॥ 112 ॥</l>
</lg></b>
<p><b>nirarthako</b> yathā—</p>
<b><lg>
<l>agraśālamadhiruhya nagasya sphārakaṇṭhakuharo madamattaḥ ।</l>
<l>hrasvadīrghasavisargaghukārāna ghoṣayatyuṣasi pāṇḍukapotaḥ ॥ 113 ॥</l>
</lg></b>
<p>(<b>2. dravyam</b>)</p>
<p>upāttanimittenānupāttanimittena vā yat śrūyate gamyate pratīyate'bhidhīyate
tad <b>dravyam</b> । tadidvadhā— <b>āśrayarūpamanāśrayarūpaṃ ca ।</b></p>
<p>tatra jātyādibhiḥ pravṛttinimittairyadāśrīyate <b>tadāśrayarūpam;</b> yathā gauḥ, aśvaḥ, śuklaḥ,
ekaḥ, prasthaṃ, palam, ṛjuḥ, pūrvaḥ, pācakaḥ, daṇḍī, rājapuruṣaḥ, caitra iti ।</p>
<p>tad‍‌viparītam <b>anāśrayarūpaṃ</b> nipātāvyayopasargagatikarmapravacanīyādīnāmarthaḥ, yathā
'ahaṃ ca tvaṃ ca vṛtrahan', 'ṛte dharmaṃ kutaḥ sukham', '(lauhagha)nassumanāyate1'
'kastvāmūrīkariṣyati', 'kastaṃ prati na yāsyati', 'svayaṃ paryetumicchati' ।</p>
<p>(<b>3. liṅgam</b>)</p>
<p><b>liṅgaṃ</b> dvidhā, <b>śabdaliṅgamarthaliṅgaṃ</b> ca ।</p>
<p>tayoriyamayamidamityarthavyapadeśanimittaṃ śabdasaṃskāraheturayamityarthavyapadeśakāraṇaṃ <b>pumān</b>,
'napuṃsakasya jhalacaḥ' (7.1.72) iti x x x x x x</p>
<p>upaskāraheturidamityarthavyapadeśakāraṇaṃ <b>napuṃsakamiti ।</b></p>
<p>tadetacchuddhamiśrādibhedāt ṣoḍhā viprathate— <b>śuddhaṃ, miśraṃ, saṅkīrṇam, upasarjanam,
āviṣ‍ṭaṃ avyaktaṃ</b> ca ।</p>
<p>teṣvekasaṃskārahetu<b>śśuddham</b>, khaṭvā, vṛkṣaḥ, kuṇḍaṃ, strī, pumān, napuṃsakamiti ।</p>
<p>saṃskāradvayopagrāhi <b>miśram</b>, marīciḥ, ūrmiḥ, arci, chardiḥ, kaṣāyaḥ, kavāṭamiti ।
<!-- NOTES pg=277!-->
1. 'ṛte dha..nāyate' iti jo. nāsti । 3252 pratau, baḍodā pratau, rāghave'pi ca 'sukham, nassumanāyate iti pāṭhaḥ' ।
koṣ‍ṭhakapūrttirasmatkṛtā

<pb n="278"/>
saṃskāratrayayogi <b>saṅkīrṇam</b>, taṭī taṭaḥ taṭaṃ, śrṛṅkhalā, śrṛṅkhalaḥ, śrṛṅkhalamiti ।
viśeṣyaśabdanigh‍naviśeṣaṇarūpa<b>mupasarjanam</b>, śuklā śuklaḥ śuklaṃ, paṭvī paṭuḥ
paṭivati ।</p>
<p>viśeṣaṇatve'pi niyataśabdasaṃskārārham <b>āviṣ‍ṭam</b>, prakṛtiḥ, viṣayaḥ, pradhānaṃ,
bhāryā, dārāḥ, kalatramiti ।</p>
<p>liṅganimittaśabdasaṃskārānarham <b>avyaktam</b>, pañja, ṣaṭ, kati, uccaiḥ x x x x ।</p>
<p>(
<b>bhāva</b>)</p>
<p>viśeṣyate avacchidyate dravyaṃ yena tacchabdasyārthe pravṛttinimittamarthadharmo <b>viśeṣaṇaṃ
guṇo bhāva</b> iti cākhyāyate । x x x x</p>
<p>tat tridhā— <b>guṇaḥ, parimāṇaṃ, sambandha</b> iti । tatra—</p>
<p>dravye svādyukte pratyayajanako <b>guṇaḥ</b>, jātiḥ, guṇaḥ, saṅkhyā,
saṃsthānamavasthānamityādiḥ, yathā— gauḥ, brāhmaṇaḥ, paṭuḥ, gauraḥ, ekaḥ, anekaḥ,
hanumān, vāsudevaḥ, yuvā, vṛddhaḥ, ṛjuḥ, pūrva iti ।</p>
<p>ananurañjakamā x x x x bhidheyamavacchedakaṃ <b>parimāṇaṃ</b>, tadadhvagauravamūlya—
saṅkhyāsaṅghātakṣetrādibhedādanekadhā । yathā yojanaṃ parvataḥ, palaṃ suvarṇaḥ, purāṇaḥ
kapardakāḥ, akṣauhiṇī balam, khārī vrīhayaḥ, nivartanaṃ bhūmiriti ।</p>
<p>kṛt‍taddhitasamāsaprātipadikaviśeṣāṇāmarthaṣu pravṛttinimittaṃ <b>sambandhaḥ</b> ।</p>
<p>sa tridhā— kriyāsambandho, dravyasambandhaḥ, kriyādravyasambandhaś‍ca । tatra—</p>
<p><b>kriyāsambandho</b> yathā— pācaka iti ।</p>
<p><b>dravyasambandho</b> yathā— daṇḍī, rājapuruṣa iti ।</p>
<p><b>kriyādravyasambandho</b> yathā— ākṣikaḥ, niṣkauśāmbiriti ।</p>
<p>yadā punaḥ jātiguṇaparimāṇādayaśśabdāḥ prādhānyenābhidhīyante bhāvapratyayairvā
pratipādyante tadaiteṣāṃ dravyatvameva, na liṅgatvam । <b>bhāvapratyayo</b> hi — (5.1.119)</p>
<b><lg>
<l>jātiguṇājjātiguṇe samāsakṛt‍taddhitāt tu sambandhe ।</l>
<l>ḍitthādeḥ sve rūpe dhavakhadirājjātisaṅghate ॥ 114 ॥</l></lg></b> iti ॥
<p>(<b>nipātānāṃ vācakatvaṃ dyotakatvaṃ vā</b>)</p>
<p>anye tu svārtho viśeṣaṇaṃ, dravyaṃ viśeṣyaṃ, liṅgaṃ strīnapuṃsakamityācakṣate । tacca
nipātagatyupasargakarmapravacanīyādiprātipadikārthā x x x x te । na hi nipātā

<pb n="279"/>
jātyādikaṃ pravṛttinimittamupādāyedaṃ tadi'—ti vyapadeśayogyeṣu sattvabhūteṣvartheṣu vartante,
api tu pravṛttinimittānupagraheṇaivāsattvabhūtaṃ samuccayādikamarthamabhiniviśante । tadāha—</p>
<b><lg>
<l>teṣāmuccāvacārthatvāt sarvasaṃbandhadarśanāt ।</l>
<l>anyatantratayod‍bhūterasattvārthatvamucyate ॥ 115 ॥</l>
</lg></b>
<p>atha kimamī vācakā uta dyotakā iti । tatraike varṇayanti—</p>
<b><lg>
<l>tatprayogāvaseyatvād vācyasteṣāṃ sa gamyate ।</l>
<l>samuccayādirarthātmā yathānyeṣāṃ gavādikaḥ ॥ 116 ॥</l>
</lg></b>
<p>anvayavyatirekanibandhanā hi śabdānāmabhidheyavyavasthā । tataś‍ca anādiprayogā—
davasīyamānaḥ samuccayavicāraṇādirarthātmā kathamamīṣāṃ vācyo na bhavet? pratīyate (ca)
ca—śabdāt samuccayaḥ; 'ahaṃ ca tvaṃ ca vṛtrahan' (ṛve) iti; vicāraṇā vā—śabdāt,
'hantāhaṃ pṛthivīmimāṃ nidadhānīha veha vā' (ṛve.) iti । evamivādibhya upamānādayo
gamyanta iti tadvācyāste bhavanti ।</p>
<p>anye tvāhuḥ—</p>
<b><lg>
<l>ṣaṣ‍ṭhyabhāvādasattvokterekānukteḥ parasthiteḥ ।</l>
<l>guṇabhāvāt smṛteś‍caiṣāṃ dyotakatvaṃ suniś‍citam ॥ 117 ॥</l>
</lg></b>
<p>tathā hi— plakṣanyagrodhayoḥ samuccaya iti vācakapadaprayoge ṣaṣ‍ṭhī nirdiśyate,
naivaṃ plakṣanyagrodhayoś‍ca iti । yathā ca vrīhiyavayorvikalpaḥ pravartatāmiti
vācakaśabdaprayoge'sattvabhūto vikalpaśabdārthaḥ kriyayā sambadhyate, naivaṃ vrīhiyavayorvā
iti । yathā ca vṛkṣa ityekenāpi vācakena śākhādimānarthaḥ pratīyate, naivaṃ samuccayo
vikalpo vā । yathā ca bhikṣāṃ dehi dehi bhikṣāmiti vācakapadānāṃ paurvāparyaprayoge
kāmacāraḥ, naivaṃ vṛkṣaḥ ca—vṛkṣa iti । yathā ca vṛkṣaśśobhana iti vācakasya
viśeṣaṇayogo dṛśyate, naivaṃ ca— śobhana iti । tadevaṃ vācakaśabdavaidharmyād
dyotakāś‍cādaya iti niś‍cīyate । smarati <b>sūtrakāraḥ</b> 'cādayo'sattve' (1.4.57) iti ।
niruktakāro'pyāha 'bhāvapradhānamākhyātaṃ, sattvapradhānāni (nāmāni) (1.1.9), (nirbaddhāḥ)
upasargā arthānnirāhuḥ (1.3.3.), uccāvaceṣvartheṣu nipatantīti nipātāḥ' (1.4.2) iti ।
sa caiṣāmuccāvaco'nekaprakāro'rthaḥ svato'navagamyamānātmā padāntarasaṃbandhopahita—
prakaraṇādyanuvidhānenāvasīyate । tataḥ svarūpamātreṇāpyarthānavagatauitaraprayogapekṣatvād
<b>dyotakā evaite, na vācakā</b> iti ।</p>

<pb n="280"/>
<p>etattu sarvaṃ savyabhicāramiti kecit । tathā hi— 'vācakenāpyākhyātena dyotitaṃ
sattvabhūtārtham, api ca vācakamākhyātam, āsyate bhavad‍‌bhiriti । vācakāvapi
prakṛtipratyayau naiva kevalau prayujyete, juhotīti । vācakamapi vartipadaṃ
paurvāparyaniyamenāvatiṣ‍ṭhate, rājapuruṣa iti । vācakānāmāpi copasarjanapadānāṃ viśeṣaṇayogo
na dṛśyate, na hi bhavati ṛddhasya rājapuruṣa iti । smṛteś‍ceti yaducyate tadapyayuktam;
na hi vyākaraṇe'rthā ādiśyante । <b>niruktakāro</b> vācakatāṃ manyate, na tu dyotakatām;
ato vyabhicāradarśanāt kathamivaitadupapannaṃ bhavati? ucyate— vācakatvādākhyātaprayoge
śeṣavivakṣāyāṃ ṣaṣ‍ṭhyapi dṛśyate, na māṣāṇāmaśnīyāditi । cādiprayoge tu ṣaṣ‍ṭhī naiva
bhavati । na cākhyātamasattvārthavāci? kiṃ tarhi pūrvāparībhūtasādhyārthavacanam; tadāha—
'pūrvāparībhūtaṃ bhāvamākhyātenācaṣ‍ṭe' । na ca svabhāvasyāsattvarūpatā sama/?/(bhavati kṛdabhihito
bhāvo) dravyavat prakāśate । cādayaḥ punaryadatyantamasvatantraṃ, yasya na śakyate
padāntarasambandhād ṛte rūpamavagantuṃ, tadevāsattvabhūtamarthamātramavagamayanti । prakṛtipratyayābhyāṃ
ca kevalābhyāmapyartho'bhidhīyate, dadhi madhu iyānadhuneti । cādayastu naiva
kevalāstamabhidadhate ।</p>
<p>athaivamucyate śabdāntarāṇyevaitāni dadhyādīni prayogasamavāyīni (iti atra brūmaḥ) he
prakṛtipratyayāvapi na staḥ । kathamabhidhīyate prakṛtipratyayāvapi kevalau nārthaṃ brūta iti ।
vartipadānāṃ punaraniyataprayogatvamapi dṛśyate, āhitāg‍niragnyāhita iti । na caivaṃ
prakāratāvādināṃ śabdāntarameva vā samāsaḥ । yaduktam— 'vāvacanānarthyaṃ ca svabhāvasiddhatvād'
iti । yadi vartipadānāṃ 'upasarjanaṃ pūrvam' (2.2.30) ityādinā prakṛtipratyayayorapi
paraś‍ceti(3.1.1,2) vacane gatyupasargāṇāṃ 'te prāgdhātoḥ' (1.4.80) ityanena prayoganiyamaḥ,
prayoganiyamānāmapi prayoganiyamo dṛśyate, tasmād vyabhicāra iti । upasarjanānāmapi ca
viśeṣaṇayogo dṛśyate, devadattasya gurukulamiti । cādīnāṃ tu naitat kadācidapyasti ।
vyākaraṇe cārthāḥ kathaṃ nādiśyanta iti, yadāha—'śālīnakaupīne adhṛṣ‍ṭākāryayoḥ' (5.2.
20), 'agāraikadeśe praghaṇaḥ praghāṇaś‍ca' (3.3.79) iti । nirukte'pyuccāvacasyārthasya
kevalānnipātādanupalabdheḥ padāntaro— pādānāttu tadarthābhivyakternipāta xxxx । ato dyotakā
eva na vācakāś‍cādaya iti ।</p>

<pb n="281"/>
<p>(<b>karmapravacanīyānāṃ sambandhasaṅgatiḥ</b>)</p>
<p><b>atha gatyupasargakarmapravacanīyānāṃ kā vārtā ?</b></p>
<p>ucyate । gatīnāṃ tāvat sadasadādīnāmādarādivācyanirdeśenaiva gatisaṃjñā—
vidhānādanirdiṣṭavācyānāmapyūryādīnāṃ vācakatvameva gamyate । upasargāstu vācakāḥ
dyotakāḥ viśeṣakāssahābhidhāyakāḥ kāryārthā nirarthakāś‍ca bhavanti । <b>karmapravacanīyāḥ
punarnipātavad dyotakā eva</b> । tadāha—</p>
<b><lg>
<l>kriyāviśeṣajanyānāṃ sambandhānāṃ prakāśane ।</l>
<l>karmapravacanīyāḥ syurnimittamavadhāritāḥ ॥ 118 ॥</l>
</lg></b>
<p>katham ? iha khalu sambandhāḥ kriyāpūrvakatvāt karaṇānuvidhāyitayā
kriyopadarśitaviśeṣaṃ kārakamāśrayanti । tatra ca bhinnajātīyasya yugapadekayā vibhak‍tyā
vaktuṃ śak‍yatvāt śeṣasambandhābhidhānavelāyāmaśabdopādānaḥ kriyākārakasambandhaśśabda—
vatā śeṣasaṃbandhenānumīyamānasannidhiravatiṣṭhate । tac‍cānumānaṃ śeṣasambandhasya
svarūpasāmarthyānniyatakriyāviṣayamaniyatakriyāviṣayaṃ ca ।</p>
<p><b>niyatakriyāviṣayaṃ</b> yathā— X X X X nā janā (janiḥ) kartaryapekṣitakarmaviśeṣe
śeṣalakṣaṇaṃ pitāputrasambandhamutpādayatīti । seva tasmādanumīyate । tathā vṛkṣasya
śākhetyādhārādheyanibandhanā sthitirapekṣitakartṛviśeṣe'dhikaraṇe'vayavāvayavilakṣaṇaṃ
śeṣasambandhaṃ nibadh‍nātīti saiva pratīyate ।</p>
<p><b>aniyatakriyāviṣayaṃ</b> yathā— rājñaḥ puruṣa iti svasvāmibhāvasādhano
bharaṇakrayaṇāpajayādiḥ aniyatānekakriyaḥ kartā X X X X śeṣasaṃjñakaṃ svasvāmisambandhaṃ
saṃniveśayati । sa cāniyatānekakriyāparvakatvādaparyāp‍taḥ kriyāviśeṣamanumāpayitumiti
svanimittakriyāsāmānyamevānumāpayati । evaṃvidhe viṣaye kriyāviśeṣaprakāśanāya
karmapravacanīyāḥ prayujyante । yathā śākalyasya saṃhitāmanu prāvarṣaditi saṃhitāpravarṣaṇayorhetu—
phalabhāvo niśamayatikriyāpūrvakaḥ X X X X ityetadanunā prakāś‍yate । yaḥ kriyāviśeṣa—
prakāśanaṃ vibhakteraśak‍yaṃ kalpayitum, kriyāviśeṣa prakāśanamapi kriyāpadasannidhānāyattam
asati kriyāpade na yuktam । sambandho'pi nāsyābhidheyaḥ, tasya vibhaktipratyayanibandhanatvāt ।
yadi ca karmapravacanīyastamabhidadhīta, prātipadikārthasya vyatirekopajano na syāt, yathā
rajasvāmīti । pratīyate ca loke karmapravacanīyayoge sambandhasya nimittaviśeṣāvacchedaḥ ।
tasmāt sa tasya prayojaka ityavasīyate । taduktam— (vāpa.2.204)</p>

<pb n="282"/>
<b><lg>
<l>kriyāyā dyotako nāyaṃ na sambandhasya vācakaḥ ।</l>
<l>nāpi kriyāpadākṣepī sambandhasya tu bhedakaḥ ॥ 119 ॥</l></lg></b> iti ।
<p>nanu ca nāpratītāyāṃ niśamayati—kriyāyāṃ tayā sambandhasyāvacchedaśśak‍yate
kartum । tadayamanuḥ kriyāmapratyāyayan sambandhamavacchinattīti na yujyate । athāsya
kriyāprakāśanamanyatrādarśanānna kalpyate । sambandhāvacchedo'pi mā prakalpi,
anyatrādarśanādeva ।</p>
<p>ucyate— kriyābhedasamadhigatamātmātiśayaṃ sambandhasyāvagamayannarthasāmarthyāt
kriyāviśeṣapratyayanimittamanuḥ । ato'sya kriyāvacanatvamanyataḥ kriyāpratīterna kalpyate ।</p>
<p>yadi vā nimittabhedopādheyaviśeṣāparāmarśena rūpabhedaṃ sambandhasyāvagamayanti
karmapravacanīyāḥ । yathā adhi brahmadatte pañcālāḥ, abhimanyuḥ arjunataḥ prati iti
svasvāmibhāvassādṛś‍yaṃ ca karmapravacanīyāt pratīyate । viśiṣṭādhikaraṇavyavacchedāstu
sambandhāssvarūpātiśayena kriyābhedamadhigamayanti । yathā pañcālānāṃ paripālana—
karādānādayaḥ kāryā brahmadattena, abhimanyoḥ adhyavasāyasaṃpraharaṇādayassadṛśā arjunena
prakrāntasambandhavaśād abhipreyante । tadayamapyanuḥ saṃhitāpravarṣaṇayossambandhaṃ
hetuphalabhāvenāvacchinatti, adhyayanaviśeṣarūpatvāttu saṃhitāyāḥ । tasya ca
śabdātiśayaprakāśasāmarthyānniśamanamatrārthagṛhītaṃ na karmapravacanīyādhigamyamiti ।</p>
<p>tasya tu (anyattu) darśanam— anuḥ paś‍cādbhāvābhidhāne pratītasāmarthyo yathā
anurathaṃ pādātam iti । sa ihāpi tadartha eva bhavitumarhatīti tasya hetau vidhīyamānā
karmapravacanīyasaṃjñā na prāp‍noti । sambandhāvacchede'pyetat tulyam ।</p>
<p>atha viṣayavaśāddhetau vṛttiḥ kalpyate, paś‍cādbhāve'pi avirodhaḥ, yataḥ
paurvāparyamiha hetuphalaviṣayam । ayameva tarhi sambandhāvacchedaḥ yadaniyatādhikaraṇaṃ
paurvāparyamiha hetuphalaviṣayatayāvacchidyate । etadeva ca sambandhāvacchedahetutvaṃ
pṛthakkaraṇanimittaṃ nipātebhyaḥ karmapravacanīyasaṃjñānām ।</p>
<p>kathaṃ tarhi 'adhiparī anarthakau' (1.4.13), 'suḥ pūjāyām' (1.4.94),
'atiratikrameṇa ca' (1.4.95), 'apiḥ padārthasambhāvanānvavasargagarhāsamuc‍cayeṣu'
(1.4.96) ityamīṣāṃ karmapravacanīyātvam ? kaś‍cidebhissambandho'vacchidyate ।</p>
<p>satyametat । kintu kāryārthameṣāṃ ataddharmāṇāmapi śāstre vācanika—
karmapravacanīyatvamabhihitamiti ।</p>

<pb n="283"/>
<p>(<b>sāmānyavicāraḥ</b>)</p>
<p>nanu ca jātyādipravṛttinimittopagrāhiṇo vṛkṣādayaḥ sattvavacanāḥ, tadviparītāś‍cādayo
asattvavacanā ityucyate । na ca jātirnāma pratyakṣādisamadhigamyaṃ kiñcit prameyamasti ।
tathā hi — asau na pratyakṣā, pratyakṣasya pūrvāparānanusyūtasvalakṣaṇatvāt, jāteś‍ca
pūrvāparānusyūtarūpatvāt tadāha—</p>
<b><lg>
<l>samānavṛttitā nāma sāmānyasya nijaṃ vapuḥ ।</l>
<l>kathaṃ spṛśati sāpekṣamanapekṣākṣajāmiti ॥ 120 ॥</l>
</lg></b>
<p>tatpṛṣṭhabhāvinastu vikalpā svabhāvenāvastuviṣayatvānna sāmānyasiddha‍yai prabhavanti ।
nāpyanumānaṃ śabdo vā sāmānyamavasthāpayati । tayorapi vikalpaviṣayatvena vastuvyayavasthāpaka—
tvāyogāt । vastuprāp‍tistu bhedānadhyavasāyanimittavastvadhyavasāyād bhaviṣyati ।</p>
<p>itaś‍ca na vyaktivyatiriktaṃ sāmānyaṃ kuvalayāmalakabilvādivad bhedenānupalambhād,
ghaṭapaṭādivac‍ca deśabhedāgrahaṇād, vyak‍tyagrahe ghaṭapaṭādivadeva tadanupalabdheḥ ।
vyaktivṛttitvāt sāmānyasya tadagrahe tadanupalabdhiriti cenna, vṛttinupapatteḥ । kiṃ pratipiṇḍaṃ
kārts‍nyena vartate jātirutaikadeśena ?</p>
<b><lg>
<l>piṇḍe sāmānyamekatra yadi kārts‍nyena vartate ।</l>
<l>tatraivāsya padārthatvaṃ na syāt piṇḍāntare grahaḥ ॥ 121 ॥</l>
</lg></b>
<b><lg>
<l>ekadeśena vṛttau tu gotvajātirna kutracit ।</l>
<l>samagrā'stīti gobuddhiḥ pratipiṇḍaṃ kathaṃ bhavet ॥ 122 ॥</l></lg></b> (nyāyama.)
<p>na cāsya niravayavatvādekadeśā vidyante । na caikapiṇḍe samāp‍tyā vartamānā
piṇḍāntare'pi samāp‍tyaiva vartitumarhati । samāp‍tasya na punarutpattiṃ vinā samāp‍tyantarānupapatteḥ ।
na ca tathābhūtā kācid vṛttirupalabhyate । na ca samavāyātmikā vṛttiḥ । sa hyayutasidghānāṃ
bhavati । ayutasiddhissambandhaś‍ceti vipratiṣiddham । dravyaguṇayoḥ apṛthak‍siddhayorapi
sambandhadarśanānnaivamiti cenna । tatrāpi guṇavyatiriktasya guṇino bhedenāsiddheḥ ।
avayavāvayavinorapi pṛthak‍siddherabhāvānna sambandhaḥ । nāpi rūparūpilakṣaṇassambandho
bhaviṣyatīti vaktavyam, rūpārthasya nirūpayitumaśak‍yatvāt । kimayaṃ
rūpaśabdaśśuk‍lādiguṇavacanaḥ svabhāvavacano vā । śuk‍lādivacanatve nīrūpāṇāṃ pavanamanaḥ—
prabhṛtīnāṃ dravyāṇāṃ sāmānyaśūnyatā syāt । ākāravacanatve'pyavayavasanniveśarahitānāṃ
teṣāmeva sāmānyavattā na prāp‍noti । svabhāvavacanatve tu jātijātimatoravyatireka eva bhavet ।</p>

<pb n="284"/>
<b><lg>
<l>avabhāti hi bhedena svabhāvo na svabhāvinaḥ ।</l>
<l>śabdātiriktataiveyaṃ na tu vastvatiriktatā ॥ 123 ॥</l>
</lg></b>
<p>api ceyaṃ jātiḥ—</p>
<b><lg>
<l>sarvasarvagatāpi (tā vā) syāt piṇḍasarvagatāpi vā ।</l>
<l>sarvasarvagatatve'syāḥ karkādāvapi gomatiḥ ॥ 124 ॥</l>
</lg></b>
<b><lg>
<l>aśvadhīśśābaleyādāvuṣṭrabuddhirgajādiṣu ।</l>
<l>padārthasaṅkaraś‍caivamatyantāya prasajyate ॥ 125 ॥</l>
</lg></b>
<b><lg>
<l>athāpi vyaktisāmarthyaniyamānnaiṣa saṅkaraḥ ।</l>
<l>na hi karkādipiṇḍānāṃ gotvādivyaktikauśalam ॥ 126 ॥</l>
</lg></b>
<b><lg>
<l>maivaṃ khaṇḍādyabhivyaktamapi gotvamanaṃśakam ।</l>
<l>sarvatraiva pratīyeta na vā sarvagataṃ bhavet ॥ 127 ॥</l>
</lg></b>
<b><lg>
<l>tadaṃśagrahaṇe tasya na hi kaś‍cinniyāmakaḥ ।</l>
<l>dīpavad vyañjaka; piṇḍo na tu tatpiṇḍavṛtti tat ॥ 128 ॥</l>
</lg></b>
<b><lg>
<l>sarvatrāgṛhyamāṇatve sarvatrāstīti ko vadet ।</l>
<l>sarvasarvagataṃ tasmāt na gotvamupapadyate ॥ 129 ॥</l>
</lg></b>
<b><lg>
<l>piṇḍasarvagatatve tu kāmametadadūṣaṇam ।</l>
<l>kintu naivādya jātāyāṃ gavi gopratyayo bhavet ॥ 130 ॥</l>
</lg></b>
<b><lg>
<l>piṇḍe nāsīdasañjāte jātirjāte ca vidyate ।</l>
<l>saṃkrāmati na cānyasmātpiṇḍādanyatra niṣkriyā ॥ 131 ॥</l>
</lg></b>
<b><lg>
<l>āyāntyapi na tatpiṇḍamapojjhati purātanam ।</l>
<l>na cāṃśairvartate ceti keyaṃ vyasanasantatiḥ ॥ 132 ॥</l>
</lg></b>
<p>tasmādapoharūpamalīkameva sāmānyaṃ, na paramārthasaditi । tataś‍ca tadabhāvāt
tad‌vato'nupapattiriti ।</p>
<p>atrocyate—kiṃ jātyāderbāhyasya śabdārthasyābhāvādapohe pakṣapātaḥ, uta pratītibaleneti ।</p>
<p>na tāvatpratītibalena, pratīteranugatākāraviṣayatvenāpohaparipanthitvāt । nāpi
jāterasattvaṃ, pratyakṣeṇa, svalakṣaṇavadāveditasvarūpatvāt ।</p>

<pb n="285"/>
<b><lg>
<l>ādyameva hi vijñānamarthasaṃsparśi cākṣuṣam ।</l>
<l>na taduttarabhāvīti kimidaṃ rājaśāsanam ॥ 133 ॥</l>
</lg></b>
<b><lg>
<l>tadevāstu pramāṇaṃ vā tenāpi tvadhigamyate ।</l>
<l>vyāvṛttaṃ vastuno rūpaṃ nānugāmīti kā pramā ॥ 134 ॥</l>
</lg></b>
<b><lg>
<l>bhaved yadi viśeṣaikaviṣayaṃ nirvikalpakam ।</l>
<l>sāmānyādhvavasāyo'yamakasmāt kathamudbhavet ॥ 135 ॥</l>
</lg></b>
<p>na caitacchābdarūpam । yataḥ</p>
<b><lg>
<l>paś‍yatyanugataṃ rūpamavijñāte'pi vācake ।</l>
<l>dākṣiṇātya ivākasmāt paś‍yannuṣṭraparamparām ॥ 136। ।</l>
</lg></b>
<p>api ca śabaleyapiṇḍamavalokitavataḥ kālāntare bāhuleyapiṇḍaṃ paś‍yataśśābaleya—
piṇḍasmaraṇamutpadyate । tatsāmānyābhāve na ghaṭate । na hyanyasmindṛṣṭe'nyasmaraṇanimittaṃ kiñcidasti ।
tayoranugatarūpābhyupagame tadupapadyate nānyatheti । kiṃca vyak‍tyantaradarśane'pi sa evāyaṃ gauriti
pratyabhijñāyate, tadap‍yanugatarūpāgrahaṇe na yujyate । na ca vyaktireva pratyabhijñāyate, vyaktibhedasya
pratyakṣasiddhatvāt । yatra ca laghutaparimāṇatilamudgādipracayasannidhāne'vacchinnasvalakṣaṇe grahaṇaṃ
nāsti, tatrānuvṛttameva rūpamindriyeṇa gṛhyate । tasmād viśeṣavat sāmānyāpahnavo na yuktaḥ ।</p>
<b><lg>
<l>tasmāt pūrvākṣasampāte tulyatvamabhigamyate ।</l>
<l>nānātvaṃ ceti sāmānyabhedau dvāvapi vāstavau ॥ 137 ॥</l>
</lg></b>
<b><lg>
<l>sāmānyamidamityevamatha tatrānupagrahaḥ ।</l>
<l>vyāvṛttamidamityevaṃ kiṃ vā buddhissvalakṣaṇā ॥ 138 ॥</l>
</lg></b>
<b><lg>
<l>samānavṛttisāpekṣaṃ na ca sāmānyavedanam ।</l>
<l>tatra sannihitatvāt tu vyaktivannānupagrahaḥ ॥ 139 ॥</l>
</lg></b>
<b><lg>
<l>samānavṛttyapekṣatvāt sāmānyasyānupagrahe ।</l>
<l>viśeṣo'pi ca mā grāhi vyāvṛttiṃ sa hyapekṣate ॥ 140 ॥</l>
</lg></b>
<b><lg>
<l>anuvṛttirhi yeṣvasya kā teṣāṃ grahaṇe gatiḥ ।</l>
<l>vyāvṛttirapi yebhyo'sya kā teṣāṃ grahaṇe gatiḥ ॥ 141 ॥</l>
</lg></b>

<pb n="286"/>
<b><lg>
<l>athānuvṛttivyāvṛttinairapekṣyeṇa kevalam ।</l>
<l>vastveva gṛhyate kāmaṃ kīdṛk‍taditi kathyatām ॥ 142 ॥</l>
</lg></b>
<b><lg>
<l>nirvikalpakavelāyāṃ nirdeṣṭuṃ tanna śakyate ।</l>
<l>tadutthāstūbhayatrāpi sākṣyaṃ dadati niś‍cayāḥ ॥ 143 ॥</l>
</lg></b>
<b><lg>
<l>yac‍ca vṛttivikalpādidūṣaṇaṃ tatra varṇitam ।</l>
<l>tat pratyakṣamahim‍naiva sarvaṃ pratihataṃ bhavet ॥ 144 ॥</l>
</lg></b>
<p>yattāvaduktaṃ kuvalayāmalakādivadanavabhāsāditi tatra pratītibhedo darśita eva । yattu
deśabhedenāgrahaṇāt, tadagrahe tad‍buddha‍yabhāvāditi tatra jātestadāśritatvaṃ, nāsattvam ।
yadapyuktaṃ vṛttyanupapatteriti tatrāpyucyate, pratipiṇḍaṃ kārts‍nyenaiva jātirvartata iti
piṇḍāntare tadupalambho'styeva । ekadeśāstu jāterna santyeva ।</p>
<b><lg>
<l>k‍vedamanyatra dṛṣṭaṃ cedaho nipuṇatā tava ।</l>
<l>dṛṣṭāntaṃ yācase yastvaṃ pratyakṣe'pyanumānavat ॥ 145 ॥</l>
</lg></b>
<p>kiṃnāmadheyā vṛttiriyamiti cenna nāmadheyamasyāḥ jānīmaḥ, piṇḍasamavetā
jātirityeva pracakṣmahe ।</p>
<p>(<b>samavāyavicāraḥ</b>)</p>
<p>nanvayutasiddhayossambandhaḥ samavāyaḥ, sa vipratiṣedhādeva nirastaḥ ? na śakyate
nirasitum ।</p>
<b><lg>
<l>pratītibhedād bhedo'stu deśabhedastu neṣyate ।</l>
<l>tenāvakalpate vṛttissamavāyassa tūcyate ॥ 146 ॥</l>
</lg></b>
<p>avayavāyavinorguṇaguṇinoś‍ceyameva vṛttiḥ । arthāntaratvaṃ caitayorjātitulyanyāyatayā
siddhameva । deśabhedaś‍ca tayornāstīti vispaṣṭamayutasiddhatvam । yadapyucyate—</p>
<b><lg>
<l>nāniṣpannasya sambandho niṣpattau yutasiddhatā ॥ 147 ॥</l>
</lg></b>
<p>iti tadapi parihṛtamācāryaiḥ 'jātaṃ sambaddhaṃ cetyekaḥ kāla' iti vadadbhiḥ ।</p>
<b><lg>
<l>yā ceha vṛttiḥ srak‌sūtrabhūtakaṇṭhaguṇādiṣu ।</l>
<l>jātyādīnāmanaṅgatvāt tābhyāṃ vṛttirvilakṣaṇā ॥ 148 ॥</l>
</lg></b>
<p>tasmād‍vṛttyanupapatterityadūṣaṇam ।</p>

<pb n="287"/>
<p>yadapi sarvasarvagatatvaṃ piṇḍasarvagatvaṃ ca vikalpya dūṣitaṃ tadapi yatkiñcit;
yathāpratīti tadabhyupagamāt ।</p>
<b><lg>
<l>sarvasarvagatā jātiriti tāvadupeyate ।</l>
<l>sarvatra grahaṇaṃ tasyā vyañjakavyaktisannidheḥ ॥ 149 ॥</l>
</lg></b>
<b><lg>
<l>vyaktirvyañjakatāmeti jāterdṛṣṭaiva nānyathā ।</l>
<l>dṛṣṭiryatra yadā tvasyāstadā tatraiva tanmatiḥ ॥ 150 ॥</l>
</lg></b>
<b><lg>
<l>sarvatra vidyate jātirna tu sarvatra dṛśyate ।</l>
<l>tadabhivyañjikā yatra vyaktistatraiva dṛśyate ॥ 151 ॥</l>
</lg></b>
<b><lg>
<l>vyakteranyatra sattve'syāḥ kiṃ pramāṇaṃ taducyate ।</l>
<l>ihāpyānīyamānāyāṃ gavi gotvopalambhanam ॥ 152 ॥</l>
</lg></b>
<b><lg>
<l>gopiṇḍena sahaitasyā na cāgamanasambhavaḥ ।</l>
<l>dehenevātmanastasmādihāpyastitvamiṣyatām ॥ 153 ॥</l>
</lg></b>
<b><lg>
<l>abhivyaktistu tatkālā yatkālaṃ vyaktidarśanam ।</l>
<l>tasmāt sakṛdabhivyaktā nānyadāpi pratīyate ॥ 154 ॥</l>
</lg></b>
<b><lg>
<l>abhivyaktiś‍ca taddeśā yaddeśā vyaktirīkṣyate ।</l>
<l>tasmādasminnabhivyaktā na deśe'nyatra dṛś‍yate ॥ 155 ॥</l>
</lg></b>
<b><lg>
<l>piṇḍasarvagatatve'pi svayūthyaiḥ kaiś‍cidāśrite ।</l>
<l>bhaviṣyatyanyajātāyāṃ gavi godhīstathāgrahāt ॥ 156 ॥</l>
</lg></b>
<b><lg>
<l>jāyamānaiva hi vyaktirjāyate jātiyoginī ।</l>
<l>eka eva hi kālo'syā jātisambandhajanmanoḥ ॥ 157 ॥</l>
</lg></b>
<b><lg>
<l>neha jāteḥ purāstitvaṃ na ca saṃkrāntiranyataḥ ।</l>
<l>kiṃ tu svahetossā vyaktistādṛśaivopajāyate ॥ 158 ॥</l>
</lg></b>
<b><lg>
<l>kathametaditīdaṃ tu yena paryanuyujyate ।</l>
<l>idamapyaparaṃ hanta tena paryanuyujyatām ॥ 159 ॥</l>
</lg></b>
<b><lg>
<l>vṛṣaḥ piśaṅgo gauḥ kṛṣṇā sā ca nīlatṛṇāśinī ।</l>
<l>tābhyāmutpādito vatsaḥ kathaṃ bhavati pāṇḍuraḥ ॥ 160 ॥</l>
</lg></b>

<pb n="288"/>
<b><lg>
<l>yathā rūpādisambaddhā sā vyaktirupalabhyate ।</l>
<l>tathaiva jātiyukteti kā te vyasanasantatiḥ ॥ 161 ॥</l>
</lg></b>
<b><lg>
<l>agovyāvṛttatāyāṃ ca naiṣa praś‍no nivartate ।</l>
<l>tasmādagonivṛttaṃ tadanyajātaṃ svalakṣaṇam ॥ 162 ॥</l>
</lg></b>
<b><lg>
<l>tasmād vastusvabhāvasya viditvā'nanuyojyatām ।</l>
<l>codyacuñcutvamutsṛjya pratipattirnirūpyatām ॥ 163 ॥</l>
</lg></b>
<p>pratipattiś‍ca viśeṣeṣviva sāmānye'pi nirapavādā darśitaiva । tasmād
viśeṣavadapratyākhyeyaṃ sāmānyam iti ।</p>
<b><lg>
<l>upādhirevaṃ trividhaḥ pradhānamapi ca tridhā ।</l>
<l>tridhopaskāravān prātipadikārthaś‍ca varṇitaḥ ॥ 164 ॥</l>
</lg></b>
<b><lg>
<l>vācakatvaṃ nipātānāṃ dyotakatvaṃ ca niś‍citam ।</l>
<l>karmapravacanīyānāmuktā sambandhasaṅgatiḥ ॥ 165 ॥</l>
</lg></b>
<b><lg>
<l>atho vibhaktyarthavidhistridhocyate tridhaiva vṛttyarthapadārthanirṇayaḥ ।</l>
<l>kriyādivākyārthanivartanāt tatastridhaiva vākyārthagatiḥ prapañcyate ॥ 166 ॥</l>
</lg></b>
<p><b>iti mahārājādhirāja—śrībhojadevaviracite śrṛṅgāraprakāśe
upādhyādyarthacatuṣṭayaprakāśo nāma
॥ pañcamaḥ prakāśaḥ ॥ 5 ॥</b></p>
<b><lg>
<l>prakāśa eṣo'stu ratipriyasya śaraḥ paraḥ pañcama eva yasmin ।</l>
<l>lag‍ne smārerapi hṛṣyati svaṃ vaśaṃvadaṃ phālagataṃ ca cakṣuḥ ॥</l>
</lg></b>
<b><lg>
<l>sanātanaḥ kaś‍cana bhojarājaṃ jīrṇañca śīrṇañca vibhāvya tasmai ।</l>
<l>yaṣṭoyati svaṃ pratibhābhidhānaṃ lalāṭacakṣuḥ pratisaṃśrayāṇaḥ ॥</l>
</lg></b>

<pb n="289"/>
<p>atha</p>
<p><b>śṛṅgāraprakāśe ṣaṣṭhaḥ prakāśaḥ</b></p>
<p>vibhaktyarthādicatuṣṭayaprakāśo nāma</p>
<p>(<b>9. vibhaktyarthaḥ</b>)</p>
<p><b>vibhaktyartha</b>stridhā 1. saṅkhayā, 2. kārakaṃ, 3. śeṣaś‍ca । teṣu—
(<b>1. saṅ‌khyā)</b> kārakasambandhigataikatvadvitvabahutvāni <b>saṅ‌khyā</b> ।</p>
<p>sā ṣoḍhā— ābhidhānikī, vaivakṣikī, naimittikī, pāribhāṣikī, vaibhāṣikī
pāriśeṣikī ca । tāsu—</p>
<p><b>ābhidhānikī</b> yathā— āpaḥ, dārāḥ, lājāḥ, dvayam, anekaṃ, niyutamiti ।
atrābhidhānato bahuvacanaikavacane evetyābhidhānikī ।</p>
<p><b>vaivakṣikī</b> yathā— rodasī rodasyau, kabarī kabaryaḥ, stanau stanāḥ, viśākhā
viśākhe viśākhāḥ, dṛk dṛśau dṛśaḥ, jagat jagatī jaganti । atra
vivakṣayaikatvadvitvabahutvānīti vaivakṣikī ।</p>
<p><b>naimittikī</b> yathā— vṛkṣaḥ, śobhanaḥ, dampatī, pitarau, akṣāḥ, gabhastaya iti ।
atra vastuno nimittasya sadbhāvānnaimittikī ।</p>
<p><b>pāribhāṣikī</b> yathā— mārdaṅgikapāṇavikaṃ puruṣau (kāśikā 2.4.2), khalatikaṃ
vanāni (kāśikā 1.2.51), godau grāmaḥ (kāśikā 1.2.51), tiṣyapunarvasū tārakāḥ
(kāśikā 1.2.63), pañcālā janapadaḥ (kāśikā 1.2.52), sa cāhaṃ ca pacāva
iti । atra dvitvabahutvādiṣu ekatvādiparibhāṣaṇamiti pāribhāṣikī ।</p>
<p><b>vaibhāṣikī</b> yathā— aśvabaḍabam aśvabaḍabau (kāśikā 2.4.12), lakṣanyagrodhaṃ
plakṣanyagrodhāḥ (kāśikā 2.4.12), pūrve phalgunyau pūrvāḥ phalgunya (kāśikā
1.2.60) iti । atra vibhāṣayaikatvadvitvabahutvānīti vaibhāṣikī ।</p>
<p><b>pāriśeṣikī</b> yathā—ekaḥ dvau bahavaḥ, ubhau dvitrāḥ, ardhatṛtīyā iti ।</p>
<p>atraikādyuktasaṅkhyāpariśeṣe svādaya iti pāriśeṣikī । taduktam—</p>
<b><lg>
<l>nimittamekamityatra vibhakta‍yā nābhidhīyate ।</l>
<l>tadvatastu yadekatvaṃ vibhaktistatra vartate ॥ 1 ॥</l></lg></b> (vāpa. 3.11.27)

<pb n="290"/>
<p>(<b>2. kārakam</b>)</p>
<p><b>kārakaṃ</b> ṣaḍivadhamabhihitaṃ purastāt (pu. 221–245) । tad dvitīyādivācyatvena
pṛthakpṛthak ṣaṭprakāraṃ prathate । tatra—</p>
<p><b>karma</b> dvitīyāvācyaṃ, kaṭaṃ karoti; tṛtīyāvācyaṃ, mātrā sañjānīte; caturthīvācyaṃ,
na tvā śune manye; pañcamīvācyaṃ, pari trigartebhyo vṛṣṭo devaḥ; ṣaṣṭhīvācyaṃ, mātuḥ
smarati; sap‍tamīvācyam, adhītī vyākaraṇe ।</p>
<p><b>kartā</b> dvitīyāvācyaḥ, gamayati grāmaṃ devadattam; tṛtīyāvācyaḥ, caitreṇa kṛtam;
caturthīvācyaḥ, mūtrāya kalpate yavāgūḥ; pañcamīvācyaḥ, upādhyāyādadhīte; ṣaṣṭhīvācyaḥ,
vyāsasya kṛtiḥ; sap‍tamīvācyaḥ, brāhmaṇeṣu bhuñjāneṣu vṛṣalā āsate ।</p>
<p><b>karaṇaṃ</b> dvitīyāvācyam, akṣān dīvyati; tṛtīyāvācyaṃ, dātreṇa lunāti;
caturthīvācyaṃ, śatāya parikrītaḥ; pañcamīvācyaṃ, stokānmuktaḥ; ṣaṣṭhīvācyaṃ, sarpiṣo
jānīte; sap‍tamīvācyam akṣeṣu dīvyati ।</p>
<p><b>sampradānaṃ</b> dvitīyāvācyaṃ, devadattamabhyasūyati; tṛtīyāvācyaṃ, dāsyā samprayacchate;
caturthīvācyaṃ, devāya dadāti; pañcamīvācyaṃ, gurorābhya(?) gāḥ prayacchati; ṣaṣṭhīvācyaṃ,
gh‍nataḥ pṛṣṭhaṃ dadāti; sap‍tamīvācyaṃ puṣpeṣu spṛhayati ।</p>
<p><b>apādānaṃ</b> dvitīyāvācyaṃ, arjunaṃ yoddhāraḥ, tṛtīyāvācyaṃ, dhanuṣā vidhyati;
caturthīvācyaṃ, śrāddhāya nigṛhaṇate; pañcamīvācyaṃ, grāmādāgacchati; ṣaṣṭhīvācyaṃ kṛṣṇā gavāṃ
sampannakṣīratamā; sap‍tamīvācyaṃ, bhukta odanaḥ kaṃsapātryām ।</p>
<p><b>adhikaraṇaṃ</b> dvitīyāvācyaṃ, grāmamadhivasati; tṛtīyāvācyaṃ, samena dhāvati;
caturthīvācyaṃ, yuddhāya sannahyati; pañcamīvācyaṃ, krośād‌vidhyati; ṣaṣṭhīvācyaṃ, gavāmīśvaraḥ;
sap‍tamīvācyaṃ, tīrthaṃ upavasatīti ।</p>
<p>(<b>3. śeṣaḥ</b>) kārakātirekī kriyākārakapūrvakaḥ sambandhaviśeṣaḥ <b>śeṣaḥ</b> ।</p>
<p>sa tridhā <b>uktādanyaḥ, kārakebhyo'nyaḥ, kārakāṇāmavivakṣā ca</b> । teṣu—
<b>uktādanyatve</b> bhinnasambandhyapekṣaḥ, abhinnasambandhyapekṣaś‍ca ।
tayorādyo rājñaḥ puruṣa iti yathā— (kusaṃ. 7.19)</p>
<b><lg>
<l>patyuśśiraś‍candrakalāmanena spṛśeti sakhyā parihāsapūrvam ।</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna ॥ 2 ॥</l>
</lg></b>

<pb n="291"/>
<p>dvitīyo rāhośśira iti yathā—</p>
<b><lg>
<l>śikhicchadacchatrapatatramaṇḍalībharoparūddhaṃ mukhameṇacakṣuṣaḥ ।</l>
<l>mukhena rāhorabhiyok‍tumudyataṃ kalāvato bimbamiva vyarājata ॥ 3 ॥</l>
</lg></b>
<p><b>kārakebhyo'nyatve</b> upāttakriyo'nupāttakriyaś‍ca ।</p>
<p>tayorādyo'nnasya hetorvasatīti yathā— (raghu.2.47)</p>
<b><lg>
<l>ekātapatraṃ jagataḥ prabhutvaṃ navaṃ vayaḥ kāntamidaṃ vapuś‍ca ।</l>
<l>alpasya hetorbahu hātumicchanvicāramūḍhaḥ pratibhāsi me tvam ॥ 4 ॥</l>
</lg></b>
<p>dvitīyo brāhmaṇasya tulya iti yathā— (raghu. 6.79)</p>
<b><lg>
<l>kulena kāntyā vayasā navena guṇaiś‍ca taistairvinayapradhānaiḥ ।</l>
<l>tvamātmanastulyamamuṃ vṛṇīṣva rat‍naṃ samāgacchatu kāñcanena ॥ 5 ॥</l>
</lg></b>
<p><b>kārakavivakṣāyāṃ</b> dravyāpekṣaḥ kriyāpekṣaś‍ca ।</p>
<p>tayorādyaḥ sādhoḥ svaṃ dhanaṃ rocata iti yathā— (māgha.10.23)</p>
<b><lg>
<l>dattamāttamadanaṃ dayitena vyāp‍tamātiśayikena rasena ।</l>
<l>sasvade mukhasuraṃ pramadānāṃ nāma rūḍhamapi ca vyudapādi ॥ 6 ॥</l>
</lg></b>
<p>dvitīyo na māṣāṇāmaś‍nīyāditi yathā—(kusaṃ. 5.83)</p>
<b><lg>
<l>nivāryatāmāli! kimapyasau vaṭuḥ punarvivakṣuḥ saphuritottarādharaḥ ।</l>
<l>na kevalaṃ yo mahato'pabhāṣate śṛṇoti tasmādapi yassa pāpabhāk ॥ 7 ॥</l>
</lg></b>
<p>sahārthatādarthyahetulakṣaṇopapadasambodhanādayastu sambandhaviśeṣā upaskārādhikāre'—
bhihitā (dra.pṛ.265) iti neha pratanyate । nanu ca sambandhasya kriyākārakapūrvakatvāt
kārakeṣveva śeṣasambandhasyāpyantarbhāva iti saṅkhyā śaktiś‍ca vibhak‍tyarthaḥ ।</p>
<p>tatra jātau padārthe jātyabhidhāyinaḥ prātipadikasya saṅkhyākārakābhidhāyinyā
vibhak‍tyā sambandho na ghaṭate । na hi jāteḥ saṅkhyāśaktiyogassaṃbhavati ।</p>
<p>ucyate, jātyavinābhāvena lakṣitāyā vyakteḥ saṅkhyāśaktiyogādekārthasamavāya—
lakṣaṇassambandho bhaviṣyati ।</p>
<p>naivam; yathānantyavyabhicārābhyāṃ bhedavatīṃ vyaktimaśaktāḥ prakṛtayo'bhidhātumitya—
bhinnāmavyabhicāriṇīṃ ca jātimācakṣate, tathādhārabhedād‌bhinnamānantyabhicārābhyāmaśaktā
vibhaktayaḥ śaktiṃ saṅkhyāṃ cākhyātum atastadādhāraṃ śaktisaṅkhyājātimācakṣate । tataś‍ca
prakṛtyarthasambandhāyā api vyaktervibhaktyarthena śaktisaṅkhyāsāmānyenāsambandhādanupapanna eva
prakṛtipratyayayoḥ samabhivyāhāraḥ ।</p>

<pb n="292"/>
<p>nānupapannaḥ, ekārthasamavetasamavāyena tadupapatteḥ ।</p>
<p>kathaṃ punassāmānyābhidhānenābhidhīyamānayossaṅkhyādravyayoḥ paraspareṇa sambandhaḥ?
yathābhidhīyamānayoḥ । yathā śabdenābhihitāvarthau buddhau viparivartamānau mithassambadhyete
tathā śabdenābhihitādarthāt pratīyamānāvapi paraspareṇa sambandhamanubhaviṣyata iti ।</p>
<p>kiṃ punariyaṃ saṅkhyā śaktirvā niyogato jātimavacchinatti ?</p>
<p>netyāha । na hi grahaṃ samārṣṭīti śrūyamāṇamekavacanamekatvasaṅkhyāṃ kriyāṅgabhāvena
pratipādayati । nāpi saktūn juhotīti dvitīyā śrutiḥ saktūnāṃ homakriyāyāṃ
karmaśaktimabhidhatte । api tvakṣāndīvyatītivat saṃbandhasāmānyatirohitakarmarūpān saktūn
sādhakatamatvena homakarmaṇi niyuṅkte । k‍vacittu tadrūpayaiva vibhaktiśrutyā
saṃkhyākarmādiśaktīnāṃ kriyāsvaṅgabhāvo'vabodhyate, yathā paśumālabheta vrīhīnahantīti ।</p>
<p>kutaḥ punaridaṃ śrutyupātte api k‍vacideva saṅkhyāśaktī vivakṣyate ?</p>
<p>tatra tāvat saṅkhyāṃ prati śrūyate— 1sattvabhūtam idaṃtaditi vyapadeśayogyaṃ vastu
na śakyate saṅkhyāntareṇa śabdairabhidhātum2, sasaṃkhyānāmeva śabdānāṃ sattvābhidhāyakatvāt;
ato nāntarīyakamupādānaṃ saṃkhyāyā iti ।</p>
<p>sattvanirdeśe saṃkhyā na vivakṣyate, yathā brāhmaṇo na hantavya iti3 । evaṃ ca
jātyāpi vinā vastumātrasya saṃpramugdhatvād vivekenābhidhānamaśakyam । ato nāntarīyakaṃ
jātyupādānamiti jātāvapyavivakṣā prāp‍noti ।</p>
<p>apara4 āha— yatra saṃkhyāpadairekādibhissaṃkhyā abhidhīyate, tatra niyogataḥ
karmāṅgabhāvena vivakṣyate, yathā ekāṃ gāṃ dadāti, dvābhyāṃ khanati (taisaṃ. 5.1.41),
trīn paśūnālabhata iti । ekādiśabdarūpād‌dhi sā pratīyamānā na śakyamavivakṣitum ।
anyatra tu śabdasaṃskāramātrāparatvādekavacanāderavivakṣā, yathā gauḥ padā na spraṣ‍ṭavyā
(nyāyavā. 2.2.67) । etadapi nāsti 'yasyobhayaṃ havirārtimārched' ityevamādāvubhayādi—
śabdopādānādapyavivakṣādarśanāt (nyāyamaṃ.) ।</p>
<p>anye manyante 'jātyākhyāyāmekasmin bahuvacanamanyatarasyām' (1.2.53) iti
jñāpakādekavacanaṃ, ca na vivakṣyate । vivakṣyate । dvivacanaṃ vivakṣyate, yathā 'sārasvatau bhavataḥ'
(taisaṃ. 2.4.6.1) iti ।</p>
<!-- NOTES pg=292!-->
1–4. vāpa. 3 jāti ।

<pb n="293"/>
<p>tadapyayuktaṃ, dvivacanasyāpi avivakṣādarśanāt । yathā— (vāpa jāti 3.1.53)</p>
<b><lg>
<l>yadyetau vyādhitau syātāṃ deyaṃ syādidamauṣadham ॥ 8 ॥</l>
</lg></b>
<p>yatastadauṣadhamekasyāpi dīyamānaṃ vātādivikāraṃ śamayituṃ śak‍noti । evaṃ tarhi
yatra parāṅgatayā jātirvidhīyate, tatra saṃkhyā vivakṣyate, yatra tu svasaṃskārapratipattaye'nūdyate
tatra na vivakṣyate । yathā paśunā yajeta, grahaṃ saṃmārṣ‍ṭīti । tadetadubhayamapi
udāharaṇamātreṇāśakyaṃ pratipattumiti yuktirabhidhātavyā । seyamucyate—paśunā yajeteti
yāgasya phalavattayā prādhānyaṃ, tadaṅgaṃ paśuḥ, aṅgaṃ ca yatpradhānasyopakaroti । ekenaiva
paśunā kṛtaḥ pradhānasyopakāra iti dvitīyo nopādīyate । yadi hi yasya yāvantaḥ
paśavassanti sa tāvata upādatta ityāśrīyate, prakṛtasya yāgasyaikena paśunā,
samāpitatvāditaravaiyarthyaṃ mā bhūditi yāgāntarāṇi kriyante । guṇena dravyeṇa pradhānaṃ yāgaḥ
prayuktassyāt । na caiṣa nyāyo yad‍guṇaḥ pradhānaṃ prayuṅkte । kiṃca paśumālabheta, paśunā
yajetetyādau kriyāṅgabhāvenāprajñātasya paśossādhanabhāvaprakhyāpanāyedamutpattivākyam । tatra
śabdadarśanāvaseyatvādarthasya yathābhūtaṃ śabda āha tathābhūtasso'rtho'nugatatayā samāśrīyate ।
śabde'nvayavyatirekābhyāṃ prakṛterjātiriva vibhaktassaṃkhyābhidheyatvenāvadhāryate । yadi ca
dvitīyasya paśorūpādānamantareṇa śabdārtho na samāpyeta, kriyā vā na nivartyeta,
tadopadīyetāpi dvitīyaḥ । paśutvajāteś‍ca prativyaktyavikalpātmanaḥ
samāp‍tatvādekapaśvadānaiś‍ca yāgakriyābhinirvṛtterdvitīyo nopādīyate ।</p>
<p>na ca paśunā yajetetyasyāssaṃkhyāyā virodhinī saṃkhyā utpāttivākyagatā
kācid‌vidyate yadanurodhādiyaṃ tyajyeta, yasmādidameva paśorūtpattivākyam,
ataśśabdavattvāt saṅkhyāntareṇa cāvirodhāt । paśunā yajetetyādau saṅkhyā vivakṣyate, grahaṃ
saṃmārṣ‍ṭītyatra tu na vivakṣyate । yasmāt prājāpatyā nava grahā bhavantītyādau
grahāṇāmutpattivākye yā anekatvasaṅkhyā sā pradhānaviṣayā, tatra grahāṇāṃ
viṃdhīyamānatvāt । grahaṃ saṃmārṣ‍ṭītyatra tu yā ekatvasaṃkhyā sā śeṣaviṣayā, sammārgasyaṃ
vidhīyamānatvāt, tadadhikaraṇasaṃpadanārthatvād grahaśabdasya ।</p>
<p>na ca yuktaṃ yatpradhānasambandhinī saṃkhyā śeṣasaṃkhyayā bādhyate ।</p>
<p>nanu cotpattivākyavaśenāneka eva graho gṛhyeta । grahamityetasmāc‍caika—
vacanādekassammṛjyeta । kimatra bādhitaṃ syāt ? evaṃ tarhi vidhānavākye pūrvameva
prajñātāṅgabhāvāḥ sammārgamapūrvaṃ vidhātuṃ kevalaṃ grahamityanena smṛtau saṃniveśyante ।</p>

<pb n="294"/>
<p>grahasmṛtiś‍cānubhavasāmarthyādud‍bhavantī yathānubhūtānevārthān darśayatīti naiko grahassaṃmṛjyate ।</p>
<p>nanu ca yathā pūrvānubhūtacamasādyanekapadārthasannidhau saṃmārgavidhānāya grahaśruti—
rgrahāṇāmeva smārayati na camasādīnāṃ tathaivānekagrahasaṃnnidhāvekavacanamekasyaiva smārayet ।
yena hi bahavo'nubhūtāstenaiko'pyanubhūta eva ।</p>
<p>satyametat, kintu pratīyamāno'pyasau saṃkhyābhedaḥ kriyāṃ pratyavidhīya—
mānatvādasamarthaḥ kriyāmekasminnavasthāpayitum । avidhīyamānaś‍ca saṃkhyābhedaḥ,
yato'traśrutyā grahasya saṃmārgo vidhīyate । tadetāvati paryavasitaṃ vākyam । na
cāparaśśabdo'sti, yenaikasya sa vidhīyeta । na caikaśśabda ubhayaṃ śak‍noti vidhātum
aprajñātaṃ saṃmārgaṃ prajñātasya caikatvena saṃbandhamiti, pravṛttibhedāt ।</p>
<p>atha grahaikatvābhyāṃ viśiṣ‍ṭassaṃmārgo vidhīyate, na bhidyeta pravṛttiḥ; arthastu naivaṃ,
yato grahārthaḥ saṃmārgastasya prayojanavattvāt ।</p>
<p>vibhaktiviśeṣaś‍ca prādhānyaṃ grahasya darśayati । ato na vidhīyate saṅkhyā ।</p>
<p>iha tarhi kathaṃ citragavīṃ vadh‍natīti citro guṇo vidhīyate, yato'trāpi
gorasvatantrīkārastasyāś‍ca citrāyā iti bhidyate pravṛttiḥ; guṇadravyayogasya śrutyaivābhi—
dhīyamānatvāt, tad‍‌viṣayatvāc‍ca kriyāyā nātrāparādha iti ced, grahamityapi śrutireva
saṅkhyāyāstadadhikaraṇasya ca dravyasya kriyāṅgabhāvamabhidhatte । tathā śoṇaṃ yojayeditye—
kaśabdopādānayorjātiguṇayoraṅgīkaraṇam । evaṃ tarhi svārthāyāṃ pravṛttau saṅkhyābhedasya
vidhātumaśakyatvādavivakṣitā saṅkhyā, yathā grahaṃ saṃmārṣ‍ṭīti । atra grahārthatvāt saṃmārgasya
pradhānaṃ grahāḥ, tadaṅgaṃ saṃmārgaḥ (pama. 1.2.64) । paśunā yajeta, śoṇaṃ yojayet, citragavīṃ
badh‌nātītyādau tu yāgādikarmārthatvāt paśvādīnāmapradhānānāṃ sasaṅkhyānāṃ saguṇānāṃ ca
viśiṣ‍ṭānāmeva vidhānamiti vivakṣyate saṅkhyā guṇaś‍ceti । ācāryapravṛttirapyetadeva jñāpayati
'pradhāne saṃkhyā na vivakṣyate, guṇe tu vivakṣyata' (pama. 1.2.64) iti । tathā hi—
'sarūpāṇāmekaśeṣa' iti karmasādhane śeṣaśabde śeṣaśabdābhidheyasya dravyasya sādhutvād
vyākhyānenābhidhīyamānasaṃskāratvāt prādhānyam । ataḥ svārthe pravartamānasyāvivakṣita—
saṅkhyātvādekaśabdopādānaṃ kṛtamekaśśiṣyata iti । tadeta liṅgaṃ pradhānasyāvivakṣitā
saṃkhyeti । evaṃ subantaṃ subantena samasyata iti saṃkhyāyā aṅgīkaraṇād bahūnāṃ samāso
na bhavati, yathā mahatkaṣ‍ṭaṃ śrita (mabhā. 2.1.1) iti । atra hyevaṃprakārāvayava—

<pb n="295"/>
sanniveśāvacchinnassamudāyassādhurityanvākhyāyate । ato'vayavaparāmarśopāyena samudāyasya
saṃskārādhānaprakrame pradhānaṃ samudāyastamuddiśya pravartamānā avayavā upāttasaṅkhyāviśeṣāṅgī—
karaṇena pravartante । yatra tu yat‍nāntaramārabhate tatra bahūnāmapi bhavati, yathā 'kālāḥ
parimāṇinā' (2.2.5) iti; bahuvacanād dva‍yahnajātaḥ (pama. 2.2.5) iti । yathā ca
bahuvrīhidvandvavidhāvanekagrahaṇānmattabahumātaṅgaṃ vanaṃ, dhavakhadirapalāśā iti । k‍vacit
punarguṇe'pi saṅkhyā na vivakṣyate, yatra tadavivakṣayā pradhānāntarasya siddhirbhavita, yathā
'karturīpsitatamaṃ karma' (1.4.49) iti । atra hīpsitatamasya karmasaṃjñāyāṃ vidhīyamānāyām
īpsayā avacchedāyopādīyamānaḥ kartā yadyāśritaikatvasaṃkhyaḥ pratīyeta, anekasyepsitaṃ
vastu karmasaṃjñāsaṃbandhādapeyāt । ataḥ pradhānasaṃskāroparodhatiraskārāya kartānapekṣitasaṃkhyā—
viśeṣassamāśrīyate ।</p>
<p>nanu ca prayojanamidaṃ pradhānāntarasiddhiḥ । tasmādavivakṣāyāmupapattirvaktavyā ।</p>
<p>iyamucyate sāmānyanibandhanatvādīpsitatamaśabdasya saṃbandhināmaviśeṣeṇa prasaktau
sādhanāntarocchittaye kartṛgrahaṇaṃ kriyate । tadupāttaviparītapratiṣedhamātropakṣayamasamarthaṃ
saṃkhyābhedamaṅgīkartumiti ।</p>
<p>śaktiḥ punarapradhāne pradhāne vā saṃkhyāvati vibhaktyā vidhīyamānā vivakṣāmevānurūdhyate ।
evaṃ ca yathā paśvādīnāṃ sasaṃkhyānāṃ tathā grahādīnāmasaṃkhyānāmeva kriyāsu sādhanabhāvo
bhavati । kathaṃ punaḥ paśvādigatā saṃkhyā sādhanatvenāvagamyate, yāvatā prātipadikārthasya
sākṣāt pāramparyeṇa vā saṃbandhisādhanatvaṃ saṃkhyā ca vibhaktyā vidhīyate । na tu
saṃkhyāsādhanatvayoḥ paraspareṇa saṃbandho'sti । evaṃ tarhi prathamataraṃ vyaktissaṃkhyayā saṃbadhyate ।
saṃkhyā saṃsargaprāp‍tātiśayā tu sādhanabhāvena । so'yaṃ sādhanabhāvo viśiṣ‍ṭe nipātād
viśeṣaṇamapi sādhanamityāvedayati । yathā sāyudhena jitamiti ।</p>
<p>kutaḥ punarayaṃ saṃkhyāsādhanatvayorekaśabdopanibandhanayorasa1nibandhakārikālabhedena
saṃbandhaḥ ?</p>
<p>na hyetadasti । saṃkhyayā saṃsargamanavāpya na śak‍noti sādhanabhāvamāsādayitumiti ।
evaṃ tarhi saṃkhyāsādhanabhāvābhyāṃ vyaktissaṃbadhyate । tābhyāmutpāditātmātiśayāmākhyāta—
vibhaktistāṃ kriyāsu viniyuṅkte । sā viśiṣ‍ṭā kriyāsaṃbandhamanubhavatīti viśeṣaṇamapi
kriyāsaṃbaddhaṃ pratīyate ।</p>
<!-- NOTES pg=295!-->
1. 'asanibandha; saha nibandhaḥ sanibandhaḥ; sa na bhavatīti asanibandhaḥ' iti rāghavācāryaḥ ।

<pb n="296"/>
<p>nanu ca karmakaraṇādikārakaṃ vibhak‍tyarthaḥ, tac‍ca kriyāsiddhāvupāttavyāpāra—
tvācchaktimad‌dravyameva tasmiṃś‍ca prātipadikenaivokte kiṃ vibhak‍tyocyate ?</p>
<p>(<b>śaktitattvam</b>)</p>
<p>śaktiriti brumaḥ ।</p>
<p>dvidhā hi dravyaṃ sattvabhūtamasattvabhūtaṃ ca । tayośśaktisaṅkhyāśrayassattvabhūtaṃ
vṛkṣādyarthaḥ । tadanāṃśrayo'sattvabhūtamavyayādyarthaḥ । tadubhayamapi nirupādhyeva prātipadi—
kenocyate । tadāśritāstu saśaktisaṅkhyāsaṃbandhopādhayo vibhak‍tyeti । nanu ca</p>
<b><lg>
<l>svarūpādud‌bhavat kāryaṃ sahakāryupabṛṃhitam ।</l>
<l>naiva kalpayituṃ śaktaṃ śaktimanyāmatīndriyām ॥ 9 ॥</l></lg></b> (nyāyamaṃ.)
<p>śaktirhi kalpyamānā padārthasvarūpavannityā vā syāt kāryā vā ? tatra nityatve
nityameva kāryotpādaprasaṅgaḥ । sahakāryapekṣā tu svarūpasyaivāstu kiṃ śak‍tyā ? kāryatve
tu padārthasvarūpamātrakāryatāyāṃ sadā śakterutpādāt sadaiva kāryotpādaḥ । sāmagrīkāryaṃ tu
kāryamevāstu, kimantarāle śaktyā ? aśaktāt kārakāt kāryāniṣpattiriti cecchaktirapi
kāryaṃ, tadutpattau śak‍tyantarakalpanādanavasthā; anyathā'bhyupagamavyāghātaḥ ।</p>
<p>āha, dṛṣṭasiddhaye hyadṛṣṭaṃ kalpyate । śak‍tyantarakalpanāyāḥ śaktiśreṇanirmāṇa eva
kṣīṇatvāt kārakāṇāṃ mā bhūt kāryavyāghāta ityekaiva śaktiḥ kal‍pyate, tatkuto'navasthā ?</p>
<p>naivam, anyathāpi tadupapatteḥ । yadi hyarthavyaktiḥ kriyāsu pratihanyeta tadā
tadatiriktaśaktikalpanā yukteti । apratihatāś‍ca sahakārilābhādapi kāryopajanāś‍cārtha—
vyaktayaḥ । tatkiṃ vṛthā śaktikalpanayeti ।</p>
<p>nanu śaktimantareṇa kārakaṃ kārakameva na bhavet, bhāvatattvasya kriyāsu pratighātāt ।
rūpameva hi dṛś‍yate na rasādi, darśanāyatanaṃ paś‍yati na rasanādi, rasa eva rasyate na rūpādi,
rasanameva rasayati na cakṣurādi, āpa eva pipāsāmapanayanti na tvag‍ni, ag‍nireva śītaṃ
śamayati na tvāpa iti । apratighāte hi vastusvarūpāviśeṣāt sarvasmāt‌sarvakāryodayaprasaṅgaḥ ।
tataś‍cakṣuriva rasanamapi paś‍yet, rūpamiva raso'pi dṛś‍yeta, rasanamiva cakṣurapi rasayet, rasa
iva rūpamapi rasyeta, āpa ivāg‍nirapi pipāsāmapanayet, ag‍nirivāpo'pi śītaṃ śamayeyuḥ ।
yathā ca tailārthinā tilā upādīyante tathā sikatā apyupādīyeran । yathā vā pādapaṃ chettumanasā

<pb n="297"/>
paraśurudyamyate tathā pādukādyapyudyamyeta । api ca viṣadahanayormāraṇe dāhe ca
śaktāvaniṣyamāṇāyāṃ mantrapratibaddhāyāṃ yattayossvakāryaudāsīnyaṃ tatra kā yuktiḥ ?</p>
<p>cakṣuḥ śrotrayorvā darśane śravaṇe ca rogādinā yat svakāryākaraṇaṃ tatra kopapattiḥ ? na
hi mantrādinā rogādinā vā tatsvarūpāṇi sahakāriṇo vā pratibadhyante, tadrūpeṇaiva
teṣāmupalambhāt । śaktayastu pratibadhyanta iti satsvapi svarūpasahakāriṣu kāryānutpādo
yuktaḥ । tasmād yathā sukhādikāryānumitamadṛṣṭaṃ, sātiśayabuddhinibandhana—
smṛtipratyayahetussaṃkāraḥ, kriyāviśeṣajanitaḥ kriyāntaraprasavopayogī vega ityādya—
paramatīndriyameva kal‍pyate bhavadbhiḥ, tathā śaktirapi kāryātiśayakāraṇamatīndriyā
kal‍pyatāmiti ।</p>
<p>tadanupapannam; śaktimantareṇāpi kriyāpratighātādīnāmupapatteḥ । svakāraṇaparamparā—
yātaniyatasvabhāvatayaiva bhinnasvabhāvā rasādayo rūpādibhyaste kathaṃ rūpādisādhyā—
marthakriyāmatathābhūtāssādhayeyuḥ ? niyogataś‍cetadaṅgīkarttavyam; śaktikalpanāyāmapi
tulyānuyogitvāt । kathametāśśaktayo niyatādhārā na punaravayavena śaktīrvyāp‍nuvantīti ।
padārthasvarūpātiśayāditi cetkāryabhedo'pi tata eva setsyati । api cāśrayasya bhede kathaṃ
śaktibhedaḥ ? yato vā śaktayaḥ prāp‍tarūpabhedāstata evāśrayarūpabhedena kāryabhedasiddheḥ kiṃ
śaktibhedakalpanena ? yāstarhi tulyarūpā vyaktayaḥ kāryamatulyaṃ sādhayanti tāsu katham ? yathā
galvartāś‍candrakāntibhiḥ syandante na sūryagrāvaṇaḥ, karakā arkāṃśubhirvilīyante, na
muktāmaṇayaḥ, āntaraṃ tejaḥ paś‍yati na bāhyam, prāṇo vāyuḥ prāṇiti na vyānaḥ,
śrotrākāśaśśṛṇoti na vaktrākāśaḥ, vidvān kriyāsvadhikriyate nāvidvāniti
tulyajātīyatve'pi teṣāmadṛṣṭapratiniyamo dravyāntarasaṃparkabhedaś‍ca kāryabhedaṃ vyavasthāpayati ।
yāstarhyabhinnā bhinnamarthavyaktayaḥ kāryaṃ sādhayanti tāsu katham ? yathā— tadeva tejo dahati
prakāśayati śītaṃ cāpanudati, tā evāpaḥ plāvayanti, k‍lamaṃ cāpanayanti, tādṛśaḥ sa tejasaḥ
payaso vā rūpātiśayaḥ karmaṇa iva saṃyogāvibhāgavegānukūlatā, dharmasyeva
sukhajñānāpavargakāraṇatvamiti । upādānaniyame tu na vayamanyaṃ kaṃcidabhinavaṃ bhāvānāṃ
kāryakāraṇabhāvamutpādayāmaḥ, kiṃtu yathā prāp‍tamanusaranto vyavahārāmaḥ (nyāyamaṃ.) । tatra
tailotpādapādapacchedādāvanvayavyatirekābhyāṃ vṛddhavyavahārādvā tilaparaśvadhādereva
kāraṇatvamavagacchāma iti tadeva tadarthina upādadmahe, na sikatāpādukādīti । na ca tilādeḥ

<pb n="298"/>
paraśvādhādervā svarūpe satyapi sadā kāryodayaḥ । svarūpavat sahakārisannidherapyapekṣaṇīyasya
sarvadānupapatteḥ । sahakārivarge ca dharmādikamapi nipatati; tadapekṣe ca kāryotpāde kathaṃ
sarvasmāt sarvasambhavaḥ ? dharmādīnāṃ tu jagad‌vaicitryādikāryabalena kalpanamaparihāryam । yadyapi
viṣadahanayoḥ sannidhāne satyapi mantropayogāt‌tatkāryājananaṃ tadapi na
śaktipratibandhanibandhanam । api tu sāmagryantarānupreveśahetukam ।</p>
<p>nanu mantreṇānupraviśatā kiṃ kṛtam ?</p>
<p>na kiñcitkṛtam । sāmagryantaraṃ tu sampāditam । kāciddhi sāmagrī
kasyacitkāryasya hetuḥ svarūpaṃ tadavasthameveti cedabhakṣitamapi viṣaṃ kathaṃ na hanyāt ?
tatrāsyasaṃyogādyapekṣaṇīyamasti । mantrābhāvo'pyapekṣyatām । divyakāle dharma iva
mantro'pyanupraviṣṭaḥ kāryaṃ pratihanti । śaktipakṣe'pi vā mantrasya ko vyāpāraḥ ? mantreṇa
hi śakternāśo vā kriyate pratibandho vā ? na tāvannāśaḥ, mantrāpagame punaḥ kāryadarśanāt ।
pratibandhastu svarūpasyaivāstu ।</p>
<p>nanu svarūpasya ki jātam ?</p>
<p>śakterapi kiṃ jātam ?</p>
<p>kāryaudāsīnyamiti cettaditaratrāpi samānaṃ svarūpamastyeva, dṛś‍yamānatvāt ।
śaktirapyasti punaḥ kāryadarśanānumeyatvāt । etena cakṣuḥśrotrayorapi rogādinā
darśanaśravaṇaśakternāśapratibandhavikalpo vyākhyātaḥ । api ca vyāpāro'pi atīndriya—
śaktivadiṣyate bhavad‍‌bhiḥ; anyatarakalpanayaiva ca kāryopapatteḥ kimubhayakalpanāgauraveṇa ?</p>
<p>śaktamapyavyāpriyamāṇaṃ na kārakamiti cet śaktamiti kathaṃ jñāyeta ?</p>
<p>kāryadarśanāditi ced vyāpārādeva kāryaṃ setsyati । pādukādervyāpriyamāṇādapi na
pādapacchedaṃ paś‍yāmi । pratyakṣastarhi vyāpāro nātīndriyaḥ yataḥ kāryadarśanāt pūrvamapi
vyāpriyamāṇatvaṃ jānāsi । kāryānumeyo hi vyāpāraḥ kāryād vinā na jñāyetaiva । kāryaṃ
tvanyatarasmādapi ghaṭamānaṃ nobhayaṃ kalpayituṃ prabhavatītyasambhavaḥ । śakteriti cedatrocyate
svarūpaṃ svarūpamiti yadabrūṣe tatra kimidaṃ svarūpaṃ nāma ? na tāvad‌dravyaṃ; dravyasya svarūpamiti
bhedenābhidhānāt । kiṃ punastat ? sajātīyebhyo vijātīyebhyaś‍ca bhedako dharma iti nastarkaḥ ।
taṃ hi bhavanto'pi arthatattvaṃ bhāvatattvamiti bhāvapratyayena bhāṣante । sa ca yasya guṇasya

<pb n="299"/>
bhāvād‌dravye śabdaniveśastadabhidhāne tvatalau (5.1.119) iti guṇābhidhāne smaryate ।
<b>guṇo dharmaḥ sāmarthyamarthakriyākāritvamatiśayaśśaktiriti cauko'rthaḥ</b> ।</p>
<b><lg>
<l>sa tu dravyād vibhinno vā dravyasyātmaiva vā tathā ।</l>
<l>vyatirekamupāśritya sādhanatvāya kalpate ॥ 10 ॥</l></lg></b> (vāpa.3.7.15)
<p>parasparato hi vyāvartamānaśarīrāḥ karaṇādayassādhanabhedāḥ kathamekadravyātmatā—
mupayanto na saṅkīryeran ? asaṅkare vā kathamamīṣāmekadravyātmatā yujyate ? tasmādekadravyādhi
karaṇā karaṇādipratītirevāsyā dravyād bhedamāpādayati । kiñca</p>
<b><lg>
<l>vibhak‍tyarthe'vyayībhāvavacanādavasīyatām ।</l>
<l>anyo dravyād vibhak‍tyarthasso'vyayenābhidhīyate ॥ 11 ॥</l></lg></b> (vāpa. 3.7.165)
<p>tathā hi— vibhak‍tyarthe vartamānamavyayamuttarapadena samasyate । yadi ca vibhak‍tyartha
ityanena śak‍tyāśrayassattvabhūtaṃ dravyamucyate, tadasattvavācināvyayena nābhidhīyeta । tasya
cārthasya prātipadikenaivoktatvāt tadabhidhāyyavyayamaprayohagārhameva syāt । evaṃ ca adhistri,
adhikumārīti na sidhyet । yatra hi padadvayaṃ saṅgatārthaṃ prayujyate sa viṣayassamāsasaṃjñāyāḥ ।
tasmādanabhihitāmadhikaraṇaśaktimavyayamabhidadhatturapadena samāsamanubhavati । tena cāvadhāryate
dravyātiriktāṃ śaktimamabhidhatte vibhaktiriti । bhavato'pi yuktamevocyate । svarūpādud‌bhavat
kāryaṃ tato'nyāṃ śaktimaśaktaṃ kalpayitumiti । yataḥ śaktivādino'pi guṇādiśabdavācyāt
kārakatvāderdravyasya svarūpānna śaktimanyāṃ manyante । kintu kāryopajanāyārthavyaktayaḥ kṣamā
iti na kṣamante; sarvasmādapi kāryodayaprasaṅgāt । svakāraṇaparamparāyātaniyatasvabhāvatāṃ tu na
vidmaḥ । kāraṇaguṇotthaḥ padārthātiśaya iti cet saiva śaktiḥ । tasyāstu
nityatvānityatvavikalpo nopayuktaḥ; yāvad‌dravyabhāvitve na dravyavadeva nityānityatvāt
sarvadā kāryotpādaḥ, kriyākāla eva śakterunmeṣāt । adṛṣṭapratiniyatasahakāryādayastu
śak‍tyunmeṣahetavo nāsmābhirapi nirākriyante । yena tūpādānaniyame anvayavyatirekau
vṛddhavyavahārādṛte'pi kāryadarśanāvaseyaśaktimūlāveva; vṛddhairapyanvayavyatirekābhyāṃ tathaiva
kāraṇatvāvagamāt । nāśaḥ śakteḥ pratibandho vā mantrādinetyādivikalpastu svarūpasya
śaktitvasiddhau niṣiddha eva bhavati । vyāpārastu dhātuvācya evātīndriyo na vāstavaḥ । tena
kāryadarśanānyathānupapattikalpitā śaktiratīndriyopapannataraiveti ।</p>

<pb n="300"/>
<p>(<b>10. vṛttyarthaḥ</b>)</p>
<p><b>vṛttyarthāsridhā — 1. apadārthaḥ, 2. ekapadārthaḥ, 3. anekapadārthaś‍ca ।</b></p>
<p>(<b>1. apadārthaḥ</b>)</p>
<p>tatrā'padārthastridhā— <b>dhātupratyayārthīyaḥ, pratyayapratyayārthīyaḥ,
prātipadikapratyayārthīyaś‍ca</b> । teṣu —</p>
<p><b>dhātupratyayārthīyo</b> dvidhā— kriyārūpaḥ, kārakarūpaś‍ca । tayoḥ—</p>
<p><b>kriyārūpo</b> yathā kartumicchati cikīrṣati, kurvantaṃ prayuṅkte kārayati, atyarthaṃ
punaḥ punaḥ pacati pāpacyate ।</p>
<p><b>kārakarūpo</b> yathā pākaṃ karoti pacati, pākena kriyate pacyate, pācakaḥ
paktavyamiti ।</p>
<p><b>pratyayapratyayārthīyo</b> dvidhā— nityo vaivakṣikaś‍ca । tayoḥ—</p>
<p><b>nityo</b> yathā kṛtrimaṃ, sāṃrāviṇam, vyāpakrośī, bhidā, ābhijityaḥ kauñjāyanya iti ।</p>
<p><b>vaivakṣiko</b> yathā cikīrṣuḥ, kāraṇā, gārgyāyaṇaḥ, kālyāṇineyaḥ, mālāyāḥ,
kumāryā iti ।</p>
<p><b>prātipadikapratyayārthīyo</b> dvidhā— vyaktirūpaḥ, śaktirūpaś‍ca । tayo—</p>
<p><b>vyaktirūpo</b> yathā ajā, kumārī, brahmabandhuḥ, vṛkṣaḥ vṛkṣau vṛkṣā iti ।</p>
<p><b>śaktirūpo</b> yathā vṛkṣaṃ, vṛkṣeṇa, vṛkṣāya, vṛkṣāt, vṛkṣe, vṛkṣasyeti ।</p>
<p>(<b>2. ekapadārthaḥ</b>)</p>
<p><b>ekapadārthastridhā— vasturūpaḥ, avasturūpaḥ, kriyārūpaś‍ca</b> । teṣu—</p>
<p><b>vasturūpo</b> dvidhā— sattvabhūto'rthaḥ, asattvabhūto'rthaś‍ca । tayo—</p>
<p><b>sattvabhūto'rtho</b> yathā aupagavaḥ, chāndasaḥ, lākṣikaṃ, yauṣmāka iti ।</p>
<p><b>asattvabhūto'rtho</b> yathā āstikaḥ, upatyakā, prakaṭaṃ, tatratyam iti ।</p>
<p><b>avasturūpo'pi</b> pūrvavadeva dvidhā । tayoḥ—</p>
<p><b>sattvabhūto'rtho</b> yathā ag‍nivat, pañcavat, pañcakṛtvaḥ, sarvadā, bahuśa iti ।</p>
<p><b>asattvabhūto'rtho</b> yathā natarāṃ, prāhatarāṃ, pacatitarāṃ, pacatirūpamiti ।</p>
<p><b>kriyārūpo</b>'pi dvidhā— saṃkṣip‍to, vikṣip‍taś‍ca । tayoḥ—</p>
<p><b>saṃkṣip‍to</b> yathā ātmanaḥ putramicchati putrīyati, ś‍yena ivācarati ś‍yenāyate,

<pb n="301"/>
abhṛśo bhṛśo bhavati bhṛśāyate, senayā abhiyāti abhiṣeṇayatīti ।</p>
<p><b>vikṣip‍to</b> yathā kaṃsavadhamācaṣṭe kaṃsaṃ ghātayati, ārātri vivāsamācaṣṭe rātriṃ
vivāsayati, puṣyacandrayogaṃ jānāti puṣyeṇa candraṃ yojayati, ujjayinyāḥ
prasthito māhiṣmatyāṃ sūryodgamaṃ prāpnoti māhiṣmatyāṃ sūryamudgamayatīti ।</p>
<p>(<b>3. anekapadārthaḥ</b>)</p>
<p>anekapadārthastridhā—<b>ekapadārthāśrayaḥ, ubhayapadārthāśrayaḥ, anyapadārthāśrayaś‍ca</b> । tatra
<b>ekapadārthāśrayo</b> dvidhā— pūrvapadārthāśrayaḥ, uttarapadārthāśrayaś‍ca । tayoḥ—</p>
<p><b>pūrvapadārthāśrayo</b> yathā upakumbhaṃ, puruṣavyāghraḥ, gomatallikā, pūrvakāyaḥ,
rājadantaḥ, prāptajīvika iti ।</p>
<p><b>uttarapadārthāśrayo</b> yathā rājapuruṣaḥ, yūpadāruḥ, kaṣṭaśritaḥ, śvalehyaḥ (kāśikā
2.1.33) dva‍yahnajātaḥ aneka iti ।</p>
<p><b>ubhayapadārthāśrayo</b> dvidhā— ekādhikaraṇo bhinnādhikaraṇaś‍ca । tayoḥ</p>
<p><b>ekādhikaraṇo</b> yathā nīlotpalam, agnistokaḥ (kāśikā 2.1.65), puruṣottamaḥ,
sarvaśvetaḥ (kāśikā 2.2.9), sap‍tarṣayaḥ, khañjakubja iti ।</p>
<p><b>bhinnādhikaraṇo</b> yathā dhavakhadirau, aśvabaḍabau, dadhipayasī, dhavakhadirapalāśāḥ,
kākolūkaṃ, gavāśvamiti ।</p>
<p><b>anyapadārthāśrayo</b> dvidhā— satad‍guṇo'tad‍guṇaś‍ca । tayoḥ</p>
<p><b>satad‍guṇo</b> yathā unmattagaṅgaṃ, śastrīś‍yāmā, sahastrākṣaḥ, śūlapāṇiḥ, dvitrāḥ,
ardhatṛtīyā iti ।</p>
<p><b>atad‍guṇo</b> yathā ūḍharathaḥ, citraguḥ, dakṣiṇapūrvā, uṣṭramukhaḥ guḍapriyaḥ, priyaguḍa
iti (mabhā. 2.2.35) ।</p>
<p>(<b>vṛttiḥ— jahatsvārthā ajahatsvārthā vā</b>)</p>
<p>atha ye vṛttiṃ vartayanti kiṃ ta āhuḥ?</p>
<p><b>parārthābhidhānaṃ vṛttiriti</b> ।</p>
<p>kaḥ punarasyārthaḥ?</p>
<p>kiṃ parārthasyābhidhānamāhosvitparārthamabhidhānamiti ?</p>
<p>ubhayathāpi na doṣaḥ ।</p>
<p>yadā tāvadetāvaddarśanamanekamapyarthameka eva śabdaḥ pratyāyayati, tadā vāk‍yāvasthāyāṃ

<pb n="302"/>
śabdāntarābhidheyatayā pratītamarthātmānaṃ vṛttiviṣaye tadupasarjanapadamabhidheyabhāvenopādatte ।
tadetadvibhaktapadāvasthāyāmabhidhānaśaktipratighātādvṛttau parārthasyābhidhānaṃ parārthābhidhāna—
mucyate । yadā punareṣa pakṣaḥ ekaśśabdo'nekamarthaṃ na pratyāyayati tadā puropāttamevārthaṃ
vṛttiviṣaye tānyupasarjanapadāni parārthamupādadate । vyaktamevāsmindarśane parārthābhidhānam । tatra
dvayī gatiḥ— vihāya vā prasiddhamarthasambandhamupasarjanapadānyarthāntaramupādadīran, avasthita
eva vā pracyerthe'rthāntaramabhidadhīran (vāpa. 94) । dvayamapi hīdamanyatra dṛś‍yate; tadyathā
dadhikalaśe dadhyapanīya kṣīraṃ nidhīyate, jalaṃ tu sikatākumbhe sahaivāvatiṣṭhate
sikatādibhiḥ । tadāha— teṣāṃ parārthābhidhānaṃ vṛttiriti bruvatāṃ kiṃ jahatsvārthā
vṛttirāhosvidajahatsvārtheti ? (mabhā. 2.1.1)</p>
<p>kiñcātaḥ?</p>
<p>yadi <b>jahatsvārthā</b>, rājapuruṣa ānīyatāmityukte puruṣamātrasyānayanaṃ prāpnoti,
aupagavamānayeti cāpatyamātrasya ।</p>
<p><b>athājahatsvārthā</b>? ubhayorvidyamānasvārthayordvayordvivacanamiti dvivacanaṃ prāpnoti ।
tadevamubhayatrāpi doṣadarśanādubhayā pratipattiḥ ।</p>
<p>tatraikeṣāṃ darśanam— 'upāttārthaparityāgenārthāntaraniveśīnyupasarjanapadāni';
yato'rthāntaraparādhīnasya śabdasya prācyamevārthamanuvidhīyamānasyārthāntarābhidhānamaśak‍yam ।
tasmādarthāntaramabhidadhatā parityājyamanenopāttamarthavastu । tadāha— kā punarvṛttirnyāyyā,
jahatsvārtheti । yuktaṃ punaryajjahatsvārthā nāma vṛttiḥ syāt? bāḍhaṃ yuktam । evaṃ hi dṛś‍yate
loke— puruṣo'yaṃ parakarmaṇi pravartamānaḥ svaṃ karma jahāti । tadyathā takṣā rājakarmaṇi
pravartamānaḥ svaṃ karma jahāti । evaṃ yuktaṃ yad‍rājā puruṣārthe upaguś‍cāpatyārthe vartamānaḥ
svamarthaṃ jahyāt ।</p>
<p>nanu ca yathā takṣā kośasamāharaṇasannidhāpanādau rājakarmaṇi vyāpriyamāṇaḥ
svavyāpārāparityāgena rājakarmaṇo'nuṣṭhātumaśak‍yatvāt svaṃ dārucchedacaturaśrīkaraṇādi—
vyāpāraṃ jahāti, tathā yadyupasarjanamapyarthāntarapratyāyanādau parārthe vyāpriyamāṇaṃ
svārthāparityāgena parārthābhidhānaṃ kartumaśakyamiti pūrvopāttamarthaṃ viśeṣaṇatvādi jahyāt ।
taduktodāharaṇayoḥ puruṣamātrasyāpatyamātrasya cānayanaṃ prāpnoti ।</p>
<p>naiṣa doṣaḥ । yadyapi svārthopasargeṇa arthāntaramupasarjanapadānyabhiniviśante,
tathāpyādhāya prādhāne rūpabhedamupagṛhītārthātiśayanibandhanamuttarakālaṃ svārthamujjhati ।

<pb n="303"/>
atastadāhitarūpabhedānugataḥ puruṣārtho nivṛtte'pyupasarjanapadārthe viśiṣṭa eva pratīyate ।
na hyatiśayādhāyinimittasannidhānakālamātrānuvartinastadāhitaviśeṣāḥ, api tu nimitta—
vyavāye'pyanuvartante । tatra yathā śaradarkaraś‍misaṃtāpodbhūtenāntaśśarīratejasā jvarassa—
mudīryamāṇo nātapasparśaparivarjanamātreṇa pratikriyate । yathā vā pradīp‍tatejassaṃyogaprati—
labdhajanmāno rūparasagandhasparśaviśeṣāḥ dūrotsārite'pi tejasi yāvadādhāramavatiṣṭhante,
tathopasarjanapadārthopahitaḥ pradhānarūpātiśayaḥ tadarthāstamaye'pi pradhānasya viśeṣā—
vacchedanimittaṃ bhavati । yadi vopasarjanaśrutimarthaviśeṣābhidhānasāmarthyavatīmavadhṛtavataḥ
tadavasāyopahitasaṃskāravṛttilābhaprāpitajanmā tadarthaparicchedaḥ parityaktārthāyāmapi śrutau
rūpasāmānyādapahṛtabuddheranavagatārthaparityāgasya pravartate । tatastadupahitaviśeṣaṃ pradhānamavaiti ।</p>
<p>nanu ca yadi tasyā eva śruteḥ prayogadarśanābhyāsasāmarthyāt tamevārthaṃ pratipadyate, kaḥ
svārthaparityāgaḥ?</p>
<p>na hi śrutau tasyāṃ bhastrāyāmivopakaraṇaviśeṣāḥ kṛtasanniveśāḥ padārthāḥ ।</p>
<p>kiṃ tarhi? te śabdarūpadarśanānumeyāḥ ।</p>
<p>tadihāpi tathaiveti kimavahīyate svārthasya?</p>
<p>naivam; nivṛtte'pi svārthe'nvayād arthāḥ pratīyante, tadyathā ghṛtaghaṭastailaghaṭa iti ।
niṣikte'pi ghṛte taile vā anvayād ghṛtaṃ tailaṃ vā ghaṭaviśeṣaṇaṃ bhavati ayaṃ ghṛtaghaṭo'yaṃ
tailaghaṭa iti (mabhā. 2.1.1) ।</p>
<p>viṣama upanyāsaḥ; bhavati tatra yā ca yāvatī cārthamātrā । aṅgaṃ hi bhavānagnau
niṣṭapya tṛṇakūrcena prakṣālayatu, na gamyate sa viśeṣaḥ; yathā tarhi mallikāpuṭaś‍campakapuṭa
iti; niṣkīrṇāsvapi sumanassu tatsamparkopahitagandhaviśeṣādyanuvṛtteḥ pratīyate vyapadeśaḥ
ayaṃ mallikāpuṭo'yaṃ campakapuṭa iti, tathehāpyanvayādupasarjanārthaḥ parityakto'pi viśeṣaṇaṃ
bhaviṣyati ।</p>
<p>athavā jahadapyasau svārthaṃ rājaśabdo nātyantāya jahāti । kaś‍cideva bhāgaḥ
svārthasyāpi hīyate ।</p>
<p>katham? virodhādeṣa svārthamavajahāti । tato yāvatāsya pradhānārthopayoga—
virodhastāvantamevārthaṃ jahyāt । tadāha — yaḥ parārthavirodhī svārthaḥ taṃ jahāti । na hi
pradhānārthopayoginaḥ svārthasya atyāge nidarśanamasti? asti, rājakarmaṇi pravartamānaḥ takṣā
rājā takṣakarmaiva jahāti, na hikkitahasitakaṇḍūyitāni । na cāyamarthaḥ parārthavirodhi—
viśeṣaṇatvaṃ nāma tasmānna hāsyati ।</p>

<pb n="304"/>
<p>nanu copasarjanapadāni pradhānārthāvacchedavyāpārāveśavanti pradhānopakāriṇaṃ
viśeṣaṇabhāvaṃ na jahatītyucyate । ayameva copasarjanapadānāmartho yat
pradhānamavāp‍tarūpabhedamavagamayanti । tathā hi rājñaḥ puruṣa iti svāmiviśeṣa—
sambandhopahitabhedaḥ puruṣārtho'vagamyate rājapuruṣa iti । na cāpadārtharūpabhedaṃ pradhāna—
syādhātuṃ tadanavahīyamānasvārthamevopasarjanapadamiti kimucyate jahatsvārthā vṛttiriti?</p>
<p>evaṃ manyate — 'padasya svātiśayapatipattau svādhīnatvaṃ, tasya tyāgāt
svārthāpahānam । yadi copasarjanapadaṃ na svārthena pradhānasyopakuryāt, svarūpamevāsya hīyeta ।
yataḥ paropakāritākāraṇamevopasarjanatvaṃ, prayogavaiyarthyaṃ copasarjanasya prasajyate ।
pradhānasyottarapadenaiva pratītatvāt । na cānarthakāṇāṃ pareṇa sambandho ghaṭate, sāmarthyanibandhanā
samāsasaṃjñā ca nopapadyate । tasmānna sakalārthaparityāgaḥ । kiṃ tarhi? viśeṣaṇatayā
svapadopadhīyamānarūpātiśayapratipattiyogyatāmātramasyāpahīyate ।</p>
<p>nanu ca parityaktāśeṣārthamapi upasarjanapadamarthaviśeṣābhidhāyinassamudāyasya
varṇavadaṅgabhāvamāpatsyate (vāpa. 3 vṛ.)?</p>
<p>naivam; evaṃ hi pratīyamānaḥ pradhānārthopayogī padārthaḥ parityakto bhāvī । na ca
parityaktasvārthebhya upasarjanapadebhyaḥ pradhānaviśeṣo viśeṣaṇaviśeṣyāvacchinnaḥ samudāyo vā
pratīyate । na cāpratīyamānaśśabdārtho nyāyyaḥ kalpayitumiti yatkiṃcidetat । yadyapi cāyaṃ
samudāyaḥ evāvyapadeś‍yapūrvāparabhāgo bhāgabhedānuyāta ivāvasīyamānaḥ saṃbandhī
padārthadvayopahitabhedaṃ hyarthamabhidhatte । tathāpi tadadhigamopāyaḥ pūrvottaravibhāgadarśanam । tatra ca
vṛttau samarthādhikāraḥ kriyate । sāmarthyaṃ nāma bhedassaṃsargo vā (mabhā. 2.1.1) ।</p>
<p>apara āha — bhedasaṃsargau vā sāmarthyamiti ।</p>
<p>kaḥ punaḥ bhedassaṃsargo vā? iha rājña ityukte sarvaṃ svaṃ prasaktam । puruṣa ityukte sarvaḥ
svāmī prasaktaḥ । ihedānīṃ rājapuruṣamānayetyukte rājā puruṣaṃ nivartayati anyebhyaḥ
svāmibhyaḥ । puruṣo'pi rājānamanyebhyaḥ svebhyaḥ । evametasminnubhayato'vacchinne yadi jahāti
kāmaṃ jahātu । na jātucit puruṣamātrasyānayanaṃ bhaviṣyati ।</p>
<p>nanu ca puruṣa ityukte na strītyetāvatā saṃpratyayena bhavitavyam ।</p>
<p>satyamevaitat । yadā tu puruṣa ākāraviśeṣād dravyāntarasambandhād‍vā svātantryeṇa
nirjñāta upalabdhaḥ taṃ pratyetaducyate । rājño hi anirjñātārthatvāt parārthāyāṃ pravṛttau
sāmānyasaṃsargaviṣayaḥ prātipadikārthavyatireka upajāyate । puruṣastu nirjñātārthāt

<pb n="305"/>
svāmiviśeṣasaṃbandhādavasīyamānaḥ pūrvamavyatiriktaprātipadikārthaḥ prathamāntaḥ svāmi—
viśeṣasthaṃ sambandhamanubhavati । tasmin pratilabdhavibhaktau ya uttaro vyatireka upajāyate
vāk‍yārthaḥ sa bhavati । ihedānīṃ rājā puruṣaṃ nivartayati anyebhyaḥ svāmibhyaḥ । tatra yo'sau
bhedastatsāmarthyaṃ tannimittā ca vṛttiḥ; bhedanimittāyāṃ ca vṛttau satyāṃ vṛttyabhimukhasya
bhedamupajanasya svārtho nivartate । yasyāpi na nivartate puruṣasya so'pi svāminaṃ bhinatti ।
evametayordvayoranyonyak‍lṛp‍tau satyāmubhayato vyavacchedena nirjñāte puruṣaviṣeśe samudāyārthe
cānyasmin prādurbhūte yadi rājārtho nivartate kāmaṃ nivartatām । prāk tu vṛtterakṛtārthasya
nivṛttau vṛttireva na syāt । vṛttinimittā ca nivṛttiḥ । tasmādadoṣaḥ ।</p>
<p>apara āha — puruṣa eva hi rājapuruṣo brāhmaṇādipuruṣaś‍ca । tatra rājā
svāmyantaranivṛttimātraṃ karoti, na tvasau rājārthameva nivarttayati । svāmyantaranivṛttau tu
kṛtāyāṃ puruṣa eva rājapuruṣārthamāheti ।</p>
<p>athānyanmatam — nāvasthitārthaparityāgena śabdo'rthāntaram upādatte । na
hyapauruṣeyasaṃbandhopahitaniveśamarthātmānaṃ rūpadarśanāvasīyamānaṃ śarīraṃ śabdāḥ
parityaktumutsahante । yathā hi te svarūpamasamarthāstyaktuṃ tathārthamapi naiva yogakṣemamapahātuṃ
kṣamante । na hi jalamanalasaṃsparśopacīyamānasparśātiśayamapyātmīyaṃ sneha jahāti ।
nimittaviśeṣasannidhāno papādite punareṣāmarthāntarābhidhānasāmarthye kāmacāraḥ ।
tasmādabhyuccaya evārthāntarasya vṛttāvupasarjanapadānāṃ pradhānopakārātiśayaḥ ।
pradhānopakārastu svāmiviśeṣāvacchedaḥ puruṣārthasya । sa cāparityāgenaiva svārthasya kartuṃ
śak‍yate । na hyatyantamapākīrṇasvārthaṃ śabdaḥ rūpātiśayamarthāntare niveśāyituṃ śak‍noti ।
rūpātiśayaniveśanāyāṃ padārthanibandhanatvādanaṅgīkṛtasvārthāni ca yānyupasarjanapadāni
pradhānārthaniveśīni tamevārthaṃ śabdāntareṇa pratipādayanti । na tairatiśayaḥ pradhānasya
pratipādito bhavati । tataś‍ca rājapuruṣamānayetyukte puruṣamātrasyānayanaṃ prāp‍noti,
aupagavamānayeti cāpatyamātrasyeti । tadavadhāryāha — athavā punarastvajahatsvārthā vṛttiḥ ।
yuktaṃ punaḥ yadajahatsvārthā nāma vṛttiḥ syāt? bāḍhaṃ yuktaṃ; evaṃ hi dṛś‍yate loka
bhikṣuko'yaṃ dvitīyāṃ bhikṣāmāsādya pūrvāṃ bhikṣāṃ na jahāti, sañcayāyaiva yatate ।</p>
<p>nanu coktamubhayorvidyamānasvārthayoḥ dvayordvivacanamiti dvivacanaṃ prāp‍noti ।</p>
<p>kasyāḥ punardvivacanaṃ prāp‍noti ?</p>
<p>prathamāyāḥ । na prathamāsamartho rājā । ṣaṣṭhyāstarhi prāp‍noti । na ṣaṣṭhīsamarthaḥ puruṣaḥ ।

<pb n="306"/>
prathamāyā eva tarhi prāp‍noti ।</p>
<p>nanu coktaṃ na prathamāsamartho rājābhihitaḥ, so'rtho'ntarbhūtaḥ prātipadi—
kārthassaṃpannaḥ । tatra prātipadikārthe prathameti prathamāyā eva dvivacanaṃ prāp‍noti । tatra yathā
dhavakhadirāviti padārthāntaropacaye saṅkhyābhedopajanakānekavacanaṃ pravartate tadvadihāpi
rājapuruṣaḥ, iti puruṣaśabdād dvivacanaṃ prāp‍noti ।</p>
<p>naivam; dhavakhadirāvityavayavārtha samavetassaṅkhyāviśeṣaḥ, tato'vayavāt parasyā
vibhakteḥ kāraṇam । iha tu eka eva puruṣārthaḥ tadekavacanameva puruṣaśabde nyāyyaḥ । na
hi rājaśabdenāsambadhyamānā vibhaktistadarthasamavetāṃ saṅkhyāmabhidheyatvena apekṣate ।
dvandvapadānāṃ tu pratyavayavamanekārthābhidhānasāmarthyādanekavacanaṃ na virudhyate । anuttara—
padeṣvapi tarhi tat prāp‍noti?</p>
<p>prāp‍notu । 'supo dhātuprātipadikayoḥ' (2.4.71) iti lopo bhaviṣyati ।</p>
<p>athāyamabhiprāyaḥ — samudāyāt parā vibhaktiḥ, atassamudāyārthasamavāyinīṃ
saṅkhyāmabhidhatte । samudāyassa cāvayavātmakatvādavayavabhedanibandhanassaṅkhyābhedaḥ
nimittamanekavacanasyeti । tadetat k‍va yujyate?</p>
<p>yatra padasamudāyenārthasamudāyaḥ pratyāyyate, yathā dvandvapade । yatra tu
viśeṣaṇaviśeṣyabhāvāvacchinnamarthāntaramevābhidheyamavayavaiḥ samudāyenopādīyate, yathā
bahuvrīhipade 'lohitavasanaḥ', 'citraveṣṭana' iti, tatrāvayavārthāhitabhedasya padārthasya
samudāyenābhidhīyamānatvāt tataḥ parā vibhaktissamudāyārthaniveśinīṃ saṅkhyāmupādatte ।
tadāha 'saṅghātasyaikārthyānnāvayavasaṅkhyātassubutpattiḥ' (2.1.2. vā. 3) । atra hi
samudāyād rājapuruṣa ityetasmād vibhak‍tyotpattavyam । tena samudāyenaivaikārtha—
piṇḍo'vayavārthaśak‍tyanugṛhītaḥ pṛthagavyapadeś‍yo'vayavaśaktirabhidhīyate । tasmiṃś‍ca
saṅghātārthe svāmiviśeṣaparicchinne nivṛttasvāmyantarasaṃbandhe ekatvaṃ samavetaṃ, tena
vidyamānāyāmapyavayavasaṅkhyāyāṃ tadāśrayā subutpattirna bhaviṣyati । tadevamajahatsvārthāyāṃ
vṛttau tadupasarjanapadaṃ svārthātiśayāvacchinnaṃ pradhānārthamabhidadhāti । tato
viśeṣaṇaviśeṣyabhūtārthadvayābhidhānamupasarjanasya vṛttau bhavati । yattu pradhānārthasambhavaviśeṣaṇaṃ
pāṭaliputrakādi, tadasya nivartate, ato vṛttiviṣaye rājārthaḥ tairviśeṣaṇairnāvacchidyate ।
yadā tu vāk‍yāvasthāyāmupasarjanaṃ padārthaḥ pradhānasaṃsparśavibhaktaḥ kevala eva bhavati, tadā

<pb n="307"/>
yuktameva yad‍‌viśeṣaṇabhāvamanubhavati, yathā rājñaḥ pāṭaliputrakasya puruṣa iti; yadi vā—</p>
<b><lg>
<l>upāyamātrānnānātvaṃ samūhastveka eva saḥ ।</l>
<l>vikalpābhyuccayābhyāṃ tu bhedasaṃsargakalpanā ॥ 12 ॥</l></lg></b> (vāpa. 3.14.98)
<p>tatrātyanta<b>jahatsvārthāyāṃ</b> vṛttau puruṣaśabde puruṣārthābhidhāyini sarvaśabdeṣu ca
pratiniyatārthābhiniveśiṣu bheda eva sāmarthyam । <b>ajahatsvārthāyāṃ</b> tu vṛttau puruṣaśabde
puruṣamātrābhidhāyini sarvaśabdeṣu ca pratiniyatārthābhiniveśiṣu saṃsarga eva sāmarthyam ।
nātyantamajahatsvārthāyāṃ vṛttau puruṣādiṣu sambandhiśabdeṣu sarvaśabdānāṃ
cāsamarthayonitvābhyupagame samāptau bhedasaṃsargau sāmarthyamityākhyāyate— (vāpa. 3.14.99)</p>
<b><lg>
<l>vṛttiṃ vartayatāmevamabudhapratipattaye ।</l>
<l>bhinnāḥ sambodhanopāyāḥ puruṣeṣvanavasthitāḥ ॥ 13 ॥</l>
</lg></b>
<p>na hi paramārthataḥ parākṛtapūrvottaravibhāgasaṃsparśena saṅghātenātiśayavatyarthe'—
bhidhīyamāne bhedasaṃsargadarśanāvakāśaḥ kaś‍cidasti । tasmādasatyena bhedasaṃsargadarśanena
satyassamudāyārtho nirūpyata iti ॥</p>
<p>(<b>11. <emph>padārthanirūpaṇam</emph></b>)</p>
<p>padārthastridhā— <b>1. jātiḥ, 2. vyaktiḥ, 3. ākṛtiś‍ca</b> । tatra—</p>
<p>(<b>1. jātiḥ</b>)</p>
<p><b>bhinnaṣvabhinnapratyayanimittaṃ jātiḥ</b> ।</p>
<p>sā tridhā dravyajātiḥ, guṇajātiḥ, kriyājātiś‍ca । tāsu—</p>
<p><b>dravyajāti</b>rdvidhā— saṃsthādi(na)vyaṅgyā upadeśavyaṅgyā ca । tayoḥ—</p>
<p><b>ādyā</b> yathā gauḥ padā na spraṣṭavyā, sampanno vrīhiḥ subhikṣaṃ karotīti ।</p>
<p><b>dvitīyā</b> yathā brāhmaṇo na hantavyaḥ,kaṭhaḥ pravaktā bhavatīti ।</p>
<p><b>guṇajātiḥ</b> dvidhā— pratyakṣā anumeyā ca । tayoḥ</p>
<p><b>ādyā</b> yathā śvetaṃ chāgamālabheta, amlo rasaḥ pācano dīpana iti ।</p>
<p><b>dvitīyā</b> yathā dakṣaḥ śriyamadhigacchati, kāmī maṇḍanapriyo bhavatīti ।</p>
<p><b>kriyājātiḥ</b> dvidhā— sāmānyarūpā viśeṣarūpā ca । tayoḥ—</p>

<pb n="308"/>
<p><b>ādyā</b> yathā raipoṣaṃ puṣyati, nāgarakavṛttaṃ varteteti ।</p>
<p><b>dvitīyā</b> yathā aṣṭakā kartavyā, viśvajitā yajeteti ।</p>
<p>(<b>2. vyaktiḥ</b>)</p>
<p><b>jātyādhāro vyaktiḥ</b> ।</p>
<p>sā tridhā— dravyavyaktiḥ, guṇavyakti, kriyāvyaktiś‍ca । tāsu—
<b>dravyavyaktiḥ</b> dvidhā— śuddhā miśrā ca । tayoḥ —</p>
<p><b>ādyā</b> yathā gāṃ badhāna, gāṃ dogdhi, tvaṃ pacasi, ahaṃ pacāmīti ।</p>
<p><b>dvitīyā</b> yathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe ।</l>
<l>bāhū pralambāvaṅgeṣu vaṅgeṣu caraṇau mṛdu ॥ 14 ॥</l></lg></b> iti ।
<p><b>guṇavyaktiḥ</b> dvidhā— mukhyā gauṇī ca । tayauḥ—</p>
<p><b>ādyā</b> yathā śvetaṃ rūpaṃ paś‍yāmi, madhuraṃ rasamāsvādayāmi, sugandhiṃ gandhamājighrāmi,
śītaṃ sparśamanubhavāmīti ।</p>
<p><b>dvitīyā</b> yathā— 'tīvraḥ pratāpo madhuraṃ vacaste yaśo'vadātaṃ surabhiḥ svabhāvaḥ ।' iti ।</p>
<p><b>kriyāvyaktiḥ</b> dvidhā— kartrāśritā, karmāśritā ca । tayoḥ—</p>
<p><b>ādyā</b> yathā āste devadattaḥ, pras‍nute gauḥ svayameveti ।</p>
<p><b>dvitīyā</b> yathā pacyate odanaḥ, lūyate kedāraḥ svayameveti ।</p>
<p>(<b>3. ākṛtiḥ</b>)</p>
<p><b>vyaktipratirūpamākṛtiḥ ।</b></p>
<p>sā tridhā— dravyākṛtiḥ, guṇākṛtiḥ, kriyākṛtiś‍ca । tāsu—
<b>dravyākṛtiḥ</b> dvidhā— śrutadaśā, dṛṣṭadaśā ca । tayoḥ</p>
<p><b>ādyā</b> yathā asyāṃ dṛṣadi vāsudevaḥ kriyatām, asyāṃ bhittau kāmadevo
likhyatām, atra dhvaje hanūmān badhyatāmiti ।</p>
<p><b>dvitīyā</b> yathā amī piṣṭapiṇḍāḥ siṃhāḥ kriyantām (nyāyavā. 2.2.67), ayaṃ
kūpe candramāḥ, ayamākāśe devapatha iti ।</p>
<p><b>guṇākṛtiḥ</b> dvidhā— pratyakṣāśrayā, anumānāśrayā ca । tayo—</p>
<p><b>ādyā</b> yathā vadhrikā darśanīyo manuṣyaḥ, cañcā ramaṇīyaḥ (mabhā. 1.2.52),

<pb n="309"/>
tadetadghuṇākṣaraṃ rūpamiti ।</p>
<p><b>dvitīyā</b> yathā aho mugdhaṃ rūpamālekhyasya, vidagdha ākāraś‍citrasya, saumyā
mūrtiḥ pratimāyā iti ।</p>
<p><b>kriyākṛtiḥ</b> dvidhā— kāyakriyādhārā, manaḥkriyādhārā ca । tayoḥ</p>
<p><b>ādyā</b> yathā ṛjvāga(ya)taṃ tamālekhyam (līnam), sācimukhavartakaḥ parāvartakaṃ
sthānamiti ।</p>
<p><b>dvitīyā</b> yathā bhītā dṛṣṭiḥ, trasta ākāraḥ, savikāraṃ rūpamiti ।</p>
<p>nanu ca jātireva śabdārtha iti jaiminīyāḥ । jaiminirhi—</p>
<b><lg>
<l>jātimevākṛtiṃ prāha vyaktirākṣipyate payā ।</l>
<l>sāmānyaṃ tacca piṇḍānāmekabuddhinibandhanam ॥ 15 ॥</l></lg></b> (ś‍lovā.)
<p>nanu ca sās‍nādīnāṃ sanniveśa ākṛtiḥ । na cāsau <b>jaumini</b>mate'pi na pṛthagasti ।
yadāha <b>bhāṣyakāraḥ</b> — atha gaurityatra kaśśabdārthaḥ sās‍nādiviśiṣṭā ākṛtiriti ।
tataś‍ca saiva śabdārtho bhavati । naivam; evaṃ sati saṃsthānasya prativyaktibhinnatvāt,
ānantyavyabhicārābhyāṃ sambandhasya grahītumaśak‍yatvāt । na ca vidyamānāyāmapyākṛtau
gāmānayetyuktaś‍citrapustamayīṃ kaś‍cid gāmānayati nanu jātipakṣe'pi jātessarvagata—
tvamiti mṛdgavakānayanaṃ (nyā.sū. 2.2.63) na bhavati; sās‍nādimataḥ prāṇina eva
gotvābhivyañjakatvāt । ato nākṛtirjāteḥ pṛthakchabdārtha iti ।</p>
<p>vyaktirapi na śabdārthaḥ, sā hi vyaktimātraṃ vā syād viśiṣṭā vā । na
tāvad‍vyaktimātraṃ, aśvādivyaktāvapi gauriti jñānābhidhānayoḥ prasaṅgāt । atha
gotvaviśiṣṭā?</p>
<p>tadgotvamavagatamanavagataṃ vā viśeṣaṇaṃ bhavati ?</p>
<p>nānavagatamatiprasaṅgāt; avagamastu śabdāt pramāṇāntarato vā; na pramāṇāntarataḥ,
tadasannidhānāt । śabdatastu gotvāvagame tadeva prathamataśśabdo'bhidadhāti,
nāgṛhītaviśeṣaṇā viśeṣye buddhiriti nyāyāt । nanu jātiṃ viśeṣaṇatvena viśeṣyetvena
ca vyaktiṃ gośabdo vakṣyati; na śak‍noti vak‍tumatibhārāt tadāha—</p>
<b><lg>
<l>viśeṣyaṃ nābhidhā gacchet kṣīṇaśaktirviśeṣaṇe ॥ 16 ॥</l></lg></b> (avṛmā.) iti ॥

<pb n="310"/>
<p>nanu daṇḍyādiśabdādiva viśeṣaṇaṃ jātiṃ viśeṣyāṃ ca vyaktiṃ gośabdādeva
pratipatsyāmahe; tatko'syātibhāraḥ?</p>
<p>viṣama upanyāsaḥ । tatra hi prakṛtipratyayavibhāgena prakṛtyarthaviśiṣṭaḥ
pratyayārtho'vagamyate । gośabdena tu naivamiti । na ca vyaktyavagatau gatiranyā nāsti,
yenobhayābhidhānaṃ kalpyate । avinābhāvabalena jātipratītāvapi tatpratītisiddheḥ । yadi ca
vyaktiśśabdārtho bhavet, vyak‍tyantare gośabdo na prayujyate । na ca na prayujyate, tasmāt
sarvavyaktisādhāraṇī jātirasyārthaḥ, na vyaktiḥ ।</p>
<p>nanu ca vyak‍tyantaramapi vyaktireva । so'yaṃ vyaktau gośabdaḥ prayukto, na sāmānye ।
naivam । evaṃ sati karkādivyaktāvapi prasaṅgaḥ । yatrāsya prayogo dṛṣṭastatra prayujyata
iti cet, adya jātāyāṃ gavi mā prayoji । api ca vyaktau padārthe 'iyamiyaṃ vā
gauriti pratītiḥ syāt, na punariyamiyaṃ ceti । na ca ākṛtāviva vyaktāvapyānantya—
vyabhicārābhyāṃ sambandhagrahaṇamupapadyata iti ।</p>
<p>kathaṃ punarimā jātayaḥ parasparato vyāvartamānaśarīrā bhaveyuḥ? rūpameva hyāsāṃ parasparato
vyāvarttate । viṣayarūpānurodhī ca pratyayaḥ svākārabhedena tadavacchinatti । tadanuvidhāyinaś‍ca
śabdāstathaiva tadupādadate । evaṃ tarhi nityatvādāsāṃ tadrūpāvasāyassadā prasajyeta ।</p>
<p>naivam; asannihitāśrayāṇāmanabhivyakteḥ । yadyevamabhivyañjakavaśādavasāyastā—
sāmiti sopavyañjanāśśabdairabhidhīyeran ।</p>
<p>tanna । yathā kācādarśodakādiṣu pratīyamānabhedo mukhādirarthaḥ kācādidarśanā'pekṣo
na pratīyate । na ca kācādibhirupadarśitamarthamabhidadhānāḥ śabdāḥ kācādīnupādadate, tathā
vyaktibhirupadarśitarūpavibhāgā jātayastābhirasaṃspṛṣṭā eva śabdaiḥ pratyāyyante । kathaṃ
punarāśrayāśśabdena asaṃspṛś‍yamānabhedā api jātibhedāvagamāya kalpante, yathā
cakṣurādayo'pratīyamānā api rūpādiviṣayaviśeṣapratipattaye । taduktam—</p>
<b><lg>
<l>yathā jalādibhirvyaktaṃ mukhamevābhidhīyate ।</l>
<l>tathā dravyairabhivyaktā jātirevābhidhīyate ॥ 17 ॥</l>
</lg></b>
<b><lg>
<l>yathendriyagato bheda indriyagrahaṇādṛte ।</l>
<l>indriyārtheṣvadṛś‍yo'pi jñānabhedāya kalpate ॥ 18 ॥</l>
</lg></b>

<pb n="311"/>
<b><lg>
<l>vinātmarūpagrahaṇād‍vyañjikā vyaktayastathā ।</l>
<l>sāmānye jñānabhedānāmupayānti nimittatām ॥ 19 ॥</l></lg></b> (vāpa.jā.29–31)
<p><b>vyaktireva śabdārtha iti vyāḍīyāḥ</b> । śabdo hi padaṃ, tacca vibhak‍tyantameva na
prātipadikamātram । vibhaktiḥ prātipadikāduccarantī prātipadikārthagatameva svārthamācaṣṭe ।
yugacca tritayaṃ vibhak‍tyarthaḥ 'liṅgaṃ saṅkhyā kārakaṃ' ca । na caitat tritayaṃ prātipadikārthe
jātāvanveti; na hi jāteḥ kārakatvam, amūrtatvāt । na saṅkhyāsambandhitvam, abhedāt ।
na strītvādisāmānyayogaḥ, nissāmānyatvāt ।</p>
<b><lg>
<l>nanvātmanīnasāmānye kārakatvaṃ bhaviṣyati ।</l>
<l>kakṣyāntaritamityeṣa yukto vaibhaktiko'nvayaḥ ॥ 20 ॥</l></lg></b> (nyāyamaṃ.)
<p>naitatsāram । amūrtasyāpyātmano jñānaprayat‍nādiyoge kārakatvamupapadyate । jātestu na
manāgapi vyāpārasaṃsparśa iti (mabhā. 1.2.64, śā.bhā. 1.3.9.30, nyāyamaṃ.) ।</p>
<p>nanu ca vyaktilakṣaṇayā sarvamupapatsyate ।</p>
<p>naivam; lakṣaṇā hi tatra bhavati yatra sakṛtprayuktaṃ padaṃ kañcanārthamabhidhatte,
bhūyaś‍cānupapadyamānamarthāntaraṃ lakṣayati, lakṣite ca śaktisaṅkhyādikaṃ niveśayati । atra
tu nānyathānupapattyādi saṃvedyate । na ca vyaktipratītirvyavahiteti kecinmanyante । vyaktimeva
ca śaktisaṅkhyānurañjitāṃ kāryayoginīṃ paś‍yāmaḥ । ata eva cālambhanaprokṣaṇaviśasanādayo
jātau na vidhīyante । na ca ṣaḍ deyāḥ dvādaśa deyāḥ caturviṃśatirdeyā iti bhedasaṅkhyayā
jātiryujyate । api tu vyaktirevainaṃ bhāramudvahati । kiṃca jātau padārthe yadi paśurupākṛtaḥ
palāyetānyaṃ tadvarṇaṃ tadvayasamālabheta iti paśoranyatvaṃ na yujyate, jāterabhedāt । api ca—</p>
<b><lg>
<l>cayāpacayasaṅghātasvasvāmitvādikalpanāḥ ।</l>
<l>yānti jātyabhidheyatvapakṣe sākṣānna saṅgatim ॥ 21 ॥</l></lg></b> (nyāyamaṃ.)
<p>etena tulyayogakṣematvādākṛtirapi na śabdārtha ityuktaṃ bhavati; tasyā api
prokṣaṇādikriyāsādhanatvāyogāt । na hi sanniveśaḥ prokṣyate ālabhyate viśasyate vā । ye ca
saṅkhyāyogādayaḥ cayāpacayādayo vā te jātāvākṛtāvapi na yujyante । kiṃca ākṛtivacanatve
gośabdasya śuk‍lādiguṇavācibhiḥ padāntaraismāmānādhikaraṇyaṃ na prāp‍noti । na hi śuk‍lādayo
guṇāḥ ākṛtivṛttayaḥ, api tu vyaktivṛttaya iti । na caitad vācyaṃ vyaktilakṣaṇādvārakamidaṃ

<pb n="312"/>
bhaviṣyatīti । lakṣaṇā hi mukhyābhāve pravartate । na khalu ṛjau vahati vartmanyanṛju—
radhvāśrayitavyo bhavati । na cānantyavyabhicārābhyāṃ sambandhāgrahaṇamiti vaktavyam । taddhi
jātimākṛtiṃ vopalakṣaṇamāśritya bhaviṣyati ।</p>
<p>yadyevamupalakṣaṇabhūtāṃ jātimākṛtiṃ vābhidhāya śabdo vyaktimabhidhatte ।</p>
<p>naivam; āstāmabhidhīyamānaṃ, vidyamānamapi pratipannamātrameva <b>upalakṣaṇaṃ</b> bhavati ।
tadyathā—'katarad‍devadattagṛham? yatrāyaṃ kāka iti । atra hi na kākalakṣaṇopalakṣaṇadvāreṇa
pravṛtto devadattagṛhaśabdaḥ kākārthamabhidhatte, uparate vā kākasambandhe tad‍vyavacchinna—
vastuniveśitāṃ jahāti । evaṃ jātyupalakṣaṇadvāreṇa vyaktau pravartamānaśśabdo jātiṃ ca
(nābhidhāsyati, tadva‍yavacchinnagovyaktiviniveśaṃ ca hāsyati । etenākṛtirapi śabdenānabhidhīya—
mānaiva vyaktimupa) lakṣayatīti lakṣyate । tadyathā— katarat suvarṇaṃ, ya eṣa rucakaḥ svastiko
vardhamānaka iti; na hyatra rucakādyākāradvāreṇa pravṛttassuvarṇaśabdo rucakādyākāramabhidhatte,
uparateṣu vā rucakādyākāreṣu tad‍vyavacchinnasvarṇārthaparatāṃ parityajati । taduktam—</p>
<b><lg>
<l>adhruveṇa nimittena devadattagṛhaṃ yathā ।</l>
<l>gṛhītaṃ gṛhaśabdena śuddhamevābhidhīyate ॥ 22 ॥</l>
</lg></b>
<b><lg>
<l>suvarṇādi yathā yuktaṃ svairākārairapāyibhiḥ ।</l>
<l>rucakādyabhidhānānāṃ śuddhamevaiti vācyatām ॥ 23 ॥</l></lg></b> (vāpa. 3.2.4.)
<b><lg>
<l>tathopalakṣaṇe jātāvākṛtau vā samāśrite ।</l>
<l>vyaktayo yānti śabdānāṃ śuddhā evābhidheyatām ॥ 24 ॥</l>
</lg></b>
<p>etena yaduktaṃ vyak‍tyabhidhānapakṣe sarve śabdāḥ sarvārthā bhaveyuriti tadapi nirastaṃ
bhavati । tathā hi— yathā cakṣurādiśabdānāmaśeṣarūpādiprakāśanasāmarthyaṃ nalikādisuṣira—
vartmani yuktaṃ darśanasya tadavakāśāvasthitarūpabhedoparuddhatayāviṣayāntareṣu na viprakīryate,
tathā jātyākṛtibhyāmavaruddhaviṣayā gavādiśabdānāmabhidhānaśaktirnāśvādiṣvatiprasajyata
iti । uktaṃ ca—</p>
<b><lg>
<l>ākāraiś‍ca vyavacchedātsārvārthyamavarudhyate ।</l>
<l>yathaiva cakṣurādīnāṃ sāmarthyaṃ nalikādibhiḥ ॥ 25 ॥ (vāpa. 3.2.5)</l>
</lg></b>
<p>yaccoktaṃ — yathā jalādibhirādarśairabhivyaktāś‍candrādaya eva candrādiśabdaira—
bhidhīyante, yathā cendriyabhedagrahaṇamantareṇāpi rūpādiviṣayajñānabhedo bhavati, tathā
vyaktibhirupavyañjitā jātaya eva gavādiśabdairabhidhīyante, vyaktigrahaṇe ca tadupavyañjanā

<pb n="313"/>
jātirgrahīṣyati (iti), tadapi na samyak । yadā tāvat pratibimbamudakādiṣu
bhāvāntaramevopajāyata ithi darśanam, tadā tadrūpabhedānupātinaḥ śabdāḥ kimiti
udakādīnupādadīran yato nodakādayastadānīṃ candrādīnāmupavyañjanam, api tu rūpajanana—
kāraṇam; na ca kāryavacanāḥ śabdāḥ kāraṇasaṃsparśamanubhavanti । yadā tu darśanaviplavaḥ sa
tādṛśa iti pratipattiḥ, tadā dūrotsāritāvakāśo vyaṅgyavyañjakabhāvaḥ । yadā tarhi
jalādyādarśapratighātāt parāvṛtte cakṣuṣi svavaktravaccandrādayo'pi dṛś‍yanta iti darśanaṃ
tadaitadupapatsyate । tadā hyudakādivat sannihitamupavyañjanaṃ rūpabhedena jātimabhivyaktarūpabhedāṃ
darśayati । tadeva ca śabdo'bhidhatte । etadapyavyabhicaritopavyañjanāyattadarśana(nāḥ) jātayaḥ kathaṃ
vinopavyañjanaiḥ pratīyanta iti paryanuyogo nāticaturaśram; candrādīnāmanyathāpi darśanopapatteḥ ।
evaṃ jātibhedapratipattāvapi । yathā darśanādīndriyāyattodayāḥ nīlādyarthāvasāyāḥ kāraṇabhedamanu
parivartante naivaṃ jātiparicchedāḥ vyaktirūpapratibaddhotpādāḥ, yena tad‍bhedamanuvidadhyuḥ । tataś‍ca
gotvādayo'pi parasparato na vyāvarteran । saṃvedyamānabhedaś‍ca padārthaḥ kathamakasmādeka iti
śraddhīyate?</p>
<b><lg>
<l>vyaktereva padārthatvaṃ tasmādabhyupagamyatām ।</l>
<l>tathā ca buddhistatraiva śrutaśabdasya jāyate ॥ 26 ॥</l>
</lg></b>
<b><lg>
<l>yeṣāmartheṣu sāmānyaṃ na sambhavati taiḥ punaḥ ।</l>
<l>ucyate kevalā vyaktirākāśādipadairiva ॥ 27 ॥</l>
</lg></b>
<b><lg>
<l>evaṃ ḍitthādiśabdānāṃ saṃjñātvaviditātmanām ।</l>
<l>abhidheyasya sāmānyaśūnyatvād‍vyaktivācyatā ॥ 28 ॥</l></lg></b> (nyāyamaṃ.)
<b><lg>
<l>ye punaḥ kalpitānekabhedavṛttiṃ pracakṣate ।</l>
<l>vācyaṃ tatrāpi sāmānyamatīva grahilāstu te ॥ 29 ॥</l>
</lg></b>
<b><lg>
<l>na hi ḍitthatvasāmānyaṃ dṛś‍yate gaganatvavat ।</l>
<l>kalpanāyāś‍ca nā(no) bhūmiḥ kācidasti vipaś‍citām ॥ 30 ॥</l></lg></b> (nyāyamaṃ.) iti ॥
<p>(<b>ākṛtipadārthavādaḥ</b>)</p>
<p>ākṛtireva padārtha iti <b>vindhyavāsi</b>matagandhīyāḥ ।</p>
<b><lg>
<l>tatrākṛtipadeneha saṃsthānamabhidhīyate ।</l>
<l>loke śāstre ca dṛṣṭatvānna jātirjaiminīyavat ॥ 31 ॥</l></lg></b> (nyāyamaṃ.)

<pb n="314"/>
<p>loke yathā '<b>yatrākṛtistatra guṇā vasanti</b>' iti । śāstre yathā— '<b>ākṛtigrahaṇā
jātirliṅgānāṃ ca na sarvabhāk</b> ॥' (mabhā. 4.1.63) iti ॥</p>
<p>ubhayatrāpi cākṛtiśabdenāvayavasanniveśaviśeṣa ucyate (nyāyamaṃ.) । vṛddhāś‍ca
vyavaharanti yatrārthe yatpadaṃ prayuñjate ta tasyārtho bhavati । tatra yadeṣa gośabdaḥ
sās‍nādimati prayujyate na kesarādimati, tadayamasādhāraṇasanniveśaviṣayatāṃ dyotayati ।</p>
<p>pratyakṣaviṣaye ca gaurityādipadaṃ prayujyate । pratyakṣaṃ cākṛtiviṣayam ।
aśvapiṇḍasanniveśāddhi vilakṣaṇo gopiṇḍasanniveśa indriyeṇa pratīyate । tatkṛtameva ca
vastūnāmitaretaravailakṣaṇyam । ataḥ pratyakṣaviṣaye gaurityādipadaṃ pravartamānamākṛtāveva
pravartitumutsahate । api ca 'ś‍yenacitaṃ cinvīte'ti na jātiś‍cīyate, na vyaktiḥ, api
tu ākṛtireva । pradīpapravāhādīnāṃ ca śabdānāmākṛtirevārtho'bhyupeyaḥ । na hyeṣāmartheṣu
vyavasthitaṃ jātirūpaṃ vyaktirūpaṃ vā samasti । yadi cākṛtiśśabdārtho va bhavet, kathamiva
gavādiśabdaiḥ gavādyākārameva jñānaṃ janyeta? api (ca) 'tāneva śāṭakānācchādayāmo
ye pāṭaliputre, tāneva śālīnbhuñjmahe ye madhurāyām' (mabhā.1.1.2) iti yo'yamevaṃprakāro
vyavahāraḥ, sa ākṛtāveva padārthe saṅgacchate । yacca vrīhyādermukhyasyābhāve nīvārādibhiḥ
pratinidhibhiḥ karma samāpyate tadākṛteḥ aśabdārthatve samāpitamapyaṅgahīnatvādaphalameva
prāp‍noti; nīvārādau vrīhyādijātivyak‍tyorabhāvāt । yaś‍cāyamarcādipratikṛtau
vāsudevādiśabdaprayogaḥ, so'pyākṛtāveva padārthe yujyate । kiṃcātyanatamadṛṣṭeṣvapyartheṣu
śabdād ākāraviṣayaḥ pratyaya upajāyamāno dṛś‍yate । tadyathā— indraḥ skando vaiśravaṇa
iti । taccākṛtereva śabdārthatve upapadyate । sambandhagrahaṇaṃ cāsya jātivadupapatsyate,
samastagavīṣvapi gosaṃsthānasyaikarūpatvāt । mukhyagauṇabhāve tu prasiddhiraprasiddhiś‍ca
niyāmikā bhaviṣyati । prokṣaṇādikriyā śuk‍lādiguṇayogaś‍ca vyaktidvārā
ākṛterupapatsyate । na cāmūrtatvādākṛterakriyāṅgatvaṃ, amūrtānāmapi guṇakarmaṇāṃ
kriyāṅgatvāt । aruṇayā krīṇāti, abhikrāmaṃ juhotīti । kiṃca—</p>
<b><lg>
<l>yathābhūtendriyotpādyamātmakartṛkamiṣyate ।</l>
<l>tathā tallakṣitavyaktisādhyaṃ tatsādhyamucyate ॥ 32 ॥</l></lg></b> (nyāyamaṃ.)
<p>tasmādākṛtiḥ padārtha iti ।</p>

<pb n="315"/>
<p>kathaṃ tarhyācāryāṇāṃ matavirodho jātirvyaktirākṛtiś‍ca padārtha iti? gavādi—
śabdaistadvato'bhidhānāt ।</p>
<p>nanu ko'yaṃ tadvānnām? tadasyāstīti tadvāniti viśeṣa evākāra—
sāmānyavānucyate । viśeṣavācyatve cānantyavyabhicārau tadavasthau । sāmānyaṃ ca
śabdenānucyamānaṃ nopalakṣaṇaṃ bhavati । ubhayābhidhāne ca śabdāsyātibhāra ityuktam ।</p>
<p>ucyate nedaṃtayā nirdiś‍yamānaḥ śābaleyādirviśeṣastadvān । na ca sarvaḥ
trailok‍yavartivyakti vrātaḥ tadvān, kintu sāmānyāśrayaḥ kaś‍cidanullikhita—
śābaleyādiviśeṣaḥ tad‍vānityucyate । sāmānyāśrayatvācca nānantyavyabhicāra—
yostatrāvakāśaḥ । na ca viśeṣaṇamabhidhāya viśeṣyamabhidadhāti śabda ityupagacchāmo,
yenainamatibhāreṇa pīḍayema । sāmānyāśrayatvamātre saṅketagrahaṇāt tāvanmātraṃ vadataḥ śabdasya
ko'tibhāraḥ? kiṃca—</p>
<b><lg>
<l>pratyakṣaṃ na ca niṣkṛṣṭajātyaṃśapariniṣṭhatam ।</l>
<l>tad‍gocarapravṛttaś‍ca śabdastatkathayet katham ॥ 33 ॥</l>
</lg></b>
<b><lg>
<l>yugapannanu saṃvittirviśeṣaṇaviśeṣyayoḥ ।</l>
<l>pratyakṣe'pi na dṛṣṭaiva na ca yuṣmābhiriṣyate ॥ 34 ॥</l>
</lg></b>
<b><lg>
<l>kāryakāraṇabhāvo hi taddhiyo bhavatāṃ mate ।</l>
<l>tasmād viśeṣaṇe jātau pūrvamindriyajā matiḥ ॥ 35 ॥</l>
</lg></b>
<b><lg>
<l>padādapi tadāyattasambandhajñap‍tyapekṣiṇaḥ ।</l>
<l>tatraiva buddhirityevaṃ na vyakterapi vācyatā ॥ 36 ॥</l></lg></b> (nyāyamaṃ.)
<p>ucyate, pratyakṣe tāvad‍dvayorapi viśeṣaṇaviśeṣyayoḥ indriyaviṣayatāsāmānye
saṃyuktasamavāyādindriyaṃ pravartamānaṃ viśeṣaṇavad‍‌viśeṣyamapi viṣayīkaroti । na ca sāmānyaṃ
pratyakṣaṃ viśeṣo'numeya iti vyavahāraḥ । evaṃ hi guṇamātragrāhiṇīndriye guṇino'numeyatvaṃ
syāt । na caivamasti । tasmād viśeṣyaparyantaṃ pratyakṣaṃ, tathā padamapi tattulyaviṣayaṃ na
sāmānyamātraniṣṭhamiti yuktam । yatta <b>'sāmānyāṃśādapoddhatya padaṃ sarvaṃ pravartate</b> ॥ 37 ॥ (nyāyamaṃ.)
iti kevalavyak‍tyabhidhāne satyānantyavyabhicārabhayāducyate । tad‍vadabhidhāne tu na
tadubhayamastīti na śuddhajātyabhidheyatayā śabdavyāpāraḥ saṅkocanīyaḥ ।</p>
<p>nanu sarvātmanā pratyakṣatulyaviṣayaś‍cecchabdaḥ pratipattisāmyaṃ prasajeta ? na ca
śabdādindriyācca tulye pratipattī bhavataḥ । taduktam— (vāpa. 2.4.19, nyāyamaṃ.)</p>

<pb n="316"/>
<b><lg>
<l>anyathaivābhi(g‍ni)saṃbandhād dāhaṃ dagdho hi manyate ।</l>
<l>anyathā dāhaśabdena dāhārthassaṃpratīyate ॥ 38 ॥</l>
</lg></b>
<p>ucyate — parihṛtametat sakalaviśeṣagrahaṇāgrahaṇābhyāṃ pratipattiviśeṣasiddheḥ ।
naitāvatā sāmānyamātraniṣṭhaḥ śabdo bhavati । api ca niṣkṛṣṭasāmānyāṃśavacanatve gośabdād
gotvaśabdācca tapalye pratipattī syātām । gauḥ śuk‍la itivacca gotvaṃ śuk‍lamiti buddhiḥ
syāt । cāturvarṇyādivacca svārtha eva gośabdād bhāvapratyayastvatalādiḥ syāt ।</p>
<p>atha manyethāḥ ākṣip‍tavyaktikāṃ jātiṃ gośabdo vakti, bhāvapratyayāntastu
niṣkṛṣṭāmiti, tadanupapannam; anākṣip‍tavyaktikāyāḥ k‍vacidapi jāteradarśanāt । atha
gośabdaśravaṇavelāyāṃ na vyaktisaṃsparśaśūnyā jātiravagamyate । bhāvapratyayānte tu gośabde
śrute tacchūnyā śuddhāsau pratīyata iti ।</p>
<p>yadyevamāgato'si madīyaṃ panthānam, āśrayavatī cejjātirucyate jātyāśraya ukta
eva bhavati; nānyathā hi sāśrayavatyuktā syāt । tadāśrayaparihāreṇāśrayisāmānya—
mātravivakṣāyāṃ tvatalādayaḥ prayujyante । tathā cāhuḥ 'yasya guṇasya hi bhāvād‍dravye śabda—
niveśastadabhidhāne tvatalau' (mabhā. 5.1.119) iti । guṇasya bhāvād‍dravye śabdaniveśa
ityasmatpakṣasākṣīṇyakṣarāṇi । sāmānādhikaraṇyaṃ ca tatraivopapadyata ityuktameva । tasmāt</p>
<b><lg>
<l>yathā vidhyantaparyanto vāk‍yavyāpāra iṣyate ।</l>
<l>tathaiva vyaktiparyantaḥ padavyāpāra iṣyatām ॥ 39 ॥</l></lg></b> (nyāyamaṃ.)
<p>anuparatavyāpāra eva śabde tadavagamāt—(nyāyamaṃ.)</p>
<b><lg>
<l>yenānvitābhidhānaṃ ca padānāmabhyupeyate ।</l>
<l>sutarāṃ tena vaktavyā vyak‍tyantaṃ tāvato matiḥ ॥ 40 ॥</l>
</lg></b>
<b><lg>
<l>na hi vyaktyanapekṣāṇāṃ jātīnāmitaretaram ।</l>
<l>anvayo'nanvitānāṃ ca nābhidhānamiti sthitiḥ ॥ 41 ॥</l>
</lg></b>
<b><lg>
<l>gaṅgāyāṃ ghoṣa ityādau yathā sāmīp‍yalakṣaṇā ।</l>
<l>naivaṃ gauś‍śuk‍la ityādau vidyate vyaktilakṣaṇā ॥ 42 ॥</l>
</lg></b>
<b><lg>
<l>prayogapratipattibhyāṃ vṛddhebhyo'dhyavasīyate ।</l>
<l>tasmād gavādiśabdānāṃ tad‍vānartha iti sthitam ॥ 43 ॥</l>
</lg></b>
<b><lg>
<l>sarveṣu ca prayogeṣu gāṃ dogdhītyevamādiṣu ।</l>
<l>tadvato'rthakriyāyogāt tasyaivāhuḥ padārthatām ॥ 44 ॥</l>
</lg></b>

<pb n="317"/>
<b><lg>
<l>padaṃ tad‍vantamevārthamāñjasyenābhijalpati ।</l>
<l>na ca vyavahitā buddhirna ca bhārasya gauravam ॥ 45 ॥</l>
</lg></b>
<b><lg>
<l>sāmānādhikaraṇyādivyavahāraś‍ca mukhyayā ।</l>
<l>vṛttyopapadyamānassannanyathā yojayiṣyate ॥ 46 ॥</l>
</lg></b>
<p>tadidamuktaṃ bhagava<b>tākṣapādena</b>, 'vyaktyākṛtijātayastu padārtha' (nyāyasū. 2.2.65)
iti । tuśabdo viśeṣārthaḥ; kiṃ viśeṣyate? guṇapradhānabhāvasyāniyamena śabdārthatvam ।
ataḥ sthite'pi tadvato vācyatve k‍vacitprayoge jāteḥ prādhānyaṃ vyakteraṅgabhāvaḥ, yathā
gauḥ padā na spraṣṭavyeti sarvagavīṣu pratiṣedho'vagamyate । kvacid‍vyakteḥ prādhānyaṃ
jāteraṅgabhāvaḥ, yathā gāṃ muñca gāṃ badhāneti niyatāṃ kāṃcid‍vyaktimuddiś‍ya prayujyate ।
k‍vacidākṛteḥ prādhānyaṃ vyakteraṅgabhāvaḥ, jātistu nāstyeva । yathā piṣṭamayyo gāvaḥ
kriyantāmiti, tatsanniveśacikīrṣayā prayoga iti । guṇaśabdāstu kecit svajātyavacchinnaṃ
guṇamabhidhāya tāvatyeva viramanti । kecittu 'guṇamabhidhāya dravyamapyākṣipanti ।'
tatsāmānādhikaraṇye prayogadarśanāt । tadyathā—</p>
<b><lg>
<l>guṇaikaniyatāstāvad gandharūparasādayaḥ ।</l>
<l>gandhatvādivyavacchinnagandhādiguṇavācinaḥ ॥ 47 ॥</l>
</lg></b>
<b><lg>
<l>teṣāṃ na dravyaparyantā vṛttiḥ k‍vacana dṛś‍yate ।</l>
<l>na gandhaḥ padmamityasti sāmānādhikaraṇyadhīḥ ॥ 48 ॥</l>
</lg></b>
<b><lg>
<l>guṇaṃ śuk‍lādiśabdāstu kathayantastadāśrayam ।</l>
<l>dravyamapyākṣipantyeva śuk‍lo'śva iti darśanāt ॥ 49 ॥</l>
</lg></b>
<b><lg>
<l>kriyāśabdāstu vividhāḥ kecitkartari karmaṇi ।</l>
<l>karaṇe ca prayujyante kecidbhāve'vadhāvapi ॥ 50 ॥</l>
</lg></b>
<b><lg>
<l>kartrādivacanāstāvannimittīkṛtya kāṃcana ।</l>
<l>kriyāṃ tadyogini dravye vartante pācakādayaḥ ॥ 51 ॥</l>
</lg></b>
<b><lg>
<l>yatrāpi tatkriyāyogastadānīṃ nopalabhyate ।</l>
<l>tatrāpi yogyatāṃ dṛṣṭvā śabdaṃ santaḥ prayuñjate ॥ 52 ॥</l>
</lg></b>
<b><lg>
<l>anye pūrvāparībhūtasvabhāvaparihārataḥ ।</l>
<l>siddharūpatayā prāhuḥ śūbdāḥ pākādayaḥ kriyām ॥ 53 ॥</l>
</lg></b>

<pb n="318"/>
<b><lg>
<l>anyatpravṛttau śabdasya nimittamavagamyate ।</l>
<l>abhidheyaṃ tataś‍cānyadityayaṃ prathamaḥ kramaḥ ॥ 54 ॥</l>
</lg></b>
<p>pācakādiśabdāṃnāṃ hi pravṛttinimittaṃ kriyā । abhidheyāstu kartrādayaḥ ।</p>
<b><lg>
<l>k‍vacit punaryadevāsya syāt pravṛttinibandhanam ।</l>
<l>tasyaiva vācyatā bhāvapratyayāntapadeṣviva ॥ 55 ॥</l>
</lg></b>
<b><lg>
<l>itīyaṃ leśatastāvannām‍nāṃ vṛttirudāhṛtā ।</l>
<l>ākhyātānāṃ tu vācyo'rthaḥ purastādupavarṇitaḥ ॥ 56 ॥</l>
</lg></b>
<b><lg>
<l>upasarganipātānāṃ nām‍nāmapyavibhāgataḥ ।</l>
<l>prayogapratipattibhyāmaneko'rtho'vagamyate ॥ 57 ॥</l>
</lg></b>
<b><lg>
<l>upasargavaśād‍dhāturarthāntaravilāsakṛt ।</l>
<l>vihārāhārasaṃhāraprahāraparihāravat ॥ 58 ॥</l>
</lg></b>
<b><lg>
<l>anvayavyatirekābhyāṃ tadartho'bhyavagamyate ।</l>
<l>tadāgame tatpratītestadabhāve tadagrahāt ॥ 59 ॥</l>
</lg></b>
<b><lg>
<l>ayamasya padasyārtha iti kiṃ cintitena vā ।</l>
<l>yo'rthaḥ pratīyate yasmāt sa tasyārtha iti sthitiḥ ॥ 60 ॥</l></lg></b> (nyāyamaṃ.)
<p>(<b>12. <emph>vāk‍yārthaḥ</emph></b>)</p>
<p><b>vāk‍yārthastridhā — 1. bhāvanā, 2. vidhiḥ, 3. pratibhā</b> ca ।</p>
<p>(<b>1. bhāvanā</b>)</p>
<p><b>tatranyotpādānukūlo bhavantaṃ prayuñjānaḥ puruṣavyāpāraḥ karotyartho bhāvanetyucyate ।</b></p>
<p>anavacchinnaś‍cānuṣṭhātumaśak‍ya iti sānnidhyāt samānapadopāttaṃ dhātvartha—
mavacchedakatvenāpekṣate । sa caudanaṃ pacatītyādau samānapadopāttatve'pyayogyatvena
sādhyatvāt pracyutaḥ karaṇāṃśo'bhiniviśamānaḥ pradhānakriyāmodanaphalikāṃ niṣpādayati ।
karaṇaṃ ca kevalamasādhakatamatvāt k‍vacidapi kriyāṃ niṣpādayannopalabdham ।
atastatsādhakatamatvasiddhaye kāṣṭhādītikartavyatānupraveśaḥ, phalānupraveśastu taduddeśenaiva
bhāvanāyāḥ pravṛtteḥ । ataḥ phalakaraṇetikarttavyatāvacchedāt kiṃ kena kathamityapekṣiṇī
tryaṃśaparipūrṇā bhāvanā bhavati । tatra devadattaḥ kāṣṭhaiḥ sthālyāmodanaṃ pacatītyādau odanaṃ
phalaṃ, pākaḥ karaṇaṃ, kāṣṭhādikārakacakramitikartavyatā iti । taduktam —</p>

<pb n="319"/>
<b><lg>
<l>odane sādhyamāne hi pākaḥ karaṇamiṣyate ।</l>
<l>sthālyag‍nicullīkāṣṭhānāmitikartavyatā matā ॥ 61 ॥</l>
</lg></b>
<p>sa ca prayat‍naparispandātmaudāsīnyapracyutyupalakṣyamāṇaḥ puruṣavyāpāraḥ karotyartho
bhāvanā । kathaṃ tarhi kāṣṭhānāṃ karaṇatvam? dhātvarthasya kriyātvāt; bhāvanāyāṃ tu
dhātvarthasya karaṇatvāt; karaṇavibhak‍tyupādāne ca pradhānāntareṇa sambandhāyogāt ।</p>
<p>ucyate— 'bhāvanāsaṃbandhād‍dhātvartho'pi pūrvāparībhūto bhāvanātmāvagamyata' iti
tadapekṣayā kāṣṭhānāṃ karaṇatvam । ataḥ sthitametat— '<b>tryaṃśaparipūrṇā bhāvanā vāk‍yārtha</b>' iti ।</p>
<p>(<b>2. vidhiḥ</b>)</p>
<p><b>pravṛttinivṛttyorvidhāyako'rthavādādibhirupakriyamāṇo liṅloṭtavyādivācyaḥ
śabdavyāpāro vidhiḥ ।</b></p>
<p>tena hi bhāvanāyāṃ puruṣaḥ pravartyate nivartyate vā । yathā yāvajjīvamag‍nihotraṃ
juhuyāt, brāhmaṇaṃ na hanyāt, praiṣānanubrūhi, māpabhāṣasva hotuḥ, aṣṭakāḥ kartavyāḥ
(śābhā. 1.3.1), surā na pātavyā, pitaro vandanīyāḥ, guravo nāvamānyāḥ, śivaṃ te
bhūyāt, mā tvā ś‍yena ud‍vadhīditi । sa ca sarvavāk‍yānāmarthaḥ; sarvaṃ hi vāk‍yaṃ vidhi
/?/niṣedhayoreva paryavasyati । yatrāpi ca liṅādayo na śrūyante tatrāpi vidhiniṣedhaparatayā
sarvavāk‍yānāṃ vāk‍yaśeṣabhūtāste'vagamyante । tadyathā— 'iha deśe subhikṣamityukte'traiva
sthātavyaṃ, madhyāhno vartata ityukte ihaiva bhoktavyaṃ, sacoraḥ panthā ityukte na gantavyaṃ,
grāhāḥ sarityasyāmityukte na s‍nātavyamiti pratīyate । kiṃ ca mahākāvyairapi
rāmāyaṇādibhiridameva vyutpādyate— 'rāmasya piturājñāṃ pālayato vananivāsino'pi
tathāvidho'bhyudayaḥ saṃvṛttaḥ, rāvaṇasya paradārānabhilaṣyatastrailok‍yavijayino'pi
tathāvidha ucchedaḥ; tasmāt piturājñāṃ pālayet, paradārānnābhilaṣyet, rāmavad varteta na
rāvaṇavaditi ।</p>
<p>nanvākhyātavācyatvena bhāvanaiva vidhirityuktaṃ bhavati । kathaṃ ca tatraiva tasya
pravartakatvaṃ, svātmani kriyāvirodhāt? tanna, śabdārthabhedena bhāvanāyā dvaividhyāt । taduktam—</p>
<b><lg>
<l>abhidhābhāvanāmāhuranyāmeva liṅādayaḥ ।</l>
<l>arthātmabhāvanā tvanyā sarvākhyāteṣu gamyate ॥ 62 ॥ (ta.vā. 2.1.1)</l>
</lg></b>

<pb n="320"/>
<p>tatra śabdabhāvanā preraṇātmikā śabdasyābhidheyā vidheyā ca । taduktam— 'abhidhatte
karoti ca' iti । sā tvarthabhāvanāṃśadvayaviṣayā, na phalāṃśaviṣayā । taduktam—</p>
<b><lg>
<l>phalāṃśe bhāvanāyāś‍ca pratyayo na vidhāyakaḥ ।</l>
<l>abhidadhyuḥ svaśak‍tyā hi vidhimātraṃ liṅādayaḥ ॥ 63 ॥</l></lg></b> (ta.vā.2.1.1)
<p>tasyāś‍ca 'kiṃ kena katham' ityapekṣāyāmarthabhāvanāviṣayā puruṣapravṛttiḥ phalāṃśaḥ,
preraṇājñānaṃ karaṇāṃśaḥ, arthavādādaya itikartavyatāṃśa iti tryaṃśaparipūrṇatvam; sā ca
phalakaraṇayoḥ sādhyasādhanabhāvamajñātaṃ gamayantī gamakatvāt pramāṇaṃ bhavati । nanu ca</p>
<b><lg>
<l>vidhilakṣaṇametāvadapravṛttapravartanam ।</l>
<l>ajñātajñāpanaṃ hyevaṃ sarvo'pi hi vidhirbhavet ॥ 64 ॥</l></lg></b> (nyāyamaṃ.)
<p>tathā hi— (ś‍lokavā. 5.12—13)</p>
<b><lg>
<l>sādhyasādhanasambandhaḥ sarvākhyāteṣu vidyate ।</l>
<l>sarvavāk‍yeṣu cākhyātaṃ tenākāṅkṣānivartanāt ॥ 65 ॥</l>
</lg></b>
<p>na ca sādhyasādhanabhāvāvagamamantareṇa pravartakatvaṃ na siddha‍yatīti sādhya—
sādhanabhāvāvagatiravaś‍yakalpanīyā । preraṇājñānajanakatvenaivāsya pravartakatvāt । kimityasau
niṣphale vyāpāre pravartata iti ced, vidhita eteti brūmaḥ । sa hi saphale niṣphale
vā vyāpāre puruṣaṃ pravartayatyeva । yacca puruṣeṣvapravartamāneṣvapi prāmāṇyaṃ tadaparihāryameva ।
kalpite hi phale vaiṣayikasukhadveṣiṇo vītarāgā na pravartante, pravṛddhatararāgāstu na
nivartanta iti (nyāyamaṃ.) ।</p>
<p>ucyate 'yajeta svargakāma' ityādau vidhirbhāvanāyāṃ puruṣaṃ pravartayati ।
bhāvyaniṣṭhasvabhāvako vyāpāro bhāvanā । sā ca sādhyādisvarūparityaktā nirupapattikaiva
syāt । sādhyatvaṃ ca samānapadopādānasannidhivaśād dhātvarthasyāhosvidiṣyamāṇatayā
kāmipadopāttasya svargādeḥ syāditi saṃśaye yogyatvāt svargasyaiva, na dhātvarthasyeti ।
taduktam— (ś‍lokavā. 5.14—15)</p>
<b><lg>
<l>vidhāvanāśrite sādhyaḥ puruṣārtho na labhyate ।</l>
<l>śrutasvargādibādhena dhātvarthaḥ sādhyatāṃ vrajet ॥ 66 ॥</l>
</lg></b>
<b><lg>
<l>vidhau kṛtamatikramya svargādeḥ sādhyateṣyate ।</l>
<l>tatsādhanasya dharmatvamevaṃ sati ca gamyate ॥ 67 ॥</l>
</lg></b>

<pb n="321"/>
<p>dharme hyadṛṣ‍ṭaviṣaye codanaiva pramāṇam । codanaiva hi bhūtaṃ bhavantaṃ bhaviṣyantaṃ sūkṣmaṃ
vyavahitaṃ vā'rthamavagamayituṃ śaknoti, nānyat kiṃcanendriyamiti (śābhā. 1.1.2)
etenāpauruṣeyatvena yathārthapratipādakāp‍tapraṇītatvena vā nirastadoṣāṃśasya bādhakapratyaya—
rahitasya vaidikasya laukikasya ca vākyasyautsargikaṃ prāmāṇyamuktaṃ bhavatīti
vidhirvākyārtha iti ।</p>
<p><b>(3. pratibhā)</b></p>
<p><b>svaṃ svamarthamabhidhāyoparateṣu padeṣu padārthapratipattyanantaramupajāyamānā idaṃ
taditi avyapadeśyānupadeśasiddhā hitāhitaprāp‍tiparihārahetuḥ pravṛttyanukūlā
buddhiḥ pratibhā ।</b></p>
<p>tathā hi— padanibandhanānāṃ padāvayavanibandhanānāṃ ca arthapratyavabhāsamātrāṇāṃ
vicchedena pravṛttau padārthaiḥ krameṇa gṛhyamāṇairāhitasaṃskārāsu buddhiṣu sarvārthapratyavabhāsa—
saṃsargānugṛhītā pratyastamitabhedapratyavabhāsā pravṛttiphalaprasavānumeyābhinnajātīyaiva pratibhā
pratyātmaṃ vivartate । yathā mandaviṣarasādiṣu bhinnānāṃ dravyāṇāṃ pūrvamadṛṣ‍ṭāṃśasaṃsargāt
prāp‍taparipākānāṃ madamaraṇasuvarṇādirarthakriyā dṛśyate, tathā pratipadaṃ bhinnānāṃ
śabdānāmuccāraṇeṣvadṛṣ‍ṭā, punaḥ krameṇāvicchinnānāmuccāraṇe tāsu tāsu
itikartavyatāsvanukūlā prāṇināṃ pratibhopajāyamānā dṛśyate । ayaṃ ca asyā
bhāvanādibhyo viśeṣaḥ । yāvat kimatra mayā kathitaṃ pratipannamartharūpaṃ vā pareṇa
kathamanusandhīyata iti na vicāryate, tāvadanākhyeyena upāyena pūrvottarānusandhānameṣāṃ
prakalpayati । pratyakṣānumānaviṣaye'pi yāvat pūrvāparapratyavamarśaḥ śabdollekhavān
pratibhayā na kriyate, tāvat pratyakṣamanumānaṃ vā svakāryaṃ na prasādhayati ।
pratibhopagṛhītāni sarvapramāṇāni pramāṇatāṃ labhante ।</p>
<b><lg>
<l>pratibhālocano hi loka itikartavyatāsu pravartate ॥ 68 ॥</l>
</lg></b>
<p>nanu ca na pratibhā vākyārthaḥ, yato bālānāṃ stanyapānādiṣu, haṃsānāṃ
kṣīranīravivecane, jantvādīnāṃ kulāyādikaraṇe, jātamātrāṇāmeva paśumṛgasarīsṛpā—
dīnāmudakasantaraṇe, sup‍tānāṃ ca prabodhādau, kumāryāś‍ca śvo me bhrātā āgamiṣyatīti
jñāne svabhāvato vākyaśravaṇamantareṇāpi pratibhopajāyamānā dṛśyate । tathā kālaviśeṣāt
puṃskokilānāṃ svaravikāre, abhyāsaviśeṣāt rat‍nādi parīkṣakāṇāṃ taddoṣaguṇajñāne,
adṛṣ‍ṭād rakṣaḥpitṛpiśācādīnāṃ parāveśāntardhānādau, yogād yogināṃ parābhiprāyāvagatau,
﻿
<pb n="322"/>
bāhyendriyavṛttinirodhād vasiṣ‍ṭhādīnāmatīndriyajñāne, kṛṣṇadvaipāyanādyanudhyānāt sañjayādīnāṃ
dūradarśanaśravaṇādau, kāraṇāntarebhyo'pi prātibhamupalabhyate ।</p>
<p>ucyate— yathaiva sākṣāt puruṣopadiṣ‍ṭavākyādarthakriyāsu śabdavyāpāreṇopasaṃhṛtā
pratipattṝṇāṃ pratibhā vivartate, tathaiva bālādīnāṃ stanyapānādiṣu pūrvaśabdabhāvanānugamād
vākyārthapratipattṛbhiraviśiṣ‍ṭaiva pratibhopajāyate । yeṣāmapi ca aprasiddhaśabdanibandhano
vyavahāraḥ, te'pi hastyaśvādayo'pi janmāntarīyaśabdabhāvanāvaśāt pratyutpannaśabdapratyayāḥ
pratibhāmanugacchantaḥ sarvamārabhante । pūrvaśabdabhāvanānugamācca svabījānāmābhimukhye'pi
prakṛṣ‍ṭaśabdavyāpāre kokilādīnāṃ svaravikārādau pratibhopajāyate । pūrvajanmajanita—
śabdaśravaṇasaṃskārod‍bodhakāni tvanyāni kālābhyāsādṛṣ‍ṭayogadhyānānudhyānādīni
sādhanāni (vāpa. 2.152)। iyāṃstu viśeṣaḥ — 'k‍vacit vākyamuccaritamātrameva
tamavyapadeśyamasattvabhūtaṃ pratibhāpadābhidheyaṃ svārthaṃ prakāśayati । k‍vacittu
ciravyavahitamapi viśiṣ‍ṭapratibhābījabhāvanāniveśānnamittāntarasānnidhye tadeva vākyaṃ
paramparyeṇa pratibhākhyaṃ svārthamāvirbhāvayatīti pratibhā vākyārtha iti ॥</p>
<p><b>(kriyāyāḥ padārthatvaṃ bhāvanāyāś‍cāpadārthatvam)</b></p>
<p>nanu ca kriyāpi nāma vākyārtho vidyate, so'pi vaktavyo bhavati ।</p>
<p>naivam । padārthaḥ kriyā, na vākyārthaḥ । padārthānāṃ tu mithāḥ saṃsarge
yadādhikyamupajāyate sa vākyārthaḥ । tadāha—(mabhā. 2.3.46) <b>'yadatrādhikyaṃ vākyārthaḥ
sa'</b> iti । <b>sa kadācit puruṣavyāpārarūpo bhāvaneti, kadācit śabdavyāpārarūpo
vidhiriti, kadācid buddhivyāpārarūpaḥ pratibheti ।</b></p>
<p>nanu ca bhāvanāpi padārtha eva dhātorvā pratyayād vā gamyamānā padārthatvaṃ na
vyabhicarati ।</p>
<p>athaivamucyate — na padārthamātraṃ bhāvanā, api tu paridṛśyamānapūrvāparībhūta—
vidhyādibhāvārthasvarūpātiriktaḥ puruṣavyāpāraḥ, so'pi 'dhātuvācyatve pratyayavācyatve vā
na padārthatvamatikrāmati' (nyāyamaṃ.)।</p>
<p>ucyate— 'yajeta' ityādau prakṛtyarthaḥ kriyārūpo yāgādiḥ, pratyayārthaḥ preraṇārūpo
vidhyādiḥ, na caitadatirikto bhāvanākhyaḥ kaś‍cidapi puruṣavyāpāro dṛśyate । na ca
bhāvanāvācinīṃ kāñcidapi vibhākti liṅādimiva vidhyādau smarati <b>pāṇiniḥ</b> । maivam—</p>
﻿
<pb n="323"/>
<b><lg>
<l>āstāṃ vidhipadaṃ tāvad vartamānāpadeśinaḥ ।</l>
<l>śabdād yajana ityāderbhāvanā sāvagamyate ॥ 69 ॥</l></lg></b> (nyāyamaṃ.)
<p>pacata ityāderhi yathā pākādirdhātvarthaḥ pratīyate tathā kartṛvyāpāraḥ karotyartho'pi,
pākādyuparañjakābhāve'pi1 tatpratīteranapāyāt । yathā hi aupagavaḥ, kāpaṭavaḥ, aupamanyava
iti upaguprabhṛtīnāmāvāpodvāpayorapi 'tasyāpatyam' (4.1.92) iti pratyayārtho'nuvartate,
tathā pacati, paṭhati, gacchatītyādāvapi karotyartho'nuvartamāno dṛśyate । tathā hi— yadā
pacatītyākhyātapadasya padārtho vyācikhyāsito bhavati, tadā pākaṃ karotīti vākyaṃ
vyākhyātāraḥ prayuñjate । tatra pākaśabdena dvitīyāntena sādhyaṃ prakṛtyarthaṃ kartṛvyāpāraṃ2 tu
karotīti padena vyācakṣate । api ca, kiṃ karoti devadatta iti pṛṣ‍ṭāssanto dvaye vaktāro
bhavantipacatī'ti, pākamiti । tadidamubhayarūpamapyuttaramekārtham, anyathā na tena praṣ‍ṭā
pratyāyyeta । tasmāt pākaṃ karotīti padadvayasya yo'rthassa eva pacatītyekapadasyeti ।</p>
<p>āha— na pratyayāt kartṛsaḍkhyāvyatirekeṇa dhātvarthātirikto vyāpāraḥ pratīyate,
pratīyate cet karotītyatrāpi pratīyeta । taduktam—</p>
<b><lg>
<l>yathā pākaṃ karotīti vyavahāro vibhāgataḥ ।</l>
<l>tathā kāraṃ karotīti pratītirnāsti laukikī ॥ 70 ॥</l></lg></b> (nyāyamaṃ.)
<p>tasyāḥ kiṃ bījamiti cet kṛbhvastīnāṃ kriyāsāmānyavacanatvam । na ca sāmānye
sāmānyāni bhavanti, yathā hi yajeta dadyājjuhuyāditi karotisāmānyamavagamyate
naivamasti bhavatikarotīti ।</p>
<p>nanu ca kathaṃ karotyarthaḥ karotiśabdānnāvagamyate?</p>
<p>na nāvagamyate; kiṃtu yāgādiviśeṣānavacchinno nānuṣ‍ṭhānayogyo bhavati ।</p>
<p>evaṃ tarhi mā bhūt pratyayārtho bhāvanā । prakṛtyartho bhaviṣyati । yathā hi
śābaleyādīnāmanugataṃ gorūpamavabhāsate vyāvṛttaṃ ca śābaleyādirūpam, evaṃ
yāgādikarmaṇāmanugataṃ vyāpārarūpamavabhāsate । parasparavibhaktaṃ ca yāgādirūpam । tatra
yadanugataṃ karotisāmānyaṃ sā bhāvanā, yad vyāvṛttaṃ yāgādikaṃ sa dhātvarthaḥ । yathā ca
śābaleyādeḥ pṛthagdarśayituṃ gotvamaśakyamevaṃ bhāvanāpi yāgādeḥ pṛthagdarśayituṃ na śakyate ।</p>
<!-- NOTES pg=323!-->
1. rañjakābhāve = rañjakādyupajanābhāve rāghavaḥ ।
2. kartṛvyāpāro pratyayārthaṃ iti rāghavaḥ ।
﻿
<pb n="324"/>
taduparaktatvena sarvadopalambhāt । na caitāvatāsau nāsti, nāstitāyāṃ hi tasyāḥ kiṃ
karotīti anavagataviśeṣya(ṣa)vyāpārapraś‍ne pacati paṭhatītyuttaramanuttarameva bhavati । kiṃca—
<b><lg>
<l>audāsīnyadaśāyāṃ tu pumān yena pravartate ।</l>
<l>sa yat‍no yāgahomādau bhāvanetyabhidhīyate ॥ 71 ॥</l>
</lg></b>
<p>sā ca sāmānyarūpāpi na gotvādivat kriyātvavad vā siddhatayāvabhāsate, yena
vidheyā na bhavati । yadyevam—</p>
<b><lg>
<l>kriyāviśeṣa evāsau vyāpāro vyāpāro jñāturāntaraḥ ।</l>
<l>spandātmakabahirbhūtakriyākṣaṇavilakṣaṇaḥ ॥ 72 ॥</l></lg></b> (nyāyamaṃ)
<p>kriyāyāś‍ca padārthatvamiṣyata eva । nanu ca padārthatve'pi kriyāyā vākyārthatvameva
nyāyyam ।</p>
<b><lg>
<l>yataḥ padārthā vākyārthabhāvamāyānti saṃhatāḥ ।</l>
<l>apekṣānuguṇānyonyavyatiṣaṅgaviśeṣitāḥ ॥ 73 ॥</l></lg></b> (nyāyamaṃ.)
<p>vyatiṣaṅgaś‍ca pradhānaguṇabhāve bhavati ।</p>
<b><lg>
<l>sādhyaṃ ca sādhyamānatvāt pradhānamavagamyate ।</l>
<l>kriyāto nāparaṃ tacca vākyārtho'taḥ kriyeṣyatām ॥ 74 ॥</l>
</lg></b>
<b><lg>
<l>yajeta dadyājjuhuyādadhīyīteti coditaḥ ।</l>
<l>kriyāṃ sādhyatayā vetti tāṃ ca loko'nutiṣ‍ṭhati ॥ 75 ॥</l></lg></b>(nyāyamaṃ.)
<p>yaccādhikāripadaṃ svargakāma ityādi tadapi bhāvanāpekṣitakartṛsamarpakatvena
saṅgacchate । asyāṃ kriyāyāmayaṃ kartā, anenaiṣā kriyā saṃpādyeti । na cātra kriyā
prādhānyamujjhati । na hi kriyā kartrarthā (nyāyama), kartā tu kriyārthaḥ, sa hi tāṃ
nirvartayannupalabhyeta । śabdo'pi tathaivopadiśati eṣa idaṃ kuryāditi । kimarthaṃ punarasau
kriyāmanutiṣ‍ṭhatīti cet śabdādeveti brūmaḥ ।</p>
<b><lg>
<l>bud‍dhvedameva bhagavān dadarśa khalu bādariḥ ।</l>
<l>na dravyaguṇasaṃskāravyatirikto'sti śeṣatā ॥ 76 ॥</l></lg></b> (bhā.vi.)
<b><lg>
<l>vedād guruniyogādvā śāsanādvā mahībhujaḥ ।</l>
<l>na sacetāḥ kriyāṃ kāṃcidanutiṣ‍ṭhati niṣphalām ॥ 77 ॥</l></lg></b> (nyāyamaṃ.)
﻿
<pb n="325"/>
<p>athocyate 'śabdapramāṇakā vayaṃ yacchabda āha tadasmākaṃ pramāṇam (mabhā.paspa.)।
tarhi svargakāmapadamapi śabda eva, tasyāpyatrānvayo vaktavyaḥ (nyāyamaṃ.)।</p>
<p>nanu ca kartṛpadamekaṃ kartā ca kriyārtha iti ।</p>
<p>naivam । na kartṛpadaṃ svargakāma iti, api tvadhikāripadam । svarge kāmo'sya svargaṃ
vā kāmayate, svargakāmanāviśiṣ‍ṭaḥ puruṣo'smātpadādavagamyate । tadatra kāmyamānaḥ svargaḥ
kathaṃ yogakriyayā sambadhyate ? svargasya niratiśayaprītirūpatvāt, na prītiradravyatvāt
kriyāṅgabhāvaṃ bhajate । na ca prīteḥ kriyārthatvamupapadyate । prītyarthamanyad, nānyārthā
prītiriti । evaṃ ca kriyāsādhanānupadeśāt na kartṛsamarpakatvena svargakāmapadasamanvayaḥ,
api tvadhikārisamarpakatvena ।</p>
<p>atha ko'yamadhikārī nāma?</p>
<p>karmaṇaḥ svāmī । nanu ca kartaiva karmaṇaḥ svāmī ।</p>
<p>naivam, svāmī san kartā, na kartā san svāmī ।</p>
<p>nanu kriyākārakasaṃbandhavyatirekeṇa ko'nyaḥ karmaṇaḥ puruṣasya ca sambandhaḥ?</p>
<p>ucyate— mamedaṃ kṛtyam ahamatra svāmīti svasvāmibhāvamaśakyam (avagatya)
pāś‍cāttyakriyākārakasambandho gamyate ।</p>
<p>pāś‍cāttya ityatra kiṃ pramāṇamiti cet anupādeyaviśeṣaṇaviśiṣ‍ṭasya puṃso
nirdeśastasmādadhikṛtasya kartṛtvaṃ, karturadhikāra iti । itthaṃ ca svargakāmasyādhikāro
nirvahati । yadi tatkarma svargakāmaṃ syāt svargo'pi bhogyo bhavet । kathamahaṃ svargaṃ
prāpnuyāmityevaṃ sādhyatvena svargamicchan svargakāma ucyate । yadi ca na svargasādhanaṃ karma
syāt tadviruddhamidamāpatati svargaṃ kāmayate yāgaṃ karoti, anyadicchatyanyatkarotīti ।
ataḥ karmaṇi kāmyamāne sādhanatām (a)pratipadyamānaḥ svargakāmastatra naivādhikriyate । na
cānadhikriyamāṇastatra sambadhyate । tadevamadhikṛtatvena svargakāmasya karmaṇi sambandhāt
svargayāgayoś‍ca sādhyasādhanabhāvāvagamamantareṇādhikāsyānirvāhād avaśyaṃ kriyāyāṃ
sādhanatvaṃ svargasya ca sādhyatavamabhyupagantavyam । ataś‍ca kriyāyāḥ phalaṃ prati
guṇabhāvādaprādhānyam, aprādhānyācca na vākyārthatvam । taduktam "karmāṇyapi hi
jaiminiḥ phalārthatvād" iti । kā ceyaṃ kriyā? vākyārtha ityucyate ya eṣa
yāgādirbhāvārtho dhātuvācyaḥ, uta pratyayārthaḥ, kaś‍cidatirikta iti । tatra bhāvārthasya
kāmyamānasādhanatvādaprādhānyamuktameva । pratyayārthastu kāmyamānabhāvārthagatasādhyasādhana—
﻿
<pb n="326"/>
sambandhāparityāgenaiva vāk‍yārthatāṃ pratipadyate । tasmānna kriyāmātraparyavasāyī vāk‍yārtha iti ।</p>
<b><lg>
<l>kimidānīṃ phalasyaiva vāk‍yārthatvaṃ pracakṣmahe ।</l>
<l>taddhi pradhānaṃ sādhyaṃ ca tadartho hyakhilaḥ śramaḥ ॥ 78 ॥</l>
</lg></b>
<p>naivam; yathā kriyāyāḥ phalārthatvādaprādhānyam evaṃ phalasyāpi puruṣārthatvāt । na
hi svargaḥ svatantra eva sattāṃ labhatāmiti puruṣo yatate, api tu
svopabhogyatayainamabhilaṣati । tadāha — "phalaṃ ca puruṣārthatvāt" (mīsū. 3.1.5)।</p>
<p>tarhi puruṣa eva vāk‍yārtho bhavatu ।</p>
<p>naivam; 'yajamānena saṃmitaudumbarī bhavati' iti tasyāpi kriyāṅgatvāt । tadāha
'puruṣaś‍ca karmārthatvāt' iti (mīsū. 3.1.6)। hantaivaṃ kriyā phalārthā, phalaṃ puruṣārthaṃ,
puruṣaḥ kriyārtha' iti cakrake patitāḥ kasya prādhānyaṃ śiṣmaḥ?</p>
<p>ucyate— puruṣastāvanna vāk‍yārthaḥ, padārthānāṃ mithaḥ saṃsarge'pi avyayakāraka—
viśeṣaṇārthopagṛhītasyākhyātārthasyaiva prādhānyena vāk‍yārthatvāt ।</p>
<p>nanu cākhyāte'pi yajetetyevamādau kartaryeva lakāraḥ?</p>
<p>maivam; ko'yaṃ lakāro nāma?</p>
<p>siddhaṃ hi sādhyāyopādīyata' iti pratyayārtho'pi kartā prakṛtyarthe kriyāyāmeva
nyagbhavati । phalamapi na vāk‍yārthaḥ siddhāsiddhavikalpānupapatteḥ । siddhasya tāvat
phalasyābhidhānameva nāsti, kāmyamānatvena nirdeśāt ।</p>
<b><lg>
<l>sādhyamānatvapakṣe tu sākṣāt tatsiddhayavedanāt ।</l>
<l>vyāpāra eva tanniṣṭho vāk‍yārtha iti yujyate ॥ 79 ॥</l>
</lg></b>
<b><lg>
<l>ata eva hi vāk‍yārthaṃ bhāvanāṃ pratijānate ।</l>
<l>yathocitaphalā	maṃśatrayasambandhabandhurām ॥ 80 ॥</l></lg></b> (ś‍lokavā.)
<p>bhāvyaniṣṭho hi bhāvakavyāpāro bhāvaneti ।</p>
<b><lg>
<l>saiṣa dvādaśabhedo'rthaḥ kriyādiḥ prāk‍prakīrtitaḥ ।</l>
<l>vācyo viśeṣyaḥ śabdasya pratyāyyo hyabhyupeyate ॥ 81 ॥</l>
</lg></b>
<p>na caitad‌vācyaṃ— 'vāk‍yasyaiva pratyāyakatvaṃ na padānāṃ, yato yathā guḍaśabdo
guḍadravyamabhidhatte tathā pratyāyayatyapi tadavinābhāvi mādhuryam । yadi vā padānyeva
saṃhatyārthamabhidadhati vāk‍yam (śābhā. 3.3.14), ākhyātaśabdo vāk‍yam, padasaṅghāto
﻿
<pb n="327"/>
vāk‍yamityapi darśanāni vidyante । kriyādayaś‍ca padārtha evāntarbhavanti । tathā hi—
dhātvarthaḥ kriyā, tāṃ kālo viśinaṣṭi, pratyayārthaḥ kārakam, tat puruṣo viśeṣayati ।
tasyobhayasyāpyupādhayo'vacchedakā bhavanti । sambhūya prakṛtipratyayau pratyayārthaṃ brūtaḥ । yaṃ
taṃ pradhānamāmananti sa bhedābhedābhyāmupaskārārthaviśiṣṭaprātipadikārthavyapadeśaṃ labhate ।
tasya śaktisaṅkhyābhivyaktaye vibhaktiḥ, tadantaṃ padaṃ, padānāmapadānāṃ ca sāmarthye vṛttiḥ,
vṛttānāmapi ca kṛttaddhitasamāsānāṃ punaḥ prātipadikasaṃjñāyāṃ subutpatteḥ padasaṃjñeti ।</p>
<p>vāk‍yaṃ punarakhaṇḍavāk‍yārthapakṣe vācakamapi bhavati । tatra śabdasyārthā—
bhidhānasāmarthyaṃ vācakatā । sā tridhā—mukhyā, gauṇī, lakṣaṇā ca । yathā gaurgacchati,
gaurbāhīkaḥ, goṣu nivasatīti । āsāṃ ca viśeṣān viśeṣeṇāgrato vakṣyāmaḥ । teṣu
prabuddheṣu prabuddhāprabuddhaiḥ prasiddhapadasāmānādhikaraṇyopadeśavṛddhavyavahārebhyo'dhigateṣu
saṃjñāsaṃjñisambandhabalena śabdastaṭastha eva gotvamarthaṃ pratyāyayati । tadāhuḥ—</p>
<b><lg>
<l>prasiddhapadasāmānādhikaraṇyāt pratīyate ।</l>
<l>aprasiddhapadasyārthaścūte rauti piko yathā ॥ 82 ॥</l>
</lg></b>
<b><lg>
<l>tathā hi rauti yaścūte pikaḥ sa iti niś‍cayaḥ ।</l>
<l>upadeśād yathārtho'yaṃ panasākhyaḥ prakāśate ॥ 83 ॥</l>
</lg></b>
<b><lg>
<l>vyavahārāt tu śabdārthasambandhastripramāṇakaḥ ।</l>
<l>vṛddhaśabdābhidheyāni pratyakṣeṇātra paś‍yati ॥ 84 ॥</l>
</lg></b>
<b><lg>
<l>śrotuś‍ca pratipannatvamanumānena ceṣṭayā ।</l>
<l>anyathānupapattau ca vetti śaktiṃ dvayāśrayām ॥ 85 ॥</l>
</lg></b>
<p>(ś‍lovā. pratya. 140, 41iti)</p>
<p>svāvacchedena viśiṣṭajñānajanakatā viśeṣaṇatvam । tat tridhā bhedakamanu—
rañjakamupalakṣakaṃ ca । yathā viśvajitā yajeta, śvetaṃ chāgamālabheta, lohitoṣṇīṣā
ṛtvijaḥ pracarantīti । na ca gotvādayaḥ kadācidapi śabdānuvedhavandhyabodhaviṣayatāṃ
pratipadyante । tathā hi— 'āyaṃ gauḥ pṛśnirakramīt' (tai. saṃ. 1.5.3.1) ityādau yathā
jātiguṇakriyāvacchinnaviṣayāvabhāsini savikalpake, tathā nirvikalpake vijñāne
śabdaviśiṣṭa evārthaḥ parisphurati । tadāha— (vāpa. 1.123)</p>
﻿
<pb n="328"/>
<b><lg>
<l>na so'sti pratyayo loke yaśśabdānugamādṛte ।</l>
<l>anuviddhamiva jñānaṃ sarvaṃ śabdena gamyate ॥ 86 ॥</l>
</lg></b>
<p>na caitad‌vācyam—(ś‍lokavā. pratya. 112)</p>
<b><lg>
<l>asti hyālocanājñānaṃ prathamaṃ nirvikalpakam ।
</l>

<l>bālamūkādivijñānasadṛśaṃ śuddhavastujam ॥ 87॥</l>
</lg></b>
<p>yato bālādayo janmāntarānubhavopajanitanānāsaṃskārajātayo jātyādyullekhenaiva taṃ
tamarthaṃ pratiyanti । tathā hi— 'tadaharjātasyāpi bālakasya purato vidagdhavanitāḥ pradīpaṃ
na prasthāpayanti karkaṭo X X X nmā bhaviṣyatīti ।</p>
<p>atha tathātvātathātvayoḥ madhyasthatā pratītihetutvāt pratyāyakatvaṃ, kathaṃ
punaratathābhūtamarthaṃ śabdastathā pratyayayati ?</p>
<p>śabdaśaktimāhātmyāt । śabdaśak‍tyupajanitā hi buddhayaḥ svabījaparipāka—
vaśādākāraviśeṣavatya upajāyamānāḥ satyapi vastuno'bhede bhedamupadarśayanti । tadyathā
rāhoḥ śiraḥ, śilāputrakasya śarīramiti । taduktam—</p>
<b><lg>
<l>māyendrajālaprakhyo'yaṃ pravibhāgaḥ prakal‍pyate ।</l>

<l>śabdaśaktimahimnaiva nirvibhāge'pi vastuni ॥ 88 ॥</l>
</lg></b>
<p>anye tvāhuḥ—</p>
<b><lg>
<l>na vastuno'dhikaṃ rūpaṃ na śabdasyādhikārthatā ।</l>

<l>śabdaḥ śabdāntaropādheradhikārthaḥ pratīyate ॥ 89 ॥</l>
</lg></b>
<p>tadyathā puruṣa iti puruṣamātraṃ, rājña iti śabdāntarasannidhestu sa viśiṣṭaḥ
pratīyate puruṣaviśeṣo'yaṃ rājapuruṣa iti । evaṃ bhavatipacatītyādāvapi pacatīti
kriyāmātrapratītiḥ, bhavatīti tu padopādhiḥ kartṛśaktiprayuktā pratīyate ।</p>
<p>apare tu manyante sakalavikalpollekhavirahite'pi vastuni śabdāḥ svamahimnaiva
nānāvidhabuddhayutpattikāraṇībhūtāḥ śaktīḥ sanniveśayanti, yadvaśādabhinnarūpamapi vastvanyathā
cāvabhāsata iti । tathā hi kathakaḥ kaṃsaṃ ghātayatītyukte kaṃsavadhamācaṣṭa iti pratīyate ।
yadā tvindraḥ kaṃsaṃ ghātayatīti prayogastadā 'kaṃsaghnaṃ tamupendram indraḥ prayuṅkta' iti ।</p>
<p>anye tu kathakaḥ kaṃsaṃ ghātayatītyatrāpi prayojakaṃ vyāpāraṃ bruvate । yataḥ—</p>
﻿
<pb n="329"/>
<b><lg>
<l>śabdopahitarūpāṃstān buddherviṣayatāṃ gatān ।</l>
<l>pratyakṣamiva kaṃsādīn sādhanatvena manyate ॥ 90॥</l></lg></b>(vāpa.sādhana 3.7.5)
<p>teṣāṃ cotpatteḥ prabhṛtyāvināśāt sa vṛddhīrācakṣāṇaḥ parānapi tathaiva pratyāyayati । tathā
vaktāro bhavanti 'gaccha hanyate kaṃsaḥ, kiṃ gatena, hataḥ kaṃsa' (mabhā.3.1.26) iti ।</p>
<p>athāpareṣāṃ darśanam—</p>
<b><lg>
<l>vikalpayonayaḥ śabdā vikalpāśśasabdayonayaḥ ।</l>
<l>teṣāmanyonyasambandho nārthaṃ śabdāḥ spṛśantyamī ॥ 91 ॥</l></lg></b> (nyāyamaṃ.)
<p>tadyathā—</p>
<b><lg>
<l>guṇānurāgamiśreṇa yaśasā tava sarpatā ।</l>
<l>digvadhūnāṃ mukhe jātamakasmādardhakuṅkumam ॥ 92 ॥</l>
</lg></b>
<b><lg>
<l>atrārdhakuṅkumetyukte	saurabhādiguṇānvitā ।</l>
<l>yaśo'nurāgayorvarṇapraklṛp‍tiravagamyate ॥ 93 ॥</l>
</lg></b>
<b><lg>
<l>vadhūśabdena tu diśāṃ nāyikātvaṃ pratīyate ।</l>
<l>na ca sambandhagandho'pi vāstavasteṣu vidyate ॥ 94 ॥</l>
</lg></b>
<p>tadupajñaṃ caiṣa laukikaḥ pravādaḥ—</p>
<b><lg>
<l>atahaṭṭhie vi taha taha saṃṭhie vva hiaammi jā ṇivesei ।</l>
<l>atthavisese sā jaai viaḍakaigoarā vāṇī ॥ 95 ॥</l>
</lg></b>
<lg>
<l>(atathāsthitānapi tathāsaṃsthitāniva hṛdaye yā niveśayati ।</l>
<l>arthaviśeṣān sā jayati vikaṭakavigocarā vāṇī ॥)</l>
</lg>
<p>bhavatu nāma śabdasya vācakatvapakṣe vivakṣānupraveśādarthātathātve'pi tathā
pratyāyakatvam । viśeṣaṇapakṣe tu kathamivaitadupapadyate? viśeṣaṇena hi pradhānānuyāyināṃ
bhavitavyam, pradhānena tvavicalitasvārthena ।</p>
<p>naivaṃ, viśeṣaṇamapi śabdānurañjakatvenārthamadhyāsīnaḥ kutaś‍cidupādheranyathāva—
bhāsamānaḥ svāśrayamapyanyathāvabhāsayati । tadyathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe ।</l>
<l>bāhū pralambāvaṅgeṣu caraṇau mṛdu ॥ 96 ॥</l></lg></b> iti ।
<p>atra stanādayo jātiśabdāḥ savyatvadakṣiṇatvajātidvayaikārthasamavāyo—
﻿
<pb n="330"/>
pādherekatvayogino'pi dvitvenāvabhāsamānāḥ svāśrayānapi tathaivāvabhāsayanti । etena vyaktau
padārthe bahūnāmapi dvitvāvabhāso vyākhyātaḥ । tadyathā—</p>
<b><lg>
<l>daityādhipaprāṇamuṣāṃ nakhānāmupeyuṣāṃ bhūṣaṇatāṃ kṣatena ।</l>
<l>prakāśakārkaś‍yaguṇau dadhānāḥ stanau taruṇyaḥ parivavrurenam ॥ 97 ॥</l></lg></b> (māgha.3.14)
<p>atra viśiṣṭanakhakṣatabhūṣādiviśeṣopādānāt suvyaktaiva stanaśabdasya
vyak‍tyarthateti । evaṃ kadā pūrvāḥ phalgunya iti candramasā saha yoge bahutvavivakṣāyāṃ
dvayorapi bahutvenāvabhāsaḥ, kadā tiṣyapunarvas iti tārakānapekṣanakṣatradvitavavivakṣāyāṃ
bahūnāmapi dvitvenāvabhāso bhavati ।</p>
<p>atha yathā candrayogasyāvivakṣāyāṃ tārakāgatadvitvasaṅkhayā pūrve phalgunyāviti
bhavati, evaṃ candramasā saha yogasya tārakāsaṅ‍khyāś‍ca vivakṣitatve bhavitavyaṃ
tiṣyapunarvasava iti; prayoge tu na bhavitavyam; na hi loke tādṛśī vivakṣā vidyate;
vivakṣā ca kulavadhūriva na lokamaryādāmatikrāmati । tadyathā— (raghu. 3.16)</p>
<b><lg>
<l>janāya śuddhāntacarāya śaṃsate kumārajanmāmṛtasaṃmitākṣaram ।</l>
<l>adeyamāsīd dvayameva bhūpateḥ śaśiprabhaṃ chatramubhe ca cāmare ॥ 98 ॥</l>
</lg></b>
<p>nanu cārthopādherapyartho'nyathābhāsamāno dṛś‍yate । tadyathā—</p>
<b><lg>
<l>pāyād vo racitatrivikramatanurdevaḥ sa daityāntako
yasyā''kasmikavardhamāna—vapuṣastigmadyutermaṇḍalam ।</l>
<l>maulau ratnaruci śrutau parilasattāṭaṅkakānti kramāt
jātaṃ vakṣasi kaustubhābhamudare nābhīsarojopanam ॥ 99 ॥</l>
</lg></b>
<p>tataś‍ca na jñāyate kimayamarthopādhinibandhano'rthasyānyathāvabhāsaḥ, uta
śabdopādhinibandhana iti ।</p>
<p>ciraṃ jīva, yadavatīrṇa iva pratipādyārthapadavīṃ dṛśyase; pṛcchāmyāyuṣmantaṃ
ka eṣo'rtho nāma?</p>
<p>kiṃ bravīṣi— 'yaḥ śabdena pratipādyate'?</p>
<p>atha gaurityatra kaḥ śabdārthaḥ?</p>
<p>kimāttha, 'sāsnādimān piṇḍaḥ' iti ?</p>
<p>kathaṃ svarūpamapi pṛṣṭaḥ śabdenaiva vyapadiśasi?</p>
﻿
<pb n="331"/>
<p>kimavocaḥ, śabdākhyaviśeṣaṇānuraktasya tasya svarūpamanyathākhyātuṃ na śaknomi,
śabdāparityāgalabdhaprakāśayaiva ca tadanubhūtyānubhavāmi?</p>
<p>tarhi śabdāt pṛthagarthatattvasya vyapadeṣṭumanubhavituṃ cāśak‍yatvācchabdasyaivāya—
madhyāso vivarto vipariṇāmo vārtho nāma, nānyaḥ kaś‍ciditi niś‍cīyatām । yuktaṃ
caitat । na hi nirūpayanto'pi śabdād vibhinnamarthatattvamupalabhāmahe । anye'pi
caivamāhuḥ—(pra.vā. 2.354)</p>
<b><lg>
<l>avibhāgo'pi buddhyātmā viparyāsitadarśanaiḥ ।</l>
<l>grāhyagrāhakasaṃvittibhedavāniva	lakṣyate ॥ 100 ॥</l>
</lg></b>
<b><lg>
<l>grahītṛgrahaṇagrāhyamāyāpathaparicyutām</l>
<l>namāmaḥ paramānandajyotīrūpāṃ sarasvatīm ॥ 101 ॥</l></lg></b> iti ।
<p><b>(vivartaḥ)</b></p>
<p>kaḥ punarayaṃ vivarto nāma ?</p>
<p>ucyate <b>ekasya tattvādapracyutasya sanniveśaviśeṣādibhirasatyapravibhaktānya—
rūpopagrāhitā vivartaḥ ।</b></p>
<p>tatra <b>yathā jalādayaḥ kallolādirūpeṇa sarpādayaḥ kuṇḍalādirūpeṇa
nīlādayaś‍citrādirūpeṇa vivartante tathā śabdatattvamavidyopādhestena tenārtharūpeṇa tathā
tathā vivartate ।</b></p>
<p><b>tadyathā</b> 'vyapagataghanapaṭalamacalajalanidhisadṛśavapurambaratalam, añjanacūrṇapuñjaś‍yāmalaṃ
śārvaraṃ tamaḥ ।' (praprābhā.) iti ।</p>
<p>atha yathā śabdasyārtho vivartastathārthasya śabdo yadi bhavet ko doṣaḥ syāt ?
na kaś‍cit । kintu—</p>
<b><lg>
<l>vāgrūpatā cedutkrāmedavabodhasya śāśvatī ।</l>
<l>na prakāśaḥ prakāśeta sā hi pratyavamarśanī ॥ 102 ॥</l></lg></b> (prapābhā.)
<b><lg>
<l>idamandhaṃ tamaḥ kṛtsnaṃ jāyeta bhuvanatrayam ।</l>
<l>yadi śabdāhvayaṃ jyotirāsaṃsāraṃ na dīpyate ॥ 103 ॥</l></lg></b>(kāvyāda.1.4)
<p>nanu cābhidhīyamānateva pratīyamānatāpi vāk‍yārthadharmo vidyate ।</p>
<p>yathā cocyate— (dhvanyā. 1.4)</p>
﻿
<pb n="332"/>
<b><lg>
<l>pratīyamānaṃ punaranyadeva vastvasti vāṇīṣu mahākavīnām ।</l>
<l>yat tatprasiddhāvayavātiriktamābhāti lāvaṇyamivāṅganāsu ॥ 104 ॥</l>
</lg></b>
<p>tasya ca vāk‍yārthabhāvanottarakālamavagateradhyāsapakṣe vivartapakṣe vā kathamivopapattirbhavati ?</p>
<p>ucyate, vipariṇāmād bhaviṣyati ।</p>
<p><b>vastunaḥ avasthāntaragamanaṃ vipariṇāmaḥ । tatra yathā mṛdādayo ghaṭādirūpeṇa
kṣīrādayo dadhyādirūpeṇa caitrādayo yuvādirūpeṇa vipariṇamante, tathedaṃ
śabdabrahmāpyavidyopādheḥ tena tenārtharūpeṇa tathā tathā vipariṇamate ।</b></p>
<p>tadyathā—'santi me pañca putrāḥ, mātaraṃ pitaraṃ śuśrūṣitavānasmi, yo'yaṃ yuvā
dramiḍadeśe dramiḍakanyābhiḥ sahāvasaṃ so'hamidānīṃ paś‍cime vayasi gaṅgātīre
tapaś‍carāmīti । atra ca śabdārthayoḥ pṛthagavabhāsād vāk‍yārthasyābhidhīyamānatāyāṃ
pratīyamānatāyāṃ vā nānupapattiḥ, na caitāvatā śabdavyāpāro viṃrasyati । yatastātparyamasya
hyagrato viśeṣeṇa vakṣyamāṇamāste । tasyodāharaṇamātram—</p>
<b><lg>
<l>prāp‍taśrīreṣa kasmāt punarapi mayi taṃ manthakhedaṃ vidadhyā—
nnidrāmapyasya pūrvāmanalasamanaso naiva sambhāvayāmi ।</l>
<l>setuṃ badhnāti kasmādayamiha sakaladvīpanāthānuyāta—
stvayyāyāte vitarkāniti dadhata ivābhāti kampaḥ payodheḥ ॥ 105 ॥</l>
</lg></b>
<p>atra varṇanīyarājaviśeṣasya vijayino yathāśrutavāk‍yārtho'bhidhīyamānastvayīti pade
viṣṇavadhyāsāvatāraḥ samastīti pratīyamānastadavatārāntarāṇāṃ nidrālasatvādidoṣayogādasya
ca tadvyudāsāt tato vaiśiṣṭyapratipādanaṃ tātparyam, yasya kāvyeṣu dhvaniriti
prasiddhiḥ । taduktam—</p>
<b><lg>
<l>1. tātparyameva vacasi dhvanireva kāvye
saubhāgyameva guṇasampadi vallabhasya ।</l>
<l>lāvaṇyameva vapuṣi svadate'ṅganāyāḥ
śrṛṅgāra eva hṛdi mānavato janasya ॥ 106 ॥</l>
</lg></b>
<p>kaḥ punaḥ kāvyavacasoḥ dhvanitātparyayorviśeṣaḥ?</p>
<p>ucyate —</p>
﻿
<pb n="333"/>
<b><lg>
<l>2. yadavakraṃ vacaśśāstre loke ca vaca eva tat ।</l>
<l>vakraṃ yadarthavādādau tasya kāvyamiti smṛtiḥ ॥ 107 ॥</l>
</lg></b>
<b><lg>
<l>3. yadabhiprāyasarvasvaṃ vakturvāk‍yāt pratīyate ।</l>
<l>tātparyamarthadharmastacchabdadharmaḥ	punardhvaniḥ ॥ 108 ॥</l>
</lg></b>
<b><lg>
<l>4. saubhāgyamiva tātparyamāntaro guṇa iṣyate ।</l>
<l>vāgdevatāyā lāvaṇyamiva bāhyastayordhvaniḥ ॥ 109 ॥</l>
</lg></b>
<b><lg>
<l>5. adūraviprakarṣāt tu dvayena dvayamucyate ।</l>
<l>yathā surabhivaiśākhau madhumādhavasaṃjñayā ॥ 110 ॥</l></lg></b> iti ॥
<b><lg>
<l>6. vibhak‍tyartho'tha vṛttyarthaḥ padārthaś‍copavarṇitaḥ ।</l>
<l>bhāvanādiprabhedena vāk‍yārthaś‍ca prakīrtitaḥ ॥ 111 ॥</l>
</lg></b>
<b><lg>
<l>7. kriyāyāś‍ca padārthatvād vāk‍yārthatvamapākṛtam ।</l>
<l>kṛtaṃ ca bhāvanāyāstadapadārthatvahetukam ॥ 112 ॥</l>
</lg></b>
<b><lg>
<l>8. vācyā viśeṣyāḥ pratyāyyāḥ śabdasyoktāḥ kriyādayaḥ ।</l>
<l>adhyāsaviparīṇāmavivartāś‍cāsya tān prati ॥ 113 ॥</l>
</lg></b>
<b><lg>
<l>9. vibhaktivṛttyarthavatorupaskriyāpradhānayordhāma padārtha iṣyate ।</l>
<l>padaṃ padārthasya tu vāk‍yagocaro bhaved yato'rthastadato nirūpyate ॥ 114 ॥</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe
vibhak‍tyarthādicatuṣṭayaprakāśo nāma</b></p>
<p><b>॥ ṣaṣṭhaḥ prakāśaḥ ॥ 6 ॥</b></p>
<p>sāhityavidyādhyayanābdhimanthamanthācalaḥ ko'pi sanātano'ham ।</p>
<p>prakāśametaṃ pratimucya doṣāccharāvato dīpamivāsmi tuṣṭaḥ ॥</p>
﻿
<pb n="334"/>
<p>atha</p>
<p><b>śṛṅgāraprakāśe sap‍tamaḥ prakāśaḥ</b></p>
<p>kevalaśabdasambandhaśaktiprakāśo nāma</p>
<p>tatra <b>'abhidhā—vivakṣā—tātparya—pravibhāga—vyapekṣā—sāmarthyā'nvayaikārthībhāva—
doṣahāna—guṇopādānālaṅkāra—rasāviyogarūpāḥ'</b> śabdārthayordvādaśa sambandhāḥ sāhitya—
mucyate । teṣu—</p>
<p><b>(<emph>1. abhidhā</emph>)</b></p>
<p><b>śabdasyārthābhidhāyinī śaktirabhidhā ।</b></p>
<p>tayā svarūpa ivābhidheya pravartamānaḥ śabdo vṛttitrayeṇa vartate ।</p>
<p>tāś‍ca <b>1. mukhyā, 2. gauṇī, 3. lakṣaṇeti</b> tistraḥ । tatra —</p>
<p>sākṣādavyavahitārthābhidhāyikā <b>mukhyā ।</b></p>
<p>gamyamānaśauryādiguṇayogavyavahitārthā <b>gauṇī ।</b></p>
<p>svārthāvinābhūtārthāntaropalakṣaṇā tu <b>lakṣaṇeti ।</b></p>
<p>tathā hi — gaurityayaṃ śabdo <b>mukhyayā</b> vṛttyā sāsnādimantamartha pratipādayati;
sa eva tiṣṭhanmūtratādiguṇasampadamapekṣamāṇo yadā bāhīke vartate tadā <b>gauṇīṃ</b>
vṛttimanubhavati । tadāha—</p>
<b><lg>
<l>rūḍhyā yatrāsadartho'pi loke śabdo niveśitaḥ ।</l>
<l>samukhyastatra tatsāmyād gauṇo'nyatra skhalad‌gatiḥ ॥ 1 ॥ (pravā. pratyakṣa 37)</l>
</lg></b>
<p>yadā tu śabdaḥ svārthataḥ kriyāsiddhau sādhanabhāvaṃ gantumasamarthastadābhidheyā—
vinābhūtamarthāntaraṃ lakṣayati, tadā sā ca <b>lakṣaṇā</b> vṛttiḥ । yathā gaṅgāyāṃ ghoṣaḥ
prativasati । atra gaṅgāśabdo viśiṣṭodakapravāhe nirūḍhābhidhānaśaktiḥ । sa ca
ghoṣakartṛkāyāḥ prativasanakriyāyā adhikaraṇabhāvaṃ gantumasamarthaḥ svārthāvinābhūtaṃ taṭaṃ
lakṣayati । taduktam—</p>
<b><lg>
<l>abhidheyāvinābhūtapratītirlakṣaṇeti yā ।</l>
<l>saiṣā vidagdhavakroktijīvitaṃ vṛttiriṣyate ॥ 2 ॥ (tavā. 1.4.23)</l>
</lg></b>
<p>pratyekaṃ caitāstistro'pi dvidhābhūya pṛthak ṣoḍhā bhidyante । tatra—</p>
﻿
<pb n="335"/>
<p>(<b>1. mukhyā</b>)</p>
<p>mukhyā dvidhā— <b>1. tathābhūtārthā, 2. tad‌bhāvāpattiś‍ca ।</b> tayoḥ —</p>
<p>(<b>1. tathābhūtārthā —6</b>)</p>
<p><b>tathābhūtārthā</b> ṣoḍhā— jātiviṣayā, vyaktiviṣayā, ākṛtiviṣayā, guṇaviṣayā,
kriyāviṣayā sambandhaviṣayā ceti । tatra—</p>
<p>1. gauraśvaḥ puruṣo brāhmaṇa ityādi<b>rjātiviṣayā</b>; yathā—(naca. 1.4)</p>
<b><lg>
<l>prasannāḥ kāntihāriṇyo nānāśleṣavicakṣaṇāḥ ।</l>
<l>bhavanti kasyacit puṇyairmukhe vāco gṛhe striyaḥ ॥ 3 ॥</l>
</lg></b>
<p>yathā—</p> <b><lg><l>thoratthaṇīeṃ bahuṇo halāem̐ sāmāem̐ maṃdagamaṇāe ।</l>
<l>koracchipecchirīe pahuppae ekkamahisīe ॥ 4 ॥</l>
</lg></b>
<lg>
<l>(sthūlastanyā vadhvāḥ halāyāḥ śyāmāyā mandagamanāyāḥ ।</l>
<l>korakṣiprekṣitāyāḥ prabhavati ekamahiṣyāḥ ॥)</l>
</lg>
<p>2. ayaṃ, saḥ, tvam, aham ityādivyapadeśārhārthā <b>vyaktiviṣayā</b> yathā—</p>
<b><lg>
<l>sarvakṣitibhṛtāṃ nātha dṛṣṭā sarvāṅgasundarī ।</l>
<l>rāmā ramye vanoddeśe mayā virahitā tvayā ॥ 5 ॥</l></lg></b> (vikramo. 4.51)
<p>yathā vā—</p> <b><lg><l>nijanayanapratibimbairambuni bahuśaḥ pratāritā kāpi ।</l>
<l>nīlotpaleṣu vimṛśati karamarpayituṃ kusumalāvī ॥ 6 ॥</l>
</lg></b>
<p>3. citrabimbapratimādyarthavācinyā<b>kṛtiviṣayā</b> yathā—</p>
<b><lg>
<l>iṅgudīpādapaḥ so'yaṃ śṛṅgiberapure purā ।</l>
<l>niṣādapatinā yatra snigdhenāsīt samāgamaḥ ॥ 7 ॥</l></lg></b> (urāca. 1.21)
<p>yathā vā—</p> <b><lg><l>abhyunnatā purastādavagāḍhā jaghanagauravāt paś‍cāt ।</l>
<l>dvāre'sya pāṇḍusikate padapaṅktirdvaś‍yate'bhinavā ॥ 8 ॥</l></lg></b>(śāku. 3.7)
<p>4. śvetaḥ karkaśaḥ kṛśaḥ sthūla ityā<b>dirguṇaviṣayā</b> yathā— (kāvyāda. 2.100)</p>
<b><lg>
<l>ś‍yāmalāḥ prāvṛṣeṇyābhirdiśo jīmūtapaṅktibhiḥ ।</l>
<l>bhuvaś‍ca sukumārābhirnavaśādvalarājibhiḥ ॥ 9 ॥</l>
</lg></b>
<p>yathā vā—</p> <b><lg><l>tāmbūlabahalaraktaḥ priyabhukto dhūsaraḥ saparyantaḥ ।</l>
<l>bālādharo'dhirohati kusumarucaḥ kāñcanārasya ॥ 10 ॥</l>
</lg></b>
﻿
<pb n="336"/>
<p>5. paktā pacan pak‍vaḥ pacyamāna ityādiḥ <b>kriyāviṣayā</b> yathā— (bhaṭṭi. 18.40)</p>
<b><lg>
<l>dātuḥ sthāturdviṣāṃ mūrdh‍ni yaṣṭustarpayituḥ pitṝn ।</l>
<l>yudhyabhag‍navipannasya kiṃ daśāsyasya śocati ॥ 11 ॥</l>
</lg></b>
<p>yathā vā—</p> <b><lg><l>kuviāo pasaṇṇāo oruṇṇamuhīo vihasamāṇīo ।</l>
<l>jaha gahiā taha hiaaṃ haraṃti ucchaṇṇamahiḻāo ॥ 12 ॥</l>
</lg></b>
<lg>
<l>(kupitāḥ prasannā avaruditamukhyo vihasantyaḥ ।</l>
<l>yathā gṛhītāstathā hṛdayaṃ haranti utsannamahilāḥ ॥)</l></lg>(dra. 7.95)
<p>6. pitā mātā śatruḥ sūnuraupagava ityādiḥ <b>sambandhaviṣayā</b> yathā— (vikramo. 4.38)</p>
<b><lg>
<l>sūryacandramasau yasya mātāmahapitāmahau ।</l>
<l>svayaṃvṛtapatirdvābhyāmūrvaś‍yā ca bhūvā ca yaḥ ॥ 13 ॥</l>
</lg></b>
<p>yathā vā—</p> <b><lg><l>sapadī sakhībhirnibhṛtaṃ virahavatīstrātumatra bhajyante ।</l>
<l>sahakāramañjarīṇāṃ śikhodgamagranthayaḥ prathame ॥ 14 ॥</l></lg></b> (bārā.5.41)
<p>(<b>2. tad‍bhāvāpattiḥ —6</b>)</p>
<p>arthasyātathātve'dhyāsādibhistathātvāpādanaṃ <b>tad‍bhāvāpattiḥ</b> ।</p>
<p>sāpi ṣoḍhā— adhyāsātmikā, kalpanātmikā, vivartātmikā, vipariṇāmātmikā,
viparyayātmikā, pravādātmikā ceti । tatra—</p>
<p>1. jānato'pyatasmiṃstadetadityāropaṇam <b>adhyāsaḥ</b> । yathā— (gāsa. 6.70)</p>
<b><lg>
<l>ai diara kiṃ ṇa pecchasi āāsaṃ kiṃ muhā puloesi ।</l>
<l>jāāe bāhumūlammi addhaaṃdāṇa paripāḍiṃvāḍiṃ ॥ 15 ॥</l>
</lg></b>
<lg>
<l>(ayi devara, kiṃ na prekṣase, ākāśaṃ kiṃ mudhā pralokayasi ।</l>
<l>jāyāyā bāhumūle'rdhacandrāṇāṃ parīpāṭīm ॥)</l>
</lg>
<p>yathā vā—</p>
<b><lg>
<l>kamalamanambhāsi kamale ca kuvalaye tāni kanakalatikāyām ।</l>
<l>sā ca sukumārasubhagetyutpātaparamparā keyam ॥ 16 ॥</l>
</lg></b>
<p>2. asato'pyutprekṣā <b>kalpanā</b> yathā—</p>
<b><lg>
<l>guṇānurāgamiśreṇa yaśasā tava sarpatā ।</l>
<l>digvadhūnāṃ mukhe jātamakasmādardhakuṅkumam ॥ 17 ॥</l>
</lg></b>
﻿
<pb n="337"/>
<p>yathā vā— (māgha. 16.24)</p>
<b><lg>
<l>anirākṛtatāpasampadaṃ phalahīnāṃ sumanobhirujjhitām ।</l>
<l>khala tāṃ khalatāmivāsatīṃ pratipadyeta kathaṃ budho janaḥ ॥ 18 ॥</l>
</lg></b>
<p>3. vastunaḥ sanniveśaviśeṣeṇāvasthānaṃ <b>vivartaḥ</b> । yathā— (kirātā 5.39)</p>
<b><lg>
<l>utphullasthalanalinīvanādamuṣmāduddhūtaḥ sarasiruhodbhavaḥ parāgaḥ ।</l>
<l>vātyābhirviyati vivarttitaḥ samantādādhatte kanakamayātapatralakṣmīm ॥ 19 ॥</l>
</lg></b>
<p>yathā vā—</p> <b><lg><l>asminnīṣad—valita—viṣama—stoka—vicchinna—bhug‍naḥ
kiñcillīno vipinavinataḥ puñcitaś‍cotthitaś‍ca ।</l>
<l>dhūmodgārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarānabhrabhaṅgān ॥ 20 ॥</l>
</lg></b>
<p>4. vastuno'vasthāntaropagamanaṃ <b>vipariṇāmaḥ</b> । yathā—</p>
<b><lg>
<l>ya ete yajvānaḥ prathitamahaso ye'pyavanipāḥ
mṛgākṣyo yāś‍caitāḥ kṛtamaparasaṃsārikathayā ।</l>
<l>aho ye cāpyanye phalakusumanamrā viṭapino
jagatyevaṃrūpā vilasati mṛdeṣā bhavagatī ॥ 21 ॥</l>
</lg></b>
<p>yathā vā—</p> <b><lg><l>cyutāmindorlekhāṃ ratikalahabhag‍naṃ ca valayaṃ
samaṃ cakrīkṛtya prahasitamukhī śailatanayā ।</l>
<l>avocad yaṃ paś‍yetyavatu sa śivaḥ sā ca girijā
sa ca krīḍācandro daśanakiraṇāpūritatanuḥ ॥ 22 ॥</l>
</lg></b>
<p>5. mithyājñānaṃ <b>vapiryayaḥ</b> । yathā— (vikramo. 4.17)</p>
<b><lg>
<l>hṛtoṣṭharāgairnayanodabindubhiḥ nimag‍nanābhernipatadbhiraṅkitam ।</l>
<l>cyuta ruṣā bhinnagaterasaṃśayaṃ śukodaraś‍yāmamidaṃ stanāṃśukam ॥ 23 ॥</l>
</lg></b>
<p>yathā vā—</p> <b><lg><l>mā bhaiḥ śaśāṅka mama śīthuni nāsti rāhuḥ
khe rohiṇī vasati kātara ! kiṃ bibheṣi ।</l>
<l>prāyo	vidagdhavanitānavasaṅgameṣu
puṃsāṃ manaḥ pracalatīti kimatra citram ॥ 24 ॥</l>
</lg></b>
<p>6. avastuṣvapi vastuvanmithyāprasiddhiḥ <b>pravādaḥ</b> । yathā—</p>
﻿
<pb n="338"/>
<b><lg>
<l>gandharvapurasurāyudhakuraṅgatṛṣṇāndhakārūpāṇi ।</l>
<l>asatāmasatyadurgrahadurāpamalināni vṛttāni ॥ 25 ॥</l>
</lg></b>
<p>yathā vā—</p> <b><lg><l>rat‍nacchāyāvyatikara iva prekṣyametat purastād
valmīkāgrāt prabhavati dhanuḥ khaṇḍamākhaṇḍalasya ।</l>
<l>yena ś‍yāmaṃ vapuratitarāṃ kāntimāpatsyate te
barheṇeva sphuritarucinā gopaveṣasya viṣṇoḥ ॥ 26 ॥</l></lg></b> (megha.15)
<p>(<b>2. gauṇī</b>)</p>
<p><b>gauṇī</b> dvidhā— <b>1. guṇanimittā</b>, <b>2. upacārānimittā</b> ca ।</p>
<p>(<b>1. guṇanimittā —6</b>)</p>
<p>tatra yasyāṃ dvayorvacanayossāmānādhikaraṇyena vaiyadhikaraṇyena vā prayogaḥ, viśeṣaṇa—
viśeṣyabhāvānyathānupapattyaikasya pratīyamānābhidhīyamānaguṇadvārakasambandho bhavati,
sā guṇavyavahitārthā <b>guṇanimittā</b> ca । tatra ca—</p>
<b><lg>
<l>saṃsargi bhedakaṃ yad yat savyāpāraṃ pratīyate ।</l>
<l>guṇatvaṃ paratantratvāt tasya śāstra udāhṛtam ॥ 27 ॥</l></lg></b> (vāpa. 3.5.1)
<p>guṇaḥ svārtho viśeṣaṇaṃ pravṛttinimittamiti caiko'rthaḥ । sa dharmaguṇakriyā''kṛti—
jātisvarūpādibhedādanantaḥ । tatsambandhena yadyapi tannimitā vṛttiranantaprakāraiva kalpyate
tathāpi tasyāḥ ṣaḍeva vikalpā bhavanti — <b>'mukhyaviṣayaḥ, amukhyaviṣayaḥ, bhedaviṣayaḥ,
abhedaviṣayaḥ, viśeṣaṇaviṣayaḥ, aviśeṣaviṣaya'</b> iti ।</p>
<p>(1) yatra dvayorapi mukhyaviśeṣyārthayordharmādinimittamekasyetaraviśeṣaṇatvaṃ bhavati sa
<b>mukhyaviṣayaḥ</b> ।</p>
<p>sa <b>dharmanimittaḥ samāse</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagastasmai nṛpaśave namaḥ ॥ 28 ॥</l>
</lg></b>
<p>sa eva <b>asamāso</b> yathā—(kāvyāda. 1.6)</p>
<b><lg>
<l>gaurgauḥ kāmadudhā samyak prayuktā smaryate budhaiḥ ।</l>
<l>duṣprayuktā punargotvaṃ prayoktuḥ saiva śaṃsati ॥ 29 ॥</l>
</lg></b>
<p><b>kriyānimittaḥ</b> samāso yathā—</p>
<b><lg>
<l>katto saṃpaḍai mahaṃ pi piasahi piasaṃgamo ṇisīhe vi ।</l>
<l>jā jaai gahia—kara—ṇiarakhikkhiri caṃdacaṃḍālo ॥ 30 ॥</l>
</lg></b>
﻿
<pb n="339"/>
<lg>
<l>(kutaḥ sampatati mamāpi priyasakhi priyasaṅgamo niśīthe'pi ।</l>
<l>yāvajjayati gṛhītakaranikarakhikkhirī candracāṇḍālaḥ ॥)</l>
</lg>
<p>sa eva <b>asamāso</b> yathā—</p>
<b><lg>
<l>kiṃ dvāri daivahatike sahakārakeṇa
saṃvardhitena viṣapādapa eṣa pāpaḥ ।</l>
<l>asminmanāgapi vikāsavikārabhāji
bhīmā bhavanti madanajvarasannipātāḥ ॥ 39 ॥</l>
</lg></b>
<p>(2) yatra viśeṣaṇaviśeṣyayoḥ prathamamevaikamamukhyaṃ bhavati asau <b>amukhyaviṣayaḥ</b> ।</p>
<p>sa viśeṣyasyāmukhyatve sāmānādhikaraṇyena <b>dharmanimitto</b> yathā— (māgha. 7.73)</p>
<b><lg>
<l>himalavasadṛśaḥ śramodabindūnapanayatā kila tannavoḍhavadhvāḥ ।</l>
<l>kucakalaśakiśorakau kathaṃcit taralatayā taruṇena paspṛśāte ॥ 32 ॥</l>
</lg></b>
<p>sa eva <b>kriyānimitto</b> yathā—</p>
<b><lg>
<l>mukhapaṅkajaraṅge'smin bhrūlatā nartakī tava ।</l>
<l>līlānāṭyāmṛtaṃ dṛṣṭau sakhi ! yūnāṃ niṣiñcāti ॥ 33 ॥</l>
</lg></b>
<p>viśeṣasya mukhyatve vaiyadhikaraṇyena <b>ākṛtinimitto</b> yathā—</p>
<b><lg>
<l>paḍivak‍khamaṇṇupuṃje lāvaṇṇauḍe aṇaṃgagaakuṃbhe ।</l>
<l>purisasaahiaadharie kīsa thaṇaṃtī thaṇe vahasi ॥ 34 ॥</l>
</lg></b>
<b><lg>
<l>(pratipakṣamanyupuñjau	lāvaṇyakuṭāvanaṅgagajakumbhau ।</l>
<l>puruṣaśatahṛdayadhṛtau kimiti stanantī stanau vahasi ॥)</l></lg></b> (kāvyāda. 2.93)
<p>sa eva <b>kriyānimitto</b> yathā—(seba. 1.14)</p>
<b><lg>
<l>vavasāaraipaoso	rosagaiṃdadiḍhasiṃkhalāpaḍibaṃdho ।</l>
<l>kaha kaha vi dāsarahiṇo jaakesaripaṃjaro gao ghaṇasamao ॥ 35 ॥</l>
</lg></b>
<lg>
<l>(vyavasāyaravipradoṣo roṣagajendradṛḍhaśṛṅkhalāpratibandhaḥ ।</l>
<l>kathaṃ kathamapi dāśaratherjayakesaripañjaraṃ gato ghanasamayaḥ ॥)</l>
</lg>
<p>(3) yatreka eva śabdo'rthabhedaprakalpanayā guṇanimittaṃ viśeṣaṇaviśeṣyabhāvamanubhavati
asau <b>bhedaviṣayaḥ</b> । gauṇamukhyayorguṇanimitto mukhyayoś‍ca <b>jātinimitto</b> yathā—</p>
<b><lg>
<l>taha karakamalaṃ kamalaṃ caṃdo caṃdamuhi tujjha muhaaṃdo ।</l>
<l>kamalaṃ uṇa kamalaṃ c‍cia caṃdo caṃdo c‍cia varāo ॥ 36 ॥</l>
</lg></b>
﻿
<pb n="340"/>
<lg>
<l>(tava karakamalaṃ kamalaṃ candraś‍candramukhi tava mukhacandraḥ ।</l>
<l>kamalaṃ punaḥ kamalameva candraś‍candra eva varākaḥ ॥)</l>
</lg>
<p>mukhyayo<b>rguṇanimitto</b> yathā—</p>
<b><lg>
<l>tālā jāaṃti guṇā jālā de sihaaehi gheppaṃti ।</l>
<l>raikiraṇāṇuggahiāiṃ hoṃti kamalāiṃ kamalāiṃ ॥ 37 ॥</l>
</lg></b>
<lg>
<l>(tadā jāyante guṇāḥ yadā te sahṛdayairgṛhyante ।</l>
<l>ravikiraṇānugṛhītāni bhavanti kamalāni kamalāni ॥)</l>
</lg>
<p>mukhyayoḥ <b>kriyānimitto</b> yathā—(kirātā. 11.73)</p>
<b><lg>
<l>grasamānamivojāṃsi sadasā gauravoritam ।</l>
<l>nāma yasyābhinandanti dviṣo'pi sa pumān pumān ॥ 38 ॥</l>
</lg></b>
<p><b>svarūpanimitto</b> yathā—</p>
<b><lg>
<l>amṛtamamṛtaṃ	candraś‍candrasthathāmbujamambujaṃ
ratirapi ratiḥ kāmaḥ kāmo madhūni madhūnyapi ।</l>
<l>iti na bhajate vastu prāyaḥ parasparasaṅkaraṃ
tadiyamabalā dhatte bhāvān kathaṃ sakalātmakān ॥ 39 ॥</l>
</lg></b>
<p>(4) sādharmyādiprasiddheryatropamānamevopameyaṃ pratyāyayatya<b>sāvabhedaviṣayaḥ</b> ।</p>
<p>so'<b>nyoktau</b> yathā—</p>
<b><lg>
<l>pibanmadhu yathākāmaṃ bhramaraṃ phullapaṅkaje ।</l>
<l>apyasannaddhasaurabhyaṃ paś‍ya cumbati kuḍ‍malam ॥ 40 ॥</l></lg></b> (kāvyāda. 2.206)
<p><b>samāsoktau</b> yathā—</p>
<b><lg>
<l>anurāgavatī sandhyā divasastatpurassaraḥ ।</l>
<l>aho daivagatiś‍citrā tathāpi na samāgamaḥ ॥ 41 ॥</l>
</lg></b>
<p><b>ubhayoktau</b> yathā—</p>
<b><lg>
<l>upādhvaṃ tatpānthāḥ punarapi saro mārgatilakaṃ
yadāsādya svecchaṃ vilasatha vilīnak‍lamabharāḥ ।</l>
<l>itastu	kṣārābdherjaraṭhamakarakṣuṇṇapayaso
nivṛttiḥ kalyāṇī na punaravatāraḥ kathamapi ॥ 42 ॥</l>
</lg></b>
<p><b>anubhayoktau</b> yathā— (urāca. 1.28)</p>
﻿
<pb n="341"/>
<b><lg>
<l>athedaṃ rakṣobhiḥ kanakahariṇacchadmavidhinā
tathāvṛttaṃ pāpairvyathayati yathā kṣālitamapi ।</l>
<l>janasthāne śūnye vikalakaraṇairāryacaritai—
rapi grāvā rodityapi dalati vajrasya hṛdayam ॥ 43 ॥</l>
</lg></b>
<p>(5) yatra viśeṣaṇabhūtaṃ nāma sarvanāma vā viśiṣṭaguṇadharmādikaṃ pravṛttinimittamupādatte
sa <b>viśeṣaṇaviṣayaḥ</b> ।</p>
<p>sa nām‍no <b>viśiṣṭaguṇanimittatve</b> yathā—</p>
<b><lg>
<l>bhavatu ruṣi kaṭhorā kintu ramyā mṛgākṣī
nirupadhimadhurāṇāṃ svādavo'mī vikārāḥ ।</l>
<l>śrayati kaṭhinabhāvaḥ śuktipātreṣvapo yaḥ
kulajanabahumānastāsu muktāphalāntaḥ ॥ 44 ॥</l>
</lg></b>
<p>sāṃskārik‍yādijanikā saṃjñāpi tasyāḥ yathā—</p>
<b><lg>
<l>s‍nigdhaś‍yāmalakāntilip‍taviyato vellad‌valākā ghanā
vātāḥ śīkariṇaḥ payodasuhṛdāmānandakekāḥ kalāḥ ।</l>
<l>kāmaṃ santu dṛḍhaṃ kaṭhorahṛdayo rāmo'smi sarvaṃ sahe
vaidehī tu kathaṃ bhaviṣyati hahā hā devi ! dhīrā bhava ॥ 45 ॥</l>
</lg></b>
<p>sarvanām‍no <b>viśiṣṭaguṇasampattinimittatve</b> yathā—(urāca. 4.12)</p>
<b><lg>
<l>sa rājā tat saukhyaṃ sa ca parijanaste ca divasāḥ
smṛtāvāvirbhūtaṃ tvayi suhṛdi dṛṣṭe'dya sakalam ।</l>
<l>vipāke ghoro'sminna khaluṃ na vimūḍhā tava sakhī
purandhrīṇāṃ cittaṃ kusumasukumāraṃ hi bhavati ॥ 46 ॥</l>
</lg></b>
<p>mukhyavad gauṇasyāpi viśeṣaṇaṃ tad‌viśeṣaṇameva । tatra sarvanām‍no <b>guṇasampattinimittatva</b>
eva yathā—</p>
<b><lg>
<l>caāvaḻaa dīhiahimaṃghallahiniadeha ।</l>
<l>annajīdi haraloaṇa hotahomuhaaṃdahorevaha ॥ 47 ॥</l>
</lg></b>
<p>(6) viśeṣaṇamavyabhicaritamaviśeṣaṇaṃ taddharmādiguṇayogena yatra pravartate tadasā<b>vaviśeṣaṇaviṣayaḥ</b></p>
<b><lg>
<l>chinto(?)calaṇeṇa halā mao vi kaṇhassa ko ṇa jīvejja ।</l>
<l>so uṇa teṇāvi mao riṭ‍ṭho sac‍ca cia baillo ॥ 48 ॥</l>
</lg></b>
﻿
<pb n="342"/>
<lg>
<l>(spṛṣṭaḥ caraṇena sakhi mṛto'pi kṛṣṇasya ko na jīvet ।</l>
<l>sa punastenāpi mṛto'riṣṭaḥ satyameva balīvardaḥ ॥)</l></lg>
<p><b>cetanaprakṛte</b>ryathā— (gāsa.(ve.) 864, dra.sa.ka. pṛ.313)</p>
<b><lg>
<l>sac‍ca cia kaṭṭhamao suraṇāho jeṇa haḻiadhūāe ।</l>
<l>hatthehi kamaladalakomalehi chitto ṇa pallavio ॥ 49 ॥</l>
</lg></b>
<lg>
<l>(satyameva kāṣṭhamayaḥ suranātho yena hālikaduhitrā ।</l>
<l>hastābhyāṃ kamaladalakomalabhyāṃ spṛṣṭo na pallavitaḥ ॥)</l>
</lg>
<p><b>acetanasya</b> yathā—</p>
<b><lg>
<l>bhavatu viditametat kāṣṭhamevāsi satyaṃ
kimaparamabhidhāsye kānane vardhito'si ।</l>
<l>kuvalayanayanāyāḥ pāṇisaṅgotsave'smin
musala kisalayaṃ te tatkṣaṇādadya jātam ॥ 50 ॥</l>
</lg></b>
<p><b>acetanasyaiva</b> prabhāvavato yathā—</p>
<b><lg>
<l>anviṣyadbhirayaṃ cirāt kathamapi prāpyeta yadyarthibhi—
rnātha tvaṃ punararthinaḥ pratidinaṃ yat‍nāt samanviṣyasi ।</l>
<l>prāp‍tau cintitamātrakaṃ dadadasau cintātiriktapradaṃ
tvāmālok‍ya vidīryate yadi na tad grāvaiva cintāmaṇiḥ ॥ 51॥</l>
</lg></b>
<p>(<b>2. upacārānimittā— 6</b>)</p>
<p>mukhyayā gauṇyā vānyaviśeṣaṇasya sato'nyatrāropaṇam <b>upacāraḥ</b> ।</p>
<p><b>tannimittikopacāranimittā;</b> sā tu gauṇavyavahitārthatvād <b>gauṇī</b> bhavati; tasyā api
dharmaguṇākṛtikriyāsvarūpajātyādayaḥ pravṛttinimittam; tadbhedāt sāpi ṣaṭprakārā bhavati—</p>
<p><b>dharmanimittā, guṇanimittā, ākṛtinimittā, kriyānimittā, svarūpanimittā,
jātinimittā</b> ca । tāsu—</p>
<p><b>(1) dharmanimittā</b> yathā—</p>
<b><lg>
<l>bhavatu ruṣi kaṭhorā kintu ramyā mṛgākṣī ॥ 52 ॥</l>
</lg></b>
<b><lg>
<l>tālai; śiñjad‍valayasubhagairnartitaḥ kāntayā me ॥ 53 ॥</l></lg></b> megha. 76
<p>atra kaṭhorasubhagaśabdo mūrtimad‍dravyaprāṇiviśeṣayorviśeṣaṇatvena rūḍhau,
roṣavalayaśiñjayorāropyamāṇau, tadyogānnāyikātālayorapi viśeṣaṇabhāvamanubhavataḥ ।</p>
﻿
<pb n="343"/>
<p><b>(2) guṇanimittā</b> yathā— (śāku. 1.17)</p>
<b><lg>
<l>kimiva hi madhurāṇāṃ maṇḍanaṃ nākṛtīnām ॥ 54 ॥</l>
</lg></b>
<b><lg>
<l>uc‍ciṇassu paḍia—kusumaṃ mā dhuṇa sehāliaṃ halia—suṇhe ।</l>
<l>esa avasāṇaviraso sasureṇa suo valaasaddo ॥ 55 ॥</l>
</lg></b>
<b><lg>
<l>(uc‍cinuṣva patati—kusumaṃ mā dhunīhi śophālikāṃ hālika—snuṣe ।</l>
<l>eṣo'vasānavirasaḥ ś‍vaśureṇa śruto valaya—śabdaḥ ॥)</l></lg></b> (dhva.2)
<p>atra madhuravirasaśabdāvāsvādyaviśeṣaṇatvena rūḍhau tad‍vyavadhānena
varṇanayā''kṛtivalayaśabdayorāropitau viśeṣaṇabhāvamanubhavataḥ ।</p>
<p><b>(3) ākṛtinimittā</b> yathā—</p>
<b><lg>
<l>aṅkurite pallavite korakite kusumite ca sahakāre ।</l>
<l>aṅkuritaḥ pallavitaḥ korakitaḥ kusumitaś‍ca hṛdi madanaḥ ॥ 56 ॥</l>
</lg></b>
<p>yathā vā—(vajjāla. 3.13)</p>
<b><lg>
<l>pallaviaṃ piva/via karapallavehiṃ papphulliaṃ va ṇayaṇehiṃ ।</l>
<l>phaliaṃ via pīṇapaoharehi ajjāeॅ lāvaṇṇam ॥ 57 ॥</l>
</lg></b>
<lg>
<l>(pallavitamiva karapallavābhyāṃ praphullitamiva nayanābhyām ।</l>
<l>phalitamiva pīnapayodharābhyāmāryāyā lāvaṇyam ॥)</l>
</lg>
<p>atrāṅkuritapallavitādayo mūrtimatsu bhūruhādiṣu ākṛtiviśeṣato viśeṣaṇatvena
rūḍhāstad‍vyavadhānenāmūrtayormadanalāvaṇyayorāropyamāṇā gauṇaṃ viśeṣaṇabhāvamanubhavanti ।</p>
<p><b>(4) kriyānimittā</b> yathā—</p>
<b><lg>
<l>śaśinamasūta prācī nṛtyati madano hasanti kakubho'pi ।</l>
<l>kumudarajaḥ paṭavāsaṃ vikirati gaganāṅgaṇe pavanaḥ ॥ 58 ॥</l>
</lg></b>
<p>yathā vā—</p>
<b><lg>
<l>avaūhiapuvvadiśe samaaṃ joṇhāe seviapaosamuhe ।</l>
<l>māi ṇa jhijjau raaṇī aparadisāhuttapatthiammi miaṃke ॥ 59 ॥</l>
</lg></b>
<b><lg>
<l>(avagūhitapūrvadiśe samakaṃ jyotsnayā sevitapradoṣamukhe ।</l>
<l>mātarna kṣīyatāṃ rajanī aparadiśābhimukhaprasthite mṛgāṅke ॥)</l>
</lg></b>
<p>atra sevopagūḍhādīnāmanyakriyāṇāṃ tad‍vyavadhānenānānyatrāropaṇād viśeṣaṇabhāvaḥ ।</p>
<p>kathaṃ punarayaṃ bhedo gauṇyāḥ pṛthagbhavati ?</p>
﻿
<pb n="344"/>
<p>yatra prasiddherupamānopameyatvaṃ gamyate, sā guṇavyavahitārthā gauṇī, yāmanyoktiṃ
samāsoktiṃ vā varṇayanti । yāsyāṃ punarupameyena guṇasāmyādupamānaṃ gamyate, sā
gauṇavyavahitārthā gauṇī, yāṃ samādhimācakṣate । taduktam— <b>'uktasyāprākaraṇikatve
samāsoktiḥ, prākaraṇikatve samādhiḥ</b>' iti ।</p>
<p><b>(5) svarūpanimittā</b> yathā—</p>
<b><lg>
<l>kasya nāpanatiṃ kuryād dainyamātā daridratā ।</l>
<l>kaṃ vā na madayatyeṣā śrīrunmādakuṭumbinī ॥ 60 ॥</l>
</lg></b>
<p>yathā vā— (vikramo. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ ।</l>
<l>upamānasyāpi sakhe ! pratyupamānaṃ vapustasyāḥ ॥ 61 ॥</l>
</lg></b>
<p>atra daridratāyā dainyajanakatvena mātṛsvarūpādhyāropādapatyatāvyavadhānena sambandhaḥ;
daridratā dainyaṃ janayatīti vāk‍yārthaḥ । tasya ca 'śaśinamasūta prācī'
ityādivadupacāropapattiḥ । evamuttaratrāpi yojyam ।</p>
<p><b>(6) jātinimittā</b> yathā—</p>
<b><lg>
<l>dhṛtiḥ kṣamā dayā śaucamaucityaṃ vāgāniṣṭhurā ।</l>
<l>bhūtānāmanabhidrohastap‍taitāḥ samidhaḥ śriyaḥ ॥ 62 ॥</l>
</lg></b>
<p>yathā vā—</p>
<b><lg>
<l>yeṣāṃ prāṇivadhaḥ krīḍā, narma marmacchido giraḥ ।</l>
<l>paropatāpaḥ kartavyaṃ te mṛtyorapi mṛtyavaḥ ॥ 63 ॥</l>
</lg></b>
<p>atrāg‍nisamid‌dharmeṣu martyamṛtyudharmeṣu ca śrīdhṛtyādiṣu mṛtyudurjaneṣu cāropiteṣu
saminmṛtyujātyoreva guṇabhāvo na tvag‍nimartyayoriti amīṣāṃ sākṣādasambandhe
dīptivināśādidharmadvāraka upacāraḥ sambandhāya kalpate । tenāyamarthaḥ sampadyate—
dhṛtyādayaḥ śriyaṃ samedhayanti, durjanā mṛtyumapi mārayanti । sā ceyamanyarūḍhā
kriyā'nyatrārop‍yata ityupacāravṛttireva bhavati । yaduktama— (kāvyāda. 1.94)</p>
<b><lg>
<l>kumudāni nimīlanti kamalānyunmiṣanti ca ।</l>
<l>iti netrakriyādhyāsāllabdhā tad‍vācinī śrutiḥ ॥ 64 ॥</l>
</lg></b>
evam	 <b><lg><l>'parārthe yaḥ pīḍāmanubhavati' ॥ 65 ॥</l></lg></b> (bhallaṭaśatakam 56)
<b><lg>
<l>'eti jīvantamānando naraṃ varṣaśatādapi' ॥ 66 ॥</l></lg></b> (rāmā. 5.34.6)
﻿
<pb n="345"/>
<p>ityādi ca draṣṭavyam ।</p>
<p>yadyevaṃ kriyānimittaiṣā kasmānna bhavati ?</p>
<p>kriyāyā eva dravyajātirūpeṇa vipariṇāmāt, yathā dainyamātetyādau vṛttirūpeṇa ।</p>
<p>nanu ca yathā gauriva gaustatha samidha iva samidha itīyamaṇi gauṇī kasmānna bhavati ?</p>
<p>bhavati yadi samidha ityanena śriya iti nāpekṣyate, śrīvahneriti vā
vahniśabdaprayogo bhavati । yathā vā 'vavasāaraipaoso' (vyavasāyaravipradoṣaḥ),
'ghaṇasamao' (ghanasamayaḥ), 'aṇaṃgagaakuṃbhe thaṇe' (anaṅgagajakumbhau stanau) iti । etena
'dainyamātā daridratā', 'te mṛtyorapi mṛtyavaḥ' ityāderapi na gauṇatvamityuktaṃ bhavati ।
ādigrahaṇānnasarvanāmāderapi bhedābhedābhyāmupacāre gauṇavyavahitārthaiva <b>gauṇī</b> bhavati ।</p>
<p><b>sabhedopacāre nāmādhyāropād</b> yathā— (urāca.2.10)</p>
<b><lg>
<l>he hasta dakṣiṇa mṛtasya śiśordvijasya
jīvātave visṛja śūdramunau kṛpāṇām ।</l>
<l>rāmasya gātramasi nirbharagarbhakhinna—
sītāvivāsanapaṭoḥ karuṇā kutaste ॥ 67 ॥</l>
</lg></b>
<p>yathā vā— (rāca. 19.41)</p>
<b><lg>
<l>sthāne'vasīdasi raghūdvaha ! kiṃ vidhāta—
rasyāstvayekṣitamalakṣaṇamaṅgakeṣu ।</l>
<l>adyāpi jīvasi daśānana ! he hanūman !
keyaṃ tavābhimukhavartiripoḥ pratīkṣā ॥ 68 ॥</l>
</lg></b>
<p><b>abhedopacāreṇa sarvanāmādhyāropād</b> yathā—</p>
<b><lg>
<l>candrajyotsnāviśadapuline saikate'smin sarayvā
vādadyūtaṃ cirataramabhūt siddhayūnoḥ kayoś‍cit ।</l>
<l>eko brūte prathamanihataṃ kaiṭabhaṃ kaṃsamanyaḥ
sa tvaṃ tattvaṃ kathaya bhavatā ko hatastatra pūrvam ॥ 69 ॥</l>
</lg></b>
<p>yathā vā—</p>
<b><lg>
<l>prāp‍taśrīreṣa kasmāt punarapi mayi taṃ manthakhedaṃ vidadhyā
nnidrāmapyasya pūrvāmanalasamanaso naiva sambhāvayāmi ।</l>
﻿
<pb n="346"/>
<l>setuṃ badh‍nāti cāsau kathāmiva sakaladvīpanāthānuyāta—
stvayyāyāte vitarkāniti dadhata ivābhāti kampaḥ payodheḥ ॥ 70 ॥</l>
</lg></b>
<p>atrādyodāharaṇayo rāmahanūmantau nāmaśabdāvatiniṣkarūṇe paribhavāsahiṣṇau ca
svamūrtibhede saṃjñāviśeṣaṇatvena rūḍhau tad‍vyyavadhānena tad‍‌viparītayorūpacaritasvamūrti—
bhedāntarayorāropitāvaupacārikaṃ viśeṣaṇabhāvaṃ bhajete iti gauṇavyavahitārthopacāra—
nimittopacāranimitteyaṃ gauṇī । yatra tu na bhedopacāraḥ tatra vyavadhānābhāvād guṇanimittaiva
gauṇī bhavati, yathā 'rāmo'smi sarvaṃ sahe', 'tārkṣyaḥ so'pi samaṃ nijena vibhunā
jānāti māṃ rāvaṇam' iti ।</p>
<p>kathaṃ punaḥ śabdārthayorabhede'pi bhedavyapadeśaḥ ?</p>
<p>sa hi 'rāhoḥ śiraḥ', 'gaurgauḥ kāmadughā' ityādau śabdārthābheda eva dṛśyate ।</p>
<p>ucyate— asti tāvadetanmukhyābhāve sati prayojane nimitte ca satyupacāraḥ
pravartate । sa cābhinnānāṃ bhedavyapadeśahetuḥ, bhinnānāṃ cābhedavyapadeśaheturbhavati । tatra</p>
<p><b>abhinnānāṃ bhedā</b> yathā— (kusaṃ. 2.10)</p>
<b><lg>
<l>ātmānamātmanā vetsi sṛcasyātmānamātmanā ।</l>
<l>ātmanā kṛtinā ca tvamātmanyeva pralīyase ॥ 71 ॥</l>
</lg></b>
<p>atra paramātmavyatiriktavastvantarābhāvāt karmādikārakavyatirekeṇa ca jñānādi—
kriyānupapattereka eva kartṛkarmakaraṇādhikaraṇopacāreṇa bhidyate । siddhe ca bhede
sādṛśyanibandhane mukhyānāmivopacaritānāmapyupamānopameyavyavahāraḥ pravartate । tadyathā—</p>
<b><lg>
<l>tvanmukhaṃ tvanmukhamiva tvad‍dṛśau tvad‍dṛśāviva ।</l>
<l>tvanmūrtiriva mūrtiste tvamiva tvaṃ kṛśodari ॥ 72 ॥</l>
</lg></b>
<p><b>vaisādṛśyanibandhana</b>stu vyatireko bhavati । yathā— (kirātā. 11.73)</p>
<b><lg>
<l>nāma yasyābhinandanti dviṣo'pi sa pumān pumān ॥ 73 ॥</l>
</lg></b>
<b><lg>
<l>raikiraṇāṇuggahiāiṃ hoṃti kamalāiṃ kamalāiṃ ॥ 74 ॥</l>
</lg></b>
<p>(ravikiraṇānugṛhītāni bhavanti kamalāni kamalāni ॥) (dra. 7.37)</p>
<p>tataś‍ca bhinnārthavatsambandhasambodhanavibhakta‍yāderūtpattiryathā— <b>'rāmasya gātramasi'</b> (urāca.
2.10), 'he hanūman' iti । etena mukhyagauṇayorapi upamārūpakādayā vyākhyātāḥ । yathā—</p>
<b><lg>
<l>ayamālohitacchāyo madena mukhacandramāḥ ।</l>
<l>sannaddhodayarāgasya candrasya pratigarjati ॥ 75 ॥</l>
</lg></b>
﻿
<pb n="347"/>
<b><lg>
<l>candramāḥ pīyate devairmayā tvanmukhacandramāḥ ।</l>
<l>asamagro hyayaṃ śaśvadayamāpūrṇamaṇḍalaḥ ॥ 76 ॥</l></lg></b> (kāvyāda.2.89–90)
<b><lg>
<l>amṛtātmani padmānāṃ dveṣ‍ṭari snigdhatārake ।</l>
<l>mukhendau tava satyasminnitareṇa kimindunā ॥ 77 ॥</l></lg></b> (kāvyāda. 2.159)
<b><lg>
<l>na mīlayati padmāni na nabho vyavagāhate ।</l>
<l>tvanmukhendurmamāsūnāṃ haraṇāyaiva yasyati ॥ 78 ॥</l></lg></b> (kāvyāda. 2.83)
<p>bhinnānāmabhedopacāro yathottarodāharaṇayoḥ tatra hi pratīyamānābhidhīyamānatulya—
guṇopamānaviśeṣaṇamanekaṃ sarvanāma upamānavyadhānenopameye prayuktamabhedopacāreṇo—
tkarṣamāropayati ।</p>
<p>nanviyamanyoktiḥ samāsoktirūbhayoktirvā kasmānna bhavati ?</p>
<p>tathā hi— pratīyamānābhidhīyamānopameyaguṇavibhūtayaḥ sarvanāmādhyāse'pyanyokti—
samāsokta‍yubhayoktayo dṛśyante । tatra —</p>
<p><b>anyokti</b>ryathā—</p>
<b><lg>
<l>hā saurabhaṃ k‍va tat te k‍va nu te santāpahāri hā śaityam ।</l>
<l>aṅgārakārahaste candana ! patito'si dhig daivam ॥ 79 ॥</l>
</lg></b>
<p><b>samāsokti</b>rtathā—</p>
<b><lg>
<l>mugdhāmajātarajasaṃ kalikāmakāle
bālāṃ kadarthayasi kiṃ navamālikāyāḥ ।</l>
<l>anyāsu tāvadupamardasahāsu bhṛṅga !
lolaṃ vinodaya manaḥ sumanolatāsu ॥ 80 ॥</l>
</lg></b>
<p><b>ubhayokti</b>ryathā—</p>
<b><lg>
<l>kenāsīnaḥ sukhamakarūṇenākarāduddhatastvaṃ
vikretuṃ vā tvamabhilaṣitaḥ kena deśāntare'smin ।</l>
<l>yasminvittavyayabharasaho grāhakastāvadāstāṃ
nāsti bhrātarmarakatamaṇe ! tvatparīkṣākṣamo'pi ॥ 81 ॥</l>
</lg></b>
<p>ucyate— yatropamānameva prayuktaṃ pratīyamānābhidhīyamānaguṇamupameyaṃ gamayati,
tatraivānyokta‍yādayo bhavanti । iha tu nopamānaṃ prayujyate । kiṃ tarhi ? tadviśeṣaṇaṃ sarvanāma;
﻿
<pb n="348"/>
tena prathamodāharaṇe nānyoktiḥ, dvitīyodāharaṇe tu na samāsoktiriti ।</p>
<p>yadyevamadhyāsātmikā tadbhāvāpattiḥ kasmānna bhavati ? yathaiṣa bālābāhumūle
bālacandramāḥ; yathā vā— (māgha. 15.63)</p>
<b><lg>
<l>kimaho nṛpāḥ samamamībhirūpapatisutairna pañcabhiḥ ।</l>
<l>vadhyamabhihata bhujiṣyamamuṃ saha cānayā sthavirarājakanyayā ॥ 82 ॥</l></lg></b> iti
<p>ucyate nātra sarvanām‍nāmeva prayogaḥ । kiṃ tarhi ? viśeṣyāṇāmapīti yujyate
tadbhāvāpattiḥ । 'candrajyotsnā' ityādau tu sarvanāmādhyāse samādhilakṣaṇayogā—
dupacāragauṇyevaiṣā bhavita । yathā ca dharmiṇo'pyadhyāse samādhirūpapadyate tathāgrato
vakṣyāma iti ।</p>
<p>(<b>3. lakṣaṇā</b>)</p>
<p>lakṣaṇā dvividhā— <b>1. lakṣaṇā, 2. lakṣitalakṣaṇā</b> ca ।</p>
<p>tayoryasyāmupāttaśabdasyārthasya kriyāsiddhau sādhanatvāyogāt svārtho'vinābhūta—
marthāntaraṃ vyavahitameva lakṣayati sā <b>lakṣaṇā</b>, tad‍vyatiriktā tu
vakṣyamāṇānekarūpā <b>lakṣitalakṣaṇeti</b> । tatra—</p>
<p>(<b>1. lakṣaṇā —6</b>)</p>
<p><b>lakṣaṇā</b> ṣoḍhā— <b>sāmīpyalakṣaṇā, sāhacaryalakṣaṇā, sahacaritalakṣaṇā, hetulakṣaṇā,
tādarthyalakṣaṇā, parimāṇalakṣaṇā</b> ca । tatra—</p>
<p>1. 'gaṅgāyāṃ ghoṣaḥ prativasati', 'mañcāḥ krośanti' ityādiṣu svārthāvinābhūtasamīpā—
rthāntarapratītihetuḥ <b>sāmīpyalakṣaṇā</b> । yathā—</p>
<b><lg>
<l>'yat tālīdalapākapāṇḍuvadanam' ॥ 83 ॥</l></lg></b> (visā. 2.14)
<b><lg>
<l>'abhinavakaridantacchedakāntaḥ kapolaḥ' ॥ 84 ॥</l></lg></b> iti । (māmā. 1.25)
<p>atra pākacchedayoḥ kriyātvenāmūrtatvāt pāṇḍutvaṃ kāntatvaṃ cāsambhavat samīpasthaṃ
pak‍vatālīpatraṃ sadyaśchinnaṃ ca hastidantaṃ lakṣayati ।</p> '/?/
<p>2. chatriṇo gacchanti', 'kuntān praveśaya' ityādiṣu svārthāvinābhūtasāhacaryopa—
labdhārthāntarapratītihetuḥ <b>sāhacaryalakṣaṇā</b> । yathā— (kusaṃ. 1.2)</p>
<b><lg>
<l>yaṃ sarvaśailāḥ parikalpya vatsaṃ merau sthite dogdhari dohadakṣe ।</l>
<l>bhāsvanti rat‍nāni mahauṣadhīś‍ca pṛthūpadiṣ‍ṭāṃ duduhurdharitrīm ॥</l>
</lg></b>
<p>atra dogdhṛsāhacaryācchaileṣvapi duduhuriti prayujyate । yathā vā—</p>
﻿
<pb n="349"/>
<b><lg>
<l>padepade kūbariṇaḥ śataṃśataṃ śataṃśataṃ mattagajān ratherathe ।</l>
<l>nyaveśayad vājiśataṃ gajegaje hayehaye kuntaśataṃ śatakratuḥ ॥ 86 ॥</l>
</lg></b>
<p>3. yatroktadharmasahacarito'pi dharmo lakṣyate sā <b>sahacaritalakṣaṇā</b> । yathā—</p>
<b><lg>
<l>'madhutṛṣatpiṅgāḥ payobindavaḥ' ॥ 87 ॥</l>
</lg></b>
<b><lg>
<l>'kanakaphalakasphārajaghanā' ॥ 88 ॥</l></lg></b> iti ।
<p>atra piṅgatvasphāratvasahakṛtāstadāśrayākārakāntyādayo' lakṣyante ।</p>
<p>4. 'annaṃ vai prāṇāḥ', 'āyurghṛtam' ityādiṣu svārthāvinābhūtanimittakāraṇārthāntara—
pratītihetu<b>rhetulakṣaṇā</b> । yathā— <b>'tvaṃ jīvitaṃ tvamasi me hṛdayaṃ dvitīyam'</b>
(urāca.3.26) iti । atra jīvitaśabdena hṛdayaśabdena ca jīvitacaitanyahetuḥ
priyatamocyate ।</p>
<p>5. 'indraḥ sthūṇā' 'mallikā pradīpā' ityādiṣu tadarthapratītihetuḥ <b>tādarthyalakṣaṇā</b> । yathā—</p>
<b><lg>
<l>ārūḍho malayācalaṃ jalanidheḥ pāraṃ paraṃ nāyaya—
nnaṇḍaṃ dṛp‍tanṛsiṃha siṃhalapaterūcchettumacchaṃ yaśaḥ ॥ 89 ॥</l></lg></b> iti ।
<p>atra daṇḍaśabdena daṇḍanāprahito loka ucyate ।</p>
<p>6. prasthaṃ khalu krośa ityādau parimāṇasādhanabhūtārthāntaraparatītihetuḥ <b>parimāṇalakṣaṇā</b> । yathā—</p>
<b><lg>
<l>yasmādanarghāṇi hṛtānyanūnaiḥ prasthairmuhurbhūribhirūcchikhāni ।</l>
<l>āḍhyādiva prāpaṇikādajastraṃ jagrāha rat‍nānyamitāni lokaḥ ॥ 90 ॥</l>
</lg></b>
<p>atra prasthaśabdena prasthaparimāṇasādhanaṃ mānabhāṇḍaṃ kāṣ‍ṭhādimayamucyate ।</p>
<p>(<b>2. lakṣitalakṣaṇā—6</b>)</p>
<p><b>lakṣitalakṣaṇāpi</b> ṣoḍhaiva— <b>rūḍhalakṣaṇā, pratīkalakṣaṇā, vivakṣitalakṣaṇā,
virūddhalakṣaṇā, tadanyalakṣaṇā, prakīrṇalakṣaṇā</b> ca । tāsu—</p>
<p>1. yasyāṃ yathākathaṃcid vyutpattyā lakṣitenābhidhānena rūḍhalakṣaṇa evārtho lakṣyate sā
<b>rūḍhalakṣaṇā</b> । rodaraś‍cakravāko dvirepho bhramara iti । yathā— (kusaṃ. 3.36)</p>
<b><lg>
<l>madhu dvirephaḥ kusumaikapātre papau prayāṃ svāmanuvartamānaḥ ॥ 91 ॥</l></lg></b> iti ।
<p>atra rodaratvaṃ dvirephatvaṃ ca kurare'pi sambhavati, na cātra rūḍhā lakṣaṇeti nāyaṃ lakṣyate ।</p>
<p>2. yatra pratīkenābhidhānaikadeśena samudāyo lakṣita eva lakṣyate, na yaḥ kaścit,
sā <b>pratīkalakṣaṇā</b> । yathā—</p>
<p><b>'bhīmo bhīmaparākramaḥ, 'sac‍cā api hoi aiadaṃsaṇaturīā'</b> । atra
﻿
<pb n="350"/>
sena—bhāmāśabdo bhīma—satyā śabdapratīkaśravaṇāt bhīmasenaḥ, satyabhāmā
ityabhidhānayoḥ pūrvalakṣitayorlakṣaṇayā lakṣyete । na hi bhavati jyeṣ‍ṭhāḥ jyeṣ‍ṭheti,
ārdrā vārdreti ।</p>
<p>3. yatra yathākathaṃcicchabdaprayoge vivakṣitameva lakṣyānusārato lakṣyate sā</p>
<b>vivakṣitalakṣaṇā</b> । yathā <b><lg><l>'manasijajaitrarathaṃ vilocanārdhaṃ ॥ 92 ॥</l></lg></b> (kirātā.10.52)
<b><lg><l>'cakitahariṇīhāniranetratribhāgaḥ' ॥ 93 ॥</l></lg></b> (?) iti ।
<p>atra nārdhaśabdasya tribhāgaśabdasya arthaḥ, kintu tābhyāmasamagrālokanaṃ lakṣyate ।
na hi bhavati netracaturbhāgo netraṣaḍ‍bhāgo veti ।</p>
<p>4. padaṃ kevalamanyasannidhervā yatrābhihitavirūddhaṃ lakṣitamevārthaṃ lakṣayati sā
<b>virūddhalakṣaṇā</b> । yathā—</p>
<p>'viṣ‍ṭirbhadrā', 'aṅgārako maṅgalaḥ', 'puṇyavatyahaṃ yasyāstvamevaṃvidhaḥ patirasi'
iti । atra bhadrāmaṅgalaśabdau puṇyavacchabdaśca abhadramaṅgalatve apuṇyavattvaṃ ca lakṣitameva
lakṣayanti । yathā vā <b>rat‍nāvalyāṃ</b> rājā vidūṣakamāha — 'mahābrāhmaṇastvamasi, ko'nya
evamṛcāmabhijña (rat‍nā. 2.6)' iti । atra mahābrāhmaṇa ityanena ṛcāmabhijña ityanena ca
vṛṣalādapyadhamatvaṃ vaidheyatvaṃ ca lakṣyate । yathā ca <b>mālatīmādhave</b> lavaṅgikā
madayantikāmabhidhatte— 'kahaṃ ṇāma ṇavabahūvīsaṃbheṇovāajāṇaaṃ laḍahaviaḍḍamahurabhāsaṇaṃ
arosaṇaṃ bhādaraṃ de bhattāraṃ samāsādia piasahī (ṇa) dummaṇaissadi' (kathaṃ nāma
navavadhūvistrambhaṇopāyābhijñaṃ laḍahavidagdhamadhurabhāṣaṇamaroṣaṇaṃ bhrātaraṃ te bhartāraṃ samāsādya priyasakhī
na durmanāyiṣyate ।) (māmā.7.0/1) atra navavadhūvistrambhaṇopāyajñatvādayastadvirūddhamarthaṃ
lakṣayanti । evamanye'pi yathā— (kāvyāda. 2.289)</p>
<b><lg>
<l>idamamlānamānāyā lag‍na stanataṭe tava ।</l>
<l>chādyatāmuttarīyeṇa navaṃ nakhapadaṃ sakhi ॥ 94 ॥</l>
</lg></b>
<b><lg>
<l>kuviāo pasaṇṇāo orūṇṇamuhīo vihasamāṇīo ।</l>
<l>jaha gahiā taha hiaaṃ haraṃti ucchaṇṇamahilāo ॥ 95 ॥</l>
</lg></b>
<b><lg>
<l>(kupitāḥ prasannā avaruditamukhyo vihasantyaḥ ।</l>
<l>yathā guhītāstathā hṛdayaṃ haranti utsannamahilāḥ ॥)</l></lg></b> (dra. 7.12)
<b><lg>
<l>vayaṃ tathā nāma yathāttha kiṃ vadāmyayaṃ tvakasmādvikalaḥ kathāntare ।</l>
<l>kadambagolākṛtimāśritaḥ kathaṃ viśuddhamugdhaḥ kulakanyakājanaḥ ॥ 96 ॥</l></lg></b> (māmā.7.0/1)

<pb n="351"/>
<p>eteṣvamlānamānaśabdena mānabhaṅgaḥ, utsannaśabdenānucchedāśīḥ,
viśuddhamugdhaśabdenāviśuddhiramaugdhyaṃ ca lakṣyate ।</p>
<p>5. yatrābhihitaśabdārthatiraskāreṇārthāntaraṃ lakṣyate sā <b>tadanyalakṣaṇā</b> । yathā—</p>
<b><lg>
<l>suvarṇapuṣpāṃ pṛthivīṃ cinvanti puruṣāstrayaḥ ।</l>
<l>śūraśca kṛtavidyaśca yaśca jānāti sevitum ॥ 97 ॥</l></lg></b> (mahābhārata 5.35.64)
<p>atra na suvarṇaśabdārtho, nāpi puṣpaśabdārthaḥ; kintu suvarṇaśabdena sarvapuruṣārthamūlaṃ
hiraṇyaṃ, puṣpaśabdena ca prasavārtho lakṣyate । tābhyāṃ ca lākṣitābhyāṃ vyavasāyināṃ
puruṣaviśeṣāṇāṃ vasumatī sarvān kāmān prasūta iti ।</p>
<p>6. uktābhyo'nyā <b>prakīrṇalakṣaṇā</b> । yathā— (raghu. 8.29)</p>
<b><lg>
<l>daśaraśmiśatopamadyutiṃ yaśasā dikṣu daśasvapi śrutam ।</l>
<l>daśapūrvarathaṃ yamākhyayā daśakaṇṭhāriguruṃ vidurbudhāḥ ॥ 98 ॥</l>
</lg></b>
<b><lg>
<l>hiraṇyapūrvaṃ kaśipuṃ pracakṣate ।</l> (māgha. 1. 42)
<l>turaṅgakāntāmukhahavyavāhajvāleva hitvā jalamullalāsa ॥ 99 ॥</l>
</lg></b>
<p>(māgha. 3.33) iti ।</p>
<p>anye punarlakṣitalakṣaṇāmanyathā vyācakṣate— <b>lakṣaṇayopacaritavṛttyā gauṇyā
arthena yatrārthāntaraṃ lakṣyate sā lakṣitalakṣaṇeti</b> । yathā— rathāvayavāyudhaḥ, paṅ‌ktirathaḥ
(raghu. 9.74), rathāṅganāmeti (raghu. 3.24); atra rathāvayavaśabdena cakraṃ lakṣyate, tena
tadākṛtiḥ tannāmā āyudhaviśeṣaḥ; paṅ‌ktirityanena daśākṣaraṃ chando lakṣyate, tena
daśaśabdaḥ, tābhyāṃ cāyudhasannidheścakrāyudhaḥ, daśarathaḥ iti devaviśeṣarājaviśeṣau lakṣyete ।
rathāṅgamityanena rathaikadeśo lakṣyate, tena cakraśabdaḥ, nāmetyanena paribhāṣaṇaṃ lakṣyārthaḥ;
tābhyāmanyonyasannidheścakravāka iti pakṣiviśeṣo lakṣyata iti । asyāśca prabandheṣu bhūyasā
prayogaḥ । tadyathā— (gāsa. 61)</p>
<b><lg>
<l>sūīvehe musalaṃ vicchuhamāṇeṇa daḍ‍ḍhaloeṇa ।</l>
<l>ek‍kaggāme vi pio imehiṃ/samehi acchīhi vi ṇa diṭṭho ॥ 100 ॥</l>
</lg></b>
<lg>
<l>(sucīvedhe musalaṃ vikṣipatā dagdhalokena ।</l>
<l>ekagrāme'pi priya ābhyām/samābhyām abhyāmapi na dṛṣ‍ṭaḥ ॥)</l>
</lg>
<p>atra sūcīvedhe musalapraveśo na sambhavati, janastu tamapi karotītyanena mukhyayā
lakṣitena tasyāsambhāvyamānārthavāditā lakṣyate । yathā—</p>

<pb n="352"/>
<b><lg>
<l>cuṃbijjai saahuttaṃ apavāhijjai sahassasaahuṃttaṃ ।</l>
<l>ramia puṇo vi ramijjai pie jaṇe ṇatthi puṇaruttaṃ ॥ 101 ॥1</l>
</lg></b>
<lg>
<l>(cumbyate śatakṛtvaḥ avarudhyate sahasraśatakṛtvaḥ ।</l>
<l>rantvā punarapi ramyate priye jane nāsti punaruktam ॥)</l>
</lg>
<p>atra punaruktaśabdo vyarthavāk punaḥprayogaviśeṣe nirūḍhaśaktiḥ, kriyā punaḥkaraṇa—
sāmānyaṃ lakṣayati vipakṣi(?) cumbanādi x x x karaṇaviśeṣavaiyarthyāya lakṣayati । evam—</p>
<b><lg>
<l>dūi tumaṃ via ṇiuṇā kakkasamahuāi jāṇase volluṃ ।</l>
<l>kaṃḍuiapaṃḍaraṃ jaha ṇa hoi taha taṃ kuṇijjāsu ॥ 102 ॥</l>
</lg></b>
<p>(gāsa. 281)</p>
<lg>
<l>(dūti tvameva nipuṇā karkaśamṛdukāni jānāsi vaktum ।</l>
<l>kaṇḍūyitapāṇḍuraṃ yathā na bhavita yathā taṃ kariṣyasi ॥)</l>
</lg>
<p>atra kaṇḍūyitapāṇḍaramityanena pāruṣyaṃ lakṣyate; tena tu snehakṣatiriti । api ca—</p>
<b><lg>
<l>gaaṇaṃ ca mattamehaṃ dhārāḻuḻiajjuṇāi a vaṇāi ।</l>
<l>ṇirahaṃkāramiaṃkā harati nīlāo via ṇisāo ॥ 103 ॥</l>
</lg></b>
<lg>
<l>(gaganaṃ ca mattameghaṃ dhārālulitārjunāni ca vanāni ।</l>
<l>nirahaṅkāramṛgāṅkā haranti nīlā api niśāḥ ॥)</l>
</lg>
<p>atra mattanirahaṅkāśabdāvanibhṛtatvaṃ nibhṛtatvaṃ ca lakṣayantau cetaneṣu rūḍhāvacetaneṣu
prayujyamānau tayorapi tathāvidhārthayogaṃ lakṣayataḥ । kiṃca— (gāsa.(ve) 969)</p>
<b><lg>
<l>aṇṇaṃ laḍahattaṇaaṃ aṇṇā ccia aṃgavaḍhḍhaṇacchāā ।</l>
<l>sāmā sāmaṇṇavaāvaissa reha ccia ṇa hoi ॥ 104 ॥</l>
</lg></b>
<lg>
<l>(anyallaḍahatvamanyaiva aṅgavarttanacchāyā ।</l>
<l>śyāmā sāmānyaprajāpate rekhaiva na bhavati ॥</l>
</lg>
<p>atra rekhāśabdena citrālekhyaṃ lakṣyate, tena ca viśiṣ‍ṭaṃ rūpanirmāṇamiti । aparam—</p>
<b><lg>
<l>agaṇiaṇaaṇāāsaṃ mārisaloijjaṃta gataṃ ko hosi maaṇassa(?)॥ 104 ॥</l>
</lg></b>
<p>(agaṇitanayanānāsaṃ māriṣa lokyamāna tvaṃ ko bhavasi madanasya ।)</p>
<p>atra madanasya (ko) bhavasītyanena tatsanābhitvaṃ lakṣyate, tena ca tadaupamyamiti । tathā—</p>
<!-- NOTES pg=352!-->
1. dhvanyāloke tūttarārdhapāṭha īdṛśaḥ — 'viramia puṇo ramijjai pie jaṇe ṇatthi' ।

<pb n="353"/>
<b><lg>
<l>pratīcchatyāśokīṃ kisalayaparāvṛttimadharaḥ
kapolaḥ pāṇḍutvādavatarati tālīpariṇatim ।</l>
<l>parimlānaprāyāmanuvadati dṛṣ‍ṭiḥ kamalinīṃ
navīnastanvaḍgayā manasijavikāro vijayate ॥ 106 ॥</l>
</lg></b>
<p>atra pratīcchatyavataratyanuvadatīti cetanadharmairacetane prayuktairupalakṣiteṣu
dhāraṇaprāp‍tyanu, kisalayaparāvṛttyā śvāsadhūsaratvaṃ lakṣyate, tenāpi tatsāmīpyādaśoka—
kisalayaupamyamiti; tālīpariṇatyā kamalinīparimlānatayā ca virahakārśyaṃ, tena ca
snehātireka iti । evam—(rat‍nā. 2.11)</p>
<b><lg>
<l>parimlānaṃ	pīnastanajaghanasaṅgādubhayata—
stanormadhyasyāntaḥ parimilanamaprāpya haritam ।</l>
<l>idaṃ vyastanyāsaṃ ślathabhujalatākṣepavalanaiḥ
kṛśāṅgyā: santāpaṃ vadati bisinīpatraśayanam ॥ 107 ॥</l>
</lg></b>
<p>atra vadatītyanenopacāravṛttyā jñāpayatīti, parimlānamityādibhistaddharmaistasyāḥ
tanusanniveśacārutvotkarṣo lakṣyate । api ca—</p>
<b><lg>
<l>nirmālyaṃ nayanaśripaḥ kuvalayaṃ vaktrasya dāsaḥ śaśī ।</l> (bārā. 1.40)
<l>kandarpasya dhanurlatā kimaparaṃ dvāri bhruvordhāryate ॥ 108 ॥</l> iti ॥
</lg></b>
<p>atra nirmālyadāsaśabdabhyāmupacāravṛttyā hīnatvena lakṣitena nayanavaktrayorupamotkarṣo
lakṣyate । kandarpadhanurlatāyāstu dvārapraveśakṣaṇopalakṣaṇena hīnatvena tayorapi sutarāṃ brūte ।
kiṃca— (visa. 2.14)</p>
<b><lg>
<l>yat tālīdalapākapāṇḍu vadanaṃ yad durdinaṃ netrayo—
ryaccānartitakelipaṅkajadalaṃ śvāsāḥ prasarpanti ca । 109 ।</l>
</lg></b>
<p>atra durdinaṃ netrayorityatra durdinaśabdaḥ vṛṣ‍ṭimeghāhataśobhe'hni rūḍhābhidhānaśakti—
rnetrayorasambhāvyamānatvena svārthāvinābhūtaṃ payaḥpravāhaṃ lakṣayannaśrupravāhaṃ lakṣayati ।</p>
<p>anyacca— (mahābhārata 1.119.6)</p>
<b><lg>
<l>atikrāntasukhāḥ kāla pratyupasthitadāruṇāḥ ।</l>
<l>śaśvat pāpīyadivasāḥ pṛthivī gatayauvanā ॥ 110 ॥</l>
</lg></b>
<p>atrātikrāntasukhatvādi cetanadharmairacetaneṣu kālādiṣvāropitairateṣu tadasambhavena</p>

<pb n="354"/>
<p>tadavinābhūtāstadgatā; prāṇyādayo lakṣyante । tena vak‍tṛnirveda iti ।</p>
<p>aparaṃ ca—</p>
<b><lg>
<l>'idamandhaṃ tamaḥ kṛtsnaṃ jāyeta bhuvanatrayam ॥ 111 ॥'</l></lg></b> (kāvyada. 1.4)
<b><lg>
<l>'niḥśvāsāndha ivādarśaścandramā na prakāśate ॥ 112 ॥'</l></lg></b> (rāmā. 3.16.13)
<p>atra yathā andhe rūpaviśeṣābhivyaktirna sambhāvyate evaṃ tamasyapi; yatra nīrandhre
rūpaviśeṣābhivyakterasambhavastadandhaṃ tama ityucyate; tathā yathāndho rūpagrahaṇāsamarthaḥ,
evam ādarśo'pi । yo rūpagrahaṇāsamarthaḥ so'ndha ityucyate; tatropacaritavṛttau yo'ndhavanna
paśyati sa evāndha ityucyate । iha yatra kiṃcinna dṛśyate tatrāpi andhaśabdo
lakṣitalakṣaṇayā pravartata iti ।</p>
<p>evamanyadapi yathā—</p>
<b><lg>
<l>'svalpairasāvapi na dahyata eva kāṣ‍ṭhaiḥ ॥ 113 ॥'</l>
</lg></b>
<b><lg>
<l>'vaassa tumaṃ pi thevacaṃdaṇaraseṇa samasasijjasi ॥ 114 ॥'</l>
</lg></b>
<p>(vayasya tvamapi stokacandanarasena samāś‍vasihi ।)</p>
<p>atra pūrvasmin yathāśrutārtho varṇanīye'sambhavan yathā <b>vikramāditya</b>stathāyamāpi
mahāpuruṣaviśeṣa iti lakṣayati । tena ca svalpairvacobhiranākhyeyaṃ māhātmyādiguṇa—
goravamubhayorapi lakṣayati । uttaratra tu sa evārtho viruddhalakṣaṇayā vaiparītyenākhyāyata
ityevamayamananto lakṣitalakṣaṇāvyāpāraḥ prabandheṣu lakṣaṇīyaḥ । yathā— (dra. sa.ka. pṛ. 185)</p>
<b><lg>
<l>ekkiṃhiṃ acchihiṃ sāvaṇu aṇṇahiṃ bhaddavau ।</l>
<l>māhau mahialamatthari gaṃḍatthala sarau ॥ 114 ॥</l>
</lg></b>
<b><lg>
<l>aṃgahiṃ gimha suhacchii tilavaṇa maggasiru ।</l>
<l>muddhihiṃ muhapaṅkaasari āvāsiu sisiru ॥ 116 ॥</l>
</lg></b>
<lg>
<l>(ekasminnakṣṇi śrāvaṇo'nyasmin bhādrapado ।</l>
<l>māghaḥ mahītalasrastare gaṇḍasthale śarat ॥</l>
</lg>
<lg>
<l>aṅge grīṣmaḥ sukhāsikā tilavane mārgaśīrṣaḥ ।</l>
<l>mugdhāyā mukhapaṅkajasarasi āvāsitaḥ śiśiraḥ ॥)</l>
</lg>
<b><lg>
<l>nīhārajālamalinaḥ punaruktasāndrāḥ kurvan vadhūjanavilocanapakṣmamālāḥ ।</l>
<l>kṣuṇṇaḥ kṣaṇaṃ yadubalairdivamātitāṃsuḥ pāṃsurdiśāṃmukhamatutthayadutthito'dreḥ ॥ 117 ॥</l>
</lg></b>
<p>(māgha. 4.11)</p>

<pb n="355"/>
<p><b>(<emph>2. vivakṣā</emph>)</b></p>
<p><b>śabdeṣvarthadānābhiprāyo vivakṣā ।</b></p>
<p>yadāha— 'vakturvivakṣitapūrvikā śabdapravṛttiḥ' iti ।</p>
<p>tridhā hi vāṅ‍mayam <b>apauruṣeyam, ārṣaṃ, pauruṣeyaṃ</b> ca । tatra—</p>
<p>śabdapradhānam <b>apauruṣeyaṃ</b> mantro brāhmaṇaṃ ca । tatra vakturabhāvād vivakṣā nopapadyate ।
arthapradhānam <b>ārṣaṃ</b>, smṛtiritihāsaśca । tatra vivakṣāmātraṃ pravartate—(urāca. 1.10)</p>
<b><lg>
<l>laukikānāṃ hi sādhūnāṃ vāgarthamanuvartate ।</l>
<l>ṛṣīṇāṃ punarādyānāṃ vācamartho'nuvartate ॥ 118 ॥</l></lg></b> iti ।
<p>(etadubhaya—)pradhānam1 । (śāstrakāvyādi)<b>pauruṣeyam</b> ।</p>
<p>(tac)ca tadubhayamapyabhiniviṣ‍ṭabuddhīnāṃ viśiṣ‍ṭavivakṣābhyo jāyate । tadyathā—
'vivakṣātaḥ kārakāṇi bhavanti' । akṣān dīvyati akṣairdīvyati akṣeṣu dīvyata(ti) iti,
valāhako vidyotate, valāhakasya vidyotata iti । (vāpa. 3.7.2)</p>
<b><lg>
<l>śaktimātrāsamūhasya viśvasyānekadharmaṇaḥ ।</l>
<l>sarvadā sarvathābhāvāt kvacit kiñcid vivakṣyate ॥ 119 ॥</l>
</lg></b>
<p><b>kārakeṣvapyakārakavivakṣā</b> yathā— mātuḥ smarati, sarpiṣo jānīte, na
māṣāṇāmaśnīyāt ।</p>
<p><b>'naite sukhasya jānanti ye na vatsyanti nandane' ॥ 120 ॥</b> iti ।</p>
<p>atra karmādiṣu śeṣatvena vivakṣiteṣu sambandhamātre ṣaṣ‍ṭhī, na karmakaraṇakartṛṣvapi
kārakavibhaktiriti ।</p>
<p><b>akārakeṣu kārakavivakṣā</b> yathā— 'bhavati pacati, bhavati pakṣyati,
bhavatyapākṣīt, asti gacchamo vayamiti । tathā smarasi kaśmīreṣu vatsyāmaḥ, ehi
manye na yāsyasi, paśya mṛgo dhāvati, iha paśyāmaḥ । karmaṇi dvivacana—
bahuvacanānyudāhriyanta iti ।</p>
<p><b>kriyāyāmapi kārakavivakṣā</b> yathā— 'corasya rujati, corasyāmayati, coraṃ
jvarayati, coraṃ saṃtāpayatī'ti । atra 'rujārthānāṃ bhāvavacanānāmajvarisantāpyoḥ
(2.3.54)' iti bhāvasyaiva kartṛtvam ।</p>
<!-- NOTES pg=355!-->
<p>1. atra rāghavaḥ '(ubhaya)pradhānaṃ pauruṣeyaṃ ca (kāvyaṃ śāstraṃ ca)।' iti pūrayate । itihāsastu tyakta eva
sthito'tra saṃpūrṇe'pi sandarbhe ।</p>

<pb n="356"/>
<p><b>akriyāvivakṣā</b> yathā— 'nīlati vanam, śvetate prāsādaḥ;</p>
<p><b>viṣavṛkṣo'pi saṃvardhya svayaṃ chettumasāmpratam ॥ 121 ॥</b> (kusaṃ. 2. 55)। iti ।</p>
<p><b>kriyāyāṃ kriyāntaravivakṣā</b> yathā— eṣitumicchati, kamituṃ kāmayate, bhavedapi
bhavet, syādapi syāditi ।</p>
<p><b>kārake'pi kriyāvivakṣā</b> yathā—'draṣṭuṃ cakṣuḥ, yoddhuṃ dhanuḥ, gantumanāḥ, gantukāma'
iti । atra kriyāyāṃ kriyārthāyāmupapade tumun bhāva uktaḥ । sa cakṣurādīnāṃ
kriyāvivakṣāmantareṇa । na sidhyatīti ।</p>
<p><b>asambandhe sambandhavivakṣā</b> yathā—(māgha. 3. 74)</p>
<b><lg>
<l>soṭāpamurvīmaniśaṃ nadanto yaiḥ plāvayiṣyanti samantato'mī ।</l>
<l>tānyekadeśānnibhṛtaṃ payodherambhāṃsi meghān pibato dadarśa ॥ 122 ॥</l>
</lg></b>
<p><b>acetaneṣu caitanyavivakṣā</b> yathā—nadīkūlaṃ pipatiṣati, aś‍mā luluṭhiṣate ।</p>
<p><b>(cetane acaitanya)—vivakṣā</b> yathā—aśvārohaḥ pipatiṣati ।</p>
<p><b>pradhāne guṇavivakṣā</b> yathā— balākāyāḥ śauk‍lyam, kākasya kārṣṇyamiti ।</p>
<p><b>guṇe pradhānavivakṣā</b> yathā— 'madhuro rasa āpyāyayati, amlo dīpayatīti ।</p>
<p><b>avayave samudāyāvivakṣā</b> yathā— grāmo dagdhaḥ, paṭo dagdhaḥ, akṣṇā kāṇaḥ, pādena
khañja iti ।</p>
<p><b>samudāye avayavavivakṣā</b> yathā—'dordaṇḍacaṇḍimamātrāropaṇīye dhanuṣi sati
padātilave lakṣmaṇena prabhurāryaḥ', 'māmapi tasyaiva sugṛhītanāmno devasya bhṛtyaparamāṇuṃ
vikukṣināmānamavadhārayatu bhavatī' iti ।</p>
<p><b>abhede bhedavivakṣā</b> yathā— parud bhavān paṭurāsīt paṭutara aiṣamaḥ anya evāsi
sampannaḥ, rāhoḥ śiraḥ, śilāputrakasya śarīram iti ।</p>
<p><b>bhede'pyabhedavivakṣā</b> yathā— tāneva śālīnaśnīmo ye madhurāyām, tāneva
śāṭakānācchādayāmo ye pāṭaliputra iti ।</p>
<p><b>asato vivakṣā</b> yathā— samudraḥ kuṇḍikā, vindhyo vardhitakamiti ।</p>
<p><b>sato'pyavivakṣā</b> yathā— anudarā kanyā, alomikā eḍakā iti ।</p>
<p><b>sadasatorvivakṣā</b> yathā— tadidamapameghodayaṃ varṣaṃ, socch‌vāsaṃ maraṇam iti ।</p>
<p><b>sadasatoravivakṣā</b> yathā— 'śailādhirājatanayā na yayau na tasthau' iti । (kusaṃ.5. 85)</p>

<pb n="357"/>
<p><b>stutyā nindāvivakṣā</b> yathā—</p>
<b><lg>
<l>guṇānāmeva daurātmyād dhuri dhuryo niyujyate ।</l>
<l>asañjātakiṇaskandhaḥ sukhaṃ svapiti gaurgaliḥ ॥ 123 ॥</l>
</lg></b>
<p><b>nindayā stutivivakṣā</b> yathā—(kāvyāda. 2.271)</p>
<b><lg>
<l>capalo nirdayaścāsau janaḥ kiṃ tena me sakhi !</l>
<l>āgaḥpramārjanāyaiva cāṭavo yena śikṣitāḥ ॥ 124 ॥</l>
</lg></b>
<p><b>vidhinā niṣedhavivakṣā</b> yathā—(kāvyāda. 2.141)</p>
<b><lg>
<l>gaccha gacchasi cet kānta ! panthānaḥ santu te śivāḥ ।</l>
<l>mamāpi janma tatraiva bhūyād yatra gato bhavān ॥ 125 ॥</l>
</lg></b>
<p><b>niṣedhena vidhivivakṣā</b> yathā—</p>
<b><lg>
<l>mā gaccha pramadāpriya priyaśatairbhūyastvamuktau mayā
bālā prāṅgaṇamāgatena bhavatā prāpnotyavasthāntaram ।</l>
<l>kiṃ cāsyāḥ kucabhārapīḍanaparairyatnaprabandhairapi
truṭyatkañcukajālakairanudinaṃ nissūtramasmadgṛham ॥ 126 ॥</l>
</lg></b>
<p>evamiyamanekadhā vivakṣā viprathate । tadeṣa laukikavādaḥ—(dhvanyā. 3.43)</p>
<b><lg>
<l>asminnapāre saṃsāre kavirekaḥ prajāpatiḥ ।</l>
<l>yathāsmai rocate viśvaṃ tathedaṃ parivartate ॥ 127 ॥</l>
</lg></b>
<p>api ca—(gauḍavaho 66)</p>
<b><lg>
<l>
ṭhiamaṭṭhiaṃ va dīsai aṭhiaṃ pi jahaṭhṭhiaṃ/pariṭhṭhiaṃ va paḍihāi ।</l>
<l>jahasaṃṭhiaṃ ca dīsai sukaīṇa imāo payaīo ॥ 128 ॥</l>
</lg></b>
<lg>
<l>(sthitamasthitamiva dṛśyate asthitamapi yathāsthitamiva/pariṣṭhitamiva pratibhāti ।</l>
<l>yathāsaṃsthitamiva dṛśyate sukavīnāmimāḥ padavyaḥ/prakṛtayaḥ॥)</l>
</lg>
<p>kiṃca—</p>
<b><lg>
<l>kvacit svalpe'pyarthe pracuravacanaireva racanā
k‍vacid vastu sphāraṃ katipayapadairarpitarasam ।</l>
<l>yathāvācyaṃ śabdāḥ k‍vacidapi tulāyāmiva dhṛtā—
stribhiḥ kalpairevaṃ kavivṛṣabhasandarbhaniyamaḥ ॥ 129 ॥</l>
</lg></b>

<pb n="358"/>
<p><b>vivikṣā</b> lokavyavahāre kāvyavyavahāre ca sumatibhirunnīyamānā tridhā vikhyāyate
<b>kāk‍vādivyaṅgyā, prakaraṇādivyaṅgyā, abhinayādivyaṅgyā</b> ca । tatra—</p>
<p><b>(1. kākvādivyaṅgyā —3)</b></p>
<p><b>kākuḥ, svaro, viccheda iti kākvādayaḥ । teṣu—
(kākuḥ) bhinnakaṇṭhadhvanirdhīraiḥ kākurityabhidhīyate ॥ 130 ॥</b></p>
<p>sā tridhā— <b>1. niyatapratibandhā, 2. aniyatapratibandhā, 3. apratibandhā</b> ca । tāsu—</p>
<p><b>(1) niyatapratibandhā</b> dvidhā— sākāṅkṣā, nirākāṅkṣā ca ।</p>
<p>tayorvākyāntarāpekṣiṇī <b>sākāṅkṣā ।</b></p>
<p>sā tridhā— <b>ākṣepagarbhā, praś‍nagarbhā, vitarkagarbhā</b> ca ।</p>
<p>vākyāntarabhāvinī <b>nirākāṅkṣā ।</b></p>
<p>sāpi tridhā— <b>vidhirūpā, uttararūpā, nirṇayarūpā</b> ca ।</p>
<p>tadeva vāk‍yaṃ kākuviśeṣeṇa sākāṅkṣaṃ, tadeva kāk‍vantareṇa nirākāṅkṣam । tatra—</p>
<p><b>(sākāṅkṣā, nirākāṅkṣā)</b></p>
<p><b>ākṣepagarbhā</b> yathā—</p>
<b><lg>
<l>yadi me vallabhā dūtī tadāhamapi vallabhā ।</l>
<l>yadi tasyāḥ priyā vācastanmamāpi priyapriyāḥ ॥ 131 ॥</l>
</lg></b>
<p>iyameva nirdeṣṭurvidhirūpā ।</p>
<p><b>praś‍nagarbhā</b> yathā—</p>
<b><lg>
<l>gataḥ sa kālo yatrāsīnmuktānāṃ janma valliṣu ।</l>
<l>vartante sāmprataṃ tāsāṃ hetavaḥ śuktisampuṭāḥ ॥ 132 ॥</l>
</lg></b>
<p>iyamevopadeṣṭuruttararūpā ।</p>
<p><b>vitarkagarbhā</b> yathā—(vikramo. 4.1)</p>
<b><lg>
<l>navajaladharaḥ sannaddho'yaṃ na duṣṭaniśācaraḥ
suradhanuridaṃ dūrākṛṣṭaṃ na nāma śarāsanam ।</l>
<l>ayamapi paṭurdhārāsāro na bāṇaparamparā
kanakanikaṣasnigdhā vidyut priyā mama norvaśī ॥ 133 ॥</l>
</lg></b>
<p>iyamevopadeṣṭu<b>rnirṇayarūpā</b> ।</p>

<pb n="359"/>
<p>evamanyā api—(vikramo. 4. 27)</p>
<b><lg>
<l>sarvakṣatibhṛtāṃ nātha dṛṣṭāṃ sarvāṅgasundarī ।</l>
<l>rāmā ramye vanānte'sminmayā virahitā tvayā ॥ 134 ॥</l>
</lg></b>
<p>ityādayo draṣṭavyāḥ ।</p>
<p>tā imāstistro'pi <b>niyatapratibandhāḥ ।</b></p>
<p><b>(2) aniyatapratibandhāḥ</b> punaranantāḥ । tāsu —</p>
<p><b>abhyupagamānunayakāku</b>ryathā— (vesaṃ. 1.11)</p>
<b><lg>
<l>yuṣmacchāsanalaṅghanāmbhasi mayā magnena nāma sthitaṃ
prāp‍tā nāma vigarhaṇā sthitimatāṃ madhye'nujānāmapi ।</l>
<l>krodhollāsitaśoṇitāruṇagadasyocchindatakauravā—
nadyaikaṃ divasaṃ mamāsi na gururnāhaṃ vidheyastava ॥ 135 ॥</l>
</lg></b>
<p><b>abhyanujñopahāsakāku</b>ryathā— (vesaṃ. 1.14)</p>
<b><lg>
<l>mathnāmi kauravaśataṃ samare na kopād ?</l>
<l>duśśāsanasya rudhiraṃ na pibāmyurastaḥ?</l>
<l>sañcurṇayāmi gadayā na suyodhanorū?</l>
<l>sandhiṃ karotu bhavatāṃ nṛpatiḥ paṇena ॥ 136 ॥</l>
</lg></b>
<p><b>viṣānnā</b>(amarṣā?)<b>dyākṣepakāku</b>ryathā— (vesaṃ 1. 7)</p>
<b><lg>
<l>lākṣāgṛhānalaviṣānnasabhāpraveśaiḥ
prāṇeṣu vittanicayeṣu ca naḥ prahṛtya ।</l>
<l>ākṛṣṭapāṇḍavavadhūparidhānakeśāḥ
svasthā bhavantu mayi jīvati dhārtarāṣṭrāḥ ॥ 137 ॥</l>
</lg></b>
<p>evamanyā api— (rudraṭa. 2.17)</p>
<b><lg>
<l>śalyamapi skhaladantaḥ soḍhuṃ śak‍yeta hālahaladigdham ।</l>
<l>dhīrairna punarakāraṇakupitakhalālīkadurvacanam ॥ 138 ॥</l>
</lg></b>
<p>ityādayo draṣṭavyāḥ ।</p>
<p><b>(3) apratibandhā</b> tu ekaguṇā, dviguṇā, triguṇā (caturguṇā) ca । tatra—</p>
<p><b>ekaguṇā</b> yathā—</p>

<pb n="360"/>
<b><lg>
<l>bhrukuṭirāracitā, gatamagrato hṛtamathānanamuktamasādhu vā ।</l>
<l>iyamapi prabhutā kriyate balādakupito'pi hi yat kupito janaḥ ॥ 139 ॥</l>
</lg></b>
<p><b>dviguṇā</b> yathā—</p>
<b><lg>
<l>kiṃkirātena yaccakre samākṛṣya śilīmukhān ।</l>
<l>śilīmukhān samākṛṣya kiṃ kirātaḥ karoti tat ॥ 140 ॥</l>
</lg></b>
<p><b>triguṇā</b> yathā—</p>
<b><lg>
<l>seyaṃ paś‍yati, no kuraṅgakavadhūstrasteyamud‌vīkṣate</l>
<l>tasyāḥ pāṇirayaṃ, na mārutacalaḥ patrākṛtiḥ pallavaḥ ।</l>
<l>tāraṃ roditi saiva naiṣa marutā veṇuḥ samāpūryate
seyaṃ māmabhibhāṣate priyatamā, no kokilaḥ kūjati ॥ 141 ॥</l>
</lg></b>
<p><b>caturguṇā</b> khalvapi yathā— (kirātā. 9.39, 40)</p>
<b><lg>
<l>ucyatāṃ sa vacanīyamaśeṣaṃ neśvare paruṣatā sakhi sādhvī ।</l>
<l>ānayainamanunīya kathaṃ vā vipriyāṇi janayannanuneyaḥ ॥ 142 ॥</l>
</lg></b>
<b><lg>
<l>kiṃ gatena na hi yuktamupaituṃ kaḥ priye subhagamānini mānaḥ ।</l>
<l>yoṣitāmiti kathāsu sametaiḥ kāmibhirbahurasā dhṛtirūhe ॥ 143 ॥</l>
</lg></b>
<b><lg>
<l>sakhyā vā nāyikāyā vā sakhīnāyakayoratha ।</l>
<l>bhūyasīnāṃ sakhīnāṃ vā vāci kākuriha sthitā ॥ 144 ॥</l></lg></b> (kā.mī. pṛ.12)
<p>evamanyā api ko'hamityādayo draṣṭavyāḥ ।</p>
<p><b>(svarāḥ)</b></p>
<p><b>svarāstridhā — 1. plutādayaḥ, 2. udāttādayaḥ 3. pragṛhyādayaśca ।</b> teṣu —</p>
<p><b>(1) plutādayo</b> yathā—</p>
<b><lg>
<l>subhru ! tvaṃ kupitetyapāstamaśanaṃ tyaktā kathā yoṣitāṃ
dūrādeva mayojjhitāḥ surabhayaḥ straggandhadhūpādayaḥ ।</l>
<l>kopaṃ rāgiṇi muñca mayyupanate dṛṣṭe prasīdādhunā
satyaṃ tvad‌virahād bhavanti dayite ! sarvā mamāndhā diśaḥ ॥ 145 ॥</l>
</lg></b>
<p>tadetatpriyatamāprasādanaparamapi vākyaṃ dṛṣṭe ityatra sambuddhau plutasvarakaraṇā—
dutkupitadṛṣṭiprasādanaparaṃ sampadyate । ādigrahaṇena hnasvadīrghānunāsikāḥ saṅgṛhyante । tatra</p>

<pb n="361"/>
<p><b>hrasvasvarakaraṇādarthabhedo</b> yathā— aśvavaditi (aśvāvati iti) sambodhanaṃ pratīyate ।</p>
<p><b>dīrghakaraṇādarthabhedo</b> yathā— viśvāmitro viśvānara iti ṛṣiḥ, saṃjñā ca pratīyate ।</p>
<p><b>anunāsikakaraṇādarthabhedo</b> yathā— 'gambhīraām̐ apaḥ atra' (gabhīra ām̐ ugraputre; abhra
ām̐ apaḥ) (ṛve. 8.67.11, 5.48.1); 'āṅo'nunāsikaś‍chandasi' (6.1.126) iti
īṣadādirthaḥ pratīyate ।</p>
<p>na sthāṇudinaṃ (ananunāsikaṃ ?) yathā— (urāca. 2.31)</p>
<b><lg>
<l>ā jñātaṃ sa jaṭāyureṣa jarasā kliṣṭo vadhaṃ vāñchati ॥ 146 ॥</l>
</lg></b>
<p><b>2. udāttādayo</b> yathā— kalo ravo'syeti kalaravaḥ, ekaḥ putro'syetyekaputra iti ।
samāse bahuvrīhisvaro bhavati, sa ca pūrvapadasyāvantodāttaḥ । kalaścāsau ravaśca, ekaścāsau
putraśceti samāse karmadhārayasvaro bhavati । sa ca 'samāsasya' (6.1.223) iti
samāsasyāntodātto bhavati । tābhyāṃ cānyapadārtha uttarapadārthaśca pratīyate । taduktam—</p>
<b><lg>
<l>saṃśayāya dadhatoḥ sarūpatāṃ dūrabhinnaphalayoḥ kriyāṃ prati ।</l>
<l>śabdaśāsanavidaḥ samāsayorvigrahaṃ vyavasasuḥ svareṇa te ॥ 147 ॥</l>
</lg></b>
<p>(māgha. 14.24)</p>
<p>ādigrahaṇenānudāttasvaritaikaśrutayaḥ saṅgṛhyante । tatra —</p>
<p><b>anudāttādarthabhedo</b> yathā— pūrvoktayorevodāharaṇayoranyapadārthaḥ pratīyate, nottarapadārtha iti ।</p>
<p><b>svaritādarthabhedo</b> yathā— bhrātṛvya iti bhrāturapatyaṃ pratīyate, na sapat‍naḥ ।</p>
<p><b>ekaśruterarthabhedo</b> yathā— āgaccha bho māṇavaka devadatta3 (mabhā. 1.20.33)</p>
<p>'ag‍nirmūrdhā divaḥ kakutpatiḥ pṛthivyā ayam apāṃ retāṃsi jinvato3m ॥' (ṛve. 8.44.
16, kāśikā 1.2.34)1 yatraikaśruteḥ yathā X X X dūrādāhvānamajñaka yathā— X X X
sandhīyate X X X tatsvaro'pi tātsthyāt pragṛhya ityucyate; tato'rthabhedo yathā— 'ālī
āgacchāmi tām itaḥ' iti sakhībhyāmivāgantavyam ityarthaḥ pratīyate, nāgantūnāṃ
paṅktirasmād iti ।</p>
<p>ādigrahaṇena sandheyasaṃvṛtā saṃgṛhyante । tatra —</p>
<p><b>sandheyādarthabhedo</b> yathā— āṅgirasa iti;</p>
<!-- NOTES pg=361!-->
1. itaḥ param āṅgirasa ityantaṃ bhāgaṃ rāghavo yathā tathā vyākṛtya śrānto'sphuṭārtha eṣa iti manvāno
virarāma ।

<pb n="362"/>
<p>(<b>vicchedaḥ</b>)</p>
<p>vicchedastridhā— <b>1. padavicchedo, 2. vākyavicchedo, 3. yativicchedaśca</b> । teṣu—</p>
<p>(<b>1</b>) <b>padavicchedaḥ</b> caturdhā— <b>śṛṅkhalā, bhaṅgaḥ, parivartakaḥ, cūrṇakam iti</b> । teṣu—</p>
<p><b>śṛṅkhalā</b> yathā— 'kāntāratarutalāsitamṛgayuvaracitāntarā haratyaṭavī' iti । atra
yadā kāntāraḥ tarutalaḥ āntarā iti padacchedastadā priyā—sambhoga—maṇita—
harṣita—vyādhapradhāna—vyāp‍tamadhyā iti । seyaṃ śṛṅkhalevānyonyasaṅkalācchṛṅkhalā ।</p>
<p><b>bhaṅgo</b> yathā— jāya X X X X vākyaṃ nindārthaṃ kriyate seyaṃ padadvaidhībhāvo bhaṅgaḥ ।</p>
<p><b>parivartako</b> yathā— 'kalikāmadhugarhaṇā' ityavikṛtameva vicchidyate, (tadā)
kuṭa‌malamakaranda— niṣyandetyarthapratītiḥ; yadā tu kilakāmadhuk arhaṇeti tadā pūjanaiva
kalikāle kāmadhenuriti; so'yaṃ gakārakakārayoḥ parivartane parivartakaḥ ।</p>
<p><b>cūrṇakaṃ</b> yathā— 'paś‍yaṃ salilaṃ payodherdūrasamunmuktaśuktimīnāṅkāntam'; matsyānāṃ
vallabhaṃ payodherjalamavalokayetyarthaḥ; yadā tu dūrasam unmuktaśuktimīnāṅkāntamiti, tadā
duḥkhena rasanīyaṃ udvāntamauktikādhāraṃ matsyacihnitaparyantaṃ jalamavalokayeti । atra
śuktītyasya saṃyogākṣarasya dūrasamityatra rephasya ca cūrṇanimittaṃ cūrṇakam ।</p>
<p>(<b>2</b>) <b>vāk‍yavicchedo</b>'pi caturdhā— <b>vāk‍yasambhedo, vāk‍yānyathātvaṃ, vāk‍yāsamāp‍tiḥ,
vāk‍yānuc‍cāraṇam</b> iti; teṣu—</p>
<p><b>1. vākyasambhedo</b> yathā—</p>
<b><lg>
<l>diṅ‌mātaṅgaghaṭāvibhaktacaturāghāṭā mahī sādhyate
siddhā sāpi vadanta eva hi vayaṃ romāñcitāḥ paś‍ta ।</l>
<l>viprāya pratipādyate kimaparaṃ rāmāya tasmai namo
yasmādāvirabhūt kathād‍bhutamidaṃ yatraiva cāstaṃ gatam ॥ 148 ॥</l>
</lg></b>
<p>atra vadanta eva hi vayaṃ romāñcitāḥ paś‍yateti vāk‍yasambhedo vakturbhāvakatvena
guṇaviśeṣavijñānātiśayaprakāśanaṃ pratipādayati ।</p>
<p><b>2. vākyānyathātvaṃ</b> yathā— (vesaṃ. 2.5)</p>
<b><lg>
<l>sahabhṛtyagaṇaṃ sabāndhavaṃ sahamitraṃ sabalaṃ sahānugam ।</l>
<l>svabalena nihanti saṃyuge nacirātpāṇḍusutaḥ suyodhanam ॥ 149 ॥</l>
</lg></b>
<p>atra pāṇḍusutaṃ suyojhana iti vaktavye pāṇḍusutaḥ suyojhanamiti

<pb n="363"/>
bhānumatīvirahavaimanasyaprayuktasya suyodhanavākyasyānyathātvamanucyamānaṃ bhāvino'rthasya
tathātvamavabodhayati ।</p>
<p><b>3. vākyāsamāp‍ti</b>ryathā— (urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ
tvaṃ kaumudī nayanayoramṛtaṃ tvamaṅge ।</l>
<l>ityādibhiḥ priyaśatairanudhya mugdhāṃ
tāmeva śāntamathavā kimataḥ pareṇā ॥</l>
</lg></b>
<p>atra 'śāntamathavā kimataḥpareṇe'ti vāsantīvākyāsamāptiḥ 'suhṛdviṣaye nāmaṅgalaṃ
vaktavyami'—ti pratipādayati ।</p>
<p><b>4. vākyānuc‍cāraṇaṃ</b> yathā—</p>
<b><lg>
<l>akṣudrā'rikṛtā'bhimanyu—nidhana—prodbhūta—tīvra—krudhaḥ
kīrṇā bāṣpakaṇaiḥ patanti dhanuṣi vrīḍājaḍā dṛṣṭayaḥ ।</l>
<l>pārthasyā'kṛta—śātrava—pratikṛterantaśśucā muhyato
hā vatseti giraḥ sphuranti na punarniryānti kaṇṭhād bahiḥ ॥ 151 ॥</l>
</lg></b>
<p>atra hā vatseti vākyānuc‍cāraṇamakṛtaśatrupratikriyāṇāṃ mahātmanāmanucitaṃ
paridevanamiti jñāpayati ।</p>
<p>(<b>3. yativicchedaḥ</b>)</p>
<p>virāmo yatiḥ । sa caturdhā— <b>pade, pāde, ardhe, sthāne</b> ca ।</p>
<p>tasyānyathākaraṇaṃ <b>yativicchedaḥ ।</b></p>
<p>1. tatra <b>pade</b> yathā—</p>
<b><lg>
<l>sampado jalataraṅgavilolā yauvanaṃ tricaturāṇi dināni ।</l>
<l>śāradābhradalacañcalamāyuḥ, kiṃ dhanaiḥ, parahitāni vidadhvam ॥ 152 ॥</l>
</lg></b>
<p>atra kiṃ dhanairiti padayatau nyāyyo'rthaḥ pratīyate, tasyānyathākaraṇaṃ kimityatraiva
vicchedaḥ; tena ca kimiti dhanaiḥ parahitāni vidadhvamityanyāyyaḥ ।</p>
<p>2. <b>pāde</b> yathā—</p>
<b><lg>
<l>purāṇaṃ mānavo dharmaḥ sāṅgo vedaścikitsitam ।</l>
<l>ājñāsiddhāni catvāri na hantavyāni hetubhiḥ ॥ 153 ॥</l></lg></b> (manu. 12.110)
<p>atra yadā pāde pāde yatistadā nyāyyo'rthaḥ pratīyate; yadā tvājñāsiddhāni
catvāri neti pādamatikramya tadā anyāyya iti ।</p>

<pb n="364"/>
<p><b>3. ardhe</b> yathā—(kirātā. 9.39)</p>
<b><lg>
<l>ucyatāṃ sa vacanīyamaśeṣaṃ neśvare paruṣatā sakhi ! sādhvī ।</l>
<l>ānayainamanunīya kathaṃ vā vipriyāṇi janayannanuneyaḥ ॥ 154 ॥</l>
</lg></b>
<p>atra yadārdhe yatistadaikasyā evedaṃ vākyamityanyo'rthaḥ pratīyate; yadā tu
tadvicchedāt pāda eva yatiḥ kriyate tadā dvayoḥ bahvīnāṃ vā ekavākyenānya iti ।</p>
<p>4. <b>sthāne</b> yathā—</p>
<b><lg>
<l>yena dhvastamanobhavena balijitkāyaḥ purā strīkṛto
yo gaṅgāṃ ca dadhe'ndhakakṣayakaro yo barhipatrapriyaḥ ।</l>
<l>yasyāhuśśaśimacchiro hara iti stutyaṃ ca nāmāmarāḥ
so'vyādiṣṭabhujaṅgahāravalayastvāṃ sarvadomādhavaḥ ॥ 155 ॥</l>
</lg></b>
<p>atra dvādaśasu sap‍tasu cākṣareṣu yatisthānam, tadatikrameṇa balijitkāya
iti śaśimacchirohara iti ca yatikaraṇe umādhavo mādhavaśca tvāmavyādityarthau
krameṇa pratīyete iti ।</p>
<p>(<b>2. prakaraṇādivyaṅgyā</b>)</p>
<p>prakaraṇamartho liṅgamaucityaṃ deśaḥ kāla iti <b>prakaraṇādayaḥ ।</b></p>
<p>tatra prakaraṇādyathā saindhavaḥ sāmānyena lavaṇe'śve puruṣe ca vartamānaḥ
bhojanādiprakaraṇavaśādarthaviśeṣapratipattinimittaṃ bhavati ।</p>
<p>devo varṣatī<b>tyarthāt</b> devaśabdo meghamabhidhatte,</p>
<p>rāmalakṣmaṇāviti lakṣmaṇaliṅgād rāma<b>śabdo</b> dāśarathau vartate ।</p>
<p>puṇḍarīkamukhī<b>tyaucityāt</b> puṇḍarīkaśabdaḥ kamalamāha,</p>
<p>amarāvatyāṃ haririti hariśabdo <b>deśataḥ</b> śatakratuṃ brūte,</p>
<p>rātrau pataṅgaṃ paś‍yeti <b>kālataḥ</b> pataṅgaśabdaḥ śalabhamabhidhatta iti ।</p>
<p>evamanye'pi । tadyathā—</p>
<b><lg>
<l>bhavatu viditaṃ śabdā vakturvivakṣitasūcakāḥ
smaravati yataḥ kānte kāntāṃ haṭhāt paricumbati ।</l>
<l>na na na ma ma mā māṃ mā sprākṣīrniṣedhaparaṃ vaco
bhavati śithile mānagranthau tadeva vidhāyakam ॥ 156 ॥</l></lg></b> iti ।

<pb n="365"/>
<p>(<b>3. abhinayādivyaṅgyā</b>)</p>
<p>abhinayo'padeśo nirdeśaḥ saṃjñā iṅgitamākāra ityābhinayādayaḥ । teṣu —</p>
<p><b>abhinayo</b> yathā—</p>
<b><lg>
<l>eddahamettatthaṇiā eddahamettehi acchivattehiṃ ।</l>
<l>eddahamettāvatthā eddahamettehi diaehiṃ ॥ 157 ॥</l>
</lg></b>
<lg>
<l>(etāvanmātrastanī etāvanmātrābhyāmakṣipatrābhyām ।</l>
<l>etāvanmātrāvasthā etāvanmātrairdivasaiḥ ॥)</l>
</lg>
<p><b>apadeśo</b> yathā—(kusaṃ. 2.55)</p>
<b><lg>
<l>itaḥ sa daityaḥ prāp‍taśrīrneta evārhati kṣayam ।</l>
<l>viṣavṛkṣo'pi saṃvardhya svayaṃ chettumasāmpratam ॥ 158 ॥</l>
</lg></b>
<p><b>nirdeśo</b> yathā— 'bhartṛdārike diṣṭyā vardhāmahe, yadatraiva ko'pi kasyāpi (vallabhaḥ)
tiṣṭhatīti māmaṅgulīvilāsenākhyātavatyaḥ ।'(māmā. 128/29)</p>
<p><b>saṃjñā</b> yathā—(kusaṃ. 8.6)</p>
<b><lg>
<l>apyavastuni kathāpravṛttaye praś‍natatparamanaṅgaśāsanam ।</l>
<l>vīkṣitena parigṛhya pārvatī mūrdhakampamayamuttaraṃ dadau ॥ 159 ॥</l>
</lg></b>
<p><b>iṅgitaṃ</b> yathā—(kāvyāda. 2.261)</p>
<b><lg>
<l>kadā nau saṅgamo bhāvītyākīrṇe vaktumakṣamam ।</l>
<l>avetya kāntamabalā līlāpadmaṃ nyamīlayat ॥ 160 ॥</l>
</lg></b>
<p><b>ākāro</b> yathā—(kusaṃ. 5.46)</p>
<b><lg>
<l>niveditaṃ niḥśvasitena soṣmaṇā manastu me saṃśayameva gāhate ।</l>
<l>na vidyate prārthayitavya eva te bhaviṣyati prārthitadurlabhaḥ katham ॥ 161 ॥</l>
</lg></b>
<p>evamanye'pi; yathā—</p>
<b><lg>
<l>āśleṣe prathamaṃ kramādatha jite hṛdye'dharasyārpaṇe
kelīdyūtavidhau paṇaṃ priyatame kāntāṃ punaḥ pṛcchati ।</l>
<l>sāntarhāsaniruddhasambhṛtarasod‍bhedasphuradagaṇḍayā
tūṣṇīṃ śāravisāraṇāya nihitaḥ svedāmbugarbhaḥ karaḥ ॥ 162 ॥</l>
</lg></b>

<pb n="366"/>
<p>(<b><emph>3. tātparyam</emph></b>)</p>
<p><b>yatparaśśabdaḥ sa śabdārtha iti tātparyam ।</b></p>
<p>tac‍ca vākya evopapadyate, padamātreṇābhiprāyasya prakāśayitumaśakyatvāt ।</p>
<p>tac‍ca vākyapratipādyaṃ vastu trirūpaṃ bhavati —</p>
<p><b>1. abhidhīyamānaṃ, 2. pratīyamānaṃ, 3. dhvanirūpaṃ</b> ca ।</p>
<p>yatra yadupāttaśabdeṣu mukhyāgauṇīlakṣaṇābhiḥ śabdaśaktibhiḥ svamarthamabhidhāyoparata—
vyāpāreṣu ākāṅkṣāsannidhiyogyatādibhirvākyārthamabhidhīyate <b>tadabhidhīmānam,</b>
yathā— gaurgacchatīti ।</p>
<p>vākyārthāvagateruttarakālaṃ vākyārtha upapadyamāno'nupapadyamāno vārthaprakaraṇau—
cityādisahakṛtau yatpratyāyayati <b>tatpratīyamānam;</b> yathā— <b>'viṣaṃ bhuṅkṣva mā cāsya
gṛhe bhuṅkthāḥ'</b> ityukte varaṃ viṣaṃ bhakṣitam, na punarasya gṛhe bhuktamiti <b>pratīyate ।</b></p>
<p>arthaśabdopāyādupasarjanīkṛtasvārtho vākyārthāvagateranantaramanunādarūpaṃ pratiśabdarūpaṃ
vā yad abhivyañjayati <b>tad‌dhvanirūpam</b> । tac‍ca na sārvatrikam । tathā hi yathā—
nivṛtte'bhighāte kasyacideva kāṃsyāderdravyasyānunādo jāyate, kasyacideva kandarādeḥ
pratiśabdaḥ, yathā ca kasyacideva vākyasya pratīyamānābhidhīyamānavākyārthapratīteranantaraṃ
dhvanirupalabhyata iti । nimiṣatyeṣetyukte'kṣṇornimeṣo'bhidhīyate, devī na bhavatīti
pratīyate, rūpātiśayaṃ ca dhvanati । athaiṣāṃ prayogaḥ ।</p>
<p>(<b>1. abhidhīyamānam</b>)</p>
<p>tatrābhidhīyamānaṃ caturdhā— <b>vidhirūpaṃ, niṣedharūpaṃ, vidhiniṣedharupam,
avidhiniṣedharūpañ‍ca</b> । teṣu —</p>
<p><b>vidhirūpaṃ</b> yathā—</p>
<b><lg>
<l>dānaṃ vittādṛtaṃ vācaḥ kīrtidharmau tathāyuṣaḥ ।</l>
<l>paropakaraṇaṃ kāyādasārāt sāramuddharet ॥ 163 ॥</l>
</lg></b>
<p><b>niṣedharūpaṃ</b> yathā—</p>
<b><lg>
<l>lokayātrā bhayaṃ lajjā dākṣiṇyaṃ dharmaśīlatā ।</l>
<l>yasyaitāni na vidyante na tena saha saṃvaset ॥ 164 ॥</l>
</lg></b>
<p><b>vidhiniṣedharūpaṃ</b> yathā—</p>

<pb n="367"/>
<b><lg>
<l>pak‍vānnamiva rājendra ! sarvasādhāraṇāḥ striyaḥ ।</l>
<l>tasmāt tāsu na kupyeta na rajyeta rameta ca ॥ 165 ॥</l>
</lg></b>
<p><b>avidhiniṣedharūpaṃ</b> yathā—</p>
<b><lg>
<l>na dānena na mānena na śāṭhyena na sevayā ।</l>
<l>na śāstreṇa na hṛdyāstāḥ sarvathā kimiva striyaḥ ॥ 166 ॥</l>
</lg></b>
<p>(<b>2. pratīyamānam</b>)</p>
<p><b>pratīyamānaṃ</b> punaranekadhā ।</p>
<p><b>1. k‍vacid vidhau niṣedhaḥ</b> — (gāsa. 2.75)</p>
<b><lg>
<l>bhama dhammia vīsaddho/visattho so suṇao ajja mārio teṇa ।</l>
<l>golāṇaīkacchakuḍaṃgavāsiṇā dariasīheṇa ॥ 167 ॥</l>
</lg></b>
<lg>
<l>(bhrama dhārmika vistrabdhaḥ/viś‍vastaḥ sa śunako'dya māritastena ।</l>
<l>godānadīkacchakuñjavāsinā dṛp‍tasiṃhena ॥)</l>
</lg>
<p>atra vistrabdho bhrameti vidhivākye tatra nikuñje siṃhastiṣṭhati, tvaṃ ca śuno'pi
bibheṣi, tasmāttvayā tasminna gantavyamiti niṣedhaḥ pratīyate ।</p>
<p><b>2. k‍vacinniṣedhe vidhi</b>ryathā — (gāsa. 7.67)</p>
<b><lg>
<l>attā ettha ṇumajjai ettha ahaṃ divasaaṃ paloehi ।</l>
<l>mā pahia rattiaṃdhaa sejjāe maha ṇimajjihisi ॥ 168 ॥</l>
</lg></b>
<lg>
<l>(śvaśrūratra nimajjati śete atrāhaṃ divasakaṃ pralokaya ।</l>
<l>mā pathika rātryandhaka śayyāyāmāvayorniṅkṣyasi ॥)</l>
</lg>
<p>atra śayyāyāṃ mā niṣatsyasīti niṣedhavākye iyaṃ śvūśrūśayyā, iyaṃ macchayyeti
divābhyupalakṣya rātrau tvayehāgantavyamiti vidhiḥ pratīyate ।</p>
<p><b>3. k‍vacidvidhau vidhyantaraṃ</b> yathā— (gāsa. 4.35)</p>
<b><lg>
<l>bahalatamā haarāī ajja pauttho paī gharaṃ suṇṇaṃ ।</l>
<l>taha jaggijja saajjia/ jjhia ṇa jahā amhe musijjāmo ॥ 169 ॥</l>
</lg></b>
<lg>
<l>(bahalatamā hatarātriradya proṣitaḥ patiḥ, gṛhaṃ śūnyam ।</l>
<l>tathā jāgṛhi prativeśin ! na yathā vayaṃ muṣyāmahe ॥)</l>
</lg>
<p>atra yathā vayaṃ na muṣyāmahe tathā jāgṛhīti vidhyābhidhāne rātriratyandhakārā, patiḥ
proṣito, gṛhaṃ śūnyam atastvamabhayo matpārśvamāgaccheti vidhyantaraṃ pratīyate ।</p>

<pb n="368"/>
<p><b>4. k‍vacinniṣedhe niṣedhāntaraṃ</b> yathā—(gāsa. 958 ve.)</p>
<b><lg>
<l>āsāiaṃ aṇāeṇa jettiyaṃ tettieṇa baṃdha dihiṃ ।</l>
<l>oramasu vasaha eṇhiṃ rakkhijjai gahavaīchittaṃ ॥ 170 ॥</l>
</lg></b>
<lg>
<l>(āsvāditamajñātena yāvat tāvadeva baṃdhāna dhṛtim ।</l>
<l>uparama vṛṣabhedānīṃ rakṣyate gṛhapatikṣetram ॥)</l>
</lg>
<p>atra gṛhapatikṣetre duṣṭavṛṣavāraṇapare niṣedhavākye upapativāraṇaṃ niṣedhāntaraṃ pratīyate ।</p>
<p>5. k‍vacid <b>vidhiniṣedhe vidhi</b>ryathā—(vala. 491)</p>
<b><lg>
<l>mahuehiṃ kiṃva paṃthia jai harasi ṇiaṃsaṇaṃ ṇiaṃvāo ।</l>
<l>vāhemi kassa raṇṇe gāmo dūre ahaṃ ekkā ॥ 171 ॥</l>
</lg></b>
<lg>
<l>(madhukaiḥ kiṃvā pāntha yadi harasi nivasanaṃ nitambātṣa ।</l>
<l>āhvayāmi kasyāraṇye grāmo dūre ahaṃ ekā ॥)</l>
</lg>
<p>atra vidhiniṣedhayoranabhidhāne 'ahamekākinī grāmo dūra' iti
viviktopadeśānnitamba— vāso'pi me hareti vidhiḥ pratīyate ।</p>
<p>6. k‍vacid <b>avidhiniṣedhe</b> yathā—(kāvyāda. 2.139)</p>
<b><lg>
<l>jīvitāśā balavatī dhanāśā durbalā mama ।</l>
<l>gaccha vā tiṣṭha vā kānta ! svāvasthā tu niveditā ॥ 172 ॥</l>
</lg></b>
<p>atra gaccha vā tiṣṭha vetyavidhiniṣedhājjīvitāśā balavatī dhanāśā durbalā mameti
vacanāt tvayā vināhaṃ jīvituṃ na śak‍nomītyupakṣepeṇa gamananiṣedhaḥ pratīyate ।</p>
<p>7. k‍vacid <b>vidhiniṣedhayorvidhyantaraṃ</b> yathā— (gāsa. pṛ. 957 ve.)</p>
<b><lg>
<l>ṇiadaiadaṃsaṇakkhitta pahia aṇṇeṇa vac‍casu paheṇa ।</l>
<l>gahavaidhūā dullaṃghavāurā iha haaggāme ॥ 173 ॥</l>
</lg></b>
<lg>
<l>(nijadayitādarśanotsikta ! pathika ! anyena vraja pathā ।</l>
<l>gṛhapatiduhitā durlaṅghavāgurā iha hatagrāme ॥)</l>
</lg>
<p>atrānyena pathā vrajeti vidhiniṣedhayorabhidhāne he svakāntābhirūpatāvikatthana
pānthābhirūpaka iha grāme bhavato gṛhapatisutā draṣṭavyarūpeti vidhyantaraṃ pratīyate ।</p>
<p>8. k‍vacid <b>vidhiniṣedhayorniṣedhāntaraṃ</b> yathā—(gāsa.(ve) 959)</p>
<b><lg>
<l>uc‍ciṇasu paḍia—kusumaṃ mā dhuṇa sehāliaṃ haliasuh‍ṇe ।</l>
<l>esa avasāṇaviraso sasureṇa suo vaḻaasaddo ॥ 174 ॥</l>
</lg></b>

<pb n="369"/>
<lg>
<l>(uc‍cinu patitakusumaṃ mā dhunīhi śephālikāṃ hālikas‍nuṣe ।</l>
<l>eṣa avasānavirasaḥ śvaśureṇa śruto valayaśabdaḥ ॥)</l>
</lg>
<p>atra patitaṃ kusumamuc‍cinu mā dhunīhi śophālikāmiti vidhiniṣedhayorabhidhāne
'sakhi ! cauryarate prasakte valayaśabdo na kartavya iti niṣedhāntaraṃ pratīyate ।</p>
<p>9. k‍vacid <b>vidhāvanubhayaṃ</b> yathā—</p>
<b><lg>
<l>saṇiaṃ vac‍ca kisoari pae paatteṇa vavasumahi paṭṭedi/ṭhavasu mahivaṭṭhe ।</l>
<l>bhañjihisi vitthaatthaṇi vihiṇā dukkheṇa ṇimmaviā ॥ 175 ॥</l>
</lg></b>
<lg>
<l>(śanairvraja kṛśodari ! bahuprayat‍nena vyavasyāmaḥ pṛṣṭhataḥ/sthāpaya mahīpṛṣṭhe ।</l>
<l>bhaṅkṣyasi vistṛtastani ! vidhinā duḥkhena nirmāpitā ॥)</l>
</lg>
<p>atra śanairvrajeti vidhyabhidhāne hi na vidhirnāpi niṣedhaḥ, api tu varṇanāmātraṃ pratīyate ।</p>
<p>10. k‍vaci<b>nniṣedhe'nubhayaṃ yathā—(gāsa. 968 ve.)</b></p>
<b><lg>
<l>de ā pasia ṇivattasu muhasasijoṇhāviluttatamaṇivahe ।</l>
<l>ahīsāriāṇa vigghaṃ karesi aṇṇāṇa vi haāse ॥ 176 ॥</l>
</lg></b>
<lg>
<l>(prārthaye tāvat prasīda nivartasva mukhaśaśijyots‍nāvilup‍tatamonivahe ।</l>
<l>abhisārikāṇāṃ vigh‍naṃ karoṣi anyāsāmapi hatāśo ! ॥)</l>
</lg>
<p>atra nivartasveti niṣedhābhidhāne'pi na niṣedho nāpi vidhiḥ; api tu
mukhendukāntiḥ pratīyate ।</p>
<p>11. k‍vacid <b>vidhiniṣedhayoranubhayaṃ</b> yathā—(gāsa. pṛ.944 ve.)</p>
<b><lg>
<l>vac‍ca maha c‍cia ekkāe hoṃtu ṇīsāsa—roiavvāiṃ ।</l>
<l>mā tujjha vi tīe viṇā dakkhiṇṇahaassa jāaṃtu ॥ 177 ॥</l>
</lg></b>
<lg>
<l>(vraja mamaivaikasyā bhavantu niḥśvāsaroditavyāni ।</l>
<l>mā tavāpi tayā vinā dākṣiṇyahatasya jāyantām ॥)</l>
</lg>
<p>mā tavāpi tāṃ vinā tāni jāyantāmiti vidhiniṣedhayorabhidhāne na vidhirnāpi
niṣedhaḥ ; api tu kṛtavyalīkapriyatamopālambhanamātraṃ pratīyate ।</p>
<p>12. k‍vacid <b>avidhiniṣedhe'nubhayaṃ</b> yathā—(gāsa. 2.71)</p>
<b><lg>
<l>golāṇaie tūhe/kacche cakkhaṃto rāiāi pattāiṃ ।</l>
<l>upphaḍai makkaḍo khokkhaei poṭṭaṃ ca piṭ‌ṭei ॥ 178 ॥</l>
</lg></b>

<pb n="370"/>
<b><lg>
<l>(godānadyāḥ tīrthe/kacche carvayan rājikāyāḥ patrāṇi ।</l>
<l>utpatati markaṭaḥ khokkhaśabdaṃ karotyudaraṃ ca tāḍayati ॥)</l>
</lg></b>
<p>atra na vidhirnāpi niṣedho'bhidhīyate । nāpyenayoḥ anyaḥ, saṅketakuḍuṃge abhyāgato
bhavānna gata iti taṃ jñāpayatīti pratīyate ।</p>
<p>(<b>3. dhvanirūpam</b>)</p>
<p>pratīyamānābhidhīyamānavākyārthānāmānantyād <b>dhvanirūpam</b> apyanekaprakārameva ।
dhvaniśca dvidhā <b>1. arthadhvaniḥ, 2. śabdadhvaniśca</b> । tayoḥ —</p>
<p><b>1. arthadhvaniḥ</b> anunādadhvanirūpaḥ pratiśabdadhvanirūpaśca । tatra—</p>
<p>yo'bhidhīyamānavākyārthānusyūtameva kāṃsyānunādarūpamarthāntaraṃ dhvanati, sa
<b>anunādadhvaniḥ</b> । yathā—</p>
<b><lg>
<l>śikhariṇi k‍va nu nāma kiyac‍ciraṃ kimabhidhānamasāvakarottapaḥ ।</l>
<l>taruṇi! yena tavādharapāṭalaṃ daśati bimbaphalaṃ śukaśābakaḥ ॥ 179 ॥</l>
</lg></b>
<p>atra yathāśrutavākyārtho'bhidhīyamāno bimbaphalāruṇādhara ityupalakṣaṇena rāgātiśayaṃ
pratyāyayannālpapuṇyastvadadharapratinidhimapi cumbatīti cāṭunā varṇanīyāyāḥ svānurāga—
prakāśanaṃ dhvanati । etac‍ca kāṃsyadhvanivadavicchinnameva dhvanannanunādarūpaṃ pratīyata
ityanunādadhvaniḥ । tathā—</p>
<b><lg>
<l>śāntyai vo'stu kapāladāma jagatāṃ patyuryadīyāṃ lipiṃ
k‍vāpi k‍vāpi gaṇāḥ paṭhanti padaśo nātiprasiddhākṣarām ।</l>
<l>viśvaṃ srakṣyati vakṣyati kṣitimapāmīśiṣyate'śiṣyate
nāgai rāgiṣu raṃsyate'tsyati jagannirvekṣyati dyāmiti ॥ 180 ॥</l>
</lg></b>
<p>atra gaṇāḥ kapālalipimaprasiddhakṣarāṃ padaśaḥ paṭhantīti vākyārtho'bhidhīyamāna—
stāni kapālāni brahmādīnāmiti pratyāyayan mahādhvo(rtho)pasaṃhāre bhagavato'nupahata—
prabhāvasyaikākino'vasthānam iva (iti) dhvanati । tac‍ca 'viśvaṃ' srakṣyatītyādi—
padārthānusyūtamevā'nunādavannirūpyata ityanunādadhvaniḥ । evam—</p>
<b><lg>
<l>aṇṇatta/ttha vac‍ca bālaa majjaṃtiṃ/ṇhaaṃtiṃ kīsa maṃ paloesi ।</l>
<l>eaṃ bho jāābhīruāṇa tūhaṃ titthaṃ via ṇa hoī ॥ 181 ॥</l>
</lg></b>

<pb n="371"/>
<lg>
<l>(anyatra vraja bālaka! majjantīṃ/s‍nāntīṃ kasmād māṃ pralokayasi ।</l>
<l>evam bho jāyabhīrukāṇāṃ tīrthameva na bhavati ॥)</l>
</lg>
<p>atra kiṃ māṃ majjantīṃ pralokayasi, anyatra vraja, nedaṃ jāyābhīrūṇāṃ tīrthamitya—
bhidhīyamāno jāyāyāstvaṃ bibheṣi, tena māṃ na kāmayasa ityupālambhārthaṃ pratyāyayan
s‍nehaṃ vinā yuvatīnāmīrṣyāyitaṃ bhavatīti dhvanati । tac‍ca tasyā
anurāgārthānusyūtamevānunādarūpaṃ dhvanatītyanunādadhvaniḥ । evaṃ 'attā ettha ṇimajjai'
ityādivākye niṣedhe vidhiḥ pratīyamānaḥ kadācidayamandhakāre madabhrāntyā śvaśrūṃ prati
yāyādityutprekṣamāṇāyāḥ skhalitapratividhānarūpaṃ rātryandhapadābhidhānamapi nayavatyā vaidagdhyaṃ
dhvanati । tac‍cābhidhīyamānapratīyamānayoranusyūtena pratīyata <b>ityanunādadhvaniḥ</b> । tathā—
<b>'mahuehi kiṃ vi paṃthia'</b> ityādau avidhiniṣedhe vidhiḥ pratīyamāno madhūkāpacāyikāyāḥ
prārthanāvaidagdhyaṃ dhvanati । tac‍ca pratīyamānārthānusyūtamevānunādamivopalabhyata
<b>ityanunādadhvaniḥ</b> । api ca—<b>'uc‍ciṇasu paḍiaṃ kusumaṃ mā dhuṇa sehāliaṃ'</b>
ityādivākye vidhiniṣedhayorniṣedhaḥ pratīyamānaḥ skhalitagopaneṣu sakhīvaidagdhyaṃ dhvanati ।
sa ca śephālikāpuṣpāvacayavyājena paścād‌vāṭamupagatāyā hālikas‍nuṣāyāstatrāgatenopapatinā
saha pravṛtte cauryaratakalahe kuḍyāntaritaśvaśurākarṇyamānamanoharavalayaśabdapratiṣedhaparatayā
pravartamānaḥ s‍nuṣānusyūtamela śephālikāśākhāvadhūnanaṃ savalayakarāvadhūnanaṃ ca
kāṃsyadhvanirūpeṇānunādo dhvaniṃ pratipādayannanunādadhvanivyapadeśamāsādayatīti ।</p>
<p>yaḥ punarabhidhīyamānavākyārthāt pṛthagbhūta iva guhādipratiśabdānurūpamarthāntaraṃ
pratyāyayan pratidhvanati sa <b>pratiśabdadhvaniḥ</b> । yathā —</p>
<b><lg>
<l>lāvaṇyasindhuraparaiva hi keyamatra
yatrotpalāni śaśinā saha saṃplavante ।</l>
<l>unmajjati dvirakumbhataṭī ca yatra
yatrāpare kadalakāṇḍamṛṇāladaṇḍāḥ ॥ 182 ॥</l>
</lg></b>
<p>yathā— guhāyāṃ pauruṣādiśabdānāṃ pratiśabdā jāyante, te ca dhvaniṃ janayanta
upalabhyante, evaṃ lāvaṇyasindhurityetasmin padyārthe utpalādiśabdānāṃ yathā
svopameyalocanādyarthapratiśabdā jāyante, te cārthāntaradhvaniṃ janayanta upalabhyante, tatheha
ca yathāśrūyamāṇānāmutpalādīnāmartho'bhidhīyamānaḥ tasya locanādyarthaiḥ saha sādṛś‍yaṃ
pratyāyayan varṇanīyāyāścārutvotkarṣapratītiṃ dhvanati । sā tataḥ pṛthagivopalabhyamānā

<pb n="372"/>
pratiśabdadhvaniḥ । yathā—(vāyu. 83.11)</p>
<b><lg>
<l>eṣṭavyā bahavaḥ putrā yadyeko'pi gayāṃ vrajet ।</l>
<l>yajeta vā'śvamedhena nīlaṃ vā vṛṣamutsṛjet ॥ 183 ॥</l>
</lg></b>
<p>atra bahavaḥ putrā eṣṭavyā iti vākyārtho'bhidhīyamānaḥ putraiḥ pitṛprītaye
prayāgagamanādayaḥ kartavyā iti pratyāyayan pitṛṇāṃ kāmapūraṇaṃ paramapuruṣārtha iti dhvanati ।
sa ca pitṛvyapadeśaparatayā pravṛttaḥ putroddeśarūpeṇa tatpravṛttiṣu pratiśabdāyamānaḥ
pṛthagivopalabhyata iti <b>pratiśabdadhvaniḥ</b> । evam— (gāsā. 886 ve.)</p>
<b><lg>
<l>kassa va ṇa hoi roso daṭh‌ṭhūe piāe savvaṇaṃ aharaṃ ।</l>
<l>sabhamarakamalapaumagghāiri vāriavāme sahasu eṇhiṃ ॥ 184 ॥</l>
</lg></b>
<lg>
<l>(kasya vā na bhavati roṣaḥ dṛṣṭvā priyāyāḥ savraṇamadharam ।</l>
<l>sabhramarakamalapadmaghrāyiṇi vāritavāme ! sahasvedānīm ॥)</l>
</lg>
<p>atra sakhyupālambhārtho'bhidhīyamānaḥ patyurīrṣyopaśāntaye bhramareṇāsyā adharaḥ
khaṇḍito nopapatineti pratyāyayan skhalitagopaneṣu sakhīvaidagdhyaṃ dhvanati । sa
cānyopadeśaparatvena pravṛtto'nyasya cetasi pratiphalati iti pratiśabdadhvaniḥ । evaṃ <b>'bhama
dhammia vīsaddho'</b> ityādivākye vidhau niṣedhaḥ pratīyamānaḥ tasyā nadīkuñjake kenacit
saha saṅketārthaṃ dhvanati । sa vākyārthāt pṛthagivopalabhyamānaḥ <b>pratiśabdadhvaniḥ ।</b>
<b>'āsāiaṃ aṇṇāeṇa jattiam'</b> ityādivākye vṛṣanivāraṇaparo niṣedha upapatinivāraṇaṃ
pratyāyayan prayokturvaidagdhyaṃ dhvanati । sa cānyābhidhānenānyamabhidadhat tataḥ
pṛthagivopalabhyamānaḥ pratiśabdadhvaniḥ । evaṃ 'golāṇaie kacche cakkhanto rāiāi
pattāi' ityapi pratiśabdadhvaniriti ।</p>
<p>(<b>2. śabdadhvaniḥ</b>)</p>
<p>evaṃ <b>śabdadhvanirapi</b> dvidhaiva । tatra—</p>
<p><b>anunādarūpo</b> yathā— (sūryaśa. 2)</p>
<b><lg>
<l>bhaktiprahvāya dātuṃ mukulapuṭakuṭīkoṭarakroḍalīnāṃ
lakṣmīnākraṣṭukāmā iva kamalavanod‍ghāṭanaṃ kurvate ye ।</l>
<l>kālākārandhakārānanapatitajagatsādhvasadhvaṃsakalyāḥ
kalyāṇaṃ vaḥ kriyāsuḥ kisalayarucayaste karā bhāskarasya ॥ 185 ॥</l>
</lg></b>

<pb n="373"/>
<p>atra bhāskarakarāḥ kalyāṇaṃ vaḥ kriyāsuriti vākyārthaḥ karaśabdaśakti—
svābhāvyāt kisalayarucaya ityādisamastatulyaviśeṣaṇayogāc‍ca hasteṣvanunādaṃ janayan
bhagavatastejorūpatāṃ puruṣarūpatāṃ ca dhvanati । tadubhayamapi tadanusyūtameveha nirūpyata
ityanunādadhvaniḥ । evam— (sūryaśa. 3)</p>
<b><lg>
<l>garbheṣvambhoruhāṇāṃ śikhariṣu ca śitāgreṣu tulyaṃ patantaḥ
prārambhe vāsarasya vyuparatisamaye caukarūpāstathaiva ।</l>
<l>niṣparyāyaṃ pravṛttāstribhuvanabhavanaprāṅgaṇe pāntu yuṣmā—
nūṣmāṇaṃ santatādhvaśramajamiva bhṛśaṃ bibhrato bradh‍napādāḥ ॥ 186 ॥</l>
</lg></b>
<p>atra pādaśabdasvābhāvyāt sarvamapi yojanīyam । iyāṃstu viśeṣaḥ—'pūrvatra
sādharmyadvāreṇa iha tu vaidharmyadvāreṇe'—ti ।</p>
<p>atra ca <b>pratiśabdadhvaniḥ</b> yathā— (sūryaśa. 9)</p>
<b><lg>
<l>dattānandāḥ prajānāṃ samucitasamayākliṣṭasṛṣṭaiḥ payobhiḥ
pūrvāh‍ṇe viprakīrṇā diśi diśi viramatyahni saṃhārabhājaḥ ।</l>
<l>dīp‍tāṃśordīrghaduḥkhaprabhavabhavabhayodanvaduttāranāvo
gāvo vaḥ pāvanānāṃ paramaparimitāṃ prītimutpādayantu ॥ 187 ॥</l>
</lg></b>
<p>atra dīp‍tāṃśorgāvo raśmayaḥ stūyamānāḥ gośabdaśaktisvābhāvyāt tulyaviśeṣaṇa—
yogāc‍ca dhenuṣu pratiśabdaṃ janayantyastāsvapi viśiṣṭaṃ māhātmyaviśeṣaṃ pratidhvananti ।</p>
<p>evam—</p>
<b><lg>
<l>mīlac‍cakṣurvijihmaṃ śrutijaḍarasanaṃ nigh‍nitaghrāṇavṛtti
svavyāpārākṣamatvakparimuṣitamanaḥ śvāsamātrāvaśeṣam ।</l>
<l>visrastāṅga patitvā svayamapaharatādaśriyaṃ vo'rkajanmā
kālavyālāvalīḍhaṃ jagadagada ivotthāpayan prākpratāpaḥ ॥</l></lg></b> (sūryaśa. 31)
<p>atrārkajanmā prākpratāpaḥ kālavyālāvalīḍhaṃ jagadutthāpayan aśriyaṃ
vo'paharatāditi vākyārthaḥ । arkaśabdaśaktisvābhāvyāt tulyakarmakriyāpadādiyogāc‍ca
arkavṛkṣajanmā agadaḥ kālavyāladaṣṭamapyutthāpayatīti pratyāyayannarko viṣagh‍nānāṃ śreṣṭha
iti pratiśabdarūpaṃ dhvanimutthāpayatīti । evamanye'pi mahākaviprayogeṣu dhvaniviśeṣā
gaveṣaṇīyā iti । yaduktaṃ <b>'tātparyameva vacasi dhvanireva kāvye'</b>1 ityādi ।</p>
<p>kaḥ punaḥ kāvyavacasordhvanitātparyayoḥ viśeṣaḥ ? nanūktaṃ purastāt2—</p>
<!-- NOTES pg=373!-->
1. granthārambhe 5 ś‍loke । 2. atraiva 6 prakāśānte ।

<pb n="374"/>
<b><lg>
<l>yadavakraṃ vacaśśāstre loke ca vaca eva tat ।</l>
<l>vakraṃ yadarthavādādau tasya kāvyamiti smṛtiḥ ॥ 189 ॥</l>
</lg></b>
<b><lg>
<l>yadabhiprāyasarvasvaṃ vakturvākyāt pratīyate ।</l>
<l>tātparyamarthadharmastacchabdadharmaḥ punardhvaniḥ ॥ 190 ॥</l>
</lg></b>
<b><lg>
<l>saubhāgyamiva tātparyamāntaro guṇa iṣyate ।</l>
<l>vāgdevatāyā lāvaṇyamiva bāhyastayordhvaniḥ ॥ 191 ॥</l>
</lg></b>
<b><lg>
<l>adūraviprakarṣāttu dvayena dvayamucyate ।</l>
<l>yathā surabhivaiśākhau madhumādhavasaṃjñayā ॥ 192 ॥</l></lg></b> iti ।1
<p>satyamuktama । kintu nādyāpi nidarśanataḥ pratipādyate ।</p>
<p>tarhi śrūyatāmidaṃ pratipādayāmaḥ—</p>
<p>yastāvadayamanantaro granthaḥ sa sarvaḥ kāvye dhvanirityavadhāryatām । vacasi tātparyaṃ
dvidhā śāstre loke ca । tatra śāstre yathā—'ātmasthitaṃ guṇaviśeṣamahaṅkṛtasya' ityādi ।
atra 'ātmasthitaṃ guṇaviśeṣamahaṅkṛtasya śṛṅgāramāhuriha jīvitamātmayoneḥ'
ityāp‍topadeśarūpa <b>āgamaḥ</b>; 'tasyātmaśaktirasanīyatayā rasatvam' iti saṃjñārthānugāmi
pratyātmavedanīyaṃ <b>pratyakṣam</b> । 'yuktasya yena rasiko'yamiti pravādaḥ' ityarthāpattirūpam
<b>anumānam;</b> tathā hi yo'yaṃ loke raso'syāstīti rasiko'yaṃ rasiko'yamiti vinā1
madhurādīn keṣucideva puruṣaviśeṣeṣu nirapavādaḥ pravādaḥ sa nāntareṇa pratyātmavedanīyaṃ
rasāhvayavastusambandhamupapadyate । so'yaṃ vivakṣitārthasya pramāṇatrayeṇa pratipādanaṃ
vākyārtho'bhidhīyamānaḥ ।</p>
<p>pratipādyaśca triprakāraḥ puruṣo bhavati <b>apratipanno, vipratipannaḥ saṃśayita</b> iti । tatra
yathāturānāturayorbhojanamanāturaḥ pratipadyata iti tathaiva prakalpyate, tathehāpratipannā—
nurodhāditayorapyāgama eva prathamamupanyasyate । atra vipratipannaḥ saṃśayito vāgamaṃ na manyate ।
atastadarthaṃ sarvapramāṇebhyo valīyaḥ pratyakṣamupanyasanīyaṃ bhavati । tadapi vaiyātyād
vipratipanno na manyate । tato'sya śāsanāya brahmāstrarūpā sārvalaukikī yuktirupanyasyata
iti । sa eva pramāṇatrayopanyāsaheturvakturabhiprāyaḥ pratīyamānaḥ pramāṇatrayopanyāsādinā ca
sāṅkhyadarśanāśrayeṇa śṛṅgārassannevāvirbhavati, na tvasannutpadyate; sa ca trividhapramāṇāśrayaḥ
<!-- NOTES pg=374!-->
1. mādhurā॰ iti tu mūlaṃ syāt । mādhurā māthurāḥ — re.

<pb n="375"/>
śreyāniti pratipādanatātparyam । sāṅkhyā hyevamāhuḥ, 'sadevotpadyate, prakṛtireva kartrī, puruṣaḥ
punarudāste, udāsīnamapi cainaṃ bhogasampādanāya prakṛtirupasarpati' iti ।</p>
<p>nanu ca sāṅkhyānāṃ 'dṛṣṭamanumānamāp‍tavacanaṃ ca' iti pramāṇopanyāsakramaḥ । iha
tvāgamasya prathamamupanyāse kiṃ tātparyam ?</p>
<p>nanūktamapratipannānurodhāditi ।</p>
<p>anyadapyucyate; 'na tathā padārthāḥ pratyakṣeṇa pratīyamānāḥ svadante yathā vāggmināṃ
vacobhirāvedyamānā' ityāgamasya prathamamupanyāsena sūcayati ।</p>
<p>na ca sarvathā sāṅkhyadarśanāśrayiṇo vayamiti pramāṇavyutkrameṇa pratipādayati,
<b>sāhityasya sarvapārṣadatvāt</b> ।</p>
<p>athātmani pratibimbadvāreṇāvasthitasyāhaṅkāraguṇaviśeṣasya dharmārthaphalabhūta—
tṛtīyapuruṣārthajīvitasya 1 śṛṅgārasyābhimānāparanām‍no yānyāvirbhāvakāraṇāni yāni ca
tatkāryāṇi tānyanantaraślokena nirdiśati— 'sattvātmanāmamalajanma/ 2dharmaviśeṣajanmā'
ityādi । tatrāyamātmanāmanupahatebhyaḥ sukṛtaviśeṣebhya utpadyate । utpannasya3 sarvasyātmā
ātmaguṇasampado 4vakṣyamāṇalakṣaṇāyā <b>udaya</b>heturbhavati । anekajanmānubhavajanitāttu
saṃskārādutkṛṣyate । utkṛṣṭaścātmaguṇasampada eva <b>atiśaya</b>heturbhavati । sa cāyameka
evaivaṃvidho'bhimānātmā prakṛtivikāra ātmaviśeṣāṇāṃ tamonirbhedasthāneṣu pratibimbarūpeṇa
sup‍ta iva pratibudhyata iti <b>vākyārtho'bhidhīyamānaḥ</b> । <b>ekahetu</b>rityanena ca
hetvantarābhāvamātmaguṇasampadaḥ pradarśayan ayameva caturvargakāraṇamiti jñāpayati ।
<b>'jāgarti'</b> iti; jāgartiśca sup‍taprabodhadṛṣṭāntena tasyānāvirbhāvāvasthāyāmapi
stimitarūpeṇāvasthānādavidyamānatāṃ nirākaroti । <b>'ko'pi'</b> ityanenādabhutapradarśanadvāreṇa
tadutkarṣasampat janmasahastreṇāpyanākhyeyā iti khyāpayati । <b>'mānamaya'</b> ityanena
cāsyābhimānātmano'bhimāna eva mūlamityanyāvaṣṭambhaṃ nirācaṣṭa iti । so'yamevaṃprakāro
vākyārthaḥ <b>pratīyamānaḥ,</b> evaṃvidhaṃ vastu vayaṃ ca vaktumudyatāḥ, ataścaturvargārthino'tra
pravartantāmiti śrotṛjanaprotsāhanādasminvacasi <b>tātparyamiti</b> ।</p>
<!-- NOTES pg=375!-->
1. tṛtīyaḥ puruṣārthaḥ kāmaḥ । tathā ca kālidāsaḥ 'dharmārthakāmamokṣāṇāmavatāra ivāṅgabhāk' raghu. 10.84 ।
2. '॰mamaladharmavi॰' iti tu prāk‍tanaḥ pāṭhaḥ । tathā hi maṅgale pṛ॰ 3 । janmetyeva pāṭhe tu
raghuvaṃśādyabhimatā janmaśuddhiḥ smaraṇīyā 'so'hamājanme'—ti 1.5 ।
3. utpannaś‍ceti tu syāt । 4. ekādaśe prakāśe ।

<pb n="376"/>
<p>evaṃ laukike'pi vacasyabhidhīyamānaṃ pratīyamānaṃ tātparyaṃ ca paryālocanīyamiti ।
etena kāvyavacasordhvanitātparyayośca k‍vacit samplavo'pi vyākhyātaḥ ।
tadyathā—<b>'acchinnamekhalamalabdhadṛḍhopagūḍham'</b> ityādi । atra—</p>
<p><b>1.</b> kāvyārthastāvat kāntāvimiśravapuṣaḥ purārervapuracchinnamekhalamityādiviśeṣaṇayogād
vipralambhasambhogayoḥ sakhyasampādakamivetyutprekṣyamāṇaṃ rakṣatviti vākyārtho
<b>abhidhīyamānaḥ</b> ।</p>
<p><b>'kāntāvimiśravapuṣaḥ'</b>—vapurityanena mūrtirevāsya sāṃsārikeṣu karmasvadhikriyate, na
punarātmeti pratyāyayati । mūrtiriti ca vaktavye vapuriti padopādānānna kevalaṃ viśvasya
rakṣaṇe, sṛṣṭisaṃhārayorapyayameva vyāpriyata iti pratipādayati । vapirhi sṛṣṭau saṃhāre ca
dṛś‍yate, bījaṃ vapati, keśān vapatīti ।</p>
<p><b>'kṛtavipralambhasambhogasakhyamiva'</b> ityanena sahānavasthānādibhirdurghaṭānapyayaṃ
padārthānmitho ghaṭayatīti jñāpayatīti ।</p>
<p><b>'purāreḥ'</b> ityanena ca kāntāvimiśravapurapyevaṃvidheṣvarivadhādivyāpāreṣu samartha eveti
satyāpayati । so'yamevaṃprakāro vākyārthaḥ <b>pratīyamānaḥ</b> । tadevaprakāramapāramananya—
sādhāraṇaṃ ca yasyaiśvaryamasāveva namaskāryo nānya iti <b>tātparyārthaḥ</b> ।</p>
<p>evamuttaraśloke'pi yathāśrutavākyārtho'bhidhīyamānaḥ <b>'yatpādapaṅkajarajaḥ—
parimārjiteṣu'</b> iti prayojakavyāpāro(pa)darśanād dhyānenānīya gaṇapatirmanasyāropaṇīya
ityupadiśati ।</p>
<p><b>'cetassu darpaṇatalāmalatāṃ gateṣu'</b> ityanena cādarśatalānīva bhasmanā
smṛtyupahitenāpi tatpādarajasā manāṃsi nirmalībhavantī<b>tyabhidhatte</b> ।</p>
<p><b>'śabdārthasampada udāratarāḥ sphuranti'</b> ityanena tu darpaṇataleṣviva nirmaleṣvamīṣu
viśve padārthāḥ sphurantītyāvedayati ।</p>
<p><b>'vigh‍nacchide'stu bhagavān sa gaṇādhinātha'</b> ityanena punarupanyastanyā—
yenābhigāmikaṃ guṇayogamasyopadarśayan avigh‍naprārthanayā cikīrṣitaṃ mahāntamārambha—
viśeṣamātmanaḥ pratipādayati । so'yamevaṃvidho vākyārthaḥ <b>pratīyamānaḥ</b> । yasya ca
pādapaṅkajasmṛterapyetatphalaṃ tasya sākṣādārādhanādeḥ kimucyata iti <b>tātparyārthaḥ</b>॥</p>
<p><b>2.</b> athedameva ślokadvayaṃ śāstrādau vacorūpeṇa tātparyaparyantaṃ vyākriyate । tatrābhīṣṭadevatā
stotavyeti śiṣṭācāraḥ । tato hi viśiṣṭaduṣṭasampatteḥ samīhitaphalāvāp‍tirbhavati ।

<pb n="377"/>
abhīṣṭadevatā ca dvividhā— <b>'adhikṛtā'nadhikṛtā'</b> ca । tatrādhikṛtānadhikṛtayoradhikṛtāyāṃ
pratipattirgarīyasītyadhikṛtaiva stūyate । śāstre ceha śṛṅgāro'bhidheyaḥ, tatra ca yathā bhagavān
maheśvaraḥ sarvajñatayā saubhāgyena dayitajānitayā svātantryeṇa paramaparipūrṇatayā samarthatvena
cādhikriyate naivamanyastad‍‌vidheyavaibhavaḥ śakrādiḥ । tatra ca prāgukta eva pratīyamānaḥ;
tātparyarūpastu nirūpyate । tatra—</p>
<p>iha śāstre śṛṅgāre vaktavyaḥ । sa dvidhā— <b>sambhogo vipralambhaśca</b> । tatra sambhogo
vipralambhamantareṇa na prakarṣamadhirohatīti vipralambha eva prathamamabhidheyo bhavati ।</p>
<p>sa caturdhā— <b>'prathamānurāgaḥ, mānaḥ, pravāsaḥ, karuṇa'</b> iti । vicitraścaiṣa
sambhogāditi vistareṇocyate ।</p>
<p>catastraścāsyāvasthā bhavanti— <b>'sattā, janma, anubandhaḥ, prakarṣa'</b> iti ।</p>
<p>tamimaṃ caturbhedaṃ caturavasthaṃ vicitraṃ ca <b>pūrvārdhena</b> vakṣyamāṇamupalakṣayati ।</p>
<p>tatrācchinnamekhalamityanena <b>prathamanurāgaṃ,</b> mekhalācchedāvadhirhi prathamānurāgaḥ;</p>
<p>alabdhadṛḍhopagūḍhamityanena <b>mānaṃ,</b> na hi māne dṛḍhopagūḍhaṃ labhyate;</p>
<p>aprāp‍tacumbanamityanena <b>pravāsaṃ,</b> na hi pravāse cumbanādayaḥ prāpyante;</p>
<p>avīkṣitavaktrakāntītyanena <b>karuṇaṃ,</b> na hi karuṇe vaktrakāntirvīkṣyate ।</p>
<p>athaitadavasthāsvapīmānyeva padāni ।</p>
<p><b>acchinnamekhalami</b>ti vipralambhasattāyām । vipralambho hi mekhalāyāmacchinnāyāma—
vaś‍yameva sambhogārthinaḥ sambhavati, sāsya <b>prathamāvasthā</b> ।</p>
<p><b>alabdhadṛḍhopagūḍhamiti</b> vipralambhajanmani, vipralambhavān hi mekhalā acchedāt
sambhogamalabhamānaḥ preyasīṃ prārthayate, 'ayi priyatame,' yadi me mekhalācchedaṃ na manyase
tadāliṅganamapi gāḍhaṃ prayaccha'; tadapratipadyamānāyāṃ ca tasyāmasya vipralambho jāyate, sāsya
<b>dvitīyāvasthā । aprāp‍tacumbanamiti</b> vipralambhānubandhe; vipralabdho hi sarvāṅgīṇaṃ
priyāsaṃśleṣamalabhamānaḥ vaktramātrasaṃyogamapyabhilaṣati; tadalābhe cainaṃ vipralambho'nubandhāti,
sāsya <b>tṛtīyāvasthā । avīkṣitavaktrakāntīti</b> vipralambhaprakarṣe; apekṣaṇīyāliṅganādyanavāp‍tau
hi kāminaḥ priyamāmukhāvalokanamapi bahu manyante । tadapyanāp‍nuvatāmeṣāṃ vipralambhaḥ prakṛṣyate;
sāsya <b>turīyāvasthā</b> ।</p>
<p>so'yaṃ caturvidhaścaturavasthaśca vipralambhaścāturvidhyena cāturavasthyenapṛthakpṛthaga—
bhidhīyamāno vicitra ityucyate ।</p>

<pb n="378"/>
<p>sambhogo'pi caturdhaiva— <b>prathamānurāgānantaraḥ, mānānantaraḥ, pravāsānantaraḥ,
karuṇānantara</b> iti । tasyāpi tā eva catastro'vasthāḥ —<b>'sattā, janma, anubandhaḥ,
prakarṣa'</b> iti । so'yamapi caturbhedaścaturavasthaśca kāntāvimiśravapuṣa ityanenāpi
citratvātsaṃkṣepeṇaivopalakṣyate । tatrāpyupasargasya kriyāviśeṣaṇārthavācakatvād yena yena
viśeṣeṇa prathamānurāgānantare mānānantare (pravāsānantare) karuṇānantare ca kāntayā saha
miśrībhāvaḥ sādhvasotkampaḥ, sarṣyākaṣāyaṃ, sautsukyarabhasaṃ, saharṣavismayaṃ ca jāyate,
sa sarva uddiṣṭo bhavati । so'yaṃ vimiśrapadena sambhogaścaturvidho'pyākṣip‍taḥ । kāntāpadena
punarasya catastro'vasthā api । tatra yadā kāntāśabdaḥ strīparyāyastadā—</p>
<b><lg>
<l>nāmāpi strīti saṃhlādi vikarotyeva mānasam ॥ 193 ॥</l></lg></b> (kāmandakaḥ 2.51)
<p>iti sambhogasyādyāvasthā sattāsaṃjñikā pratīyate । yadā tu kāntaśabdo
manojñāparyāyastadā</p>
<b><lg><l>kiṃ punardarśanaṃ tasyā vilāsollāsitabhruvaḥ ॥ 194 ॥</l></lg></b> (kāmandakaḥ 2.51)
<p>iti nyāyāt sambhogasya dvitīyāvasthā janmasaṃjñikā pratīyate । yadā punaḥ kāntāśabdo
vṛṣasyantīparyāyastadā</p>
<b><lg>
<l>punarapi sulabhaṃ tapo'nurāgī yuvatijanaḥ khalu nāpyate'nurūpaḥ । (kirātā.10.50)
iti nyāyāt sambhogasya tṛtīyāvasthā anubandhasaṃjñikā pratīyate । yadā tu kāntāśabdo
vallabhāparyāyastadā</l>
<l>yadeva rocate mahyaṃ tadeva kurute priyā ।</l>
<l>iti vetti na jānāti tat priyaṃ yat karoti sā ॥ 196 ॥</l>
</lg></b>
<p>iti nyāyāt sambhogasya turīyāvasthā prakarṣasaṃjñikā pratīyate । so'yaṃ
caturbhedaścaturavasthaśca vipralambhaḥ, sambhogaścāgrato viśeṣeṇa varṇayitumupakrānto diṅ‌mātreṇātra
sūcita iti <b>tātparyam</b> ॥</p>
<p><b>3.</b> athā'dhikāri nāyikānāyakaviśeṣāṇāṃ kā vārtā ?</p>
<p><b>'kāntāvimiśravapuṣa'</b> ityasya tantreṇa vyākhyānāntare te'pi sūcitā eva । tatra
hi bhagavato vapurvipralambhasambhogayoḥ kṛtasāhāyyakamiva kāntāvimiśravapuṣaḥ puruṣān
striyaśca pātviti vyākhyā bhavati । vimiśraśabdena ca saṃyogina iva viyogino'pyucyante,
vyupasargasya kriyāviśeṣa iva kriyāvaiparītye'palambhāt । tadyathā vibhakto vikrīta

<pb n="379"/>
iti । evaṃ ca kāntābhirvimiśravapuṣaḥ puruṣāḥ kāntairavimiśravapuṣo yoṣitaḥ saṃyuktā
viyuktāśca śṛṅgārādhikāriṇa ubhaye'pi nāyakaviśeṣāḥ <b>pratīyante</b> ।</p>
<p>vapuśśabdena punariha viśeṣaṇapakṣe yauvanapallavitalāvaṇyalakṣmīkaṃ
samagrātmaguṇasampadāśrayaḥ śarīramucyate, na tvādikartṛkasṛṣṭisaṃhārakādi ।</p>
<p>vapirhi sṛṣṭisaṃhārayoriva kāntāvapi dṛś‍yate । tadyathā — 'gobhirvapāvān'
(mabhā.2.1.30), vapuṣṭamā nāmāpsaroviśeṣa (mahābhārate 1) iti । tatrācchinnamekhalamityādīni
kāntāvimiśravapuṣa iti । samāsapadāntargatayorviyuktisaṃyuktikriyayorgamakatvād
viśeṣaṇāni bhavanti; yathā kartuṃmanāḥ kaṭaṃ, gantukāmo grāmamiti ।</p>
<p><b>4.</b> atha sambhogapakṣe acchinnamekhalamityādīni kathaṃ sambandhante ?</p>
<p>ucyate । evaṃ nāma rāgāndhatayā kāntābhiḥ saha te saṃyuktāḥ yena
mekhalācchedamāliṅganaṃ cumbanamālokanaṃ ca paramānandamagnāḥ kartuṃ na pārayanti, <b>'tadyathā
priyayā striyā pariṣvakto na bāhyaṃ kiṃcana veda nāntaram'</b> (bṛpa. 4.3.21) iti;
yathā ca—</p>
<b><lg>
<l>dhanyāsi yā kathayasi priyasaṅgame'pi
vistrabdhacāṭukaśatāni ratāntareṣu ।</l>
<l>nīvīṃ prati praṇihitastu karaḥ (te tu kare) priyeṇa
sakhyaḥ śapāmi yadi kiñcidapi smarāmi ॥ 197 ॥</l>
</lg></b>
<p>evamayaṃ prathamaślokaḥ 'padānyeva saṃhatyārthamabhidadhati vākyam' iti pakṣe vyākhyāyate ।</p>
<p><b>5.</b> athākhaṇḍavākyārthapakṣe vyākhyāyate । tathā hi —</p>
<p>evamiha padānāmanvayo bhavati—'pātu ।</p>
<p>kim ? viśvam ।</p>
<p>kutaḥ ? apāyebhyaḥ ।</p>
<p>kiṃ tat ? vapuḥ ।</p>
<p>kasya ? purāreḥ ।</p>
<p>kīdṛśasya ? kāntāvimiśravapuṣaḥ ।</p>
<p>kiṃviśiṣṭam ? acchinnamekhalam, alabdhadṛḍhopagūḍham, aprāp‍tacumbanam,
avīkṣitavaktrakānti ।</p>
<p>katham ? utprekṣyamāṇam ? kṛtavipralambhasambhogasakhyamiveti ।</p>

<pb n="380"/>
<p>atra cāyamacchinnaśabdaḥ, bahuvrihiśca samāsaḥ adhyāhriyamāṇapadadvayā dvādaśapadā
nāndī (nāśā. 5.104) sadā'viśleṣaḥ, viśeṣoktigarbha utprekṣāvām̐ścāśīralaṅkāro
maṅgalārthaḥ । te'mī catvāro'pi maṅgalārthāḥ śastrādau prayuktāḥ kartuḥ śroturadhyetura—
dhyāpayituśca maṅgalamāvahanti । yadāha —'maṅgalādīni maṅgalamadhyāni maṅgalāntāni ca
śāstrāṇyavyāhataprasarāṇi āyuṣmacchrotṛkāṇi ca bhavanti (mabhā. 1.1.1,1.3.1) ।</p>
<p><b>6.</b> nanu ca neha viśvamapāyebhya iti karmāpādānapadayoḥ śravaṇamasti, tatkathamiveyaṃ
dvādaśapadā nāndīti ?</p>
<p>ucyate, pātviti śrutipadametat; śruteścānekapadanibandhana ekaśabdaviṣayo
vidhyādirarthaḥ; sa cānyathānupapadyamānaḥ svasiddhaye karmakaraṇakartradhikaraṇādikaṃ yadākṣipati
sa sarvaḥ śrutipadārtho bhavati । tatropādīyamānamapi kartṛkarmādikaṃ niyamāya, anupādāya vā
vijñāyate । tadyathā — sāmānyākṣepe viśeṣapadamupādīyamānaṃ niyamāya bhavati, 'pātu vaḥ
paramaṃ jyotiḥ' iti । viśeṣākṣepe tatra tadanupādāya vijñāyate devo jalaṃ varṣatīti । (iha
tu) yathā 'aṣṭavarṣaṃ brāhmaṇamupanayīta, tamadhyāpayet' iti vacanāt 'svādhyāyo'dhyetavya'
ityatra dvijenācāryādityanupāttamapyavaś‍yameva sannidhīyate, tathehāpyapāyanirharaṇarūpa—
tvāt pātvarthasya sthiterīśvarakartṛkasya sṛṣṭisaṃhārayoriva viśvaviṣayatvādapāyebhyo
viśvamiti padadvayamanupādīyamānamapi niyamena sannidhīyate ।</p>
<p><b>7.</b> nanu cāśarīriṇo maheśvarasya viśvotpattisthitipralayakāraṇatvābhyupagame'pi
kathamivocyeta vapuḥ pātviti ।</p>
<p>aśarīriṇo'pi vaiśvarūpyeṇa tadupapatteḥ । sa hyevaṃ tattvavidbhiḥ stūyate—</p>
<b><lg>
<l>mūlajālamadhibhok‍tṛcetanā śaktayastvadadhibho(yo)k‍tṛsaṃhatiḥ ।</l>
<l>jñānametadadhināyakavrajaṃstvatsmṛtau yugapadeva bhāsate ॥ 198 ॥</l>
</lg></b>
<p>ata eva <b>kāntāvimiśravapuṣa</b> iti purārerviśeṣaṇaṃ tantreṇānyathā vyācakṣate । tadyathā—
<b>kaṃ pānīyam ante'syā iti kāntā pṛthvī</b>, kaṃ sukhamanteṣvāsāmiti kāntā āpaḥ ।
ko vāyurante'syeti kānto vahni । kaṃ toyamantatīti kānto vāyuḥ । kaṃ brahma anto'syeti
kāntamākāśam, kāntirdīp‍tistadatiśayavān kāntaḥ sūryaḥ, kāntiḥ kāmanīyakaṃ
tadatiśayavān kāntaścandramāḥ, kāntirvāllabhyaṃ tadatiśayavān kānta ātmeti
kāntaśabdenāṣṭāpi bhagavato mūrtaya ucyante । tā avantītyevaṃśīlā bhavograbhīmādayo
mūrtipatayaḥ kāntāvinaḥ । miśraśabdaḥ pūjāvacanaḥ । tenaiṣāṃ 'praśaṃsāvacanaiśca' (2.1.66)

<pb n="381"/>
ityāryamiśrādivat samāsaḥ । tataḥ kāntāvimiśraṃ vapuryasyeti bahuvrīhau
vaiśvarūpyasiddhervivakṣitārthasiddhiḥ ।</p>
<p>athātrācchinnamekhalamityādīnāṃ kathamanvayaḥ ?</p>
<p>tānyapi vapuṣo viśeṣaṇāni bhavanti । tatrācchinnamekhalamityanena paramucyate । mekhalā
hi jaghanaparikṣepasūtram, tadaparicchinnaṃ yasyeti । alabdhadṛḍhopagūḍhamityanenāgādhatva—
duravagāhatvamākhyāyate; dṛṃhatīti dṛḍha ādhāraḥ, tasyopagūḍhamupaśleṣaḥ pratiṣṭhāsthānaṃ,
tadanupalabdhaṃ yasyeti । aprāp‍tacumbanamityanenoc‍caiṣṭvasya niravadhitvaṃ kathyate, cumbanaṃ hi
vaktrasaṃyogaḥ tadaprāp‍taṃ yasyeti । avīkṣitavaktrakāntītyanenāpratilaghorasya parisūkṣmatvamābhidhatte ।
'vaktrā' kutastyā kutomukhī vetyavijñāyamānā kāntiryasyeti, kṛtavipralambhasambhoga—
sakhyamivetyanena tvavijñātaparamārthatvena vipralabhamānamiva pṛthivyādiprasiddharūpatayā
sambhujyamānaṃ sambhuñjānamiva ca tadevocyate । yaditthamenamāhuḥ— (kusaṃ. 2.15)</p>
<b><lg>
<l>tvameva havyaṃ hotā ca bhojyaṃ bhoktā ca śāśvatam ।</l>
<l>vedyaṃ vedayitā cāsi dhyātā dhyeyaṃ ca tatparam ॥ 199 ॥</l>
</lg></b>
<p>ayamapyāha1—(kusaṃ. 6.26)</p>
<b><lg>
<l>viditaṃ vo yathā svārthā na me kāścit pravṛttayaḥ ।</l>
<l>nanu mūrtibhiraṣṭābhiritthambhūto'smi sūcitaḥ ॥ 200 ॥</l>
</lg></b>
<p>tadamunā viśeṣaṇapañcakenaitaduktaṃ bhavati—(seba. 1.1)</p>
<b><lg>
<l>ṇamaha avaḍ‍‌ḍhiatuṃgaṃ avasāriavitthaaṃ aṇoṇaa—gahiraṃ ।</l>
<l>appalahua—parisaṇhaṃ aṇāaparamatthapāaḍaṃ mahumahaṇaṃ ॥ 201 ॥</l>
</lg></b>
<lg><l>(namata avardhitatuṅgamaprasārita—vistṛtamanavanatagabhīram ।</l>
<l>apralaghuka—pariślakṣṇamajñātaparamārthaprakaṭaṃ madhumathanam ॥)</l>
</lg>
<p><b>8.</b> nanu ca pātviti nāyaṃ vidhau loṭ, api tvāśiṣi । sā ca viśeṣasyāśrutau
svarūpādevātmaviṣayatayātiṣṭhata iti kathaṃ viśvaviṣayā bhavati ?</p>
<p>ucyate—</p>
<b><lg>
<l>ayaṃ nijaḥ paro veti vikalpā laghucetasām ।</l>
<l>udāracaritānāṃ tu vasudhaiva kuṭumbakam ॥ 202 ॥</l>
</lg></b>
<!-- NOTES pg=381!-->
1. śivo'pyāhetyarthaḥ । me mama śivasya ।

<pb n="382"/>
<p><b>9.</b> yadi vā</p>
<p>nāsya vākyasya yaḥ kaścid vaktā; kiṃ tarhi ? pūrvajñaiḥ kramāgataviśvapālane niyukto
mahāmāheśvaraḥ ko'pi puṃviśeṣaḥ । sa ca 'granthaviracanāvyagre mayi mā bhud‌varṇāśramācārasthiteḥ
vyākopa' iti maheśvarameva tatsamarthaṃ prārthayate । ato'tra viśvasyaiva karmatvamavagamyate । rakṣito
rājā rājyaṃ rakṣatīti ca nyāyādātmanyapi rakṣaṇīyatāśīrbhavati । atra cāśīreṣaṇā;
tistraścaiṣaṇā bhavanti, prāṇaiṣaṇā vittaiṣaṇā paralokaiṣaṇā ca । rājño yā hyeva prāṇaiṣaṇā
sā vittaiṣaṇā saiva paralokaiṣaṇeti bhavati । tasya (sa)prakṛtikaṃ rājyaṃ śarīraṃ, tadeva ca vittaṃ,
tasya hyasau svāmyamanubhavati । yathoktadaṇḍakarādānādisambhṛtaṃ vasu yaśaśca vittaṃ, sa eva ca
dharmaḥ, tena hyasāvimamamuṃ ca lokaṃ jayati; tadetatsarvamapāyebhyo viśvarakṣayo X X X taṃ bhavati ।
X X X devatā stotavyeti śiṣṭācāraḥ । na cāśīsstutiḥ; evametat; kintu
guṇotkarṣaprakāśanena sarvata uparyāropaṇaṃ stutiḥ; sā ca yathā āśāsyamānābhimata—
phalaikahetutāprakāśanena pratyāyyate, naivaṃ namastasmai, sa jayatītyevamādibhirityabhiprāyaḥ ॥</p>
<p><b>10.</b> athākhaṇḍavākyārthapakṣāvalambino dvitīyaślokasyaṃ vyākhyā—<b>'sa bhagavān
gaṇādhinātho vigh‍nacchide'stu yatpādapaṅkajarajaḥ parimārjiteṣu darpaṇatalāmalatāṃ
gateṣu śabdārthasampada udāratarāḥ sphuranti'</b> iti । ihāpi paṅkajadarpaṇārthasampad—
bhagavadādayaḥ śabdāḥ, gauṇī ca vṛttiḥ maṅgalārthāḥ; iyamapi dvādaśapadā nāndyeva;
ihāpi rūpakopamāśleṣasamādhigarbhaḥ kāraṇamālāṅgavānāśīralaṅkāra iti yojanīyaḥ ।</p>
<p><b>11.</b> nanu ca sambandhino'dhyāhārāt trayodaśeha padāni ?</p>
<p>naivam, vibhaktyā kta‍yādipariṇāmena śabdārthasampatparisphuraṇasyaivātra sambandhitvāt । tathā
hyevamiyaṃ kāraṇamālā samāpyate bhagavataḥ pādapaṅkajamārjane, mārjanasya nairmalye,
nairmalyasya śabdasampadāmarthasampadāṃ ca parisphuraṇe, tasya ca prabandhavigh‍nacchede kāraṇaṃ
bhavatīti । rūpakopamāśleṣapadāni ceha pādapaṅkajadarpaṇatalāmalarajāṃsi pratīyante ।
tatrodāratarāḥ śabdārthasampadaḥ parisphurantīti ca samādhirapi prakāśate । ādarśataleṣu hi
kilodāradarśanāḥ striyaḥ svalaṅkṛtamātmānamavalokayanti । sa cānyadharmāṇāmanyatrāropaṇaṃ
samādhiriti । etac‍ca 1varavācāṃ sūcanāparamityavadhāryamāṇamasya vacasastātparyaṃ bhavati;
tadidamuktaṃ <b>'tātparyameva vacasi'</b> iti ।</p>
<!-- NOTES pg=382!-->
1. varavācāṃ = va(kturudā)ravācāṃ—rāghavaḥ ।

<pb n="383"/>
<p><b>12.</b> kaḥ punariha rūpakopamayorviśeṣaḥ ?</p>
<p>ucyate — yatrātyantasādṛś‍yādabhedopacāreṇevādiśabdavikalamupamānapadamevopameye
pravartamānaṃ gauṇīṃ vṛttimanubhavat samānādhikaraṇyena viśeṣaṇatvamanubhavati tad rūpakam,
yathā mukhacandraḥ, pādapaṅkajamiti । yatra tu mukhyānubhava X X X yamātmanopameyasya
sāmyamabhidhatte sopamā, yathā candra iva mukhamādarśatalāmalaṃ ceti ॥</p>
<p><b>13.</b> atha yadeṣadasamāp‍ti—pratikṛtyorbahuc‌kalpabādayaḥ kanādayo (5.3.67, 68,95)
vā atyantasādṛś‍yādupameyavṛttibhya evopamānaśabdebhyaḥ svārthikā vidhīyante,
tadā kimupamāne pratyaya āho upameya iti ।</p>
<p>kiṃcātaḥ ?</p>
<p>yadyupamāne, guḍakalpā drākṣā, kuśāgrīyā (5.3.105) buddhirityupameyaliṅgaṃ na
prāp‍noti; upameye, bahuguḍo drākṣā(5.3.68) cañcā ca liṅgaṃ na prāp‍noti । liṅgamaśiṣyaṃ
lokaśrayatvāt (mabhā. 2.1.36) । svārthikāśca k‍vacitprakṛtito liṅgavacanānyativartante
(mabhā. 5.3.68), yathā 'deva eva devatā' (5.4.27) catvāra eva varṇāścāturvarṇyam
(5.1.124 vā.) iti ।</p>
<p>kimetad vaktavyam ?</p>
<p>kathamanuktaṃ gamyate ?</p>
<p>ācāryapravṛttirjñāpayati yadayaṃ 'karmavyatihāre ṇac striyām' (3.3.43) iti
ṇacaṃ vidhāya tadantāt svārthikavidhāne 'ṇacaḥ striyāmañ' (5.4.14) iti punaḥ
strīgrahaṇaṃ karoti । abhedopacāraṇaiva ca pratikṛtiliṅgavacanaṃ X X X yā X X X 'lup
manuṣye' iti lukamatikramya pra(ti)kṛtivacanebhyo lupaṃ śāsti ।</p>
<p><b>14.</b> kathaṃ punaḥ 'īṣadaparisamāp‍tau' 'ive pratikṛtau' iti ivārthe vā vidhīyamānaḥ pratyaya
upamāna upameye vā śaṅ‌kyeta ?</p>
<p>īṣadaparisamāp‍te kriyātvena ivārthasya cāsattvabhūtatvena liṅgavacanāyogāt
pratyayāntareṣu ca liṅgasaṅkhyāvaśādīṣadaparisamāptau cevārthe vartamānāt prātipadikāt
svārthe pratyayo bhavatīti vijñāyate ।</p>
<p>kiṃ punariha nyāyyam ?</p>
<p>upamāne pratyaya iti ॥</p>

<pb n="384"/>
<p><b>15.</b> nanu ca guḍa iveyaṃ guḍo drākṣā, cañcevāyaṃ cañcā puruṣa iti guḍādiśabdā
mādhuryādiguṇayogena drākṣādiṣu vartante । tataśca drākṣādayaḥ prakṛtyarthā bhavanti ।
prakṛtyarthe copameye svārthikāḥ kalpabādaya iti kathamupamāne pratyaya iti ?</p>
<p>maivam; na hi drākṣāyāstatrāparisamāp‍tiḥ, api tu guḍasya । yena hi guṇena
mādhuryādinā guḍaśabdo drākṣāyāṃ vartamāno gauṇīṃ vṛttimanubhavati tasyaiveṣadasamāp‍tau
pratyayo vidhīyate । adyaivaṃ guḍasyeṣadaparisamāp‍tau vartamānasya svārthe pratyayavidhānāt
bahuguḍo drākṣeti । so'yamityabhisambandhād avyatireka iti ced vyatirekamūlatvāda—
vyatirekasya prasaṅgaḥ, yathā śuklaḥ paṭaḥ. paṭasya śukla iti ।</p>
<p>naivam; upapadyamānavyatirekāṇāmubhayaṃ bhavati । na cātra tadupapattiḥ; na hi yathā
śuklaguṇo'stīti matublopādapṛthaksiddhaśuklaguṇavācinā śuklaśabdena paṭo'bhidhīyate,
tathā guḍa ityanena । sa hi dravyaśabdo dravyāntarasāmānādhikaraṇyānyathānupapattyā gauṇīṃ
vṛttimāśritya svanibandhanaṃ dravyāntare vyatirekamupanidhatte । tatra sāmānādhikaraṇyabhraṃśāt
guṇavṛtterapi bhraṃśo mā bhūditi na vyatirekalakṣaṇā ṣaṣṭhī bhavati । na ca guṇavacanānāmapi
keṣāṃñcilloke vyatireka upalabhyate । na hi bhavati paṭuḥ paṭukalpo'yaṃ devadatta iti ।</p>
<p><b>16.</b> kathaṃ punarguṇavṛttyāpyupameye vṛtterguḍaśabdāt svārthe vidhīyamānaḥ pratyaya upamānaṃ
pratyāyayati,</p>
<p>dravyavat pravṛttinimittasyāpi svārthatvāt । tathā hi cañcā tṛṇamayaḥ puruṣo yaḥ
kṣetrarakṣaṇāya kriyateḥ tasya ca puruṣe pravartamānasya svākāraḥ pravṛttinimittam; ataḥ 'ive
pratikṛtau' (5.3.96) itīvārthe tatraiva pratyayo bhavati ।</p>
<p><b>17.</b> nanu ca yadi pratikṛtau vartamānāt prātipadikāt svārthe pratyayaḥ, kim ivārtha
ityanena ? athevārthe kṛtaṃ pratikṛtāvityanena ?</p>
<p>ucyate; upacaritaśabdānāṃ śaktimahim‍naiva trayī gatirbhavati । k‍vacidivārtha eva
svārthikaḥ, 'kuśāgrīyā buddhiḥ, śaileyaṃ dadhīti । k‍vacit pratikṛtāveva, 'vāsudevo
bhīmasena' iti । k‍vacidivārthe pratikṛtau ca, yathā varorūḥ pīvarorūriti । atra yadi
varaśabdena pīvaraśabdena vā ūrvoreva guṇo'bhidhīyeta tadā 'ūrūttarapadādaupamye'
(4.1.69) ityūṅna siddha‍yati । tataścaupamyāya kartavyo'tra ya X X X vaṃ syāt । yadi
varaśabdaḥ pīvaraśabdo vā vare pīvare ca rambhāstambhastamberamakarādau vartitvāt
tatsādṛś‍yāt tadupameyayorūrvorvarteta, tac‍cevārthe pratikṛtau vartamānayostayoḥ

<pb n="385"/>
pratyayalugvidhāve bhavati । anyathā hi 'varatvaṃ pīvaratvameva' ca labhyate, na
saṃsthānaviśeṣa iti ।</p>
<p>na bhavitavyam । pratyayamantareṇāpi svasradīnāmiva tasya tācchīlikāntatvena
strītvābhidhānameva 'ṛnnebhyo ṅīp' (4.1.5) ityasya 'na ṣaṭsvastrādibhyaḥ' (4.1.10)
iti pratiṣedhaḥ pratyākhyāyate । kiṃ punaramī upamānaśabdā lup‍tapratyayatvena guṇībhūtā eva
kalpabādīnāmutpattinimittaṃ bhavanti ?</p>
<p>bāḍham । 'ajādī guṇavacanādeva' (5.3.58) ityato hi guṇavacanāditya—
dhikriyate । tataśca būhuckalpabdeś‍yadeśīyara īṣadasamāp‍tim, evaṃ praśaṃsāyāṃ rūpap
vidhīyamānaḥ pacatirūpaṃ pacatorūpaṃ pacantirūpamiti kriyālakṣaṇasya guṇasyaiva praśaṃsāṃ
dyotayanti । anyathā hi sarvatraikavacanaṃ na syāt (mabhā. 5.3.36) । na ca dravyasya
samāp‍tiḥ asamāp‍tiḥ kutsā praśaṃsā vā svataḥ sambhavati, api tu guṇataḥ । ataśca
gauṇyā mukhyayā vā mandamadhyotkṛṣṭeṣu guṇeṣu vartamānāt prātipadikādīṣadasamāp‍tau
dyotyāyāṃ kalpabādayo bhavanti ।</p>
<p><b>18.</b> nanu ca nirjñātasyārthasya samāp‍tirasamāp‍tirvā bhavati । guṇaśca anirjñātaḥ, lokato
guṇasya nirjñānam । tadyathā paṭurayaṃ brāhmaṇaḥ, yo laghunopāyenārthaṃ nirvartayati,
paṭukalpo'yaṃ yo nātilaghuneti । evaṃ 'paṭutaraḥ' śuklatamaḥ kanīyām paṭiṣṭhaḥ
utkṛṣṭataraḥ vaiyākaraṇapāśa' ityādiṣu tarabādayo'pi guṇavacanebhyo vidhīyamānā
guṇagatameva prakarṣaṃ dyotayanti ।</p>
<p><b>19.</b> kathaṃ punaratiśāyanādau vidhīyamānāstarabādayo guṇaprakarṣe bhaviṣyanti, na
punardravyaprakarṣa iti ?</p>
<p>naiva dravyasya prakarṣaḥ sambhavati ।</p>
<p>kiṃ tarhi ?</p>
<p>guṇasya ca(hi) prakarṣo'sti, tasya prakarṣo bhaviṣyati ?</p>
<p>kathaṃ jñāyate guṇasyaiva prakarṣa iti ?</p>
<p>evaṃ hi dṛś‍yate loke — samāna āyāme vistāre ca paṭasyānyo'rgho bhavati
kāśikasya, anyo mādhurasya । guṇāntaraṃ khalvapi; śilpinaḥ prakarṣāyotpādayamānastameva
dravyāntareṇa prakṣālayanti, anyena śuddhaṃ dhautaṃ kurvantyanyena śephālikamanyena
mādhyamikamiti । tarhi śuk‍lāt kṛṣṇo mā bhūditi samānagrahaṇaṃ kartavyam ।</p>

<pb n="386"/>
<p>na kartavyam । spardhā vai prakarṣaḥ, sā ca sāmanaguṇa eva bhavati, na hyāḍhyābhirūpau
spardhete ।</p>
<p>vācakena khalvapyutpattavyam । na ca śuklāt kṛṣṇe utpadyamāno vācakaḥ syāt ।
yatra tat syāt, tatrotpadyata eva, yathā śuklāt kṛṣṇo māsuratara iti ।</p>
<p>na tarhīdānīmidaṃ bhavati adhvayurvai śreyān, pāpīyān pratiprasthātā anyebhyaḥ
pāpebhyaḥ । kāṇatama iti kaṇirayaṃ saukṣmye vartate; sarva ime kāṇāḥ kiṃcit paś‍yanti,
ayaṃ tu kiṃcidapi na paś‍yatīti kāṇatama ucyate ।</p>
<p>tasyā'dūraviprakarṣa iti vaktavyama । sarṣapād‍‌dhimavato mahattve mā bhūditi ।</p>
<p>na vaktavyam । adūraviprakarṣa eva spardhā bhavati । na hi niṣkadhanaḥ
śataniṣkadhanena spardhate ।</p>
<p>tarhi jāteḥ neti vaktavyam, vṛkṣāt plakṣādeḥ mā bhūditi ।</p>
<p>na vaktavyam । jananena yā prāpyate sā jātiḥ । na caitasyārthasya prakarṣāpakarṣau staḥ ।</p>
<p>atha śuklatara ityādiṣu kimekaṃ śauklyam, āhosvinnānā ।</p>
<p>kiṃ cātaḥ ?</p>
<p>yadyekam, prakarṣo nopapadyate; na hi tenaiva tasya prakarṣo bhavati । atha nānā ?
samānaguṇagrahaṇaṃ kartavya, śuklāt kṛṣṇo mā bhūditi । ekaṃ śauklyaṃ, tattu viśeṣavat ।</p>
<p><b>20.</b> kiṃkṛto viśeṣaḥ ?</p>
<p>alpatvabahutvakṛtaḥ । athavā punarastvekaṃ nirviśeṣaṃ ca ।</p>
<p>nanūktaṃ prakarṣo nopapadyate, guṇāntareṇa pracchādanād bhaviṣyati ।</p>
<p>athehāsya śuklāni vastrāṇi, asyātiśayena śuklānīti śuklataravastra iti
prāp‍noti । śuklavastratara iti ceṣyate ।</p>
<p>uktamatra;</p>
<p>kimuktam ?</p>
<p>'pūrvapadātiśaya ātiśāyikād bahuvrīhiḥ sūkṣmavastratarādyarthaḥ' 'uttarapadātiśayaṃ
ātiśāyiko bahuvrīherbahvāḍhyatarādyarthaḥ' iti ॥</p>
<p>atha yatra trīṇi śuklāni prakarṣāpakarṣayuktāni, tatra pūrvaṃ pūrvamapekṣya dve tarabante,
tatra śuklataraśabdādutpattiḥ prāp‍noti । śuklaśabdādeva ca iṣyate, śuklataraśabde
śuklaśabdo'pyastīti śuklādevotpattirbhaviṣyati ।</p>

<pb n="387"/>
<p>naitad vivadāmahe śuklataraśabde śuklaśabdo'styuta nāsti । kiṃ tarhi ?
śuklataraśabdo'pyasti, tata utpattiḥ prāp‍noti, tadantāc‍cātiśāyiko dṛś‍yate ।
tadyathā—'devo vaḥ savitā prārpayatu śreṣṭhamāya karmaṇe', 'yudhiṣṭhiraḥ śreṣṭhatamaḥ kurūṇām'
(mabhā. 5.3.55) iti ।</p>
<p>ayaṃ tarhi parihāraḥ, madhyamācchuklaśabdāt pūrvaparāpekṣāt pratyayenotpattavyam' ।
madhyamaśca śuklaśabdaḥ pūrvamapekṣya prakṛṣṭaḥ paramapekṣya nyūnaḥ prakarṣāya pravartate ।</p>
<p>na ca bahūnāṃ prakarṣe tarapā bhavitavyam ।</p>
<p>kena tarhi ?</p>
<p>tamapā । śreṣṭhatamāya, śreṣṭhatama iti chandasyeva bhavati । vācakena khalu
utpattavyam; na ca śuklataraśabdādutpadyamāno vācakaḥ syāt । uktaṃ ca
(mabhā. 2.3.55)—</p>
<b><lg>
<l>apekṣya madhyamaḥ pūrvamādhikyaṃ labhate sitaḥ ।</l>
<l>paraṃtu nyūnatāmeti na ca nyūnaḥ pravartate ॥ 203 ॥</l>
</lg></b>
<b><lg>
<l>astu vā'pi tarap‍tasmānnāpaśabdo bhaviṣyati ।</l>
<l>vācakaścet prayoktavyo vācakaścet prayojyatām ॥ 204 ॥</l></lg></b> (mabhā. 5.3.55)
<p><b>21.</b> atha yadyātiśāyikā guṇaprakarṣa evotpadyante kimarthamucyate 'ajādī
guṇavacanādeva' (5.3.58) iti ? etau guṇaviśeṣavacanebhya eva yathā
syātāmiti । guṇāḥ khalviha dviprakārā viprathante tatsthāśca tadviśeṣaṇāni ca ।</p>
<p>yadāha — tatsthaiśca guṇaiḥ ṣaṣṭhī samasyate, na tu tadviśeṣaṇaiḥ (mabhā.2.2.8)
iti । tatra ye bhāvapratyayotpattimantareṇa dravyāt pṛthagākhyātumaśakyāḥ svaśabdairdravya—
paratayaivābhidhīyante te tatsthāḥ । tadyathā—'paṭuḥ pumān mṛduḥ śayyā, gurudravyam,
laghurupāyaḥ । evamaṇurmahān dīrgho hrasvaḥ, pṛthuḥ kṛśo, dṛḍhaḥ sthūla' ityādayo vaktavyāḥ ।</p>
<p>ye tu svaśabdaiḥ pṛthagākhyāyamānā matublopādinā dravyaṃ viśeṣayanti te
tad‌viśeṣaṇāni । tadyathā 'śuklaguṇayogācchuklā balākā, 'kṛṣṇaguṇayogāt kṛṣṇaḥ kākaḥ,
tīkṣṇaguṇayogāt tīkṣṇaḥ kaṇṭakaḥ, dakṣaguṇayod dakṣaḥ purūṣaḥ, evaṃ
śītoṣṇasvādusurabhivatsalotsukarabhasamatsarādayo vaktavyāḥ । tatra yathā 'balakāyāḥ
śuklaḥ, kākasya kṛṣṇaḥ, kaṇṭakasya tīkṣṇaḥ, puruṣasya dakṣa' ityādau, tathā 'balākāyāḥ

<pb n="388"/>
śauklyam, kākasya kārṣṇyam, kaṇṭakasya taikṣṇyam, puruṣasya dākṣyami'tyādāvapi samāso
na bhavati (mabhā. 2.2.8,11) । gandharasarūpasparśa— saṅkhyāparimāṇādayastu na tatsthāḥ, nāpi
tadviśeṣaṇāni । teṣāṃ śuklādisaṅghāteṣu śāstrakārasaṅketād dravyavacanatvenaiva rājapuruṣādivat
ṣaṣṭhīsamāsā bhavanti । tadyathā — candanagandhaḥ, cūtaphalarasaḥ, kanyārūpaṃ, kucasparśaḥ,
puruṣasaṅkhyā, senāparimāṇamiti । yaiśca tīvrādīṃstad‌viśeṣaṇatvenopanyasya ghṛtasya
tīvraścandanasya mṛdurityudāhṛtya ca tīvramṛduguṇayogād guṇavṛttyā gandhasparśaviśeṣaṇatvena
sāpekṣatve satyasamārthyāllabdhe'pi samāsābhāve yadā prakaraṇavaśāt tīvraśabda eva viśiṣṭa—
gandhavṛttistadā tadarthopacita eva vyatireke ṣaṣṭhīsamāsaprasaṅga iti pratiṣedhopapattiruktā, ta
evaṃ praṣṭavyāḥ — kathaṃ prakaraṇādyapekṣāyāmapi sāpekṣatvasya tādavasthyānnāsāmarthyamiti ? tadevaṃ
tatsthairguṇaiḥ ṣaṣṭhī samasyate paṭutvādibhiḥ, na tu tadviśeṣaṇaiḥ śuklādibhiriti ।</p>
<p>kiṃ vaktavyametat ?</p>
<p><b>22.</b> na hi; kathamanuktaṃ gaṃsyate ? ācāryāṇāṃ ca pravṛttayo gamayanti tatrārthaikatvaṃ
gosahastram ityādiṣu 'arthaikatvādekaṃ vākyam', 'śatasahastrāntāc‍ca niṣkāt'
(5.2.119), 'krośaśatayojanaśatarupasaṅkhyānam' (5.1.74 vā.), 'tatsamudāyaḥ
khārīśatamapi na prasūta' (samartha ?) mityādijaiminyādimunicatuṣṭayavacanāt saṅkhyayā
parimāṇena ca samāso na niṣidhyate 'vartamānasāmīpye vartamānavad vā (3.3.131),
'aparasparāḥ kriyāsātatye' (6.1.114), 'uttarapadārthaprādhānye' (2.2.6 mabhā.), 'tad
yat‍nagauravaṃ prasajyeta' (śābarabhāṣyam 1.1.1) iti sūtrakārabhāṣyakāraprayogāc‍ca
kusumasaukumāryādiśabdasiddhiḥ । tenāvagamyate tatsthairguṇairevaṃprakāraiḥ ṣaṣṭhī samasyata iti ।</p>
<p>nanvevamapi</p>
<b><lg>
<l>'dviradamadajalāsārasaurabhyagarbhaḥ', ॥ 205 ॥</l>
</lg></b>
<b><lg>
<l>'kucakalaśamahoṣmābaddharekhastuṣāraḥ', ॥ 206 ॥</l>
</lg></b>
<b><lg>
<l>'tuhinagiriśilāśaityasaṅkrāntimanti' ॥ 207 ॥</l>
</lg></b>
<p>ityevamādīnāmanupapattiḥ,
sap‍tamīsamāsā ime bhaviṣyanti ।</p>
<p><b>23.</b> kathaṃ punaḥ saurabhyādīnāmādhārataḥ pṛthagupalambhe sap‍tamī bhavati ?</p>
<p>ucyate, samastamūrtimad‍dravyāṇāṃ pāñcabhautikatve vāyunā vibhaktāvayavā
āpyapārthivādidravyasūkṣmabhāgā yatrayatra sañcāryante tatratatraiteṣu ghrāṇādisambandhanibandha—

<pb n="389"/>
nādyupalabdhirityadhikaraṇavibhakternānupapattiḥ । evamapi bhāgānāmevādhikaraṇatvaṃ, na
bhāgavatām; na hi nikṛttasya hastapādādeḥ puruṣādivyapadeśo bhavati ।</p>
<p>evametat; kintu pṛthaksthitānāmapyavayavānāmavayavivyapadeśo dṛś‍yate, tadyathā
'rāhoḥ śiro rāhuḥ, śivasya liṅgaṃ śiva' iti ।</p>
<p>na caitad vācyam; evaṃ sati samudgakādisthasya karpūrāderbahirupalabhya—
mānabahulaparimalasya kālāntareṇopekṣayaḥ syāt; tadvadeva dṛṣṭasannidhestatrānyabhāgānā—
mupanipātāt; ata eva purāṇadravyāṇāṃ gandharasarūpasparśagauravaprabhāvavipākavīryaviparyayā
yujyanta' iti ।</p>
<p>tadevaṃ yaiḥ saha ṣaṣṭhīsamāsa iṣyate tebhya eveyasun—iṣṭhanoḥ vidhānamiti
nānarthakaṃ guṇavacanādeveti ।</p>
<p>nanu ca guṇamuktavān matubutpatteḥ pūrvamiti guṇavacanaḥ śuklādirguṇaṃ vakṣyati
bhāvapratyayotpattyeti guṇavacanaḥ paṭ‍vādiḥ । viśeṣavacanatvāviśeṣe yāvadajādī
paṭ‍vādibhya utpadyete tāvacchuklādibhyaḥ kimiti notpadyeyātām । na ca samāsa—
vidhāviveha jñāpanādīni santi । kathaṃ na santi ? tadyathā — 'praśasyasya śraḥ'
(5.3.60), 'jya ca' (5.3.61), 'vṛddhasya ca' (5.3.62), 'antikabāḍhayo—
rnedasādhau'(5.3.63), 'yuvālpayoḥ kananyatarasyām' (5.3.64) iti । api ca
'iṣṭhemeyassu' (6.4.154) ityadhikṛtya yadayaṃ sthūladūrayuvahrasvakṣiprakṣudrāṇāṃ yaṇādi paraṃ
lupyate pūrvasya ca guṇo bhavatītyabhidhatte, priyasthirasphirorubahulaguru—
vṛddhatṛpradīrghabṛndārakāṇāṃ prasthasphavarbaṃhigarvarṣitrap‌drāghivṛndāḥ ityāha । 'bahorlopo bhū ca
bahoḥ' (6.4.158) iti brūte । 'ra ṛto halāderlaghoḥ' (6.4.168) ityatra
pṛthumṛdudṛḍhakṛśabhṛśaparivṛḍhānāmiti parigaṇanaṃ karoti । tadjñāpayati tatsthaguṇavacanebhya
eveyasuniṣṭhanau bhavata iti । tataśca yathā 'śuklataraḥ kṛṣṇatama' ityādi bhavati, naivaṃ
śuklīyān kṛṣṇiṣṭha ityādi । yathā ca mṛdiṣṭhaḥ paṭīyāniti bhavati, naivaṃ kārakiṣṭhaḥ
pācakīyāniti ।</p>
<p><b>24.</b> kathaṃ tarhi ojiṣṭhaḥ pāpīyāniti ?</p>
<p>'vinmatorluk' (5.3.65) iti jñāpakena tadantād bhaviṣyati ।</p>
<p>atha yathā candrakalpaṃ mukhaṃ, guḍakalpā drākṣā, tathā candratamaṃ guḍatameti kasmānna
bhavati ?</p>

<pb n="390"/>
<p>prakarṣābhāvāt । na hi kenacidguṇenopameyavṛttīnāmupamānaśabdānāmatajjātīyeṣu
vartamānānāṃ svārthāpekṣayā prakarṣaḥ sambhavati । yatra tu tajjātīyeṣu guṇābhidhānaṃ tatra
bhavatyevātiśāyitam । tadyathā— gaurayaṃ yaḥ śakaṭaṃ vahati, gotaro'yaṃ yaḥ śakaṭaṃ sīraṃ
ca; gauriyaṃ yā samāṃ samāṃ vijāyate, gotareyaṃ yā samāṃsamīnā jīvavatsā ca । dṛś‍yate
hi jātivācinastajjātīyeṣvapi guṇābhidhāyitvam ।</p>
<b><lg>
<l>'saṅgrāmeṣu caratyeṣa puruṣaḥ puruṣo yathā' ॥ 208 ॥</l>
</lg></b>
<b><lg>
<l>'nāma yasyābhinandanti dviṣo'pi sa pumānpumān' ॥ 209 ॥</l></lg></b> (kirātā. 11.73) iti ।
<p>yadyevaṃ candraguḍādibhyaḥ kalpabādayo'pi na syuḥ ?</p>
<p>naivam; teṣāmīṣadasamāp‍tāveva vidhānāt ।</p>
<p>tarhi kṛtakalpaṃ bhuktakalpamiti ktāntebhyaḥ na cāsti sambhavo yadbhūtaṃ ca
syādasamāp‍taṃ ca ;</p>
<p>'āśaṃsāyāṃ bhūtavac‍ca' (3.3.132) iti vacanād bhaviṣyati ॥</p>
<p>(<b><emph>4. pravibhāgaḥ</emph></b>)</p>
<p>pade vākye prabandhe vā'syaitāvataḥ śabdasyāyamartho'sminnarkhe cāyametāvān śabda
iti śabdārthayormithaḥ sambandhitayā pṛthaktvenāvadhāraṇaṃ <b>pravibhāgaḥ</b> ।</p>
<p>sa tri(dvi)vidho'nvayavyatirekābhyām । iha khalvatyantasaṃsṛṣṭānāṃ padārthānāṃ
pravibhāge'nvayavyatirekābhyāṃ nānyo heturasti । yathā loke badhiro'pi
1cakṣuṣmānālokayati, satyapi śrotre upahatacakṣurnālokayati rūpamityanvayavyatirekābhyāṃ
cakṣuśśrotrasannidhāne rūpālokanaṃ cakṣuṣa eva vyavasthāpyate na śrotrasyaḥ tathā
śabdaśāstre'pi subanteṣu tiṅanteṣu ca padeṣvatyantasaṃsṛṣṭā arthātmānaḥ śabdāśca
prakṛtipratyayādayo mithassambandhitvenānvayavyatirekābhyāmeva pravibhajyante ।</p>
<p>tatrāvasthitasyānuvṛtti<b>ranvayaḥ</b> ।</p>
<p>tad‌viparyayo <b>vyatirekaḥ</b> । sa dvividho <b>janmahānibhyām</b> । tadyathā—</p>
<p>vṛkṣa ityukte kaścicchabdaḥ śrūyate; vṛkṣa ityakārāntaḥ sakāraśca pratyayaḥ, artho'pi
kaścid gamyate śākhādimattvamekatvaṃ ca ।</p>
<p>ṛkṣa ityukte kaścicchabdo hīyate, kaścidupajāyate, <b>kaścidanvayī</b> ।</p>
<!-- NOTES pg=390!-->
<p>1. 'cakṣuṣmān nālo' iti rāghavaḥ ।</p>

<pb n="391"/>
<p>vṛkṣaśabdo hīyate, ṛkṣaśabda upajāyate, <b>sakāro'nvayī ।</b></p>
<p>artho'pi kaścid‌dhīyate kaścidupajāyate <b>kaścidanvayī</b>;</p>
<p>śākhādimattvaṃ hīyate, saṭādimattvamupajāyate, <b>ekatvamanvayīti ।</b></p>
<p>vṛkṣāvityukte sakāro hīyate, aukāra upajāyate, <b>vṛkṣaśabdo'nvayī ।</b></p>
<p>arthe'pyekatvaṃ hīyate, dvitvamupajāyate, <b>śākhādimattvamanvayīti ।</b></p>
<p><b>tiṅanteṣu</b> khalvapi pacatītyukte kaścicchabdaḥ śrūyate, paca iti cakārāntaḥ,
atiśabdaḥ pratyayaḥ, artho'pi kaścid gamyate viklittiḥ kartṛtvaṃ ca ।</p>
<p>paṭhatītyukte kaścicchabdo hīyate, kaścidupajāyate, <b>kaścidanvayīti</b> ।</p>
<p>pacchabdo hīyate, paṭhaśabda upajāyate, <b>atiśabdo'nvayī ।</b></p>
<p>artho'pi kaścid‌dhīyate kaścidupajāyate, kaścidanvayī; viklittirhīyate,
paṭhikriyopajāyate, <b>kartṛtvamanvayī ।</b></p>
<p>pacyata ityukte atiśabdo hīyate, yateśabda upajāyate, <b>pacchabdo'nvayī;</b></p>
<p>artho'pi kartṛtvaṃ hīyate, karmatvamupajāyate, <b>viklittiranvayinīti</b> ।</p>
<p>te manyāmahe yaśśabdo hīyate tasyāsāvartho yo'rtho hīyate; yaśśabda upajāyate
tasyāsāvartho yo'rtha upajāyate; yaśśabdo'nvayī tasyāsāvarthe <b>yo'rtho'nvayīti</b>।</p>
<p>evaṃ <b>vākye'pi</b> gāmānayetyukte kaścicchabdaḥ śrūyate, gāmiti dvitīyāntaḥ ānayeti
ca loḍantaḥ;</p>
<p>artho'pi kaścid gamyate sāsnādimān karmatvamāpannaḥ ānayeti kriyārthatvavidhi—
tvamāpannaḥ athāśvamānayetyukte gavārtho hīyate, aśvārtha upajāyate, <b>ānayanārtho'nvaya ।</b></p>
<p>gāṃ badhānetyukte ānayanārtho hīyate, bandhārtha upajāyate, <b>gavārtho'nvayī ।</b></p>
<p>evaṃ gaurānīyatāmaśva ānīyatāṃ gaurbadhyatāmaśvo badhyatāmityādiṣu
karmakartṛtvayorhānirupajaniścābhyūhyaḥ । etena prabandho'pi vyākhyātaḥ ।</p>
<p>kaścidāha, mārīco rāmeṇa hataḥ, kaścidāha lakṣmaṇeneti । tatra mārīcamṛgaghāte rāmo
hīyate lakṣmaṇa upajāyate, lakṣmaṇo vā hīyate rāma upajāyate, rāmāyaṇaṃ <b>punaranvayīti ।</b></p>
<p>nanu ca vṛkṣaṛkṣa iti vakāro hīyate (ṛkāra) upajāyate vā; pacati paṭhatīti
cakāro hīyate ṭhakāra upajāyata iti vaktavye kimarthamucyate vṛkṣaśabdo hīyate ṛkṣaśabda
upajāyate, pacchabdo hīyate paṭhaśabda upajāyata iti ? śabdasyārthavattā yathā syāt, na

<pb n="392"/>
varṇānām; kiṃ punarna varṇāḥ śabdaḥ? bāḍham; arthāvasāyaprasavanimittaṃ śabda ityabhihitaṃ
purastāt ।</p>
<p>nanvevamapi vṛkṣādīnāmarthavattā nopapadyate; kiṃ kāraṇam? kevalenāvacanāt ।</p>
<p>na hi vṛkṣādinā kevalena kaścidartho gamyate; kiṃ tarhi? sapratyayakena ।</p>
<p>kimuktaṃ bhavati? pacatyādiṣvarthavattāsahacaritā kevalavacanatā dṛṣṭā; varṇeṣu
cānarthakyasahacaritaṃ kevalāvacanatvam । na caite pacatyādivaddṛś‍yante, varṇavattu dṛś‍yante
tasmād varṇavadvṛkṣādīnāmarthavattā nopapadyata iti ।</p>
<p>sapratyayasyopapadyata iti cenvaivam । iha yad yasya nimittatvenopādīyate sati
tasmistena pravartitavyam । arthavattā ca prātipādikasaṃjñāyā nimittam । sā ca dvidhā
laukikī pāribhāṣikīti ca । tayorloke viditā laukikī, kriyāpradhānamākhyātam,
sattvapradhānāni nāmāni iti । śāstre vyavahārārthā pāribhāṣikī 'dādhā ghvadāp' (1.1.20),
'tarap‍tamapau ghaḥ' (1.1.12) iti । tatra laukikī tāvadarthopalabdhigamayā; yeṣāṃ ca
prātipadikasaṃjñā vidhīyate te na kadācit kevalā upalabhyante । pāribhāṣikī tu paribhāṣayā
bhavatyarthavacchabdarūpaṃ, tacca prātipadikasaṃjñamiti । evaṃ ca śabdatvāviśeṣād‌varṇānāmapi
prasajyate ।</p>
<p>iyaṃ ca paribhāṣā na pravartate 'arthavad‌grahaṇe nārthakasya' iti । tadevamarthavattāyā
nimittasyābhāve prātipādikasaṃjñā na pravartate; tadapravṛttau tu kathaṃ pratyayotpattiriti?</p>
<p>naivam । pratyayena nityasambandhāt kevalasyāprayogaḥ; nityasambandhāvetāvarthau prakṛtiḥ
pratyaya iti; ato nityasambandhāt kevalasya prayoge na bhaviṣyati ।</p>
<p>nanu ca bhavānāmrān pṛṣṭaḥ kovidārānācaṣṭe, arthavattā nopapadyate
kevalenāvacanāditi pṛṣṭaḥ kevalasyāprayoge hetumāha । nābhiprāyāparijñānāt nanvevaṃ bravīmi;
yadi tāvat kevalenāvacanādityevamayaṃ heturupanyastaḥ yasmāt kevalo na prayujyate
tasmādanarthaka iti, tadevaṃ vaktavyaṃ kevalasyāprayogāditi, na vaktavyaṃ kevalenāvacanāditi ।
kevalasya prayogaḥ śāstrasamayānnāsti, 'na kevalā prakṛtiḥ prayoktavyā na ca kevalaḥ
pratyaya' iti । na ca laukikā evaṃ prayuñjate; ata uktaṃ nityasambandhādayaṃ kevale na
prayujyate na tvānarthakyāditi ॥</p>
<p>athaivamupanyastaḥ kevalena prayujyamānena nocyate'sāvartha iti । k‍va punarayaṃ bhavatā
kevalaḥ prayujyamāno'rthamabruvan dṛṣṭaḥ? yadi ca prayujyeta na cārtha upalabhyeta, syādayaṃ hetuḥ
kevalenāvacanāditi । anyad bhavān pṛṣṭo'nyadeva pratividhatte । mayā hyevamucyate,

<pb n="393"/>
samudāyasyārthe prayogādavayavārthānāmaprasiddhiriti । yato varṇāstāvadanarthakā
bhavatābhyupagatāḥ; teṣāṃ ca samudāyatantrāṇāṃ kevalānāṃ prayogo nāsti । yadyapi prayujyeran
anarthakānāmeva prayogaḥ syāt । evaṃ prakṛtīnāmapi samudāyatantrāṇāṃ nāsti kevalānāṃ
prayogaḥ; yoge vā satyanarthakāḥ prayujyeran ।</p>
<p>athaivambhūtānāmarthavattā, ko nāma matsaro varṇoṣviti ?</p>
<p>ko nāma matsaraḥ, yadeṣāmarthavattve'rthavatkāryāṇi prāp‍nuvanti ।</p>
<p>kānyarthavatkāryāṇi ? arthavatprātipadikamiti prātipadikasaṃjñā, 'prātipādikād' iti
svādyutpattiḥ, 'subantaṃ padam' iti padasaṃjñā ca ।</p>
<p>tatra ko doṣaḥ?</p>
<p>pratyavayavaṃ vibhakteḥ śravaṇaṃ prāpnoti ।</p>
<p>naivaṃ, yadaivāvayavānāṃ prātipadikasaṃjñā pravartate tadaiva samudāyasyāpīti
samudāyāntargatatvāt 'supo dhātuprātipadikayoḥ' (2.4.71) iti lukā bhāvyam । tatkuto
vibhakteḥ śravaṇam?</p>
<p>nanu ca 'kṛttaddhitasamāsāśca' (1.2.46) iti samāsagrahaṇaṃ niyamārtham, tena
cārthavatsamudāyasya vākyasyeva varṇasamudāyasyāpi prātipadikasaṃjñā nivāryata iti kathaṃ
tadantargatā vibhaktayo lupyante?</p>
<p>naivam; niyamasya tulyajātīyāpekṣatvāt samāsasyeva bhinnārthasamudāyasya vākyasyaiva
prātipadikasaṃjñā nivartate, tvabhinnārthasya varṇasamudāyasyeti । atra hi yenaivārthena
samudāyasyārthavattvaṃ tenaiva tadavayavānāmapīti (1.2.45)।</p>
<p>evaṃ tarhi nivṛttāyāmapi vibhaktau padatvād ghanaṃ vanamityādau nalopādīni
(8.2.7) prāpnuvanti ।</p>
<p>tarhi 'saṅghātasyaikārthyāt subabhāvo varṇāt' bhaviṣyati । vṛkṣa ityatra hyekatvaṃ vibhaktyā
dyotyate, taccaikamityekaiva vibhaktirutpadyate, yathā bahavo draṣṭāra ekenaiva pradīpena dṛś‍yamarthaṃ
paśyanita, evaṃ sa ca samudāyādeva tantreṇa sarvānugrāhiṇyutpadyate samudāyadvirvacanavat ।
yathā hi papācetyādau prathamasyaikāco dvirvacanaprasaṅge yenaivācā samudāya ekāc, neva
tadavayayo'pi paśabdaśceti tatra pṛthagavayavaikāco na dvirucyante; kiṃ tarhi? sarvānugrahāt
samudāyaikāca eva । tathaihāpi samudāyādutpattau varṇāt subutpattirna bhaviṣyatīti tadabhāvānna
padasaṃjñā । apadatvācca nalopādīnāmaprasaṅga iti ।</p>

<pb n="394"/>
<p>satyametat । kiṃtu varṇeṣvanvayavyatirekayoḥ sadbhāve'pyarthānvayavyatirekā—
bhāvādayamasyārtha iti pravibhāgo na prakalpate । tathā hi vṛkṣaḥ ṛkṣaḥ, pacati paṭhatītyādau
yasya hānau yo hīyate, yasyopajane ya upajāyate, yasyānvaye yo'nugacchati sa tasyārtha
iti śakyate vaktum ।</p>
<p>naivam, kūpayūpasūpādāviti anarthakā varṇāḥ, arthavanto vṛkṣādaya iti ।</p>
<p>nanu yatra bṛṃhitaṃ hīyate, hoṣitamupajāyate, reṇucakramanvayi, tatra hastino hīyante,
aśvā upajāyante, pipīlikā anvayinyo, na caitāvatā reṇucakrasya nimittaṃ bhavanti । yatra
vā kṣīraṃ hīyate dadhyupajāyate pātramanvayi, tatra mādhuryaṃ hīyate amlatopajāyate
tṛp‍tiranvayinī, na cānvayi pātraṃ tṛp‍tiheturbhavati । tadevamanvayavyatireke ca satyapi
kāryakāraṇabhāvasyābhāvāt kathamucyate'nvayavyatirekābhyāmarthavattāvatiṣṭhata iti ?</p>
<p>naivam । avadhāritaṃ hi sāmarthyamanvayavyatirekābhyāṃ pravibhajyate, na ca pipīlikānāṃ
pātrasya vā reṇucakratṛp‍tyoḥ sāmarthyāvadhāraṇamasti, tatsad‪bhāve— 'pyanyatrābhāvāt । yatraiva
cānvayavyatirekābhyāmarthavattā śakyate pratyāpattuṃ tatraiva pratipattavyā, na sarvatra । yadyevaṃ
prakṛtyādiṣvapi na śakyate । bahavo hi śabdā ekārthā bhavanti, ekaśca śabdo bahvarthaḥ; yadi
hi niyogata ekaḥ śabda ekasminnarthe vartate tata eṣa pravibhāgaḥ syāt । yatastu
vyabhicaratyetat anekaśśabda ekasminnarthe, tadyathā indraḥ purandara iti, ekaścānekārthaḥ
akṣāḥ pādāḥ māṣāḥ iti । anumānaṃ caikasyaivākārthavṛttitva eva śakyate kalpayitum;
ato vyabhicārādanimitta— manvayavyatirekau prakṛtipratyayārthapravibhāge iti prakṛtireva
sarvārthā syāt । pratyayo vā sarvārthaḥ, ubhau vobhayārthau ? yathaikau dṛś‍yate hi dadhi madha
vagniciditi prakṛtireva sarvānarthānabhidadhānā, 'adhunā' (5.3.17), iyān 'asyāpatyaṃ
iḥ' iti, pratyaya eva vā sarvārthābhidhāyī, haiyaṅgavīnaṃ (5.2.23), śrotriyaḥ (5.2.84),
kṣetriyaḥ ityubhayamubhayārthābhidhāyīti । ataḥ kiṃ na sādhīyaḥ, arthavattā siddhā bhavati । yadā
hi prakṛtireva svārthādiṣu vartate pratyayo vā, tadā sutarāmarthavattā sidhyati । na brūmo'rthavattā
na sidhyati । tau tvanvayavyatirekau nāvatiṣṭhete । tataśca kuta etat yādayaṃ prakṛtyartho'yaṃ
pratyayārtha iti ? na punaḥ prakṛterevobhāvarthau pratyayasyobhayasya veti sāmānyaśabdā ete evaṃ
syuḥ; sāmānyaśabdāśca nāntareṇa viśeṣaṃ prakaraṇaṃ vā viśeṣe'vatiṣṭhante, yatastu khalu
niyogataḥ prakaraṇādimantareṇāpi vṛkṣa ityukte svabhāvataḥ kaścidartho gamyate, ato manyāmahe
na ime sāmānyaśabdāḥ, prakṛtiḥ prakṛtyarthe vartate, pratyayaḥ pratyayārthe vartata iti । yadi hi

<pb n="395"/>
'su au jas' (4.1.2) ityeta eva svārthadravyaliṅgasaṅkhyākarmādivacanāḥ, sahāyamātraṃ
prakṛtiḥ, svādibhiḥ sarveṣāmarthānā— mupādānāt, vṛkṣaḥ vṛkṣau vṛkṣā iti । kimarthaṃ niyogena
vṛkṣārtha eva gamyate, na punassarve arthāḥ pratīyeran, paryāyeṇa vā kadācit kaścid? na
yaugapadyaṃ na paryāyaḥ; tasmādanvayavyatirekābhyāṃ samudāyasthāḥ śabdāścāpoddhartavyā arthāśceti
vyavasthitā anvayavyatirekābhyāṃ vyāvahārikī arthavattā । tatredamaparihṛtam—'prakṛtireva
sarvānarthānabhidadhānā dṛś‍yate pratyayaḥ sarvārthābhidhāyī ubhayaṃ vobhayārthābhidhāyīti । tatra
parihāraḥ—dadhi madhu agnicidityevamādiṣu vacanāntarāṇāmaukārādīnāṃ śrūyamāṇatvādanyeṣāṃ
ca savibhaktikānāṃ prayogadarśanāt । adhunā iyānityevamādiṣu pratyayāntaraparāyāḥ
prakṛteravasthānāt prakṛtyantarāṇāṃ vā lopadarśanāt, ihāpyakevalasyaivārthābhidhānaṃ prasaktaṃ;
lopādidvāreṇa śāstradṛṣṭyā kevalaya vijñāyate ।</p>
<p>nanu 'na kevalā prakṛtiḥ prayoktavyā, na kevalaḥ pratyaya' iti śāstrasamayaḥ ।</p>
<p>satyametat; kiṃtu yatra prakṛtinimittā pratyayanivṛttistatra kevalāpi prakṛtiḥ
prayujyate । yatra vā pratyayanimittā prakṛtinivṛttistatra kevalo'pi ityabhyanujñāyate ।
haiyaṅgavīnaṃ, śrotriyaḥ, kṣetriya ityādiṣu tu saṃjñāśabde hyogodohasya vikāra iti,
'śrotriyañchando'dhīta' iti, 'parakṣetre cikitsya' iti prakṛtipratyayavibhāgakalpanayā
vyutpattiryathākathaṃciddharmaniyamāya kriyate । evaṃ yāvakādiṣvapi svārthikeṣu
pratyayārthasyāvyatirekāt prakṛtyantarayoge prātipadikānāṃ ca yāvakādīnāmarthabhedāt
pratyayāntarayoge prakṛteḥ kalpitāyāmarthavattāyāṃ svārthikatvaṃ vijñāyate । eko dvau bahava
ityatra pratyekaṃ vacanāntarabhāvāt karmādiviṣayāvanvayavyatirekāvāśrīyete । sāmānyato
dṛṣṭāccānumānāt prakṛtyantaravadekādīnāṃ pravṛttau bhinnarūpāṇi vacanānyasaṅkareṇa vyavasthāṃ
prakalpayantīti pratīyate ।</p>
<p>nanvevaṃ sati śabdasyaikārthopakṣayasyārthāntareṇa asambandhādarthasyāpyekaśabdo—
pakṣayasyānyatrāsaṅkrānteḥ kūpasūpayūpādivadevānvayavyatirekau nāvakalpete । na hi ya
evaikatvasambandhī sa dvitvādisambandhī, yo vā prātipadikatvenārthamātrapravṛttiḥ
saśaktyarasambandhī na bhavitumarhati । na khalu śabdaḥ kaściduttarakālamarthāntaraṃ
parityajatyupādatte vā । taduktam — (vāpa. 2.13)</p>
<b><lg>
<l>yadasya (śabdasya) na vibhāgo'sti kuto'rthasya bhaviṣyati ।</l>
<l>vibhāgaiḥ prakriyābhedamavidvān	pratipadyate ॥ 210 ॥</l>
</lg></b>

<pb n="396"/>
<p>evametat । kintu trividhaḥ śabdaḥ — nivartyo'nvākhyeyaḥ pratipādakaśca1 (vāpa. 1.24,
mabhā.1.1.50) । teṣvadharmaheturaprabhraṃśo nivartyaḥ, dharmaheturlokavedayoḥ prayogārho'nvākhyeyaḥ ।
prakṛtipratyayādivibhāgakalpanayā tatsvarūpāvabodhakṛt pratipādakaḥ । tadarthamanva—
yavyatirekāvavidyamānāvapi vyavasthārthaṃ kalpitau śāstrārthavyavahāranibandhanaṃ sampadyete ।
śāstravyavahāro hi 'arthavat prātipadikam' (1.2.45) 'kriyāvacano dhātuḥ' (mabhā.1.3.1)
ityādiranāśritayoranvayavyatirekayorasukara eva । tadāha — (vāpa. 2.12)</p>
<b><lg>
<l>bhāgairanarthakairbhinnāḥ pacatītyevamādayaḥ ।</l>
<l>anvayavyatirekau tu vyavahāranibandhanam ॥ 211 ॥</l>
</lg></b>
<b><lg>
<l>abhidhā ca vivakṣā ca tātparyaṃ ca vibhāgavat ।</l>
<l>catastraḥ kevalā hyetāśśabdasambandhaśaktayaḥ ॥ 212 ॥</l>
</lg></b>
<b><lg>
<l>yāpekṣā yacca sāmarthyamanvayo yaśca tairmithaḥ ।</l>
<l>aikārthyaṃ yacca tāstasya sasahāyasya śaktayaḥ ॥ 213 ॥</l>
</lg></b>
<b><lg>
<l>uktāścatastraḥ prathamāḥ krameṇa kramādathānyāḥ prakaṭīkriyante ।</l>
<l>akhaṇḍavākyārthavivecakānāṃ śabdārthasamvitpariśuddhihetoḥ ॥ 214 ॥</l>
</lg></b>
<p><b>iti mahārājādhirājaśrībhojadevaviracite śrṛṅgāraprakāśe
kevalaśabdasambandhaśaktiprakāśo nāma</b></p>
<p><b>॥ sap‍tamaḥ prakāśaḥ ॥ 7 ॥</b></p>
<lg>
<l>revāprasādena sanātanena śrībhojadevasya nibandha eṣaḥ ।</l>
<l>kṛto viviktārtha iti prasīdantvatrānuvīkṣācaturā mahāntaḥ ॥</l>
</lg>
<!-- NOTES pg=396!-->
1. saṃvādo'tra vāpa. 1.24, mabhā. 1.1.50

<pb n="397"/>
<p>atha</p>
<p><b>śrṛṅgāraprakāśe aṣṭamaḥ prakāśaḥ</b></p>
<p>sāpekṣaśabdaśabdaśaktiprakāśo nāma</p>
<p><b>(<emph>5. vyapekṣā</emph>)</b></p>
<p><b>tatrodbhūtasambandhavyatirekāṇāṃ padārthānāmitaretarapratyākāṅkṣā vyapekṣā ।</b></p>
<p>sā ca sannihite yogye ca bhavati । tadyathā 'devo varṣatī' —ti
varṣaṇakriyākartāramantareṇābhavantī sannihitaṃ yogyaṃ ca devamapekṣate । yatra tu sannihitasya
na yogyatā, tatra vyavahitamapi yogyamevāpekṣate, yathā praviśa piṇḍīm ityatra (na)
praveśanakriyā sannihitāyāmapyayogyāyāṃ piṇḍyāmasambhavantī vyavahitamapi yogyaṃ
gṛhādikamapekṣate । piṇḍīmityetadapi karmapadaṃ praviśetyasminnasambhavad‌yogyameva
bhakṣayetyādikriyāpadamapekṣata iti ।</p>
<p>seyaṃ vyapekṣā saṃkṣepataḥ padārthānāṃ tredhā sambhavati—</p>
<p><b>1. ābhidhānikī, 2. naiyāyikī, 3. naiṣedhikī</b> ca । tatra —</p>
<p>śrutisamāropa(samākhyā)vākyavikalpasamuccayātideśādibhirabhidhīyamānā
<b>ābhidhānikī</b> ।</p>
<p>ūhaviparyayavipariṇāmāyāhāravākya (vi)śeṣavyahitakalpanādibhirupakalpyamānā
<b>naiyāyikī</b> ।</p>
<p>vacanāsambhavavirodhakṛtārthaparisaṅkhyāvadhāraṇādibhirniṣidhyamānā <b>naiṣedhikī</b> । tāsu —</p>
<p><b>(1. ābhidhānikī)</b></p>
<p>ābhidhānikī tāvad yatra dvayoḥ sādharmyārthamāvṛttyā vibhaktiśrutibhedena ca
viśeṣaṇaviśeṣyanirdeśaḥ,</p>
<p>1. sā <b>śrutyābhidhānikī</b> yathā— (megha. 99)</p>
<b><lg>
<l>aṅgenāṅgaṃ pratanu tanunā gāḍhatap‍tena tap‍taṃ
sāstreṇāstradravamaviralotkaṇṭhamutkaṇṭhitena ।</l>
<l>uṣṇocch‌vāsaṃ samādhikatarocch‌vāsinā dūravartī
saṅkalpaistairviśati vidhinā vairiṇā ruddhamārgaḥ ॥ 1 ॥</l>
</lg></b>

<pb n="398"/>
<p>yatrāpi sādharmyārthādeva dvayostantreṇa ca vibhaktyabhedena ca viśeṣaṇaviśeṣyayogaḥ,
sā ca <b>śrutyābhidhānikī</b> । yathā—</p>
<b><lg>
<l>daivāta/daivādapatramacchāyaṃ phalārthibhirasevitam ।</l>
<l>sānujaṃ śākhinamiva dṛṣṭvā rāmaṃ ruroda sā ॥ 2 ॥1</l>
</lg></b>
<p>2. yatra padena vākyena vā saṃjñārtho vidhīyate, sā <b>samākhyābhidhānikī</b> ।
sā padena yathā—(raghu. 6.21)</p>
<b><lg>
<l>asau śaraṇyaḥ śaraṇāgatānāmagādhasattvo magadhapratiṣṭhaḥ ।</l>
<l>rājā prajārañjanalabdhavarṇaḥ parantapo nāma yathārthanāmā ॥ 3॥</l>
</lg></b>
<p>vākyena yathā—</p>
<b><lg>
<l>saccaṃ saṇṇā dhaṇṇā jā taiā kesaveṇa giridhareṇa ।</l>
<l>gurubhāra—vāvaḍeṇa vi, ajjuacchaṃ ciraṃ diṭhṭhā ॥ 4 ॥</l>
</lg></b>
<lg>
<l>(satyaṃ saṃjñā dhanyā yā tadā keśavena giridharaṇe ।</l>
<l>gurubhāravyāpṛtenāpi ṛjvakṣaṃ/anṛjvakṣaṃ ciraṃ dṛṣṭā ॥)</l>
</lg>
<p>3. yatra vyapekṣotthāpakaṃ vākyamabhidhāya tadupapādakamabhidhīyate, upapādakaṃ vābhidhāya
vyapekṣotthāpakaṃ, sā <b>vākyābhidhānikī</b> ।</p>
<p>tayorādyā yathā— (hemacandrasya prākṛtavyākaraṇe 4.420)</p>
<b><lg>
<l>sā uppaḍī goṭhṭhauhi । ṇokkhī kāvi visagaṃṭhi ।</l>
<l>bhiḍiya pacelliu so marai ॥ jjassa ṇa laggai laṃṭhi ॥ 5 ॥</l>
</lg></b>
<lg>
<l>(sā utpannā goṣṭhabhuvi navīnā kāpi viṣagranthiḥ ।</l>
<l>bhittvā na pacan pratyuta sa mriyate yasya na lagati kaṇṭhe ॥)</l>
</lg>
<p>dvitīyā yathā—</p>
<b><lg>
<l>vāṇidhamoḍiaccaruṇakhao dāreeṃ tu na diṭhṭha ।</l>
<l>māeṇajahuke malaḍollāhia ivaiṭhṭha ॥ 6 ॥?</l>
</lg></b>
<p>4. vaikalpikābhidhānaprabhavā <b>vikalpābhidhānikī</b> yathā—</p>
<b><lg>
<l>aṃbaru aṃci samuddu tari bhamaḍahi ḍoṃgaruāṇi ।</l>
<l>sahi mahu piu gau kalahiau jeṃva ruccai teṃva āṇi ॥ 7 ॥</l>
</lg></b>
<!-- NOTES pg=398!-->
1. daivamevātapatraṃ rāmaṃ daivāt apatraṃ śākhinam, sānuni jātaṃ vṛkṣam,anujasahitaṃ rāmam — re ।

<pb n="399"/>
<lg>
<l>(ambaraṃ gaccha samudraṃ tara bhrama kāntārāṇi ।</l>
<l>sakhi mama priyo gataḥ kalahāyito yathā rocate tathā''nayā ॥)</l>
</lg>
<p>5. samuccayābhidhānaprabhavā <b>samuccayābhidhānikī</b> yathā—(hemacandrasya prākṛtavyākaraṇe 4.315)</p>
<b><lg>
<l>hiai khuḍukkai goraḍī gaaṇi ghuḍukkai mehu ।</l>
<l>vāsāratti pavāsuahaṃ visamā saṃkaḍu ehu ॥ 8 ॥</l>
</lg></b>
<lg>
<l>(hṛdaye śūlyāyate gaurī gagane garjati meghaḥ ।</l>
<l>varṣāyāṃ pravāsināṃ viṣamaṃ saṃkaṭam etat ॥)</l>
</lg>
<p>6. sāmānyaviśeṣātideśaprāp‍tadharmāṇāṃ yatrāgrataḥ paścād‌vābhidhānaṃ <b>sātideśābhidhānikī</b> ।
tatra sāmānyātideśaprāp‍tadharmābhidhānamagrato yathā—</p>
<b><lg>
<l>hiaa tiricchīyai saṃmuha pacchā gahiakaḍakkhāssa ।</l>
<l>pahia ekejje goraḍī ṇaṃ cauhaṭṭa uvaccha ॥ 9 ॥</l>
</lg></b>
<lg>
<l>(hṛdaye tiraścīnā saṃmukhā paścād gṛhītakaṭākṣā ।</l>
<l>pathikasyaikaiva gaurī nanu catuṣpathe vrajati ॥)</l>
</lg>
<p>evaṃ paścādapi draṣṭavyam । viśeṣātideśaprāp‍tadharmābhidhānaṃ paścād yathā—</p>
<b><lg>
<l>mahilattaṇu ṇivvāhiau ekkai vijjupiyāi ।</l>
<l>ṇehakkaḍa viavira hunamme vidaṭṭaṇajāi ॥ 10 ॥</l>
</lg></b>
<lg>
<l>(mahilāvaṃ nirvāhitamekayā vidyutpriyayā ।</l>
<l>.........kadā na api virahaḥ ..... na yāti ॥)</l>
</lg>
<p>7. ādigrahaṇādyatraikamabhidadhānaḥ prasaṅgenānyadapyabhidhatte; sā <b>prasaṅgābhidhānikī</b> ।
sāpi dvidhā <b>padato vākyata</b>śca । tayorādyā yathā—</p>
<b><lg>
<l>sāva—saloṇī goraḍī aharaho mahurau sāu ।</l>
<l>tik‍kha—appa—palovvaṇae—virahu kaḍuu kasāu ॥ 11 ॥</l>
</lg></b>
<lg>
<l>(sarva—salavaṇā gaurī adharasya madhuraḥ svādaḥ ।</l>
<l>tik‍tā amlā pralokane viraha eva kaṭukaḥ kaṣāyaḥ ॥)</l>
</lg>
<p>atra rūpaṃ varṇayanprasaṅgataḥ ṣaḍrasānabhimatānabhimatatvaṃ ca teṣāṃ nirdiśati ।
dvitīyā yathā— (murā. 3.21)</p>
<b><lg>
<l>pratyagronmeṣajihmā kṣaṇamanabhimukhī ratnadīpaprabhāṇā—</l>
<l>mātmavyāpāragurvī janitajalalavā jṛmbhaṇaiḥ sāṅgabhaṅgaiḥ ।</l>
</lg></b>

<pb n="400"/>
<b><lg>
<l>nāgāṅkaṃ moktumicchoḥ śayanamuruphaṇācakravālopadhānaṃ</l>
<l>nidrācchedābhitāmrā ciramavatu harerdṛṣṭirākekarā vaḥ ॥ 12 ॥</l>
</lg></b>
<p>atra <b>mudrārākṣase</b> cāṇakyena kaumudīmahotsave niṣiddhe rākṣasa(pra)(yukto) vaitālikaḥ
prabhāte maṅgalāni paṭhan śaradavatāro vartata iti candragup‍tasya gup‍tamāvedayati ।</p>
<p><b>(2. naiyāyikī)</b></p>
<p>atha <b>naiyāyikī</b> ।</p>
<p>1. yatra pūrvoktameva vāk‍yamarthāntare vaktrantarādibhirūhayitvā niveś‍yate tām
<b>ūhanaiyāyikīm</b> āmananti । tadyathā <b>kālidāsaḥ</b> 'kiṃ kuntaleśvaraḥ karoti' iti
vikramādityena pṛṣṭa uktavān—</p>
<b><lg>
<l>asakalahasitatvāt kṣālitānīva kāntyā
mukulitanayanatvād vyaktakarṇotpalāni ।</l>
<l>pibati madhusugandhīnyānanāni priyāṇāṃ
tvayi vinihitabhāraḥ kuntalānāmadhīśaḥ ॥</l>
</lg></b>
<p>idamevohayitvā <b>vikramādityaḥ</b> pratyuvāca—</p>
<b><lg>
<l>pibatu madhusugandhīnyānanāni priyāṇāṃ</l>
<l>mayi vinihitabhāraḥ kuntalānāmadhīśaḥ ॥ 14 ॥</l>
</lg></b>
<p>2. yatra pāṭhakrameṇa sambandhānupapattāvarthakrameṇa viparyasya padāni yojayante, sā
<b>viparyayanaiyāyikī</b> yathā—(kusaṃ. 5.28)</p>
<b><lg>
<l>svayaṃ viśīrṇadrumaparṇavṛttitā
parā hi kāṣṭhā tapasastayā punaḥ ।</l>
<l>tadapyavā/pākīrṇamataḥ priyaṃvadāṃ
vadantyaparṇeti ca tāṃ purāvidaḥ ॥ 15 ॥</l>
</lg></b>
<p>3. atrātastāṃ priyaṃvadāmaparṇāṃ vadanti purāvida iti paryāyeṇa padāni yojyante ।
yatra tulyārthapadaprayoge vibhaktivipariṇāmena viśeṣaṇaviśeṣyayoryojyante, sā
<b>vipariṇāmanaiyāyikī</b> । yathā—(māgha. 4.40)</p>
<b><lg>
<l>dantojjvalāsu vimalopalamekhalāntā—</l>
<l>ssadratnacitrakaṭakāsu bṛhannitambāḥ ।</l>
</lg></b>
﻿<pb n="401"/>
<b><lg>
<l>asmin bhajanti ghanakomalagaṇḍaśailā</l>
<l>nāryo'nurūpamadhivāsamadhityakāsu ॥ 16 ॥</l>
</lg></b>
<p>atra sap‍tamyantāni prathamāntāni ca viśeṣaṇāni nārīradhityakāśca vibhaktivipariṇāmato
viśeṣayanti । etena vacanavibhaktivipariṇāmo liṅgavipariṇāmaśca vyākhyātaḥ ।
tayorādyo yathā—(māgha. 12.3)</p>
<b><lg>
<l>hastasthitākhaṇḍitacakraśālinaṃ dvijendrakāntaṃ śritavakṣasaṃ śriyā ।</l>
<l>satyānuraktaṃ narakasya jiṣṇavo guṇaurnṛpāḥ śārṅgiṇamanvayāsiṣuḥ ॥ 17 ॥</l>
</lg></b>
<p>dvitīyo yathā—(māgha 5.20)</p>
<b><lg>
<l>rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ ।</l>
<l>bhūbharturāyatanirantarasanniviṣṭāḥ pādā ivābhibabhurāvalayo rathānām॥ 98॥</l>
</lg></b>
<p>4. yatra ākāṅkṣānivṛttaye'rthāntaramadhyāhniyate <b>sādhyāhāranaiyāyikī</b> । yaṃthā—</p>
<b><lg>
<l>na dānena na mānena na śāṭhyena na sevayā ।</l>
<l>na śastreṇa na śāstreṇa sarvathā kimapi striyaḥ ॥ 19 ॥</l>
</lg></b>
<p>atra vaśībhavantītyādiradhyāhāraḥ ।</p>
<p>5. yatra liṅgāderaśrutau vidhirniṣedho vā sarvavākyānāṃ vidhiniṣedhaparatvena prakalpyate,
sā <b>vākyaśeṣanaiyāyikī</b> । yathā—</p>
<b><lg>
<l>tadetat kākatālīyaṃ tadetad vā ghuṇākṣaram ।</l>
<l>yadanātmavatāmāyuryaccānītimatāṃ śriyaḥ ॥ 20 ॥</l>
</lg></b>
<p>tasmādātmavatā nītimatā bhavitavyamiti vākyaśeṣaḥ ।</p>
<p>6. yatra sannihitānupapattau vyavahitamāśrīyate sā <b>vyavahitakalpanānaiyāyikī</b> । yathā—</p>
<b><lg>
<l>dilīpānantaraṃ rājye taṃ niśamya pratiṣṭhitam ।</l>
<l>pūrvaṃ pradhūmito rājñāṃ hṛdaye'gnirivotthitaḥ ॥ 21 ॥ (raghu. 4.2)</l>
</lg></b>
<p>atrāgnerniśamanakriyāsambhavāt pūrvakālatvāyoge taṃ niśamyāpi rājñāṃ rajatāmiti
(rājatāṃ prati ?) vyutthitikālārtho vyavahito vyapekṣyate । tenāyamarthaḥ sampadyate—
taṃ rājye pratiṣṭhitaṃ niśamya rājābhimānamudvahatāṃ hṛdaye'gnirivotthita iti ।</p>
<p>7. etena <b>guṇakalpanānaiyāyikī</b> api vyākhyātā । yathā—</p>
<b><lg>
<l>caṃda—ṇihiekkacalaṇā ṇaha—bhamira—marālaṇihiṇu avara—vaā ।</l>
<l>kamalavaṇa—diṇṇahatthā ṇahasirī bhuvaṇamoarai ॥ 22 ॥</l>
</lg></b>
<pb n="402"/>
<p>(candranihitaikacaraṇā nabhobhramaṇaśīla—marāla—nihitāpara—padā।
kamala—vana—dattahastā nabhaśrīrbhuvanamavatarati॥)</p>
<p>8. ādigrahaṇādapoddhāravākyabhedādayo gṛhyante। teṣu yatra vṛtticchannasya sarvanāmādibhi—
rapodadhṛtyānusandhānaṃ kriyate sā <b>apoddhāranaiyāyikī</b>। yathā—(kusaṃ. 5. 76)</p>
<b><lg>
<l>vipatpratīkārapareṇa maṅgalaṃ niṣevyate bhūtisamutsukena vā ।</l>
<l>jagaccharaṇyasya nirāśiṣaḥ sataḥ kimābhirāśopahatātmavṛttibhiḥ ॥ 23 ॥</l>
</lg></b>
<p>atra vṛtticchannayorvipad‌vibhūtipadayorābhiriti sarvanāmnānusandhāne jagacchaऱṇyasya
kiṃ vipadbhiḥ, nirāśiṣaḥ kiṃ vibhūtibhirityarthaḥ saṅgacchate ।</p>
<p>9. ekavākyatve'pyapekṣitatānavāp‍tau tatra vākyāntaramupakalpyate, sā <b>vākyabhedanaiyāyikī ।</b>
yathā— (gāsa. 3.31)</p>
<b><lg>
<l>tuha asamaṃ sohaggaṃ, amahilasarisaṃ ca sāhasaṃ majjha ।</l>
<l>jāṇai golāūro, vāsārattastaddhaddharatto a ॥ 24 ॥</l>
</lg></b>
<lg>
<l>(tavāsamaṃ saubhāgyamamahilāsadṛśaṃ ca sāhasaṃ mama ।</l>
<l>jānāti godāpūro varṣārātrārdharātraśca ॥)</l>
</lg>
<p>atra tavāsamaṃ saubhāgyamastrījanocitaṃ ca me sāhasaṃ godāvarīpūro jānātītyetāvadekaṃ
vākyam । naikaḥ sākṣī pramāṇamityapekṣāyāṃ varṣārātrārdharātraśceti dvitīyam । anyathā
hyekavākyatāyāṃ 'yathāsaṅkhyamanudeśaḥ samānām' (1.3.10) iti godāvarīpūrastvatsaubhāgyaṃ
varṣārātrārdharātrastu matsāhasaṃ jānātītyayamarthaḥ sampadyate । yadi cāyamapi na yathāsaṅkhayasya
viṣayaḥ, ko'nyo bhaviṣyati? tatra ko doṣa iti ced vivakṣitārthāsiddhiḥ । yathāsaṅkhyapakṣe
hi yeṣu tvaṃ pallavitalatāpratānāpavāriteṣu godāvarītaṭaguhāgṛheṣu kāmaparavaśābhirvarāṅganā—
bhirabhisāryamāṇo viharasi, pūra eva teṣu yadi praveṣṭumīṣṭe, yāni cāhaṃ prasup‍tāśeṣajanapade
pravarṣadambhogharāndhakāranissañcāre prāvṛṇniśīthe paribhramantī mahāsāhasāni (kṛtvā
abhisāritavatyasmi tāni) varṣārātrārdharātra eva yadi draṣṭuṃ śaknoti, na punaranyasyaitat
sāmarthyamityayamarthaḥ saṅgacchate । na cāyamasyā vivakṣitaḥ, api tu evaṃ nāma tvaṃ
subhago'sievaṃ nāma cāhaṃ sāhasinī yārdharātre varṣāsu pūrapūrṇāṃ godāvarīmullaṅghyāgaṇita—
prāṇasaṃśayā tvāmabhisāritavatyasmi, tasmāt kṛtajñatāmanurudhyamānena saubhāgyātiśayayogād
bahuvallabhenāpi tvayānuraktāyāṃ mayyanukrośo na moktavya iti ॥</p>
<pb n="403"/>
<p><b>(3. naiṣedhikī)</b></p>
<p>1. atha yatra sādharmyādibhirarthāntare'nuvṛttaḥ padārthadharmo vacanena nivartyaye, sā
<b>vacananaiṣaidhīkī</b>; sā tu pratīyamānanivṛttinimittā ca । tayorādyā yathā—</p>
<b><lg>
<l>mūle kaṇṭakasantatirupari ca vikacāni rak‍takusumāni ।</l>
<l>etāvataiva śālmaliranuharati na paṅkajavanasya ॥ 25 ॥</l>
</lg></b>
<p>atra śālmalisādṛś‍yaṃ kaṇṭaṃkakusumasādharmyāt paṅkajavane'nuvṛttaṃ pratīyamāna—
saugandhyādiguṇābhāvasūcakena vacanena nivartyate ।</p>
<p>dvitīyā yathā—</p>
<b><lg>
<l>kāryajñaḥ praṣṭavyo na punarmānyo mama priyo veti ।</l>
<l>gururastrā(ratrā?)sanasevyaḥ priyānitambaḥ kadā mantrī ॥ 26 ॥</l>
</lg></b>
<p>atra yo yasya mānyaḥ priyo vā sa tasya mantrīti sāmānyena mānyatvapriyatvābhyāṃ
mānyapriyānuvṛttā praṣṭavyatā priyānitambadṛṣṭāntāvaṣṭambhaśobhinābhidhīyamāna—</p>
<p>kāryajñatvā bhāvasūcakena vacanena nivartyate ।</p>
<p>2. yatra asambhavena vidheyaṃ niṣidhyate sā <b>asambhavanaiṣedhikī</b> । sā dvidhā
aprastāvanimittā, anutpādanimittā ca ।</p>
<p>tayorādyā yathā—(gāsaṃ. 3.44)</p>
<b><lg>
<l>vevira—siṇṇa—karaṃguli—pariggaha—kkhalialehaṇī—magge ।</l>
<l>sotthi ccia ṇa samappai piasahi lehammi kiṃ lihimo ॥ 27॥</l>
</lg></b>
<lg>
<l>(vepanasvinnakarāṅguliparigrahaskhalitalekhanīmārge ।</l>
<l>svastyeva na samāpyate priyasakhi lekhe kiṃ likhāmaḥ ॥)</l>
</lg>
<p>atra svastīti padasyāsamāp‍tau sandeśadānādestaduttarakālabhāvino'prastāva iti
tannimittattvenāsambhavena lekhyasya vidheyatvaṃ niṣidhyate ।</p>
<p>dvitīyā yathā—</p>
<b><lg>
<l>lai vappuḍa piu duddha katto amhāṇahuṃ chāsi ।</l>
<l>puttahumatthe hattho jai dahi—jammevi jaa āsi ॥ 28 ॥</l>
</lg></b>
<lg>
<l>(gṛhāṇa anukampya piba dugdhaṃ kuto'smākaṃ takram ।</l>
<l>putrakamastake hasto yadi dadhijanmanyapi jātamāsīt ॥)</l>
</lg>
<p>atra dadhno'pyanutpattau taduttarakālabhāvinastakrotpādanasyāsambhavena takrapānasya
vidheyatvaṃ niṣidhyate ।</p>
<pb n="404"/>
<p>3. yatra virodhinā śabdenārthena vā kāryaṃ nivāryate sā <b>virodhanaiṣedhikī ।</b>
tayorādyā yathā—</p>
<b><lg>
<l>te pucchijjahi vattaḍī je tahi disihi na eṃti ।</l>
<l>jehi sa diṭṭhi goraḍī te dukkaru jīaṃti ॥ 29 ॥</l>
</lg></b>
<lg>
<l>(te praṣṭavyāḥ vārtā ye tasyā diśo nāyānti ।</l>
<l>yaisyā dṛṣṭā gaurī te duṣkaraṃ jīvanti ॥)</l>
</lg>
<p>atra te vārtāṃ praṣṭavyāḥ ye tasyā diśo nāyāntīti pūrvāparavirodhinā vākyena
kenacit parijanavidhitsitaḥ priyāpravṛttipraś‍no niṣidhyate ।</p>
<p>dvitīyā yathā—(he.prā. vyā. 4.418)</p>
<b><lg>
<l>piasaṃgama kau niddaḍī piaho parokkhaho kemba ।</l>
<l>maiṃ binni vi vinnāsiśvā nidda na emva na temva ॥ 30 ॥</l>
</lg></b>
<lg>
<l>(priyasaṅgame kuto nidrā priyasya parokṣasya katham ।</l>
<l>mayā dve api vināśite nidrā naivaṃ na tathā ॥)</l>
</lg>
<p>atra samastaprāṇahṛd‌bhedasādhāraṇyena pravṛtto nidrārthastadvirodhibhyāṃ priyasaṅgama—
viyogābhyāṃ niṣidhyate ।</p>
<p>4. yatrārthitvā(rthitatva ?)pravṛttamanyenaiva tatkāryasiddhau niṣidhyate sā <b>kṛtārthatvanaiṣedhikī</b> ।</p>
<p>yathā— (gā.sa. (ve) 772)</p>
<b><lg>
<l>kiṃ tassa pāraeṇaṃ kimaggiṇā kiṃ va gabbhaharaeṇa ।</l>
<l>jassa urammi ṇisammai/ṇimajjai umhāaṃtatthaṇī jāā ॥ 31 ॥</l>
</lg></b>
<lg>
<l>(kiṃ tasya prāvārakeṇa kimagninā kiṃ vā garbhagṛhakeṇa ।</l>
<l>yasyorasi nimajjati ūṣmāyamāṇastanī jāyā ॥)</l>
</lg>
<p>atra prāvaravilāsāgnigarbhagṛhakāṇi haimanaśītārttinivṛttaye pravṛttāni
tadarthakāriṇopārūḍhayauvanopagūḍhapriyākucoṣmaṇā nivartyante ।</p>
<p>5. yatra parisaṃkhyātenārthena śeṣaṃ niṣidhyate sā <b>parisaṃkhyānaiṣedhikī ।</b> yathā—</p>
<b><lg>
<l>ve vāvalla viuddhamuhe sajjia—tilai ti kaṃḍa ।</l>
<l>kaa—kaṇṇuppali paṃca sara taho kāmaho kodaṃḍa ॥ 32 ॥</l>
</lg></b>
<lg>
<l>(dvau bāṇau vibuddhamukhe sajjitatilake trayaḥ kāṇḍāḥ ।</l>
<l>kṛtakarṇotpale pañca śarāstasya kāmasya kodaṇḍaḥ ॥)</l>
</lg>
<pb n="405"/>
<p>atra jagajjigīṣayā cakrīkṛtakāmakodaṇḍānukāriṇi mukhe vibuddhe'pi
locanotpaladvayasyaiva prakāśamānatvāt kusumasāyakasya dvāveva bāṇau na trayo
na pañceti, sajjitatilake traya eva, na dvau na pañceti, kṛtakarṇotpale pañcaiva
na dvau na traya iti parisaṃkhyātenārthena śeṣaṃ niṣidhyate ।</p>
<p>6. yatraikāvadhāraṇenānyat parākriyate sā <b>niyamanaiṣedhikī</b> । yathā—</p>
<b><lg>
<l>sa ccia jīā te ccia maggaṇā sā a jassa dhaṇuiṭṭhī ।</l>
<l>diṭṭhia kuvalayaviloaṇāṇa so jaai kaṃdappo ॥ 33 ॥</l>
</lg></b>
<lg>
<l>(saiva jyā ta eva mārgaṇāḥ sā ca yasya dhanuryaṣṭiḥ ।</l>
<l>dṛṣṭyā kuvalayavilocanānāṃ sa jayati kandarpaḥ ॥)</l>
</lg>
<p>atra jyāmārgaṇadhanuryaṣṭīnāmanyatra bhedenopalambhāt kandarpaviṣaye'pi tadbhedo'nuvṛtaḥ
kuvalayavilocanādṛṣṭestena tena saṃsthānena tattatkāryakaraṇāt saiva sarvātmiketya—
vadhāraṇaṃ(ṇena) nivartyate । etena niyamasadṛśaphalo vinigraho'pi vyākhyātaḥ । yathā—</p>
<b><lg>
<l>bhavatu samadanā rataye tilakavatī cārucampakacchāyā ।</l>
<l>dhanacandanadhavalakucā kāntā tava vidviṣāmaṭavī ॥ 34 ॥</l>
</lg></b>
<p>ādigrahaṇāt asambhavaniyamo viśeṣe pratyakṣaśrutirityādayo gṛhyante । tayoḥ —</p>
<p><b>asambhavaniyamo</b> yathā—</p>
<b><lg>
<l>hāro thaṇāṇa savaṇāṇa kuṇḍalā mehalā ṇiaṃbassa ।</l>
<l>acchīṇa uṇo vibhave vi maṃḍaṇaṃ kajjalasalāā ॥ 35 ॥</l>
</lg></b>
<lg>
<l>(hāraḥ stanayoḥ śravaṇayoḥ kuṇḍale mekhalā nitambasya ।</l>
<l>akṣṇoḥ punarvibhave'pi maṇḍanaṃ kajjalaśalākā ॥)</l>
</lg>
<p><b>viśeṣapratyakṣaśruti</b>ryathā—(u.rāca. 1.38)</p>
<b><lg>
<l>iyaṃ gehe lakṣmīriyamamṛtavarttirnayanayo—
rasāvasyāḥ sparśo vapuṣi bahulaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikarasaḥ(saraḥ)
kimasyā na preyo yadiparamasahyastu virahaḥ ॥ 36 ॥</l>
</lg></b>
<p>seyamudbhūtasambandhavyatirekeṇa i X X X daṃ padārthānāmitaretaraṃ pratyākāṅkṣāsanni—
dhiyogyatāpekṣiṇī <b>vyapekṣā</b> ityucyate ॥</p>
<pb n="406"/>
<p><b>(ākāṅkṣā)</b></p>
<p>kā punariyamākāṅkṣā nāma? <b>pratipatturjijñāsā ।</b></p>
<p>sā kathaṃ padārthānāmupapadyate ? kāraṇe kāryopacārāt ।</p>
<p>tathā hi— abhidhānaparyavasānamabhidheyaparyavasānaṃ ca jijñāsotpattikāraṇaṃ,
taccopacāreṇākāṅkṣeti vyapadiśanti । tatrābhidhānapakṣe dvāramityekapadaprayoge'bhidhānameva na
paryavasyati । na hyanuccarite yogyapratiyoginī sannidhāyini pade saṃvriyatāmapāvriyatā—
mityādāvanvitābhidhānaṃ bhavati । vṛddhavyavahāre cānvitārthānyeva padāni pratīyante; bālo
hi vyutpadyamānaḥ prayojyavṛddhasya śabdaśravaṇa samanantarabhāvinīṃ viśiṣṭaceṣṭānumitāṃ
śabdakāraṇikāṃ pratītimanvitārthaviṣayāma(n)vagacchannanvita evārthe padānāmabhidhānasāmarthya—
mavadhārayati । viśvajitā yajetetyādau punaranekapadaprayogāllabdhe'nvitābhidhāne'bhidheyameva na
paryavasyati, atrānuṣṭheyatayāvagatasya vākyābhidheyasyārthasyānuṣṭhātāramantareṇānupapatteḥ,
tadupapattaye yuktaivānuṣṭhātṛjijñāsā; tasyāṃ ca satyāmaparipūrṇatvāvagamāllokavadadhyāhāre
kartavye yogyatvāt svargakāma evānuṣṭhātādhyāhniyate । abhihitānvayavādipakṣe'pi
padārthāntaramantareṇānvayāsāmarthyāttadupapattaye yuktaiva pratiyogijijñāsā; tasyāṃ ca
satyāmaparipūrṇavākyaparipūrakatayānvitābhidhānavadeva prakaraṇādivaśena yogyādhyāhāraḥ kriyate ।</p>
<p><b>(anvitābhidhānam)</b></p>
<p>nanvevaṃ sati yatra padatrayaṃ prayujyate gāmānaya śuklāmiti loke, tatrābhidhānābhidheyā—
paryavasānayorasambhavānnākāṅkṣāstīti kathamanvitābhidhānam? vākyasya gāmanayetyetāvataiva
paripūrṇatvāt satyam, padānuccāraṇa evametat । uccarite satyetasminnasyāpyānayati—
sannidhānāt tadekavākyatvāvagamādānayatyanvitasyārthābhidhāyitvāvadhāraṇādākāṅkṣāṃ ca
vinā tadasambhavādānayaterākāṅkṣā parikalpyate । uktaṃ ca (śābara—)<b>bhāṣyakṛtā</b>— <b>'bhavati
ca sā raktaṃ pratyākāṅkṣā'</b> (śābhā. 1.2.7) iti । tena tatrānvitābhidhāna—
siddhayarthamevākāṅkṣā । yadi paramayaṃ viśeṣaḥ, dvāramityādau tasyaiva padasyānvitābhidhānā—
kāṅkṣā, gāmānaya śuklāmiti tu padāntarasyeti । uktaṃ ca—</p>
<b><lg>
<l>anvitasyābhidhānārthamuktārthaghaṭanāya vā ।</l>
<l>pratiyogiṣu jijñāsā sā sā''kāṅkṣeti gīyate ॥ 37 ॥</l></lg></b> (prapa. 9) iti ।
<p>sā ceyamākāṅkṣā vibhāge sati bhavantīti vyutpattāvupalakṣaṇamāśrīyate । kimiti
punaḥ sannidhiyogyataiva nāśrīyate ?</p>
<pb n="407"/>
<p>nirākāṅkṣeṇānvitābhidhānādarśanāt । ayameti putro rājñaḥ puruṣo'yamapasāryatāmiti
putrasambandhanirākāṅkṣo rājā na puruṣeṇānvīyate ।</p>
<p>kasmāt punarubhayoḥ putrapuruṣayoḥ sannidhiyogyatvāviśeṣe'pi putreṇaiva rājñaḥ
sambandho na puruṣeṇa ?</p>
<p>ucyate, nyāyasāpekṣatvād vākyārthapratipatteḥ nityasāpekṣeṇaiva rājā sambadhyate,
tena sambandhanirākāṅkṣaḥ na puruṣeṇa sambandhamanubhavatīti ākāṅkṣāpi
vyutpattāvupalakṣaṇamāśrīyate ।</p>
<b><lg>
<l>paripūrṇena yogyasya samīpasyāpyananvayaḥ ।</l>
<l>vyutpattau tena śabdānāmākāṅkṣā'pyupalakṣaṇam ॥ 38 ॥ (prapa. 8/9)</l>
</lg></b>
<p>sā ceyamākāṅkṣā pratiyogiṣu na sarveṣu sahasaiva yugapadupajāyate, api tu
kāraṇopanipātāt krameṇa । tathā hi— kriyayā (kriyāyāḥ) kartāramantareṇāsambhavāt
tadavagatau kartā prathamamapekṣyate, sa ca niṣphale vyāpāre na pravartata iti karmāpekṣate,
vyāpāraśca karaṇamantareṇāśakyaḥ sādhayitumiti karaṇāpekṣā । evamadhikaraṇādayaḥ
kriyākārakaviśeṣaṇādayaścāpekṣaṇīyā iti kāraṇopanipātaḥ syāt । kriyādiṣu yathā—</p>
<b><lg>
<l>jijñāsā jāyate boddha‍uḥ sambandhiṣu tathā tathā ॥ 39 ॥</l>
</lg></b>
<b><lg>
<l>yadyadākāṅkṣitaṃ yogyaṃ sannidhiṃ pratipadyate ।</l>
<l>tadanvitaḥ padenārthaḥ svakīyaḥ pratipādyate ॥ 40 ॥(pra.pa8/9)</l>
</lg></b>	
<p><b>(sannidhiḥ)</b></p>
<p>atha sannidhiḥ kaḥ?</p>
<p><b>yogyasyākāṅkṣitasya yadānantaryam ।</b></p>
<p>sa dvidhā— abhidhānaviṣayaḥ abhidheyaviṣayaśca ।</p>
<p>tatroccāraṇanimitto<b>'bhidhānaviṣayaḥ</b>, avinābhāvanimitto<b>'bhidheyaviṣayaḥ</b>। tayoḥ—</p>
<p>ādyo('bhidhānaviṣayo) yathā—(kāvyāda. 31.43)</p>
<b><lg>
<l>līlāsmitena śucinā mṛdunoditena
vyālokitena laghunā guruṇā gatena ।</l>
<l>vyājṛmbhitena jaghanena ca darśitena
sā hanti tena galitaṃ mama jīvitena ॥</l>
</lg></b>
<p>atra līlāsmitādibhiḥ śucyādīni viśeṣaṇāni yathāsānnidhyamabhisambadhyante ।
<b>dvitīyo</b> yathā— (kāsūvṛ. 5.1.14)</p>
<pb n="408"/>
<b><lg>
<l>mā bhavantamanalaḥ pavano vā vāraṇo madakalaḥ paraśurvā ।</l>
<l>vāhinījalabharaḥ kuliśaṃ vā svasti te'stu latayā saha vṛkṣa ॥ 42 ॥</l>
</lg></b>
<p>atra dahatvityādikā kriyā tadavinābhāvanimittakāt sānnidhyādadhyāhṛtānalādibhiḥ
sambandhate ।</p>
<p>nanu ca sannidhivadākāṅkṣāpyavinābhāvanimittā kimiti neṣyate ? yaddhi yena vinā
na bhavati niyogatastena tadākāṅkṣyate । kriyā hi kārakāvinābhāvinī; tāṃ pratītya
kārakaṃ jijñāsate । evaṃ kārakamapi buddhvā kriyāmiti ।</p>
<p>tadayuktam, jijñāsāvirāmānupapatteḥ; tathā hyavinābhāvena kārakajijñāsāpyupapadyate ।</p>
<p>atha prayojanābhāvāt kārakātiriktamanyatra jijñāsyate, tarhi kriyāmātrāvagame'pi
yatra kārakajñānena prayojanaṃ nāsti tatra jijñāsā na syāt । anuṣṭheyatayā hi
kriyāyāmavagatāyāṃ kārakopādānamantareṇa tadanuṣṭhānānupapatteḥ kārakajñānaṃ prayojanavat ।
vartamānāpadeśādau tvananuṣṭheyatayā nāsti kārakajñānena prayojanam ।</p>
<p>atha ca yatrāpi vākyamaparipūrṇaṃ manyante, sākāṅkṣārthābhidhāyitayā cāparipūrṇatā;
ata eva ca tatrādhyāhāramapi kurvanti । yatrāpi ca anuṣṭheyāvagatiḥ, tatrāpi niśśeṣakāraka—
jijñāsā syāt । tathā ca devadatta gāmānayeti karaṇānupādānādaparipūrṇatā syāt ।</p>
<p>athaikakārakajñānenāpi tāvadanuṣṭhānopapatterna kārakāntarajijñāsā; devadatta
gāmabhyāja daṇḍeneti prayukte'pi daṇḍaśabde tadākāṅkṣā na syāt ।
tataścānākāṅkṣitatvāt tasya tadanvayo vākyārthe na syāt ।</p>
<p>atha daṇḍapadoccāraṇāt tatrākāṅkṣā parikalpyate, anyathā daṇḍapadasyānanvaye
tatpadoccāraṇanarthakaṃ syāditi ।</p>
<p>evamaruṇayaikahāyanyā piṅgākṣyā somaṃ krīṇātītya(na)nvayaprasaṅgaḥ । na hi
vedapadoccāraṇenānarthakena (na) bhavitavyamiti kiṃcana pramāṇamasti । na ca tatrākāṅkṣodaye
kiṃcit kāraṇāntaramastīti somaṃ krīṇātītyato'dhikasyānanvitatā syāt । ato
nākāṅkṣāyāmavinābhāvo nimittatvenāśrīyata iti ॥</p>
<p>ākāṅkṣāvacca sannidhāvapi sannidhāpakakrameṇaiva kramo veditavyaḥ । tadanusāreṇa
cānvitābhidhānamapi tathaiveti ॥</p>
<b><lg>
<l>sannidhiśśabdajanmaiva vyutpattau nopalakṣaṇam ।</l>
<l>adhyāhṛtenāpyarthena loke sambandhadarśanāt ॥ 43 ॥</l>
</lg></b>
<pb n="409"/>
<b><lg>
<l>sahasaiva na sarveṣāṃ sannidhiḥ pratiyoginām ।</l>
<l>sannidhāpakasāmagrīkrameṇa kramavānasau ॥ 44॥</l>
</lg></b>
<b><lg>
<l>yathāyathā sannidhānaṃ jāyate pratiyoginām ।</l>
<l>tathātathā krameṇaiva śabdairanvitabodhanam ॥ 45॥</l></lg></b> (prapa. 8/9)
<p>(<b>yogyatā</b>)</p>
<p>atha kā yogyatā ? <b>yadetat sambandhārhatvaṃ nāma ।</b></p>
<p>tad dvidhā— <b>mukhyārthadvārakaṃ jaghanyārthadvārakaṃ</b> ca ।</p>
<p>kaḥ punarmukhyārtho jaghanyārtha iti ?</p>
<p>śravaṇasamanantaraṃ sākṣādeva śabdād yatrārthaḥ pratīyate sa mukhamiva prathamaṃ
bhavatīti <b>mukhyaḥ</b>।</p>
<p>yastu guṇasambandhādivyavadhānena śabdādavagamyate sa jaghanamiva paścājjāyata iti
<b>jaghanyaḥ ।</b> tayoḥ —</p>
<p><b>mukhyastridhā</b> 'jātyādimukhyaḥ, ākṛtyādimukhyaḥ, bhrāntyādimukhyaśca । teṣu</p>
<p>jātiguṇakriyābhidhāyibhiḥ śabdairyo'bhidhīyate sa <b>jātyādimukhyaḥ</b>। gauḥ padā na
spraṣṭavyā, śuklāṃ gāmabhyāja, pācakamānaya, yajñadattaṃ bhojayeti ।</p>
<p>sa evā''lekhyapratikṛtipratimāpratibimbādiviṣayaḥ <b>ākṛtyādimukhyaḥ ।</b> yathā—
'bhavanabhittau kā X X X, gāvaḥ kriyantāṃ, viṣṇuṃ pañcāmṛtena snapaya, apsu candramasaṃ
paś‍yeti ।</p>
<p>viparyayādhyāsavivartavipariṇāmādivaṣiyo <b>bhrāntyādimukhyaḥ ।</b> ko'yamanākāśe
śaśī, sa eṣa bālābāhumūle bālacandramāḥ, tadetadalātacakraṃ visphurati, tadidamindrā—
yudhaṃ vilokyata' iti ।</p>
<p><b>jaghanyo'pi</b> tridhā— gauṇa, upacarito lākṣaṇikaśca ।</p>
<p>yayordravyaśabdayossāmānādhikaraṇyaprayoge viśeṣaṇaviśeṣyabhāvaḥ pratīyate sa gauṇaḥ ।
yathā— gaurvāhīkaḥ siṃho māṇavakaḥ, tṛṇaṃ lakṣmīḥ, goṣpadaṃ samudra iti ।</p>
<p>samānādhikaraṇaśabdaprayoge yo'nyaviśeṣaṇatvena prasiddhaḥ kutaścinnimittā—
danyaviśeṣaṇatvaṃ labhate sa <b>upacaritaḥ</b>। yathā— śuklaṃ yaśaḥ, madhuraṃ vākyam, surabhi
śīlam, subhagaḥ svabhāva iti ।</p>
<pb n="410"/>
<p>yastu śabdopāttenārthena kriyā X X X samarthenāvinābhāvāt sahacaraṇādi sa
<b>lākṣaṇikaḥ</b> । yathā— yaṣṭīḥ praveśaya, chatriṇo gacchanti, mañcāḥ krośanti, gaṅgāyāṃ
ghoṣaḥ prativasatīti ॥</p>
<p>nanvevaṃ sati jātyādiśabdārthāḥ sarve lākṣaṇikā bhaveyuḥ, te'pi hi svarūpeṇa
kriyāṃ sādhayitumaparyāp‍tairjātyādibhiravinābhūtavyaktirūpatayopalakṣyante ।</p>
<p>naivam; jātyādipravṛttinimittānāṃ kriyāsiddhiṣu X X X tīrādyarthānāmapi samanvayo
dṛś‍yate । naivaṃ gaurālabhyatāṃ prokṣyatāṃ viśasyatāmityādau anapekṣitavyaktīnāṃ
gotvādijātīnāmapi । etenāruṇayā krīṇāti, abhikrāmaṃ juhotītyādau guṇakriyayordravya—
vyavadhānenāpi kriyāsamanvaye dravyāṇāmalākṣaṇikatvamevetyabhihitaṃ bhavati ।</p>
<p>nanu ca jātiguṇakriyā X X X pākena jīvatīti ।</p>
<p>naivamatra jātyādīnāṃ viśiṣyate / viśeṣyatā nadravyarūpatvāt । taduktam—</p>
<b><lg>
<l>vastūpalakṣaṇaṃ yatra sarvanāma prayujyate ।</l>
<l>dravyamityucyate so'rtho bhedyatvena vivakṣitaḥ ॥ 46 ॥</l></lg></b>(vāpa. 3.4.3)
<p>kṛdabhihitaśca bhāvo dravyavat prakāśata iti । evaṃ ca mukhyavṛttīnāṃ jaghanyavṛttīnāṃ
ca śabdānāṃ prayoge so'rthaḥ, yatra sambandhitvena upalambhaḥ yadyevaṃ yajeta svargakāma
ityādau svargayāgayoḥ sambandhitvenānupalambhāt kathaṃ yogyatvenāvadhāraṇam, anavadhārita—
yogyatayośca kathamanvitābhidhānam? ucyate—</p>
<b><lg>
<l>sāmānyenaiva yogyatvaṃ loke yadavadhāritam ।</l>
<l>tadanvitābhidhānasya vyutpattāvupalakṣaṇam ॥ 47 ॥ (pra.pa 8/ 9)</l>
</lg></b>
<p>(<b><emph>6. sāmarthyam</emph></b>)</p>
<p>dṛṣṭaṃ ca sādhyasādhanayorle X X X X yātmakasāmarthyākhyasambandho mukhyatā
(tayā ?) vyapekṣetyucyate । vyapekṣāvatāṃ padārthānāṃ mithaḥ sambandhirūpatā <b>sāmarthyam</b>।</p>
<p>tattridhā <b>1. bhedaḥ, 2. saṃsargaḥ, 3. ubhayaṃ</b> ca । tatra —</p>
<p>(1) rājño bhṛtya ityādau yadā tāvadetadavadhṛtaṃ parāyattārthavṛttirayaṃ bhṛtyaśabdo na
svatantrārtha— vṛttiḥ, tadā sāmānyena svāmisaṃsargasyāvagatatvāt 1svāmiviśeṣa—
jñāpanāyopādīyamāno rājaśabdaḥ svāmyantarebhyo bhṛtyaśabdārthaṃ vyāvartayati ।
so'yaṃ svāmyantaravyavacchedo <b>bheda</b> ityucyate ।</p>
<!-- NOTES pg=410!-->
1. ityeva rāghavaḥ ।
<pb n="411"/>
<p>(2) yadā tu rājapuruṣa ityādāvanavagatāparāyattabhāvasya puruṣasya svāmisambandhadyotanāya
rājaśabdaḥ prayujyate, tadā viśeṣasaṃsargasya śabdopādānatvādanavakāśo
viśeṣāntarasampātaḥ, tadā hyaśabdā svāmyantaranivṛttirarthādavasīyate । sa <b>saṃsargaḥ</b> ।</p>
<p>(3) yadā tvarthāvagatasāmarthyayoḥ pratipattinibandhanayorabhedāpekṣāyāṃ samāp‍tāveva (samāsa iva ?)
bhedasaṃsargeṇa sāmarthyaṃ bhavati, yathā nīlaṃ ca tadutpalaṃ ca nīlotpalamiti (<b>tadubhayam</b>) ।</p>
<p>yatra tuṃ na sambandhayogyatā na tatra sāmarthyam, yathā— klidyate vastraṃ, nīlam
utpalam, āli karṇe, neha kaścitpuruṣaḥ vyāghra sarati pallīm, paśya sakhe kaṣṭaṃ
X X X, gaccha tvam yūpāya dāru śobhanaṃ śaile, nivartasva vyāghrād bhayaṃ devadattasya
yajñadattāt, bhāryā rājñaḥ puruṣo brāhmaṇasya, saktastvam akṣeṣu śauṇḍaḥ pibati
pānāgāre । ayaṃ daṇḍo harānena phalāni, antarā tvāṃ ca māṃ ca kamaṇḍaluḥ, antareṇa
takṣaśilāṃ pāṭaliputraṃ ca srugh‍nasya prākāraḥ, odanaṃ paca tava bhaviṣyatīti । atra
prathameṣvabhinnavākyatvāt 'tiṅṅatiṅa' (8.1.28) iti nighāto na bhavati ।.</p>
<p>(<b>sambandhaḥ</b>)</p>
<p>kaḥ punarayaṃ sambandho nāma ? <b>ahānirvyapekṣā vyatiṣaṅga</b> iti । tathā hi—
sampūrvo badh‍nāti <b>ahānau</b> vartate, tadyathā asti no gargaiḥ sambandhaḥ, asti no
vatsaiḥ sambandha iti । tathā vyatiṣaṅge vartate, yo'yasā rajjvā vā kīlādau vyatiṣakto
bhavati sa sambandha ityucyate । tatra yadā sambandhasyāhānirarthaḥ tadā ūrīkaroti
kārikākaroti śaklīkaroti paṭapaṭākaroti cakāsāñcakāra vidāṅkurvantu, lunīhi
lunīhityevāyaṃ lunāti, bhrāṣṭramaṭa maṭhamaṭa dūramaṭa ityevāyamaṭati ityevamādayaḥ prayogā
bhavanti । na hyete kadācidapyanyonyaṃ jahatīti ।</p>
<p>yadā sambandhaśabdasya <b>vyapekṣā</b> arthaḥ tadā gurukulaṃ devadattasya, sūryamapi na
paśyanti asūryampaśyā rājadārāḥ, kiṃñcidapi na kurvāṇaḥ akiṃcitkurvāṇaḥ,
śaṅkulayā kṛtaḥ khaṇḍaḥ śaṅkulākhaṇḍaḥ, dadh‍nopasikta odano dadhyodanaḥ, aśreṇayaḥ
śreṇayaḥ kṛtāḥ śreṇīkṛtāḥ, kaṇṭhe kālo'sya kaṇṭhekālaḥ, keśeṣu keśeṣu ca gṛhītvā
pravṛttaṃ yuddhaṃ keśākeśi ityādayaḥ prayogā bhavanti । etaiḥ samāsāvasthāyāmapi
devadattādīnyapekṣyante ।</p>
<pb n="412"/>
<p>yadā tu sambandhaśabdasya <b>vyatiṣaṅgo'rthaḥ</b> tadā upakumbham, nīlotpalam,
gogarbhiṇī, pūrvakāyaḥ, sap‍tarṣayaḥ, plakṣanyagrodhau, kaṣṭaśritaḥ, kāka X X X ca mitho
viśeṣaṇaviśeṣyabhāvena vyatiṣajyante ।</p>
<p>yatra hi <b>pūrvottarapadayoḥ saṅgatārthatā tatsāmarthyaṃ sambandhaḥ</b>, sa ca
viśeṣaṇaviśeṣyabhāva ityākhyāyate; tatra caikasya prādhānyamanyasyopasarjanatvam ।</p>
<p>na hi pradhānayorupasarjanayoreva vā sambandhaḥ kalpate, pradhānasyā—
parārthatvādupasarjanasya X X X X X lakṣita(?) parasparaṃ padadvayaṃ pradhānopasarjanabhāvena
viśeṣaṇaviśeṣyabhāvamāsādayati ।</p>
<p>sa ca pradhānopasarjanabhāvaḥ kadācicchabdanibandhanaḥ, kadācidaśabdopādānaḥ
sāmarthyenāvasīyate ।</p>
<p><b>śabdanibandhano</b> yadā vaiyadhikaraṇyaṃ xxx upasarjanaśabdā hi
pradhānopakārāya pariṇataṃ svārthamācakṣāṇāḥ xxx midadhānāḥ prathamayaiva saṃskriyante ।</p>
<p><b>aśabdopādāno</b> yadā sāmānādhikaraṇyam, aparārthatayā hi prātipadikasyāvyatireke
vṛthā (yad ā—)virbhavati śabdaiḥ tadubhayordravyaśabdatāyāmupapadyate, sā ca guṇādīnāṃ
matublopādinā bhavati ।</p>
<p>so'yaṃ vibhaktibhedataḥ sāmarthyataśca pradhānopasarjanabhāvo dviprakāraḥ mukhyavṛttyā
upacāravṛttyā ca ।</p>
<p><b>sambandhavibhaktyā</b> yathā— 'rājñaḥ puruṣaḥ, yūpāya dāru ।</p>
<p><b>kārakavibhaktyā</b> tu śrūyamāṇakriyo'śrūyamāṇakriyaśca ।</p>
<p><b>śrūyamāṇakriyo</b> yathā— kaṣṭaśritaḥ, vyāghrād bhayam ।</p>
<p><b>aśrūyamāṇakriyo</b> yathā— śaṅkulayā khaṇḍaḥ, akṣeṣu śauṇḍaḥ ।</p>
<p><b>mukhyavṛttyā</b> yathā— nīlamutpalam, vīraḥ puruṣaḥ ।</p>
<p><b>upacāravṛttyā</b> yathā— puruṣo vyāghraḥ, siṃho māṇavakaḥ ।</p>
<p>viśeṣaṇaviśeṣyayorupasarjanapradhānabhāvaḥ sāmānādhikaraṇye vibhaktyabhedādaśakyaḥ
śabdato'vadhārayitum, sambandhasāmarthyāttu pratīyate । na hi sambandhaḥ pradhānayoreva vā sambhavati ।</p>
<p>nanu ca nīlamutpalamityekaikapadaprayogādanavacchinnā x x x prathamā na prāp‍noti
yathā nīlaśabdastāvadayaṃ svārthasāmānyavacano'vyatirekāt prātipādikārthasya prathamayaiva
sambadhyate, tathaivotpalaśabdo'pi । yadeva kevalamavyatirekārthābhidhāyi padaṃ padāntara—
<pb n="413"/>
sannidhāne'pi tat tadeva । tato yamarthamabhidhātuṃ yogyamavadhṛtamasya rūpaṃ tameva
padāntarasannidhāvapi pratyāyayati, rūpabhedāt । na hi rasanamasannidhau darśanasya
madhurādivyañjakadarśanasannidhau nīlādivyaktisāmarthyaṃ labhate । kiṃtu padayoḥ paricchinnārthaḥ
pumāṃstayoḥ sannidhau prayogasāmarthyādarthayoḥ parasparopaśleṣayogyatvādekavākya—
rūpānugrahāc‍cānyonyaṃ pradhānopasarjanabhāvena viśeṣaṇaviśeṣyabhāvamupaiti । tathā hi —
yatra viśeṣaṇaṃ viśeṣyaṃ caikasminnarthe sambhedaṃ pratilabhate tatra yaśśabdaḥ sa
pūrvottarapadādhiṣṭhānamenaṃ pratyāyayati । utpalaśabdo'bhipravartamānaḥ sarvotpalāvagraharūpeṇa
pravartate nīlaśabdaḥ pravartamāno viśiṣṭāvagraharūpeṇāvacchinatti ।</p>
<p>yadi vā nīlamityetatpravartamānanyūnādhikabhāvamanapekṣamāṇamanenaiva dharmeṇa sarvayogyaṃ
sadutpalamiti śabdāntareṇa viśiṣṭāyāṃ yogyatāyāṃ niyamyate ।</p>
<p>athavā yathā kṛṣṇaḥ śuklaścāyaṃ mṛgaḥ sāraṅgaḥ śabala iti vā, tathā nīlotpala
ityubhayarūpa evārthātmā hyubhayatra sanniveśyate nīlaṃ cotpalaṃ caikaṃ nīlotpalamiti; tau
yasminnubhayaguṇamanu vibhāgamāpyamānau saṃmūrcchitāvivārthau bhavataḥ, tattayorekamadhikaraṇam ।</p>
<p>yadi vā nīlaśabdaḥ pravartamāno nīlaguṇamātramupādāya pravartate, na
tvanenotpalādaya upāttāḥ, nāpi parityaktāḥ । evamutpalaśabdo vijātiyogamātramupādāya
pravartate, na nīlādīṃstyajati, nopādatte । tatra yadaiva bhinne'rtharūpa idamiti sarvanām‍nā
pratyavamṛśyamāne upaśliṣyate nīlamutpalaṃ cedaṃ dravyamiti, tadā śabdabhedād bhinnamekameva
dravyaṃ viśeṣaṇaṃ viśeṣyamadhika x x x ktaḥ padadvayasannidhānāyattatvād
viśeṣaṇaviśeṣyabhāvasya vākyārthatvaṃ, na padārthatā ।</p>
<p>tadidamuktam—'yadatrādhikyaṃ vākyārthaḥ sa' iti (mabhā. 2.3.46 vā.) ।
nīlamutpalamiti viśeṣaṇaviśeṣyayorubhayasya ca viśeṣyatvādupasarjanatvāprasiddhiḥ, yathā
hyutpalaśabdo nīlaśabdenābhisambadhyamāno viśeṣyavacanaḥ tathā nīlaśabdo'pyutpala—
śabdenābhisambadhyamāno viśeṣyavacanaḥ sambadhyate ।</p>
<p>naivam; ekasyātra prādhānyaṃ vivakṣitaṃ, tad‌viśeṣaṇatvam aparasya, utpalasya cātra
prādhānyaṃ vivakṣitaṃ nīlaśabdasyopasarjanatvamiti ।</p>
<p>yadā tarhi nīlasya prādhānyena vivakṣā utpalasya copasarjanatvena tadā kartavyaṃ
sāmānādhikaraṇyam; na hyasau dvandvaḥ, utpalaṃ ca nīlaṃ ceti; nāpi ṣaṣṭhīsamāsa
utpalasya nīlamiti; api tu dvāvimau pradhānaśabdāvekasminnarthe yugapaduparudhyete । na ca
<pb n="414"/>
dvayoḥ pradhānayorekasminnartha yugapaduparodhe prayojanamastīti prayogasāmarthyād gamyate
nūnamekamiha pradhānaṃ tadivaśeṣakaṃ cāparam ।</p>
<p>etāvām̐stu sandehaḥ—kiṃ viśeṣyam, kiṃ viśeṣaṇamiti ? tatra</p>
<p>dravyaṃ viśeṣyaṃ guṇo viśeṣaṇaṃ, dravyasyānyānapekṣiṇaḥ sākṣātkriyāsūpayogena
prādhānyāt ।</p>
<p>nanu guṇasyāpi sākṣātkriyāsūpayogo dṛśyate, yathā 'śvetaṃ chāgamālabheta' iti ?</p>
<p>naivam; iha śvetābhāve kṛṣṇamapi chāgamālabhate, na tu śvetāṃ piṣṭapiṇḍīmālabhya
kṛtī bhavati । evamupacārapravṛttāvapi puruṣavyāghra ityādau yadāntarbhūtopamāna—
sambandhapratītabhedā, vyāghrādiśabdairupameyaḥ puruṣādiḥ abhidhīyate tadā sāmānādhi—
karaṇyopapattau 'upamitaṃ vyāghrādibhiḥ sāmānyāprayoge' (2.1.56) iti samāso bhavati ।
evaṃ prapacati sādhu pacatītyādayo draṣṭavyāḥ ।</p>
<p>kathaṃ punaḥ sāmānādhikaraṇyena kriyāviśeṣaṇatve sādhvādayo'sattvavacanā
bhavanti ?</p>
<p>ucyate—upasargāṇāmiva kriyāviśeṣaṇānāmapyasattvabhūtānāmeva kriyāṃ prati
guṇabhāvo bhavati, yathā pacyādikaṃ viśeṣe sthāpayan asattvārthaḥ praśabdo viśeṣaṇatvaṃ
labhate, evaṃ sādhuśabdo'pi kriyātmabhūtaṃ dharmamutkarṣādikaṃ kriyāsthamasattvabhūtaṃ
kriyānupraviṣṭamabhidadhānaḥ kriyānurodhādevāsattvabhāvamāpannaḥ kriyāviśeṣaṇatvaṃ labhate ।</p>
<p>kathaṃ punaḥ prapacatītyādau prāderubhayaviśeṣaṇatve kriyābhāgenaiva sambandho bhavati ?
sati vā kathamubhayaviśeṣaṇatvam ?</p>
<p>ucyate— yathā māso jātasyeti māsākhyaḥ kriyākalāpaḥ (kathaṃ)
prathamakukṣiviyogākhyasya janmano'vadhibhāvena paricchedako bhavati, janmapratilabdhāṃ vā
sattāṃ samāvṛttyā parimimīte, yathā ca kaṣṭaśrita ityatropāttakriyāviśeṣaparicchinnaḥ
kartā'bhyantarīkṛtasādhyasādhanasambandhaḥ kriyāyoge śrayatikriyāsambandhāt kaṣṭe
karmatvamiti śrayaṇakriyā kaṣṭena sambandhamanubhavati, yathā ca vṛkād bhīta
ityupāttakriyāvacchinnaḥ kartā bhayakriyāsambandhād vṛkasyāpādānatvamiti bhayakriyāpūrvakaṃ
vṛkena sambadhyate, tathehāpyupāttapacyādikriyāviśeṣaparicchinnaḥ kartā'bhyantarīkṛtasādhya—
sādhanasambandhaḥ kriyāyoge prādīnāmupasargatvam (mabhā. 14.49) iti kriyāpūrvakaṃ
prādibhiḥ sambadhyata iti । sarve'pi ca samudāyasambandhino'vayavasparśenaiva tadvatā
<pb n="415"/>
samudāyena sambadhyante । taduktam—</p>
<b><lg>
<l>samudāyena sambandho yeṣāṃ gurukulādinā ।</l>
<l>saṃspṛśyāvayavām̐ste tu yujyante tad‍vatā saha ॥ 48 ॥</l></lg></b> (vāpa.3.48 vṛ.)
<p>(<b><emph>7. anvayaḥ</emph></b>)</p>
<p><b>vyapekṣādibhirekārthaparatayopāttānāṃ padārthānāṃ mitho'bhigrathanamanvayaḥ ।</b></p>
<p>sa tridhā— <b>1. śāktaḥ, 2. vaibhaktaḥ 3. śaktivibhaktimaya</b>śca । teṣu—</p>
<p>karmādiśaktibhirnirvṛttaḥ <b>śāktaḥ,</b></p>
<p>sambandhādivibhaktibhi<b>rvaibhaktaḥ,</b></p>
<p>ubhābhyāṃ punaḥ <b>śaktivibhaktimayaḥ ।</b></p>
<p>(<b>1. śāktaḥ</b>)</p>
<p>tatrākhyātasubvibhaktibhyāṃ kartṛkarmaṇorabhidhāne <b>śākto</b> yathā—</p>
<b><lg>
<l>adhyāsāmāsuruttuṅgahemapīṭhāni yānyamī ।</l>
<l>tairūhe kesarikrāntatrikūṭaśikharopamā ॥ 49 ॥</l></lg></b> (māgha. 2.5)
<p>kṛdākhyātābhyāṃ bhinnakālasthakartṛśaktidvayābhidhāne subvibhaktibhiḥ <b>karmakaraṇa—
sampradānābhidhāne</b> ca śākto yathā— (kāvyāda. 2.248)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ ।</l>
<l>adattvā cārthamarthibhyo bhaveyaṃ pārthivaḥ katham ॥ 50 ॥</l>
</lg></b>
<p>ākhyātavibhakta‍yā hetuśaktyabhidhāne subbibhaktibhiśca <b>karmakartrapādānā—
dhikaraṇaśakta‍yabhidhāne</b> yathā—</p>
<b><lg>
<l>sa setuṃ bandhayāmāsa plavagairlavaṇāmbudhau ।</l>
<l>rasātalādivottorṇaṃ śeṣaṃ svap‍nāya śārṅgiṇaḥ ॥ 51 ॥</l></lg></b> (raghu. 12.70)1
<p>(śārṅgiṇa iti) kartari ṣaṣṭhī na sambandhe, svap‍nāyeti bhāva eva caturthī na
tādarthye । ākhyātena kartrabhidhāne taddhitena kṛtāṃ ca karmābhidhāne supā
<b>kathitākathitakarmābhidhāne</b> ca śākto yathā— (māgha. 2.34)</p>
<b><lg>
<l>vipakṣamakhilīkṛtya pratiṣṭhā khalu durlabhā ।</l>
<l>anītvā paṅkatāṃ dhūlimudakaṃ nāvatiṣṭhate ॥ 52 ॥</l>
</lg></b>
<!-- NOTES pg=415!-->
1. mūlapāṭho'smākaṃ kālidāsagranthāvalyā 1986 varṣīye saṃskaraṇe draṣṭavyaḥ ।
<pb n="416"/>
<p>(<b>2. vaibhaktaḥ</b>)</p>
<p><b>sambandhavibhakta‍yā</b> vaibhakto yathā— (vārā. 6.83, 35)</p>
<b><lg>
<l>yasyārthāstaspa mitrāṇi yasyārthāstasya bāndhavāḥ ।</l>
<l>yasyārthāḥ sa pumān loke yasyārthāḥ sa ca paṇḍitaḥ ॥ 53 ॥</l>
</lg></b>
<p><b>śeṣavibhakta‍yā</b> vaibhakto yathā—(manu. 1.96)</p>
<b><lg>
<l>bhūtānāṃ prāṇinaḥ śreṣṭhāḥ prāṇināṃ buddhijīvinaḥ ।</l>
<l>buddhimatsu narāḥ śreṣṭhā nareṣu brahmavādinaḥ ॥ 54 ॥</l>
</lg></b>
<p><b>upapadavibhakta‍yā</b> vaibhakto yathā—(harṣaca 1.1)</p>
<b><lg>
<l>namastuṅgaśiraścumbicandracāmaracārave ।</l>
<l>trailokyanagarārambhamūlastambhāya śambhave ॥ 55 ॥</l>
</lg></b>
<p><b>sambodhanavibhakta‍yā</b> ca vaibhakto yathā—</p>
<b><lg>
<l>avanipavanavahnivyomatoyāntarātma—
nnahimakarahimāṃśo ! viśva ! viśvaikayone ! ।</l>
<l>hara ! bhava ! śiva ! śarva ! tryambakeśāna ! rudra !
trinayana ! vṛṣaketo'nantamūrtte ! namaste ॥ 56 ॥</l>
</lg></b>
<p>(<b>3. śaktivibhaktimayaḥ</b>)</p>
<p>kārakavibhaktibhiḥ sambandhopapadaśeṣasambodhanavibhaktibhiśca <b>śaktivibhaktimayo</b> yathā—</p>
<b><lg>
<l>tīrtheṣu satsu dvijasattamebhyaḥ śriya dviṣadduṣṭajanānupāttām ।</l>
<l>samādhinā mānamanitya/nidrameva kasya pradātuṃ tvadṛte'sti śaktiḥ ॥ 57 ॥</l>
</lg></b>
<p>yatra lup‍tāsvapi vibhaktiṣu śaktayo'vabhāsante vibhaktayaśca sākṣādupalabhyante
so'pi śaktivibhaktimayaḥ। yathā—</p>
<b><lg>
<l>vitrastaśatruḥ spṛhayālulokaḥ prapannasāmanta udūḍhasattvaḥ ।</l>
<l>pratiṣṭhitaudāryaguṇo'sipatrajitāvaniḥ ko'tra bhavānivānyaḥ ॥ 58 ॥</l>
</lg></b>
<p>yatraikataḥ śaktiranyato vibhaktisso'pi śaktivibhaktimayo yathā—</p>
<b><lg>
<l>ikṣudaṇḍasya maṇḍasya dadh‍na piṣṭakṛtasya ca ।</l>
<l>vārāhasya ca māṃsasya saiṣa gacchati phālgunaḥ ॥ 59 ॥</l>
</lg></b>
<pb n="417"/>
<p>yatra vyapekṣoktā vibhaktivipariṇāmādayaḥ pravartante so'pi śaktivibhāktimayo</p>
<p>yathā— (kirātā 3.21)</p>
<b><lg>
<l>nirīkṣya saṃrambhanirastadhairyaṃ rādheyamārādhitajāmadagnyam ।</l>
<l>asaṃstuteṣu prasabhaṃ bhayeṣu jāyeta mṛtyorapi pakṣapātaḥ ॥ 60 ॥</l>
</lg></b>
<p>atra yadi janikriyāto nirīkṣaṇakriyāyāḥ pūrvatvaṃ tadā kartṛbhedānnāsti ktvāpratyayaḥ ।
atha pakṣapātakriyātaḥ, tadā nirīkṣaṇapakṣapātayoḥ mṛtyuneti bhavati ktvāpratyayaḥ,
abhidhāvyāpārastu vighaṭate; ṣaṣṭhyabhihitasya kartuḥ pakṣapātakriyayaiva sambandhaḥ, na
nirīkṣaṇakriyayā । 'kartṛkarmaṇoḥ kṛti' (2.3.65) iti ṣaṣṭhyāḥ 'na
lokāvyayaniṣṭhākhalarthatṛnām' (2.3.69) iti pratiṣedhāt । sa ca vibhaktivipariṇā—
mādhyāhāraviparyayavākyabhedavyavahitakalpanāguṇakalpanābhirupapadyate । tatra rādheyaṃ nirīkṣya
mṛtyurapi bhayeṣu pakṣapātī bhavatīti vibhaktivipariṇāmaḥ; rādheyaṃ nirīkṣya svasāmarthyaṃ
vimṛśato mṛtyorapi bhayeṣu pakṣapāto jāyeteti vākyabhedaḥ; rādheyaṃ nirīkṣya mārayatīti
mṛtyorapi bhayeṣu pakṣapāto jāyeteti vyutpattikālāśritāyā vyavahitāyāḥ kriyāyāḥ
vyavahārakāle'pyāśrayaṇāt vyavahitakalpanā; nirīkṣyeva nirīkṣyeti pakṣapātana—
syācetanasyāpi cetanaguṇādhyāropeṇa guṇakalpanā । yadāha— 'mukhyābhāve sati prayojane
nimitte ca satyupacāraḥ pravartate' (mabhā. 4.1.27) । dṛṣṭaśca acetane'pi premādau
cetanādikriyopacāro yathā—</p>
<b><lg>
<l>'prema paśyati bhayānyapade'pi ॥ 61 ॥'</l> (kirātā. 9.70)
<l>'avasthā vastūni prathayati ca saṅkocayati ca ॥ 62 ॥'</l>
</lg></b>
<p>(<b>anvitābhidhānamabhihitānvayavādau</b>)</p>
<p>atha kimabhihitānāṃ padārthānāmanvaya utānvitānāmabhidhānam ?</p>
<p>'ucyate— astyatra matabhedaḥ;</p>
<p>tatra eke varṇayanti <b>anvitānāmabhidhānamabhihitānāṃ cānvayaḥ ।</b></p>
<p>(<b>anvitānāmabhidhānam</b>)</p>
<p>kecid bruvate nānvitānāmabhidhānaṃ, na cābhihitānāmanvaya iti ।</p>
<p>tatrānvitābhidhānavādina evamāhuḥ — vyutpattibalena hi śabdo'rthamavabodhayati,
vyutpattiśca vṛddhavyavahārāt; vṛddhāśca vākyenaiva vyavaharanti na padenaḥ yac‍cārthaprakaraṇādigamya—
padārthāntarasahakṛtaṃ padaṃ prayuñjate tadapi vākyameva ।</p>
<pb n="418"/>
<b><lg>
<l>yadapyekaṃ padaṃ dṛṣṭaṃ caritārthakriyaṃ k‍vacit ।</l>
<l>vākyaṃ tadapi manyante sambodhanapadādivat ॥ 63 ॥</l>
</lg></b>
<b><lg>
<l>yac‍ca ko'yamiti praś‍ne gauraśva iti vocyate ।</l>
<l>tatra dṛśyata ityādiḥ praś‍noktaiva kriyeṣyate ॥ 64 ॥</l>
</lg></b>
<p>(vāpa. 2.270, 271, 326)</p>
<p>vākyaṃ caikārthaparaḥ padasamūhaḥ, saṃhatyārthamabhidadhati(nti) vā padānyucyate ।
samūhaścaivamekārthaḥ syāt । evaṃ ca saṃhatyārthamabhidadhyuḥ padāni yadyekaikaṃ padamabhinna
evārthe vyāpriyeta । tatra yathā trayo'pi grāvāṇa ukhāṃ dhārayanti, catvāro'pyudyantāraḥ
śibikāmudyacchanti, sarvāṇyapi kārakāṇi pākaṃ sādhayanti, tathā padānyapi sarvāṇi
vākyārthamanvavagamayanti । vākyārthaśca kriyākārakasaṃsargarūpaḥ । tatra kārakāṇāṃ
kriyāsambandhonmukhatayā kriyāṇāṃ ca kārakavirahāsahiṣṇutvenānvitānāmeva svaśabdai—
rabhidhānaṃ bhavati । evaṃ ca sati vākyārthasya sākṣādeva śābdatvamupapadyate, na
tvabhihitānvayapakṣavat pāramparyeṇeti ।</p>
<p>tadabhihitānvayavādino na mṛṣyante । te hyevamāhuḥ– anavagatapadārthakasya
vākyārthasampratyayādarśanāt padārthapratipattipūrvikaiva (vākyārtha—)pratipattiḥ ।
padārthapratipattiścaivamavakalpate । yadi tāvāneva so'rthaḥ padenābhidhīyate padārthāntarānvite tu
tasminnabhidhīyamāne kadambakarūpārthapratipatteḥ padārthapravibhāgo na prakalpeta । asya padasya
jātirartho'sya dravyamasya guṇo'sya kriyeti āvāpodvāpābhyāṃ tadavadhāraṇamiti cet
naivam, tatrāpi kadambakarūpārthapratīteranapāyāt ॥</p>
<p>kiṃca pratiyogināmanantatayānvayasyānantyāt tadanvayānantyenānvitābhidhāyinyāḥ
sambandhagrahaṇamaśakyamiti duravagamaḥ padārthayoḥ sambandhagrahaḥ; tadanapekṣatve prathamaśrutādapi
tadarthapratipattiḥ prāp‍noti । gāmānayeti vākyādaśvabandhananiyogaḥ pratīyeta, vṛddhavyavahāreṣu
ca vākyādapi bhavantī vyutpattiḥ padaparyantaiva bhavati । itarathā hi prativākyaṃ
vyutpattirapekṣyet, sā cānantyād‍durupapādeti śābdavyavahārocchedaḥ syāt । dṛśyate
cābhinava—kavi—ślokāt vākyārthapratītiḥ; sā ca padapadārthayoreva vyutpattāvupapadyate
na vākyavākyārthayoriti nāstyanvitābhidhānam ॥</p>
<p>api cānvayasyānvitaviśeṣaṇatvāt tadabhidhānamantareṇānvito'bhidhātuṃ na śakyata
ityanvayābhidhānamaṅgīkaraṇīyam । na ca tadekayā śaktyā śakyate'bhidhātumiti
<pb n="419"/>
śakatyantarakalpanāprasaṅgaḥ । api ca gāmānayetyatra yadā gośabdenānayatyarthaviśiṣṭaḥ
svārtho'bhidhīyate tadā gavārthasyāprādhānyam, yadā ca ānayatinā gavārthaviśiṣṭaḥ svārthaḥ
tadā tadarthasyetyetasminvākye pradhānadvayopanipātād vākyabhedāpattiḥ । api ca
prakṛtipratyayayoranyonyānvitasvārthābhidhānalabdhapadabhāvayoḥ padārthāntarānvitārthavācaka—
tvamiti dvirabhidhānaṃ syāt । kiṃca padenānvitaḥ svārtho'bhidhīyamānaḥ kimabhihitena
padārthāntareṇānvito'bhidhīyate, utānabhihitena ? anabhihitena cedekasmādeva padāt
tadarthoparañjakadvitīyapadārthāvagateḥ padāntaroc‍cāraṇavaiyarthyam । evaṃ caikameva padamakhila—
padābhidheyārthavādi sampannamiti tenaiva vyavahāraḥ syāt । na cāsau sampadyate । gauriti
hyukte sarvaguṇakriyāvagamānna jñāyate kimupādīyatāmiti; niyataguṇakriyānurakta—
svārthapratipādane tu na heturasti । padāntarasannidhānaṃ niyamaheturiti cet, tadapi
japamantrādipadavat svarūpamātreṇa sannidhānānna viśiṣyate । athābhihitena, tarhi
padamanvitābhidhāyitayā padāntarotthamarthābhidhānamapekṣate; tataś‍cetaretarāśrayamanavasthā cakrakaṃ
vā prāp‍noti ॥</p>
<p>atha dvitīyamananvitameva svārthamabhidhatte, prathamena kimaparāddham । evaṃ ca sarvapade
svārthamātrābhidhānādabhihitānvaya eva bhavati ॥</p>
<p>(<b>anvitābhidhānam</b>)</p>
<p>kiṃcāṅgulyagre hastiyūthaśatamiti nāstyanvayo yogyatvābhāvāt;
anvitābhidhānavādināṃ tvanvitasyābhidhānāt tatrāpyanvayaḥ prāp‍noti । api
cānvitābhidhānavādināṃ puruṣavākyādevamayaṃ puruṣo vedeti bhavati pratyayo naivamarthaṃ prati
siddhāntaḥ । te hyevamāhuḥ— vākyāt kāryabhūtāt pratyayitasya vaktustadarthaviṣayaṃ pūrvavijñānaṃ
kāraṇabhūtamanumīyate, tasya ca jñānasya jñeyāvyābhicāritvāt jñeyabhūtārthaniścaya iti na
vācakaśakta‍yā'rthāvagamaḥ । evaṃ ca vācakaśaktireva nāvadhāryate kuto'nvitābhidhānamiti ।
tasmādabhihitānāṃ padārthānāmanvaya iti yuktam । padāni hi svamarthamabhidhāya nivṛttavyāpārāṇi ।</p>
<p>athedānīṃ padārthā avagatā vākyārthaṃ gamayantīti ।</p>
<p>atrānvitābhidhānapakṣe kadambakarūpārthapratipatteḥ pratiyogināṃ cānantatayā
sambandhagrahaṇasyāśaktyā duravagamaḥ padārthapravibhāga iti; tadidaṃ vyutpattyanabhijñasya
codyam । na hyevaṃ vyutpattiḥ gośabdasya śuklānvito'rtha iti, sa hi vyabhicarati
<pb n="420"/>
kṛṣṇānvitasyāpi tadarthasyopalambhāt; nāpi sarvānvitaḥ, ānantyena duravagamatvāt;
kintvākāṅkṣitasannihitayogyārthāntarānurakto'syārtha iti । etāṃ ca vyutpattiṃ vākyānyeva
padāvāpodvāpaviracanāvaicitryabhāñji sañjanayanti । yataḥ—</p>
<b><lg>
<l>opyante coddhriyante ca svārthāḥ svānvayaśālinaḥ ।</l>
<l>anvite sve ca sāmarthyaṃ padānāṃ tena gamyate ॥ 65 ॥</l></lg></b>(prapa.8)
<p>tatra ca—</p>
<b><lg>
<l>yadyadākāṅkṣitaṃ yogyaṃ sannidhānaṃ prapadyate ।</l>
<l>tadanvitaṃ padenārthaḥ svakīyaḥ pratipādyate ॥ 66 ॥</l></lg></b> (prapa.8/9)
<p>padārthaparyantāpi ca bhavantī vyutpattirīdṛśī dṛśyate na śuddhapadārthaviṣayā ।</p>
<p>(nyāyamaṃ.) tathā hi—</p>
<b><lg>
<l>niyataṃ sādhanaṃ sādhye kriyā niyatasādhanā ।</l>
<l>sa sannidhānamātreṇa niyamaḥ samprakāśate ॥ 67 ॥</l>
</lg></b>
<b><lg>
<l>guṇabhāvena sākāṅkṣaṃ tatra nāma pravartate ।</l>
<l>sādhyatvena nimittāni kriyāpadamapekṣate ॥</l></lg></b> (vāpa. 2.47,48)
<p>evaṃ ca sannihitayogyākāṅkṣitoparakte svārthe k‍vacid‍gṛhītasambandhaḥ sarvatra
gṛhīto bhavatīti nānantyavyabhicārābhyāṃ sambandhāgrahaṇam । na ca kadambakārthapratīteḥ
padārthātpravibhāgaḥ । taduktam—</p>
<b><lg>
<l>ākāṅkṣāsannidhiprāp‍tayogyārthāntarasaṅgatān ।</l>
<l>svārthānāhuḥ padānīti vyutpattiḥ saṃśritā yadā ॥ 69 ॥</l></lg></b> (prapa.8)
<b><lg>
<l>ānantyavyabhicārābhyāṃ tadā doṣo na kaścana ।</l>
<l>kadambakārtharūpāyāḥ pratīteśca na sambhavaḥ ॥ 70 ॥</l></lg></b> (prapa.8/9)
<p>iti । tataśca padapadārthayossambandhagrahaṇopapattau na prathama(ma)śrutāpi padādarthapratītiḥ, na
gāmānayeti vākyādaśvabandhananiyogaḥ (nyāyamañjarī) na prativākyaṃ vyutpattyapekṣā, na
cābhinavakaviślokavākyārthapratītirbhavatīti ।</p>
<p>yadapi cānvitābhidhāne śaktidvayakalpanāgauravamāśaṅkitaṃ, tadapi nāsti ।
anvayavattā hyanvitatā । tadabhidhānenānvito'bhihitaḥ syāt । na hi daṇḍītyatra daṇḍo
nābhidhīyata iti । sambhavati paraṃ viśeṣaḥ; tatra prakṛtyā viśeṣaṇābhidhānam, iha tenaiva,
<pb n="421"/>
anyatastadalābhāt । ato'nvitābhidhānaśaktyaivānvayo'pyabhidhīyata iti nāsti
śaktidvayakalpanāgauravam । taduktam—</p>
<b><lg>
<l>vyatiṣaktārthabuddha‍yā hi vyatiṣaṅgo niśamyate ।</l>
<l>aparaṃ tu na saṃsargapratīterasti kāraṇam ॥ 71 ॥</l>
</lg></b>
<b><lg>
<l>pratipattyā'nvayaṃ yasmātpratīyādanvitaṃ pumān ।</l>
<l>vyaktiṃ jātimivārtho'sāviti samparikīrtyate ॥ 72 ॥</l></lg></b> (prapa.17)
<p>yo'pi pradhānadvayaśaṅkayā vākyabhedalakṣaṇo doṣaḥ, so'pi nopapadyate । yato'nvitaḥ
sambandha ucyate । tatra kaścit pradhānatayā sambandhaḥ kaścid guṇatayā; yaśca yathā sambandhaḥ
sa tathaivocyata iti naikasmin vākye pradhānadvayaprasaṅgād vākyabhedalakṣaṇadūṣaṇotpattiḥ ।
taduktam—</p>
<b><lg>
<l>pradhānaguṇabhāvena labdhānyonyasamanvayāt ।</l>
<l>padārthā eva vākyārthaṃ saṅgirante vipaścitaḥ ॥ 73 ॥</l>
</lg></b>
<b><lg>
<l>pratipattirguṇānāṃ tu pradhānaikaprayojanā ।</l>
<l>tatpratītyekakāryatvād vākyamapyekamucyate ॥ 74 ॥</l></lg></b> (prapa.)
<p>yac‍ca prakṛtipratyayayoḥ padasya cābhidhāne dvirabhidhānamuktaṃ, tadapi na samyak;
prakṛtyānvitasyārtho vidhīyate, pratyayaśca prakṛtyarthānvitaṃ padārthānvitaṃ ca svārthaṃ bravīti,
pratyayārthasya prakṛtyarthānvitasya padāntarārthāpekṣitvāditi kuto dvirabhidhānam ।</p>
<p>nanvevaṃ padasyānvitābhidhāyitvaṃ na syāt, pratyayasyaiva prakṛtisahitasya padatvāt ।
kiṃcāyamabhihitānvayavādino'pi tulyo doṣaḥ । tataśca—</p>
<b><lg>
<l>yaścobhayoḥ samo doṣaḥ parihāro'pi vā samaḥ ।</l>
<l>naikaḥ paryanuyoktavyastādṛśyarthavicāraṇe ॥ 75 ॥</l>
</lg></b>
<b><lg>
<l>prakṛtipratyayau brūtaḥ pratyayārthaṃ saheti ca ।</l>
<l>yadāhuḥ sūrayastena tad dvayaṃ padamiṣyate ॥ 76 ॥</l></lg></b> (kāśikā 1.2.56)
<p>yac‍cānabhihitapadārthāntarānvitasvārthābhidhānapakṣe padāntaroc‍cāraṇavaiyarthyamityādi,
abhidhānapakṣe punaritaretarāśrayādidūṣaṇamuktaṃ, tadubhayapakṣānabhyupagamenaiva nirastam । yato
nāsmākamayaṃ pakṣaḥ prathamaśrutānyeva padāni svārthānanyonyamanvitānabhidadhati, api tu
yasya yāvanto'rthāḥ sambhavanti tacchravaṇe tāvantaḥ smṛtāvupasthāpyante,
tataścākāṅkṣāsannidhiyogyatādisampāditaniyatamithassamanvayāḥ padaireva smṛtyupārūḍhaira—
<pb n="422"/>
bhidhīyante । tathāhi—yastāvadagṛhītasambandho yasya ca sambandhagrahaṇasaṃskāro notpannaḥ
pradhvasto vā sa vākyārthapratipattau nādhikriyate; yastvanavabhraṣṭasambandhagrahaṇasaṃskāraḥ sa
padaṃ padaṃ śrutvā nūnaṃ tāvadidaṃ smarati—idamidamasyārthasyākāṅkṣitasannihita x x x
tāśrayamādhārādheyasāmānyaṃ padadvayāt tu parasparopahitavyavacchedaṃ pratīyate, tata x x x ।</p>
<p>(anu—)yogyapratiyogyanvitasya vācakatvamiti ।</p>
<p>evaṃ ca smaratā smṛtameva ananvitamapi svarūpamanvayabhājāṃ bhavati ।</p>
<p>nanu śrūyamāṇena padena yo'rtho nāvabodhitaḥ sa kathamantarhite tasmin
avabodhyate ?</p>
<p>ucyate — abhihitānvayavādino'pi nāyaṃ niyamaḥ śrūyamāṇa eva pūrvavarṇajanita—
saṃskārasahito'ntyo varṇaḥ pratyāyaka iti । bāliśādhītāt prāganavadhṛtārthād aparijñāne
saṃskṛtasya (aṅgaparijñānasaṃskārāt) paścāt śrutādapi bhedā(vedāda)rthāvagamadarśanāt, tena
smṛtyārūḍhasyāvagamakatvamadoṣaḥ; śrūyamāṇena hi padena pratiyogisāpekṣatvādanvitā—
bhidhānasya prāk sahakārivirahādartho'nabhihitaḥ paścādabhidhīyata iti kimanupapannam ?</p>
<p>tathā cāha—</p>
<b><lg>
<l>padajātaṃ śrutaṃ sarvaṃ smāritānanvitārthakam ।</l>
<l>nyāyasampāditavyakti paścādanvitabodhakam ॥ 77 ॥</l></lg></b> (prapa.12)
<b><lg>
<l>smṛtisannihitairevamarthairanvitamātmanaḥ ।</l>
<l>arthamāha padaṃ sarvamiti nānyonyasaṃśrayaḥ ॥ 78 ॥</l></lg></b> (prapa.15)
<p>kathaṃ punaranvitābhidhāyinā padena svarūpamātraṃ smārayituṃ śakyate ?
ucyate—'anvitasyāpyabhidhāne svarūpamātrasya vidyamānatvānnāyaṃ niyamaḥ yāvad gṛhītaṃ
tāvat svakartavyaṃ smartavyam, api tvagṛhītaṃ tu na smaryata iti ।</p>
<p>nanu ca śabdasya svarūpābhidhānaśaktyabhāvadaprāmāṇye kathaṃ śabdaśravaṇāt
svarūpasmaraṇaṃ bhavati ? ucyate— na hi yatpramāṇaṃ tatsmṛtika(kā)raṇaṃ, kiṃtu
(a)pramāṇameva tat । yasya tu yena saha kācit pratyāsattiḥ pratītapūrvā sa tatra
saṃskārod‍bodhadvāreṇa śak‍notyeva smṛtimādhātum । asti ca svarūpasyāpi
tadabhidheyāntargatyā śabdena saha pratyāsattiriti śak‍noti tatrāpi (śabdaḥ smṛtiṃ)
janayitum । yathā nirvikalpakadaśāpratītamarthasvarūpamātrama(na)bhidheyamapi śabdaṃ smārayati
tathā śabdo'pyarthamiti na kiṃcidanupapannam । tathā cāhuḥ—(prakaraṇapañcikāyām)</p>
<pb n="423"/>
<b><lg>
<l>anvitasyābhidhāne'pi svarūpaṃ vidyate sadā ।</l>
<l>tena svarūpamātre'pi śabdo janayati smṛtim ॥ 79 ॥</l>
</lg></b>
<b><lg>
<l>yathārthenāpramāṇena svapadaṃ smāryate k‍vacit ।</l>
<l>padenāpyapramāṇena tathārthaḥ smārayiṣyate ॥ 80 ॥</l></lg></b>(prapa.13–14)
<p>nanveyaṃ yathā (dā)—smṛtisannihitamāśrityānvitābhidhānaṃ padaiḥ kriyate tathā(dā)
smaraṇasya prattyāsattinibandhanatvādanekeṣāṃ ca (arthānāṃ) pratyāsattisambhavāt teṣu
smṛtisannihiteṣvagṛhyamāṇaviśeṣatvād ukhāyāṃ pacatīti nokhā pacatyarthānvitaiva
kevalābhidhīyeta, sā hi kulālanirvāpādyanvitāpi pratipanneti smaraṇāt
tadanvitāpyukhābhidhīyeta, tathā pacatyartho'pi piṣṭakādikarmako'vagata iti
tatsmaraṇannokhānvito'bhidhīyeteti ।</p>
<p>tanna; śabdaiḥ smāritānāmanvayabodhakatvād vṛddhavyavahāre'pi tathā darśanād ya eva
hi śabdena smārito'rthastenaivānvitābhidhāna—(miti) kulālanirvāpādyanvitāpya—
bhidhīyata iti ॥</p>
<p>kiṃcānvitārthābhidhāna evedaṃ pratiniyatārthānvayitvamupapadyate । yatpadāntarā—
bhidheyatayā smāryate tadanvitasyaiva vṛddhavyavahāre vācyatvadarśanāt, yatrāpi
cādhyāhārastatrāpi sannidhāpakavaśena viśeṣānvitābhidhānalābha iti loka(ta)eva
jñānamiti na kaściddoṣaḥ । api ca jñānaṃ tāvadanenāyamartho'nvito vācya iti । tatra
yadyanenāpyanvitābhidhānaṃ syāt vākyabhedo bhavet, na cāsāvekavākyatvasambhavo(ve)
nyāyyaḥ । taduktam—</p>
<b><lg>
<l>sambhavatyekavākyatve vākyabhedaśca neṣyate ॥ 81 ॥</l></lg></b> (ś‍lovā. 1.1.1,9) iti ।
<p>yac‍coktamanvitābhidhānapakṣe'nvitasyaiva padārthasyābhidhānādaṅgulyagrādivākye—
ṣvapyanvayaḥ prāp‍noti । tatra smṛtānāmapyarthānāmayogyatvenānvayābhāvādanabhidhānameva,
padārthapratipattistu smṛtyaivopapadyata iti । yatpunaḥ puṃvacasāmarthe prāmāṇyābhyupagamāt padānāṃ
vācakaśaktireva nāvadhāryate । kuto'nvitābhidhānamityukte x x x x deva tāvad vaktavyaṃ; na
vayaṃ puruṣavākyānāmarthe prāmāṇyamabhyupagacchāmaḥ । yeṣāmapi cābhyupagamasteṣāmapi na doṣaḥ,
yataḥ padamanvitābhidhāyakatvena vyutpannaṃ vyabhicārāśaṅkayā tu lokena tanniścāyakaṃ
paścādāp‍tatvālocanayānumite'rthe'nuvādakaṃ taditi prāmāṇyameva nāsādayati ॥ (prapa.)</p>
<pb n="424"/>
<p>nanu ca vācakatvamapi jahāti; paśya— 'bālo hi vyutpadyamānaḥ
prayojyavṛddhavyavahārasya śabdaśravaṇānantarabhāvinīṃ viśiṣṭaceṣṭānumitām arthapratītiṃ
śabdakaraṇikāṃ tāvadavagacchati । sa tathā vyutpannaḥ kadācidananvitārthapadaracanāmupalabhate ।
tatropalabhamānasya tasyaiṣa vimarśo jāyate sambhāvyamānānanvitārthapadaracanamidaṃ vākyaṃ
kathaṃ vṛddhasyārthaniścayaṃ kṛtavat । vṛddhasyāpi hi puruṣāyatte vākye nānvitārthapadaracanāśaṅkā
maṃmeva sambhavatīti । tasyaivaṃ vicikitsodaye punareṣa niścayo jāyate— kṛtam anenāyaṃ
vaktā itthamavadhāritaḥ anvitārthānyeva padāni prayuṅkte iti । tathāvidhapadaprayogaśca
nāsyānupalabdhe'nvaya upapadyata ityevamanvayopalambhamanumāyānenānvayo niścitaḥ । niścite
cānvaye vākyametadanuvādabhūtamadhyeti ।</p>
<p>evaṃ ced anuvādakatayā tasyārthasya tadvākyaṃ vācakameveti pūrvavācakaśaktijñānaṃ
nānarthakamiti manyate । yadi paraṃ mayā prāganumāpurassaro'rthaniścayo'syeti nāvagatam । yāpi
ceyamasyāniścite'nvaye viśiṣṭavak‍tṛjñānānumā, sāpi padānāṃ svarūpamātrāvagamādeva
nopapadyate, kiṃ tu viśeṣāvagamāt । na ca śakteranyaḥ padānāṃ viśeṣo'vakalpate । ato
mayevānenāpyamīṣāṃ padānāṃ vācakaśaktiravadhāritā । tena viśiṣṭānvayavācakapadaprayogāt
tat‍tad‍viṣayaṃ vaktuḥ pūrvavijñānamanumitavāniti ॥</p>
<p>nanvanantapratiyogyanvitasvārthabodhanaviṣayā anantā eva śabdasya śaktayaḥ
parikalpayitavyāḥ syuḥ । abhihitānvayavāde tvekasminnarthe śabdasyaikaikaiva śaktiriti
(prapa.10) ।</p>
<p>tanna । ekayaivākāṅkṣitasannihitayogyārthānvitasvārthābhidhānaśakta‍yā pratiyogi—
bhedena cakṣurādīnāmiva kāryabhedopapatteḥ । yathaikayaiva darśanaśakta‍yā cakṣuḥ
ghaṭādipratiyogisahāyabhedānnānājñānāni janayati, tathā śabdo'pi pratiyogibhedāditi
mantavyam । evaṃ ca—</p>
<b><lg>
<l>padairevānvitasvārthamātropakṣīṇaśaktibhiḥ ।</l>
<l>padārthā bodhitā buddhau vākyārtho'pi tathā sati ॥ 82 ॥</l></lg></b> (prapa.2) iti ।
<p>evaṃ caitadapyupapadyate saṃhatyā'rthamabhidadhati padāni vākyam, ekārthaparaḥ padasamūho
vākyamiti saṅghātārthapāratantryāt padānāṃ svārthābhidhānaṃ na sambhavati । na ca
saṅghātakāryamakurvanti k‍vacidapi padāni dṛśyante, na hyeṣāṃ saṅghātakārye svakārye ca
pṛthakprayogo vidyate, sarvathā saṅghātakārya eva prayogāt ।</p>
<pb n="425"/>
<p>naivam । saṃhatānāṃ saṅghātakāryavat svakāryasyāpyupalambhāt, yathā
śakaṭāṅgānāmayamaṃśo'nena kṛto'yamaneneti, na ca śakaṭāṅgānyapi pṛthakprayujyamānāni
svakāryaṃ kurvanti dṛśyante ।</p>
<p>kiṃ punaḥ padānāṃ svakāryam ?</p>
<p>yā'sau svārthapratipattiḥ ।</p>
<p>kiṃ vā saṅghātakāryam ?</p>
<p>yā'sau vākyārthapratipattiḥ । tac‍ca padānāmekaikasya kṛtsnaphalaparyantavyāpāra—
kāritvāt । tathā hyekaikasmin sati kṛtsnaphalaparyanto vyāpāro nirvartate, ekaikena vinā
na nirvartata iti evaṃ kṛtsnakāri bhavati ।</p>
<p>kimatra padāntareṇa kriyeta iti cet, sarvakārakeṣvapi tulyo'yamanuyogaḥ । tatra
yathā saṃhatya kurvanti kāraṇādīni kāryāṇyucyante tathā saṃhatyāpyabhidadhati padānya—
bhidhāyakānyucyante ॥</p>
<p>nanvākāṅkṣāsannidhiyogyatābhiścedanvayopapattirabhihitānvaya evāstu kimanvitā—
bhidhānena ? padeṣu hyananvitamapi svaṃ svamarthamabhidhāyoparatavyāpāreṣvākāṅkṣādibhiḥ
padārthānāmanvayapratītirbhaviṣyatīti ।</p>
<p>ucyate, kasyeyamākāṅkṣā, śabdasyārthasya pramāturvā ? śabdārthayostāvada—
cetanatvānnākāṅkṣā, phalataḥ pramātureveyam । tatra vācoyuktiḥ—'śabdaḥ
śabdāntaramākāṅkṣatyartho'rthāntaram । svatantrasyā''kāṅkṣā na pramāṇaṃ, puruṣecchāyā
vastusthiterayujyamānatvācchabdapramāṇapṛṣṭhabhāvitvena tvartheṣu puruṣasyākāṅkṣā bhavantī
bhavatyarthānāṃ saṃsargaheturityevaṃ śabdasyaivāyamiṣoriva dīrghadīrgho vyāpāraḥ । uparatavyāpāre tu
śabde puruṣasyākāṅkṣāmātraṃ na sambandhakāraṇam, aśābdatvaprasaṅgāt; sākṣāc‍ca
śābdatvasambhave vyavadhānāśrayaṇasyāyuktatvāt । ato nānyadanvitābhidhānāt saṃsargapratīteḥ
kāraṇamasti । na khalvānaya gāṃ śuklāmityādivākyeṣu saṃsargapadaṃ prayujyate yataḥ
saṃsargapratyayaḥ syāt, prayujyamānamapi daśadāḍimādivākyavadananvitārthameva syāt ।
tasmāt 'padānānāmanvitābhidhānameva nyāyyami'—ti ॥</p>
<p>(<b>abhihitānvayavādaḥ</b>)</p>
<p>abhihitānvayavādinaḥ punaritthamācakṣate —'svaṃ svamarthamabhidhāya nivṛttavyāpārāṇi
padāni bhavanti । athedānīṃ padārthā avagatā ākāṅkṣāsannidhiyogyatābhiranvayamupayanto
vākyārthamavagamayanti ।</p>
<pb n="426"/>
<p>nanvevamaśābdaḥ syāt ?</p>
<p>naivam; pāramparyeṇāpi pratipādayatāṃ padānāṃ vākyārthe sāmarthyasyāvighātāt ।
taduddeśena ca prayuktānāṃ padārthapratipādanamavāntaravyāpāro bhaviṣyati । na
cāvāntaravyāpārasya kārakāntareṣvapi vyavadhāyakatvamiṣyate । tadāha—</p>
<b><lg>
<l>na vimuñcanti sāmarthyaṃ vākyārthe'pi padāni naḥ ।</l>
<l>tanmātrāvasiteṣveṣu padārthebhyaḥ sa gamyate ॥ 83 ॥</l></lg></b> (ślokavā.)
<b><lg>
<l>vākyārthamitaye teṣāṃ prayukte nāntarīyakam ।</l>
<l>pāke jvāleva kāṣṭhānāṃ padārthapratipādanam ॥ 84 ॥</l></lg></b> (ś‍lokavā.) iti ।
<p>tatra ca kriyāpadāni kriyāmātramabhidadhati, kārakapadāni tu kārakamātram, kuto
vaiṣāṃ mithassaṃsarga(jñāna—)m ? na hyekapadoc‍cāraṇakāle padāntarārthapratītirasti । na
cāpratīyamānenāpi saṃsargapratītirasti ।</p>
<p>na cāpratīyamānenāpi saṃsargapratītiprasaṅgaḥ ।</p>
<p>nanu ca vṛddhavyavahārāt padānāṃ arthāvadhāraṇam, vṛddhāśca vākyenaiva vyavaharanti,
na padena । vākye vānvitānāmeva padārthānāmupalambhāt kathamucyate kriyā x x x mātraṃ
padebhyo'vagamyata iti ?</p>
<p>ucyate—'satyaṃ vākyebhya eva padānāṃ vyutpattiḥ; sā tu kimekaghaṭanākāraka—
saṃhatavākyārthaniṣṭhā, kiṃ vā padārthaparyanteti cintanīyam ।</p>
<p>pūrvasmin pakṣe prativākyaṃ vyutpattirapekṣaṇīyā, sā cānantyavyabhicārā—
dibhirbahupramādā । padārthaparyantāyāṃ ca vyutpattau nūnaṃ nirdhāraṇīyam 'iyānasya padasyārtha'
iti । anvitārthābhidhānavādino'pi niyataḥ x x x karaṇīyaḥ । padārthaniyamānapekṣaṇe hi
gāmānayeti vivakṣuraśvapadamapi nimittatayopādadīta । na hi tasyānapekṣitapadapadārthapravibhāgo
vaiyākaraṇavad vākyārthapratyaya udeti । tasmād yāvānāvāpodvāpaparyālocanayā padasyārtho
nirdhāryate tāvāneva tasyārtha iti ।</p>
<p>nanvākāṅkṣitayogyasannihitārthoparaktastasyārtho bhavatu, sarvadā saṃhatya
vyāpriyamāṇatvāt ।</p>
<p>naivam; sarvadā saṃhatya vyāpriyamāṇastu tāvān, yāvatyabhidhātrī tasya śaktiḥ ।</p>
<p>kiyatī ca tasyābhidhātrī śakti ?</p>
<p>yāvantamarthamākāṅkṣitairyogyaiḥ sannihitaiśca saṃyujyamānaṃ viyujyamānaṃ ca na muñcati
<pb n="427"/>
kriyāmātraṃ kārakamātraṃ ca; atastāvatyevābhidhātrī śaktiranvayavyatirekābhyāṃ tasya
nirdhāryate । taduktam, 'avyabhicārāddhi tanmātrameva tadartho nādhikaṃ vyabhicārāt' iti ।</p>
<p>nanvatra śaktitrayakalpanāgauravalakṣaṇo doṣaḥ prāp‍noti । padārthānāṃ hi śabdādanyataḥ
pramāṇādavabodhakatvaṃ dṛṣṭamiti śabdābhidheyānāṃ tadavabodhakatvaśaktiḥ kalpanīyā ।
tasyāścotpattau śabdasaṃsparśa eva heturityāśrayaṇīyam । śabdo hi viśiṣṭārtha—
pratipattiparatayā loke prayujyamāno dṛṣṭaḥ, na cāsau sākṣād vākyārthapratipādane samartha
iti padārthānavāntaravyāpārīkaroti । te ca yadyanyonyānvayabodhanasamarthāstadā teṣāmavāntara—
vyāpāratā syāt, nānyathā । padārthānāmapi viśiṣṭārthāvabodhaparaśabdasaṃsparśādeṣā
śaktirāvirbhavatīti śabdasyāpi padārthagataśaktyādhānaśaktiranumantavyeti ।</p>
<p>syādetadevaṃ yadi mānāntarāvaseyānāṃ padārthānāmanyonyānvayāvagamasāmarthyaṃ
nāvadhāryate । avadhāryate ca śvaityasyānavadhāritāśrayaviśeṣasyāpratyakṣopalabdhasyāśvasya
cāpratipannaguṇaviśeṣasya heṣāśabdānumitasya śveto'śvo dhāvatītyanvayaḥ । tadāha—</p>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ ।</l>
<l>padanikṣepaśabdaṃ ca śveto'śvo dhāvatīti dhīḥ ॥ 85 ॥</l>
</lg></b>
<b><lg>
<l>dṛṣṭā vākyavinirmuktā (ś‍lo. vā.)॥ 86 ॥</l></lg></b> iti ।
<p>ārūpamityavyaktarūpam । tena guṇaviśeṣo na pratyakṣeṇāvasīyata iti uktaṃ bhavati ।</p>
<p>atredaṃ paryanuyujyate—'kiṃ yena puruṣeṇa śvaityasamānāśrayau heṣādhvanipada—
nikṣepaśabdāvavagatau tasyaiveyaṃ śveto'śvo dhāvatīti dhīḥ, uta yasyāpādānānadhyavasāya—
stasyāpīti ?</p>
<p>kimataḥ ?</p>
<p>yadi tāvadapratyākalitaheṣādhvanipādavihāranirghoṣāpādānasyetyucyate, tadā pratīti—
virodhaḥ; sa hyevaṃ pratipadyatebhavitavyamasmin deśe nūnamaśvena, bhāvyaṃ ca kenacid dhāvateti ।</p>
<p>athāśvasambandhinameva khurapuṭaṭaṅkāraravamabhyāsapāṭavavaśādavaiti, tadāsāvaśvavartinīṃ
vegavatīṃ gatimanuminoti, na punaḥ kevalāmevāvagamya tasyānvayaṃ padārthasāmarthyenāva—
budhyate । yo'pyasmin deśe nāstyanyo'śvād iti niścitya pāriśeṣyādapādā—
nādhyavasāye'pi heṣādhvaneḥ śvaityasamānādhikaraṇamaśvatvamapyadhyavasyati tasyāpi
gṛhābhāvadarśanamiva bahirbhāvāvagatāvarthāpattiḥ 'yo'yaṃ śvetaḥ sa evāśva' iti pramāṇam ।
yastu śvetasamānādhikaraṇaheṣādhvanikhurapuṭaṭaṅkāraravāvadhyavasyati tasyāśvātve vegavati ca
<pb n="428"/>
gamane śvetadravyavartinyevānumānaṃ na svatantrayoḥ । ataḥ pramāṇāntareṇa asambandhāvagatārthānāṃ
na k‍vacidanumānārthāpattivyatirekeṇānvayabodhakatvaṃ pratītam ।</p>
<p>api ca yadi padārthāvagatimātrādevānvayāvagamastadā kasmin pramāṇe'syāntarbhāva
iti vācyam । na tāvacchābde, śabdābhāvāt; padārthābhidhānāvāntaravyāpāreṇa hi
yacchabdādanvayajñānaṃ na tacchābdamityabhihitānvayavādināṃ siddhānta iti nāsya
śābde'ntarbhāvaḥ । pramāṇāntarābhyupame tu śābdasyocchedaḥ, śabdāvagatapadārthāviṣaye'pi
tasyaiva prāmāṇyaprasaṅgāt । tasmācchabdābhihitānāṃ padārthānāmanyatrādṛṣṭaṃ vākyārthāva—
bodhanasāmarthyaṃ parikalpayitavyam । tadādhānaśaktiśca śābdānāmapīti kalpanālāghavā—
cchabdānāmevānvitasvārthabodhanaśaktimātraṃ kalpayituṃ nyāyyam ।</p>
<p>athocyate—'ākāṅkṣāsannidhiyogyatāvantaḥ padārthā eva vākyārthībhavanti, na
punarvākyārthamavabodhayantīti, tadatimandam; vākyārthāvagateḥ kāraṇābhāvaprasaṅgāt ।
anupāyatve hi padānāmanvayapratītau padārthā api cenna kāraṇaṃ akāraṇyevānvaya—
pratītirāpadyeta ।</p>
<p>syānmatam—'kriyāpadena kārakapadena vā sākāṅkṣārthe pūrvābhihite yadeva padāntareṇa
yogyaṃ pratiyogipadārthāntaraṃ sannidhāpyate, tadeva tatra sambandhitvenāvatiṣṭhata' iti ।</p>
<p>satyamevam; avagatistu tatsambandhasya kiṃnibandhaneti vācyam ?</p>
<p>atha pūrvapadārthe sākāṅkṣe yatpadāntaramuc‍carati tat tatsambandhitayaiva
svārthamupanayati, pratyayavat । yathā prakṛtyarthe pūrvapratīte pratyaya uc‍cāryamāṇaḥ svārthaṃ
tadviśiṣṭamevābhidhatte tathā padāntaramapīti । taduktam—'prakṛtipratyayau pratyayārthaṃ saha
brūta'—iti (kāśikāyāṃ 1.2.56) । prakṛtiḥ svārthaṃ pratyayārthaviśeṣaṇatvenopanayantī
pratyayena saha tadarthamāhetyarthaḥ । tathā coktam—</p>
<b><lg>
<l>nityaṃ viśiṣṭa evārthe pratyayo yatat‌prayujyate ।</l>
<l>tatpūrvataravijñātaprakṛtyarthaviśeṣaṇāt	॥ 87 ॥</l></lg></b>(pra.pa.) iti ।
<p>aṅgīkṛtaṃ tarhi dvitīyasyānvitābhidhānaṃ, prathamasya tathāpi nāstīti cenna; vākye
padānāṃ prayogakramaniyamābhāvāt । yadeva kadācit prathamaṃ tadeva kadācid dvitīyamiti
sarvapadānāmanvitābhidhānamāpatitam । kiṃca pratyayaścedanvitābhidhāyī tadā tadaviśeṣāt
padānāmanvitābhidhāyitā kimiti nābhyupeyate ? kimardhavaiśasena ?</p>
<pb n="429"/>
<p>atrābhidhīyate; lākṣaṇikā eva sarve vākyārthāḥ, tataśca na padārthānāmanvaya—
bodhane śaktigauravam । ananvitāvastho hi padenārtho'bhihito'nvitāvasthāṃ svasambandhinīṃ
lakṣayati । avasthāvasthāvatorhi saṃbandhādavasthāvatyavagate bhavatyevāvasthāpi buddhisthā
sarvatra saṃbandhini dṛṣṭe sambandhyantare buddhirbhavatīti siddhameva । tena nāsti
padārthānāmanvitabodhane śaktikalpaneti । tadāha—</p>
<b><lg>
<l>vākyārtho lakṣyamāṇo hi sarvatraiveti lakṣyate ॥ 88 ॥</l></lg></b> (prapa.) iti ।
<p>kathaṃ punariyaṃ lakṣaṇā ?</p>
<b><lg>
<l>vācyasyārthasya vākyārthe sambandhānupapattitaḥ ।</l>
<l>tatsambandhavaśaprāp‍tasyānvayāt lakṣaṇocyate ॥ 89 ॥</l></lg></b>1(prapa.10/11)
<p>tadyathā— 'gaṅgāyāṃ ghoṣaḥ prativasatītyādiśrautasya gaṅgārthasya vākyānvayāsambhavāt
tat parityajya tatsambandhāllabdhasannidheḥ kūlasya vākyānvitatā'dhyavasīyate । ata eva
cāhuḥ—'anupapattyā sambandhena ca lakṣaṇā bhavati iha ca gāmānayetyādau na śrautasyānvayā—
yogyatvaṃ, nāpyanvitāvasthasyānayanasambandhārhatā, anvitasyānvayāntarābhāvāt ।</p>
<p>api ca sarvavākyārthānāṃ lākṣaṇikatve mukhya x x x ।</p>
<p>atha mā bhūdeṣā lakṣaṇā । kiṃtu kriyāvagatakārakānvayinīmātmano
daśāmavagamayatyavinābhāvitvāditi ।</p>
<p>ucyate—'śābdatvaṃ tāvaditthamapahnutamanvayāvagamasya । kiṃtu sāmānyatoduṣṭā—
numānagocaratā'bhyugatā bhavati । tathā ca viśeṣāvagatiranupapannamūlā''padyeta ।</p>
<p>atha viśeṣānvayaṃ vinā vyavahārānavakalpanādanarthakaṃ śabdoc‍cāraṇamiti
tadāśrayaṇam ?</p>
<p>evamapi prekṣāpūrvakāriṇāṃ sārthakamātraprayogiṇāṃ vacanād viśeṣānyayāvagamaḥ । vede
tvānarthakyena na bhavitavyamiti pramāṇābhāvānna śakyate viśeṣānvayo vak‍tum ।</p>
<p>na ca loke'pyānarthakyamāpadyata ityetāvatā kāraṇenopāyān vināpi viśeṣā—
dhyavasānaṃ yuktam । na hi dagdhukāmasyaudanasyaudakopādānamanarthakamiti jalasya
dāhakaśaktirāvirbhavatīti kāmamānarthakyam । na punaḥ sāmānyatodṛṣṭasya viśeṣānvayitā ।</p>
<p>athākāṅkṣitasannihitayogyānvayaparatā vṛddhavyavahāreṇa padānāmavagatetyanvayāvagamaḥ ।</p>
<p>tanna; vṛddhavyavahāra eva kathaṃ tatparatā tatpadānāmupāyābhāve nirvahatīti cintā ।
<!-- NOTES pg=429!-->
1. netyālaṅkārikāḥ, lakṣaṇā—sāmagryā abhāvāt ।
<pb n="430"/>
sā hi padānāṃ padārthānāṃ vā śaktikalpanāṃ vinānupapanneti manyāmahe । sā ca
padānāmevocitā । yadāha—</p>
<b><lg>
<l>prāthamyādabhidhātṛtvāt tātparyāvagamādapi ।</l>
<l>padānāmeva sā śaktir varamityavagamyatām ॥ 90 ॥</l></lg></b> (prapa.11)
<p>prathamabhāvīni hi padānyatilaṅghya na padārtheṣu vākyārthāvabodhanaśaktirāśrayituṃ
yuktā । kiṃca padāni tāvad abhidhāyakānīti nirvivādam । tena teṣā—
mabhidhānaśaktissampratipannaiveti tasyā evānvayaparyantatā kalpayituṃ sukarā । padārthānāṃ tu
bodhanaśaktireva kalpyā । tena dharmikalpanāto dharmakalpanā laghīyasīti anvitā—
bhidhānaśaktiḥ padānāmeva kalpayitumucitā ।</p>
<p>kiṃca padānyabhidhāyakānīṣyante । tatra yadi svarūpamātraviṣayāmeva buddhimāda—
dhyurabhidhāyakatā hīyeta, tasyā buddheḥ sambandhagrahaṇasamupajātasaṃskāraprabhavatvāt । avaśyaṃ
hi sambandhasmaraṇasiddha‍yarthaṃ sambandhibhūtārthasādhāraṇasaṃskārod‍bodho'ṅgīkaraṇīyaḥ । tasmāt
sambandhagrahaṇasamayānadhigatānanvitārthapratipādanābhyupagama eva śabdānāmabhidhāyakateti
tāmaṅgīkurvatā padānāmanvitābhidhāyitā''śrayaṇīyā । yastu—</p>
<b><lg>
<l>padamabhyadhikābhāvāt smārakānna viśiṣyate ॥ 91 ॥</l></lg></b> (ś‍lovā. 5.107)
<b><lg>
<l>bhāvanāvacanastāvat tāṃ smārayati lokavat ॥ 92 ॥</l></lg></b> (ś‍lovā. 7.248)
<p>ityācāryavacanadarśanāt abhidhāvat smārakatāmeva padānābhidhāyakatāṃ manyate । nāpi
tāvat padānāṃ vākyārthaparatābhyupagantavyā, anyathā vākyārthasyāśābdatvaprasaṅgāt ।</p>
<p>evaṃ cet padānāmeva sākṣād vākyārthabodhane śaktirastu, kiṃ paramparāśrayaṇena ?</p>
<p>evaṃ ca padapadārtheṣu padānāṃ smārakatvātiriktaṃ ye'bhidhāyakatvamāhusteṣāṃ
śaktitrayakalpanā, ekā tāvat padānāmabhidhāna—(śaktiḥ, aparā ca padārthagatānvaya—)
bodhaśaktyādhānaśaktiḥ, padārthānāmanvayajñāpanaśaktiriti । smārakatvavādināṃ tvabhidhāna—
śaktiṃ hitvā śaktidvayakalpanā । anvitābhidhāne punarekaiva śaktiriti śaktikalpanā—
lāghavādanvitābhidhāyīnyeva padānīti nyāyyaṃ, na punarabhihitānāmanvaya iti ।</p>
<p>atrocyate—yat tāvat padārthānāmanvayabodhakatve śaktitrayakalpanāgauravamityuktaṃ,
tanna samyak; pramāṇāntarāvagatānāṃ padārthānāmanvayāvabodhakatvadarśanāt । dṛśyate—</p>
<pb n="431"/>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ ।</l>
<l>khuranikṣepaśabdaṃ ca śveto'śvo dhāvatīti dhīḥ ॥ 93 ॥ (ś‍lovā. 7.358)</l>
</lg></b>
<p>na caitad vācyam; arthāpattyanumānayorayaṃ vyāpāraḥ, tadviṣayāyāḥ pratīteriha
vivakṣitatvāt । yatra hyākāṅkṣāditrayopetāḥ padārthā evānyonyamanvayaṃ gamayanti, na
tatrārthāpattyanumānayorvyāpāraḥ । yathā surabhi candanaṃ, svādu sahakāramiti । na cātra
viśiṣṭapratipattau pratyakṣameva vyāpriyate; cakṣurādīnāṃ rūpādinaiyatyena
parasparaviṣayeṇājñātatvāt । tathā hi na gandhādyupalabdhau cakṣuḥ vyāpriyate, nāpi
rūpādyupalabdhau ghrāṇamiti । asti ca surabhi candanamityādau viśiṣṭārthapratipattiḥ, evaṃ
śveto'śvo dhāvatītyatrāpi draṣṭavyam ।</p>
<p>yaccātroktaṃ 'kasmin pramāṇe'syāntarbhāva' iti; tatra na kasmiṃścit
pramāṇe'ntarbhāvaḥ, kintu pramāṇaphalametat । yadi vā padārtha evātra pramāṇam, teṣāṃ ca
śabda evāntarbhāvānna sap‍tamapramāṇāpattiḥ । padārthā hi śabdāt pramāṇāntarato vā pratipannā
ākāṅkṣāsannidhiyogyatābhiḥ kriyākārakādirūpeṇa cet pratīyamānāḥ saṃsargabuddhiṃ
janayanti śābdamevaitad bhavati ।</p>
<p>yat punarākāṅkṣāsannidhiyogyatāvantaḥ padārthā eva vākyārthībhavantītyupanyasya
dūṣitaṃ, tatra na vayamevaṃ brūmaḥ 'padārthā eva vākyārthībhavanti' ।</p>
<p>kiṃ tarhi?</p>
<p>gamayanti ।</p>
<p>yacca pratyayadṛṣṭāntena dvitīyapadasyānvitābhidhāyitve'rdhavaiśasamuktaṃ, tadapi
nāsti; prakṛtipratyayayorapi padavadevānvayavyatirekāvadhāritavyatiriktaśaktikayora—
bhihitānvayasyaivopapatteḥ ।</p>
<b><lg>
<l>pākaṃ hi pacirevāha kartāraṃ pratyayo'pyakaḥ ।</l>
<l>pākayuktaḥ punaḥ kartā vācyo naikasya kasyacit ॥ 94 ॥</l></lg></b> (prapa.)
<b><lg>
<l>prakṛtipratyayau brūtaḥ pratyayārthaṃ saheti ca ।</l>
<l>bhedenaivābhidhāne'pi prādhānyādevamucyate ॥ 95 ॥</l></lg></b> (nyāma.)
<p>lākṣaṇikavākyārthaviṣaye tu mṛṣaivopālabdhāḥ smaḥ ।</p>
<!-- NOTES pg=431!-->
1. manye bhojasyaiveyaṃ kārikā ।
<pb n="432"/>
<b><lg>
<l>na hi gāmānayetyādau lakṣaṇāsmābhiriṣyate ।</l>
<l>gaṅgāyāṃ ghoṣa ityādau na caiṣā pratiṣidhyate ॥ 96 ॥1</l>
</lg></b>
<p>tena na mukhyalākṣaṇikavākyārthapravibhāgānupapattiḥ ।</p>
<p>yadapi kriyā'vagatā kārakānvayinīmātmano daśāmavagamayatyavinābhāvitvā—
dityasmin pakṣe viśeṣānavadhāraṇamaśābdatvaṃ ca doṣa ityuktaṃ, tadapyanumatameva । na
hyavinābhāvato viśiṣṭā vākyārthapratītiriti manyāmahe, api tvākāṅkṣāsanni—
dhiyogyatābalena । ākāṅkṣādisadbhāve ca śābdatvaṃ bhavatyevetyabhihitaṃ purastāt ।</p>
<p>yacca prāthamyādibhiḥ padānāmevānvayabodhanaśaktirastviti vāditaṃ, tatrābhidhāna—
śaktiḥ padānāmiṣyata eva, anvayaparyantatā tu tasyā neṣyate, vākyārthapratīteranya—
thāpyupapadyamānatvāt । vākyārthe hi tātparyaśaktiḥ padānāṃ vyāpriyate, nābhidhātrī । tāṃ
ca pṛthagaviviñcatā bhavatānvitābhidhānamabhyupagatam । tacca na yuktam । sarvatrābhidhātryāḥ
śakteraviśeṣeṇa pravṛttau padārthanaiyatyānavadhāraṇe padāntaroccāraṇavaiyarthyādidoṣaprasaṅgāt ।
padāntarānuccāraṇe trayeṇānvitamarthamabhidadhāti gośabdaḥ । sa nābhidhīyate, tatsaṃsargaścā—
bhidhīyata iti vipratiṣiddham । tadabhidhāne tu tadvatsaṃbandhābhidhānamityekameva gopadaṃ sarvārthaṃ
syāt । tasmānna sarvatrābhidhātrī śaktiḥ śabdasyopapadyata iti nānvitābhidhānam ।</p>
<p>etena yaduktaṃ padārthānāṃ bodhanaśaktireva kalpyā, padānāṃ tu klṛp‍tānā—
mevānvayaparyantateti dharmikalpanāto dharmakalpanā laghīyasīti anvitābhidhānameva
yuktamiti, tadapi nirastaṃ bhavati । yaccoktaṃ sambandhasmaraṇāvagatasambandhipratipatti—
siddhānvitārthagocaraivābhidhānaśaktirastviti, tadapyanupapannam । sambandhasmaraṇasavyapekṣasya
padasyābhidhāyakatvāt । na cānvite sambandhasmaraṇaṃ bhavati । pratiyogināmānantyena
sambandhasya grahītumaśakyatvāt । tasmānniṣkṛṣṭapadārthamātraviṣayatvamevābhyupagamanīyam ।</p>
<p>yattvadhigataviṣayatvaṃ dūṣaṇamuktaṃ tadiṣyata eva । ata eva na padaṃ padārthe pramāṇam,
adhigataviṣayatvāt, anadhigatārthagantṛ hi pramāṇaṃ bhavati । na ca padasya svārthe
smārakatvameva । yadāha—</p>
<b><lg>
<l>padamabhyadhikābhāvāt smārakānna viśiṣyate ॥ 97 ॥</l></lg></b> (ś‍lovā. 5.107)
<p>na tu smārakameva bhavati । tasmāt padānāmabhihitānvaya eva nyāyya iti ।</p>
<pb n="433"/>
<p>(<b>ubhayavādaḥ</b>)</p>
<p>ubhayavādinastvevamāmananti, sāmānyato'nvitābhidhānaṃ viśeṣato'bhihitānvaya iti ।
gośabdo hi svārthamanavagataviśeṣaguṇakriyāsāmānyānvitamabhidhatte । tadetat
sāmānyenānvitābhidhānam । śuklādiguṇaviśeṣastu padāntarādavagamyate । so'yaṃ
viśeṣeṇābhihitānvaya iti ।</p>
<p>api ca kriyākārakasaṃsargarūpo vākyārthaḥ, kriyāsambandhamantareṇa kārakatvānupapatteḥ ।
viśeṣeṣu cānantyavyabhicārādidoṣāt kriyāsāmānyānvita eva kārake kārakapadānāṃ
sambandhagrahaṇaṃ, saṃbandhānusāreṇa cābhidhānāt sāmānye'nvitābhidhānameva ghaṭate । vyavahārakāle
ca kriyāviśeṣānvitānāmeva kārakāṇāmupalambhāt । kriyāṇāmapi ca kārakaviśeṣānvitānāṃ
pratīteḥ śabdavyāpārasya sāmānyānvayābhidhānenaiva parisamāp‍terviśeṣeṣvabhihitānvaya eva
yujyate । evaṃ ca padāntaroccāraṇamapi na vyarthaṃ bhavati, apekṣitakriyākārakaviśeṣa—
samarpakatvenārthavattvāt ।</p>
<p>yadyapi cātra kriyākārakamātrānvayābhidhāne kriyākārakamātrasambandhitvaṃ
kriyākārakasāmānyābhiprāyam, tathā'pi svārthamātropādāyinaḥ sarvabhedān prati yogyatā;
tadevā—(tadbhedā—)nuguṇyamātraṃ sāmānyam, na hi tathā, anyathā sarvathā veti
sāmānyamavasthitarūpaṃ kiṃcidasti, sarva ete viśeṣā eva । tasyāstu sāmānyāvasthāyāṃ bhedasya
kasyacidanirūpaṇādatyāgācca yā sarvabhedopagrahayogyatāyāṃ pariplavamānārthakalpanā tāṃ
sambandho viṣayāntarādavacchidya viśiṣṭe viṣaye niyamayati । taduktam—</p>
<b><lg>
<l>sarvabhedānuguṇyaṃ tu sāmānyamapare viduḥ ।</l>
<l>tadarthāntarasaṃsargād bhajate bhedarūpatām ॥ 98 ॥</l></lg></b> (vāpa. 2.44)
<b><lg>
<l>bhedānākāṅkṣatastasya yā pariplavamānatā ।</l>
<l>avacchinatti sambandhastāṃ viśeṣe niveśayan ॥ 99 ॥</l></lg></b> (vāpa. 2.45)
<p>ata eva ca nānekavākyārthapratītiḥ । sarveṣāṃ kārakāṇāṃ karmādibhāvena
vyavasthitānāmeva kriyāsambandhāt । na ca prathamaśrutādapyarthapratītiḥ, vidyamānasyāpyanvayasya
sambandhagrahaṇamantareṇānupalabdheḥ । na caikapadoccāraṇakāle sakalavākyārthapratītiḥ, tadānīṃ
viśeṣasamarpakapadaprayogāyogāt ।</p>
<p>yadyevaṃ sāmānyenānvitābhidhānamevāstu, kiṃ viśeṣeṇābhihitānvayena ।
<pb n="434"/>
vṛddhavyavahāraprasiddhasambandho hi śabdo'rthasya vācakaḥ । anvayavyatirekābhyāṃ ca
sambandhāvadhāraṇam । na ca viśeṣānvayaviṣayau tau sambhavataḥ । kriyāpadaṃ hi kāraka—
sāmānyā'vyabhicāriṇyā kriyayā sahānvayavyatirekau bhajate, viśeṣānvaye
viśeṣāntaravyabhicārāt । evaṃ kārakapadamapi ।</p>
<p>tanna; viśeṣānvaye'pi ākāṅkṣāsannidhiyogyatvopādhivaśena sambandhagrahaṇaṃ sukaramiti
tadabhidhāyitaiva yuktā padānām । yadi cāsau neṣyate tadā vākyārthapratipattireva nopapadyate,
vākyārthasya viśeṣānvayarūpatvāt ।</p>
<p>nanu ca sāmānyānvayo'bhihito viśeṣānvayamākṣepsyati, nirviśeṣasya sāmānyasyaiva
pratyetumaśakyatvāt ।</p>
<p>naivam । yathā jātirvyaktimākṣipantyapi na pratiniyataṃ viśeṣamākṣipati, tathātrāpi
niyatāviśeṣābhāvānniyataviśeṣātmakavākyārthapratītirupapannā ।</p>
<p>nanu viśeṣamātrākṣepe'pi ya ākāṅkṣitaḥ sannihito yogyaśca viśeṣaḥ padāntareṇa
samarpyate sa eva gṛhyate, tadatikrame pramāṇābhāvāt (iti),</p>
<p>etadapi na samyak । sāmānyānvitābhidhānavādino hi mate padāni tāvat
tanmātraparyavasitaśaktīni; padārthānāmapi cānvayabodhanaśaktirnāṅgīkriyate । na ca
sāmānyākṣepo'pi niyataviśeṣamāskandati । tenākāṅkṣite yogye ca viśeṣapadāntareṇa
sannidhāpite tadanvayabodhakapramāṇābhāvādanvayo na pratīyate । ata ākāṅkṣāsannidhi—
yogayatvānyanupayogīnyeva ।</p>
<p>viśeṣānvitābhidhānavādinastu mate sambandhagrahaṇaṃ pratyupādhitvenānupraviṣṭāni
vākyārthapratipattāvupayujyante । padāt padārthaḥ padārthāntarasambandho boddhavya ityasyāṃ
vyutpattāvupādhitvena yogyatvādikarmānupraviśad‌viśeṣānvitābhidhānavādinaḥ pakṣamapākaroti,
na sāmānyānvitābhidhānavādina iti । kiṃca kriyākārakasvabhāvālocanayāpi kārakamātreṇā—
nvayasiddhervṛthā sāmānyamātrānvayābhidhāyakatā śabdasyāṅgīkriyate । tasmāt tadukta eva nyāyaḥ
śreyān, sāmānyenānvitābhidhānaṃ, viśeṣeṇābhihitānvaya iti ।</p>
<p>yuktaṃ caitat, padasya prakṛtipratyayātmakatvāt । pade hi pacatītyādau prakṛtyarthaḥ
pratyayārthaśca sāmānyaviśeṣāvagamarūpamanyonyānvitaṃ pratīyate । tatra pacityeṣā prakṛtiḥ
siddhasādhyatvādidharmavinirmuktaṃ pratyayārthamātrānvayayogyaṃ pākasāmānyamātramabhidadhāti ।
<pb n="435"/>
atipratyayastu paurvāparyaniyamānna prakṛtivat svatantraḥ sāmānyamātre dhiyamādadhāti; api tu
prakṛtārthāpekṣayā''cakṣāṇaḥ svārthaṃ viśeṣameva samarpayatīti ।</p>
<p><b>anubhayavādinaḥ</b> punaritthaṃ samarthayante— nānvitābhidhānaṃ, na cābhihitānvayaḥ, kiṃ
tarhi? samuditaiḥ padaireko vākyārthaḥ pratyāyyate । sa ca guṇabhūtetarapadārthasaṃsṛṣṭaḥ kaścit
padārtha eveti ।</p>
<p>nanu kimayamanvitābhidhānapakṣaḥ punarutthāpayitumiṣṭaḥ?</p>
<p>maivam; nedamanvitābhidhānam । kiṃ tarhi saṃhatyakāritā padānām?</p>
<p>ucyate— 'saṃhatyakāritāpyasti, na cānvitābhidhānam, anvitamarthaṃ padāni saṃhatya
saṃpādayanti, na tvanvitamabhidadhati ।</p>
<p>kimidānīṃ kurvanti vākyārthaṃ padāni, ghaṭamiva mṛdādīni?</p>
<p>etadapi nāsti, jñāpakatvāt teṣām ।</p>
<p>kā tarhīyaṃ vācoyukteḥ saṃhatyakārīṇi padāni, na cānvitamabhidadhatīti?</p>
<p>padānyanvitaṃ pratyāyanti, nābhidadhatīti; iyaṃ nābhidhātrī śaktiranvitaviṣayā,
kintvanvayavyatarekāvagataniṣkṛṣṭasvārthaviṣayaiva । tātparyaśaktistu teṣāmanvitāvagamaparyantā
sahavyāpārāt, vyāpārasya tadīyanirākāṅkṣapratyayotpādanaparyantatvāt । tathā hi—</p>
<b><lg>
<l>anyathaiva matiśśābdī viṣayeṣu vijṛmbhate ।</l>
<l>pratipatturanākāṅkṣapratyayotpādanāvadhiḥ ॥ 100 ॥</l>
</lg></b>
<b><lg>
<l>ata eva padaṃ loke kevalaṃ na prayujyate ।</l>
<l>na hi tena nirākaṅkṣā śroturādhīyate matiḥ ॥ 101 ॥</l></lg></b>(nyāyamaṃ.)
<p>nanvabhidhānavyatiriktaḥ ko'nyaḥ śabdasya kṛts‍naphalaparyantapratyāyanātmā vyāpāraḥ?</p>
<p>asti kaścid yaḥ sarvaireva saṃsargavādibhirapratyākhyeyaḥ । na hi saṃsargo'bhidhīyate,
pratīyate ca vākyāt ।</p>
<p>nanu saṃsṛṣṭābhidhāne sati saṃsargaḥ pratīyate, nānyathā ।</p>
<p>naitadevam, saṃhatyakāritvādeva saṃsargāvagamasiddheḥ । na hi saṃhatyakaraṇam asaṃsṛṣṭaṃ
ca kāryaṃ kvacid dṛśyate ।</p>
<p>api ca prakṛtipratyayau hi parasparasāpekṣamarthamabhidadhāte । na ca prakṛtyā
pratyayārtho'bhidhīyate, niyogasya dhātuvācyatvāt । na ca pratyayena prakṛtyartho'bhidhīyate,
<pb n="436"/>
yajyāderliṅādyarthānupaṃpatteḥ । na ca tau pṛthak svakāryaṃ kurutaḥ । evaṃ padānyapi
parasparāpekṣīṇi saṃhatya kāryaṃ kariṣyanti । na ca parasparasyārthamabhidhāsyanti, vākyānyapi
prakaraṇapatitānyevameva । taduktam— (ś‍lovā.)</p>
<b><lg>
<l>prakṛtipratyayau yadvadapekṣete parasparam ।</l>
<l>padaṃ padāntaraṃ yad‍vad vākyaṃ vākyāntaraṃ tathā ॥ 102 ॥</l></lg></b> iti ।
<p>ayameva ca pakṣaḥ śreyān । saṃhatyakāritvaṃ padārthānām asaṅkīrṇārthatvaṃ ca
(nyāyamaṃ.)</p> <b><lg><l>nirapekṣaprayoge'yaḥśalākā kalpanā bhavet ।</l>
<l>tadanvitābhidhāne tu padāntaramanarthakam ॥ 103 ॥</l>
</lg></b>
<b><lg>
<l>saṃhatyakāripakṣe tu doṣo naiko'pi yujyate ।</l>
<l>tenāyamupagantavyo mārgo vigatakaṇṭakaḥ ॥ 104 ॥</l>
</lg></b>
<b><lg>
<l>abhidhātrī matā śaktiḥ padānāṃ svārthaniṣṭhitā ।</l>
<l>teṣāṃ tātparyaśaktistu saṃsargāvagamāvadhiḥ ॥ 105 ॥</l>
</lg></b>
<b><lg>
<l>tenānvitābhidhānaṃ hi nāsmābhiriha mṛṣyate ।</l>
<l>anvitapratipattistu bāḍhamabhyupagamyate ॥ 106 ॥</l></lg></b> (nyāyamaṃ.)
<p>saṃhatyakāritvācca padānāṃ na svārthābhidhitsayaiva samuccāraṇaṃ, api tu
pradhānakāryameva kartum । taduktam—</p>
<b><lg>
<l>vākyārthamitaye teṣāṃ pravṛttau nāntarīyakam ।</l>
<l>pāke jvāleva kāṣṭhānāṃ padārthapratipādanam ॥ 107 ॥</l></lg></b> (ś‍lovā.)
<p>tasmānnānvitābhidhānaṃ nāpyabhihitānāmanvayaḥ । kiṃtu yathopanyastapakṣa eva
śreyāniti ॥</p>
<p>tadevamākāṅkṣāsannidhiyogyatāvantaḥ padārthāścatuṣprakāramanvayamanubhavanto vākyārthībhavanti ।</p>
<p>nanu cāyogyatāyāmapyanvayo dṛśyate, pacati bhavati, paśya mṛgo dhāvatīti । na
hi sādhyaikasvabhāvāyāḥ sādhyatvaṃ sādhanatvaṃ ca yujyata iti ।</p>
<p>naivam; sādhyatvenaiva sādhanatvāt । kriyābhyupapattirūpeṇa bhavanasvabhāvā sādha
yasvabhāvenaiva karmarūpā । yadeva cāsyā anidantānirdeśyamapariniṣṭhitaṃ bhavanaṃ sādhyaikarūpaṃ
tenaivaiṣātra sādhyabhāvaṃ sādhanabhāvaṃ ca pratipadyata iti ।</p>
<pb n="437"/>
<p>siddhatāvabhāsaḥ kuta iti cet, kartaryutpanno lakārastāṃ siddhatvenāvabhāsayati, yathā
corasya rujatīti dhātvartha eva rogalakṣaṇaḥ, kartrantarāśravaṇāt sādhyarūpeṇaiva
kartṛbhāvamanubhavasiddhatayāvabhāsate ।</p>
<p>yadi vā padasya na padarūpādevādhikārthatā, kiṃ tarhi?, vākyarūpāt; tadyathā puruṣa
iti padakāle puruṣo vyatirikta ucyate । yadā tu rājñaḥ puruṣa iti viśeṣasanni—
dhiyogyastadā'sya vyatireko bhavati, puruṣaviśeṣo'yaṃ rājapuruṣa iti । evaṃ pacatīti naitasmāt
padarūpādevādhikārthatvam । yadā tu bhavatīti padāntarasannidhiḥ, tadā vākyakāle puruṣasyeva
vyatireka upajāyata iti ।</p>
<p>yadi vā na kadācidaparā tadatirekiṇī bhavanakriyā, kaścidaparo vā kartā
virodhaheturasti । api tu saiva vyapadeśivadbhāvanyāyena kriyārūpatāṃ bhavitṛtvaṃ ca darśayantī
cakāsti ।</p>
<p>api caikasyāpyarthasya viṣayabhedena dvidharmatvaṃ dṛśyate, yathā rājñaḥ puruṣasya putra iti
puruṣaḥ śeṣī ca bhavati śeṣaśceti rājānaṃ prati śeṣī avicalitasvārthaḥ putrārthāntare
śeṣatāmāpadyate । evaṃ bhavati pacatītyatra bhavato'kartṛtvaṃ sādhyatvaṃ ca bhaviṣyati । paśya mṛgo
dhāvatītyatra ca mṛge kartari sādhyabhāvaṃ prādhānyaṃ cājahatsaraṇaṃ dṛśāvaṅgatvaṃ
sādhanatvaṃ ca gamiṣyatīti ।</p>
<p>athavā 'ayamarthaḥ sādhanamayaṃ sādhyami'—ti rūpasiddhimātrametat, yathā pade ayaṃ
prakṛtyartho'yaṃ pratyayārtha iti, eka evāsāvartho viśiṣṭo vā (a)khaṇḍa eva pratīyate, yathā
muṇḍayati carcayatīti । atra muṇḍayati māṇavakamiti muṇḍiḥ keśacchedanavacanaḥ । asya tu
vyutpattiḥ muṇḍaṃ karotīti karotisāmānyapravṛttaṃ viśeṣe muṇḍaśabdo'vasthāpayati ।
karotiviśeṣo'yaṃ yasmiṇṇijutpadyate, na karotimātram । evaṃ carcāṃ karoti carcayatīti । ata
eva kecinmuṇḍicarcādīn curādiṣu paṭhanti muṇḍa keśakhaṇḍaneṣu muṇḍayati carcayatīti ।</p>
<p>evaṃ paśya mṛgo dhāvatīti 'idamatra sādhanapadamidaṃ sādhyami'—tyutprekṣaiṣā । idaṃ
tvarthasatattvam—'nātra saraṇaṃ, na darśanaṃ, na mṛgaḥ, kiṃ tarhi? mṛgakartṛko dṛśikarmā
saraṇaviśeṣo'yam akhaṇḍo vākyārtha iti । etena putramicchati putrīyatītyādayo'pi
vyākhyātāḥ ॥</p>
<pb n="438"/>
<p>(<b><emph>8. ekārthībhāvaḥ</emph></b>)</p>
<p>vyapekṣāvatāṃ samarthānāmanvitārthānāṃ ca padārthānāṃ tilataṇḍulavat kṣīranīravat
pāṃsūdakavacca yadavibhāgarūpeṇa bhavanaṃ sa <b>ekārthībhāvaḥ</b> । lakṣaṇaṃ caitat samastaṃ vyastaṃ
ca । tena sāpekṣāsamarthasamāsādīnāmupasaṅgrahaḥ ।</p>
<p>kaḥ purasya vyapekṣāto bhedaḥ?</p>
<p>ucyate vyapekṣāyāṃ saṅkhyāviśeṣo vyaktābhidhānamupasarjanaviśeṣaṇaṃ cayogaḥ
kramāniyamo vyavadhānaṃ yatheṣṭamanyatareṇābhisambandhaḥ śabdāntaraprayogaśca bhavati ।
ekārthībhāve tvaikapadyamaikaśabdyamaikasvaryamekavibhaktitvamekavadbhāva ekaśeṣaḥ aneka—
vidhānāmaikyamekavidhānāṃ cānaikyamiti । tadyathā vyapekṣāyāṃ saṅkhyāviśeṣaḥ—'rājñaḥ puruṣaḥ,
rājñoḥ puruṣaḥ, rājñāṃ vā puruṣaḥ ।' ekārthībhāve tu tadabhāvo rājapuruṣaḥ । vyapekṣāyāṃ
vyaktābhidhānaṃ rājñaḥ puruṣaḥ; ekārthībhāve tu rājapuruṣa ityatra loṇmadhyamapuruṣaikavacanaṃ
vibhaktilopo veti nābhidhānavyaktiḥ । vyapekṣāyāmupasarjanasya viśeṣaṇaṃ ṛddhasya rājñaḥ
puruṣaḥ, ekārthībhāve tadabhāvaḥ, rājapuruṣaḥ । vyapekṣāyāṃ cayogaḥ, rājñaḥ puruṣo brāhmaṇasya
ca, ekārthībhāve tu rājapuruṣaḥ । vyapekṣāyāṃ kramāniyamo rājñaḥ puruṣaḥ, puruṣo rājñaḥ,
ekārthībhāve tu rājapuruṣa ityeva । vyapekṣāyāṃ vyavadhānamapi rājñaḥ, puruṣo'yaṃ puruṣo'yaṃ
rājñaḥ; ekārthībhāve tu rājapuruṣa ityeva । vyapekṣāyāṃ yatheṣṭamanyatareṇābhisambandhaḥ, rājñaḥ
puruṣo bhāryā veti; ekārthībhāve tu niyamataḥ puruṣeṇaiva sambandho na bhāryayā ।
vyapekṣāyāṃ śabdāntaraprayogo dadh‍nopasiktaṃ, pariglāno'dhyayanāyaḥ ekārthībhāve tu naivam,
dadhyodanaṃ paryadhyayana iti । ekārthībhāve aikapadyaṃ yathā—'ātmanātṛtīyaḥ
kaṇṭhekāla'iti; ekaśabdyaṃ yathā— 'pitarau bhrātarāviti; aikasvaryaṃ yathā—'citraguḥ,
brāhmaṇakambala' iti; ekavibhaktitvaṃ yathā— 'nīlotpalaṃ, rājapuruṣa' iti; ekavadbhāvo
yathā— gavāśvaṃ, plakṣanyagrodhā iti । ekaśeṣo yathā— akṣā vṛkṣā iti ।
anekavidhānāmaikyaṃ yathā— putramicchatyātmanaḥ putrīyati, muṇḍaṃ karoti muṇḍayatīti ।
ekavidhānāmanaikyaṃ yathā— kaṃsavadhamācaṣṭe kaṃsaṃ ghātayati, puṣyacandrayogaṃ jānāti
puṣyeṇa candraṃ yojayatīti । vyapekṣāyāṃ tu naivamiti ॥</p>
<p>so'yamekārthībhāvo vyapekṣāvailakṣaṇyena viprathamānassamānassamāsataddhitākhyādiṣu
triṣu tridhā vikhyāyate — vākyatulyārthaḥ, vākyādhikārthaḥ, vākyānyārtha iti । teṣu—
<pb n="439"/>
<b>vākyatulyārtho</b> yathā— vīraḥ puruṣo vīrapuruṣaḥ, kaṣṭaṃ śritaḥ kaṣṭaśrita iti ।</p>
<p><b>vākyādhikārtho</b> yathā— 'guḍena miśrā dhānāḥ guḍadhānāḥ, śaṅkulayā kṛtaḥ
khaṇḍaḥ śaṅkulākhaṇḍa' iti ।</p>
<p><b>vākyānyārtho</b> yathā— 'kuśaṃ lātīti kuśalaḥ, prakṛṣṭo vīṇāyāṃ pravīṇaḥ' ॥</p>
<p>athāyaṃ triprakāro'pyanekadhā bhidyate । tadyathā — nityasamāsaḥ, nityāsamāsaḥ,
asamarthasamāsaḥ, aluksamāsaḥ, sāpekṣasamāsaḥ, nirapekṣasamāsaḥ, pūrvapadapradhānaḥ,
uttarapadapradhānaḥ, ubhayapadapradhānaḥ, anyapadapradhānaḥ, anyathāpradhānaḥ, anyathopasarjanaḥ,
tiṅsamāsaḥ, prātipadikasamāsaḥ, upapadasamāsaḥ, prādisamāsaḥ, nañsamāsaḥ,
ekadeśisamāsaḥ, sāmānyasamāsaḥ, viśeṣasamāsaḥ, samānādhikaraṇaḥ, bhinnādhikaraṇaḥ,
upamānasasamāsaḥ, upameyasamāsa iti । teṣu —</p>
<p><b>nityasamāso</b> yathā— lohitaśāliḥ, gaurakharaḥ, uddālapuṣpabhañjikā, dantalekhaka iti ।</p>
<p><b>nityāsamāso</b> yathā— akiñcitkurvāṇaḥ, amāṣaṃ haramāṇaḥ, agādhamutsṛp‍tāḥ,
chātrāṇāṃ pañcama iti ।</p>
<p><b>asamarthasamāso</b> yathā— asūryaṃpaśyā rājadārāḥ, apunargeyāḥ ślokāḥ,
aśrāddhabhojī brāhmaṇaḥ, alavaṇabhojī bhikṣuriti ।</p>
<p><b>aluksamāso</b> yathā— stokānmuktaḥ, ātmanātṛtīyaḥ, paśyatoharaḥ, kaṇṭhekāla iti ।</p>
<p><b>sāpekṣasamāso</b> yathā— yajñadattasya bhrātṛbhāryā, viṣṇumitrasya gurukulam,
cūtasya phalarasaḥ, priyāyāḥ stanasparśa iti ।</p>
<p><b>nirapekṣasamāso</b> yathā— varṣaśatamāyurasya śatāyuḥ, śākapradhānaḥ pārthivaḥ
śākapārthivaḥ, aśvayukto ratho'śvarathaḥ, aśreṇayaḥ śreṇayaḥ
kṛtāḥ śreṇīkṛtā iti ।</p>
<p><b>pūrvapadapradhāno</b> yathā— upakumbham, nirmakṣikam, bahirgrāmam, pāregaṅgamiti ।</p>
<p><b>uttarapadapradhāno</b> yathā— ārūḍhavānaro vṛkṣaḥ, ūḍharatho'naḍvān, citragurdevadattaḥ,
mattamātaṅga vanamiti ।</p>
<p><b>anyathāpradhāno</b> yathā— unmattagaṅgaṃ, pañcakapālaḥ, dvitrāḥ, kṛṣṇaśāra iti ।</p>
<p><b>anyathopasarjano</b> yathā— śākaprati, prāp‍tajīvikaḥ, gogarbhiṇī, ag‍nistoka iti ।</p>
<pb n="440"/>
<p><b>tiṅsamāso</b> yathā— astikṣīrā, ehivaṇijā, aśnītapibatā, khādatamodateti ।</p>
<p><b>prātipadikasamāso</b> yathā— dadhisek, carmakrīti ।</p>
<p><b>upapadasamāso</b> yathā— kumbhakāraḥ, paṅkajam, uṣṭrakrośī, sahayuddheti ।</p>
<p><b>prādisamāso</b> yathā— niṣkauśāmbiḥ, utpaśyaḥ, durāsadaḥ, suprabodha iti ।</p>
<p><b>nañ‌sa‌māso</b> yathā— abrāhmaṇaḥ, anekaḥ, abhāryaḥ, apacasīti ।</p>
<p><b>ekadeśisamāso</b> yathā— candra iva mukhamasyāścandramukhī, mṛgīva capalā
mṛgacapalā, śastrīva śyāmā śastrīśyāmā, ananyena sadṛśī
ananyasadṛśī ।</p>
<p><b>upameyasamāso</b> yathā— 'vyāghra iva puruṣaḥ puruṣavyāghraḥ, karīva kalabhaḥ
karikalabhaḥ, śārdūla iva rājā rājaśārdūlaḥ, candra iva mukhaṃ
mukhacandra iti ॥</p>
<p>(<b>upamānamupameyañca</b>)</p>
<p>kiṃ punarupamānaṃ kiṃ vopameyaṃ, kiṃ yadevopamānaṃ tadevopameyam,
āhosvidanyadupamānamanyadupameyam?</p>
<p>kiṃcātaḥ?</p>
<p>yadi yadevopamānaṃ tadevopameyam, upamārtho na ghaṭate, na hi bhavati gauriva gauḥ;
anyadupamānamanyadupameyaṃ, tathāpyupamārtho na ghaṭate, na hi bhavati gaurivāśva iti । evaṃ
tarhi yatra kiṃcitsāmānyaṃ kaścicca viśeṣaḥ tatropamānopameye bhavataḥ ।</p>
<p>kiṃ vaktavyametat? na hi । kathamanuktaṃ gamyate?</p>
<p>mānaṃ hi nāmānirjñātajñānārthamupādīyate । yathā prasthādimānamanirjñātasya
dhānyādermeyasyātyantāvacchedāyopādīyate ।</p>
<p>tatsamīpe yannātyantāya mimīte tadupamānaṃ, yathā gauriva gavayaḥ । gaurasya nirjñātaḥ
gavayo'nirjñātaḥ ।</p>
<p>tarhi yasya gavayo nirjñātaḥ syāt gauranirjñātaḥ, kartavyaṃ tena gavaya iva gauriti ।</p>
<p>bāḍhaṃ kartavyam, yathā bhedasādṛśyādhyāsitamūrtayaḥ padārthāḥ parasparamaniyamenopa—
mānopameyabhāvamadhigacchanti, yathā candra iva mukhaṃ kāminyāṃ, mukhamiva candro
<pb n="441"/>
yāminyām । yatra punarbhedasādṛśyādhyāsitamūrtitvaṃ na, tatropamānopameyabhāvo'pi na । yathā
gauriva gauḥ, gaurivāśva iti ।</p>
<p>nanu ya ete bhedasādṛśyādhyāsitāḥ padārthāste nāntareṇa deśakāla—
kriyādisampāditaṃ virodhaṃ bhavitumarhantīti sāmānādhikaraṇyānupapattiḥ?</p>
<p>naivam; yadyapyupamānamupameyaṃ ca paramārthato bhinnaṃ, tathāpyupamānaśabdā gauṇīṃ
vṛttimāśrityopameye vartamānāstayorbhedaṃ tirodadhati । tathā hi — yadā vyāghrādayaḥ
śauryādyatiśayanibandhanamupamānopameyasambandhamanubhūya tataḥ upamānopameyasambandhādhyā—
ropitā bhedā upameye vartante vyāghrasadṛśo'yaṃ vyāghra iti, tadā puruṣādiśrutibhirabhinnā—
dhikaraṇāḥ samasyanta iti ।</p>
<p>kiṃ punarupamānopameyapratipattinibandhanebhya eva śabdebhyaḥ sādṛśyapratipattiḥ? uta
tebhyaścānyebhyaśceti?</p>
<p>kiṃ cātaḥ?</p>
<p>yadi tebhya eva, puruṣaṃ vyāghraṃ ca vīkṣasvetyatrāpi syāt । ivaprayogavaiyarthyaṃ ca ।
atha dvitīyaḥ pakṣaḥ, puruṣo vyāghra ivetyeva syāt, na puruṣavyāghra iti ।</p>
<p>yathecchasi tathāstu ।</p>
<p>astu tāvat prathamaḥ pakṣaḥ ।</p>
<p>nanu coktaṃ puruṣaṃ vyāghraṃ ca vīkṣasvetyatrāpi sādṛśyapratipattiḥ syāt । iha hi
puruṣavyāghrayorvīkṣaṇakriyāsamāveśamātraṃ vivakṣitam, na sādṛśyam ।</p>
<p>nanu vivakṣāto'pi sādṛśyapratipattāvivādiśabdopādānamanarthakam । yatra
mukhyavṛttivyatikrameṇa gauṇīṃ vṛttimāśrityopamānaśabdā upameye prayujyante tatraiva
ivādiśabdavikalāḥ sādṛśyaṃ gamayanti, yathā kaścidavyāghraṃ puruṣaṃ vyāghra ityāha, tena manyāmahe
vyāghrasadṛśo'yaṃ puruṣaḥ । tataḥ vyāghradharmāṇāṃ śauryabalavattvādīnāṃ vyāghraśabdāt puruṣe
pratipattirbhaviṣyati । yadā punarupamānopameyaśabdā mukhyārthapratipattaye vivakṣitopamānopameya—
bhāveṣu vākyeṣu svarūpābhedādaśaktāḥ sādṛśyamavagamayituṃ, tadā'pekṣante
dvitīyamivādiśabdaprayogamiti ।</p>
<p>kiṃ punarihodāharaṇam?</p>
<p>śastrīva śyāmā śastrīśyāmeti ।</p>
<pb n="442"/>
<p>nanu cātra śyāmāśabdopāttasya dharmasyopamānopameyayostulyatāvadyotanāyevaśabdaḥ
prayujyate । vyāghra iva puruṣa ityatra tu sāmānyaprayogābhāvāt kasya puruṣavyāghrayo—
ssādhāraṇyamivaśabdenāvadyotyata iti?</p>
<p>ucyate— śabdaḥ kvacidabhidhāvṛttyā arthaṃ bodhayati, yathā guḍaśabdo guḍadravyam;
kvacid gamakavṛttyā, yathā guḍadravyāvinābhāvi mādhuryam, evamiha vyāghraśabdena
vyāghrāvinābhāvi śauryādikaṃ gamitaṃ, tasya vyāghrapuruṣayossādṛśyasiddha‍yarthamubha—
yādhikaraṇatāvadyotanamivena kriyata iti । etena śastrīśyāmetyapi vyākhyātam ।
atrāpyanupāttamapi devadattā iti gamyate ।</p>
<p>k‍va punarayaṃ śyāmāśabdo vartate? śastryāmityāha ।</p>
<p>kena tarhīdānīṃ devadattā gamyate?</p>
<p>samāsena । yadāha upamānāni sāmānyavacanaiḥ (2.1.55) samasyante; samānatvaṃ ca
sādhāraṇye sati syāt । tattu devadattāmantareṇa nopapadyata iti ।</p>
<p>yadyevaṃ śastrīśyāmo devadatta iti na siddha‍yati । upasarjanasya (1.2.48) iti hrasvatvaṃ
bhaviṣyati ।</p>
<p>yadi tarhi upasarjanānyevaṃjātīyakānyapi bhavanti, tittirikalmāṣī
kumbhakapālalohinītyanupasarjanalakṣaṇa īkāro na prāp‍noti ।</p>
<p>evaṃ tarhi śastryāmeva śastrīśabdo vartate, śyāmāśabdastu devadattāyām । evamapi
guṇo'nirdiṣṭo bhavati । bahavaśca śastryāṃ guṇāḥ— 'sūkṣmā ślakṣṇā pṛthuḥ śyāme'ti ।</p>
<p>anirdiśyamānasyāpi guṇasya bhavati loke sampratyayaḥ । tadyathā— candramukhī
devadatteti । bahavaścandre guṇāḥ, yā cāsau priyadarśanatā sā gamyate । yathā ca vyāghro'yaṃ puruṣa
iti bahuṣvapi vyāghraguṇeṣu śauryaṃ balavattā vā pratīyata iti । evamapi
'samānādhikaraṇena' iti vartate । vyadhikaraṇatvāt samāso na prāp‍noti ।</p>
<p>kiṃ hi vacanānna bhavati?</p>
<p>yadyapi tāvad vacanāt samāsaḥ syāt, mṛgīva capalā mṛgacapaleti samānā—
dhikaraṇalakṣaṇaḥ puṃvadbhāvo na prāp‍noti । evaṃ tarhi tasyāmevobhayaṃ vartate । etaccātra yuktaṃ
yattasyāmevobhayaṃ vartate; itarathā hi bahvapekṣyaṃ syāt । yadā tāvadevaṃ vigrahaḥ kriyate 'yathā
śastrī śyāmā evaṃ devadattā' iti, tadā śyāmeti devadattāyāmapekṣyaṃ syāt । yadāpyevaṃ vigrahaḥ
<pb n="443"/>
kriyate śastrīśyāmā devadatteti, tadāpi śyāmeti śastryāpekṣyaṃ syāt । yadā tu śastrīśyāmā
cāsau śyāmā ca śastrīśyāmeti, tadā na kiñcidapekṣyate, sāmānādhikaraṇyaṃ ca bhavati ।</p>
<p>nanvevaṃ sati śastrīśabdasya devadattāyāṃ pravṛttinimittamanirdiṣṭaṃ bhavati;
pratīyamānaṃ bhaviṣyatīti cet, kiṃ taditi pṛcchāmi । yadi śyāmatvameva, śyāmeti
śabdasyoktārthatvādaprayogaḥ prāp‍noti । na hi guṇavṛttyā pratipāditeṣu guṇeṣu tadabhidhānāya
guṇavacanaḥ prayujyate, na hi bhavati puruṣo'yaṃ vyāghraśūra iti । athānabhihitaṃ
taikṣṇyādikamupādāya śastrīśabdo devadattāyāṃ vartate, tarhi tīkṣṇaśyāmaguṇavacanayoḥ
khañjakūṇavat samāse 'upamānāni sāmānyavacanaiḥ' iti virudhyate, śyāmaśastrīti prayogaḥ
prāp‍noti ।</p>
<p>nanu pakṣatraye'pi doṣadarśanāt pakṣāntarābhāvācca kinna bhavitavyamevopamāna—
samāsena?</p>
<p>bhavitavyam, kintu pūrvottarapakṣau vyudasya madhyame pakṣe, śastrīva śyāmā devadatte—
tyavaiyadhikaraṇye'pi vacanasāmarthyāt ।</p>
<p>nanūktaṃ tatra mṛgaṃcapaleti samānādhikaraṇalakṣaṇaḥ puṃvadbhāvo na prāp‍noti,
naivam । neha pūrvapadaṃ śastrītvena (mṛgītvena) vivakṣitam, api tu mṛgatvajātimātreṇa,
yathā mṛgakṣīraṃ kukkuṭāṇḍamiti । 'upāmānasamāse guṇavacanasya viśeṣabhāktvāt
sāmānyavacanatvāprasiddhiḥ' । yataḥ śyāmāśabdo'yaṃ sādṛśyasiddhaye śastrīśabdenābhi—
sambadhyamāno viśeṣavacanaḥ sampadyate ।</p>
<p>naivam; śyāmatvasya ubhayatra bhāvāt tad‍vācakatvācca śabdasya sāmānya—
vacanatvaprasiddheḥ ।</p>
<p>na cāvaśyaṃ sa eva sāmānyavacanaḥ । yo bahūnāṃ sāmānyamāha; dvayorapi yaḥ sāmānyamāha,
so'pi samānyavacanaḥ ।</p>
<p>athavā 'sāmānyavacanaiḥ' ityetena sarvaśca śabdo'nyenābhisabadhyamāno viśeṣavacanaḥ
sampadyate । ta evaṃ vijñāsyāmaḥ — 'prāgabhisambandhādyaḥ sāmānyavacana' iti ।</p>
<p>nanvevaṃ sati 'upamitaṃ vyāghrādibhiḥ' ityatra sāmānyāprayogagrahaṇamatiricyate ।</p>
<p>vyāghrādayo'pi bhedopanibandhanasyevādeḥ prayoge yadopamāna eva vartante tadā
sāmānyaprayogamapekṣante— 'puruṣo'yaṃ vyāghra iva śūraḥ, siṃha iva balavāniti ।' abhedopakrame
<pb n="444"/>
cābhidhāne sambandhanimittasyopamānaśabdaireva antarbhāvitatvādaprayogaḥ sāmānyaśabdasyeti ।
aprayoge'pi ca sāmānyadharmāvasāyaścandramukhavad‍bhaviṣyati । taduktaṃ— 'siṃho vyāghra iti
pūjāyāṃ, śvā kāka iti kutsāyām' iti ।</p>
<p>naivam, yadyantarbhūtopamā na kutsārthasambandhapratipad‍vyāghrādiśabdairupameyaṃ puruṣādi pūjārthaṃ
cābhidhīyate ।</p>
<p>tathāpi tannimittasyānekatvāniyamāya nimittatṛtīyāntaśauryādipadaprayogo na
virudhyate, puruṣo'yaṃ vyāghraḥ śauryeṇeti ।</p>
<p>bhinne'pi vastunyabhedopacāraḥ sārūpyamātraṃ gamayet, na tasyātmātiśayam; yathā hi
sumanāyate durmanāyate abhimanāyata iti sudurabhīnāṃ bhavatyarthaviśeṣapakṣe
pratyayenopāttārthānāmapi pratyayasya rūpābhedādanavasīyamānavibhāgamupasargārthamavacchettuṃ prayogaḥ ।
kathaṃ puruṣavyāghrādau tasyāḥ pūjāyā nimittabhedasambhave niyamāya sadṛśabhāgopanipātī śabdaḥ
prayujyata iti ।</p>
<p>(<b>taddhitākhyātārthaikārthībhāvāḥ</b>)</p>
<p>evamayamekārthībhāvastaddhitākhyātayorapi anantaprakāra eva draṣṭavyaḥ । tatra—
(taddhite)</p>
<p><b>taddhite</b> sāmānyena tridhā <b>sambandhaviṣayaḥ, kārakaviṣayaḥ, svārthaviṣayaśca</b> । teṣu—
<b>sambandho</b> dvidhā— pradhānamapradhānaṃ ca ।</p>
<p><b>pradhānaṃ</b> yathā— 'gāvo'sya santi gomān, salāturo'syābhijanaḥ sālāturīya' iti ।</p>
<p><b>apradhānaṃ</b> yathā— 'vasiṣṭhasyāpatyaṃ vāsiṣṭhaḥ, cāṣāṇāṃ samūhaścāṣami' ti ।</p>
<p><b>kārakaṃ</b> dvidhā— pradhānamapradhānaṃ ca ।</p>
<p><b>pradhānaṃ</b> yathā— 'viṣeṇa vadhyo viṣyaḥ śatruḥ, padamasmin dṛśyaṃ padyaḥ kardama' iti ।</p>
<p><b>apradhānaṃ</b> yathā— vyākaraṇaṃ vetti adhīte vā vaiyākaraṇaḥ, akṣairdīvyatyākṣika' iti ।</p>
<p><b>svārtho</b> dvidhā—mukhya upacaritaśca ।</p>
<p><b>mukhyo</b> yathā—'yava eva yāvakaḥ (yavakaḥ), maṇireva maṇika' iti ।</p>
<p><b>upacarito</b> yathā— 'kuśāgrīyā buddhiḥ, kākatālīyamiva kākatālīyo nyāya' iti ।</p>
<pb n="445"/>
<p>(<b>ākhyāte</b>)</p>
<p><b>ākhyāte'pi</b> tridhā kārakeṇa, sambandhinā prādibhiśca ।</p>
<p><b>kārakeṇa</b> yathā—'abhṛśo bhṛśo bhavati bhṛśāyate, śabdaṃ karoti śabdāyate,
hastinā atikrāmati atihastayati, kaṣṭāya karmaṇe krāmati kaṣṭāyate, pāśān
vimocayati vipāśayati, prāsāda ivācarita prāsādīyatīti ।</p>
<p><b>sambandhinā</b> yathā—'vyākaraṇasya sūtraṃ karoti vyākaraṇaṃ sūtrayati, kaṃsasya
vadhamācaṣṭe kaṃsaṃ ghātayati, ā rātrervivāsamāste rātriṃ vivāsayati, puṣyeṇa candrasya
yogaṃ jānāti puṣyeṇa candraṃ yojayati, māhiṣmatyāṃ sūryodgamaṃ prāp‍noti māhiṣmatyāṃ
sūryamudgamayati, kālasya gamanamupaviṣṭaḥ pratipālayati kālaṃ gamayatīti ।</p>
<p><b>prādayaḥ</b> punaḥ ṣoḍhā—vācakāḥ, dyotakāḥ, sahābhidhāyakāḥ, viśeṣakāḥ,
kāryārthakāḥ nirarthakāśceti । te ca kriyayaiva sambadhyamānāḥ kriyāpradhānatvādākhyātasya
tad‌vyapadeśabhājo bhavanti । tatropasargāṇāṃ vācakatvaṃ yathā— 'prādayo gatādyarthe prathamayā,
prācāryaḥ, prāntevāsīti । atyādayaḥ krāntādyarthe dvitīyāya, atikhaṭvaḥ, atimāla
iti । avādayaḥ kruṣṭādyarthe tṛtīyayā, avakokilam, avamayūramiti । paryādayo
glānādyarthe caturthyā, paryadhyayanaḥ, paripravacana iti । nirādayaḥ krāntādyarthe pañcamyā,
nirvārāṇasiḥ, niṣkauśāmbiriti । evaṃ prapatitaḥ parṇaḥ praparṇaḥ, prācīnaṃ palāśaṃ
prapalāśaṃ, saṅgatā āpo'sminniti samīpam, saṅgatamakṣeṇa samakṣamiti ।</p>
<p>dhātulīnasyaivārthaviśeṣasya prakāśakatvaṃ dyotakatvam । dyotyāśca 'tadanyaḥ
tatsadṛśastadviruddhastadabhāvastadutkarṣastadapakarṣa' iti ṣaḍarthā bhavantīti । teṣu</p>
<p><b>tadanyo</b> yathā— 'pratīkṣate, upakramata' iti; tatsadṛśo yathā 'saṃvadati, anukarotī' ti;</p>
<p><b>tadviruddho</b> yathā— 'pratiṣṭhate, unmajjatīti;</p>
<p><b>tadabhāvo</b> yathā— 'viyujyante, prasmarantī' ti;</p>
<p><b>tadutkarṣo</b> yathā— 'pragalbhate, atikrāmatīti;</p>
<p><b>tadapakarṣo</b> yathā—vihasati, prāśnātīti ।</p>
<p>atra ca yo'sau kriyātmabhūto dharmaḥ kālaharaṇādistaddhātvabhihitamevā—
sattvabhūtamanabhidadhat prādiravadyotayati । yathā'kṣinikocādayo'nabhidadhata evārthān
pradarśayanti, evaṃ kriyāsthān prārambhādīnabruvanta eva prādayo'vadyotayanti ।
<pb n="446"/>
dhātorekākinaḥ kriyāviśeṣābhidhānāsāmarthye sahakāribhāvaḥ sahābhidhāyakatvam ।
tatrāntaraṅgo, bāhyaḥ, avyabhicārī, vyabhicārī, vyavahitaḥ, saviśeṣaśca sahābhidhāyako
bhavati । teṣu—</p>
<p><b>antaraṅgo</b> yathā— 'saṅgrāmayate, asaṅgrāmayata ।</p>
<p><b>bāhyo</b> yathā— anurudhyate, anvarudhyata ।</p>
<p><b>avyabhicārī</b> yathā— adhīte, adhyeti ।</p>
<p><b>vyabhicārī</b> yathā— ācāmati, saṃdhukṣayati ।</p>
<p><b>vyavahito</b> yathā— pucchamudasyatyutpucchayate, vyasyati vipucchayate ।</p>
<p><b>saviśeṣo</b> yathā— senayā abhiyāti abhiṣeṇayati, vīṇayopagāyati upavīṇayati ।</p>
<p><b>sahārthābhidhāne</b> tūpasargayorbhedapratipattiḥ katham?</p>
<p>yadyapi dhāturupasargaṃ na vyabhicarati, vyabhicaratyevopasargo dhātum । ataḥ
śakyate'nvavavyatirekābhyāṃ bhedaḥ kalpayitum । yāvānayaṃ samādirupasargo'nyatra dṛṣṭaḥ
ihāpi tāvāneva bhaviturbhavatīti ।</p>
<p>sajātīyebhyo vijātīyebhyaścāvacchedako <b>viśeṣakaḥ</b> । sa ṣoḍhā— prakṛtiviśeṣakaḥ,
prakṛtyarthaviśeṣakaḥ, pratyayaviśeṣakaḥ, pratyayārthaviśeṣakaḥ, ubhayaviśeṣakaḥ,
ubhayārthaviśeṣakaśceti । teṣu—</p>
<p><b>prakṛtiviśeṣako</b> yathā— vijayate, parājayate ।</p>
<p><b>prakṛtyarthaviśeṣako</b> yathā— saṅkrīḍati, saṅkrīḍate ।</p>
<p><b>pratyayaviśeṣako</b> yathā— viśālam, viśaṅkaṭam ।</p>
<p><b>pratyayārthaviśeṣako</b> yathā— abhimanāyate, durmanāyate ।</p>
<p><b>ubhayaviśeṣako</b> yathā— anuvyacalat, prāvarṣat ।</p>
<p><b>ubhayārthaviśeṣako</b> yathā— upatiṣṭhati, upatiṣṭhate ।</p>
<p>atra ca prādiḥ prakarṣadikamarthaṃ bruvāṇaḥ kriyāṃ sāmānyenopagṛh‍ṇāti, na tu
kriyāsāmānyaviśeṣayorātmānaṃ niyamayati ।</p>
<p>dhāturapi kriyāṃ bruvan prakarṣādikamarthaṃ sāmānyenopagṛh‍ṇāti, na tu
sāmānyaviśeṣayorātmānaṃ niyamayati ।</p>
<p>parasparopaśleṣe tu tayorviśeṣaṇaviśeṣyabhāvo nīlotpalādivad bhavati ।</p>
<pb n="447"/>
<p><b>kāryārthatvaṃ</b> yathā— prayuṅkte, parākaroti, abhiṣuṇoti, praṇamati, vittaṃ,
samīpam iti ।</p>
<p>ātmanepadaṃ, parasmaipadaṃ, ṣatvaṃ, ṇatvaṃ, tatvam, ītvaṃ ca kāryāṇyupasargayoge
bhavanti ।</p>
<p><b>nirarthakatvaṃ</b> yathā—nihnute, nikhañjanti, pralambate, saṃśrayatīti । atra padopacayamātre
prādiḥ prayukta iti nirarthakatvam । āhuśca—(vāpa. 2.188)</p>
<b><lg>
<l>sa vācako viśeṣāṇāṃ sambhave dyotako'pi vā ।</l>
<l>śaktyādhānāya dhātorvā sahakārī prayujyate ॥ 108 ॥</l>
</lg></b>
<b><lg>
<l>kriyāviśeṣako vā syāt kāryārthaṃ vopadiśyate ।</l>
<l>padopacayamātre vā'narthakaḥ prādiriṣyate ॥ 109 ॥</l></lg></b> iti
<p>(<b>vākyaikārthībhāvaḥ</b>)</p>
<p>evamayamanekarūpaḥ padaikārthībhāvaḥ । evaṃ vākyaikārthībhāvo'pi ।</p>
<p>tatra 'ākhyātaṃ sāvyayakārakaviśeṣaṇaṃ vākyaṃ, ekatiṅ vākyam' ityādayo
vikalpāḥ । tatra caikavākyasthāt padāduttarayostiṅāmantritapadayornighātaḥ । yuṣmadasma—
dorvānnāvādaya ādeśāḥ । 'vākyasya ṭeḥ pluta udātta' iti tu vākyācāmantyasya pluta
ityādīni prayojanānyabhidhīyante । kriyākārakāvyayaviśeṣaṇapadārthānāṃ ca
parasparamupakāryopakārakabhāvenāvasthitānāṃ 'bhāvanā, vidhiḥ, pratibhā' veti vākyārthaḥ
prathame । evaṃ vākyānāmapi parasparamupamānopameyabhāvādibhirivādiśabdaprayoge
muktakādiṣvekārthībhāvo bhavati । etenaikakriyākārakābhiniveśinoryugalakasandānitaka—
kalāpakakulakādayo vākyaviśeṣā vyākhyātāḥ । tatra—</p>
<p>dvābhyāṃ catuṣpadībhyāṃ <b>yugalakam</b>,</p>
<p>tisṛbhiḥ <b>sandānitakam</b>,</p>
<p>caturbhiḥ <b>kalāpakam</b>,</p>
<p>pañcādibhiḥ <b>kulaka</b>miti saṃjñā vijñāyate ।</p>
<p>etenaikapraghaṭṭakopanibandhānāṃ subhāṣitānāṃ samūhaḥ <b>saṅghātaḥ</b>,
anekapraghaṭṭakopanibaddhānāṃ tu <b>kośa</b> ityapi vyākhyātam ।</p>
<pb n="448"/>
<p>nagarartūdyānacandrārkodayārṇavavarṇanādayastu saṅghātarūpā eva prabandhāntaḥpātino
vākyasamūhāḥ prakaraṇavyapadeśabhājo'vāntaravākyatāṃ labhante । tadarthāścaikārthībhāvamanu—
bhavanti ।</p>
<p>yastu tairupakriyamāṇo mahāvākyārthaḥ sargabandhādāvākhyāyikādau mukhapratimukhagarbha—
vimarśanirvahaṇākhyaiḥ pañcasandhibhirupakṣepaparikarādibhiścatuṣṣaṣṭisandhyaṅgairaṅgaṣoḍaśakarūpa—
bhāratyādirūpavṛtticatuṣṭayena ca yathāyogamupakṛtaḥ kṛtānyonyaviśeṣaṇaviśeṣyabhāvaḥ
<b>subhadrāharaṇaṃ jānakīharaṇa</b>mityādinā mahāvākyārtharūpeṇa prathate, sa prabandhaikārthībhāvo'para
ityākhyāyate । yastu tadrūparāmāyaṇādiprabandhārthānāmavadhāraṇenopahitasaṃskārasya
'rāmavad‍vartitavyaṃ na rāvaṇādivad' ityādividhiniṣedhapratibhāviśeṣa upajāyate, sa
samastāviśvavyāpi caturvargaikahetuḥ <b>parā</b> mahāvākyaikārtho'rthamūrtyā vipariṇatamanādi—
nidhanamakhaṇḍaṃ śabdabrahmetyucyate ।</p>
<b><lg>
<l>akhaṇḍaḥ saiṣa vākyārthaḥ śabdabrahmeti gīyate ।</l>
<l>śabdabrahmaṇi niṣṇātaḥ paraṃ brahmādhigacchati ॥ 110 ॥</l>
</lg></b>
<b><lg>
<l>idamādyaṃ padasthānaṃ siddhisopānaparvaṇām ।</l>
<l>iyaṃ sā mokṣamāṇānāmajihmā rājapaddhatiḥ ॥ 111 ॥</l></lg></b> (vāpa. 1.16)
<b><lg>
<l>uktāścatastro'tha punaścatastraḥ śabdārthasambandhabhidaḥ krameṇa ।</l>
<l>catastra evātha vacoviśeṣe niṣeduṣīstāḥ parikīrtayāmaḥ ॥ 112 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
sāpekṣaśabdaśaktiprakāśo nāma</b></p>
<p><b>॥ aṣṭamaḥ prakāśaḥ ॥8॥</b></p>
<lg><l>sanātanaḥ śīlitasāhitīkaḥ sarvāṅgasampūrṇatayā yathārtham ।</l>
<l>prakāśametaṃ supaṭhaṃ vidhāya prasāsadīti śritakāvyatattvaḥ ॥</l></lg>
<pb n="449"/>
<p>atha</p>
<p><b>śṛṅgāraprakāśe navamaḥ prakāśaḥ</b></p>
<p>doṣahānaguṇopādānaprakāśo nāma</p>
<p>tatra abhidhāvivakṣādibhirnirūpite śabdārthayoḥ sāhitye vākyasya prayogayogyatā
prayogānarhatā ca niścīyate । yadāha—'ekaḥ śabdaḥ samyakprayuktaḥ svarge loke
kāmadhugbhavati' (mabhā. 6.1.84) । duṣprayuktaḥ punaradharmāya sampadyate । samyakprayogaścāsya
tadopapadyate yadā doṣahānaṃ guṇopādānamalaṅkārayogo rasāviyogaśca bhavati । teṣāṃ ca
prathamaṃ doṣahānameva vidheyam । yataḥ kamanīyarūpādisampadupetamapi vapuḥ
kuṣṭhabindunaikenāpi daurbhāgyamanubhavati । uktaṃ ca—(kāvyāda. 1.7)</p>
<b><lg>
<l>tadalpamapi nopekṣyaṃ kāvye duṣṭaṃ kathaṃcana ।</l>
<l>syād vapuḥ sundaramapi śvitreṇaikena durbhagam ॥ 1 ॥</l>
</lg></b>
<p>kiṃ ca— (bhāmahā. 1.12)</p>
<b><lg>
<l>nākavitvamadharmāya mṛtaye daṇḍanāya vā ।</l>
<l>kukavitvaṃ punassākṣānmṛtimāhurmanīṣiṇaḥ ॥ 2 ॥</l>
</lg></b>
<p>(<b><emph>9. doṣahānam</emph></b>)</p>
<p>doṣāstridhā <b>1. padadoṣāḥ, 2. vākyadoṣāḥ, 3. vākyārthadoṣāśca ।</b></p>
<p>tatra ca vākyasya prayogayogyatāyāḥ prayogānarhatāyāśca niścayārthaṃ vimarśe
padagatadoṣanirūpaṇamanipuṇopajñamiva vijñāyate । na hi vākyāvasthāyāṃ padāni padārthā vā
vidyante । yathā hi citre nīlapītaraktādayaḥ. pānake guḍāmalakamarīcādayaḥ, grāmarāge
ṣaḍjarṣabhagāndhārādayaḥ citrādibhyaḥ pṛthaktvena nāvabhāsante, tathā vākye'pi
kriyākārakaviśeṣaṇādipadāni tadarthā vā na vākyavākyārthābhyāṃ bhedenaiva pratīyante ।</p>
<p>vākyārtho hi padaparyāyairakhaṇḍa evābhidhīyamāno dṛśyate । tadyathā— muṇḍaṃ karoti
muṇḍayati, ś‍lokairupastauti upaślokayati, śrutvā cchando'dhīte śrotriyaḥ, parasya
<pb n="450"/>
kṣetre'ticaran cikitsyate kṣetriyaḥ, strughnamabhiniṣkrāmati dvāraṃ sraugh‍nam,
kalāpiṣūd‌bhidyamānakalāpeṣu vigatakalāpeṣu vā deyamṛṇaṃ kālāpakam, keśeṣu keśeṣu ca
gṛhītvā pravṛttaṃ yuddhaṃ keśākeśi, gauravāya hvāyakamicchati jihvāyakīyiṣati, aśnīta pibata
iti sātatyena yasyāṃ kriyāyāṃ tāmātmanaḥ icchatyaśnītapibatīyati, dakṣiṇe pārśve lubdhena
viṣadigdhena śareṇa marmaṇi nirmitaṃ vraṇaṃ yasya mṛgasya sa dakṣiṇermā, dakṣiṇāt samudrādadrirājaṃ
himavantaṃ yāvad yojanānāṃ daśaśatīṃ vijayamānaḥ samastarat‍nānāṃ ya āyatanaṃ sa cakravartī ।
yo rājasūyayājī ya īśvaro maṇḍalasya sakalasya yaścājñayaiva rājñaḥ praśāsti saṃrāṭ sa vijñeya
iti । api ca lalāṭaṃ paśyati lālaṭikaḥ, kukkuṭīṃ caratīti kaukkuṭikaḥ; tatra
lalāṭadarśanena dūre avasthānaṃ lakṣyate, tenānupaśleṣakāryeṣu cānupasthānam; yaḥ sevakaḥ
svāminaḥ kāryeṣu nopayujyate, lalāṭameva vā yaḥ kopaprasādasaṃrakṣaṇāya paśyati sa
lālāṭika ityucyate । tathā kukkuṭīśabdena kukkuṭīpāto lakṣyate, tena deśasyālpatā; yo
hi bhikṣuravikṣip‍tadṛṣṭiḥ pādavikṣepadeśe cakṣuḥ saṃyamya gacchaṃstāvatyeva deśe carati, yo vā
tathāvidhamātmānamatathāvidho'pi saṃdarśayati, kukkuṭīpātānāṃ dāmbhikānāṃ ceṣṭāṃ vācarati
yassaḥ kaukkuṭika ucyate ।</p>
<p>evaṃ loke lajjākaratvādaprakāśyatvena kūpe prakṣepaṇamivārhati yadakāryaṃ
tatkaupīnam, tadiva yad‍gūhanīyamaṅga tadapi kaupīnam; tasya yadācchādakaṃ vastrakhaṇḍaṃ
valkalādi tadapi kaupīnamevocyate । kiṃ ca siddhasyānnasya vardhanāyānāhūtāpi
yopatiṣṭhate sā vadhrikā; tadvadaprārthito'pi yaḥ parikarmaṇi vyāpriyate so'pi nindyatvena
vadhrikeva vadhrikā; praśasyo'pi viruddhalakṣaṇayā hatabhag‍nādivad(?) yaḥ
tad‍vyapadeśabhāgbhavati so'pi vardhikā darśanīyo manuṣya iti vardhiketyevocyate । tathā—</p>
<p><b>'ardhaṃ jaratyāḥ kaścit kāmayate'rdhaṃ pariharati, evaṃ kaścit kāryasyārdhamādriyate
ardhamavajahāti, tatrārdhamiva jaratyā yadardhaṃ kāryasya tasya kāmina iva yadanuṣṭhānaṃ
tadardhajaratīyamityucyate ।'</b> yathā cāvijānato'pi ghuṇakīṭasya yadṛcchayā kāṣṭhamutkirataḥ
kadācidakṣaramuttiṣṭhati, tadvadaśāstrajñasya yādṛcchikaṃ yadanavadyakarmanirmāṇaṃ
tad‍ghuṇākṣarīyamityucyate ।</p>
<p>evaṃ ca yathā padaparyāyavākyānāṃ akhaṇḍa evāvibhaktoddeśavibhāga eko'rtho'bhidhe—
yastathā devadatta gāmabhyāja śuklāṃ daṇḍenetyevamādīnāṃ padaparyāyāṇāmapi vākyānāṃ
sanniviṣṭe'nekaśaktirūpaḥ sarvopādhiviśiṣṭakriyātmā naṣṭoddeśavibhāga eka eva
<pb n="451"/>
abhidheyo bhavati । padānāṃ tu prakṛtipratyayādivadavidvatpratipattyarthameva anvayavya—
tirekābhyāṃ vyāvahāriko'rthāpoddhāraḥ śabdāpoddhāraśca kriyate । apoddhṛtānāṃ ca
viniviṣṭabhedānāmiva punaryogo vidhīyate । na caitāvatā tadgatadoṣaguṇanirūpaṇamapi
vidheyaṃ bhavati । na hi darśanīyaṃ citraṃ svādu pānakaṃ śrāvyo grāmarāga iti vaktavye
kaścidabhidhatte śobhanā nīladayo guḍādayaḥ ṣaḍjādayo veti ।</p>
<p>ucyate— apyāyuṣmān padapadārthānāmiva vākyāvasthāyāṃ, vākyavākyārthā—
nāmapyavāntaravākyāvasthāyāmasatyatvaṃ manyate? yathā duhyatāṃ gauḥ, upādhyāyastatpayasā bhuktvā
māmadhyāpayatu, yena māmadhiyānaṃ dṛṣṭvā pitā tuṣyati, tuṣṭaśca modakānme dadātīti ।</p>
<p>kiṃ cātaḥ?</p>
<p>yadi manyate, padaiḥ kimaparāddhaṃ, yena tad‌gatadoṣaguṇanirūpaṇaṃ na mṛṣyate ?</p>
<p>atha na manyate, tathāpi padaiḥ kimaparāddham, yena tulye'pyārambhakatve
padānāmevāsatyatvamabhyupagamyate, na vākyānām ।</p>
<p>atha vākyānyapyavāntaravākyāvasthāyāmasatyāni? tarhi avāntaravākyānāmapi
mahāvākyāvasthāyāṃ, mahāvākyānāmapi vidyāsthānāvasthāyāṃ, vidyāsthānānāmapi
śabdabrahmāvasthāyāṃ, śabdabrahmaṇo'pi parabrahmāvasthāyāṃ na satyatvamiti na kasyacit
kiṃcidapi vicāryaṃ bhavati ।</p>
<p>athābhedavādināmapi vyavahārārthamavaś‍yameva bhedo'bhyupagantavyaḥ tadgatadoṣaguṇa—
vicāraṇā cānuṣṭheyā ।</p>
<p>tarhyasau padāt prabhṛtyevārabhyamāṇā śreyasīti nastarkaḥ । padeṣu hi nirdoṣeṣu
guṇavatsu ca vākyamapi tadārabdhaṃ tathāvidhameva bhavati । yadāha—yādṛśād vai jāyate
tādṛś‍yeva bhavati ।</p>
<p>na ca padasyātyantamasatyatvaṃ bhavānapi manyate, yo'bhidyamānāvapyavidva—
tpratipattyarthamanvayavyatirekābhyāmapoddha‍ṛtya padapadārthau bhinnāviva punaryojayati । yadi ca
sarvathaivāsatyatvamavācakatvaṃ ca padānāmabhyupeyate, tattadārabdhavākyānāmapi tathātve
sarvavyavahārocchedaḥ prāpnoti ॥</p>
<p>api cākhaṇḍavākyārthapakṣe ya ete padārthopanibandhanāḥ vākyārthaviśeṣa—
pratipattihetavo <b>vākyeṣu dharmāssaṃdṛś‍yante</b>, te'pi padānāmānarthakyāt na prāpnuvanti ।</p>
<p>ke punarete?</p>
<pb n="452"/>
<p>(<b>vākyadharmāḥ —48</b>)</p>
<p><b>pradhānaṃ, śeṣaḥ, prayojakam, aprayojakam, nāntarīyakam, mukhyam,
gauṇam, vyāpakam, laghu, guru, arthavādaḥ, anuvādaḥ, bhedavivakṣā,
abhedavivakṣā, vyavahitakalpanā, upacārakalpanā, tad‌bhāvāpattiḥ,
yogyatāpattiḥ, sambandhābādhanaṃ, vikalpaḥ, samuccayaḥ, niyamaḥ, niṣedhaḥ,
pratinidhiḥ, ūhaḥ, bādhaḥ, tantram, prasaṅgaḥ, āvṛttiḥ, bhedaḥ, (atideśaḥ)1
sāmānyātideśaḥ, viśeṣātideśaḥ, adhikāraḥ, adhyāhāraḥ, vipariṇāmaḥ,
vākyaśeṣaḥ, avadhiḥ, apoddhāraḥ, anirjñātapraśnaḥ, kriyāntaravyudāsaḥ,
liṅgād vibhedaḥ, liṅgādibhedaḥ, śabdāntarādibhedaḥ, śaktyādibhedaḥ,
śrutyādiviniyogaḥ, śrutyādibalābalam, śrutyādikramaḥ, kramasambheda</b> iti ।</p>
<p>(<b>1—2 pradhānam, śeṣaḥ</b>)</p>
<p>tatra sādhyamaparārthaṃ <b>pradhānaṃ</b>,
siddhaṃ punaḥ parārthaṃ <b>śeṣaḥ</b> ।</p>
<p>sa cāyaṃ pradhānaśeṣabhāvaḥ śabdaśaktermahimnā pravartamāno vastunastathātvamanapekṣyaiva
prakāśate । tathā hi—</p>
<b><lg>
<l>guruḥ pradhānaṃ paricaryamāṇaḥ śiṣyānuśiṣṭau sa guṇatvameti ।</l>
<l>tadvad guḍo bhakṣayatau pradhānaṃ, prītau punaḥ syāt puruṣasya so'ṅgam ॥ 3 ॥</l>
</lg></b>
<p>iha tu sarvameva vākyajātamudāharaṇam । na hi pradhānaguṇabhāvamantareṇa vākye
padānāṃ samanvayo bhavati । tatra sādhyatvāt pradhānaṃ kriyā, siddhatvādapradhānaṃ kārakāṇi ।</p>
<p>kvacittu kiyāyā api śeṣatvaṃ bhavati । yathā—(māmā. 1.30)</p>
<b><lg>
<l>stimitavikasitānāmullasad‌bhrūlatānāṃ
masṛṇamukulitānāṃ prāntavistārabhājām ।</l>
<l>pratinayananipāte kiñcidākuñcitānāṃ
vividhamahamabhūvaṃ pātramālokitānām ॥ 4 ॥</l>
</lg></b>
<p>yathā vā— (saka. 4.128)</p>
<!-- NOTES pg=452!-->
1. mūle atideśasya sthāne 'sāmānyātideśaḥ viśeṣātideśa' iti lekhaḥ । rā. pṛ. 497, dra. atra pṛ.470
<pb n="453"/>
<b><lg>
<l>priyo'si prājño'si prabhurasi kulīno'syasi yuvā
yuvatyastvāmevaṃ kati na patimurvīśa! vṛṇate ।</l>
<l>ataścaitāṃ kīrtiṃ raghunahuṣamāndhātṛmahiṣīṃ
parāmraṣṭuṃ vṛddhāmadhigatanayo nārhati bhavān ॥ 5 ॥</l>
</lg></b>
<p>(<b>3. prayojakam</b>)</p>
<p>yena prayuktaḥ pravartate tat <b>prayojakam</b> (śābhā. 4.1.22)। tad yathā—'svargo
yāgasya, gārhasthyamarthārjanasya, atithayaḥ pākasya, rājā chatracchāyāyā' (vāpa. 2)
iti । tacca na kevalaṃ śreyasyeva pravartayati, api tvaśreyasyapi । yathā—(māmā.5.27)</p>
<b><lg>
<l>tvatpādapaṅkajaparigrahapuṇyajanmā bhūyāsamityabhiniveśakadarthyamānaḥ ।</l>
<l>bhrāmyannṛmāṃsapaṇanāya paretabhūmāvākarṇya bhīru ruditāni tavāgato'smi ॥ 6 ॥</l>
</lg></b>
<p>yathā vā—</p>
<b><lg>
<l>asyāḥ snehabhṛtena vānarapatissetau mayā kleśito
bhrātā mad‌vadanaikavīkṣaṇaparaḥ prāṇānayaṃ tyājitaḥ ।</l>
<l>dāyādena saha pravṛttakalahe jātyaiva muktāyudhe
nirvaire ca nirāgasi dviṣi tathā muktaḥ śaro vālini ॥ 7 ॥</l>
</lg></b>
<p>(<b>4. aprayojakam</b>)</p>
<p>svayaṃ prayok‍tumasamartho'nyaprayuktena karmaṇā yaḥ sambadhyate so<b>'prayojakaḥ</b> । tadyathā
māṃsaprayukte pāke ghṛtādibhirasthīnyaprayojakāni sambadhyante । snātṛprayuktena snānīyenā—
prayojikā snānaśāṭī yujyate । rājaprayuktayā chatracchāyayā'prayojako'pi hastī
saṅgacchata' iti । idaṃ cāprayojakatvamavāstavamapi kvaciduktimātreṇa dṛśyate । yathā—</p>
<b><lg>
<l>ṇokkhī bhallī sa vaṃmaheṇa ṇimmia tailoke vi ।</l>
<l>jehi vimukī te vi mua jaha ṇa laggī te vi ॥ 8 ॥</l>
</lg></b>
<lg>
<l>(navīnā bhallī sā manmathena nirmitā trailokye'pi ।</l>
<l>yebhyo vimuktāḥ te'pi mṛtāḥ yebhyo na lagnā, te'pi ॥)</l>
</lg>
<p>yathā vā—</p>
<b><lg>
<l>muktāḥ kandharayā dhṛtāḥ, stanataṭenottuṅgatā kumbhayo—
rūrubhyāṃ pariṇāhitā kramavatī hastasya, pad‍bhyāṃ gatiḥ ।</l>
<pb n="454"/>
<l>etad vaḥ karighātinastu kaṭhinaṃ carmaiva, ko'yaṃ haṭha—
ścaṇḍīti tripurārikelivacanairāryāsmitaṃ pātu vaḥ ॥ 9 ॥</l>
</lg></b>
<p>(<b>5. nāntarīyakam</b>)</p>
<p>yatsambandhamantareṇa kriyā pradhānena sambadhyate <b>tannāntarīyakam ।</b> tadyathā— 'tapte payasi
dadhyānayati sā vaiśvadevyāmikṣā, vājibhyo vājinam'; (vājinasya) punaranuniṣpāditvā—
nnāntarīyakeṇa vājinena sambadhyate । odanārthe ca pāke nāntarīyakeṇa ācāmādinā
makṣikādayo'nugṛhyante, agnyarthe nirmathane nāntarīyakeṇa dhūmena hoturakṣiṇī upahanyete । tadetat
kvacit kaviprayogeṣu <b>vāstavamavāstavaṃ</b> ca dṛśyate ।</p>
<p><b>vāstavaṃ</b> yathā— (raghu. 7.26)</p>
<b><lg>
<l>haviḥśamīpallavalājagandhiḥ puṇyaḥ kṛśānorudiyāya dhūmaḥ ।</l>
<l>karṇāntasaṃsarpiśikhassa tasyā muhūrtakarṇotpalatāṃ prapede ॥ 10 ॥</l>
</lg></b>
<p><b>avāstavaṃ</b> yathā—(gāsa. 3.15)</p>
<b><lg>
<l>saccaṃ bhaṇāmi vālaa ṇiaaṃ cia vallahaṃ jīaṃ ।</l>
<l>taṃ tui viṇā ṇa hoi tti teṇa kulaa/kuvia kuviaṃpasāemi ॥</l>
</lg></b>
<lg>
<l>(satyaṃ bhaṇāmi bālaka niyatameva vallabhaṃ jīvitam ।</l>
<l>tat tvayā vinā na bhavatīti tena kulajaṃ kupitaṃ prasādayāmi ॥)</l>
</lg>
<b><lg>
<l>rūḍhyā yatrāsadartho'pi loke śabdo niveśitaḥ ।</l>
<l>sa mukhyastatra tatsāmyād gauṇo'nyatra skhalad‍gatiḥ ॥ 12 ॥</l></lg></b> (pra.vā.pratya.37)
<p>(<b>6. mukhyam</b>)</p>
<p>tatra <b>mukhyaṃ</b> yathā— gauranubandhya iti । atra gośabdo mukhyavṛttyā sāsnādimatpadārthe
vartate ।</p>
<p>(<b>7. gauṇam</b>)</p>
<p><b>gauṇaṃ</b> yathā— gaurvāhīka iti । atra gośabda eva tiṣṭhanmūtrādiguṇasampadā
bāhīke vartamāno gauṇīṃ vṛttimanubhavati । tatra <b>kaviprayoge mukhyaṃ</b> yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ ।</l>
<l>viracitanutibandho mūrdhni sadyaḥ purāreḥ pariṇatabahukalpabrahmaṇāṃ brahmaghoṣaḥ ॥ 13 ॥</l>
</lg></b>
<pb n="455"/>
<p>gauṇaṃ yathā—(urāca. 1.38)</p>
<b><lg>
<l>iyaṃ gehe lakṣmīriyamamṛtavartirnayanayo—
rasāvasyāḥ sparśo vapuṣi bahulaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo, yadi paramasahyastu virahaḥ ॥ 14 ॥</l>
</lg></b>
<p>(<b>8. vyāpakam</b>)</p>
<p>anekaviṣayaṃ vyāpakam । tadyathā— aāturānāturayorbhojanapraklṛptāvāturabhojana—
manāturo'pi pratipadyate । yathā— (gāsa. 3.25)</p>
<b><lg>
<l>addhacchipecchiaṃ mā karajja sāhāiaṃ puloesu ।</l>
<l>so vi sudiṭhṭho hohii tumaṃ pi muddhā kalijjihisi ॥ 15 ॥</l>
</lg></b>
<lg>
<l>(ardhākṣiprekṣitaṃ mā kuru svābhāvikaṃ pralokaya ।</l>
<l>so'pi sṛdṛṣṭo bhaviṣyati tvamapi mugdhā kalayiṣyase ॥)</l>
</lg>
<p>etena bahuviṣayamapi vyākhyātam । tad dvividhaṃ <b>kriyāviṣayaṃ kārakaviṣayaṃ</b> ca ।
tayorādyaṃ yathā— (kumā. 3.20)</p>
<b><lg>
<l>dyūte paṇaḥ praṇayakeliṣu kaṇṭhapāśaḥ
krīḍāpariśramaharaṃ vyajanaṃ ratānte ।</l>
<l>śayyā niśīthakalahe hariṇekṣaṇāyāḥ
labdhaṃ mayā vidhivaśādidamuttarīyam ॥ 16 ॥</l>
</lg></b>
<p>dvitīyaṃ yathā—</p>
<b><lg>
<l>sīse seharu khaṇu viṇimmavidukhaṇu kaṃṭhe pālaṃbu kidu raie ।</l>
<l>vihidu khaṇu muṃḍamālie jaṃ paṇaeṇa taṃ ṇamahu kusumadāma—kodaṃḍu kāmaho ॥ 17 ॥</l>
</lg></b>
<lg>
<l>(śīrṣe śekharaḥ kṣaṇaṃ vinirmāpitaḥ kṣaṇaṃ kaṇṭhe prālambaḥ kṛto ratyā ।</l>
<l>racitā kṣaṇaṃ muṇḍamālikā yat praṇayena tannamata kusumadāmakodaṇḍaṃ kāmasya ॥)</l>
</lg>
<p>(<b>9. laghu</b>)</p>
<p><b>saṃkṣiptābhidhānaṃ laghu</b> vīpsā, ekaśeṣaḥ, saṃjñā, karmadhārayād bahuvrīhiḥ ityādi ।</p>
<p>(<b>10. guru</b>)</p>
<p><b>tad‍‍viparītaṃ guru</b>, avīpsā, anekaśeṣaḥ, asaṃjñā, karmadhārayānmatvarthīya iti ।
teṣu— <b>vīpsayā laghu</b>ryathā—(gāsa. 6.30)</p>
<pb n="456"/>
<b><lg>
<l>jaṃ jaṃ puloemi disaṃ purao lihia vva dīsase tatto ।</l>
<l>tuha paḍimāparipāḍiṃ vahai va saalaṃ disāvalaaṃ ॥ 18 ॥</l>
</lg></b>
<lg>
<l>(yāṃ yāṃ pralokayāmi diśaṃ purato likhita iva dṛś‍yate tatra ।</l>
<l>tava pratimāparipāṭī vahatīva sakalaṃ diśāvalayam ॥)</l>
</lg>
<p><b>avīpsayā guru</b>ryathā—(māmā. 1.43)</p>
<b><lg>
<l>paś‍yāmi tāmita itaśca puraśca paścā—
dantarbahiḥ purata eva ca vartamānām ।</l>
<l>udbuddhamugdhakanakābjanibhaṃ vahantī—
māsaṅga—tiryagapavartitadṛṣṭi vaktram ॥ 19 ॥</l>
</lg></b>
<p><b>ekaśeṣeṇa laghu, anekaśeṣeṇa guru</b> । tadubhayamekaśloke paryāyaparikṣepābhyāṃ yathā—</p>
<b><lg>
<l>adyauvāvāṃ raṇamupagatau tātamambāṃ ca dṛṣṭā
spṛṣṭastābhyāṃ śirasi vinato'haṃ ca duśśāsanaśca ।</l>
<l>tasminbāle prasabhamariṇā prāpite tāmavasthāṃ
pārśvaṃ pitrorapagataghṛṇaḥ kiṃ nu vakṣyāmi gatvā ॥ 20 ॥</l></lg></b>(vesaṃ.4.15)
<p><b>saṃjñayā laghu</b> yathā—</p>
<b><lg>
<l>khātmenduvahnimarudarkamahīpayobhi—
raṣṭābhireva tanubhirbhavatā samaste ।</l>
<l>graste jagatyaparamicchati yo'tra vastu
ko'nyo hatatrapatayā sadṛśo'sti tena ॥ 21 ॥</l>
</lg></b>
<p><b>asaṃjñayā guru</b> yathā— (śāku. 1.1)</p>
<b><lg>
<l>yā sṛṣṭiḥ straṣṭurādyā bahati vidhihutaṃ yā haviryā ca hotrī
ye dve kālaṃ vidhattaḥ śrutiviṣayaguṇā yā sthitā vyāpya viśvam ।</l>
<l>yāmāhuḥ sarvabhūtaprakṛtiriti yayā prāṇinaḥ prāṇavantaḥ
pratyakṣābhiḥ prapanna(nām̐)stanubhiravatu vastābhiraṣṭābhirīśaḥ ॥ 22 ॥</l>
</lg></b>
<p>ābhyāmubhayayoge gurulaghubhedo'pi vyākhyātaḥ । yathā—</p>
<!-- NOTES pg=456!-->
1. jalamucāṃ meghānāṃ yau pathyādhārau jalākāśau । pathyamaśanaṃ jalam, ādhāra ākāśaḥ । '॰hārāvi'ti—
jośera—rāghavau । haraja॰ iti, dahavi॰ iti ca jo.
<pb n="457"/>
<b><lg>
<l>pathyādhārau1 hara! jalamucāṃ yau ca, yau paṅkajānāṃ
mitrāmitrau, varada! haviṣāṃ dāyakagrāhakau ca ।</l>
<l>yau gandhasya prajana—vahanau tāmahaṃ tuṣṭiheto—
raṣṭau vande tribhuvanatanormūrtibhedām̐stavaitān ॥ 23 ॥</l>
</lg></b>
<p>karmadhāraya bahuvrīhiṇā laghuryathā—</p>
<b><lg>
<l>yakṣaścakre janakatanayāsnānapuṇyodakeṣu</l>
<l>snigdhacchāyātaruṣu vasatiṃ rāmagiryāśrameṣu ॥ 24 ॥ megha.</l>
</lg></b>
<p>karmadhārayamatvarthīyena gururyathā—</p>
<b><lg>
<l>ākailāsād bisakisalayacdedapātheyavantaḥ</l>
<l>saṃpatsyante nabhasi bhavato rājahaṃsāssahāyāḥ ॥ 25 ॥ megha.</l>
</lg></b>
<p>ādigrahaṇāt samāsavākyādiṣu gurutvalaghutvābhyāṃ granthagauravalāghave
pratipattigauravalāghave ca draṣṭavye । tatra samāsagurutve <b>granthalāghavaṃ pratipattigauravaṃ</b> ca
yathā—</p> <b><lg><l>vilāsamasṛṇollasanmusalaloladoḥkandalī—
parasparapariskhalad‌valayanisvanoddanturāḥ ।</l>
<l>haranti kalahuṅkṛtiprasabhakampitorustana—
truṭad‌gamakasaṅkulāḥ kalamakaṇḍanīgītayaḥ ॥ 26 ॥</l>
</lg></b>
<p>samāsalaghutve <b>granthagauravaṃ pratipattilāghavaṃ</b> ca yathā—</p>
<b><lg>
<l>sikatila—talāssāndracchāyāstaṭāntavilambinaḥ
śiśiramarutāṃ līlāvāsāḥ k‍vaṇajjalaraṅkavaḥ ।</l>
<l>avinayavatīnirvicchedasmaravyayadāyinaḥ
kathaya murale ! kenāmī te kṛtā niculadrumāḥ ॥ 27 ॥</l>
</lg></b>
<p>vākyalāghave <b>pratipattigauravaṃ</b> yathā—</p>
<b><lg>
<l>patiśvaśuratā jyeṣṭhe patidevaratānuje ।</l>
<l>madhyameṣu ca pāñcālyāstritayaṃ tritayaṃ triṣu ॥ 28 ॥</l>
</lg></b>
<p>vākyagaurave <b>pratipattilāghavaṃ</b> yathā—</p>
<b><lg>
<l>ācchidya priyataḥ kadambakusumaṃ yasyāridārairnavaṃ
yātrābhaṅgavidhāyino jalamucāṃ kālasya cihnaṃ mahat ।</l>
<l>hṛṣyadbhiḥ paricumbitaṃ nayanayornyastaṃ hṛdi sthāpitaṃ
sīmante nihitaṃ kathaṃcana tataḥ karṇāvataṃsīkṛtam ॥ 29 ॥</l>
</lg></b>
<pb n="458"/>
<p>etena k‍vaci<b>dvākyalāghave'pi pratipattilāghavaṃ</b> vyākhyātam । yathā—(seba.1.42)</p>
<b><lg>
<l>taṃ daiāhiṇṇāṇaṃ jammi vi aṃgammi rāhaveṇa ṇa ṇimiaṃ ।</l>
<l>sīāparimaṭṭeṇa va vūḍho teṇa vi ṇiraṃtaraṃ romaṃco ॥ 30 ॥</l>
</lg></b>
<lg>
<l>(taddayitābhijñānaṃ yasminnapyaṅge rāghaveṇa na sthāpitam ।</l>
<l>sītāparimṛṣṭeneva vyūḍhastenāpi nirantaraṃ romāñcaḥ ॥)</l>
</lg>
<p>(<b>11. arthavādaḥ</b>)</p>
<p>stutinindārthamatiśayo<b>ktirarthavādaḥ</b> । tadyathā— manojavo'śvaḥ, viśvavyāpinī tṛṣṇā
iti । yathā ca stutau—</p>
<b><lg>
<l>kavīnāṃ mānasaṃ naumi taranti pratibhāmbhasi ।</l>
<l>yatra haṃsavayāṃsīva bhuvanāni caturdaśa ॥ 31 ॥</l>
</lg></b>
<p>yathā vā nindāyām—</p>
<b><lg>
<l>yeṣāṃ prāṇivadhaḥ krīḍā narma marmacchado giraḥ ।</l>
<l>parāpavādaḥ kartavyaste mṛtyorapi mṛtyavaḥ ॥ 32 ॥</l>
</lg></b>
<p>(<b>12. anuvādaḥ</b>)</p>
<p>siddhasya vidhiniṣedhārthamuccāraṇa<b>manuvādaḥ</b> । tad yathā kathamīdṛśamanīdṛśo'bhidadhīta,
kathamevaṃvidhāyastavāyamevaṃvidhaḥ patiriti । yathā ca vidhau—</p>
<b><lg>
<l>tadavitathamavādīryanmama tvaṃ priyeti
priyajanaparibhuktaṃ yad‌dukūlaṃ dadhānaḥ ।</l>
<l>madadhivasatimāgāḥ kāmināṃ maṇḍanaśrī—
rvrajati hi saphalatvaṃ vallabhālokanena ॥ 33 ॥</l>
</lg></b>
<p>yathā vā niṣedhe—</p>
<b><lg>
<l>yadārtha kāmaṃ bhavatā sa yācyatāmiti kṣamaṃ naitadanalpacetasām ।</l>
<l>kathaṃ prasahyāharaṇaiṣiṇāṃ priyāḥ parāvanatayā malinīkṛtāḥ śriyaḥ ॥ 34 ॥</l>
</lg></b>
<p>(<b>13. bhedavivakṣā</b>)</p>
<p>yatrāṅgāṅgibhāvādinā bhedo vivakṣyate sā <b>bhedavivakṣā</b> । yathā— adhi brahmadatte
pañcālāḥ, adhi pañcāleṣu brahmadatta iti । yathā ca— (ku.saṃ. 2.10)</p>
<b><lg>
<l>ātmānamātmanā vetsi sṛjasyātmānamātmanā ।</l>
<l>ātmanā kṛtinā ca tvamātmanyeva pralīyase ॥ 35 ॥</l>
</lg></b>
<pb n="459"/>
<p>(<b>14. abhedavivakṣā</b>)</p>
<p>tadviparyaye <b>abhedavivakṣā</b> yathā— tāneva śālīn bhuñjmahe ye magadheṣu, tāneva
śāṭakānācchādayāmaḥ ye pāṭalīputre, tadevedaṃ kārṣāpaṇaṃ yanmadhurāyāṃ dṛṣṭamiti । yathā—</p>
<b><lg>
<l>rūpaṃ tadojasvi tadeva vīryaṃ tadeva naisargikamunnatatvam ।</l>
<l>na kāraṇat‌svād vibhide kumāraḥ pravartito dīpa iva pradīpāt ॥ 36 ॥</l></lg></b>(raghu.3)
<p>(<b>15. vyavahitakalpanā</b>)</p>
<p>yatra sannihitasyāyogyatāyāṃ vyavahitamāśrīyate sā <b>vyavahitakalpanā</b>, yathā ca
praviśa piṇḍimiti praveśanakriyā sannihitāyāmapyayogyayāṃ piṇḍayāmasambhavantī
vyavahitamapi yogyaṃ gṛhādikamapekṣate । evaṃ piṇḍīmityetadapi karmapadaṃ sannihitāyāmapi
praveśanakriyāyāmayogyāyāmasambhavad vyavahitāmapi yogyāṃ bhakṣayetyādikāṃ
kriyāmapekṣate । yathā ca <b>meghadūtādya</b>ś‍loke kaścid yakṣaḥ śāpenāstaṃgamitamahimā
rāmagiryāśrameṣu vasatiṃ cakra iti ।</p>
<p>(<b>16. upacārakalpanā</b>)</p>
<p>yatrānyadharmāḥ sati nimitte'nyatropacaryante sā <b>upacārakalpanā</b> । yathā
kālo'tikrāmati, mañcāḥ krośanti । yathā vā—(vārā. 5.34.6)</p>
<b><lg>
<l>kalyāṇī bata gātheyaṃ laukikī pratibhāti mām ।</l>
<l>eti jīvantamānando naraṃ varṣaśatādapi ॥ 37 ॥</l>
</lg></b>
<p>(<b>17. tad‌bhāvāpattiḥ</b>)</p>
<p>viparyayāderatasmiṃstaditi vyapadeśastad<b>bhāvāpattiḥ</b> । yathā śuktikāyāṃ rajatamiti,
mṛgatṛṣṇikāyāṃ jalamiti, rajjāvahiriti । yathā ca—</p>
<b><lg>
<l>caṃdrahivapi vāvihi kūpi saripallati tallitalāi ।</l>
<l>caṃdahakaca cakoḍiākeṇa haāse māi ॥ 38 ॥</l>
</lg></b>
<lg>
<l>(candravapuṣi vāpyāṃ kūpe sarasi palvale taṭākikāyāṃ taṭāke ।</l>
<l>candrasya kṛto'gniḥ kena hatāśena mātaḥ ॥)</l>
</lg>
<p>(<b>18. yogyatāpattiḥ</b>)</p>
<p>adhikāritvāpādanaṃ <b>yogyatāpattiḥ ।</b> yathā darbhāṇāṃ sthāne śaraiḥ prastaritavyam,
<pb n="460"/>
'lohitoṣṇīṣā ṛtvijaḥ pracaranti' iti । yathā ca—(megha. 56)</p>
<b><lg>
<l>śabdāyante madhuramanilaiḥ		kīcakāḥ	pūryamāṇāḥ
saṃraktābhistripuravijayo	gīyate	kinnarībhiḥ ।</l>
<l>nirhlādī te muraja iva cet kandareṣu dhvaniḥ syāt
saṅgītārtho nanu paśupatestatra bhāvī samastaḥ ॥ 39 ॥</l>
</lg></b>
<p>(<b>19. sambandhābādhanam</b>)</p>
<p>viśeṣaśrutyā sāmānyaśruterabādhaḥ <b>sambandhābādhanam ।</b> yathā brāhmaṇā bhuñjatāṃ
māṭharakauṇḍinyau pariveviṣṭāmiti । yathā ca—(kusaṃ.)</p>
<b><lg>
<l>yaṃ sarvaśailāḥ parikalpya vatsaṃ merau sthite dogdhari dohadakṣe ।</l>
<l>māsvanti ratnāni mahauṣadhīśca pṛthūpadiṣṭāṃ duduhurdharitrīm ॥ 40 ॥</l>
</lg></b>
<p>(<b>20. vikalpaḥ</b>)</p>
<p>dvayostulyabalayoḥ paryāyeṇa prāp‍tirvicāraṇā vā <b>vikalpaḥ</b> । yathā vrīhibhirvā
yavairvā juhuyāt, 'hantāhaṃ pṛthivīmimāṃ ni dadhānīha veha vā' (ṛve. 10.119.9)
iti । yathā ca <b>paryāyaprāp‍tau</b>—(vesaṃ. 2.3)</p>
<b><lg>
<l>gup‍tyā sākṣānmahānalpaḥ svayamanyena vā kṛtaḥ ।</l>
<l>karoti	mahatīṃ	prītimapakāro'pakāriṣu ॥ 41 ॥</l>
</lg></b>
<p>yathā vā <b>vicāraṇāyām</b>—(kusaṃ. 5.78)</p>
<b><lg>
<l>vibhūṣaṇod‌bhāsi pinaddhabhogi vā gajājinālambi dūkūladhāri vā ।</l>
<l>kapāli vā syādathavenduśekharaṃ na viśvamūrteravadhāryate vapuḥ ॥ 42 ॥</l>
</lg></b>
<p>(<b>21. samuccayaḥ</b>)</p>
<p>tulyabalānāmavirodhināṃ bhinnaprayojanānāmekārthaparatayopādānaṃ <b>samuccayaḥ</b> । yathā
devadattaṃ bhojaya, lavaṇena sarpiṣā śākeneti । guṇādisamuccayaḥ punarabhedena bhedena ca
dṛś‍yate । <b>abhedena</b> yathā—</p>
<b><lg>
<l>ślādhyānvayeti	nayanotsavakāriṇīti
nirvyūḍhasauhṛdabhareti	guṇojjvaleti ।</l>
<l>ekaikamatra	hi	vaśīkaraṇaṃ garīyo
yuṣmākamevamiyamityatha kiṃ	bravīmi ॥ 43 ॥</l>
</lg></b>
<pb n="461"/>
<p><b>bhedena</b> yathā—</p>
<b><lg>
<l>kulamamalinaṃ bhadrā mūrtirmatiḥ śrutiśālinī
bhujabalamalaṃ sphītā lakṣmīḥ prabhutvaprakhaṇḍitam ।</l>
</lg></b>
<b><lg>
<l>prakṛtisubhagā hyete bhāvā madasya ca hetavo
vrajati puruṣo yairunmādaṃ ta eva tavāṅkuśāḥ ॥ 44 ॥</l>
</lg></b>
<p>(<b>22. niyamaḥ</b>)</p>
<p>anekaprāp‍tāvayogānyayogavyavacchedenāvadhāraṇaṃ <b>niyamaḥ </b>। yathā śaṅkhaḥ pāṇḍara eva, pārtha
eva dhanurdhara iti । sa ca k‍vacit sārvakālikaḥ k‍vacinniyatakālaḥ । yathā— (kusaṃ. 3.19)</p>
<b><lg>
<l>asmin surāṇāṃ vijayābhyupāye tavaiva nāmāstragatiḥ kṛtī tvam ।</l>
<l>apyaprasiddhaṃ yaśase hi puṃsāmananyasādhāraṇameva karma ॥45॥</l>
</lg></b>
<p>yathā ca— (kusaṃ. 5.67)</p>
<b><lg>
<l>tvameva tāvat paricintaya svayaṃ kadācidete yadi yogamarhataḥ ।</l>
<l>vadhūdukūlaṃ kalahaṃsalakṣaṇaṃ gajājinaṃ śoṇitabinduvarṣi ca ॥ 46 ॥</l>
</lg></b>
<p>(<b>23. niṣedhaḥ</b>)</p>
<p>prasajyapratiṣedhaḥ paryudāso vā <b>niṣedhaḥ ।</b> tayoryatrāsāmarthyaṃ vākyabhedaśca sa
<b>prasajyapratiṣedhaḥ ।</b> yathā asūryaṃpaśyā rājadārāḥ, abrāhmaṇako deśaḥ, 'suḍanapuṃsakasya'
(1.1.43) iti । yatra sāmarthyamekavākyatā ca sa <b>paryudāsaḥ</b> । yathā abrāhmaṇaḥ, anekaḥ, apacasi
tvaṃ vṛṣaleti । sa cobhayarūpo'pi prāgabhāvādibhedād bhidyate । yathā—(raghu. 18.43)</p>
<b><lg>
<l>paryantasañcāritacāmarasya kapolalolobhayakākapakṣāt ।</l>
<l>tasyānanāduccarito'pavādaścaskhāla velāsvapi nārṇavānām ॥ 47 ॥</l>
</lg></b>
<p>yathā ca— (raghu. 18.48)</p>
<b><lg>
<l>anaśnuvānena yugopamānamalabdhamaurvīkiṇalāñchanena ।</l>
<l>aspṛṣṭakhaḍgatsaruṇāpi cāsīd rakṣāvatī tasya bhujena bhūmiḥ ॥ 48 ॥</l>
</lg></b>
<p>(<b>24. pratinidhiḥ</b>)</p>
<p>mukhyābhāve tadarthakāriṇaḥ sadṛśasya pratinidhānaṃ <b>pratinidhiḥ ।</b> yathā vrīhyabhāve
nīvārāḥ, kuśābhāve kāśāḥ pratinidhīyanta iti ।</p>
<p>nanu ca kriyāsu sāmarthyamātreṇa prāp‍tā vrīhyādayaḥ punaḥ śrutyādibhirniyamyamānā
nīvārādīnāṃ nivartakā vijñāyante । tatra yathaivānyāni dravyāṇi ayajñīyāni ca
<pb n="462"/>
palāṇḍvādīni satyapyarthitve 'dṛṣṭe'pi sāmarthye śāstreṇāparyudastasyādhikāro yukta' iti
nyāyād vacanāntarābhāvācca na pratinidhīyante; tathā nīvārādīnāmapi vrīhyādirniyamairniṣiddha—
tvād vacanāntarābhāvācca nāstyeva pratinidhiriti kimidaṃ dūṣaṇaṃ pratinidhirna prāpnotīti ।</p>
<p>ucyate — 'yajeteti yāge dravyatvameva yajatikriyārūpaikadeśabhāvādaṅgatvena
prāp‍tasannidhānaṃ, vrīhitvādayastu sāmānyaviśeṣāḥ sāmarthyaprāp‍tasannidhānā api
kriyārūpeṇānupādānād dravyatvavadaṅgabhāvena pratīyante । tatra vrīhiśabdo hi adhikārthā—
dhyāvāpāyopādīyamāno dravyatvasahacāriṇo nīvārādīnna bādhate । na hi tannivṛttau tasya
vyāpāro'sti, nāpyabhyanujñāyām । ataḥ śiṣṭācarito lokaprasiddhaśca pratinidhirastyeveti ।</p>
<p>yadi tarhi vrīhiśrutirna niyamārthā, nīvārādīnāṃ vikalpaḥ prāpnoti ।</p>
<p>naivam, asambhavo nāmāyaṃ niyamasadṛśaphalo'nya eva bādhaviśeṣaḥ, yamasambhavaniyama
ityāmananti । tatra vrīhitvamadhikaṃ śabdenāṅgabhāvamāpadyate; ato'pratiṣiddhānyapi śrutyā
nīvāratvādīni viruddhaikārtha samavāyitvānna sambhavanti । sambhave'pi kāmamavirodhāt
sāmarthyaprāp‍tasannidhānāni vinā śabdavyāpāreṇa samuccīyeran, na tu vikalpyeran ।</p>
<p>tatraitat syāt yathā dravyatvaṃ niyatasannidhānaṃ kriyāpadārthaikadeśabhūtameva kriyāśabdena
lakṣyate, tathā sarve'pi vrīhitvādayo dravyatvasahacāriṇo viśeṣāḥ kriyāpadārthaikadeśabhūtā
eva kriyāśabdena kasmānna lakṣyante?</p>
<p>naivam, na hi sarveṣāṃ vastutvena satāmarthānāṃ śabdo'bhidhāyako bhavati ।
vivakṣānibandhanaṃ hi vastusatāmapyarthānāmabhidhānaṃ, vivakṣā ca śabdasāmarthyanibandhanā; tatra
yathaiva dravyatvasahacāriṇo niyatasannidhānā api śuklādayo guṇāḥ satyapi
dravyavadupayoge śabdaśakta‍yanurodhāt kriyāśabdenāṅgatvena pratyāyayitumaśakyatvāda—
vivakṣitāḥ, tathaiva śabdaśakta‍yanurodhādvrīhitvādīnāṃ dravyatvasahacāriṇāmupayogavatāṃ
bhedānāmaṅgatvenāvivakṣāyā niyamābhāvācchāstreṇa (a)paryudaste viśeṣāntarasahacāriṇi
dravyatve nityasya karmaṇo'ṅgamātrāsannidhāne mā bhūdapravṛttiḥ, kāmyasya vā sannihiteṣvaṅgeṣu
pravṛttasya mā bhūdaṅgabhreṣe viccheda iti śāstreṇāparyudastaḥ pratinidhiḥ prathamakalpābhāva
upādīyate । sa tu padārthasad‍bhāva eva yujyate । yasya tu putrīyatītivat kriyāviśeṣa eva
śaktidravyasaṃsargabhinna eko vākyārthaḥ, tasya avibhaktaśabdārthatvādabhreṣe'pi
tasminnarthātmanyavikale nivṛtteraṅgāntarapratinidhāne'pi paṭīyatītivadavidyamānoddeśavibhāgaṃ
kriyāntaraṃ pratinihitaṃ syāt । apratinidheyā ca kriyeti ।</p>
<pb n="463"/>
<p><b>nanu vrīhitvādayo'pyapratinidheyā eva । yadāha—(vāpa.jā. 78)</b></p>
<b><lg>
<l>jātīnāṃ ca guṇānāṃ ca tulye'ṅgatve kriyāṃ prati ।</l>
<l>guṇāḥ pratinidhīyante chāgādīnāṃ na jātayaḥ ॥ 49 ॥</l>
</lg></b>
<p>maivaṃ vocaḥ । kartāpi nāma nāpratinidheyaḥ, kiṃ punaranye । tadyathā—(raghu. 15.61)</p>
<b><lg>
<l>ślāghyastyāgo'pi vaidehyāḥ patyuḥ prāgvaṃśavāsinaḥ ।</l>
<l>ananyajānerāsīd yat saiva jāyā hiraṇmayī ॥ 50 ॥</l>
</lg></b>
<p>yathā vā—(mavīca. 1.15)</p>
<b><lg>
<l>ayaṃ ca yajamānena yakṣyamāṇasya me gṛhāt ।</l>
<l>prahitastena vātsalyādanujanmā kuśadhvajaḥ ॥ 51 ॥</l>
</lg></b>
<p>kriyāyāstu pratinidhirnāstyeva, yadi ca syād vākyāntarameva tat syāditi ।</p>
<p>(<b>25. ūhaḥ</b>)</p>
<p>prakṛtau samarthānāṃ mantravākyānāṃ vikāreṣu sāmarthyābhāvāt sarvalopa
ekadeśānivṛttāvapi kriyāyāṃ mukhyavṛttivyatikrameṇa vārthāntaropādāne prasakte
śabdāntarasyārthāntaravṛtteḥ	samarthasyopādāne prakṛtirūpaliṅgavibhaktivacanāntarāṇāṃ
vimṛśyopādānam <b>ūhaḥ ।</b> tadyathā— 'āgneyamaṣṭākapālaṃ puroḍāśaṃ nirvaped' iti prakṛtiyoge
'agnaye tvā juṣṭaṃ nirvapāmi' ityatrāgniśabdaḥ samartho dṛṣṭaḥ । sa 'sauryaṃ caruṃ nirvapet
brahmavarcasakāma' iti vikṛtiyāge samarthaḥ; tatra yadi tūṣṇīmevopādānaṃ kriyeta, śabdavatī
prakṛtiraśabdo vikāraḥ syāt । atha devatā naivopādīyeta, prakṛtau devatāyāḥ śravaṇād dvaiguṇyaṃ
prasajyeta । tatra dravyadevatātyāgo yāgo na syāt ।</p>
<p>athāgniśabda evopādīyeta, mukhyārthe vṛttaḥ sūryārthaṃ na pratyāyayet ।</p>
<p>athāpyasya guṇādarthāntare sūrye mukhyavṛttivyatikrameṇa prayoga āśrīyet,
prakṛtiviparītā śabdapravṛttirāśritā syāt । syācca vikṛtiḥ kartavyā; tasmādatra
śabdāntarameva tad‍‌vibhaktikamupādīyate, 'sūryāya tvā juṣṭaṃ nirvapāmi' iti । āśrayabhedācca
liṅgavacanamūhaḥ । tadyathā— devīrāpaḥ śuddhā yūyaṃ' 'deva ājyaṃ śuddhaṃ tvam' ।</p>
<p>vibhakta‍yantarāṇāmapi—'āyurāśāste, 'ūha āyurāśāsāte āyurāśāsata' iti ।
yeṣāṃ tu prakṛtāveva sāmarthyaṃ nāsti tadyathā—'vāyavaḥ stha' iti, prakṛtāveva bahuvacanenaiko
<pb n="464"/>
vatso'bhidhīyate, teṣāmasāmarthyād vikṛtāvūho na bhavati; tathaikasminneva prakṛtipāśe
pāśāniti bahuvacanāntaḥ śrūyate 'aditiḥ pāśān pramumoktu' iti । vājasaneyināṃ tvekeṣāṃ
ekavacanāntaḥ paṭhyate, 'aditiḥ pāśam' iti, teṣāmūhaḥ prāpnoti yadi, etannāsti
aditiraśanāpāśeṣu noha iti । k‍vacit punarūhaḥ prāp‍to'pi niṣidhyate ।</p>
<b><lg>
<l>aṅgāni jñātināmāni upamā indriyāṇi ca </l>
<l>etānyūhaṃ na gacchanti adhrigau viṣamaṃ hi tat ॥ 52 ॥</l>
</lg></b>
<p>tatrādhrigoranyatrāṅgānāmanūho yathā— 'yatpaśurmāyumakṛtoro vā padbhirāhate, agnirmā
tasmādenaso viśvānmuñcatvaṃhasaḥ' ityūhe yatpaśū māyumakṛṣātāmuro vā padbhirāhasātāṃ,
yatpaśavo māyumakṛṣatoro vā padbhirāhasata iti । jñātināmnāmanūho yathā —'anu tvā mātā
manyatāmanu pitānu bhrātānu sakhā sayūthya' ityūhe 'anu vāṃ mātā manyatāmanu vo mātā
manyatāmi'ti । upamānāmanūho yathā 'kaśyapevāsāṃ cchidre śreṇī' 'śyenamasya vakṣaḥ kṛṇutāt'
ityūhe śyenamanayoḥ vakṣaḥ kṛṇutāt, śyenameṣāṃ vakṣaḥ kṛṇutāditi । indriyāṇāmanūho
yathā—'sūryaṃ cakṣurgamayatāt, vātaṃ prāṇamanvavasṛjatāt, antarikṣamamuṃ diśaḥ śrotraṃ pṛthivīṃ
śarīram', 'ekadhāsya tvacamācchyatāt', 'purā nābhyā apiśaso vapāmutkhidatāt',
'antarevoṣmāṇaṃ vārayatāt' ityūhe ekadhānayostvacamācchyatāt ekadhaiṣāṃ
tvacamācchyatāditi । tadidamuktam—(māgha. 14.23)</p>
<b><lg>
<l>nāñjasā nigaditaṃ vibhaktibhirvyaktibhiśca nikhilābhirāgame ।</l>
<l>tatra karmaṇi viparyaṇīnaman mantramūhakuśalāḥ prayogiṇaḥ ॥ 53 ॥</l>
</lg></b>
<p>ūhaśca mantrādanyatrāpi bhāṣāyāṃ bhavati । tadyathā—(urāca. 4.20)</p>
<b><lg>
<l>cūḍācumbitakaṅkapatramabhitastūṇīdvayaṃ		pṛṣṭhato
bhasmastokapavitralāñchanamuro dhatte tvacaṃ rauravīm ।</l>
<l>maurvyā mekhalayā niyantritamadhovāsaśca māñjiṣṭakaṃ
pāṇau kārmukamakṣasūtravalayaṃ daṇḍo'paraḥ	paippalaḥ ॥ 54 ॥</l>
</lg></b>
<p><b>ityuttaracarite</b> lavamekamuddiśya <b>bhavabhūti</b>rjanakametacch‌lokaṃ <b>pāṭhitavān</b> । tameva
paścād <b>vīracarite</b> dhattastvacaṃ rauravīmityūhayitvā rāmalakṣmaṇau dvāvuddiśya
kuśadhvajamapīpaṭhat । atrāpyuraḥ pāṇivāsaḥ kārmukādīnāmūho na bhavati, sambandhibhedenaiva
bhedasiddheḥ; bhedena hi pratipattavye'rthe na yāvadabhede'pi bhavati tāvanna bhidyate ।</p>
<pb n="465"/>
<p>(<b>26. bādhaḥ</b>)</p>
<p>arthitvāt sāmānyopadeśābheda sati pravṛttisambhave vacanādasamīvāccaritārthatvāt
phalābhāvād viśeṣe pratyakṣaśruteḥ parisaṅkhyādibhyaśca dṛṣṭādṛṣṭārtheṣu karmasu tulyabalānāṃ
virodhināmavirodhināṃ vārthānāmaprāp‍tyanumānaṃ <b>bādhaḥ ।</b> tadyathā — arthitvāt sāmānyena
pravṛttasya māṃsabhakṣaṇasya vacanād bādhaḥ abhakṣyo grāmyakukkuṭa iti; tathā guruvad
guruputre vartitavyamiti sāmānyopadeśāt pravṛttasyocchiṣṭabhojanasya anyatrocchiṣṭa—
bhojanāditi । evam 'aṣṭāśriryūpo bhavati' iti sāmānyopadeśāt pravṛttamaṣṭāśritvaṃ
'caturaśro vājapeyayūpa' iti dvayorasambhavāt tad‍‌virodhī bādhyate । 'vrīhīnavahanti' iti
sāmānyopadeśādarthitvācca pravṛttaṃ prākṛtamavahananaṃ nakhanirbhinnānāṃ nakhāvapūtānāṃ
carurbhavatīti vikṛtau nakhaireva avaghātaprayojanasya kṛtatvāccaritārthatvena avirodhyapi
bādhyate । evaṃ 'śatakṛṣṇalaścarurbhavati' iti kṛṣṇaleṣu phalābhāvādeva nāvaghātaḥ kriyate ।
brāhmaṇebhyo dadhi dīyatāmiti sāmānyopadeśāt kauṇḍinye'pi prasaktaṃ dadhidānamaniṣiddhaṃ
sambhāvya caritārthaṃ phalavadaviruddhaṃ ca, takraṃ kauṇḍinyāyeti viśeṣe pratyakṣaśrutestakradānena
bādhyate । arthitvāt pañcanakhānāmapañcanakhānāṃ ca bhakṣaṇaṃ prasaktaṃ, bhakṣaṇamaviruddhamapi
'pañca pañcanakhā bhakṣyā' iti parisaṅkhyayā bādhyate । ādigrahaṇād 'vāmenākṣṇaiṣa paśyati',
'kāṭhinyamasyāḥ kucayoḥ kimasad yanna rocate', ityādiviśeṣasya vācakamavagantavyam ।
bhūyāṃśca bādhasya kavivākyeṣvapi prayogaḥ । so'rthitvāt pravṛttau vacanato yathā—</p>
<b><lg>
<l>mṛtyo! kiṃ martumicchurbhagavati! bhavatī na kṣamā, śakra! cakrī
vāryaḥ, kāryo na pūṣannasadṛśakalaho, nanvayaṃ kālakūṭaḥ ।1</l>
<l>ityādāveva devān damayitumanasaḥ pāntu vaścandramaule—
strailokyā'kāṇḍa—caṇḍa—pralaya—kara—gara—grāsa—gṛgh‍norvacāṃsi ॥ 55 ॥</l>
</lg></b>
<p>sāmānyaśruteḥ pratītau vacanato yathā—</p>
<b><lg>
<l>pad‍bhyāmūruyugaṃ vibhajya bhujayormadhyaṃ nipīḍyorasā
pārśveṣu prasabhaṃ prahṛtya nakharairdantairvilūyā'dharam ।</l>
<l>sup‍tānapyavabodhya yuṣmadahitān bhūyo'pi bhuṅkte vane
kiṃ kāntā surataiṣiṇī? na hi na hi vyāghrī karālānanā ॥ 56 ॥</l>
</lg></b>
<!-- NOTES pg=465!-->
1. atra rāghavaḥ — mṛtyuḥ kiṃ kartumicchurbhagavati bhavatī na kṣamā, śakra cakrī
vāryāḥ(rya) kāryo na pūṣannasadṛśakalaho, nanvayaṃ kālakūṭaḥ ।
2. kāṭhā = kaṭhā, śatapathikā(?),	3. samājeṣvaneka(?) x x x,
<pb n="466"/>
<p>(<b>27. tantram</b>)</p>
<p>yatrārthinaḥ sarve prayojakābhedenāvṛttyā vā pratipattavyamarthaṃ sambhavāllāghavā—
ccaikameva prayojayanti, tat <b>tantram ।</b> tadyathā— kāṭhādhyayanaṃ śatapathikāyāṃ2, śālāyāmekaṃ
pradīpaṃ vyākaraṇādhyāyinaḥ, samājeṣvanekacetanam(tejanam)3	vādyakarmatūryopajīvinaḥ ।
abhedaikatvasaṅkhyāṃ saṅkhyāntareṣu tantriṇīṃ manyante yathā āsyate bhavad‍bhyāṃ, āsyate bhavaddhiḥ ।
praś‍ne tu bahutvasaṅkhyā pūrvasaṃkhyāṃ1 yathā— kati bhavataḥ putrāḥ । napuṃsakaṃ strīnapuṃsayoḥ ।
yathā— kiṃ jātamasya । sāmānyaviśeṣasambandhayorvibhaktiryathā — gosvāmī vrajatīti ।
dvitīyā karmākhyaṃ sambandhaviśeṣama—bhidadhānā'viśiṣṭa—sambandhipadaprayoge tantreṇa niyate
sambandhinī prakṛte vartamānaṃ śeṣasambandhamupagṛh‍ṇāti । yadi tu gavāṃ svāmī vrajatīti ṣaṣṭhyā
sambandhamātramucyeta nirjñāte svasvāmibhāve vrajikriyākartāniyamena pratīyeta tadā iṣyate grāmo
gantum, paktvā (atra) odano bhujyata iti pradhānakriyāviṣayād dhātorutpadyamānaḥ
pratyayastantreṇa guṇakriyāviṣayāmapi śaktimabhyantarīkaroti । anabhihitā vā guṇaviṣayā
śaktiḥ pradhānānurodhādabhihitavat prakāśata iti ।</p>
<p>yaccaikameva <b>padaṃ, vākyaṃ, prakaraṇaṃ, prabandho</b> vā dvayorarthayoḥ prayujyate tadapi tantram ।
tatra— <b>padaṃ</b> yathā— (kāvyāda. 2.311)</p>
<b><lg>
<l>asāvudayamārūḍhaḥ kāntimān raktamaṇḍalaḥ ।</l>
<l>rājā harati lokasya hṛdayaṃ mṛdubhiḥ karaiḥ ॥ 57 ॥</l>
</lg></b>
<p><b>vākyaṃ</b> yathā—</p>
<b><lg>
<l>dvāraṃ khaḍ‌gibhirāvṛtaṃ	bahirapi praklinnagaṇḍairgajai—
rantaḥ kañcukibhiḥ	sphuranmaṇidharairadhyāsitā bhūmayaḥ ।</l>
<l>ākrāntaṃ mahiṣībhireva śayanaṃ tvad‍‌vidviṣāṃ mandire
rājan! saiva cirantanapraṇayinī śūnye'pi rājyasthitiḥ ॥ 58 ॥</l>
</lg></b>
<p>kaḥ punarasya pūrvasmād viśeṣaḥ?</p>
<p>ucyate—pūrvatra rājeti padamubhayārthamupāttaviṣayāvacchinnamarthadvayena sambadhyate । iha
tu 'tvadvidviṣāṃ mandire rājan saiva cirantanapraṇayinī śūnye'pi rājyasthitiḥ', ityekārthameva
vākyaṃ 'dvāraṃ khaḍ‌gibhirāvṛtam' ityādivākyairupāttenārthadvayena sambadhyata iti ।</p>
<!-- NOTES pg=466!-->
1. saṃkhyāpūrve pūrve saṃkhye
<pb n="467"/>
<p><b>prakaraṇaṃ</b> yathā śiśupālavadhe— (māgha. 16.2)</p>
<b><lg>
<l>abhidhāya tathā tadapriyaṃ śiśupālo'nuśayaṃ paraṃ gataḥ ।</l>
<l>bhavato'bhimanāḥ samīhate saruṣaḥ kartumupetya mānanām ॥ 59 ॥</l>
</lg></b>
<p>ityādi dūtavacanaṃ sandhyarthena ca vigrahārthena ca saṅgacchata iti ।
<b>prabandho</b> yathā—</p>
<b><lg>
<l>udāramahimā rāmaḥ prajānāṃ harṣavardhanaḥ ।</l>
<l>dharmaprabhava ityāsīt khyāto bharatapūrvajaḥ ॥ 60 ॥</l>
</lg></b>
<p><b>rāmāyaṇamahābhāratayordaṇḍidvisandhāna</b>miti । etena bahuviṣayamapi vākyādikaṃ
vyākhyātam; tadyathā— (kusaṃ. 2.18)</p>
<b><lg>
<l>svāgataṃ svānadhīkārān prabhāvairavalambya vaḥ ।</l>
<l>yugapad yugabāhubhyaḥ prāp‍tebhyaḥ prājyavikramāḥ ॥ 61 ॥</l>
</lg></b>
<p>ityādi prakaraṇaṃ bhagavatā caturmukhena caturbhirapi mukhairyugapaduccāritaṃ catasṛṣvapi
dikṣvavasthitairindrādibhiḥ sambadhyamānaṃ caritārthatāmāpādayati ।</p>
<p>(<b>28. prasaṅgaḥ</b>)</p>
<p>yatra sambhavinā kāryeṇa dvayorarthinoḥ prayojakatvena nirjñātasāmarthya—
yoranyataraprayuktenāpyaparo'pi sambadhyamānaḥ kṛtārthatvāt pṛthakprayojakatāṃ na pratipadyate
<b>tatprāsaṅgikam ।</b> tadyathā ayamupādhyāyo'smābhirātmādhyāpanārthamānītaḥ, tvamapyatraivādhīṣva;
etena dhanavantaḥ kāntāreṣu gṛhītānuyātrikāḥ pratiṣṭhante, tadetaireva kṛtarakṣāsaṃvidhāno
gaccha; ayaṃ catuṣpathe kenacid balipradīpa upahṛtaḥ, etaduddyotenaiva santamase
rathyāmatikrāma; ayaṃ devatārthaḥ pradīpaḥ, anenaiva vyākhyānaṃ cintaya; tathā 'vatsa
makaranda anenaiva mālatīnaipathyenāpavāritaḥ pravartasva pariṇayāyātmānamātmanaḥ' iti ।
evam 'āmrāśca siktāḥ pitaraśca prīṇitā' iti yaccānyadācakṣāṇo'nyadapyācaṣṭe tadapi
prāsaṅgikam । tadyathā <b>kumārasambhave</b> kāmasaṃsthānaṃ kathayan dhanuśśikṣāmupadiśati—</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam ।</l>
<l>dadarśa cakrīkṛtacārucāpaṃ prahartumabhyudyatamātmayonim ॥</l></lg></b> (kusaṃ.3.70)
<p>evaṃ bhaṭṭikāvye rāmakathāṃ varṇayan śabdānuśāsanamudāharati— (bhakā. 11.18)</p>
<pb n="468"/>
<b><lg>
<l>bhremurvavalgurnanṛturjagarjurjaguḥ samutpupluvire niṣeduḥ ।</l>
<l>āsphoṭayāñcakrurabhipraṇemū rejurnanandurviyayussamīyuḥ ॥ 63 ॥</l>
</lg></b>
<p>evaṃ <b>dharmābhyudayādau</b> dharmaśāstram; <b>mudrārākṣasādā</b>varthaśāstram; <b>mālatīmādhavādau</b>
kāmaśāstram; <b>antarātmacaritādau</b> mokṣaśāstram; <b>mahābhāratādau</b> dharmārthakāmamokṣaśāstrāṇi
prāsaṅgikānītyalamatiprasaṅgena ।</p>
<p>(<b>29. āvṛttiḥ</b>)</p>
<p>ekasya kārakakriyādeḥ padārthasyābhinnarūpasyaiva paryāyeṇānekatra vartanam <b>āvṛttiḥ ।</b>
tatra yathaikaṃ pātramasahabhujāṃ bhujikriyāyāmadhikaraṇabhāvamāvṛttyā pratipadyate, ekaṃ
vastramābharaṇaṃ vā raṅgabhūmiṣu naṭānāmupayogāya kalpate, evaṃ vyāyāmāḍgamāyujīvinā—
mabhyāsaṃ pratyupakaroti, yathā ca sahasramṛṣaya ekāṃ kapilāmāvṛttyā dattvā sarve
sahastradakṣiṇā babhūvuḥ, tathaikaṃ kriyāpadaṃ kārakapadaṃ vā prativākyamāvartamānamākāṅkṣāṃ
nirākaroti । tayoḥ —</p>
<p><b>kriyāpadāvṛtti</b>ryathā—</p>
<b><lg>
<l>śaśinā ca niśā niśayā ca śaśī śaśinā niśayā ca yathā gaganam ।</l>
<l>bhavatā ca sabhā sabhayā ca bhavān bhavatā sabhayā ca vibhāti jagat ॥</l>
</lg></b>
<p><b>kārakapadāvṛtti</b>ryathā—</p>
<b><lg>
<l>sītāveśma yato nirīkṣya harate dṛṣṭiṃ jhaṭityākulā—
manyonyārpitacañcudattakabalaiḥ	pārāvatairdūyate ।</l>
<l>indordūrata eva naśyati viśatyantargṛhaṃ duḥkhitaḥ
pracchādyānanamañcalena rajanīṣvastatrapaṃ roditi ॥ 65 ॥</l>
</lg></b>
<p>(<b>30. bhedaḥ</b>)</p>
<p>yatra abhedenāpyupātto'rthaḥ śabdo vā svarūpasāmarthyādibhiranekatvamāpadyate sa bhedaḥ ।</p>
<p>tatra <b>arthabhedo</b> yathā— brāhmaṇebhyaḥ pādyamācamanīyaṃ bhojanaṃ ca dīyatāmityabhedenāpi
śrutāni pādyācamanabhojanāni svarūpasāmarthyād bhedena vyavatiṣṭhante । yathā 'pitṝṇāṃ rājataṃ
pātraṃ devānāṃ tu hiraṇmayam' ityabhedenāpi upādāne bhinnānyeva pātrāṇi brāhmaṇānāṃ
sahabhujāṃ bhujikriyāyāmadhikaraṇabhāvaṃ pratipadyante । gṛhasthān pat‍nya āryāvarte
sambhogasampādanāya bhedenaivopāsata iti । atha kaviprayogeṣu <b>kriyābhede</b> yathā—</p>
<b><lg>
<l>lavaṅgamālākalitāvataṃsāste nālikerāntarapaḥ pibantaḥ ।</l>
<l>āsvāditārdrakramukāḥ samudrādabhyāgatasya pratipattimāpuḥ ॥ 66 ॥</l></lg></b>(māgha.3.81)
<pb n="469"/>
<p><b>kārakabhedo</b> yathā—(māgha. 10.39)</p>
<b><lg>
<l>sparśabhāji viśadacchavicārau kalpite mṛgadṛśāṃ suratāya ।</l>
<l>sannatiṃ dadhati peturajastraṃ dṛṣṭayaḥ priyatame śayane ca ॥ 67 ॥</l>
</lg></b>
<p>atha <b>śabdabhedaḥ</b> । sa dvidhā— vākyabhedaḥ padabhedaśca ।</p>
<p>tayo<b>rvākyabhedaḥ</b> prākṛto vaikṛtaśca । <b>prākṛto</b> yathā paśya mṛgo dhāvati, ayaṃ daṇḍo
harānena phalāni iti । atra prathamodāharaṇe paśyetyekaṃ vākyaṃ mṛgo dhāvatīti dvitīyam,
dvitīye ayaṃ daṇḍa ityekaṃ, harānena phalānīti ca dvitīyam, prakṛtistha eva sandarbhe
pṛthak kriyate । anyathaikavākyatāyāṃ paśyeti kriyāyāḥ karmapadābhāvādaprayogārhatā,
haretyasyāśca 'tiṅṅatiṅaḥ' iti nighātaḥ prāpnoti । kaviprayogeṣvapi caitad dṛśyate,
tadyathā— (kusaṃ. 8.64)</p>
<b><lg>
<l>paśya pārvati! payodapaṅktibhirvyastapaṅkamiva jātamekataḥ ।</l>
<l>khaṃ hṛtātapajalaṃ vivasvatā bhāti kiṃñcidiva śeṣavat saraḥ ॥ 68 ॥</l>
</lg></b>
<p><b>vaikṛtastu</b> loke śāstre vede ca । yathā— 'ṛtāṣāḍṛtadhāmāgnirgandharvastasyauṣa—
dhayo'psarasa ūrjo nāma sa idaṃ brahma kṣatraṃ pātu tā idaṃ brahma kṣatraṃ pāntu tasmai svāhā
tābhyaḥ svāhā (tai.saṃ. 3.4.7)। atraikameva tād vākyaṃ, ṛtāṣāḍṛtadhāmāgnirgandharvassa
idaṃ brahma kṣatraṃ pātu tasmai svāhā, tasyāpsarasa ūrjo nāma tā idaṃ brahma kṣatraṃ pāntu
tābhyaḥ svāhā । atra liṅgavibhaktivipariṇāmād <b>vaikṛtatvaṃ śāstre</b> yathā—(mabhā. paspaśā)</p>
<b><lg>
<l>yastu prayuṅkte kuśalo viśeṣe śabdān yathāvad vyavahārakāle ।</l>
<l>so'nantamāpnoti jayaṃ paratra vāgyogavid duṣyati cāpaśabdaiḥ ॥ 69 ॥</l>
</lg></b>
<p>atra vāgyogaviditiparyantamekaṃ vākyaṃ, duṣyati cāpaśabdairiti dvitīyam ।</p>
<p>kiṃ vāgyogavideva duṣyati ?</p>
<p>naivam, avāgyogavidityasya vaikṛtatvād vākyaviśeṣaḥ kriyate ।</p>
<p>kiṃ kāraṇam ?</p>
<p>yo vāgyogavit sa nāpaśabdaṃ karoti, yadāha jñānaṃ tasya śaraṇamiti (mabhā. paspa.)।</p>
<p>nanvavāgyogavido'pyajñānaṃ śaraṇaṃ yadā hyasau jānannapaśabdaṃ prayuṅkte tadā duṣṭaḥ
syāt, na punarajānannevam ।</p>
<p>nājñānamatyantāya śaraṇaṃ bhavitumarhati । yo hi ajānan brāhmaṇaṃ hanyāt so'pi
manye patitaḥ syāditi ।</p>
<pb n="470"/>
<p>atha loke vaikṛto vākyabhedaḥ prākṛtaśca padabhedaḥ । yathā—</p>
<b><lg>
<l>jaṃ tujjha saī jāā asaīo jaṃ ca suhaa amhe vi ।</l>
<l>tā kiṃ phuṭṭau pillaṃ/bīaṃ tujja samāṇo juā ṇatthi ॥ 70 ॥</l>
</lg></b>
<lg>
<l>(yattava satī jāyā asatyo yacca subhaga vayamapi ।</l>
<l>tat ki sphuṭatu bilvaṃ/bījaṃ tava samāno yuvā nāsti ॥)</l>
</lg>
<b><lg>
<l>jāyante ca mriyante ca madvidhāḥ kṣudrajantavaḥ ।</l>
<l>parārthabaddhakakṣyāṇāṃ	tvādṛśāmudbhavaḥ	kutaḥ ॥ 71 ॥</l></lg></b> (nāgā. 4.15)
<p>atrādyodāharaṇe tatkiṃ sphuṭatu bilvamityetatparyantamekaṃ vākyam । tatra
bilvasphuṭanenātra rahasyabhedo'bhimataḥ, yathā bilvamasphuṭitamantaḥ pak‍vamapak‍vaṃ madhura—
mamadhuraṃ surabhi na surabhīti vā na jñāyate, evaṃ yat tava jāyā satī vayamasatya
ityetad rahasyamabhinnaṃ na jñāyate ।</p>
<p>sa kiṃ rahasyabhedo bhavatu?</p>
<p>bhavatvityukte dvitīyaṃ vākyaṃ tava samāno yuvā nāsti । yadi hyasmākamapi
tvattulyo bhartā bhavet tvajjāyeva vayamapyasatyo na syāmeti । dvitīyodāharaṇe tu
'kṣudrajantava' ityetat padaṃ bhidyate kṣudreti jantava iti ca । anyathā hi rājñā
lup‍taśāsanagrāmaḥ syādagrajanmanaḥ, taṃ pratyetad vaco na bhavatīti ॥</p>
<p>(<b>31. sāmānyātideśaḥ, 32. viśeṣātideśaḥ</b>)</p>
<p>anyadharmāṇāmanyatra prāpaṇa<b>matideśaḥ</b> । dvidhā— <b>sāmānyātideśo viśeṣātideśaśca ।</b>
tayoryatra anyatra rūḍhasambaddhā dharmāḥ prasiddheranumeyabhedasambhavaiḥ sambandhibhirvyapadiṣṭā
nirjñātabhedeṣvartheṣu prāpyante sa <b>sāmānyātideśaḥ</b>। yathā— brāhmaṇavadasmin kṣatriye
vartitavyamiti । tatra yāvantamarthaṃ brāhmaṇaśabdo na vyabhicarati tāvatyarthe yāni
prasiddhasambandhāni kāryāṇyagrabhojanādīni tānyatyantamalabdhabrāhmaṇavyapadeśe kṣatriye—
'tidiśyante । tatra sāmānyabrāhmaṇaśabdo na vyabhicarita, māṭharatvādīṃstu vyabhicarati ।
na hi kaṭhe māṭharatvamasti । sannihiteṣvapi ca nirjñāteṣu vā viśeṣeṣu kaścidevārthātmā
kenacicchabdena saṃspraṣṭuṃ śakyate, viśiṣṭabhāgābhiniveśīni hi rūpaviśeṣayuktānya—
bhidhānāni iti । sāmānyena ca brāhmaṇaśabdasya pratyakṣo'bhisambandhaḥ, ānumānikastu
viśeṣaiḥ । māṭharavadasmin kaṭhe vartitavyamityayamapi sāmānyātideśa eva । na hyatrāpi
māṭharasyābhirūpyādayo viśeṣā āśrīyante । evaṃ viśiṣṭavadasmin vartitavyamityatrāpi
<pb n="471"/>
yad‍‌viśiṣṭeṣu viśiṣṭatvaṃ tadāśrīyate । so'pi sāmānyātideśo, na viśeṣātideśaḥ ।</p>
<p>tadāha—</p> <b><lg><l>sāmānyamātraṃ śabdārtho viśeṣā vyabhicāriṇaḥ ।</l>
<l>sāmarthyamantareṇāto	viśeṣo	nātidiś‍yate ॥ 72 ॥</l></lg></b> (vāpa.)
<p>yatra tu sāmarthyād viśeṣadharmāṇāmanyatra prāpaṇaṃ sa <b>viśeṣātideśaḥ</b> । tadyathā—
brāhmaṇavadasmin brāhmaṇe vartitavyamiti । tatra hi sāmānyakāryapratipattirbrāhmaṇādeva siddhā;
yainaiva hetunopamāne kāryaviśeṣasiddhiraviśiṣṭo'sau hetu'rupameye'pi । tasmād
viśiṣṭabrāhmaṇaviṣayāṇi kāryāṇyatidiś‍yante । ye ca brāhmaṇeṣu brāhmaṇavadeva vartante tān
prati ayamevaṃbhūto'tideśo vijñāyate । yeṣāṃ tu buddhisambhedāt pramādād vā
pravṛttisaṅkarasteṣu niyama eva kriyate । tathā ca brāhmaṇamarhati vṛttamiti 'tadarham'
(5.1.117) iti sūtreṇācāryeṇāyamevārtho bhedena nidarśanāyānyathaiva prakrāntaḥ । sa ca
taddhiteṣu vatyarthaprastāve nirṇītaḥ purastāditi ?</p>
<p>atha yatra brāhmaṇavadasmin kṣatriye vartitavyamityatideśaḥ, kiṃ tena kṣatriyeṇa tadvati
grāme abrāhmaṇako grāma iti vyapadeśaḥ kriyate ?</p>
<p>netyāha, vyapadeśamātramapi kāryamatideśasyeti ।</p>
<p>atha tadvadeva brahmahatyādiprāyaścittaṃ kartavyaṃ,</p>
<p>netyāha; yāvati hi viṣaye tasyātideṣṭari siddhaṃ tāvattatrānuṣajyate; na
hyasmādatideśād brāhmaṇyupayamanapratipattirbhavati ।</p>
<p>evaṃprakāreṣu hyatideśasyātideṣṭuḥ na kāmacāraḥ, smṛtyadhīnatvāt । yadi tu
smṛtirevaṃbhūtā syāt tadapi tadānuṣṭhīyeta, yadā/thā kṣatriyavaiś‍yau savanagatau hatvā
brahmahatyāprāyaścittaṃ kuryāditi ।</p>
<p>kiṃ punarayamatideśo vatyādimantareṇāpi bhavati ?</p>
<p>bāḍham । yathā abrahmadatte'pyeṣa brahmadatta iti । tatra bhūtānāṃ vā brahmadattaviṣayāṇāṃ
kriyāguṇānāmabrahmadatte samāropād bhāvināṃ vā rūḍhasambandhānāmiva buddha‍yādibhiḥ
saṃbandhāt tannimittamupāmānopameyalakṣaṇaṃ sambandhamabhyantarīkṛtyopacāreṇa brahmadattaśabdaḥ
prayujyate ।</p>
<p>nanu ca uśīnaravan madreṣu yavā iti nātra anyadharmāṇāmanyatrāropaṇaṃ
(mabhā. 1.1.57), api tu yavā eva madreṣu santi na santīti vā gamyate । tathā hi—
yadyuśīnareṣu tanniṣpattiḥ nirjñātā tadā santīti gamyate । athāniṣpattistadā na santīti
gamyate ।</p>
<pb n="472"/>
<p>naivam । atrāpyanyadharmāṇāmevānyatra prāpaṇaṃ yāvevośīnarayavānāṃ bhāvābhāvau prasiddhau
tāveva madrayaveṣvatidiś‍yete ।</p>
<p>kathaṃ punaramabhinnarūpo vatiḥ k‍vacit prakṛtyarthadharmānanyatrātidiśati k‍vacit
sambandhidharmān ?</p>
<p>ucyate yatra 'tena tulyaṃ kriyā cedvatiḥ' tatra prakṛtyarthadharmān; yatra tu 'tatra
tasyeva' tatrādheyasambandhidharmāniti ।</p>
<p>tadevamupamāneṣu prasiddhā dharmāḥ upameyeṣvāropyanta ityatideśārthaḥ । prasiddhiśca
k‍vacillokāpekṣayā, k‍vacitprayoktrapekṣayā, k‍vacitpratyakṣādipramāṇāpekṣayeti । tatra
<b>lokapekṣayā</b> yathā—</p>
<b><lg>
<l>joṇhāe vva miaṃkaṃ kittīem̐ suarisaṃ pahāe vva raiṃ ।</l>
<l>selaṃ mahāṇaī va sirīa		ciraṇiggaāi vi amuc‍caṃtaṃ ॥ 73 ॥</l>
</lg></b>
<lg>
<l>(jyots‍yayeva mṛgāṅkaṃ kīrttyeva supuruṣaṃ prabhayeva ravim ।</l>
<l>śailaṃ mahānadyeva śriyā	ciranirgatayāpyamucyamānam ॥)</l>
</lg>
<p>yathā vā— (māgha. 14.16)</p>
<b><lg>
<l>yastaveha savane na bhūpatiḥ karma karmakaravat kariṣyati ।</l>
<l>tasya neṣyati vapuḥ kabandhatāṃ bandhureṣa jagatāṃ sudarśanaḥ ॥ 74 ॥</l>
</lg></b>
<p>prayoktrapekṣayā yathā—</p>
<b><lg>
<l>ahamiva śūnyamaraṇyaṃ vayamiva tanutāṃ gatāni toyāni ।</l>
<l>asmākamivocch‌vāsā	divasā	dīrghāśca	tap‍tāśca ॥ 75 ॥</l>
</lg></b>
<p>pratyakṣādipramāṇāpekṣayā yathā—(ama.śa. 160)</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktrava—
n‍nyagbhūtaṃ bahirāsitaṃ pulakavat sparśaṃ samātanvati ।</l>
<l>nīvībandhavadāgataṃ	śithilatāṃ	sambhāṣamāṇe tato
mānenāpasṛtaṃ	hriyeva	sudṛśaḥ pādaspṛśi preyasi ॥ 76 ॥</l>
</lg></b>
<p>(<b>33. adhikāraḥ</b>)</p>
<p>kriyāsu yogyatvam <b>adhikāraḥ</b> ।</p>
<p>kaḥ punaryaugyaḥ ?</p>
<p>arthī samarthaḥ śāstreṇāparyudasta iti । tathā arthitvamadhikārakāṇam; paraṃ hi
<pb n="473"/>
puruṣārthaṃ mokṣamācakṣate, tasmādapyanarthī jugupsate pramādyati ca । tadyathā—</p>
<b><lg>
<l>api bṛndāvane śūnye sṛgālatvaṃ parīpsati ।</l>
<l>na tu nirviṣayaṃ mokṣaṃ kadācidapi gautamaḥ ॥ 77 ॥</l>
</lg></b>
<p>satyapi cārthitve sāmarthyamadhikārakāraṇaṃ, samutpannāyāmatiśayena didṛkṣāyām
asamarthatvena andhā rūpadarśane nādhikriyante । arthinaḥ khalvapi k‍vacit samarthāśca karmasu
śāstreṇa paryudāsāt kṣudraśūdrāḥ kṣotriyādayaḥ trayyādiṣu nādhikriyante । adṛṣṭārthaviṣaye
hi sāmarthyāsāmarthye śāstrādeva samadhigamyete । tasmāt pradhānamadhikārakāraṇaṃ
śāstropadeśamācakṣate । tatrodāharaṇ— (ma.vī.ca. 1.31)</p>
<b><lg>
<l>sādhāraṇyānnirātaṅkaḥ kanyāmanyo'pi yācate ।</l>
<l>kiṃ punarjagatāṃ	jetā prapautraḥ parameṣṭhinaḥ ॥ 78 ॥</l>
</lg></b>
<p>yathā ca—(māgha. 1.38)</p>
<b><lg>
<l>upaplutaṃ	pātumado	madoddhataistvameva	viśvambhara ! viśvamīśiṣe ।</l>
<l>ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ nabhaḥ ॥ 79 ॥</l>
</lg></b>
<p>(<b>34. adhyāhāraḥ</b>)</p>
<p>vākyasya nyūnatāyāmākāṅkṣānivṛttaye viśiṣṭakriyākārakapadāderupādānam
<b>adhyāhāraḥ</b> । yathā dvāraṃ dvāramityukte saṃvriyatāmapāvriyatāṃ vetyadhyāhriyate; tathā
varṣatyudetītyukte devaḥ sūrya iti । yathā ca—</p>
<b><lg>
<l>yaśca nimbaṃ	paraśunā	yaścainaṃ	madhusarpiṣā ।</l>
<l>yaścainaṃ gandhamālyābhyāṃ sarvasya kaṭureva saḥ ॥ 80 ॥</l></lg></b> iti ।
<p>yathā vā—</p>
<b><lg>
<l>yo na dadāti na yajate na jayati na juhoti nātti nādhīte ।</l>
<l>na dhinoti	nādhitiṣṭhati	na cakāsti na śāsti kiṃ tena ॥ 81 ॥</l>
</lg></b>
<p>(<b>35. vipariṇāmaḥ</b>)</p>
<p>liṅgavibhaktivacanāderanyathopāttasyārthāntarānurodhādapunaruc‍cāritasyaivānyathābhi—
sambandho <b>vipariṇāmaḥ</b> । teṣu <b>liṅgavipariṇāmo</b> yathā— (māmā. 1.30)</p>
<b><lg>
<l>mā mūmuhat khalu bhavantamananyajanmā
mā te malīmasavikāraghanā matirbhūt ।</l>
<pb n="474"/>
<l>ityādi nanviha nirarthakameva yasmin
kāmaśca jṛmbhitaguṇo navayauvanaṃ ca ॥</l>
</lg></b>
<p>vibhaktivipariṇāmo yathā—(kirātā. 1.1)</p>
<b><lg>
<l>śriyaḥ kurūṇāmadhipasya pālinīṃ prajāsu vṛttiṃ yamayuṅkta veditum ।</l>
<l>sa varṇiliṅgī viditassamāyayau yudhiṣṭhiraṃ dvaitavane	vanecaraḥ ॥ 83 ॥</l>
</lg></b>
<p>vacanavipariṇāmo yathā—(ma.vī.ca. 1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṅghaṭṭād vighaṭitabṛhatkhaṇḍamuc‍caṇḍarociḥ ।</l>
<l>evaṃ vegāt kuliśamakarod vyoma vidyutsahastrai—
rbharturvajrajvalanakapiśāste	ca	roṣāṭṭahāsāḥ ॥ 84 ॥</l>
</lg></b>
<p>(<b>36. vākyaśeṣaḥ</b>)</p>
<p>sarvavākyānāṃ vidhiniṣedhaparyavasāyitvāt sākṣādaśrutāvapi tadupakalpanaṃ
<b>vākyaśeṣaḥ</b> । tadyathā — āryanivāso'yaṃ deśa ityukte ihaiva sthātavyaṃ, madhyāhno vartata
ityukte ihaiva bhoktavyaṃ, sacoraḥ, panthā ityukte na gantavyaṃ, grāhāḥ sarityasyāmityukte
na s‍nātavyamiti vākyaśeṣo bhavati । yathā ca— (urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ
tvaṃ	kaumudī	nayanayoramṛtaṃ	tvamaṅge ।</l>
<l>ityādibhiḥ priyaśatairanurudhya mugdhāṃ
tāmeva	śāntamathavā	kimataḥ	pareṇa ॥ 85 ॥</l>
</lg></b>
<p>yathā vā— (bā.rā. 2.41)</p>
<b><lg>
<l>vandyaḥ piteva sa	bhavānnalakūbarasya
rambhā s‍nuṣā dhanapateriva sā tavāpi ।</l>
<l>yattvanyadatra hṛdayānna tadeti kaṇṭhaṃ
doṣāstathāpi yadi tatsmṛta eṣa rudra ॥ 86 ॥</l>
</lg></b>
<p>kaḥ punaradhyāhāravākyaśeṣayorviśeṣaḥ ?</p>
<p>śabdākāṅkṣānivartako'dhyāhāraḥ, arthākāṅkṣānivartako vākyaśeṣa iti ।</p>
<p>yadyevamanantaraślokayoradhyāhārodāharaṇatāprasaṅgaḥ । tathā hi — tāmeva tvaṃ tathāg‍nau
viśuddhāmāhitagarbhāmanāgasaṃ vistrabdhāṃ ca dharmapatnīmatyākṣīriti prathamaśloko,
<pb n="475"/>
kāmayamānāyāmapi ca s‍nuṣāyāṃ akāmato'pi yatpradharṣaṇaṃ tanmahāpātakeṣu prakṛṣyate,
kimaṅga ! punarakāmayamānāyāḥ śapantyāḥ krośantyāśca haṭheneti dvitīyaśloke
vākyasyaivāparipūrṇabhāvenākāṅgitamadhyāhriyate ।</p>
<p>tanna; 'śāntamathā kimataḥ pareṇa', 'yattvanyadatra hṛdayānna tadeti kaṇṭham', ityanena
śabdākāṅkṣāyā nivartitatvāt ।</p>
<p>arthākāṅkṣā tu vidyate । tatra tu yathokta eva vākaryaśeṣo bhavati athaiva
pratyukṣānumānopamānaśabdairanupalabhyamānaḥ kiṃpramāṇaviṣayaḥ syāt ?</p>
<p>adhyāhāravacchutārthāpattiprameya iti ।</p>
<p>nanu śrutārthāpattirnāma vākyaikadeśaviṣayaṃ vākyaśeṣaviṣayaṃ vā kiṃcit
pramāṇamasti ?</p>
<p>astu vā, tathāpi tatpravartamānamarthānupapattyā prapatsyati । arthānupapattiścā'—
rthāntaramantareṇa nopaśāmyatīti tadeva kalpanīyaṃ bhavati ।</p>
<p>atha śabdasyānupapattyā śabda eva kalpyate ?</p>
<p>tanna, śrotrapratyakṣasamadhigatasya svarūpeṇānupapatterabhāvādarthānupapattinibandhanamevānu—
papadyamānatvam, tac‍cārthakalpana evopapadyate ।</p>
<p>na caitad vācyam, kalpyamānasyārthasyāvaidikatvaṃ prāp‍noti । śrūyamāṇasyaiva hi
śabdasyāyamiṣoriva dīrghadīrgho vyāpāraḥ । aviratavyāpāra eva hi śabde sā pratītirudayate;
tad‍vyāpāraviratau nodeti, tadutpādakāraṇānupalabdheḥ । lokaśca vṛddhavyavahārataḥ śabdārtheṣu
vyutpadyamānastathābhūtavākyavyavahāriṇo vṛddhān paś‍yan vākyasyaiva tādṛśi vākyārthe
sāmarthyamavadhārayati । vākyārthaśceha vidhiniṣedhādirūpa ākhyātādyarthaḥ । tadanuvartīni tu
padāni tasminnaimittike nimittāni bhavanti । naimittikānukūlatayā ca
k‍vacidaśrūyamāṇānyapi tāni viśvajidādau svargakāmādipadavannimittabhāvenādriyante,
k‍vacicchrūyamāṇānyapyananukūlatayā 'yasyobhayaṃ havirārtimārcched' ityādivat parihriyante ।
k‍vacidanyathāsthitāni 'prayojaśeṣeṇa havīṃṣyabhighārayati' itivad vidhyanurodhāt
prayojaśeṣaṃ havīṃṣyabhidhārayedityanyathāvasthāpyate । tasmād yathā prathamāvagataghanākāra—
vākyārthānusāreṇa satāmasatāṃ vā padārthānāṃ nimittabhāvavyavasthā tathaivāśrūyamāṇatathā—
vidhaikadeśādapi vākyāt tadarthāvagatirbhaviṣyatīti kiṃ śrutārthāpattyā ?</p>
<p>evaṃ ca na vākyaśeṣādhyāhārasopānavyavahitasyārthasya śābdatvam, api tu
sākṣādeva bhavati ।</p>
<pb n="476"/>
<p>nanvevamaśrūyamāṇeṣu nimitteṣu kutastadarthamavagacchāmaḥ ? anavagacchantaśca kīdṛśaṃ
naimittikamavakalpayāmaḥ ?</p>
<p>ucyate—'śruteṣvapi padeṣu teṣāṃ nimittabhāvo na svamahim‍nā'vakalpate ।</p>
<p>kiṃ tarhi ?</p>
<p>naimittikānusāreṇa । sa cāśruteṣvapi bhaviṣyati । tathā hi— na yajau karaṇavibhaktiḥ
śrūyate, na svarge karmavibhaktiḥ, atha cārthaḥ pratīyate । evaṃ 'viśvajitā yajeta' iti
naimittikabalādeva svargakāmādipadādhyāhārārthamuktaślokayośca yathopanya— stavākyaśeṣārthaṃ
pratyeṣyāma iti ।</p>
<p>atra samādhīyate, yattāvaduktamarthānupapattyārthāntarameva kalpanīyamiti, tatra
nārthamātrasyānupapattiḥ ।</p>
<p>kiṃ tarhi ? śabdārthasya ।</p>
<p>sa ca śabdakalpanāpūrvakārthapratipattivyatirekeṇa nopapan‍no bhavati । yac‍coktaṃ na
svarūpeṇa śabdasya kācidanupapattiriti, satyaṃ tat । kiṃ tu sārthadvārikāpi śabdānupapattirna
śabdāntarakalpanāṃ vinopaśāmyati । na hyodanaṃ pratyakṣeṇāpi pratiyataḥ pacatītyukte
karmapadāpekṣā na bhavati ।</p>
<p>yac‍coktaṃ kalpyamānasyārthasyāvaidikatvaṃ mā bhūditi śrūyamāṇasyaiva
śabdasyāyamiṣoriva dīrghadīrgho vyāpāra iti, tadapi na samyak, tasya
tathāvidhārthapratyāyanāsāmarthyāt । sa hi tamarthaṃ pratyāyayannabhidhāśaktyā vā pratyāyayet
tātparyaśaktyā vā ?</p>
<p>na tāvadabhidhāśakta‍yā, tasyāḥ padārthapratipādanamātra evopakṣīṇatvāt ।</p>
<p>nāpi tātparyaśaktyā । tātparyaśaktirhi pratīyamānārthaviṣayā tatraiva prakāśate, yatra
vākyavākyārthayoḥ paripūrṇatvaṃ bhavati; yathā 'viṣaṃ bhuṅkṣva, mā cāsya gṛhe bhukthā'
iti । atra tu paripūrṇe vākye nārthaḥ paripūrṇa iti tātparyaśakteravakāśaḥ । na hi tāṃ
tathāvidhāṃ tvamatyākṣīrityādipadaprayogaṃ vinā vākyārthasya paripūrṇatvaṃ bhavati,
tasmādavaśyamevārthasya śābdatvasiddhaye'dhyāhāravākyaśeṣādiśabdakalpanā abhyupeyā ।
tasyāṃ ca satyāṃ tata evārthasiddheḥ kimarthakalpanayeti ।</p>
<p>na ca śrūyamāṇasyaiva śabdasyāyamartha iti śakyamabhidhātum, tasya hyanupapadyamāna
evārtho, na punarupapādakaḥ । kiṃca padārthānāmeva vākyārthatvāt, kalpyamāna—
vākyārthagatapadārthābhidhāyināṃ padānāṃ sattvamabhidhātavyam । na ca śrūyamāṇe vākye tāni
<pb n="477"/>
tathābhūtāni santi । api cāyamevaṃvidho bodhastiraścāmanupajāyamānatvānnāśabdajñasya
bhavati । tadasya savikalpakajñānāt pūrvakālabhāvinā śabdavijñānena bhāvyam ।</p>
<p>na cehārthāpatteḥ śabdaviṣayatvaṃ na abhyupeyate । na cehārthāpattivyatirekeṇa
savikalpakapratyakṣādipramāṇavacchabdasahacaritārthadarśanādinimittakaṃ smṛtyādyupāyāntaraṃ
śabdāvagatāvasti । tasmādarthāpattyā pūrvaṃ śabda eva pratyetavyaḥ । tasmiṃśca pratipanne tata
evārthāvagamo'pi bhaviṣyatīti na tātparyataḥ śrūyamāṇa eva śabdaḥ parikleśanīyaḥ ।
yadi ca śrutārthāpatteḥ śabdaviṣayatvaṃ nābhyupeyate tad 'upadeśe yathopadeśa kāryamatideśe
tu yathākāryamupadeśa (nyā.ma.) iti nyāyādatideśāgatāgnyādipadārthānupapattau 'ag‍naye
tvā juṣṭaṃ nirvapāmi' ityādivākyeṣu sūryāyetyādipadānāmūho na syāt ।
tasmādavaśyameva adhyāhāravākyaśeṣādisiddhaye śrutārthāpattirabhyupagantavyeti ।</p>
<p>(<b>37. avadhiḥ</b>)</p>
<p>asyaitāvataḥ śabdasyāyamartho'sminnarthe cāyametāvāñchabda iti buddhinibandhanam
<b>avadhiḥ</b> । tadyathā— kāle nadanti nāgāḥ, śveto dhāvati, alambusānāṃ yātā iti । yadā
padānāmavadhiḥ tadā samaye śabdāyante phaṇinaḥ, śuklo dhāvati, alambusānāṃ gantetyarthaḥ
pratīyate । yadā tu 'kālena dantinā agāḥ', 'śvā itaḥ dhāvati', 'alaṃ busānāṃ yātā'
iti, tadā 'kṛṣṇena kariṇā gatavānasi', 'kauleyako'tra vegena sarati', 'samartho
busānāṃ gantā' ityarthāntarapratītiḥ । tamimamalaṅkāreṣu tadvidaḥ śabdaśleṣamāmananti; yathā—</p>
<b><lg>
<l>yena	dhvastamanobhavena	balijitkāyaḥ purāstrīkṛto
yo gaṅgāṃ ca dadhe'ndhakakṣayakaro yo barhipatrapriyaḥ ।</l>
<l>yasyāhuśśaśimacchiro hara iti stutyaṃ ca nāmāmarāḥ
so'vyādiṣṭabhujaṅgahāravalayastvāṃ	sarvadomādhavaḥ ॥ 87 ॥</l>
</lg></b>
<p>(<b>38. apoddhāraḥ</b>)</p>
<p>padārthasamavāyino'rthaviśeṣasya śabdāntareṇa pṛthakkaraṇam <b>apoddhāraḥ</b> ।
yathā—'vāyavyaṃ śvetamālabheta, vāyurvai kṣepiṣṭhā devatā' iti । evaṃ ca vṛtticchannasya
sarvanām‍nānusandhānaṃ bhavati । tadyathā— (kusaṃ. 7.19)</p>
<b><lg>
<l>patyuḥ śiraścandrakalāmanena spṛśeti sakhyā parihāsapūrvam ।</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna ॥ 88 ॥</l>
</lg></b>
<p>atrāneneti sarvanām‍nā rañjayitveti śrutau samavetaścaraṇarāgaḥ pṛthagapod‍dhriyate ।</p>
<pb n="478"/>
<p>(<b>39. anirjñātapraś‍naḥ</b>)</p>
<p>prasiddhapadārthāvadhāraṇe'prasiddhapadārthaparyanuyogaḥ <b>anirjñātapraś‍naḥ</b> । yathā vanāt pika
ānīyatāṃ, jīrṇavarāsī vṛṣalāya dīyatāmityukte ko'yaṃ piko nāma yo vanādāneyaḥ,
kā vā varāsī yā vṛṣalāya dātavyeti । etena prasiddhābhidhānārthāvadhāraṇe
aprasiddhābhidhānārthaparyanuyogo vyākhyātaḥ । yathā— (śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā ।</l>
<l>madhye tapodhanānāṃ	kisalayamiva pāṇḍupatrāṇām ॥ 89 ॥</l>
</lg></b>
<p>(<b>40. kriyāntaravyudāsaḥ</b>)</p>
<p>sāmarthyārthitvādeḥ k‍vacidayogyatā <b>kriyāntaravyudāsaḥ</b>, yathocyate—'k‍vacit
kaścit pragalbhate', 'na sarvaḥ sarvaṃ jānāti'; 'kimapi kasmaicidrocate', 'bhinnarucirhi
loka' (raghu. 6.30) iti । yathā ca—(śāku. 5.28)</p>
<b><lg>
<l>kumudānyeva śaśāṅkaḥ savitā bodhayati paṅkajānyeva ।</l>
<l>vaśināṃ hi paraparigrahasamparkaparāṅmukhī vṛttiḥ ॥ 90 ॥</l>
</lg></b>
<p>(<b>41. liṅgād bhedaḥ</b>)</p>
<p>śabdāntaropalabdhavastusāmarthyāt sāmānyākṣip‍tasya viśeṣe'vasthāpanaṃ <b>liṅgād
bhedaḥ</b> । yathā 'aktāḥ śarkarā upadadhāti, tejo vai ghṛtam' iti śarkarāṇāṃ ghṛtāktatvaṃ
pratīyate । yathā ca—</p>
<b><lg>
<l>na tvaṃ putra ! piturbibheṣi na ca me kiṃcid vidhatse vacaḥ
k‍vedaṃ bālaviruddhasāhasamiti	vyāhṛtya	sāvegayā ।</l>
<l>uttīrṇasya	jayanti dāntabhujagasyāśliṣya mātrā hare—
rnirdhūtāścalakākapakṣaśikharavyāsaṅgino'mbhaḥkaṇāḥ	॥ 91 ॥</l>
</lg></b>
<p>atra dāntabhujagasyetyambhaḥ kaṇā iti ca liṅgād yamunāhradāduttīrṇasyeti viśeṣo gamyate ।</p>
<p>(<b>42. liṅgādibhedaḥ</b>)</p>
<p>liṅgamarthaḥ prakaraṇamaucityaṃ deśaḥ kāla iti <b>liṅgādayaḥ</b> । tebhyaḥ sāmānyaśabdānāṃ
viśeṣādhyavasāyo <b>liṅgādibhedaḥ</b> । sa</p>
<p><b>liṅgād</b> yathā— dhenurānīyatāṃ savatsā sabarkarā sakiśoreti, gaurajā baḍabā
ca pratīyate ।</p>
<pb n="479"/>
<p><b>arthād</b> yathā— añjalinā sūryamupatiṣṭhate, añjalinā payaḥ pibati, añjalinā
lājān juhotīti arthānurodhāt tathātathā pāṇisanniveśaḥ pratīyate ।</p>
<p><b>prakaraṇā</b>dyathā— saindhavamānaya, gopālakamānayetyukte bhojane lavaṇaṃ, prayāṇe'śvaḥ,
adhyāpane putraḥ, pāśupālye tu gopaviśeṣaḥ pratīyate ।</p>
<p><b>aucityād</b> yathā— karabhorūḥ śikharadaśanā puṇḍarīkamukhī iti; upameyaucityāt
karabhādiśabdairdhanuṣkoṭikundakuṭmala—kamalāni pratīyante, noṣṭrācalāgracchatrāṇi ।</p>
<p><b>deśato</b> yathā— hariraraṇye, harirdvārakāyāṃ, hariramarāvatyāmiti siṃhaviṣṇuvāsavāḥ
pratīyante ।</p>
<p><b>kālato</b> yathā— 'divā hasto'yamityukte pāṇiḥ pratīyate, na nakṣatram, rātrau pataṅga
ityukte śalabho, na sūryaḥ, tretāyāmarjuna ityukte kārtavīryo na kaunteya iti ।</p>
<p>asya copalakṣaṇatvāt sāhacaryādibhirapi padārthāvacchedo bhavati । tadyathā—</p>
<b><lg>
<l>lakṣmaṇānugato bhāti śaśī rāma ivāparaḥ ।</l>
<l>kausalyeva bibharti dyaurabhiṣekojjvalāṃ śriyam ॥ 92 ॥</l>
</lg></b>
<p>yathā ca—(kāvyāda. 1.6)</p>
<b><lg>
<l>gaurgauḥ kāmadughā samyakprayuktā smaryate budhaiḥ ।</l>
<l>duṣprayuktā	 punargotvaṃ prayoktuḥ saiva śaṃsati ॥ 93 ॥</l>
</lg></b>
<p>(<b>43. śabdāntarādibhedaḥ)</b></p>
<p>śabdāntaramabhyāsaḥ saṅkhyā saṃjñā guṇaḥ prakaraṇamiti śabdāntarādayaḥ; tebhyaḥ
kriyādīnāmanekatvaṃ <b>śabdāntarādibhedaḥ</b> । teṣu <b>śabdāntarāt kriyābhedo</b> yathā—</p>
<b><lg>
<l>ārohatyavanīruhaḥ praviśati śvabhraṃ nagaḥ spardhate
khaṃ vyāleḍhi viveṣṭate kṣititale kuñjodare līyate ।</l>
<l>antarbhrāmyati koṭarasya	visaratyālambate vīrudhaḥ
kiṃ tad yanna karoti mārutavaśaṃ yātaḥ kṛśānurvane ॥ 94 ॥</l>
</lg></b>
<p><b>abhyāsāt kriyābhedo</b> yathā—(gā.sa. 902)</p>
<b><lg>
<l>jāṇimi kaāvarāhaṃ jāṇimi aliāi bhaṇai saalāiṃ ।</l>
<l>aṇuṇeṃte	uṇa 	jāṇe	kaāvarāhaṃ	va	appāṇaṃ ॥ 95 ॥</l>
</lg></b>
<lg>
<l>(jānāmi kṛtāparādhaṃ jānāmi alīkāni bhaṇati sakalāni ।</l>
<l>anunayati	punarjāne	kṛtāparādhamivātmānam ॥)</l></lg> iti ।
<pb n="480"/>
<p><b>saṅkhyāyā dravyabhedo yathā—</b></p>
<b><lg>
<l>trayo'g‍nayas‍trayo vedās‍trayo devās‍trayo guṇāḥ ।</l>
<l>trayo daṇḍiprabandhāśca triṣu lokeṣu pūjitāḥ ॥ 96 ॥</l>
</lg></b>
<p><b>saṃjñāto dravyabhedo</b> yathā—(ma.vī.ca. 1.20)</p>
<b><lg>
<l>lāṅgalollikhyamānāyā yajñabhūmeḥ samudgatā ।</l>
<l>sīteyamūrmileyaṃ tu	dvitīyā janakātmajā ॥ 97 ॥</l>
</lg></b>
<p><b>guṇād dravyabhedo</b> yathā—</p>
<b><lg>
<l>indranīlanibhaḥ pṛṣṭhe kroḍe kumudapāṇḍaraḥ ।</l>
<l>gaṅgāyamunayoreṣa	sāraṅgassaṅgamopamaḥ ॥ 98 ॥</l>
</lg></b>
<p><b>prakaraṇāt kriyāviśeṣabhedo</b> yathā—(raghu. 12.45)</p>
<b><lg>
<l>eko dāśarathiḥ kāmaṃ yātudhānāḥ sahastraśaḥ ।</l>
<l>te tu yāvanta evājau tāvaddhā dadṛśe sa taiḥ ॥ 99 ॥</l>
</lg></b>
<p>(<b>44. śaktyādibhedaḥ</b>)</p>
<p>śaktiḥ śaktivyāpāraḥ kriyāphalaṃ kriyāsambandhinaḥ sahacāriṇa iti śaktyādayaḥ ।
teṣāṃ vāstava aupādhiko vā bhedenāvabhāsaḥ <b>śaktyādibhedaḥ ।</b> tatra</p>
<p><b>vāstavaḥ śaktibhedo</b> yathā— ag‍niḥ kāṣṭhāni dahati, odanaṃ pacati, padārthān
prakāśayati, sarpirag‍niṃ dīpayati, pittaṃ śamayati, śarīramāpyāyayatīti ।</p>
<p><b>vāstavaḥ śaktivyāparo</b> yathā— ābhyāṃ labdham; ābhyāṃ krītam, ābhyāṃ
pak‍vaḥ, ābhyāṃ dattamityatrābhyāmityasya labdhādipadasannidherapādānakaraṇakartṛsampradāna—
viṣayo'bhidhāvyāpāro bhidyate । evaṃ payaḥ payo jarayati (mabhā. 1.2.64) iti
kartṛkarmaviśeṣaviṣayaḥ, gāvau gāvau śrayete iti sa eva <b>dvitvāvacchinnaḥ</b>, payaḥ(yāṃsi)
payo'nveṣayati iti <b>bahutvaikatvāvacchinnaḥ</b> । evaṃ <b>kārmādhikaraṇādiviṣayo'pi</b> kuṇḍe
kuṇḍe nidhehītyādiravagantavya iti ।</p>
<p><b>vāstavaḥ kriyāphalabhedo</b> yathā— ekasminneva yāge yajamānasya dharmaḥ,
ṛtvijāmarthaḥ, annabhujāṃ kāmaḥ, paśūnāṃ mokṣaḥ; ekasminnapi saṅgrāme bhṛtyānāṃ
dharmaḥ, rājñāmarthaḥ, kravyādāṃ kāmaḥ, abhimukhahatānāṃ mokṣa iti ।</p>
<p><b>aupādhikaḥ kriyābhedo</b> yathā— uṣṭrāsikā āsyante, hataśāyikāśśayyante,
raipoṣaṃ puṣyati, samūlakāṣaṃ kaṣati; yathā ca bhavedapi bhavet syādapi syāditi ।</p>
<pb n="481"/>
<p><b>aupādhikaḥ sambandhibhedo</b> yathā—sampanno yavo yavaneṣu, śuṣkasturuṣkeṣu,
vinaṣṭaḥ surāṣṭreṣu; parut bhavān paṭurāsīt paṭutara aiṣamaḥ, anya evāsi sampanna iti ।</p>
<p>yathā ca—(raghu. 6.5)</p>
<b><lg>
<l>tāsu śriyā rājaparamparāsu prabhāviśeṣodayadurnirīkṣaḥ ।</l>
<l>sahasradhātmā vyarucad vibhaktaḥ payomucāṃ paṅ‌ktiṣu vidyuteva ॥ 100 ॥</l>
</lg></b>
<p>aupādhikaḥ <b>sahacāribhedo</b> yathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe ।</l>
<l>bāhū pralambāvaṅgeṣu vaṅgeṣu caraṇau dṛḍhau ॥ 101 ॥</l>
</lg></b>
<p>yathā ca—(māgha. 3.14)</p>
<b><lg>
<l>daityādhipaprāṇamuṣāṃ nakhānāmupeyuṣāṃ bhūṣaṇatāṃ kṣatena ।</l>
<l>prakāśakārkaśyaguṇau dadhānāḥ stanau taruṇyaḥ parivavrurenam ॥ 102 ॥</l>
</lg></b>
<p>(<b>45. śrutyādiviniyogaḥ</b>)</p>
<p>śrutiḥ liṅgaṃ vākyaṃ prakaraṇaṃ sthānaṃ samākhyeti śrutyādayaḥ । taiḥ
pradhānāṅgatvāpādanaṃ <b>śrutyādiviniyogaḥ</b> । sa</p>
<p><b>śrutito</b> yathā— paśunā rudraṃ yajate; atra paśuneti tṛtīyāśrutyā rudrayāge
paśoraṅgabhāvaḥ pratipādyate ।</p>
<p><b>liṅgato</b> yathā— 'barhirdevasadanaṃ dāmi' iti; atra dāmīti lavanaliṅgādanena
mantreṇa bahīṃṣi lunīyāditi pratīyate ।</p>
<p><b>vākyato</b> yathā— śvetaṃ chāgamālabheta; atraikavākyopādānācch‌vetaguṇasya
chāgāvacchedakatvena kriyāṅgabhāvo ava gamyate ।</p>
<p><b>prakaraṇato</b> yathā— samidho yajati, tanūnapātaṃ yajati, iḍo yajati,
barhiryajati, svāhākāraṃ yajati, iti prayājānāṃ darśapūrṇamāsaprakaraṇe
paṭhitānāṃ tadaṅgatvamavagamyate ।</p>
<p><b>sthānato</b> yathā— mārjanāghamarṣaṇopasthānajapahomādisthāneṣu paṭhitānāṃ mantrāṇāṃ
tatraivāṅgabhāvo bhavati ।</p>
<p><b>samākhyāto</b> yathā— hautraṃ karma, ādhvaryavaṃ karma, audgātraṃ karmetyanvarthasaṃjñā—
balāddhautrādīnāmeva teṣvaṅgabhāvo bhavati ।</p>
<pb n="482"/>
<p><b>śrutyādayaśca</b> k‍vacitsamastāḥ k‍vacidva‍yastā eva viniyojayanti ।</p>
<p><b>samastā</b> yathā—(raghu. 6.63)</p>
<b><lg>
<l>anena kalyāṇi! kare gṛhīte mahākulīnena mahīva gurvī ।</l>
<l>rat‍nānuviddhārṇavamekhalāyā diśaḥ sapat‍nī bhava dakṣiṇasyāḥ ॥ 103 ॥</l>
</lg></b>
<p><b>vyastā</b> yathā—(kirātā 3.48)</p>
<b><lg>
<l>sa kṣatriyastrāṇasahaḥ kṣatād yastat kārmukaṃ karmasu yasya śaktiḥ ।</l>
<l>vahan dvayīmapyaphale'rthajāte karotyasatkārahatāmivoktim ॥ 104 ॥</l>
</lg></b>
<p>(<b>46. śrutyādibalābalam</b>)</p>
<p>'śrutiliṅgavākyaprakaraṇasthānasamākhyānāṃ samavāye pāradaubailyamarthaviprakarṣād' (pū.
mī. 3.3.14) iti <b>śrutyādibalābalaṃ</b> tadapyakhaṇḍavākyārthapakṣe asamarthitameva bhavati ।
yataḥ— (vāpa. 2.72)</p>
<b><lg>
<l>akhaṇḍameva vākyaṃ cedavibhaktārthamiṣyate ।</l>
<l>tat sarvaṃ śrutibhūtatvānna śrutyaiva virotsyate ॥ 105 ॥</l>
</lg></b>
<p>na ca śrutirliṅgavākyādi na viruṇaddhi । tatra śrutyā liṅgavirodho yathā—'aindrayā
gārhapatyamupatiṣṭhate' (mai.saṃ. 3.24); aindrayā ṛcā indraprakāśanasāmarthyalakṣaṇā—
lliṅgādindropasthānaviniyogo gārhapatyamiti dvitīyāśrutyā bādhyate; tenaindrayāpyetayā
gārhapatyasyaivopasthānaṃ bhavati । śrutyā vākyavirodho yathā—'payasā bhuṅktāṃ devadattaḥ
śṛtena ।' atra viśeṣaṇaviśeṣyabhāvena vākyaprāpitasya payoviṣayasya
śrapaṇasyāsambhave'pi śrutiprāpitaṃ payasa upasecanatvaṃ na nivartate । na copasecanatvena
yadaprasiddhamudakādikaṃ, tena śṛtena śrapaṇasyānugraho bhavatviti yujyate ।
śrutivākyārthavikalpasambhave śrutyartha eva kriyate, na vākyārthaḥ, arthaviprakarṣāt । nanu
ca śṛtenetyapi tṛtīyāntameva । tatra yathā 'aruṇayaikahāyanyā piṅākṣyā somaṃ krīṇāti'
ityāruṇyādayaḥ svāśrayamavacchindantaḥ śrutyā krayeṇa sambadhyante, tathā śrapaṇamapi
śrutyaiva bhojanena sambhantsyata iti ।</p>
<p>viṣama upanyāsaḥ । tatra hi 'aruṇayaikahāyanyā piṅgākṣyā' iti
praśastagavīviṣayāṇi viśeṣaṇānyeva śrūyante, na viśeṣyaṃ śābaleyādi । tataśca yairevā—
sādhāraṇaviśeṣaṇairaruṇādibhirnīlagrīvatrilocanārdhanārīśvarādibhiriva maheśvarādi viśeṣyaṃ
śābaleyādi yadavagamyate, naiva teṣāṃ bādho bhavati । tadagrahe tasyāgrahaṇāt । nāpi
<pb n="483"/>
vikalpaḥ, samuditānāmevāvacchedanimittatvāt । iha tūbhayaṃ śrūyate, viśeṣyaṃ viśeṣaṇaṃ
ca, payaseti viśeṣyaṃ, śṛteneti viśeṣaṇam । viśeṣaṇaviśeṣyayośca vikalpasambhave
viśeṣyamevopādīyate, na viśeṣaṇamiti mṛṣaivopālabdhāḥ smaḥ ।</p>
<p>api ca dvividha ihānuṣṭheyaḥ śabdārthaḥ dṛṣṭaviṣayo'dṛṣṭaviṣayaśca । tatrādṛṣṭaviṣaye
yathoktākaraṇena mā bhūd viphala iti nivāpāñjalipradānavadanyūnādhika eva anuṣṭhīyate ।
dṛṣṭaviṣaye punaradṛṣṭaniyamābhāvena śakyate śaktirullaṅaghayitum । tatra nāyaṃ niyamo yaduta
śṛtenaiva payasā bhoktavyaṃ, na cāśṛtena payasā bhujikriyā na nirvartate । na ca nirvṛttā
phalaṃ na nirvartayati । tasmād aśṛtamapi paya evopādīyate, na tu śṛtamapyudakādīti ॥</p>
<p>nanu ca liṅgenāpi śrutibādho dṛśyate । tadyathā— <b>pacyatāṃ piṣyatāmavahanyatā—
matithirāyāta</b> iti । atra hi pākapeṣaṇāvaghātāḥ śrutyātithiviṣayatayopasthāpitā
liṅgena pākapeṣaṇāvaghātārhavrīhyādiviṣayatayopasthāpyante ।</p>
<p>atrāpi brūmaḥ—kāmaṃ punarihātithiviṣayāṃ śrutimāyuṣmān manyate
pacyatāmatithirāyāta iti । tatra yadi pūrvām, uttarasyā viṣayo vaktavyaḥ । athottarām,
kathamādyāḥ pākādayo'tithiviṣayā iti?</p>
<p>kiṃ bravīṣi? atithiviśeṣaṇānukāritvenaikavākyabhrāntikāriṇā āyāta iti
padena vipralabdho'si ।</p>
<p>kiyadidaṃ te, yato'dyāpi śrutyarthamapi nā(va)budhyase । śrutirhi nāmānekapadanibandhana
eva śabdaviṣayo vidhyādirarthaḥ । sa ca svārthasiddhaye karmakaraṇakartra—
dhikaraṇādikaṃ yadākṣipati sa sarvaḥ śrutyartho bhavati । tadyathā avahanyatāmityukte vrīhyādi,
'somaṃ krīṇāti' ityuk‍te gavādi, varṣatītyukte devādi, sūrya udetītyukte prācyādi ।
tacca dravyameva na guṇaḥ । sa tvarthasāmarthyāt sannihito'pi śrutipadānākṣip‍taḥ
śrutāruṇādiśabdasannidhāne vyāpāravān pratīyata iti yat‍nāntaraprāpitatvācchutyarthavilakṣaṇo
vākyārthaviṣayatā kriyāṅgabhāvamanubhavati ।</p>
<p>taduktam — (vāpa. 2.73, 74)</p>
<b><lg>
<l>sāmarthyaprāpitaṃ yacca vyaktyarthamanuṣajyate ।</l>
<l>śrutirevānuṣaṅge sā bādhikā liṅgavākyayoḥ ॥ 106 ॥</l>
</lg></b>
<b><lg>
<l>anākṣip‍to'ruṇādiryaḥ sannidhānena gamyate ।</l>
<l>sa yat‍naprāpito vākye śrutidharmavilakṣaṇaḥ ॥ 107 ॥</l></lg></b> iti ।
<pb n="484"/>
<p>etena liṅgādyanupāttayāpi śrutyā liṅgādibādho vyākhyātaḥ ।</p>
<p>tadyathā—(kusaṃ. 5.64)</p>
<b><lg>
<l>yathāśrutaṃ vedavidāṃ vara! tvayā jano'yamuccaiḥpadalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 108 ॥</l>
</lg></b>
<p><b>yathā vā—(kusaṃ. 5.82)</b></p>
<b><lg>
<l>alaṃ vivādena yathāśrutastvayā tathāvidhastāvadaśeṣamastu saḥ ।</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate ॥ 109 ॥</l>
</lg></b>
<p>(<b>47. śrutyādikramaḥ</b>)</p>
<p>śrutyarthapāṭhasthānamukhyapravṛttyādibhiḥ padārthānāṃ yāgādikarmasu paripāṭ‍yāvasthāpanaṃ
<b>śrutyādikramaḥ</b> । tatra—</p>
<p><b>śrutikramo</b> yathā— 'adhvaryurgṛhapatiṃ dīkṣayitvā brahmāṇaṃ dīkṣayati' ।</p>
<p><b>arthakramo</b> yathā— 'ag‍nihotraṃ juhoti, yavāgūṃ pacati' ।</p>
<p><b>pāṭhakramo</b> yathā— 'dharmārthakāmānāṃ samavāye pūrvaḥ pūrvo garīyān' (kāmasū. 1.2) ।</p>
<p><b>sthānakramo</b> yathā— 'bhūrbhuvaḥsvarlokām̐starpayati' ।</p>
<p><b>mukhyakramo</b> yathā— 'devānṛṣīn manuṣyānarcayati' ।</p>
<p><b>pravṛttikramo</b> yathā— 'prāgvadano'ghamarṣaṇādīni japati' ।</p>
<p>(<b>48. kramasambhedaḥ</b>)</p>
<p>eṣāmanyonyasaṅkaraḥ <b>kramasambhedaḥ</b>। tatra—
<b>śrautārthakramasaṅkaro</b> yathā—</p>
<b><lg>
<l>prathamamaruṇacchāyastāvattataḥ kanakaprabha—</l>
<l>stadanu virahottāmyattanvīkapolataladyutiḥ ।</l>
<l>prabhavati punardhvāntadhvaṃsakṣamaḥ kṣaṇadāmukhe</l>
<l>sarasabisinīkandacchedacchavirmṛgalāñchanaḥ ॥ 110 ॥</l>
</lg></b>
<p><b>sthānārthasaṅkaro</b> yathā— (kusaṃ. 5.64)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsaṅganipātacūrṇitāḥ ।</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ॥ 111 ॥</l>
</lg></b>
<p><b>pāṭhasthānasaṅkaro</b> yathā—</p>
<b><lg>
<l>hṛtkaṇṭhavaktraśrotreṣu kasya nāvasthitaṃ tava ।</l>
<l>śrīkhaṇḍahārakarpūradantapatraprabhaṃ yaśaḥ ॥ 112 ॥</l>
</lg></b>
<pb n="485"/>
<p><b>śrautārthaprāvartika</b>kramasaṅkaro yathā—(māgha. 9.29)</p>
<b><lg>
<l>prathamaṃ kalābhavadathārdhamatho himadīdhitirmahadabhūduditaḥ ।</l>
<l>dadhati sphuṭaṃ kramaśa eva na tu prathitaujaso'pi sahasopacayam ॥ 113 ॥</l>
</lg></b>
<p><b>śrautārthapāṭhasaṅkaro</b> yathā—</p>
<b><lg>
<l>k‍vāpyastādridarīṣu pūṣṇi patite sāndhye ca dhām‍ni kramāt</l>
<l>kiṃcitkiṃcidudañcati pratikalaṃ mandāsu dṛkchaktiṣu ।</l>
<l>etāḥ pakvaparūṣakacchavimuṣaḥ pūrvaṃ tatastyāyatā</l>
<l>jāyante tamasā diśaḥ pariṇamajjambūphalaśyāmalāḥ ॥ 114 ॥</l>
</lg></b>
<p><b>śrautārthamukhyasaṅkaro</b> yathā—</p>
<b><lg>
<l>śrutvā yaṃ sahasā''gataṃ nijapurāt trāsena nirgacchatāṃ</l>
<l>śatrūṇāmavarodhanairjalalavaprasyandatimyatpuṭāḥ</l>
<l>śubhre sadmani pallavinyupavane vāpyāṃ navāmbhoruhi</l>
<l>krīḍādrau ca saśādvale vivalitagrīvairvimuktā dṛśaḥ ॥ 115 ॥</l>
</lg></b>
<p><b>śrautārthasthānamukhyasaṅkaro</b> yathā—</p>
<b><lg>
<l>āyāte dayite marusthalabhuvāṃ sañcintya durlaṅghatāṃ</l>
<l>gehinyā paritoṣabāṣpataralāmāsajya dṛṣṭi mukhe ।</l>
<l>dattvā pīluśamīkarīrakabalān svenāñcalenādarā—</l>
<l>dunmṛṣṭaṃ karabhasya kesarajaṭābhārāgralag‍naṃ rajaḥ ॥ 116 ॥</l>
</lg></b>
<p><b>śrautārthapāṭhapravṛttisaṅkaro</b> yathā—</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktratav ॥ 117 ॥</l></lg></b> (dra.pṛ. 472)
<p>ādigrahaṇādviprakarṣādibhirapi <b>śrutyādikramasambhedo</b> yathā—(māgha. 1.3)</p>
<b><lg>
<l>cayastviṣāmityavadhāritaṃ purā tataḥ śarīrīti vibhāvitākṛtim ।</l>
<l>vibhurvibhaktāvayavaṃ pumāniti kramādamuṃ nārada ityabodhi saḥ ॥ 118 ॥</l>
</lg></b>
<p><b>prādhānyādibhirapi</b> yathā—kusaṃ. 7.46</p>
<b><lg>
<l>kampena mūrdh‍naḥ śatapatrayoniṃ vācā hari vṛtrahaṇaṃ smitena ।</l>
<l>ālokamātreṇa surānaśeṣān sambhāvayāmāsa yathāpradhānam ॥ 119 ॥</l>
</lg></b>
<pb n="486"/>
<p><b>aucityādibhirapi</b> yathā—(raghu. 13.72)</p>
<b><lg>
<l>durjātabandhurayamṛkṣaharīśvaro me</l>
<l>paulastya eṣa samareṣu puraḥ prahartā ।</l>
<l>ityādareṇa kathitau raghunandanena</l>
<l>vyutkramya lakṣmaṇamubhau bharato vavande ॥ 120 ॥</l>
</lg></b>
<p><b>vayaḥśrutādibhirapi</b> yathā—(rāca. 15.36)</p>
<b><lg>
<l>mūrdh‍nā jāmbavato'bhivādya caraṇāvāpṛcchya senāpatī—</l>
<l>nāśvāsyāśrumukhānmuhuḥ priyasakhān preṣyān samādiśya ca ।</l>
<l>ārambhaṃ jagṛhe mahendraśikharādambhonidherlaṅghane</l>
<l>raṃhasvī raghunāthapādarajasāmuccaiḥ smaran mārutiḥ ॥ 121 ॥</l>
</lg></b>
<p>tadevamete ye purastādupavarṇitāḥ ye caivaṃprakārāḥ samāhāretaretarayogaika—
śeṣānvācyādayo vākyagatānāṃ padārthānāmanugrāhiṇo dharmāḥ te sarve'pyavidyamāne—
ddeśavibhāgena ekena vākyākhyena śabdenābhidhīyamāne'vayavābhāvād anapoddhārya—
śaktimātraparigrahe kriyātmanyeva kevale pratijñāya māne na sambhavanti । tasmāt
pravibhaktarūpāṇāmapyavyabhicaritāvādhi vibhāgānāṃ caturṇāṃ pañcānāṃ vā padajātānām
asaṅkīrṇairvācyadyotyagamanīyairarthairbhavitavyamiti । yasyāpyekaḥ sanniviṣṭānekaśaktirūpa—
sarvopādhiviśiṣṭaḥ kriyātmā vyāvahārikābhyāṃ anvayavyatirekābhyāṃ prakalpitoddeśa—
vibhāgenaikena vākyākhyena śabdenābhidhīyate, tasyāpi yāvānayaṃ padaśrutirūpabhedena
padārtharūpabhedena ca vyavahāraḥ purastādupanyastaḥ sa sarva ekasmādarthāt śrutirūpāṇi
buddha‍yantaraiḥ kṛtapravibhāgānyapoddha‍ṛtyāyoddha‍ṛtya prakṛtipratyayādivat śrutirūpapravibhāge
kriyamāṇe na virudhyate । tatra ca—</p>
<b><lg>
<l>rūpanāśe padānāṃ syāt kathaṃ cāvadhikalpanā ।</l>
<l>agṛhītāvadhau śabde kathaṃ cārtho vivicyate ॥ 122 ॥</l>
</lg></b>
<b><lg>
<l>tathā hi bhāge sādṛśyaṃ bhāge bhedo'vasīyate ।</l>
<l>bhāgābhāve'pi vākyānāmatyantaṃ bhinnadharmaṇām ॥ 123 ॥</l>
</lg></b>
<b><lg>
<l>ekasya bhāge sādṛśyaṃ bhāge bhedaśca lakṣyate ।</l>
<l>nirbhāgasya prakāśasya nirbhāgenaiva cetasā ॥ 124 ॥</l>
</lg></b>
<pb n="487"/>
<b><lg>
<l>aprasiddhaṃ tu yaṃ bhāgamadṛṣṭamanupaśyati ।</l>
<l>sarvatrāsaṃvidaṃ mūḍhastāvati pratipadyate ॥ 125 ॥</l>
</lg></b>
<b><lg>
<l>yataḥ pikādiyogena vākye'tyantavilakṣaṇe ।</l>
<l>sadṛśasyeva saṃjñānamasato'rthasya manyate ॥ 126 ॥</l>
</lg></b>
<b><lg>
<l>gavaye narasiṃhe vāpyekajñānāvṛte yathā ।</l>
<l>bhāgaṃ jātyantarasyaiva sadṛśaṃ pratipadyate ॥ 127 ॥</l>
</lg></b>
<b><lg>
<l>yathaivaikasya gandhasya bhedena parikalpanā ।</l>
<l>puṣpādiṣu tathā vākye'pyarthabhedasya kalpanā ॥ 128 ॥</l>
</lg></b>
<b><lg>
<l>ato'khaṇḍe'pi vākyārthe śaktibhedādapoddha‍ṛte ।</l>
<l>vākyāntaravibhāgena yathoktaṃ na virudhyate ॥</l></lg></b> (vāpa. 2.88–95)
<p>tasmād yuktaiva padagatadoṣaguṇanirūpaṇeti ।</p>
<p>(<b>padadoṣāḥ —16</b>)</p>
<p>tatra padavākyavākyārthadoṣeṣu <b>padadoṣāḥ</b> ṣoḍaśa—</p>
<p><b>asādhu, aprayuktaṃ, kaṣṭam, anarthakam, anyārthakam, apuṣṭārthakam,
asamartham, apratītaṃ, kliṣṭaṃ, gūḍhārthaṃ, neyārthaṃ, sandigdhaṃ, viruddham,
aprayojakaṃ, deśyaṃ, grāmyamiti</b> । teṣu —</p>
<p>1. <b>śabdānuśāsanaviruddhamasādhu</b>, yathā—</p>
<b><lg>
<l>bhūribhārabharākrānte bādhati skandha eṣa te ।</l>
<l>na tathā bādhate skandho yathā bādhati bādhate ॥ 130 ॥</l>
</lg></b>
<p>2. <b>kavibhiranibaddhamaprayuktam</b>, yathā—</p>
<b><lg>
<l>kāmacīkamathāḥ ke'mī tvāmajihvāyakīyiṣam ।</l>
<l>sa sasti kiṃ vacantīme kambaḥ śambaṃ dhariṣyati ॥ 131 ॥</l>
</lg></b>
<p>3. <b>śrutivirasaṃ kaṣṭam</b>, yathā—(bhāmahā. 1.53)</p>
<b><lg>
<l>varvarṣṭi jalado yatra yatra dardharṣṭi cātakaḥ ।</l>
<l>yatrāśvakarṇaḥ pophulti sa kālo māmajihladat ॥ 132 ॥</l>
</lg></b>
<p>4. <b>pādapūraṇamātrārthamanarthakam</b>, yathā—</p>
<b><lg>
<l>bibharti yaśca dehārdhe priyāminduṃ tu mūrdhani ।</l>
<l>sa vai devaḥ khalu tvāṃ hi punātu madanāntakaḥ ॥ 133 ॥</l>
</lg></b>
<pb n="488"/>
<p>5. <b>rūḍhicyutamanyārthakaṃ</b>, yathā—</p>
<b><lg>
<l>te duḥkhamuccāvacamāvahanti ye prasmaranti priyasaṅgamānām ।</l>
<l>atrāṅprapūrvau vahatismṛdhātū svārthe prayuktau na ca tatra rūḍhiḥ ॥ 134 ॥</l>
</lg></b>
<p>6. <b>tucchābhidheyamapuṣṭārtham</b>, yathā—</p>
<b><lg>
<l>śatārdhapañcāṃśabhujo dvādaśārdhārdhalocanaḥ ।</l>
<l>viṃśatyardhārdhamūrdhā vaḥ punātu parameśvaraḥ ॥ 135 ॥</l>
</lg></b>
<p>7. <b>avācakamasamarthaṃ</b>, yathā—</p>
<b><lg>
<l>jalaṃ jaladhare kṣāramayaṃ varṣati vāridhiḥ ।</l>
<l>idaṃ bṛṃhitamaśvānāṃ kakudmāneṣa heṣate ॥ 136 ॥</l>
</lg></b>
<p>8. <b>śāstramātraprayuktamapratītam</b>, yathā—</p>
<b><lg>
<l>kiṃ bhāṣitena bahunā rūpaskandhasya santi me na guṇāḥ ।</l>
<l>guṇanāntarīyakaṃ ca premeti na te'styupālambhaḥ ॥ 137 ॥</l>
</lg></b>
<p>9. <b>vyavahitārthapratyayaṃ kliṣṭam</b>, yathā—(kāvyāda. 3.120)</p>
<b><lg>
<l>vijitātmabhavadveṣigurupādahato janaḥ ।</l>
<l>himāpahāmitradharairvyāp‍taṃ vyomābhinandati ॥ 138 ॥</l>
</lg></b>
<p>10. <b>aprasiddhārthaprayuktaṃ guḍhārthaṃ, yathā—</b></p>
<b><lg>
<l>sahasragorivānīkaṃ bhavato dussahaṃ paraiḥ ।</l>
<l>gośabdasyākṣivācitvādihendro hi sahasraguḥ ॥ 139 ॥</l>
</lg></b>
<p>11. <b>saṅekatakalpitābhidheyaṃ</b> neyārtham, yathā—</p>
<b><lg>
<l>sapadi paṅ‌ktivihaṅgamanāmabhṛttanayasainyamulūkajitā jitam ।</l>
<l>ayamihārtha ulūkajidindrajid balamanena ca dāśaratherjitam ॥ 140 ॥</l>
</lg></b>
<p>12. <b>aniścayakṛt sandigdham</b>, yathā—</p>
<b><lg>
<l>nīlalohitamūrtiryo dahatyante jagattrayam ।</l>
<l>sa eṣa hi mahādeva ityukte hi na niścitam ।</l>
<l>vibhāvasurvivasvānvā vṛṣāṅko vā pratīyate ॥ 141 ॥</l>
</lg></b>
<p>13. <b>viparītakalpanaṃ</b> viruddham, yathā—</p>
<b><lg>
<l>akāryasuhṛdo'smākamapūrvāstava kīrtayaḥ ।</l>
<l>iti stutyarthamevaitadastutyarthe vikalpyate ॥ 142 ॥</l>
</lg></b>
<pb n="489"/>
<p>14. <b>aviśeṣādhāyakamaprayojakam</b>, yathā—</p>
<b><lg>
<l>tamālaśyāmalaṃ kṣāramatyacchamatiphenilam ।</l>
<l>kālena laṅghayāmāsa hanūmāneṣa sāgaram ॥ 143 ॥</l>
</lg></b>
<p>15. <b>avyutpattimaddeśyam</b>, yathā—</p>
<b><lg>
<l>gallau lāvaṇyatallau te laḍahau maḍahau bhujau ।</l>
<l>netre vosaṭṭakaṃdoṭṭamoṭṭāyitasakhe sakhi! ॥ 144 ॥</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b> ।</p>
<p>tatrāsabhyamasabhyārthāntaramasabhyasmṛtihetuścā<b>ślīlam</b>
<b>tatrāsabhyaṃ</b> yathā—</p>
<b><lg>
<l>chatrākāraśirāḥ sirālasaralasthūlaprakāṇḍo mahān</l>
<l>madhyesūryasutābhrasindhu—vipulābhogo vaṭaḥ pātu vaḥ ।</l>
<l>kāyaikye vikaṭaprasāritamahājaṅghaṃ mahīsup‍tayo—</l>
<l>ryaḥ khaṇḍendukirīṭakaiṭabhajitoḥ kāṭaśriyaṃ karṣati ॥ 145 ॥</l>
</lg></b>
<p><b>asabhyārthāntaraṃ</b> yathā—</p>
<b><lg>
<l>vidyāmabhyasyato rātrāveti yā bhavataḥ priyā ।</l>
<l>vanitā guhyakeśānāṃ kathaṃ te pelavaṃ dhanam ॥ 146 ॥</l>
</lg></b>
<p><b>asabhyasmṛtihetu</b>ryathā—(bhāmahā. 1.59)</p>
<b><lg>
<l>utkampayasi māṃ cūta! pikavākkaṭavena kim ।</l>
<l>kṛtaḥ kṛkāṭikāyāṃ te pādaḥ prāṇena yāsyatā ॥ 147 ॥</l>
</lg></b>
<p>apraśastamapraśastārthāntaramapraśastasmṛtihetuścā<b>maṅgalārtham</b> । teṣu—
<b>apraśastaṃ</b> yathā—</p>
<b><lg>
<l>kheṭake bhaktasūpasya valabhyāṃ pattanasya ca ।</l>
<l>atṛp‍to'haṃ mariṣyāmi hehale bhāṣitasya ca ॥ 148 ॥</l>
</lg></b>
<p><b>apraśastārthantaraṃ</b> yathā—</p>
<b><lg>
<l>pravāsayati yā kāntaṃ vasante gṛhasaṃsthitam ।</l>
<l>vināśapathadānena piśācī sā na sā'ṅganā ॥ 149 ॥</l>
</lg></b>
<pb n="490"/>
<p><b>apraśastasmṛtihetu</b>ryathā—</p>
<b><lg>
<l>mārīco'yaṃ muniryasya kṛtyāḥ kālāntakālaye ।</l>
<l>pat‍nyāṃ saṅkrandanādīnāṃ sutānāmāp‍taye'bhavan ॥ 150 ॥</l>
</lg></b>
<p><b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca ।</p>
<p><b>ghṛṇāvadarthaṃ</b> yathā—</p>
<b><lg>
<l>pardate hadate stanyaṃ vapatyeṣa stanandhayaḥ ।</l>
<l>muhurutkauti niṣṭhīvatyāttagarbhā punarvadhūḥ ॥ 151 ॥</l>
</lg></b>
<p><b>ghṛṇāvadarthāntaraṃ</b> yathā—</p>
<b><lg>
<l>bāṣpaklinnāvimau gaṇḍau vipūyāpāṇḍarau tava ।</l>
<l>priyo'gre viṣṭitaḥ putri! smitavarcobhirarcati ॥ 152 ॥</l>
</lg></b>
<p><b>ghṛṇāvatsmṛtihetu</b>ryathā—</p>
<b><lg>
<l>pratyārdrayanto rūḍhāni madaneṣuvraṇāni naḥ ।</l>
<l>hṛdayaṃ kledayantyete purīṣaṇḍamahādrumāḥ ॥ 153 ॥</l>
</lg></b>
<p>(<b>vākyadoṣāḥ —16</b>)</p>
<p>vākyadoṣāḥ ṣoḍaśa— <b>śabdahīnaṃ, punaruktimat, apakramaṃ, bhinnavṛttaṃ, yatibhraṣṭaṃ,
visandhi, vyākīrṇaṃ, saṅkīrṇaṃ, garbhitam, apadam, aśarīram, ūnopamam,
adhikopamam, bhinnaliṅgaṃ, bhinnavacanaṃ, śleṣādiguṇaviparītaṃ</b> ceti । teṣu—</p>
<p>1. apaśabdava<b>cchabdahīnaṃ</b> yathā— (kirātā. 8.24)</p>
<b><lg>
<l>samucch‌vasatpaṅkajakośakomalairupāhitaśrīṇyupanīvi nābhibhiḥ ।</l>
<l>dadhanti madhyeṣu valīvibhaṅgiṣu stanātibhārādudarāṇi namratām ॥ 154 ॥</l>
</lg></b>
<p>2. abhinnapadapadārthaṃ <b>punaruktimad</b>, yathā—(kāvyāda. 4.13)</p>
<b><lg>
<l>utkāmunmanayantyete gambhīrāḥ stanayit‍navaḥ ।</l>
<l>ambhodharāstaṭitvanto gambhīrāḥ stanayit‍navaḥ ॥ 155 ॥</l>
</lg></b>
<p>3. kramabhraṣṭa<b>mapakramam</b>, yathā—</p>
<b><lg>
<l>kāntipratāpau bhavataḥ sūryācandramasoḥ samau ।</l>
<l>turaṅgamatha mātaṅgaṃ prayacchāsmai madālasam ॥ 156 ॥</l>
</lg></b>
<pb n="491"/>
<p>4. <b>chandobhaṅgavadbhinnavṛttaṃ,</b> yathā—(bṛ.u. 5.5.17)</p>
<b><lg>
<l>yasminpañca pañcajanā ākāśaśca pratiṣṭhitaḥ ।</l>
<l>tameva dhīro vijñāya prajñāṃ kurvīta brāhmaṇaḥ ॥ 157 ॥</l>
</lg></b>
<p>5. <b>asthānaviratiryatra tat yatibhraṣṭam,</b> yathā—</p>
<b><lg>
<l>brahmondropendrādigīrvāṇavandyo	bhaktānāṃ bhūyācchriye candracūḍaḥ ।</l>
<l>strīṇāṃ saṅgītaṃ samākarṇayanketūdastāmbhodaṃ sado'dhyāsta īśaḥ ॥ 158 ॥</l>
</lg></b>
<p>6. visaṃhitaṃ virūpasandhi ca <b>visandhi,</b> yathā—yathā—kāvyāda. 4.37</p>
<b><lg>
<l>meghānilena amunā etasminnadrikānane ।</l>
<l>maññaryudgamagarbhāsau tarvālyurvī vidhūyate ॥ 159 ॥</l>
</lg></b>
<p>7. vighaṭitavibhakti <b>vyākīrṇam,</b> yathā—(kāvyāda. 3.110)</p>
<b><lg>
<l>daṇḍe cumbati padminyā haṃsaḥ karkaśakaṇṭake ।</l>
<l>mukhaṃ valguravaṃ kurvan tuṇḍenāṅgāni ghaṭṭayan ॥ 160 ॥</l>
</lg></b>
<p>8. vākyāntarapadavyāmiśraṃ <b>saṅkīrṇam,</b> yathā—</p>
<b><lg>
<l>kāaṃ khāai khuhio kūraṃ phellei ṇibbharaṃ ruṭṭho ।</l>
<l>suṇaaṃ	goṇhāi kaṃṭhe hakkei a ṇattiaṃ ṭhero ॥ 161 ॥</l>
</lg></b>
<lg>
<l>(kākaṃ khādati kṣudhitaḥ krūraṃ kṣipati nirbharaṃ ruṣṭaḥ ।</l>
<l>śvānaṃ gṛh‍ṇāti kaṇṭhe bhīṣayate nap‍tāraṃ sthaviraḥ ॥)</l>
</lg>
<p>9. vākyāntaragarbhaṃ <b>garbhitam,</b> yathā—(rudraṭa. 644)</p>
<b><lg>
<l>yogyo yaste putraḥ so'yaṃ daśāvadana lakṣmaṇena mayā ।</l>
<l>rakṣainaṃ yadi	śaktirmṛtyuvaśaṃ	 nīyate vivaśaḥ ॥ 162 ॥</l>
</lg></b>
<p>10. bhinnabhāṣaprakṛtyādi<b>kamapadam</b> । yathā—</p>
<b><lg>
<l>āujjhia piṭṭiae jaha kukkuli ṇāma majjha bhattāle ।</l>
<l>pecchaṃ/kkhaṃtaha lāulakaṃṇiāha hā kasya kaṃdemi ॥ 163 ॥</l>
</lg></b>
<lg>
<l>(āvārjya tāḍyate yathā kurkarī nāma mama bhartā ।</l>
<l>prakṣante	rājakulabhṛtyā	hā	kasya	krandāmi ॥)</l>
</lg>
<p>11. niṣkriya<b>maśarīraṃ</b>, yathā—</p>
<b><lg>
<l>selasuāruddhaddhaṃ	muddhāṇābaddhamuddhasasiḻehaṃ ।</l>
<l>sīsapaḍicchiagaṃgaṃ saṃjhāpaṇaaṃ pamahaṇāhaṃ ॥ 164 ॥</l>
</lg></b>
<pb n="492"/>
<lg>
<l>(śailasutāruddhārdhaṃ	mūrdhābaddhamugdhaśaśilekham ।</l>
<l>śīrṣapratiṣṭhitagaṅgaṃ sandhyāpraṇataṃ pramathanātham ॥)</l>
</lg>
<p>12. ūnopamānaviśeṣaṇa<b>mūnopamam</b>, yathā—(rudraṭa. 1.36)</p>
<b><lg>
<l>saṃhaacakkāa—juā viasia—kamalā muṇālasaṃchaṇṇā ।</l>
<l>vāvī vahu vva roaṇa—vilitta—thaṇaā suhāvei ॥ 165 ॥</l>
</lg></b>
<lg>
<l>(saṅgatacakrāhvayugā vikasitakamalā mṛṇālasaṃchanā ।</l>
<l>vāpī vadhūriva	rocanāvilip‍tastanī sukhayati ॥)</l>
</lg>
<p>13. adhikopamānaviśeṣaṇama<b>dhikopamam</b>, yathā—</p>
<b><lg>
<l>ahiṇava—maṇahara—viraia—valaa—vihūsā vihāi ṇavavahuā ।</l>
<l>kuṃdalae	vva	samupphullagucchapariliṃtabhamaragaṇā ॥ 166 ॥</l>
</lg></b>
<lg>
<l>(abhinavamanoharaviracitavalayavibhūṣā vibhāti navavadhūḥ ।</l>
<l>kundalateva	samutphullagucchaparilīyamānabhramaragaṇā ॥)</l>
</lg>
<p>14. bhinnaliṅgopamaṃ <b>bhinnaliṅgam</b>, yathā—(bhāmahā. 2.53)</p>
<b><lg>
<l>avigāhyo'si	nārīṇāmananyamanasāmapi ।</l>
<l>viṣamopalabhinnormirāpagevottitīrṣatām	॥ 167 ॥</l>
</lg></b>
<p>15. bhinnavacanopamaṃ <b>bhinnavacanam,</b> yathā—(kāvyāda. 2.55)</p>
<b><lg>
<l>sarāṃsīvāmalaṃ vyoma kāśā iva sitaḥ śaśī ।</l>
<l>śaśīva dhavalā haṃsāḥ haṃsīva dhavalā diśaḥ ॥ 168 ॥</l>
</lg></b>
<p>guṇaviparyayastridhā—śabdapradhānaḥ, arthapradhānaḥ, ubhayapradhānaśca । tatra śleṣasamatā—</p>
<p>16. saukumārya<b>viparyayaḥ</b> śabdapradhānaḥ । teṣu—</p>
<p>śleṣaviparyayā<b>cchithilaṃ</b> yathā—(kāvyāda. 1.43)</p>
<b><lg>
<l>ālīyaṃ mālatīmālā lolālikalilā manaḥ ।</l>
<l>nirmūlayati me mūlāt tamālamaline vane ॥ 169 ॥</l>
</lg></b>
<p>samatāviparyayo viṣamam yathā—(kāvyāda. 2.55)</p>
<b><lg>
<l>kokilālāpavācālo māmeti malayanilaḥ ।</l>
<l>uc‍calacchīkarācchācchanirjharāmbhaḥ kaṇokṣitaḥ ॥ 170 ॥</l>
</lg></b>
<pb n="493"/>
<p>saukumāryaviparyayo'sukumāram, yathā—(kāvyāda. 1.48)</p>
<b><lg>
<l>asitartitugadricchitsvaḥkṣitāṃ	patiradvidṛk ।</l>
<l>amidbhiḥ śubhradṛgdṛṣṭairdviṣo jegh‍nīyiṣīṣṭa vaḥ ॥ 171 ॥</l>
</lg></b>
<p>prasādārthavyaktikāntiviparyayo'rthapradhānaḥ । teṣu—</p>
<p>prasādaviparyayo<b>'prasannam</b>, yathā—</p>
<b><lg>
<l>anaṅgakamalañcake	mayamānā	marālikā ।</l>
<l>paś‍ /yasyānatyarjunābjanmasadṛśāṅko valakṣaguḥ ॥ 172 ॥</l></lg></b> (kāvyāda.1.44)
<p>arthavyaktiviparyayo <b>neyārtham,</b> yathā—(kāvyāda. 1.74)</p>
<b><lg>
<l>mahī	mahāvarāheṇa	lohitāduddhṛtodadheḥ ।</l>
<l>itīyatyeva nirdiṣṭe neyā lauhityahetavaḥ ॥ 173 ॥</l>
</lg></b>
<p>kāntiviparyayo <b>grāmyam,</b> yathā—(kāvyāda. 1.61)</p>
<b><lg>
<l>kanye kāmayamānaṃ māṃ tvaṃ na kāmayase katham ।</l>
<l>iti grāmyo'yamarthoktiḥrvairasyāyaiva kalpate ॥ 174 ॥</l>
</lg></b>
<p>ojomādhuryaudāryaviparyaya <b>ubhayapradhānaḥ</b> । teṣu —</p>
<p>ojoviparyayaḥ khaṇḍitarīti<b>rasamastaṃ</b>, yathā—</p>
<b><lg>
<l>smaraḥ kharaḥ khalaḥ kāntaḥ kāyaḥ kopaśca naḥ kṛśaḥ ।</l>
<l>cyuto māno'dhiko rāgo moho jāto'savo gatāḥ ॥</l></lg></b> (kāvyāda. 1.59)
<p>mādhuryaviparyayaḥ khaṇḍitarīti<b>ranirvyūḍham</b>, yathā—</p>
<b><lg>
<l>nakhināṃ ca nadīnāṃ ca śṛṅgiṇāṃ śastriṇāṃ tathā ।</l>
<l>viśvāso nopagantavyaḥ strīṣu rājakuleṣu ca ॥ 176 ॥</l>
</lg></b>
<p>audāryaviparyayaḥ khaṇḍitarīti<b>ranalaṅkāram</b> । yathā—</p>
<b><lg>
<l>dīrghapucchaścatuṣpādaḥ kakudyān lambakambalaḥ ।</l>
<l>gorapatyaṃ balīvardastṛṇānyati mukhena saḥ ॥ 177 ॥</l>
</lg></b>
<p>(<b>vākyārthadoṣāḥ —16</b>)</p>
<p>vākyārthadoṣā api ṣoḍaśauva—</p>
<p><b>apārthaṃ, vyartham, ekārthaṃ, saṃsaśayam, apakramaṃ, khinnam, atimātraṃ,
paruṣaṃ, virasaṃ, nyūnopanam, adhikopanam, asadṛśopanam, aprasiddhopamam,
niralaṅkāram, aślīlaṃ, viruddhaṃ</b> ceti । teṣu —</p>
<pb n="494"/>
<p>1. samudāyārthaśūnya<b>mapārtham</b>, yathā—</p>
<b><lg>
<l>jarad‍gavaḥ kambalapādukābhyāṃ dvāri sthiti gāyati madrakāṇi ।</l>
<l>taṃ brāhmaṇī pṛcchati putrakāmā rājan rumāyāṃ lavaṇasya ko'rghaḥ ॥ 178 ॥</l>
</lg></b>
<p>2. niṣprayojanaṃ gatārthaṃ ca <b>vyartham,</b> yathā—(bhaṭṭi 4.4)</p>
<b><lg>
<l>āṃhiṣātāṃ raghuvyāghrau śarabhaṅgāśramaṃ, sa ca ।</l>
<l>ahauṣīt svatanuṃ vahnau dṛṣṭāp‍tau rāmalakṣmaṇau ॥ 179 ॥</l>
</lg></b>
<p>3. uktābhinnārtha<b>mekārtham</b>, yathā—(māgha. 3.12)</p>
<b><lg>
<l>prasādhitasyātha madhudviṣo'bhūdanyaiva lakṣmīriti yuktametat ।</l>
<l>vapuṣyaśeṣe'khilalokakāntā sānanyakāntā hyurasītarā tu ॥ 180 ॥</l>
</lg></b>
<p><b>ityuktārthamevāha—</b>(māgha. 3.13)</p>
<b><lg>
<l>kavāṭavistīrṇamanoramoraḥ sthalasthitaśrīlalanasya tasya ।</l>
<l>ānanditāśeṣajanā babhūva sarvāṅgasaṅginyaparaiva lakṣmīḥ ॥ 181 ॥</l>
</lg></b>
<p>4. aniścayakṛ<b>tsaṃśay</b>, yathā—(kāvyāda. 4.17)</p>
<b><lg>
<l>manorathapriyālokarasalolekṣaṇe	sakhi ! ।</l>
<l>ārādvṛttiriyaṃ mātā na kṣamā draṣṭumīdṛśam ॥ 182 ॥</l>
</lg></b>
<p>5. kamacyutama<b>pakramam</b>, yathā—</p>
<b><lg>
<l>kārāviūṇa khauraṃ gāmauḍo majjio a jimio a ।</l>
<l>ṇakkhattattihivāre joisiaṃ pucchiuṃ calio ॥ 183 ॥</l>
</lg></b>
<lg>
<l>(kārayitvā kṣauraṃ grāmavṛddhau majjitaśca bhuktavāṃśca ।</l>
<l>nakṣatratithivārān jyautiṣikaṃ praṣṭuṃ calitaḥ ॥)</l>
</lg>
<p>6. jātyādyuktāvanirvyūḍhaṃ <b>khinnam,</b> yathā—</p>
<b><lg>
<l>vevāhiūṇa vahuā sāaraaṃ doliāe ṇijjaṃtī ।</l>
<l>roai diaro taṃ saṃṭhavei pāseṇa vac‍caṃto ॥ 184 ॥</l>
</lg></b>
<lg>
<l>(vivāhya vadhūḥ śvāśurakaṃ dolikayā nīyamānā ।</l>
<l>roditi devarastāṃ saṃsthāpayati pārśvena vrajam ॥)</l>
</lg>
<p>7. lokātītārtha<b>matimātram</b>, yathā—</p>
<b><lg>
<l>bhṛṅgeṇa kalikākośastathā bhṛśamapīḍayata ।</l>
<l>vavarṣa vipinotsaṅge goṣpadapraṃ yathā madhu ॥ 185 ॥</l>
</lg></b>
<pb n="495"/>
<p>8. atikrūrārthaṃ <b>paruṣam,</b> yathā—(sa. ka. 1.58)</p>
<b><lg>
<l>khāhi visaṃ, muttaṃ pia ṇijjasu mārīe paḍau de vajjo ।</l>
<l>daṃtakkhaṃḍiathaṇiā khiviūṇa suaṃ savai māā ॥ 186 ॥</l>
</lg></b>
<lg>
<l>(khāda viṣaṃ, mūtraṃ piba nīyasva māryā patatu te vajrama ।</l>
<l>dantakhaṇḍitastanī kṣip‍tvā sutaṃ śapati mātā ॥)</l>
</lg>
<p>9. aprakṛtarasaṃ <b>virasam,</b> yathā—(rudraṭasya 11.13)</p>
<b><lg>
<l>tava vanavāso'nucitaḥ pitṛmaraṇaśucaṃ jahīhi kiṃ tapasā ।</l>
<l>saphalaya	yauvanametannanvanuraktena	sutanu	mayā ॥ 187 ॥</l>
</lg></b>
<p>10. hīnopamānaṃ <b>hīnopamam,</b> yathā—(bhāmahā. 2.54)</p>
<b><lg>
<l>k‍vacidagre		prasaratā	k‍vacidāpatya	nigh‍natā ।</l>
<l>śuneva sāraṅgakulaṃ tvayā bhinnaṃ dviṣāṃ balam ॥ 188 ॥</l>
</lg></b>
<p>11. adhikopamānama<b>dhikopamam</b>, yathā—(bhāmahā. 2.55)</p>
<b><lg>
<l>ayaṃ	padmāsanāsīnaścakravāko	virājate ।</l>
<l>yugādau bhagavān brahmā vinirmitsuriva prajāḥ ॥ 189 ॥</l>
</lg></b>
<p>12. atulyopamānama<b>sadṛśopamam</b>, yathā—</p>
<b><lg>
<l>ṇamaha haraṃ rosāṇala—ṇiddaddha—viaddha—mammaha—sarīraṃ ।</l>
<l>vitthaa—ṇiaṃba—ṇiggaa—gaṃgāsottaṃ va himavaṃtaṃ ॥ 190 ॥</l>
</lg></b>
<lg>
<l>(namata haraṃ roṣānalanirdagdhavidagdhamanmathaśarīram ।</l>
<l>vistṛtanitambanirgatagaṅgāstrotasamiva himavantam ॥)</l>
</lg>
<p>13. aprasiddhopamānama<b>prasiddhopamam</b>, yathā—</p>
<b><lg>
<l>kumudamiva mukhaṃ tasyā gauriva mahiṣaḥ śaśīva kāvyamidam ।</l>
<l>śaradiva vibhāti taruṇī vikasatpulakotkareyamiti ॥ 191 ॥</l>
</lg></b>
<p>14. alaṅkārahīnaṃ <b>niralaṅkāram,</b> yathā—</p>
<b><lg>
<l>kolā khaṇaṃti motthaṃ khāaṃti maaamaṃsāim̐ ।</l>
<l>uluā haṇaṃti kāe kāā ulue vi vāhaṃ/yaṃti ॥ 192 ॥</l>
</lg></b>
<lg>
<l>(kolāḥ khananti mustāṃ gṛdhrāḥ khādanti mṛtakamāṃsān ।</l>
<l>ulūkā gh‍nanti kākān kākā ulūkānapi vādhante ॥)</l>
</lg>
<pb n="496"/>
<p>15. asabhyārtha<b>maślīlam</b>, yathā—(bhāmahā. 1.51)</p>
<b><lg>
<l>udyatasya paraṃ hantuṃ stabdhasya vivaraiṣiṇaḥ ।</l>
<l>patanaṃ jāyate'vaś‍yaṃ kṛcchreṇa punarunnatiḥ ॥ 193 ॥</l>
</lg></b>
<p>16. virodhastridhā— pratyakṣavirodho'numānavirodha āgamavirodhaśca । tatra—
deśakālalokādipratītaḥ <b>pratyakṣavirodhaḥ</b> । teṣu —</p>
<p><b>deśaviruddhaṃ</b> yathā—</p>
<b><lg>
<l>surāṣṭreṣvasti nagarī madhurā nāma viśrutā ।</l>
<l>akṣoṭa nārikelāṅkā yasyāḥ paryantabhūmayaḥ ॥ 194 ॥</l>
</lg></b>
<p><b>kālaviruddhaṃ</b> yathā—(kāvyāda. 4.45)</p>
<b><lg>
<l>padminī naktamunnidrā sphuṭatyahni kumudatī ।</l>
<l>madhurutphullaniculo	nidogho	medhadurdinaḥ ॥ 195 ॥</l>
</lg></b>
<p><b>lokaviruddhaṃ</b> yathā—(kāvyāda. 4. 50)</p>
<b><lg>
<l>ādhūtakesaro hastī tīkṣṇaśṛṅgasturaṅgamaḥ ।</l>
<l>gurusāro'yameraṇḍo nistāraḥ khadiradrumaḥ ॥ 196 ॥</l>
</lg></b>
<p>yuktyaucityapratijñādikṛto<b>'numānāvirodhaḥ</b> । tatra—</p>
<p><b>yuktiviruddhaṃ</b> yathā—</p>
<b><lg>
<l>surahi—mahu—pāṇa—laṃpaḍa—bhamara—gaṇābaddha—maṃḍalībaṃdhaṃ ।</l>
<l>kassa	maṇaṃ	ṇāṇaṃdaha	kummīpuṭṭaṭhṭhiaṃ		kamalaṃ ॥ 197 ॥</l>
</lg></b>
<lg>
<l>(surabhimadhupānalampaṭabhramaragaṇābaddhamaṇḍalībaddham ।</l>
<l>kasya mano nānandayati kūrmīpṛṣṭhasthitaṃ kamalam ॥)</l>
</lg>
<p><b>aucityaviruddhaṃ</b> yathā—</p>
<b><lg>
<l>paṭṭaṃsuuttarijjeṇa pāmaro pāmarīe varimusai ।</l>
<l>aigarua—kūra—kuṃbhībhareṇa seolliaṃ vaaṇaṃ ॥ 198 ॥</l>
</lg></b>
<lg>
<l>(paṭṭāṃśuktottarīyeṇa pāmaraḥ pāmaryāḥ proñchati ।</l>
<l>atigurukakūrakumbhībhareṇa svedārdritaṃ vadanam ॥)</l>
</lg>
<p><b>pratijñāviruddhaṃ</b> yathā—</p>
<b><lg>
<l>yāvajjīvamahaṃ maunī brahmacārī ca me pitā ।</l>
<l>mātā ca mama vandhyāsītsmarābho'nupamo bhavān ॥ 199 ॥</l>
</lg></b>
<p>dharmārthakāmādiśāstrakṛta <b>āgamavirodhaḥ</b> । tatra—</p>
<pb n="497"/>
<p><b>dharmaśāstraviruddhaṃ</b> yathā—(kāvyāda. 4.56)</p>
<b><lg>
<l>asāvanupanīto'pi	vedānadhijage	guroḥ ।</l>
<l>svabhāvaśuddhaḥ sphaṭiko na saṃskāramapekṣate ॥ 200 ॥</l>
</lg></b>
<p><b>arthaśāstraviruddhaṃ</b> yathā—</p>
<b><lg><l>kāmopabhogasāphalyaphalo rājñāṃ mahījayaḥ ।</l>
<l>ahaṅkāreṇa jīyante dviṣantaḥ kiṃ nayaśriyā ॥ 201 ॥</l>
</lg></b>
<p><b>kāmaśāstraviruddhaṃ</b> kālaśāstraviruddhaṃ kāmaviruddham, yathā—</p>
<b><lg>
<l>tavottaroṣṭhe bimboṣṭhi ! daśānāṅko'tiśobhate ।</l>
<l>pūrṇasap‍tasvaraḥ so'yaṃ bhinnamārgaḥ pravartate ॥ 202 ॥</l>
</lg></b>
<p>(<b><emph>10. guṇopādānam</emph></b>)</p>
<p>nirdoṣasya ca kāvyasya śarīravastunaḥ (śarīrasyeva) kāmanīyakopapattā—
vayamupāyo yaduṇopādānamalaṅkārayogaśca । tadāha—</p>
<b><lg>
<l>yuvateriva rūpamaṅga ! kāvyaṃ svadate śuddhaguṇaṃ tadapyatīva ।</l>
<l>vihitapraṇayaṃ nirantarābhiḥ sadalaṅkāravikalpakalpanābhiḥ ॥ 203 ॥</l>
</lg></b>
<p>tatra ca guṇopādānālaṅkārayogayo<b>rguṇopādānaṃ</b> garīyaḥ । atastadeva prathamamucyate । tadāha—</p>
<b><lg>
<l>yadi bhavati vacaś‍cyutaṃ vapuriva yauvanavandhyamaṅganāyāḥ ।</l>
<l>api janadayitāni durbhagatvaṃ niyatamalaṅkaraṇāni saṃśrayante ॥ 204 ॥</l>
</lg></b>
<p>ayameva <b>guṇālaṅkārayorviśeṣo yaduṇopādāne niyamo'laṅkārayoge tu kāmacāra</b> iti ।</p>
<p>guṇāśca yuvatyāḥ śarīreṣu trividhāstadarthināmādarātiśayahetavo bhavanti bāhyā
āntarā vaiśoṣikāśca । tatra—</p>
<p>anvavāyavayorūpalāvaṇyādayo <b>bāhyāḥ,</b></p>
<p>śīlavaidagdhyamāhābhāgyasaubhāgyādaya<b>ścāntarāḥ,</b></p>
<p>ye tu doṣā apyāśrayaviśeṣāvasthāviśeṣādyupādherguṇatvamāśrayante te <b>vaiśoṣikāḥ</b> ।</p>
<p>yathācyate—</p>
<b><lg>
<l>sāmaṇṇasuṃdarīṇaṃ vibbhamamāvaiha aviṇao c‍cea ।</l>
<l>dhūmo c‍cia pajjaliāhi bahumao surahidārūṇaṃ ॥ 205 ॥</l>
</lg></b>
<lg>
<l>(sāmānyasundarīṇāṃ vibhramamāvahatyavinayaṃ eva ।</l>
<l>dhūma eva prajvalitānāṃ bahumataḥ surabhidārūṇām ॥)</l>
</lg>
<pb n="498"/>
<p>(<b>1. śabdaguṇāḥ —24</b>)</p>
<p>kāvyaśarīre'pi te tridhaiva । tatra —</p>
<p>bāhya<b>śśabdaguṇāḥ,</b> te hyanvavāyādivad bāhyatvenāvabhāsante ।</p>
<p>āntarā <b>arthaguṇāḥ,</b> te sauśīlyādivadvimarśena jñāyante ।</p>
<p>vaiśeṣikā <b>doṣaguṇāḥ,</b> te hi pātraviśeṣādyupādheḥ doṣā api guṇatvena
vikhyāyanta iti । tatra</p>
<p>śabdaguṇāścaturviṃśatiḥ—</p>
<p><b>śleṣaḥ, prasādaḥ, samatā, mādhuryaṃ, saukumāryam, arthavyaktiḥ, kāntiḥ, udāratā,
udāttatvam, ojaḥ, aurjityaṃ, preyaḥ, suśabdatā, samādhiḥ, saukṣmyaṃ, gāmbhīryaṃ,
vistaraḥ, saṃkṣepaḥ, saṃmitatvaṃ, bhāvikatvaṃ, gatiḥ, rītiḥ, uktiḥ, prauḍhiriti</b> । teṣu—</p>
<p>1. suśliṣṭapadatā <b>śleṣaḥ,</b> yathā—(māgha. 3.8)</p>
<b><lg>
<l>ubhau yadi vyom‍ni pṛthakpravāhāvākāśagaṅgāpayasaḥ patetām ।</l>
<l>tenopamīyeta	tamālanīlamāmuktamuktālatamasya	vakṣaḥ ॥ 206 ॥</l>
</lg></b>
<p>2. prasiddhārthapadatā <b>prasādaḥ,</b> yathā—(śāku. 2.6)</p>
<b><lg>
<l>gāhantāṃ mahiṣā nipānasalilaṃ śṛṅgairmuhustāḍitaṃ
chāyābaddhakadambakaṃ	mṛgakulaṃ	romanthamabhyasyatu ।</l>
<l>vistrabdhaṃ kriyatāṃ varāhatatibhirmustākṣatiḥ pallave
viśrāmaṃ labhatāmidaṃ ca śithilajyābandhamasmad‌dhanuḥ ॥ 207 ॥</l>
</lg></b>
<p>3. mṛdusphuṭonmiśravarṇabandhānāmavaiṣamyaṃ <b>samatā</b> yathā—</p>
<b><lg>
<l>yac‍candrakoṭikarakorakabhārabhāji babhrāma babhruṇi jaṭāpaṭale harasya ।</l>
<l>tad vaḥ punātu himaśailaśilānikuñjajhātkāraḍambaravirāvi surāpagāmbhaḥ ॥</l>
</lg></b>
<p>4. pṛthakpadatā <b>mādhuryaṃ,</b> yathā—(kusaṃ. 5.24)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ ।</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ ॥</l>
</lg></b>
<pb n="499"/>
<p>5. aniṣṭhurākṣaraprāyatā <b>saukumāryama,</b> yathā—(kāvyāda. 1.70)</p>
<b><lg>
<l>maṇḍalīkṛtya barhāṇi kaṇṭhairmadhuragītibhiḥ ।</l>
<l>kalāpinaḥ pranṛtyanti kāle jīmūtamālini ॥ 210 ॥</l>
</lg></b>
<p>6. sampūrṇavākyatva<b>marthavyaktiḥ</b>, yathā—(raghu. 1.1)</p>
<b><lg>
<l>vāgarthāviva sampṛktau vāgarthapratipattaye ।</l>
<l>jagataḥ pitarau vande pārvatīparameśvarau ॥ 211 ॥</l>
</lg></b>
<p>7. bandhojjvalatā <b>kāntiḥ,</b> yathā—</p>
<b><lg>
<l>nirānandaḥ kaunde madhuni vidhuro bālavakule
na sāle sālambo lavamapi lavaṅge na ramate ।</l>
<l>priyaṅgau nāsaṅgaṃ racayati na cūte vicarati
smaran lakṣmīlīlākamalamadhupānaṃ madhukaraḥ ॥ 212 ॥</l>
</lg></b>
<p>8. bandhavikaṭatva<b>mudāratā</b>, yathā—</p>
<b><lg>
<l>ārohatyavanīruhaḥ praviśati śvabhraṃ nagaiḥ spardhate
khaṃ vyāleḍhi viveṣṭate kṣititale kuñjodare līyate ।</l>
<l>antarbhrāmyati koṭarasya visaratyālambate vīrudhaḥ
kiṃ tagdyanna karoti mārutavaśaṃ yātaḥ kṛśānurvane ॥ 213 ॥</l>
</lg></b>
<p>9. ślāghyaviśeṣaṇayoga <b>udāttatvaṃ,</b> yathā—</p>
<b><lg>
<l>śrutvā yaṃ sahasā''gataṃ nijapurāttrāsena nirgacchatāṃ
śatrūṇāmavarodhanairjalalavaprasyandatimyatpuṭāḥ ।</l>
<l>śubhre sadmani pallavinyupavane vāpyāṃ navāmbhoruhi
krīḍādrau ca saśādvale vivalita grīvairvimuktā dṛśaḥ ॥ 214 ॥</l>
</lg></b>
<p>10. samāsabhūya<b>stvamojaḥ</b>, yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ ।</l>
<l>viracitanutibandho mūrgh‍ni sadyaḥ purāreḥ pariṇatabahukalpabrahmaṇāṃ brahmaghoṣaḥ ॥</l>
</lg></b>
<p>11. bandhagāḍhatvamaurjityaṃ, yathā—</p>
<b><lg>
<l>asminnīṣad‍valitavitatastokavicchinnabhug‍na
kiñcillīlopacitavitataḥ	puñcitaścocchritaśca ।</l>
<l>dhūmod‍gārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarān patrabhaṅgān ॥ 216 ॥</l>
</lg></b>
<pb n="500"/>
<p>12. vārtābhidhānavarṇanādau manaḥpriyārthapadopākhyānaṃ <b>preyaḥ,</b> yathā—(bhojasya)</p>
<b><lg>
<l>saujanyāmbunidhe ! budhapriya ! guṇaprākāra ! dharmadruma
prāroha ! pratipannavatsala ! mahātyāgin ! vivekāśraya ! ।</l>
<l>lakṣmyāvāsa ! manasvinīmanasijavyāpāralīlāgure !
śrīmanmuñja ! kimityamuṃ janamupaspraṣṭuṃ dṛśā nārhasi ॥ 217 ॥</l>
</lg></b>
<p>13. sup‍tiṅvyutpattiḥ <b>suśabdatā,</b> yathā—</p>
<b><lg>
<l>tasyājīvanirastu mātaravamā jīvasya mā jīvato
bhūyād vā jananiḥ kimamba ! janinā jantorvṛthā janmanaḥ ।</l>
<l>yastvāmeva na vandate na yajate nopaiti nālokate
nopastauti na manyate na manute nādhyeti no dhyāyati ॥ 218 ॥</l>
</lg></b>
<p>14. anyadharmasyānyatrāropaṇaṃ <b>samādhiḥ,</b> yathā—</p>
<b><lg>
<l>pratīcchatyāśokīṃ	kisalayaparāvṛttimadharaḥ
kapolaḥ pāṇḍutvādavatarati tālopariṇatim ।</l>
<l>parimlānaprāyāmanuvadati dṛṣṭiḥ kamalinīṃ
navīnastanvaṅgyā manasijavikāro vijayate ॥ 219 ॥</l>
</lg></b>
<p>15. śabdānāmantaḥ sañjalparūpatā <b>saukṣmyam,</b> yathā—(māgha. 18.66)</p>
<b><lg>
<l>kevalaṃ dadhati kartṛvācinaḥ pratyayāniha na jātu karmaṇi ।</l>
<l>dhātavaḥ sṛjatisaṃhṛśāstayaḥ stautiratra viparītakārakaḥ ॥ 220 ॥</l>
</lg></b>
<p>16. dhvanimattā <b>gāmbhīryam,</b> yathā—</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅkaṃ vaha pādayugmamavanīṃ doṣṇā samabhyuddhara ।</l>
<l>lakṣmīṃ bhrūnikaṭe niveśaya bhava jyāyān divaukaspateḥ
viśvāntaḥkaraṇaikacora ! tadapi jñāto hariḥ khalvasi ॥ 221 ॥</l>
</lg></b>
<p>17. vyāsābhidhānaṃ <b>vistaraḥ</b> yathā—</p>
<b><lg>
<l>janaḥ puṇyairyāyājjaladhijalabhāvaṃ jalamucaḥ
tathāvasthaṃ cainaṃ nidadhatu śubhaiḥ śuktivadane ।</l>
<l>tatastāṃ śreyobhiḥ pariṇatimasau vindatu yayā
ruciṃ tanvan pīnastani ! hṛdi tavāyaṃ viluṭhati ॥ 222 ॥</l>
</lg></b>
<pb n="501"/>
<p>18. samāsābhidhānaṃ <b>saṃkṣepaḥ</b>, yathā—(raghu. 12.78)</p>
<b><lg>
<l>sa mārutisamānītamahauṣadhihatavyathaḥ ।</l>
<l>laṅkāstrīṇāṃ punaścakre vilāpācāryakaṃ śaraiḥ ॥ 223 ॥</l>
</lg></b>
<p>19. yāvadarthapadatā <b>sammitatvam</b>, yathā—</p>
<b><lg>
<l>kecid vāstuni no vāci, kecid vāci na vastuni ।</l>
<l>vāci vastuni cāpyanye, nānye vāci na vastuni ॥ 224 ॥</l>
</lg></b>
<p>20. bhāvato vākpravṛtti<b>rbhāvikatvam</b>, yathā—(ma.vī.ca. 1.55)</p>
<b><lg>
<l>ehyehi vatsa! raghunandana! rāmacandra! cumbāmi mūrdhani ciraṃ ca pariṣvaje tvām ।</l>
<l>āropya vā hṛdi divāniśamud‍vahāmi vande'thavā caraṇapuṣkarakadvayaṃ te ॥</l>
</lg></b>
<p>21. ārohāvarohakramo <b>gatiḥ</b>, yathā—</p>
<b><lg>
<l>varāhaḥ kalyāṇaṃ vitaratu sa vo yasya śaśabhṛ—
tkalākoṭīkāntaṃ kramavigaladabhyuddha‍ṛtibhiyā ।</l>
<l>mithaḥ saṃmūrchadbhiścaturudadhi—kallola—paṭalai—
ranāmṛṣṭaṃ daṃṣṭrāśikharamadhiśete		vasumatī ॥ 226 ॥</l>
</lg></b>
<p>22. upakramābhedo <b>rītiḥ</b>, yathā—</p>
<b><lg>
<l>grāvṇā nāsi gireḥ kṣatā na payasā nārtāsi na mlāpitā
na śvāsaiḥ phaṇino'si na tvadanugā nāyāsitā kāpi na ।</l>
<l>svaṃ veśma prati gacchatoriti muhuḥ śrīśārṅgiṇoḥ saspṛhaṃ
sā	praśnottarayugmapaṅktirubhayoratyāyatā	pātu	vaḥ ॥ 227 ॥</l>
</lg></b>
<p>23. bhaṇitiviśeṣa <b>uktiḥ</b>, yathā—</p>
<b><lg>
<l>kuśalaṃ tasyāḥ jīvati, kuśalaṃ pṛcchāmi, jīvatītyuktam ।</l>
<l>punarapi tadeva kathayasi, mṛtāṃ nu kathayāmi yā śvasiti ॥ 228 ॥</l>
</lg></b>
<p>24. uktiparipākaḥ <b>prauḍhiḥ</b>, yathā—</p>
<b><lg>
<l>abhyuddha‍ṛtā vasumatī dalitaṃ ripūraḥ kṣip‍takramaṃ kabalitā balirājalakṣmīḥ ।</l>
<l>atraikajanmani kṛtaṃ tadanena yūnā janmatraye yadakarot puruṣaḥ purāṇaḥ ॥</l>
</lg></b>
<pb n="502"/>
<p>(<b>2. arthaguṇāḥ —24</b>)</p>
<p>arthaguṇā apyeta eva caturviṃśatiḥ । teṣu —</p>
<p>1. saṃvidhāna(su)sūtratā <b>śleṣaḥ</b>, yathā—</p>
<b><lg>
<l>dṛṣṭvaikāsanaṅgate priyatame paścādupetyādarā—
dekasyā nayane pidhāya vihitakrīḍānubandhacchalaḥ ।</l>
<l>īṣad‍vakritakandharaḥ sapulakaṃ svedollasanmānasā—
mantarhāsalasatkapolaphalakāṃ dhūrto'parāṃ cumbati ॥ 230 ॥ (amaru.)</l>
</lg></b>
<p>2. arthasya prākaṭyaṃ <b>prasādaḥ</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakokadvandvabandhurvibhindan‌kupitakapikapolakroḍatāmrastamaṃsi ॥</l>
</lg></b>
<p>3. kramavatāmavaiṣamyaṃ <b>samatā</b>, yathā—(vikra. 2.7)</p>
<b><lg>
<l>agre strīnakhapāṭalaṃ kuravakaṃ śyāmaṃ dvayorbhāgayo—
rbālāśokamupoḍharāgasubhagaṃ bhedonmukhaṃ tiṣṭhati ।</l>
<l>īṣad‍braddharajaḥkaṇāgrakapiśā cūte navā mañjarī
mugdhatvasya ca yauvanasya ca sakhe madhye madhuśrīḥ sthitā ॥ 232 ॥</l>
</lg></b>
<p>4. krodhādāvapyatīvratā <b>mādhuryam</b>, yathā—(ratnāva. 2.19)</p>
<b><lg>
<l>bhrūbhede sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna viṣphāritaṃ
kopaśca prakaṭīkṛto dayitayā muktaśca na praśrayaḥ ॥ 233 ॥</l>
</lg></b>
<p>5. aniṣṭhuratā <b>saukumāryam</b>, yathā—(bā.rā. 6.34)</p>
<b><lg>
<l>sadyaḥ purīparisare'pi śirīṣamṛdvī gatvā jayāt tricaturāṇi padāni sītā ।</l>
<l>gantavyamadya kiyadityasakṛd bruvāṇā rāmāśruṇaḥ kṛtavatī prathamāvatāram ॥</l>
</lg></b>
<p>6. svarūpābhidhāna<b>marthavyaktiḥ</b>, yathā—</p>
<b><lg>
<l>pṛṣṭheṣu śaṅkhaśakalacchaviṣu cchadānāṃ rājībhiraṅkitamalaktakalohitābhiḥ ।</l>
<l>gorocanāharitababhrubahiḥ palāśamāmodate kumudamambhasi palvalasya ॥</l>
</lg></b>
<pb n="503"/>
<p>7. dīp‍tarasatvaṃ <b>kāntiḥ</b>, yathā—</p>
<b><lg>
<l>mā garvamudvaha kapolatale cakāsti kāntasvastalikhitā mama mañjarīti ।</l>
<l>anyāpi kiṃ sakhi na bhājanamīdṛśānāṃ vairī na ced bhavati vepathurantarāyaḥ ॥</l>
</lg></b>
<p>8. vribhavotkarṣa <b>udāratā</b>, yathā—(śāku. 7.12)</p>
<b><lg>
<l>prāṇānāmanilena vṛttirucitā satkalpavṛkṣe vane
toye kāñcanapadmareṇukapiśe puṇyābhiṣekakriyā ।</l>
<l>dhyānaṃ ratanaśilātaleṣu vibudhastrīsannidhau saṃyamo
yad vāñchanti tapobhiranyamunayastasmiṃstapasyantyamī ॥ 237 ॥</l>
</lg></b>
<p>9. āśayotkarṣa <b>udāttatvam</b>, yathā—</p>
<b><lg>
<l>pātre purovartini viśvanāthe kṣodīyasi kṣmāvalaye ca deye ।</l>
<l>vrīḍāsmitaṃ tasya tadā tadāsīccamatkṛto yena sa eva devaḥ ॥ 238 ॥</l>
</lg></b>
<p>10. arthādhyavasāyaviśeṣa <b>ojaḥ</b>, yathā—(mavīca. 2.34)</p>
<b><lg>
<l>tānyeva yadi bhūtāni tā eva yadi śaktayaḥ ।</l>
<l>tataḥ paraśurāmasya	na	pratīmaḥ parābhavam ॥ 239 ॥</l>
</lg></b>
<p>11. rūḍhāhaṅkāra<b>taurjityam</b>, yathā—(kusaṃ. 6.82)</p>
<b><lg>
<l>umā vadhūrbhavān dātā yācitāra ime vayam ।</l>
<l>varaḥ śambhuralaṃ hyeṣa tvatkulodbhūtaye vidhiḥ ॥ 240 ॥</l>
</lg></b>
<p>12. arthasyābhīṣṭatā <b>preyaḥ</b>, yathā—</p>
<b><lg>
<l>rasavadamṛtaṃ kassandeho madhūnyapi nānyathā
madhuramadhikaṃ cūtasyāpi prasannarasaṃ phalam ।</l>
<l>sakṛdapi punarmadhyasthassan rasāntaravijjano
vadatu yadihānyat svādu syāt priyādaśanacchadāt ॥ 241 ॥</l>
</lg></b>
<p>13. dāruṇārthasyādāruṇārthaparyāya<b>ssuśabdatā</b>, yathā—</p>
<b><lg>
<l>devavrate vāñchati dīrghanidrāṃ droṇe ca karṇe ca yaśo'vaśeṣe ।</l>
<l>lakṣmīsahāyasya tavādya vatsa! vātsalyavān drauṇirayaṃ sahāyaḥ ॥ 242 ॥</l>
</lg></b>
<p>14. vyājāvalambanaṃ <b>samādhiḥ</b>, yathā—(śāku. 2.13)</p>
<b><lg>
<l>darbhāṅkureṇa caraṇaḥ kṣata ityakāṇḍe
tanvī sthitā katicideva padāni gatvā ।</l>
<pb n="504"/>
<l>āsīd vivṛttavadanā ca vimocayantī
śākhāsu	valkalamasaktamapi	drumāṇām ॥ 243 ॥</l>
</lg></b>
<p>15. sūkṣmārthadṛṣṭiḥ <b>saukṣmyam</b>, yathā—</p>
<b><lg>
<l>anyonyasaṃvalitamāṃsaladantakānti sollāsamāviralasaṃ valitārdhatāram ।</l>
<l>līlāgṛhe pratikalaṃ kilakiñciteṣu vyāvartamānavinayaṃ mithunaṃ cakāsti ॥</l>
</lg></b>
<p>16. śāstrārthasavyapekṣatā <b>gāmbhīryam</b>, yathā—(māgha. 4.55)</p>
<b><lg>
<l>maitryādicittaparikarmavido vidhāya
kleśaprahāṇamiha	labdhasabījayogāḥ ।</l>
<l>khyātiṃ	ca	sattvapuruṣānyatayādhigamya
vāñchanti tāmapi samādhibhṛto niroddha‍um ॥ 245 ॥</l>
</lg></b>
<p>17. arthavikāso <b>vistaraḥ</b>, yathā—</p>
<b><lg>
<l>saṃgrāmāṅgaṇasaṅgatena	bhavatā	cāpe	samāropite
devākarṇaya yena yena sahasā yad yatsamāsāditam ।</l>
<l>kodaṇḍena	śarāśśarairariśirastenāpi	bhūmaṇḍalaṃ
tena tvaṃ bhavatā ca kīrtiratulā kīrtyā ca sap‍tābdhayaḥ ॥ 246 ॥</l>
</lg></b>
<p>18. arthasaṅkocaḥ <b>saṅkṣepaḥ</b>, yathā—</p>
<b><lg>
<l>śrūyatāṃ dharmasarvasvaṃ śrutvā caivāvadhāryatām ।</l>
<l>ātmanaḥ pratikūlāni pareṣāṃ na samācaret ॥ 247 ॥</l>
</lg></b>
<p>19. tulyaśabdārthavibhāgaḥ <b>sammitatvam</b>, yathā—</p>
<b><lg>
<l>indurmūrghni śivasya śailaduhiturvakro nakhāṅkaḥ stane
deyād vo'bhyudayaṃ dvayaṃ tadupamāmālambamānaṃ mithaḥ ।</l>
<l>saṃvādaḥ praṇavena yasya dalatā kāyaikatāyāṃ tayo—
rūrdhvadvāravicintitena ca hṛdi dhyātaḥ svarūpeṇa ca ॥ 248 ॥</l>
</lg></b>
<p>20. sābhiprāyoktiḥ <b>bhāvikatvam</b>, yathā—</p>
<b><lg>
<l>dṛṣṭiṃ he prativeśini kṣaṇamihāpyasmad‍gṛhe dāsyasi
prāyeṇāsya śiśoḥ pitā na virasāḥ kaupīrapaḥ pāsyati ।</l>
<l>ekākinyapi yāmi tad varamitaḥ strotasstamālākulaṃ
nīrandhrāḥ	punarālikhantu	 jaṭharacchedā	nalagranthayaḥ ॥ 249 ॥</l>
</lg></b>
<pb n="505"/>
<p>21. arthādarthāntarāvagamo <b>gatiḥ</b>, yathā—</p>
<b><lg>
<l>śubhe ko'yaṃ vṛddho gṛhaparibṛḍhaḥ kiṃ tava pitā
na me bhartā rātrau vyapagatadṛganyacca badhiraḥ ।</l>
<l>huhuṃhuṃ	śrānto'haṃ	śiśayiṣurihaivāpavarake
k‍va yāminyāṃ yāsi svapihi nanu nirdaṃśamaśake ॥ 250 ॥</l>
</lg></b>
<p>22. arthotpattyādikriyākramo <b>rītiḥ</b>, yathā—</p>
<b><lg>
<l>prathamamaruṇacchāyastāvattataḥ	kanakaprabha—
stadanuvirahottāmyattanvīkapolataladyutiḥ ।</l>
<l>prabhavati	punardhvāntadhvaṃsakṣamaḥ kṣaṇadāmukhe
sarasabisinīkandacchedacchavirmṛgalāñchanaḥ ॥ 251 ॥</l>
</lg></b>
<p>23. bhaṅgyā iṣṭābhidhāna<b>muktiḥ</b>, yathā—</p>
<b><lg>
<l>tvamevaṃsaundaryā sa ca ruciratāyāṃ paricitaḥ
kalānāṃ sīmānaṃ paramiha yuvāmeva bhajathaḥ ।</l>
<l>api dvandvaṃ diṣṭyā taditi subhage saṃvadati vā—
mataḥ śeṣaṃ cet syājjitamiha tadānīṃ guṇitayā ॥ 252 ॥</l>
</lg></b>
<p>24. vivakṣitārthanirvahaṇaṃ <b>prauḍhiḥ</b>, yathā—</p>
<b><lg>
<l>tvadvaktrenduvilokanākuladhiyā dhātrā tvadīyāṃ śriyaṃ
nikṣipya pratirājakeṣu viduṣāṃ lakṣmyā tvamāpūritaḥ ।</l>
<l>tenaite niyataṃ daridrati gṛheṣveṣāmiyaṃ dṛśyate
naināmādriyase tvamicchasi tu tāṃ tvāmeva sā dhāvati ॥ 253 ॥</l>
</lg></b>
<p>(<b>3. doṣaguṇāḥ</b>)</p>
<p>padādidoṣāṇāmanukaraṇādiṣu guṇatvāpattaye doṣaguṇāḥ । te'pi prāgvadeva trividhā
api pratyekaṃ caturviṃśatidhā । tatra — <b>padadoṣeṣu</b> —</p>
<p>(<b>padadoṣānāmadoṣatvam</b>)</p>
<p>1. asādhormliṣṭamlecchitāderanukaraṇe guṇatvaṃ, yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃhuṃ muñca mamameti ca mandaṃ jalpitaṃ jayati mānavatīnām ॥ 254 ॥</l>
</lg></b>
<pb n="506"/>
<p>2. anukaraṇa evāprayuktasya guṇatvaṃ, yathā—(mabhā. 3.1.48)</p>
<b><lg>
<l>divaṃ patkāṣiṇo yānti ye'cīkamata bhāṣiṇaḥ ।</l>
<l>patkāṣiṇo'pi no yānti ye vacanti prayuñjate ॥ 255 ॥</l>
</lg></b>
<p>3. śrutivirasaṃ kaṣṭam; tasya durvācakānuprāse guṇatvaṃ, yathā—</p>
<b><lg>
<l>tvāṣṭrāstvāṣṭrārirāṣṭre na bhrāṣṭre nādaṃṣṭriṇo janāḥ ।</l>
<l>dhārtarāṣṭrāḥ surāṣṭre na mahārāṣṭre tu noṣṭriṇaḥ ॥ 256 ॥</l>
</lg></b>
<p>4. pādapūraṇādyarthamanarthakam; tasya yamakādau guṇatvaṃ, yathā—</p>
<b><lg>
<l>'yoṣitāmatitarāṃ nakhalūnaṃ gātramujjvalatayā na khalūnam ।'</l>
<l>'babhau mukhenāpratimena kācana śriyādhikā tāṃ prati menakā ca na ॥ 257 ॥'</l>
</lg></b>
<p>5. rūḍhicyutamanyārtham; tasya prahelikādiṣu guṇatvaṃ, yathā—</p>
<b><lg>
<l>khātayaḥ kani kāle te sphātayaḥ sphārhavalgavaḥ ।</l>
<l>candre sākṣādbhavantyatra tāyavo mama dhāriṇaḥ ॥ 258 ॥</l>
</lg></b>
<p>6. tucchābhidheyamapuṣṭārtham; tasya chando'nurodhādau guṇatvaṃ, yathā—</p>
<b><lg>
<l>'dviraṣṭavarṣākṛtimenamarthināmuśanti kalpopapadaṃ mahīruham ॥ 259 ॥'</l>
</lg></b>
<b><lg>
<l>'yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate ॥ 260 ॥'</l>
</lg></b>
<p>7. avācakamasamartham; tasya sītkṛtādau guṇatvaṃ, yathā—(māgha. 10.64)</p>
<b><lg>
<l>āśu lambitavatīṣṭakarāgre nīvimardhamukulīkṛtadṛṣṭyā ।</l>
<l>raktavaiṇikakarāhatatantrīmaṇḍalak‍vaṇitacāru	cukūje ॥ 261 ॥</l>
</lg></b>
<p>8. śāstramātraprasiddhama<b>pratītam</b>; tasya tadvidyasambhāṣaṇādau guṇatvaṃ, yathā—(māgha. 2.28)</p>
<b><lg>
<l>sarvakāryaśarīreṣu	muktvāṅgaskandhapañcakam ।</l>
<l>saugatānāmivātmānyo nāsti mantro mahībhṛtām ॥ 262 ॥</l>
</lg></b>
<p>9. vyavahitārthapratyayakṛt <b>kliṣṭam</b>; tasya jhaṭityarthapratītau guṇatvaṃ, yathā— (raghu.13.1)</p>
<b><lg>
<l>'athātmanaḥ śabdaguṇaṃ guṇajñaḥ padaṃ vimānena vigāhamānaḥ ॥ 263 ॥'</l>
</lg></b>
<b><lg>
<l>'pituḥ padaṃ madhyamamutpatantī' ॥ 264 ॥</l></lg></b> (vikra. 1.20)
<b><lg>
<l>kāñcīguṇasthānamaninditāyāḥ' ॥ 265 ॥</l></lg></b> (kusaṃ. 1.27)
<pb n="507"/>
<p>10. aprasiddhārthaprayuktaṃ <b>gūḍhārtham</b>; tasya tada‌‌vyākhyānādau guṇatvaṃ, yathā—</p>
<b><lg>
<l>amhārisā vi kaiṇo kaiṇo halibuḍh‌ḍhasālipamuhā i ।</l>
<l>maṃḍukkamakkaḍā vi hu hoṃti harī—sappa—sīhā vi ॥ 266 ॥</l>
</lg></b>
<lg>
<l>(asmādṛśā api kavayaḥ kavayo harivṛddhaśālipramukhā api ।</l>
<l>maṇḍūkamarkaṭā api khalu bhavanti hariḥ sarpasiṃhā api ॥)</l>
</lg>
<p>11. saṅketakalpitābhidheyaṃ <b>neyārtham;</b> tasya prahelikādiṣu guṇatvaṃ, yathā—</p>
<b><lg>
<l>moru kalāveṇa vahai taha ṇāmaha sariṇāu ।</l>
<l>ussīsā pāaṃtigao aṇuṇattihiṃ jaṇu ṇāu ॥ 267 ॥</l>
</lg></b>
<lg>
<l>(mayūraḥ kalāpena vahati tasya nāmnaḥ sadṛśanāmā ।</l>
<l>ucchīrṣāt pādāntagato'nunaktaṃ yathā naukā ॥)</l>
</lg>
<p>12. aniścayakṛt <b>sandigdham;</b> tasya prakaraṇādibhirviśeṣāvagame guṇatvaṃ, yathā—(kusaṃ. 1.27)</p>
<b><lg>
<l>'mahībhṛtaḥ putravato'pi dṛṣṭistasminnapatye na jagāma tṛp‍tim ॥ 268 ॥'</l>
</lg></b>
<b><lg>
<l>'sa śārṅgacakrāsigadābjapāṇirmeghacchaviḥ pātu jaganti śauriḥ ॥ 269 ॥'</l>
</lg></b>
<p>13. viparītakalpana <b>viruddham;</b> tasya tadvidhābhidhāne guṇatvaṃ, yathā— (māgha. 16.2)</p>
<b><lg>
<l>abhidhāya tadā tadapriyaṃ śiśupālo'nuśayaṃ paraṃ gataḥ ।</l>
<l>bhavato'bhimanāssamīhate saruṣaḥ kartumupetya mānanām ॥ 270 ॥</l>
</lg></b>
<p>14. aviśeṣābhidhāyakama<b>prayojakam</b>; tasya svarūpābhidhānādau guṇatvaṃ, yathā—(kusaṃ. 6.36)</p>
<b><lg>
<l>'ta	ākāśamasiśyāmamutpatya	paramarṣayaḥ ॥ 271 ॥'</l>
</lg></b>
<b><lg>
<l>'sāgraṃ varṣasahastraṃ sa tapastepe mahāmanāḥ ॥ 272 ॥'</l>
</lg></b>
<p>15. avyutpattima<b>ddeśyam</b>; (tasya) kavibhiraṅgīkṛtatve guṇatvaṃ, yathā—(māmā. 5.22)</p>
<b><lg>
<l>ṣaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo gandhavāhāḥ ।</l>
<l>pātālapratimallagallavivaraprakṣip‍tasap‍tārṇavaṃ
vande nanditanīlakaṇṭhapariṣad‍vyaktarddhi vaḥ krīḍitam ॥ 273 ॥</l>
</lg></b>
<b><lg>
<l>'kirantaḥ	kāverīlaḍahalarīśīkarakaṇān ॥ 274 ॥'</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b>; tasya saṃvītagup‍talakṣitādau na doṣaḥ ।</p>
<b><lg>
<l>saṃvītasya hi loke tu na doṣānveṣaṇaṃ kṣamam ।</l>
<l>śivaliṅgasya saṃsthāne kasyāsabhyatvabhāvanā ॥ 275 ॥</l>
</lg></b>
<pb n="508"/>
<p>tatrāsabhyamasabhyārthāntaramasabhyasmṛtihetuścāślīlam । tatra—</p>
<p>17. ādyasya tu guṇatvaṃ, yathā—</p>
<b><lg>
<l>tasmai himādreḥ prayatāṃ tanūjāṃ yatātmane rocayituṃ yatasva ।</l>
<l>yoṣitsu tadvīryaniṣekabhūmiḥ saiva kṣametyātmabhuvopadiṣṭam ॥</l></lg></b> (kusaṃ. 3.16)
<p>18. dvitīyasya guṇatvaṃ, yathā—</p>
<b><lg>
<l>'sudustyajā yadyapi janmabhūmiḥ' ॥ 277 ॥,</l>
</lg></b>
<b><lg>
<l>'janairasambādhamayāṃbabhūve		॥ 278 ॥'</l>
</lg></b>
<b><lg>
<l>'sa te'nuneyaḥ subhago'bhimānī' ॥ 279 ॥,</l>
</lg></b>
<b><lg>
<l>'bhaginyayaṃ naḥ prathamābhisandhiḥ ॥ 280 ॥'</l>
</lg></b>
<p>19. tṛtīyasya <b>guṇatvaṃ</b>, yathā—</p>
<b><lg>
<l>brahmāṇḍakāraṇaṃ yo'psu nidadhe vīryamātmanaḥ ।</l>
<l>upasthānaṃ karomyeṣa tasmai śeṣāhiśāyine ॥ 281 ॥</l>
</lg></b>
<p>amaṅgalārthamamaṅgalārthāntaramamaṅgalasmṛtihetu<b>ścāmaṅgalārtham</b>; tatra—</p>
<p>20. ādyasya <b>guṇatvaṃ</b>, yathā—</p>
<b><lg>
<l>bhadre! māri praśastaṃ vada sadasi mudā nṛtya kṛtye! muhūrtaṃ
mṛtyo! ratnaiścatuṣkaṃ viracaya racayārātrikaṃ kālarātri! ।</l>
<l>cāmuṇḍe! muṇḍamālāmupanaya vinayasvāyatāṃ bhairavīrṣyā—
mevaṃ deve bhavānīṃ vahati parijanavyāhṛtistrāyatāṃ va ॥ 282 ॥</l>
</lg></b>
<p>21. dvitīyasya <b>guṇatvaṃ</b>, yathā—(vesaṃ. 1.6)</p>
<b><lg>
<l>satpakṣā madhuragiraḥ prasādhitāśā madoddhatārambhāḥ ।</l>
<l>nipatanti	dhārtarāṣṭrāḥ	kālavaśānmedinīpṛṣṭhe ॥ 283 ॥</l>
</lg></b>
<p>22. tṛtīyasya <b>guṇatvaṃ</b>, yathā—</p>
<b><lg>
<l>ko'bhipretaḥ susaṃsthānastasyā iti na niścayaḥ ।</l>
<l>āśāpiśācikaiṣā tu kumārī māṃ variṣyati ॥ 284 ॥</l>
</lg></b>
<p>23. <b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca ghṛṇāvadartham ।</p>
<pb n="509"/>
<b><lg>
<l>niṣṭhyūtodgīrṇavāntādi gauṇavṛttivyapāśrayam ।</l>
<l>atisundaramanyatra grāmyakakṣyāṃ vigāhate ॥ 285 ॥</l></lg></b> (kāvyāda. 1.24)
<p>yathā—(kāvyāda. 1.96)</p>
<b><lg>
<l>padmānyarkāśuniṣṭhyūtāḥ pītvā pāvakavipruṣaḥ ।</l>
<l>bhūyo vamantīva mukhairudgīrṇāruṇareṇubhiḥ ॥ 286 ॥</l>
</lg></b>
<b><lg>
<l>kiñcidāśrayasaundaryāddhatte śobhāmasādhvapi ।</l>
<l>kāntāvilocananyastaṃ malīmasamivāñjanam ॥ 287 ॥</l></lg></b> (kāvyāda. 1.55)
<p>yathā—(ma.vī.ca. 1.35)</p>
<b><lg>
<l>āntraprotabṛhatkapālanalakakrūrak‍vaṇatkaṅkaṇa—
prāyapreṅkhitabhūribhūṣaṇaravairāghoṣayantyambaram ।</l>
<l>pītocacharditaraktakardamaghanaprārabhāraghorollalad—
vyālolastanabhārabhairavavapurbandhoddhataṃ dhāvati ॥ 288 ॥</l>
</lg></b>
<b><lg>
<l>sanniveśaviśeṣācca	duruktamapi śobhate ।</l>
<l>nīlaṃ palāśamābaddhamantarāle srajāmiva ॥ 289 ॥</l></lg></b> (bhāmahā. 1.54)
<p>yathā—(māmā. 5.18)</p>
<b><lg>
<l>āntraiḥ kalpitamaṅgalapratisarāḥ strīhastaraktotpala—
vyaktottaṃsabhṛtaḥ pinahya sahasā hṛtpuṇḍarīkastrajaḥ ।</l>
<l>etāḥ śoṇitapaṅkakuṅkumajuṣaḥ saṃbhūya kāntaiḥ piba—
ntyasthisnehasurāḥ kapālacaṣakaiḥ prītāḥ piśācāṅganāḥ ॥ 290 ॥</l>
</lg></b>
<p>24. etena dvitīyatṛtīyayorapi guṇatvaṃ vyākhyātam ।</p>
<p>yathā—</p>
<b><lg>
<l>mukhamāpāṇḍugaṇḍaṃ te madaklinnakaṭaḥ karī ।</l>
<l>viśāṃpate! viśiṣṭo'pi saphalaṃ brahmavarcasam ॥ 291 ॥</l>
</lg></b>
<p>yathā ca—</p>
<b><lg>
<l>varṣiṣṭhāya yaviṣṭhāya pravīryāya pracetase ।</l>
<l>namaḥ kapardine nīlalohitāyāgniretase ॥ 292 ॥</l>
</lg></b>
<pb n="510"/>
<p>(<b>vākyadoṣāṇāmadoṣatvam</b>)</p>
<p>atha vākyadoṣāṇāmadoṣaḥ, tatra</p>
<p>1. śabdahīnasya k‍vacid vivakṣāto <b>guṇatvam ।</b> yathā—</p>
<b><lg>
<l>ākṣipantyaravindāni mugdhe tava mukhaśriyam ।</l>
<l>kośadaṇḍasamagrāṇāṃ kimeṣāmasti duṣkaram ॥ 293 ॥</l></lg></b> (kāvyāda. 2.361)
<b><lg>
<l>idaṃ hi śāstramāhātmyadarśanālasacetasām ।</l>
<l>apabhāṣaṇavadbhāti na ca saubhāgyamujjhati ॥ 294 ॥</l></lg></b> (kāvyāda. 4.28)
<b><lg>
<l>anukampādyatiśayo yadi kaścidvivakṣyate ।</l>
<l><hi>na doṣaḥ</hi> punarukto'pi pratyuteyamalaṅkriyā ॥ 295 ॥</l></lg></b> (kāvyāda. 4.14)
<p>yathā—(kāvyāda. 4.15)</p>
<b><lg>
<l>hanyate sā varārohā smareṇākāṇḍavairiṇā ।</l>
<l>hanyate cārusarvāṅgī hanyate mañjubhāṣiṇī ॥ 296 ॥</l>
</lg></b>
<b><lg>
<l>2. yatnaḥ sambandhanirjñātahetuḥ ko'pi kṛto yadi ।</l>
<l>kramalaṅghanamapyāhu<hi>rnirdoṣaṃ</hi> sūrayo yathā ॥ 297 ॥</l></lg></b> (kāṃvyāda. 4.23)
<b><lg>
<l>bandhutyāgastanutyāgo deśatyāga iti triṣu ।</l>
<l>ādyantāvāyatakleśau madhyamaḥ kṣaṇikajvaraḥ ॥ 298 ॥</l></lg></b> (kāvyāda. 4.24)
<b><lg>
<l>yadā tīvraprayatnena saṃyogāderagauravam ।</l>
<l>na cchandobhaṅgamapyāhustadadoṣāya sūrayaḥ ॥ 299 ॥</l>
</lg></b>
<b><lg>
<l>jaha ṇhāuṃ oiṇṇe abbhantamulhāsiamaṃsuaddhantaṃ ।</l>
<l>taha aṇa ṇhāo si tumaṃ sacche golāṇaītūhe ॥ 300 ॥</l>
</lg></b>
<lg>
<l>(yathā snātumavatīrṇe ārdrībhūtamullāsitamaṃśukārdhāntam ।</l>
<l>tathā ca na snāto bhavasi tvaṃ svacche godānadītīrthe ॥)</l>
</lg>
<p>3. asthānaviṃrati <b>yatibhraṣṭam</b>—</p>
<b><lg>
<l>svarasandhyakṛte prāyo dhātubhede tadiṣyate ।</l>
<l>nāmabhede ca śeṣeṣu <hi>na doṣa</hi> iti tadvidaḥ ॥ 301 ॥</l>
</lg></b>
<p>yathā—</p>
<b><lg>
<l>'śobhāṃ puṣyatyayamabhinavaḥ sundarīṇāṃ prabodhaḥ' ॥ 302 ॥</l>
</lg></b>
<pb n="511"/>
<b><lg>
<l>'kiñcid bhāvālasamasaralaprekṣitaṃ kāminīnām ॥ 303 ॥</l>
</lg></b>
<b><lg>
<l>kāryākāryāṇyayamavikalānyāgamenaiva paś‍yan ।</l>
<l>vaś‍yāmurvīṃ vahati nṛpa ityasti caivaṃ prayogaḥ ॥ 304 ॥ (kāvyāda. 4.30)</l>
</lg></b>
<p>atra ca— (kāvyāda. 4.31)</p>
<b><lg>
<l>lup‍te padānte śeṣasya padatvaṃ niścitaṃ yathā ।</l>
<l>tathā sandhivikārāntaṃ padameveti varṇyate ॥ 305 ॥</l>
</lg></b>
<p>4. virūpasandhi <b>visandhi</b>— (kāvyāda. 4.36)</p>
<b><lg>
<l>na saṃhitāṃ vivakṣāmītyasandhānaṃ padeṣu yat ।</l>
<l>tad visandhīti nirdiṣṭaṃ na pragṛhyādihetukam ॥ 306 ॥</l>
</lg></b>
<p>yathā—(kāsūvṛ. 2.2.8)</p>
<b><lg>
<l>'kamale iva locane ime anubandhāti vilāsapaddhatiḥ ॥ 307 ॥'</l>
</lg></b>
<b><lg>
<l>'sa ito'nya ṛtāvṛtapriyo</l>
<l>na ṛcastvaṃ na yajūṃṣi ūhase ॥ 308 ॥'</l>
</lg></b>
<b><lg>
<l>padānāṃ vyutkramo yatra krameṇa vyutkrameṇa vā ।</l>
<l>tad vyākīrṇaṃ vidustasya na doṣaḥ ko'pi tad yathā ॥ 309 ॥</l>
</lg></b>
<b><lg>
<l>jugupsata smainamaduṣṭabhāvaṃ maivaṃ bhavānakṣatasādhuvṛttaḥ ।</l>
<l>itīva vāco nigṛhītakaṇṭhaiḥ prāṇairarudhyanta maharṣisūnoḥ ॥ (jāha. 1.85)</l>
</lg></b>
<b><lg><l>5. paryāyeṇa dvayoryatra vākyaṃ praś‍nottarādiṣu ।</l>
<l>saṅkīrṇaṃ <hi>tanna doṣāya</hi> vākovākyavido viduḥ ॥ 311 ॥</l>
</lg></b>
<p>(yathā)— (amaruka. 57)</p>
<b><lg>
<l>bāle! nātha! vimuñca mānini! ruṣaṃ roṣānmayā kiṃ kṛtaṃ</l>
<l>khedo'smāsu na me'parādhyati bhavān sarve'parādhā mayi ।</l>
<l>tatkiṃ rodiṣi gadgadena vacasā, kasyāgrato rudyate</l>
<l>nanvetanmama, kā tavāsmi, dayitā, nāsmītyato rudyate ॥ 312 ॥</l>
</lg></b>
<b><lg>
<l>6. vākyāntarasagarbhaṃ yat tad vākyaṃ garbhitaṃ viduḥ ।</l>
<l>rasāntaraviraskāre tadiṣṭaṃ <hi>neṣṭamanyathā</hi> ॥ 313 ॥</l>
</lg></b>
<pb n="512"/>
<p>yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate</b>. (pṛ. 362)</p>
<b><lg>
<l>7. deśabhāṣāprabhedena prakṛtyādibhidāpi vā ।</l>
<l>apadaṃ tasya cānujñā <hi>bhāṣācitreṣu</hi> tadyathā ॥ 314 ॥</l>
</lg></b>
<b><lg>
<l>hā to jo jjaladeu naiva padanaḥ sākṣādayaṃ bhūtale</l>
<l>tatkiṃ dīsai saccamā hatavapuḥ kāmaḥ kila śrūyate ।</l>
<l>ai pacchā kialeu bhūtapatinā gaurīvivāhotsave</l>
<l>aiseṃ sacca ji bollu hastakaṭakaḥ kiṃ darpaṇenekṣyate ॥ 315 ॥</l>
</lg></b>
<b><lg><l>8. aśarīraṃ kriyāhīnaṃ kriyāpekṣā na yatra tu ।</l>
<l>yatrāstyāderapekṣā vā na <hi>doṣastatra</hi> tadyathā ॥ 316 ॥</l>
</lg></b>
<b><lg>
<l>kiyanmātraṃ jalaṃ vipra jānudagh‍naṃ narādhipa ।</l>
<l>tathāpīyamavasthā te na sarvatra bhavādṛśāḥ ॥ 317 ॥</l>
</lg></b>
<b><lg>
<l>yatropamāne dharmāḥ syurnopameyena sammitāḥ ।</l>
<l>tadūnopamamityāhustatprasiddhau <hi>na duṣyati</hi> ॥ 318 ॥</l>
</lg></b>
<p>yathā— (bhāmahā. 2.41,42,43,44)</p>
<b><lg>
<l>sa mārutākampitapītavāsā bibhrat salīlaṃ śaśibhāsamabjam ।</l>
<l>yadupravīraḥ pragṛhītaśārṅgaḥ sendrāyudho megha ivābabhāse ॥ 319 ॥</l>
</lg></b>
<b><lg>
<l>śakracāpagrahādatra darśitaṃ kila kārmukam ।</l>
<l>vāsaḥ śaṅkhānupādānādūnamityatra cocyate ॥ 320 ॥</l>
</lg></b>
<b><lg>
<l>sarvaṃ sarveṇa sārūpyaṃ nāsti bhāvasya kasyacit ।</l>
<l>yathopapatti kṛtibhirupamānaṃ prayujyate ॥ 321 ॥</l>
</lg></b>
<b><lg>
<l>akhaṇḍamaṇḍalaḥ k‍venduḥ k‍va kāntānanamadyuti ।</l>
<l>yatkiṃcitkāntisāmyāttu śaśinevopamīyate ॥ 322 ॥</l>
</lg></b>
<p>9. tenādhikopamaṃ vyākhyātam । yathā—(bhāmahā. 2.58, 59)</p>
<b><lg>
<l>sa pītavāsāḥ pragṛhītaśārṅgo manojñabhīmaṃ vapurāpa kṛṣṇaḥ ।</l>
<l>śatahradendrāyudhavānniśāyāṃ saṃsṛjyamānaḥ śaśineva meghaḥ ॥ 323 ॥</l>
</lg></b>
<pb n="513"/>
<b><lg>
<l>śaśino grahaṇādetadādhikyaṃ kila na hyayam ।</l>
<l>nirdiṣṭa upameye'rthe vācyo vā jalajo'tra tu ॥ 324 ॥</l>
</lg></b>
<b><lg>
<l>na sarvasārūpyamayaṃ vistareṇodito vidhiḥ ।</l>
<l>abhiprāyātkavervātra vidheyā jalaje matiḥ ॥ 325 ॥</l></lg></b> (bhāmahā. 2.60)
<b><lg>
<l>bhinnaliṅgatvamapyāhurupamādūṣaṇaṃ tathā ।</l>
<l>vacobhedo <hi>na doṣāya</hi> yatrodvogo na dhīmatām ॥ 326 ॥</l></lg></b> (kāvyāda. 2.51)
<p>tatra liṅgabhede na doṣo yathā—</p>
<b><lg>
<l>anyadā bhūṣaṇaṃ puṃsaḥ śamo lajjeva yoṣitaḥ ।</l>
<l>parākramaḥ paribhave vaiyātyaṃ surateṣviva ॥ 327 ॥</l></lg></b> (māgha. 2.44)
<p>vacanabhede na doṣo yathā—</p>
<b><lg>
<l>ājñā iva jaganmṛtyoḥ prāṇā iva nayaśriyaḥ ।</l>
<l>gṛhā iva tapassiddherdārā iva vibhorgatiḥ ॥ 328 ॥</l>
</lg></b>
<b><lg><l>10. śliṣṭamaspṛṣṭaśaithilyaṃ śithilaṃ tadviparyayaḥ ।</l>
<l><hi>gauḍīyairiṣyate</hi> tattu bandhaprāśastyagauravāt ॥ 329 ॥</l></lg></b> (kāvyāda. 1.43)
<p>yathā—(kāvyāda. 1.44)</p>
<b><lg>
<l>līlāvilolalalanālalitālakalālasāḥ ।</l>
<l>vilup‍tamālatīmālā jalakālānilā vavuḥ ॥ 330 ॥</l>
</lg></b>
<b><lg><l>11. anālocyaiva vaiṣamyamarthālaṅkāraḍambarau ।</l>
<l>avekṣamāṇā vavṛdhe paurastyā kāvyapaddhatiḥ ॥ 331 ॥ (kāvyāda. 1.50)</l>
</lg></b>
<p>yathā—(kāvyāda. 1.49)</p>
<b><lg>
<l>candanapraṇayodgandhirmando malayamārutaḥ ।</l>
<l>spardhate ruddhamaddhairyo vararāmānanānilaiḥ ॥ 332 ॥</l>
</lg></b>
<b><lg>
<l>dīp‍tamityaparairbhūm‍nā kaṭhoramapi badhyate ।</l>
<l>nyakṣeṇa pakṣaḥ kṣapitaḥ kṣatriyāṇāṃ kṣaṇāditi ॥ 333 ॥</l></lg></b> (kāvyāda. 1.72)
<b><lg><l>12. āvidvadaṅganābālaprasiddhārthaṃ prasādavat ।</l>
<l>viparyayo'syāprasannaṃ citrādau <hi>tanna duṣyati</hi> ॥ 334 ॥</l></lg></b> (bhāmaha. 2.3)
<pb n="514"/>
<p>yathā—(devīśa.)</p>
<b><lg>
<l>yāśritā pāvanatayā yātanācchidanīcayā</l>
<l>yācanīyā dhiyā māyāyāmāyāsaṃ stutā śriyā ॥ 335 ॥</l>
</lg></b>
<b><lg><l>13. adhyāhārādigamyārthe neyārthamiti tadviduḥ ।</l>
<l>prasiddhergamyate yasmi<hi>nna ca taddoṣavadya</hi>thā ॥ 336 ॥</l>
</lg></b>
<b><lg>
<l>mā bhavantamanalaḥ pavano vā vāraṇo madakalaḥ paraśurvā ।</l>
<l>vāhinījalabharaḥ kuliśaṃ vā svisti te'stu latayā saha vṛkṣa ॥ 337 ॥</l>
</lg></b>
<b><lg><l>14. asabhyārthaṃ mataṃ grāmyaṃ tad grāmyok‍tyaiva duṣyati ।</l>
<l>vidagdhoktau tu tasyāhu<hi>rguṇavattvaṃ</hi> manīṣiṇaḥ ॥ 338 ॥</l>
</lg></b>
<p>yathā—(kāvyāda. 1.64)</p>
<b><lg>
<l>kāmaṃ kandarpacaṇḍālo mayi vāmākṣi nirdayaḥ ।</l>
<l>tvayi nirmatsaro diṣṭ‍yetyevamādi yathoditam ॥ 339 ॥</l>
</lg></b>
<b><lg><l>15. ojaḥ samāsabhūyastvaṃ taddīp‍tārtheṣu badhyate ।</l>
<l>viparyayo'syāsamastaṃ dīp‍tārthaṃ <hi>cainna doṣabhāk</hi> ॥ 340 ॥</l>
</lg></b>
<p>yathā—(vesaṃ. 3.22)</p>
<b><lg>
<l>yo yaḥ śastraṃ bibharti svabhujagurumadaḥ pāṇḍavīnāṃ camūnāṃ</l>
<l>yo yaḥ pāñcālagotre śiśuradhikavayā garbhaśayyāṃ gato vā ।</l>
<l>yo yastatkarmasākṣī carati mayi raṇe yaśca yaśca pratīpaḥ</l>
<l>krodhāndhastasya tasya svayamapi jagatāmantakasyāntako'ham ॥ 341 ॥</l>
</lg></b>
<b><lg><l>16. samastamasamastaṃ vā na nirvahati yad vacaḥ ।</l>
<l>tadanirvyūḍhamasyāpi <hi>na doṣaḥ kvāpi</hi> tadyathā ॥ 342 ॥</l>
</lg></b>
<b><lg>
<l>prasīda caṇḍi! tyaja manyumañjasā janastavāyaṃ purataḥ kṛtāñjaliḥ ।</l>
<l>kimarthamutkampitapīvarastanadvayaṃ tvayā lup‍tavilāsamāsyate ॥ 343 ॥</l>
</lg></b>
<b><lg><l>17. analaṅkāramityāhuralaṅkārojjhitaṃ vacaḥ ।</l>
<l>pūrvottarānusandhāne tasya <hi>sādhutvamiṣyate</hi> ॥ 344 ॥</l>
</lg></b>
<p>yathā—(māgha. 2.68)</p>
<b><lg>
<l>niśamya tāḥ śeṣagavīrabhidhātumadhokṣajaḥ ।</l>
<l>śiṣyāya bṛhatāṃ patyuḥ prastāvamadiśad dṛśā ॥ 345 ॥</l>
</lg></b>
<pb n="515"/>
<p>(<b>vākyārthadoṣāṇāmadoṣaḥ</b>)</p>
<p>atha vākyārthadoṣāṇāmadoṣaḥ । tatra ca —</p>
<b><lg><l>1. samudāyārthaśūnyaṃ yat tadapārthaṃ pracakṣate ।</l>
<l>tanmattonmattabālānāmukteranyatra duṣyati ॥ 346 ॥ (kāvyāda. 4.5)</l>
</lg></b>
<p>yathā—</p>
<b><lg>
<l>k‍vākāryaṃ śaśalakṣmaṇaḥ k‍va ca kulaṃ bhūyo'pi dṛś‍yeta sā</l>
<l>doṣāṇāṃ praśamāya me śrutamaho kope'pi kāntaṃ mukham ।</l>
<l>kiṃ vakṣyantyapakalpaṣāḥ katadhiyo rekhaiva sānyādṛśī</l>
<l>cetaḥ svāsthyamupaihi kaḥ khalu yuvā dhanyo'dharaṃ pāsyati ॥ 347 ॥</l>
</lg></b>
<b><lg><l>2. yadaprayojanaṃ yacca gatārthe vyarthameva tat ।</l>
<l>tasyāpi k‍vāpi <hi>nirdoṣaḥ</hi> prayogo dṛś‍yate yathā ॥ 348 ॥</l>
</lg></b>
<b><lg>
<l>gītā viduravākyāni dharmāḥ śāntanaveritāḥ।</l>
<l>na śrutā bhārate yena tasya janma nirarthakam ॥ 349 ॥</l>
</lg></b>
<b><lg>
<l>hṛtkaṇṭhavaktraśrotreṣu kasya nāvasthitaṃ tava ।</l>
<l>śrīkhaṇḍahārakarpūradantapatraprabhaṃ	yaśaḥ ॥ 350 ॥</l>
</lg></b>
<b><lg><l>3. aviśeṣeṇa pūrvoktaṃ yadi bhūyo'pi kīrtyate ।</l>
<l>tadekārthaṃ rasākṣip‍tacetasāṃ <hi>tanna duṣyati</hi> ॥ 351 ॥</l>
</lg></b>
<p>yathā—(māmā. 5.30)</p>
<b><lg>
<l>asāraṃ saṃsāraṃ parimuṣitarat‍naṃ tribhuvanaṃ</l>
<l>nirālokaṃ lokaṃ maraṇaśaraṇaṃ bāndhavajanam ।</l>
<l>adarpaṃ kandarpaṃ jananayananirmāṇamaphalaṃ</l>
<l>jagajjīrṇāraṇyaṃ kathamasi vidhātuṃ vyavasitaḥ ॥ 352 ॥</l>
</lg></b>
<b><lg><l>4. saṃśayāyaiva sandigdhaṃ yadi jātu prayujyate ।</l>
<l>syādalaṅkāra evāsau <hi>na doṣastatra</hi> tadyathā ॥ 353 ॥</l>
</lg></b>
<b><lg>
<l>katto lambhai paṃthia sattharaaṃ ettha gāmaṇigharammi ।</l>
<l>uṇṇaapaohare pekkhiūṇa jai vasasi tā vasasu ॥ 354 ॥</l></lg></b> (gāsa.ve. 879)
<pb n="516"/>
<lg><l>(kuto labhyate pathika srastarakamatra grāmaṇīgṛhe ।</l>
<l>unnatapayodharān prekṣya yadi vasasi tad vasa ॥)</l></lg>
<b><lg><l>5. vākye prabandhe cārthānāṃ paurvāparyaviparyayaḥ ।</l>
<l>doṣaḥ so'pakramo nāma citrahetau <hi>na duṣyati</hi> ॥ 355 ॥</l>
</lg></b>
<p>yathā—(kāvyāda. 2.257)</p>
<b><lg>
<l>paścātparyasya kiraṇānudīrṇaṃ candramaṇḍalam ।</l>
<l>prāgeva hariṇākṣīṇāmudīrṇo rāgasāgaraḥ ॥ 356 ॥</l>
</lg></b>
<b><lg><l>6. yasmin rīteranirvāhaḥ khinnaṃ tadabhidhīyate ।</l>
<l><hi>na doṣastasya</hi> tu k‍vāpi yatra cchāyā na hīyate ॥ 357 ॥</l>
</lg></b>
<p>yathā—</p>
<b><lg>
<l>abhinavavadhūroṣasvāduḥ	karīṣatanūnapā—</l>
<l>dasaralajanāśleṣakrūrastuṣārasamīsṇaḥ ।</l>
<l>galitavibhavasyājñevādya dyutirmasṛṇā rave—</l>
<l>rvirahivanitāvaktraklaibyaṃ bibharti niśākaraḥ ॥ 358 ॥</l>
</lg></b>
<b><lg><l>7. lokātīta ivārtho yaḥ so'timātra <hi>iheṣyate</hi> ।</l>
<l>vārtādau tena tuṣyanti vidagdhā netare janāḥ ॥</l></lg></b> (kāvyāda. 1.85, 89)
<b><lg>
<l>tacca vārtābhidhāneṣu varṇanāsvapi vidyate ।</l>
<l>kāntaṃ sarvajagatkāntaṃ laukikārthānatikramāt ॥ 360 ॥</l></lg></b> (kāvyāda. 1.89)
<p>vārtābhidhāne yathā—</p>
<b><lg>
<l>gṛhāṇi nāma tānyeva taporāśirbhavādṛśaḥ ।</l>
<l>sambhāvayati yānyevaṃ pāvanaiḥ pādapāṃsubhiḥ॥ 361 ॥</l></lg></b> (kāvyāda. 1.86)
<p>varṇanāyāṃ yathā—</p>
<b><lg>
<l>anayoranavadyāṅgi stanayorjṛmbhamāṇayoḥ ।</l>
<l>avakāśo na paryāp‍tastava bāhulatāntare ॥ 362 ॥ (kāvyāda. 1.87)</l>
</lg></b>
<b><lg>
<l>iti saṃbhāvyamevaitadviśeṣākhyānasaṃskṛtam ।</l>
<l>kāntaṃ bhavati sarvasva lokasīmānu vartinaḥ ॥ 363 ॥</l></lg></b> (kāvyāda. 1.88)
<pb n="517"/>
<p>tadatikrame vārtābhidhānaṃ yathā—(kāvyāda. 1.90)</p>
<b><lg>
<l>devadhiṣṇayamivārādhyamadyaprabhṛti no gṛham ।</l>
<l>yuṣmatpādarajaḥ pātadhautaniśśeṣakalmaṣam ॥ 364 ॥</l>
</lg></b>
<p>varṇanā yathā—(kāvyāda. 1.91)</p>
<b><lg>
<l>alpaṃ nirmitamākāśamanālocyaiva vedhasā ।</l>
<l>idamevaṃvidhaṃ bhāvi bhavatyāsstanajṛmbhaṇam ॥ 365 ॥</l>
</lg></b>
<b><lg><l>8. idamatyuktirityuktametadgauḍopalālitam ।</l>
<l>prasthānaṃ prākpraṇītaṃ tu sāraṃ vaidarbhavartmanaḥ ॥ 366 ॥ (kāvyāda. 1.92)</l>
</lg></b>
<b><lg>
<l>paruṣaṃ niṣṭhurārthaṃ yadatīva hi vigarhitam ।</l>
<l>viruddhalakṣaṇādyāsu taduktiṣu <hi>na duṣyati</hi> ॥ 367 ॥</l>
</lg></b>
<p>yathā—</p>
<b><lg>
<l>hālāhalaṃ viṣaṃ bhuṅkṣva sakhi mā tatra viśvasīḥ ।</l>
<l>yadvā na dahyase kāṣṭhaiḥ svalpaistvamiti me matiḥ ॥ 368 ॥</l>
</lg></b>
<b><lg><l>9. aprastutarasaṃ prāhurvirasaṃ vastu sūrayaḥ ।</l>
<l><hi>iṣṭaṃ</hi> tasyāpyanujñānamaprādhānye tayoryathā ॥ 369 ॥</l>
</lg></b>
<b><lg>
<l>kṣip‍to hastāvalag‍naḥ prasabhamabhihato'pyādadānoṃ'śukāntaṃ</l>
<l>gṛh‍ṇan keśeṣvapāstaścaraṇanipatito nekṣitaḥ saṃbhrameṇa ।</l>
<l>āliṅgan yo'vadhūtastripurayuvatibhiḥ sāśrunetrotpalābhiḥ</l>
<l>kāmīvārdrāparādhaḥ sa dahatu duritaṃ śāmbhavo vaḥ śarāg‍niḥ ॥</l></lg></b> (amaruka. 2)
<b><lg><l>10. hīnaṃ yatropamānaṃ syādupameyaṃ guṇādhikam ।</l>
<l>hīnopamaṃ tadapyāhu<hi>rna doṣaḥ</hi> k‍vāpi tadyathā ॥ 371 ॥</l>
</lg></b>
<b><lg>
<l>tataḥ kumudanāthena kāminīgaṇḍapāṇḍunā ।</l>
<l>netrānandena candreṇa māhendrī digalaṅkṛtā ॥ (mahābhā. droṇa. 184.46)</l>
</lg></b>
<b><lg>
<l>yatropamānamutkṛṣṭamupameyaṃ nikṛṣyate ।</l>
<l>jñeyaṃ tadadhikaupamyamasyāpi <hi>k‍vāpyadoṣatā</hi> ॥ 373 ॥</l>
</lg></b>
<pb n="518"/>
<p>yathā—(kāvyāda. 2.50)</p>
<b><lg>
<l>kāntyā candramasaṃ dhām‍nā sūryaṃ dhairyeṇa cārṇavam ।</l>
<l>rājannanukaroṣi tvaṃ saubhāgyenāpi manmatham ॥ 374 ॥</l>
</lg></b>
<b><lg><l>11. upamānena vaiṣamyād bhavedasadṛśopamam ।</l>
<l>tasyābhyanujñāmicchanti vyatirekopamādiṣu ॥ 375 ॥</l>
</lg></b>
<b><lg>
<l>prahitaḥ pradhanāya mādhavānahamākārayituṃ mahībhujā ।</l>
<l>na pareṣu mahaujasaśchalādapakurvanti malimlucā iva ॥</l></lg></b> (māgha. 16.52)
<b><lg>
<l>yasyopamānaṃ lokeṣu na prasiddhaṃ tadiṣyate ।</l>
<l>aprasiddhopamaṃ nāma tatkavaci<hi>nnaiva duṣyati</hi> ॥ 377 ॥</l>
</lg></b>
<p>yathā—</p> <b><lg><l>ud‍garbhahūṇaramaṇīramaṇopamardabhag‍nonnatastananiveśanibhaṃ himāṃśoḥ ।</l>
<l>bimbaṃ kaṭhorabisakāṇḍakaḍāragaurairviṣṇoḥ padaṃ prathamamagrakarairvyanakti ॥ 378 ॥</l>
</lg></b>
<b><lg>
<l>12. niralaṅkāramityāhuralaṅkārojjhitaṃ vacaḥ ।</l>
<l>arthaurjityeṣu tasyāpi k‍vaci<hi>nnirdoṣatā</hi> yathā ॥ 379 ॥</l>
</lg></b>
<b><lg>
<l>yāñcāṃ dainyaparābhavapraṇayinīṃ nekṣvākavaḥ śikṣitāḥ</l>
<l>sevāsaṃvalitaḥ kadā raghukule maulau nibaddho'ñjaliḥ ।</l>
</lg></b>
<b><lg>
<l>sarvaṃ tad vihitaṃ tadāpyudadhinā naivoparodhaḥ kṛtaḥ</l>
<l>pāṇiḥ samprati me haṭhāt kimaparaṃ spraṣṭuṃ dhanurvāñchati ॥ 380 ॥</l>
</lg></b>
<b><lg>
<l>13. asabhyārthaṃ yadaślīlaṃ yadarthāntaravāci vā ।</l>
<l>tasyeha dṛś‍yate bhūm‍nā prayogo <hi>nāpi dṛṣyati</hi> ॥ 381 ॥</l>
</lg></b>
<p>yathā—</p> <b><lg><l>adyāpi tatkanakakuṇḍalaghṛṣṭagaṇḍaṃ</l>
<l>vaktraṃ smarāmi viparītaratābhiyoge ।</l>
<l>āndolanaśramavaśasphuṭagharmabindu—</l>
<l>muktāphalaprakaravicchuritaṃ priyāyāḥ ॥ 382 ॥</l></lg></b> (caupa.12)
<b><lg><l>14. deśo'drivanarāṣṭrādiḥ kālo rātriṃdivartavaḥ ।</l>
<l>nṛttagītaprabhṛtayaḥ kalāḥ kāmārthasaṃśrayāḥ ॥ 383 ॥</l></lg></b> (kāvyāda. 4.40—42)
<b><lg>
<l>carācarāṇāṃ bhūtānāṃ pravṛttirlokasaṃjñitā ।</l>
<l>hetuvidyātmako nyāyaḥ sasmṛtiśrutirāgamaḥ ॥ 384 ॥</l></lg></b>
<pb n="519"/>
<b><lg>
<l>teṣu teṣvayathārūḍhaṃ yadi kiñcit pravartate ।</l>
<l>kaveḥ pramādāddeśādivirodhītyetaducyate ॥ 385 ॥</l>
</lg></b>
<b><lg>
<l>virodhaḥ sakalo'pyeṣa kadācit kavikauśalāt ।</l>
<l><hi>vyutkramya doṣagaṇanāṃ</hi> guṇavīthīṃ vigāhate ॥</l></lg></b> (kāvyāda. 4.57)
<p>tatra <b>deśaviruddhasya</b> guṇabhāvo yathā—</p>
<b><lg>
<l>tasya rājñaḥ prabhāveṇa tadudyānāni jajñire ।</l>
<l>ārdrāṃśukapravālānāmāspadaṃ suraśākhinām ॥ 387 ॥</l></lg></b>(kāvyāda. 4.58)
<p><b>kālaviruddhasya</b> yathā—</p>
<b><lg>
<l>rājñāṃ vināśapiśunaścacāra kharamārutaḥ ।</l>
<l>dhūnvan kadambarajasā saha sap‍tacchadodgamān ॥ 388 ॥</l></lg></b> (kāvyāda. 4.59)
<p><b>lokaviruddhasya</b> yathā—</p>
<b><lg>
<l>aindavādarciṣaḥ kāmī śiśiraṃ havyavāhanam ।</l>
<l>abalāvirahak‍leśavihvalo gaṇayatyayam ॥ 389 ॥</l></lg></b> (kāvyāda. 4.61)
<p><b>yuktiviruddhasya</b> yathā—</p>
<b><lg>
<l>sa saṅkocaścandrādiva kumudarāśeraśaraṇaḥ</l>
<l>sa sūryāt kokānāṃ viraha iva lup‍tapratividhiḥ ।</l>
<l>guṇebhyaste khedapraśamanaparebhyo'pi yadayaṃ</l>
<l>khalānāmud‍vegastadidamamṛtādeva	maraṇam ॥ 390 ॥</l>
</lg></b>
<p><b>aucityaviruddhasya</b> yathā—(rā.ca.19.89)</p>
<b><lg>
<l>tenātha	nātha	durudāharaṇātapena</l>
<l>saumyāpi nāma paruṣatvamabhiprapannā ।</l>
<l>jajvāla tīkṣṇaviśadāḥ sahasodgirantī</l>
<l>vāgarciṣastapanakāntiśileva	sītā ॥ 391 ॥</l>
</lg></b>
<p><b>vacanaviruddhasya</b> yathā—(kāvyāda. 4.10)</p>
<b><lg>
<l>asti kācidavasthā sā sābhiṣaṅgasya cetasaḥ ।</l>
<l>yasyāṃ bhavedabhimatā viruddhārthāpi bhāratī ॥ 392 ॥</l>
</lg></b>
<b><lg>
<l>paradārābhiṣaṅgo me kathamāryasya yujyate ।</l>
<l>pibāmi taralaṃ tasyāḥ kadā nu daśanacchadam ॥ (kāvyāda. 4.11)</l>
</lg></b>
<pb n="520"/>
<p><b>dharmaviruddhasya</b> guṇībhāvo yathā—(kāvyāda. 4.63)</p>
<b><lg>
<l>pañcānāṃ pāṇḍuputrāṇāṃ pat‍nī pāñcālakanyakā ।</l>
<l>satīnāmagraṇīścāsīddaivo hi vidhirīdṛśaḥ ॥ 394 ॥</l>
</lg></b>
<p><b>arthaviruddhasya</b> guṇībhāvo yathā—</p>
<b><lg>
<l>nītirāpadi yadgamyaḥ parastanmānimo hriye ।</l>
<l>vidhurvidhuntudasyeva pūrṇastasyotsavāya saḥ ॥ 395 ॥ (māgha. 2.61)</l>
</lg></b>
<p><b>kāmaviruddhasya</b> guṇībhāvo yathā—</p>
<b><lg>
<l>dolātipreraṇatrastavadhūjanamukhod‍gatam ।</l>
<l>kāmināṃ layavaiṣamyād geyaṃ rāgamavardhayat ॥ 393 ॥ (kāvyāda. 4.60)</l>
</lg></b>
<p>evamanye'pi draṣṭavyāḥ । tadyathā śiraśśekharaḥ, karṇāvataṃsaḥ, śravaṇakuṇḍalaṃ,
puṣpamālā, dhanurjyā, ṭaṅkāradhvaniḥ, karikalabha ityādinā puṣṭārthatvamarthaviśeṣapratīteḥ ।
tathā hi—śiraśśekharādīnāṃ prabhṛtiyogaḥ(?), puṣpamālāyāṃ vaiśā x x x diprāśastyaṃ,
dhanurjyāyāmārūḍhiḥ, karikalabhe karipramāṇatā pratīyate । bhuvanaśiraśśekharaḥ,
pṛthvīkarṇāvataṃsaḥ, sarasvatīśravaṇakuṇḍalaṃ, rat‍namālā, dhanurjyā, ṭaṅkāradhvaniḥ, kucakumbhaḥ,
karikalabhakaḥ ityādiṣūpacāraḥ ।</p>
<p>nanu ca guṇakalpaneyaṃ nopacārakalpanā । tathā hi—viśeṣyeṣu guṇakalpanā
viśeṣaṇeṣūpacārakalpaneti pradarśitaṃ purastāt ।1 na ca guṇavṛttirupacāravṛttāvantarbhavati,
api tūpacāravṛttirguṇavṛttau । dvidhā hi gauṇī, guṇanimittā upacāranimittā ca । satyametat ।
kiṃtu vyavahitapratipattisādhanatvasādharmyādadūraviprakarṣeṇa gauṇīmapyupacaritāmevācakṣate ।</p>
<p><b>akṣapāda</b>stu 'sahacaraṇasthānatādarthyādibhyastadvadupacāra' iti bruvāṇo (nyāyasū.
2.2) yaṣṭīḥ praveśaya, mañcāḥ krośanti, mallikā pradīpa ityādiṣu lakṣaṇāmapyupacārapakṣe
pratikṣipati । na ca lakṣaṇāgauṇyorabheda iti vaktavyam । yadāha <b>bhaṭṭaḥ</b> —</p>
<b><lg>
<l>abhidheyāvinābhūtapratītirlakṣaṇeṣyate ।</l>
<l>lakṣyamāṇaguṇairyogād vṛtteriṣṭā tu gauṇatā ॥ 397 ॥</l></lg></b> (tavā. 14.22)
<!-- NOTES pg=520!-->
1. pṛṣṭha 44 ।
<pb n="521"/>
<p>tatra lakṣaṇāyāṃ yathaivākṛtivacanaḥ śabdaḥ tatsahacaritāṃ vyaktiṃ lakṣayati tathaiva
yaṣṭimañcapradīpādayastatsambaddhapuruṣādilakṣaṇārthāḥ prathante । gauṇyāṃ punarag‍nirmāṇavakaḥ,
siṃho devadattaḥ, gaurbāhīkaḥ, ityādiṣu nāg‍nitvādyavinābhāvena māṇavakādayaḥ pratīyante ।
kiṃ tarhi—</p>
<b><lg>
<l>vahnitvalakṣaṇādarthād yatpaiṅgalyādi gamyate ।</l>
<l>tena māṇavake buddhiḥ sādṛś‍yādupajāyate ॥ 398 ॥</l></lg></b> (tavā. 14.22)
<p>nanu ca na gauṇamukhyayorviveko yujyate । tathā hi— eka evāyaṃ gośabdo vākye
k‍vacijjātiviśeṣābhidhāyī gauranubandhya iti, k‍vacijjātyupasarjanadravyamātravācī
gaurānīyatāmiti, k‍vacitparicchinna eva dravyaviśeṣe vartate, astyatra kāṃcid gāṃ
paś‍yasīti (mabhā. 1.2.58); k‍vacittu rūḍhasambandheṣu kriyāguṇeṣu gośabdaḥ prayujyamāno
dṛś‍yate, yathā— jāḍyādaucchiṣṭyāt sarvasahatvānmahāśanatvād vā gaurbāhīka iti ।
tadevaṃ sarvaśaktergośabdasyārthaprakaraṇādibhiravacchidyamānasāmarthyasya pṛthivyādāviva
bāhīke'pi vartamānasya na gauṇatvamupapadyate । tadāha—(vāpa. 2.253)</p>
<b><lg>
<l>sarvaśaktestu tasyaiva śabdasyānekakarmaṇaḥ ।</l>
<l>prasiddhibhedād gauṇatvaṃ mukhyatvaṃ vā prakalpyate ॥ 399 ॥</l>
</lg></b>
<p>tathā hi— (vāpa. 2.252)</p>
<b><lg>
<l>yathā sās‍nādimān piṇḍo gośabdenābhidhīyate ।</l>
<l>tathā jāḍyādiguṇavān bāhīko'pyabhidhīyate ॥ 400 ॥</l>
</lg></b>
<p>yatra svaviṣaya eva śabdaḥ prayujyate tatra mukhyaḥ । yatra tu kutaścinnimittāt
pravṛttinimittamarthāntare'dhyasya prayujyate tatra gauṇaḥ ।</p>
<p>yadyapi jātiśabdaḥ tayā jātyā svanibandhanabhūtayā vinātyantānabhidheye
kriyāguṇamātradvāreṇa nānyatra vartitumarhati, na ca śabdenāpravartamānena gaurbāhīka iti
sāmānādhikaraṇyaprayogo ghaṭate, tathāpi yathā— kathaṃcit sammohād rajjudravye
prāp‍te buddhiviparyayāṃdarthāntare'rthārarūpamadhyāropya svaviṣaya eva sarpaśabdaṃ prayuṅkte
tathā kasyacideva sadṛśasya dharmasya bhūtasya darśanād bhāvino vā bhūtāsaṅgāt
prāp‍tarūpaviparyāsāyāṃ buddhau bāhīke gotvamāsajya gośabdaṃ sās‍nādimatyeva
piṇḍe prayuṅkte ।</p>
<pb n="522"/>
<p>evamapyartharūpamātraviparyayaḥ, śabdasya tu svaviṣayavyabhicāro na vidyate ।</p>
<p>na cādhyāropaḥ śakyate kartum । tathā hi — yadā tāvad bhrāntyā mṛgatṛṣṇāyāṃ
toyaṃ śuktikāyāṃ rajatamadhyāropya tacchabdaṃ prayuṅkte tadobhayoḥ pratipādyapratipādakayo—
rmukhyādhyavasānarūpeṇaiva toyādipratītestadbhāvāpattirmukhyatvam; athāpi vaktā vivekī san
itaravañcanārthaṃ prayuṅkte, śrotā ca na viviṅkte, tadā tu ekasya vivekenā—
dhyāropābhāvāditarasya ca viparyayamukhyatvānnaikamapi prati gauṇatvopapattiḥ ।</p>
<p>yadā tu dvāvapyabhrāntau tadobhayoḥ sādṛś‍yādinimittāt tannimittavatya—
rthādhyavasānādadhyāropābhāvaḥ । yathaiva hyasadṛśānāmarthānāṃ tiktamadhurādīnāṃ na kathaṃcidapi
pratītyabhāvāt parasparādhyāropaṇam, evaṃ sadṛśānāmapi vivekajñānāt nopapadyate । na ca
pratītiviparītaṃ jñānaṃ vyavahārāṅgaṃ bhavati ।</p>
<p>na ca pravṛttinimittamantareṇa śabdo na pravartate, buddhistu viṣayamantareṇāpi pravartata
iti vaktumucitam ।</p>
<p>na cārtharahitā buddhirātmākāramātramanubhaviṣyatīti vaktavyam । nīlamida—
mityādibuddhiṣu grāhyasya bāhyatvenaivāvabhāsāt ।</p>
<p>api cāyaṃ gauṇamukhyāvibhāgaḥ śrotṝṇāmarthaviśeṣāvadhāraṇe vyāpriyate । te ca
padaśravaṇavelāyāmanadhyāropitasvārthavṛttyaiva gavādipadamadhyavasāya bāhīkādipadasāmānā—
dhikaraṇyānyathānupapattyā gauṇatāṃ parikalpayanti । tatra caiṣāṃ svayamanadhyāropyaiva gotvaṃ,
tatsādṛś‍yapratītirbhavati । sā ca kiṃ śabdād arthād vetyanvicchatāmanvayavyati—
rekābhyāmarthāditi niścayo jāyate ।</p>
<p>katham?</p>
<b><lg>
<l>siṃhaśabde hyanukte'pi siṃhārthasadṛśī matiḥ ।</l>
<l>jāyate na tvabuddhe'rthe siṃhaśabde śrute'pi naḥ ॥ 401 ॥</l></lg></b> (tavā. 1.4.25)
<p>yadā ca śrotṝṇāṃ svayamevādhyāropābhāvastadā vaktaryapi naivaiṣāmiyaṃ kalpanā bhavati;
yathā kṛtamanena siṃhatvamadhyāropitamiti ।</p>
<p>kathaṃ tarhi siṃhatvāvinābhūtānekakriyāguṇasamudāyo'nena devadatte vivakṣitaḥ?</p>
<p>yat‍nagauravabhayānna svairabhidhānairbravīti । na cāsya samastasya kiṃcidekaṃ vācakaṃ
<!-- NOTES pg=522!-->
1. pṛṣṭha 334
<pb n="523"/>
padamasti । tenāvinābhāvitayā kathaṃ tu siṃhatvāt tatpratītirbhavediti tattāvadabhidhīyate
yataḥ sthitayā śabdaśak‍tyā puṃsāṃ vyavahāro na tadvaśena śak‍tyantaropajana iti ।
kiṃca—(tavā. 1.4.22)</p>
<b><lg>
<l>yadadhyāsena vaktṝṇāṃ gauṇī vṛttiḥ prakalpyate ।</l>
<l>vede sā na kathaṃcit syādadhyāropayiturvinā ॥ 402 ॥</l>
</lg></b>
<p>evaṃ tarhi sarva ete gavādiśabdā jātidravyaguṇakriyāsamudāyavācinaḥ
samastārthāsambhave sās‍nādimadādau prayujyamānā mukhyāḥ bāhīkādau tu
katipayaguṇakriyāyogāt pravartamānā gauṇatāṃ labhante । tatrābhidhīyate—</p>
<b><lg>
<l>samudāyārthavācitve naikadeśe bhaved gatiḥ ।</l>
<l>śataśabdānna pañcāśanmukhyarūpeṇa gamyate ॥ 403 ॥</l></lg></b>(tavā.)
<p>bhavati tu jātimātre dṛṣṭe sarvakriyāguṇapratyastamaye'pi prayogaḥ pratyayaśca
mukhyātmanaiva, na bāhīkādiṣviva gośabdādupacaritaḥ । aprasahyakāryapi hi kadācid
rogeṇopahataḥ siṃhyāḥ putraḥ siṃha eva । jātivācitā ca gavādiśabdānāṃ 1purastāduktā
bādhyeta । kriyāguṇānāṃ tvānantyānna śakyaṃ prativyakti guṇasambandho'nubhavitum ।</p>
<b><lg>
<l>ekasyāmeva ca vyaktau bālyādiṣu guṇakriyāḥ ।</l>
<l>anyāścānyāśca śakyante nābhidhātumasaṅgateḥ ॥ 404 ॥</l></lg></b> (tavā.)
<p>na cānyat sāmānyaṃ śakyate kalpayitum, jātyantare'pi k‍vacit
kāsāṃcitsambhavāt । na cānabhihitaṃ gotvaṃ guṇakriyāṇāṃ vyavacchedakaṃ bhavati, apratīteḥ ।
abhihitaṃ cet tatpratyayādevāśeṣaguṇakriyāvagamādabhidhānaśak‍tayanavasara iti । (tantravā.)</p>
<p>anye tu śaktipramāṇādibhirnyūnaṃ gauṇam, atiśayavantaṃ sampūrṇaṃ mukhyamityācakṣateṃ
nyūnā hi devadatte śaktiḥ sampūrṇā siṃhe, alpaṃ pramāṇaṃ kūpe mahat samudra iti । (vāpa.
2.253)</p>
<p>tatrāpare bruvate (tavā.)—śabdābhidheyatayā nyūnamadhikaṃ vā vijñāyate, na tu
śaktipramāṇādyupacayāpacayena । yo hi śabdo yenārthenāvabaddho'rthāntaraṃ nīyate
tadupacitamapyartharūpaṃ tacchabdaṃ prati nyūnameva । tathā hi—'kūpaḥ samudraḥ pāṭalīputraḥ svarga'
ityādau alpapramāṇaśaktyādāvapi svārthe kūpādiśabdānāṃ mukhyatvameva । ataḥ 'svārthe
pravartamāno mukhyo'rthāntare tu gauṇa' iti nyāyyam ।</p>
<pb n="524"/>
<p>tatra jātiḥ gavādiśabdānāṃ pravṛttinimittaṃ, jātau hi svārthe prāp‍tasvarūpāṇya—
bhidhāṃnāni tatsahacaritāṃstadvāreṇaiva dharmān saṃspṛśanti । tatra rūḍhasambandhasya
prasiddhasāhacaryasya kriyāguṇāderdharmāntarasya darśanādatajjātīyeṣu jātiśabdaḥ prayujyamāno
gauṇa ityucyate । ḍitthāḍiṣvapyanāśritākṛtiṣu kriyāguṇanimittāyāṃ śabdapravṛttāvarthāntara—
samudbhavād gavādivadeva gauṇamukhyatve ।</p>
<p>atrāhuḥ—ajahatsvārthāḥ sarvā vṛttayaḥ pūrvaśak‍tyanusārasambhave śak‍tyantarakalpane
pramāṇābhāvāt; sambhaviṣyati cātra gotvāvagatavyak‍tyupasthāpitajāḍyādyaneka—
dharmapratyayād bāhīke pratyaya iti pūrvaiva śaktirnimittam । ato na saṃśayahetutvena
vyavahārocchedakāraṇaṃ prasiddhahānāprasiddhakalpanamāśrayaṇīyam ।</p>
<p>api ca yathā gaurbāhīka iti kṛtapratyayalopo gośabdo bāhīkārthāntare pravartamāno
gauṇa ityucyate, tathā gargasyāpatyāni bahūni gargāḥ, vidā iti pratyayalopāt
prakṛtiśabdāḥ pratyayārthe vartamānā arthāntaravacanatvād gauṇā bhaveyuḥ (vāpa. 2.221)
tasmādeka eva śabdo'nekamarthaṃ yaugapadyena paryāyeṇa vābhidhatte, na tu svārthamutsṛjyārthāntare
pravartate । prasiddhyaprasiddhibhyāṃ ca tasya mukhyagauṇavyapadeśo jāyate (vāpa. 2.263) ।
tatra yaugapadye'pi yadā prasiddhenārthenāvacchidyate śabdastadā mukhyavyapadeśaṃ labhate ।
aprasiddhena tvarthena prāp‍tāvacchedasya gauṇavyapadeśo bhavati । paryāyeṇāpi yasmin vākye
prasiddhārthaḥ śabdastastra mukhyaḥ anyatra tu gauṇaḥ । tadāha—</p>
<b><lg>
<l>viparyāsādivārthasya yatrārthāntaratāmiva ।</l>
<l>manyate sa gavādistu gauṇa ityucyate k‍vacit ॥ 405 ॥ (vāpa. 2.274)</l>
</lg></b>
<p>tasmāllabdhvā bhavatu so'yamiti vā saṃbandhaḥ kriyatām । sarvathā yatrārthāntaravācī
śabdaḥ kutaścinnimittāt parityajyaiva svārthamarthāntare vartate, 'yaugapadyamatikramya paryāye
vyavatiṣṭhate ।' (vāpa. 2.251) iti prasiddhiḥ, tasya tathābhūto'rtho gauṇa iti
vyapadiś‍yate । yatra tu loke'rthāntaratvena prasiddhistatra mukhyatvameva । yathaiva rūpādeva
kecit padārthāḥ keṣucit karmasu yogyatvenāśritaśaktayaḥ sādhanatvena prasiddhasambandhāḥ,
te ca darśanamātrādeva viśiṣṭaviṣayāstatratatrāvyabhicāreṇa pratīyante । tadyathā—
sīrāsimusalādayaḥ kṛṣivadhāvahananādiṣu prayogaikadeśarūpatvamiva pratipannā gṛhyante
(vāpa. 2.275) ।</p>
<pb n="525"/>
<p>na caiṣāṃ karmāntareṣu śaktayo na prabhavanti । prasiddhā tu rūpaparikalpitameṣāṃ
niyatakriyāviṣayasādhanatvaṃ vyavasthitaṃ loke । teṣu karmāntareṣūpādīyamānāḥ sādhayanto'pi
tadarthaṃ na tadaṅgatvena vyapadeśaṃ labhante । tathaivaite gavādayaḥ śabdāḥ pratyāyakatvasya
vicchedābhāvād rūpaparigraheṇa pratyāyanaśaktimātraparigraheṇa ca keṣucidartheṣu loke
prasiddhasambandhāḥ śrutimātrādeva tad‌viṣayatvenāvatiṣṭhante । pratyāyanaśaktimātraṃ tūpādāyānyatra
prayujyamānāḥ pratyāyayanto'pi tānarthān tatsaṃbandhitvena lokavyavasthāprasiddhiṃ na
labhante ।</p>
<p>tasmācchutimātreṇa śabdānāṃ yeṣvartheṣu tādarthyamavasīyate tameṣāṃ prasiddhaṃ
mukhyamarthamācakṣate (vāpa. 2.278)। yatra tu śrutimātraviṣayaṃ kṛtaṃ yat‍namabhikramya
nimittāntarataḥ pratītiḥ tamaprasiddhaṃ gauṇamityāhuḥ (vāpa. 2.266)। atrāpyucyate—
'prasiddhirnāma prajñānaṃ, na ca prajñāne kaścid viśeṣo'sti । taduktam—</p>
<b><lg>
<l>prasiddhiriti vijñānaṃ na cāsyonātiriktatā ।</l>
<l>tasmānna tatkṛtaḥ śakyo viśeṣo vak‍tumañjasā ॥ 406 ॥ (tavā. 3.2.1)</l>
</lg></b>
<p>api ca purārātprabhṛtīnāmākhyātasarūpāṇāṃ ca prasiddhārthābhidhāyināṃ
gauṇumakhyapravibhāgaḥ prasajyeta yathā— 'purā vidyotate, naḍena sma purā brāhmaṇā
adhīyate (kāśikā3.2.118) ārāddavīyo apasedha śatrūn (maisaṃ. 3.163),
ārācchatrumapa vādhasva dūraṃ (ṛve.10.42.7), vāyurvāyuraśvo'śvastena teneti (mabhā.dī.
160)।</p>
<p>kiṃ ca gavādiśabdānāmapi vāgādiṣvaprasiddhargauṇatāprasaṅgaḥ । tasmācchrotragata—
prasiddhermūlaṃ tadvaktṛgataṃ bahvalpaprayogitvaṃ mukhyagauṇapravibhāgāya prakalpate । yasya bahuśaḥ
prayogaḥ sa mukhyaḥ, alpaśastu prayujyamāno gauṇa iti ।</p>
<p>tadapi na samyak । alpaśo'pi prayujyamāno nāsati sāmarthye pratyāyayed, ataḥ
so'pi śabdāt pratīyata iti mukhya eva । atrāpi ca gavādīnāṃ vāgādiṣu gauṇatāprasaṅgo
vaktavyaḥ । na ca bahvalpaprayogitā mukhyagauṇatve hetuḥ । tathā hi—</p>
<b><lg>
<l>maṇḍakairbuhuśastṛp‍tiḥ	kadācit‌khaṇḍamodakaiḥ ।</l>
<l>na tasya maṇḍakā mukhyā gauṇā vā khaṇḍamodakāḥ ॥ 407 ॥</l></lg></b> (tavā.3.2.1)
<p>evaṃ tarhi kevalādeva śabdād yo'rthaḥ pratīyate sa mukhyo, yastu sopapadāt
<pb n="526"/>
sa gauṇaḥ (śābhā. 3.2.1) na hi yathā kevalādag‍niśabdād jvalanapratyayo bhavatyevaṃ
māṇavakapratyayaḥ, padāntarādhīnatvāt । yatrāpi padāntaraṃ na śrūyate tatrāpyarthaprakaraṇāpekṣaṃ
tadeva vyāpriyate (tavā.) । taduktam—(vāpa. 2.264)</p>
<b><lg>
<l>arthaprakaraṇāpekṣo yo vā śabdāntaraissaha ।</l>
<l>prayukto gamayatyarthaṃ sa gauṇa iti gīyate ॥ 408 ॥</l>
</lg></b>
<p>etadapyayuktaṃ— 'yasya hi śabdasya yadrūpaṃ kasyacidarthasya nimittaṃ sopapadasyāpi
tattadeva । na ca śakyaṃ nimitte sati naimittikena na bhavitum । upapadaṃ tu vidyamānamapi
dyotakatavenāpekṣyate । yathaiva cakṣuṣaḥ prakāśānugrahāpekṣitve rūpamartho, yathā vā
muktasaṃśayasya mukhyasya varṇakramamātrā'grahaṇasaṃskārasmṛtisambandhānubhavādyapekṣitvaṃ
tathātropapadamapi naiva vinā sāmarthyenāpekṣituṃ śakyate । apekṣyamāṇamapi dyotakatveneti—
kartavyatāsthānīyatvānna mukhyatāṃ vihanti । tena vināpyupapadena sa tasyārtho bhavatyeva,
kathaṃcittu nābhivyajyate, tadyathā gavādiśabdānāṃ pṛthivyādiḥ ।</p>
<p>evaṃ tarhi nityaṃ māṇavakāg‍niśabdasamudāyādasyārthasya pratīteḥ aśvakarṇādivat
samudāyavācyatve satyagnyāderavayavasya tatra gauṇatvamiti ।</p>
<p>tadapi nāsti । anvayavyatirekābhyāmarthabhedapratītestatra samudāyapratītirbhavati ।
yatrāvayavārthau tirodhāya tyaktabhedaḥ samudāyārtha (bheda) eva pratīyate, gamayate
tvatrāg‍niśabdasya paiṅgalyaṃ, māṇavakaśabdasya tu piṇḍasvarūpaṃ viviktaṃ vācyam । ataḥ
prātyātmikayorubhāvapi vācyatvānmukhyāviti ।</p>
<p>tatraitatsyāt anugatasvārthapadadvayagamyatvānnīlotpalavat vākyārtho'yam । ataśca
tasyāvayavāpekṣayā gauṇatvamiti ।</p>
<p>tadapi na । na hyatrāg‍nipadārtheg‍nitvamasti; na cānanvitapadārtho vākyārthaḥ sambhavati ।</p>
<p>asti tarhi svarūpa eva śabdo nityaṃ vartate; sa evāsyāntaraṅgo'vyabhicārī
śabdāntaraiśca asādhāraṇo'rthaḥ । tatra cānupadeśā pravṛttiḥ sarveṣām । svarūpaṃ tu
śabdānāmartheṣvadhyāropyate । yo gośabdaḥ so'yaṃ piṇḍaḥ । tadyathā— yo vṛddhiśabdaḥ sa
ādaic iti । tatra svarūpeṣveva śrutayo nityāvaruddhāḥ । arthasvarūpayostu rūpaviparyāsamātre
sakalakokavyavahāraḥ kriyate । niyatasvarūpaṃ śrūyate; dvitīyasthānāpannaviparyāsaṃ hi svarūpaṃ
gauṇavyapadeśe nimittatvaṃ pratipadyate । tadāha—</p>
<pb n="527"/>
<b><lg>
<l>tatra svarūpaṃ śabdānāṃ sarvārtheṣvanuṣajyate ।</l>
<l>arthamātraṃ viparyastaṃ svarūpe tu śrutiḥ sthitā ॥ 409 ॥</l></lg></b> (vāpa. 2.256)
<b><lg>
<l>rūḍhyā yatrāsadartho'pi loke śabdo niveśitaḥ ।</l>
<l>sa mukhyastatra tatsāmyād gauṇo'nyatra skhalad‍gatiḥ ॥</l></lg></b> (pra.vā.pratya. 37)
<p>atrāpi pañcālasyāpatyāni pañcālāḥ, teṣāṃ nivāso janapadaḥ pañcālāḥ, pāṇininā
prokto granthaḥ pāṇinīyaḥ, tamadhīte vetti vā pāṇinīyaḥ śiṣya ityādiṣu śabdasvarūpasya
dvitīyasthānāpannaviparyāsatvād gauṇatvaṃ prāp‍noti । evaṃ tarhyarthabhedānnāmākhyātaśabdānāmiva
śrutirūpasādṛśye'pi gavādiśabdānāṃ bheda eva nityo mukhyaḥ paramarthena vijñāyate,
durjñānatvācca bhedasya svarūpāśrayeṇaikatvena । prakṛtiśabdānāṃ pratyayārtheṣu
lubādivyavahāramātraṃ śāstreṇa kriyate, gauriva gaurbāhīkaḥ, cañceva cañcā devadattaḥ । tatra
yathāsvamapyarthābhidhāne śāstrapravṛttyapekṣayā mukhyagauṇavibhāgaḥ; svato'rthe pravartamāno
mukhyaḥ, śāstreṇa tu niyukto gauṇa iti ।</p>
<p>nanu ca śuklādiśabdānāṃ matublopāt tadvati dravye vartamānānāṃ gauṇatāprasaṅgaḥ ।
yato na nimittavatsu artheṣu nimittaṃ svarūpapratyayanimittatvaṃ, nimittāni pratipādyamānāni
pratilabdharūpasamprahāṇīva (ṇyeva?) gauṇamukhyavyavahāramavataranti । teṣāṃ hi
satyapyātmāntarānātmatve tadātmāśraya eva vyavahāraḥ prasiddho loko । evamapi gargā
bidāḥ pañcālā iti prakṛtiśabdānāṃ pratyayārthe śāstradvāreṇa pravṛttergauṇatāprasaṅgaḥ । tasmānna
kathaṃcidgauṇamukhyapravibhāgaḥ prakalpata iti ।</p>
<p>atrocyate— 'yaḥ sākṣādeva śabdāt pratīyate so'rtho mukhamiva bhavatīti mukhya
ityucyate । tathā hi— 'śākhādibhyo ya' (5.3.103) ityevamivārthe mukhya ityayaṃ
śabdaprayogo bhavati । yastu khalu pratītārthāvalambiguṇasambandhavyavadhānena gamyate sa
guṇebhya āgata iti gauṇo bhavati । (śābhā. 3.2.1)</p>
<p>nanu ca yadgiriśikharamāruhya prekṣate tadapi pratyakṣameveti nyāyād guṇavya—
vadhānenāpi śabdataḥ pratīyamāno'rtho mukhya eveti yujyate । na hi sāmagrīvyavadhānaṃ
kārakāṇāṃ kārakatvaṃ vihanti; aśvenāpi grāmaṃ gacchan gantaiva bhavati । naivam;
astyatrāparo'pi viśeṣaḥ । anādṛtyaiva māṇavakapratyayaṃ jvalanamag‍niśabdātpratiyanto
dṛśyante । na tvanādṛtya jvalanapratyayaṃ māṇavakaṃ pratiyanti । kutaḥ punaretat? yo yo
<pb n="528"/>
'g‍nisadṛśo vivakṣyate, tatra tatrāg‍niśabdo nipatati, vigatasādṛśyācca apayannupalakṣyate,
ato'g‍nisādṛśyamasya pravṛttau nimittam । na ca jvalane apratīte tatsādṛśyaṃ pratīyate ।
tasmājjvalane ag‍niśabdo mukhyo māṇavake tu gauṇa iti । tadāhuḥ—</p>
<b><lg>
<l>prākpratītasya mukhyatvaṃ mukhavatprathamodgateḥ ।</l>
<l>paścādgamyasya gauṇatvaṃ guṇāgamanahetukam ॥ 411 ॥</l></lg></b> svārthe
<b><lg>
<l>pravartamāno'pi yasyārthaṃ yo'valambate ।</l>
<l>nimittaṃ tatra mukhyaḥ syānnimittī gauṇa iṣyate ॥ 412 ॥</l>
</lg></b>
<p>nanvevaṃ sati khapuṣpaśaśaviṣāṇādīnāṃ svārthāvinābhūtaguṇābhāvāt
gauṇaprayogābhāvaprasaṅgaḥ । tathā hi—yastāvatkhapuṣpamātmā śaśaviṣāṇaṃ bhavatsiddhānta iti
prayogastatra katarat tvayānyatkhapuṣpādikamātmādivyatiriktamag‍nisiṃhagavādivadavadhāritaṃ
yad‍guṇadvāreṇātmādiṣu puvartamānā khapuṣpādayo gauṇā bhaveyuḥ । ataḥ prathamapratītatvāt
khapuṣpāderātmādirartho na mukhyatvādapaiti । kathamasato mukhyatvamiti cettulyamidaṃ
gauṇatve'pi । ucyate— khapuṣpaśaśaviṣāṇādayaḥ śabdā atyantābhāvādyupādhiṣu padārtheṣu
labdhamukhyavyapadeśā nāstītyādidharmayogādātmādiṣu prayujyamānā gauṇabhāvaṃ labhante ।
tathā hi— sadasatī tattve iti nyāyātpuṣpamityukte asti nāstīti prasaṅgaḥ । tatra
yathā latādisambandhādastīti gamyate tathā''kāśādisambandhānnāstīti gamyate । kathaṃ tarhi
khapuṣpaṃ nāstīti prayogaḥ?</p>
<p>pūrveṇaivāvagate'bhāve nāstiśabdo'nuvādaka iti kecit, bādhaka iti kecit ।</p>
<p>yadi vā khasya puṣpamityavayavārthau prasiddhau, samāsācca rājapuruṣādivat
sāmānyatodṛṣṭenānumānena ṣaṣṭhyarthasmṛtiḥ prasaktā । na ca kadācidākāśasya
kusumānāśrayatvamavadhāritapūrvaṃ tasyaitatsaṃsargānusandhānaṃ vāryate ।</p>
<p>etena nāsti śaśaviṣāṇamitpapi vyākhyātam ।</p>
<p>athavā śaśamūrdhavartināṃ pṛthivyavayavānāmuparyuparicīyamānadṛḍhadīrghasanniveśarūpeṇā—
pariṇatānāṃ nīcairvṛttyā yadavasthānaṃ so'sya vākyasya viṣayaḥ sambhavatītyavirodhaḥ ।</p>
<p>na caitad vācyam abhāvo bhāvaśabdairnābhidhīyata iti । yataḥ—</p>
<b><lg>
<l>yāṃ niṣedhāḥ kriyāmāhurna yātītyevamādayaḥ ।</l>
<l>tiṣṭhatītyādibhistaistu śabdaiḥ saivābhidhīyate ॥ 413 ॥</l></lg></b>(tavā.)
<pb n="529"/>
<p>ato labdhamukhyārthānāṃ khapuṣpaśaśaviṣāṇādiśabdānāmanyatrāpi prasiddhānyathā—
vasthāyinyarthe gauṇaḥ prayoga upapanno bhavati । (tavā)</p>
<p>nanu ca sādṛśyena pravartamāno gauṇa ityabhyupagame — prakṛtiṣu mṛdgavakādaya iti,
pratimāsu vāsudevādaya iti, citreṣu parvatādaya iti, śuktikāyāṃ rajatamiti,
rajjāvahiriti, mṛgatṛṣṇāyāṃ toyamiti, alātasampāte cakramiti, payaḥpṛṣatsūryaraśmiṣu
surāyudhamiti, kṣupātapādiṣu gandharvanagaramiti, pratibimbe stamberama iti, karṇakṣveḍāyāṃ
ghoṣa iti ālokābhāve'ndhakāra (vāpa. 2.287–295) iti ca yo vyapadeśaḥ, tasyāpi
gauṇatvaṃ prāp‍noti । eteṣāmapi hi pravṛttau sādṛśyameva nimittam । tathā hi—
mṛdgavakādayaḥ kasyacideva sadṛśasya dharmasya bhāvādupamānopameyasambandhe sati 'ive
pratikṛtau' (5.3.96) ityetat prakaraṇavihitānāṃ pratyayānāmutpattau nimittatvaṃ lakṣante ।
yuktaṃ caitat । yataḥ— (vāpa. 2.293)</p>
<b><lg>
<l>mṛgapaśvādibhiryāvān mukhyairarthaḥ prasādhyate ।</l>
<l>na tāvān mṛnmayeṣvasti tasmāt te viṣayāḥ kanaḥ ॥ 414 ॥</l>
</lg></b>
<p>etena pratimādiṣu vāsudevādayo vyākhyātāḥ । tathā hi te mukhyā varapradānadānavo
cchedādikarmasu sādhanatvena vyavatiṣṭhante na tathā grāvamayā vā dārumayā vā । taduktam—</p>
<b><lg>
<l>trailokyatrāṇasāmarthyaṃ sākṣād viṣṇoryaducyate ।</l>
<l>śilpibhiḥ kalpyamānasya na tadarcāsu dṛśyate ॥ 415 ॥</l>
</lg></b>
<p>evaṃ citre parvatādisvarūpasya nim‍nonnatāditvena yad grahaṇaṃ tadapi
tatsahacaritaprapātapratighātāderabhāvādadhaḥ ka x x x x vāvasthāne
nim‍nonnatavṛtternivṛttidarśanādayathārthamevāvasthāpyate । taduktam—</p>
<b><lg>
<l>yatra nim‍nonnataṃ citre 1sarūpaṃ parvatādibhiḥ ।</l>
<l>na tatra pratighātādikāryaṃ tadvatpravartate ॥ 416 ॥</l></lg></b> (vāpa. 2.290)
<p>śuktikāyāṃ tu pratyayādhīne'pi rajatarūpāvadhāraṇe k‍vacit tad‌viṣayāṇāṃ
pratyayānāṃ vyabhicāreṇa yā pravṛttiḥ saivāmukhyabhāvaṃ vyavasthāpayati । yadāha—</p>
<b><lg>
<l>yadyapi	pratyayādhīnamarthatattvāvadhāraṇam ।</l>
<l>na sarvaḥ pratyayastasmin prasiddha iva jāyate ॥ 417 ॥</l></lg></b> (vāpa. 2.286)
<!-- NOTES pg=529!-->
1. svarūpa0 HOS
<pb n="530"/>
<p>rajjudravye yadyapi varṇasaṃsthānadvāreṇa sarpabuddhiḥ punaḥpunarutpadyate, tathāpi
yatsādhāraṇaṃ kāṣṇaryadairghyādi tadapāsya śvāsadaṃśādibhirasādhāraṇadharmairmukhyaviṣayaṃ paricchidya
gauṇatvamavadhāryate । uktaṃ ca—</p>
<b><lg>
<l>yadasādhāraṇaṃ kāryaṃ prasiddhaṃ rajjusarpayoḥ ।</l>
<l>tena bhedaparicchedastayoḥ tulye'pi darśane ॥ 418 ॥</l></lg></b>(vāpa. 2.288)
<p>mṛgatṛṣṇāyāṃ punaryadyapi salilanirbhāsā cakṣurdvārikā tathābhūtaiva buddhirutpadyate,
tathāpi sparśanas‍nānapānādīnāmabhāvāt taddeśaprāp‍tau cādarśanānnedaṃ salilamiti pratyayena
bādhyate । āhuśca—</p>
<b><lg>
<l>darśanaṃ salile tulyaṃ mṛgatṛṣṇādidarśanaiḥ ।</l>
<l>bhedāttu sparśanādīnāṃ na jalaṃ mṛgatṛṣṇikā ॥ 419 ॥ (vāpa. 2.287)</l>
</lg></b>
<p>alātacakre'pi cakrabuddhau cakṣuṣā rūpaprabandhāvagrahavanna hastena sparśaprabandho'va—
gṛhyate । kriyāvirāme ca tasya jyotiṣaścakravadākāro nopalabhyate । avicchinnā—
bhinipātenaiva hi jyotiṣā nityāvaruddha iva prāyeṇa tatra rūpagrahaṇadeśo rūpagrahaṇakālaśca
vibhāvyate । tasmādapārthaṃ tad‍grahaṇamaviṣayo mukhyasya śabdasyeti ।
uktaṃ ca—</p>
<b><lg>
<l>sparśaprabandho hastena yathā cakrasya santataḥ ।</l>
<l>na tathā'lātacakrasya vicchinnaṃ spṛśyate hi tat ॥ 420 ॥</l></lg></b> (vāpa. 2.291)
<p>evamindrāyudhe'pi yathā rātrau 1pradīpadīp‍tisannipātānnīlapītādīnāṃ varṇabhedo lakṣyate
tathā hi na sūryaraśmisamparkād ghanāraghaṭṭādipayaḥpṛṣatām iti mithyātvānmukhyatvam ।
tadāha—</p>
<b><lg>
<l>prasiddhārthaviṣaryāsanimittaṃ yacca dṛśyate ।</l>
<l>yasyasmāllakṣyate bhedastamasatyaṃ pracakṣate ॥ 421 ॥ (vāpa. 2.289)</l>
</lg></b>
<p>etena kṣupātapādiṣu gandharvanagarādayo vyākhyātāḥ । deśaviśeṣeṣu kṣupagrāvādau
viprakīryamāṇa ātapa uparyavasthitābbhrapratighātāt pratinivṛttaḥ kṣupādīnāmapacita—
parimāṇānāṃ parimāṇopacayamāvahan gṛhaprākāratoraṇopavanasanniveśenāvabhāsamāno
<!-- NOTES pg=530!-->
1. rātrau pradīpa dī=rātrau(raveḥ) pradīpa(pṛṣatsu)dī.'—rāghavaḥ
<pb n="531"/>
gandharvanagaramityucyate । tatra yathā vaprādibhirmukhyeṣu nagareṣu gacchatāṃ pratighāto
dasyubhayarakṣādīni ca kāryāṇi prakalpante na tathā gandharvanagareṣu, taddeśasthaireva ca tāni
na dṛśyanta iti na teṣāṃ mukhyaśabdaviṣayatvam । tadāha—</p>
<b><lg>
<l>vapraprākāra1kalpaiśca sparśanāvaraṇe yathā ।</l>
<l>nagareṣu tathā naivaṃ gandharvanagareṣu te ॥ 422 ॥ (vāpa. 2.292)</l>
</lg></b>
<p>pratibimbaṃ tu hastyādisarūpamādarśādiṣu dṛśyamānamapi pramāṇabhedenāyathārthama—
vasīyate । hastyādipramāṇena prakṛṣṭadeśavyāpinā bhavitavyam । na cādarśasyāntariyān
deśaḥ sambhavati । taduktam—</p>
<b><lg>
<l>mahānāvriyate deśo mukhyaiḥ stamberamādibhiḥ ।</l>
<l>alpadeśāntarāvasthaṃ pratibimbaṃ tu dṛśyate ॥ 423 ॥ (vāpa. 2.294)</l>
</lg></b>
<p>karṇakṣveḍāyāmapyaśravaṇatvena ghoṣa iti vyapadeśo na mukhyaḥ । tadāha—</p>
<b><lg>
<l>karṇau pighāya yaḥ śabdaḥ śrūyate'nāhatāhvayaḥ ।</l>
<l>na tasya ghoṣa ityākhyā mukhyavṛttyopapadyate ॥ 424 ॥</l>
</lg></b>
<p>etenālokābhāve'nghakāravyapadeśo'pi gauṇārthaviṣaya evetyuktaṃ bhavati । taduktam—</p>
<b><lg>
<l>yatra na prathate kiṃcittatra tāvanna vibhramaḥ ।</l>
<l>suṣup‍ta iva, bhūcchāyā tamobhāvo'thavekṣyate ॥ 425 ॥</l>
</lg></b>
<p>atrocyate—'ākṛtivādino mate pratikṛtipratimācitrādimṛd‍gavakādiṣu
gavādivyapadeśā mukhyā eveti na gauṇatāṃ vigāhante । na hi tatra gauṇatāhetuḥ sādṛśyaṃ
parisphurati । śuktikārajjumṛgatṛṣṇādiṣu viparyayajñānato ya ete rajatoragajalā—
divyapadeśāḥ, te'pi bhrāntimukhyatvena tat‍tad‍bhāvāpattayo na gauṇāḥ । yataḥ—</p>
<b><lg>
<l>atyantaviparīto'pi yadā2 yo'rtho'vadhāryate ।</l>
<l>yathāsampratyayaṃ śabdastatra mukhyaḥ prayujyate ॥ 426 ॥</l></lg></b> (vāpa. 2.285)
<p>ācāryāśca pūrve'pi sarvatra tulyameva śabdasya pravṛttinimittaṃ bhavitumarhatīti
manyamānā buddhipratibhāsamātreṇaiva śabdasyārtheṣu pravṛttiṃ manyante । tadyathā—</p>
<!-- NOTES pg=531!-->
1. ta HOS	2. thā HOS
<pb n="532"/>
<b><lg>
<l>sannihitarajataśakale rajatamatirbhavati yādṛśī satyā ।</l>
<l>bhedānadhyavasāye śuktāvapi tādṛśī sphurati ॥ 427 ॥</l>
</lg></b>
<p>alātacakrādiṣu ca triṣu cakramiva cakramāyudhamivāyudhaṃ nagaramiva
nagaramityavayavaśabdānāṃ yadyapi gauṇatvaṃ ghaṭate, tathāpi samudāyaśabdānāmeteṣvevārtheṣu
svarūpāsaṅgād mukhyatvameva ।</p>
<b><lg>
<l>1ag‍nīṣomādayaḥ śabdā ye svarūpapadārthakāḥ ।</l>
<l>saṃjñibhiḥ saṃprayujyante teṣāṃ sarvatra mukhyatā ॥ 428 ॥</l>
</lg></b>
<b><lg>
<l>ag‍nidatte2 tu yo'g‍nissyāt tatra svārthopasarjanaḥ ।</l>
<l>śabdo dattārthavṛttitvād gauṇatvaṃ pratipadyate ॥</l></lg></b> (vāpa. 2.281–282)
<p>evaṃ gandharvanagarādayo'pi yadā dṛṣṭanaṣṭādipadārtheṣu tatsādharmyāt prayujyante tadā
gauṇā bhavanti । pratibimbeṣu yadādarśādipratihatanayanaraśminā svamukhādaya eva dṛśyante
tathāpi na gauṇatvam, api tu deśāntarāvasthānena pratibhāsād bhrāntimukhyatvameva;
arthāntarameva cchāyārūpamutpadyate; tasya pratibimbaṃ mukhacchāyeti vyapadeśe mukhyatvaṃ,
mukhyamityādau tu gauṇatvaṃ bhavati । karṇakṣveḍāyāmapi yadā śrotrendriyasya bahirvṛtti
nirodhājjāṭharāg‍nipacyamānānnarasādiśabdaḥ śrūyate, anāhatākhyaṃ vā śabdabrahmonmiṣati,
tadā tayoḥ ghoṣavyapadeśo mukhya eva ।</p>
<p>kiṃ punaranāhatākhyaṃ śabdabrahma?</p>
<p>ucyate— 'śabdabrahmaṇaścatastro'vasthāḥ, <b>vaikharī, madhyamā, paśyantī, sūkṣmeti</b> । tatra</p>
<p>(<b>vaikharī</b>)</p>
<p>yeyaṃ sthākaraṇaprayat‍nakramavyajyamānagakārādivarṇasamudāyātmikā vāk sā
<b>vaikharī</b> । tatra viśiṣṭaṃ khaṃ sukhamiti duḥkhamiti vā rāti prayacchatīti vikharo
dehendriyasaṅghātaḥ । tathā ca śrutiḥ, 'na ha vai saśarīrasya sataḥ priyāpriyayorapahatirasti,
aśarīraṃ vā va santaṃ na priyāpriye spṛśata' (chāndo. u. 8.12.1) iti ।</p>
<p>tatra bhavā vaikharī ।</p>
<!-- NOTES pg=532!-->
1. yathā hyagnya J. ta(ya)thā hyagnyā HOS, ag‍nisomā
2. 'ag‍nidattastu' HOS,
<pb n="533"/>
<p>(<b>madhyamā</b>)</p>
<p>yā punarantassañjalparūpā kramavatī śrotragrāhyavarṇābhivyaktirūpā sā <b>madhyamā</b> ।</p>
<p>(<b>paśyantī</b>)</p>
<p>yā tu varṇavibhāgābhāvādakramā svayaṃprakāśā ca sā <b>paśyantī</b> ।</p>
<p>(<b>sūkṣmā</b>)</p>
<p>yā punaranādyavidyāvāsanopaplavamānaśabdārthabhedarahitāvabodharūpabrahmaśabdavācyā
svarūpajyotirevātmano'ntaranapāyā prakāśate sā <b>sūkṣmā</b> । taduktam—</p>
<b><lg>
<l>sthāneṣu vidhṛte vāyau vṛttavarṇaparigrahā ।</l>
<l><hi>vaikharī</hi> vāk prayoktṝṇāṃ prāṇavṛttinibandhanā ॥ 430 ॥</l>
</lg></b>
<b><lg>
<l>kevalaṃ	buddha‍yupādānakramarūpānupātinī ।</l>
<l>prāṇavṛttimatikramya <hi>madhyamā</hi> vāk pravartate ॥ 431 ॥</l>
</lg></b>
<b><lg>
<l>avibhāgā tu <hi>paśyantī</hi> sarvataḥ saṃhṛtakramā ।</l>
<l>svarūpajyotirevāntaḥ <hi>sūkṣmā</hi> vāganapāyinī ॥</l></lg></b> (vāpa.vṛ 1.143 pṛ. 215)
<p>śrutirapyāha—</p>
<b><lg>
<l>catvāri vāk parimitā padāni</l>
<l>tāni vidurbrāhmaṇā ye manīṣiṇaḥ ।</l>
<l>guhā trīṇi nihitā neṅgayanti</l>
<l>turīyaṃ vāco munaṣyā vadanti ॥ 433 ॥</l></lg></b> (ṛve. 1.164.45)
<p>tatra guhāśayeṣu triṣu yadetat sukṣmeti goyate te tadanāhatamityāmananti ।
evamālokābhāve'ndhakāra iti pratīterviparyayajñānatvācchuktikādau rajatādibuddheriva
bhrāntimukhyatvameva na gauṇatā ।</p>
<p>nanu cottarakālabhāvinā samyagjñānena yasya bādhaḥ, tadeva viparyayajñānam;
andhakāre tu tadabhāvāt kathamivaitadyujyate?</p>
<p>tatra hīdamīdṛśam, alpaṃ bahu, bahulamacchaṃ, gacchati tiṣṭhati, utpadyate
vinaśyatyarthakriyāṃ karotīti vastudharmanibandhanena deśakālapuṃviśeṣeṣu sarveṣvābādhyamāno
pratyayavyapadeśo dṛśyate । tathā hi yattadānīṃ giriguhāsvapi tamaḥ atasī—
kusumaśyāmamāsīt tadānīmupavaneṣvapyañjanacayaprauḍhaṃ vartate, sampratyācchāditā diśaḥ
<pb n="534"/>
santasaseneti yādṛgetat tatraikadā pratītistādṛganyatrānyadāpi, yādṛgekasya tādṛganyasyāpi
paridṛśyate । ālokotpattāvapi vinaṣṭaṃ tama iti pratītir, na punarmithyaitaditi ।</p>
<p>kimasyāḥ pratīteḥ kāraṇamiti ced, vyavahitatamaḥpratibhāse visphārite cakṣuṣi
darśanāt, tadabhāve cādarśanāt । tadevātra kāraṇam । cakṣuṣmanto hi tamasi nilīyante,
tamaḥ pariharanto'nyena pathā vā gacchanti ।</p>
<p>nanu nimīlitākṣasyāpi tamaḥpratipatterna cakṣuṣaḥ kāraṇatvam ।</p>
<p>atraike varṇayanti— nimīlitākṣasya bahirvṛttinirodhādantaḥsaṃvilīnendriyavṛttiḥ
pakṣmaṇoreva chāyāṃ gṛh‍ṇātīti ।</p>
<p>na ca golakaśauklyasyāpi grahaṇamasti, sāmīpyāt । andhasyāpi ca
tamaḥ—pratipatternaitadevamiti cet tanna jānīmaḥ । ta evātra praṣṭavyāḥ ।</p>
<p>anye tvāhuḥ yathā visphāritākṣasyedamidamīdṛśaṃ ceti spaṣṭarūpatayāvagatiḥ, naiva
nimīlitākṣasya, tasya na kiṃcitpaśyāmīti, pratipattipratyastamayāt । yadyapi cātra
pratibhāsaḥ, tathāpi nimittaparyālocanayā tasya mithyātve, andhasya kimāyātam? na
hi svap‍ne rajatajñānamithyātve'nyadāpi rajatajñānaṃ mithyā bhavitumarhati । ata eva
conmīlitākṣasya bādhakaṃ vijñānamutpadyate, na punastamasīti ।</p>
<p>mūrtadravyacchāyā ca tamaḥ; pārthivaṃ hi dravyaṃ yasyāṃ diśyālokastadanyataḥ
chāyāmārabhate । sā ca sarvairapi vastutvena pratīyate, vyapadiśyate ca iyaṃ chāyā gamyatām,
asyāṃ chāyāyāmupaviśāmaḥ, chāyā madhuraśītaleti । tadevamakhilavastu—
sādharmyeṇaiva cakṣuṣopalakṣyamāṇe kṛṣṇarūpe tamasi kathamabhidhīyate na tamo nāma kiṃcid
vasturūpamastīti?</p>
<p>ucyate—'astyetat, kiṃtu yuktyā na saṃgacchate । tathā hīdaṃ tama iti sākṣātkāreṇa
pratibhāsālliṅgādanya evāyam ।</p>
<p>yadi paraṃ pratyakṣametad vijñānaṃ syāt?</p>
<p>tattu tredhā—ātmapratyakṣaṃ manaḥpratyakṣamindriyapratyakṣaṃ ceti । tatra vinaiva
grāhakāntaramātmano yadaparokṣalakṣaṇaṃ vijñānaṃ <b>tadātmapratyakṣam</b> । taccānubhavasyeva
svaprakāśatayā vā syād, viṣayasyeva anubhūyamānatayā (vā) । na tāvat svaprakāśatayā,
<pb n="535"/>
tamaso'nubhūyamānatvena pratibhāsāt । nāpyanubhūyamānatayā, vinaivendriyairayogino viṣaye
grahaṇāyogāt ।</p>
<p>kevalamanassahāyasyātmano yadvijñānaṃ <b>tanmanaḥpratyakṣam</b>; tadapyantaranubhūyamāna—
sukhaduḥkhādiviṣayaṃ vā syāt, bahiranubhūtapriyastragādiviṣayaṃ vā । na tāvadāntaram, idamiti
bahīrūpatayā tamasaḥ pratipatteḥ । nāpi bāhyam, indriyāntaranirapekṣasya manaso bahirviṣayeṣu
grahaṇāsāmarthyāt ।</p>
<p>indriyārthamanassannikarṣajamātmana eva yadvijñānaṃ <b>tadindriyapratyakṣam</b> । tatra ca cakṣureva
rūpaṃ gṛh‍ṇātīti niyamaḥ । na caitaccakṣuṣaiva gṛhyate, nimīlitākṣasyāpi
kṛṣṇarūpatamaḥpratibhāsāt ।</p>
<p>nimīlitākṣasya na kiṃcit paśyāmīti pratipattipratyastamaya iti cet,
tanna । kimakṣiṇī nimīlyāndhakāraṃ karoṣītyādipravādānāmupalabdheḥ ।</p>
<p>nanu ca yadi cakṣuridaṃ vijñānaṃ nādhigacchati tad varamindriyāntarakalpanā, na
punarupalabdhasyāpalāpaḥ?</p>
<p>tanna । kṛṣṇarūpagrāhakendriyāntarakalpanāyāmacakṣuṣo'pi rūpopalabdhiprasaṅgāt । tasya
tamasyeva śaktiriti cet rūpāviśeṣe ko'tra vyavasthāhetuḥ? tataśca dūrasthitatamodarśināṃ
nimīlitākṣāṇāmapi taddarśanaprasaṅgaḥ । visphārite ca cakṣuṣi cakṣuṣā paśyāmīti
pratīteraprasaṅgaḥ । na ca k‍vacidapi pravāde manaso'nyat ṣaṣṭhamindriyaṃ dṛśyate ।</p>
<p>(<b>chāyā + tamaḥpadārtha</b>)</p>
<p>yatra tannimīlitākṣapakṣmacchāyāyāṃ gṛh‍ṇātīti, tadācaṣṭāmāyuṣmān keyaṃ chāyā
nāmeti?</p>
<p>nanuktaṃ pārthivaṃ dravyaṃ yasyāṃ diśyālokastadanyataśchāyāmārabhate ।</p>
<p>tanna, tasyāstadārabdhatve tad‍guṇayogaprasaṅgāt । tataśca rūpamanekaprakāraṃ śuklādi ।
rasaḥ ṣaḍivadho madhurādiḥ । gandho dvividhaḥ surabhirasurabhiśca । sparśo'nuṣṇāśītatve sati
pākajaḥ । 'sarpirjatumadhūcchiṣṭānāṃ pārthivānāmag‍nisaṃyogād dravatā'dbhissāmānyam'
(vai.sū. 2.1.1) iti naimittikadravatvam, anye'pi ca gurutvakaṭhinatvādayaḥ
pṛthivīdharmāḥ chāyāyāṃ prasajyeran ।</p>
<pb n="536"/>
<p>kathaṃ tarhi chāyā āgacchati, asyāṃ chāyāyāmupaviśāmaḥ, chāyā
madhuraśītaleti ca vyapadeśo bhavati?</p>
<p>ucyate—'yatra yatra cārakadravyeṇa tejaḥprasaro nirūpyate tatra tatra tejodravyābhāve
chāyeti viparyayapratīterudayaḥ । chāyā madhuraśītaleti tasyāmevopacarito vyavahāraḥ ।
yathā— 'ānando brahmaṇo rūpam' (nyāyabhūṣaṇam) iti । etenaitadapi nirastam । tasya
mithyātve'nyasya kimāyātamiti । uktanyāyena dvayorapi mithyāpratyayatvāt । yadi
hyamithyaiva tamo nāma vastuviśeṣaḥ syāt tadālokasadbhāve 'pyanyavastuvad gṛhyeta ।</p>
<p>virodhitvādālokasya tadagrahaṇamiti cet kimasya virodhinālokena kriyate,
tirodhānam, apasāraṇaṃ, vināśo vā?</p>
<p>na tāvat tirodhānaṃ, rūpavastugrahaṇe tasyānugrāhakatvādato'nyanīladravyavadāloke
sutarāṃ tamaso'pi grahaṇaprasaṅgaḥ । yadi ca vidyamānameva tamastirodhīyate tasya
padārthācchādakasvabhāvatvāt tamasīvāloke'pi na kaścit kañcanāpi paśyet । tamasā
hi sarve padārthāḥ pihitāstamo'pyālokeneti ।</p>
<p>na copalabhyamānānāmeva tirodhāyakatvaṃ, śabdatirodhāyakeṣu stimiteṣu vāyuṣu
rūpapidhāyakeṣu paṭalādiṣu ca vyabhicārāt ।</p>
<p>athāpasāraṇam?</p>
<p>tadapi na; pradīpārciṣāntargṛhamapasārite tamasi bahirandhakāraprasaṅgāt ।</p>
<p>nāpi vināśaḥ, ālokena hi vināśite ālokāpasārasamanantaramutpatti—
kāraṇābhāve kutastamasāmupalabdhiḥ?</p>
<p>na cālokābhāva eva kāraṇam, abhāvasya śūnyarūpatvena anākārakatvāt । na
cānyadutpāde kāraṇaṃ paśyāmaḥ ।</p>
<p>nanvevamālokābhāvamātrameva tama iti syāt ।</p>
<p>naivam; na hyalokābhāva evātra gṛhyate, abhāvasyāprameyatvāt ।
ālokajñānapratyastamayamātrādeva cālokābhāvavyavahārasiddheḥ । yadi vātrābhāvaḥ
pratibhāsata ityucyate, tato yasyābhāvo yatra cābhāvastatpadārthadvayapurassaramatra pratibhāsena
<pb n="537"/>
bhavitavyam, anavacchinnasyābhāvasyāpratipatteḥ । na ca tamasi gṛhyamāṇe niyamenāloka—
smaraṇam, asmaryamāṇasya na vyavacchedakatvam । pratibhāsānuguṇaṃ cālambanaṃ parikalpyate,
na cābhāvasyātadrūpasya kṛṣṇarūpaviśeṣāvabhāsinyā tamassañcityānuguṇyamasti ।</p>
<p>api cāsmin pakṣe ālokābhāvaparyāyatā tamaśśabdasya । tataśca
hastakaraśabdayoriva tadarthapratibhāsabhedo na syāt । tasmānna kiṃcidanugṛhyate । kintvagrahaṇa
evāyaṃ grahaṇābhimānaḥ, mithyājñānasya viparyayasvarūpatvāt । āha ca viparyayodāharaṇaṃ
<b>praśastapādaḥ</b> 'vyapagataghanapaṭalamacalajalanidhisadṛśavapurambaratalamañjanacūrṇapuñjaśyāmalaṃ
śārvaraṃ tama' (prapābhā.) iti ।</p>
<p>nanvevamandhakārapratīterviparyayatve	viparyayātmikāyāstadbhāvāpatteridamudāharaṇaṃ
yujyate, na tu pravādātmikāyāḥ । pravādātmikāyāṃ tvidamudāhṛtaṃ purastāt (ṛpra. 357)।</p>
<p>tadyathā— (śṛpra. 357)</p>
<b><lg>
<l>gandharvapurasurāyudhakuraṅgatṛṣṇāndhakārarūpāṇi ।</l>
<l>asatāmasatyadurgrahadurāpamalināni vṛttāni ॥ 434 ॥</l>
</lg></b>
<p>ucyate—(vāpa. 2.296)</p>
<b><lg>
<l>deśakālendriyagatairbhedairyaid dṛśyate'nyathā ।</l>
<l>yathā prasiddhirlokasya tathā tad‍vyapadiśyate ॥ 435 ॥</l>
</lg></b>
<p>tatra prasiddhārthaviparyayahetubhyo madyaviṣapānamarudeśāvasthānādibhyaḥ prasiddhā—
kāreṣvartheṣu darśanaviparyāso jāyate । niśāyāṃ raktakambalahastivanādiṣu varṇapramāṇa—
saṃhatyādibhedo dṛśyate । timiropaghāta—kāca—kāmalādibhyaḥ keśoṇḍukadvicandrā—
diṣvayathārthā pratītirudayate । ardhanimīlite cakṣuṣi rūpabhedapratipattirbhavati ।
bhramaṇāvasthānanauyānādiṣu ca pṛthivīparvatādīnāmanyathākramaḥ upalabhyate । kāraṇāpagame
ca punaryathārthaiva pratipattirudeti । tatra sandehe sati yadyat samadhigatanimittamanyatrāviparyaye
dṛṣṭasāmarthyaṃ prasiddhaṃ <b> loko hi sarveṣāṃ viduṣāmaviduṣāṃ ca vyavahāravyavasthā—
heturalaṅghanīyaḥ pramāṇam</b> । tadatikramāt sarvatra vairasyaṃ labhate । loke ca
keśoṇḍukadvicandraśuktikārajatādīnāmeva viparyayatvena prasiddhiḥ, gandharvanagarendrāyudhamṛga—
tṛṣṇāndhakārādīnāṃ viparyayatve'pi vā gandharvanagarādipravādo'bhyadhikaṃ rūpameteṣāmiti ॥</p>
<pb n="538"/>
<b><lg>
<l>tadetad doṣahānaṃ ca guṇopādānameva ca ।</l>
<l>jñātvā kurvan kaviḥ kāvyaṃ pretya ceha ca nandati ॥ 436 ॥</l>
</lg></b>
<b><lg>
<l>nirdoṣaṃ guṇavad yasya sālaṅkāraṃ rasānvitam ।</l>
<l>satāṃ vasati cetassu vacaḥ sa divi modate ॥ 437 ॥</l>
</lg></b>
<b><lg>
<l>ityeṣa	doṣaparivarjanayā	guṇānā—</l>
<l>māvarjanena	ca	kilobhayathāntaraṅgaḥ ।</l>
<l>kāvye yathāyathamalaṅkṛtiyoga ukta—</l>
<l>statraiva bāhyamatha taṃ kramaśo'bhidhāsye ॥ 438 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
doṣahānaguṇopādānaprakāśo nāma</b></p>
<p><b>॥ navamaḥ prakāśaḥ ॥9॥</b></p>
<lg><l>darśanāntaragokṣīramidaṃ bhojopapāditamṃ ।</l>
<l>sāhityatattvajijñāsuṣvalaṃ dṛgupaśodhane ॥</l></lg>
<pb n="539"/>
<p>atha</p>
<p><b>śrṛṅgāraprakāśe daśamaḥ prakāśaḥ</b></p>
<p>śabdārthobhayālaṅkāraprakāśo nāma</p>
<p>(<b><emph>11. alaṅkārayogaḥ</emph></b>)</p>
<p>atha apāstadoṣasya upāttaguṇasya ca kāvyaśarīrasya cārutvotkarṣasiddha‍ye
prāp‍takālaḥ alaṅkārayoga ucyate । yataḥ—</p>
<b><lg>
<l>dīrghāpāṅgaṃ nayanayugaḻaṃ bhūṣayatyañjanaśrīḥ</l>
<l>tuṅgābhogau prabhavati kucāvarcituṃ hārayaṣṭiḥ ।</l>
<l>madhyakṣāme vapuṣi labhate sthāma kūrpāsalakṣmīḥ</l>
<l>śroṇībimbe guruṇi raśanādāmaśobhāṃ bibharti ॥1॥</l>
</lg></b>
<p>alaṅkārāśca tridhā— bāhyāḥ, ābhyantarāḥ, bāhyābhyantarāśca । teṣu —</p>
<p><b>bāhyā</b> vastramālyavibhūṣaṇādayaḥ ।</p>
<p><b>āntarā</b> dantaparikarmanakhacchedālakakalpanādayaḥ ।</p>
<p><b>bāhyābhyantarāḥ</b> s‍nānadhūpavilepanāñjanamukhavāsatāmbūlopayogādayaḥ śarīre ।</p>
<p>kāvyaśarīre'pi —</p>
<p>1. vastramālyabhūṣaṇādisthānīyā jātyādayaḥ <b>śabdālaṅkārāḥ</b>।</p>
<p>2. dantaparikarmādisthānīyāḥ svabhāvākhyānādayaḥ <b>arthālaṅkārāḥ</b>।</p>
<p>3. s‍nānadhūpavilepanādisthānīyā upamādayaḥ <b>ubhayālaṅkārāḥ</b>
bāhyābhyantarobhayālaṅkāravyapadeśaṃ labhante ।</p>
<p>(<b>1. śabdālaṅkārāḥ —24</b>)</p>
<p>ye śabdameva vyutpattyādinā bhūṣayanti te śabdālaṅkārāḥ caturviṃśatiḥ —</p>
<p><b>'jātiḥ, gatiḥ, rītiḥ, vṛttiḥ, racanā, ghaṭanā, mudrā, chāyā, yuktiḥ,
uktiḥ, bhaṇitiḥ, paṭhitiḥ, śravyatvaṃ, prekṣyatvam, abhineyatvam,
adhyeyatvaṃ, vākovākyaṃ, praś‍nottaraṃ, prahelikā, gūḍhaṃ, citraṃ, śleṣaḥ,
yamakam, anuprāsa'</b> iti । teṣu —</p>
<pb n="540"/>
<p>(<b>1. jātiḥ —6</b>)</p>
<p><b>saṃskṛtaprākṛtādirjātiḥ</b> । sā ṣoḍhā—
śuddhā, miśrā, saṅkīrṇā, sādhāraṇī asādhāraṇī, apabhraṣṭā ceti । tatra —
<b>śuddhā</b> yathā—</p>
<b><lg>
<l>sa eṣa bhuvanatrayaprathitasaṃyamaśśaṅkaro</l>
<l>bibharti vapuṣādhunā virahakātaraḥ kāminīm ।</l>
<l>anena kila nirjitā vayamiti priyāyāḥ karaṃ</l>
<l>kareṇa paritāḍayan jayati jātahāsaḥ smaraḥ ॥ 2 ॥</l>
</lg></b>
<p><b>miśrā</b> yathā—</p>
<b><lg>
<l>iti stutaguṇaḥ śivo hariviriñcinārāyaṇaiḥ</l>
<l>karotu	bhavatāṃ	vibhurbhavasamudrapotāyitam ।</l>
<l>umāa uvaṇe avo saalakajjakallāṇiṇī</l>
<l>sivā sivaparā paraṃ paramamaṅgalā maṅgalam ॥ 3 ॥</l>
</lg></b>
<p><b>saṅkīrṇā</b> yathā—</p>
<b><lg>
<l>akaṭa—gumaṭī candrajyots‍nā kalaṃ kila koilo</l>
<l>lavai a muhuryāmyo vāyurnivāara vāi a ।</l>
<l>avi sakhi alā raktāśokastavāpi manomude</l>
<l>nakajanakajaṃ mānenādya priyaṃ prati jāhudā ॥ 4 ॥</l>
</lg></b>
<lg><l>(aho manojñā candrajyots‍nā kalaṃ kila kokilo</l>
<l>lapati ca muhuryāmyo vāyuḥ nirvārako vāti ca ।</l>
<l>api sakhi āgato raktāśokastavāpi manomude</l>
<l>nārthonārtha mānenādya priyaṃ prati yāmaḥ ॥)</l></lg>
<p><b>sādhāraṇī</b> yathā—(rudraṭa. 4.21)</p>
<b><lg>
<l>krīḍanti prasaranti madhu kamalapraṇayi lihanti ।</l>
<l>bhramarā mitra suvibhramā mattā bhūri rasanti ॥ 5 ॥</l>
</lg></b>
<p><b>asādhāraṇī</b> yathā—</p>
<b><lg>
<l>bhīṣmaproktāni vākyāni vidvadvaktreṣu śerate ।</l>
<l>gose tiviñchiriccholī talla tūhe vivallidā ॥ 6 ॥</l>
</lg></b>
<pb n="541"/>
<p><b>apabhraṣṭā</b> yathā—</p>
<b><lg>
<l>muddhe gahaṇaa geṇhau taṃ dhari muddaṃ ṇie hatthe ।</l>
<l>ṇic‍cau sundari tuha uvari mama suraappahā atthi ॥ 7 ॥</l>
</lg></b>
<lg>
<l>(mugdhe grahaṇakaṃ (ratamūlyaṃ) gṛhāṇa tvaṃ dhāraya mudrāṃ nije haste ।</l>
<l>niścayaḥ sundari tavopari mama surataspṛhā asti ॥)</l>
</lg>
<p>asyā api hyanukaraṇe sādhutvamiṣyate ॥</p>
<p>(<b>2. gatiḥ —6</b>)</p>
<p><b>gadyapadyamiśrādirgatiḥ</b> । sā ṣoḍhā—</p>
<p>drutā, madhyā, vilambitā, drutamadhyā, drutavilambitā, madhyavilambiteti । tatra—
padye <b>drutā</b> yathā—</p>
<b><lg>
<l>ayi vijahīhi dṛḍhopagūhanaṃ tyaja navasaṅgamabhīru ! vallabham ।</l>
<l>aruṇakarodgama eṣa vartate varatanu ! sampravadanti kukkuṭāḥ ॥ 8 ॥</l>
</lg></b>
<p><b>madhyā</b> yathā—</p>
<b><lg>
<l>āsīddaityo hayagrīvaḥ suhṛdveś‍masu yasya tāḥ ।</l>
<l>prathayanti balaṃ bāhvoḥ sitacchatrasmitāḥ śriyaḥ ॥ 9 ॥</l>
</lg></b>
<p><b>vilambitā</b> yathā— (praprābhā. maṅgalaś‍lokaḥ)</p>
<b><lg>
<l>praṇamya hetumīśvaraṃ muniṃ kaṇādamannataḥ ।</l>
<l>padārthadharmasaṃgrahaḥ	pravakṣyate	mahodayaḥ ॥ 10॥</l>
</lg></b>
<p><b>drutamadhyā</b> yathā—(raghu. 9.67)</p>
<b><lg>
<l>atha turagasamīpādutpatantaṃ mayūraṃ
na sa rucirakalāpaṃ bāṇalakṣmīcakāra ।</l>
<l>sapadi gatamanaskaścitramālyānukīrṇe
rativigalitabandhe keśapāśe priyāyāḥ ॥ 11 ॥</l>
</lg></b>
<p><b>drutavilambitā</b> yathā—</p>
<b><lg>
<l>avatu vaḥ savitusturagāvalī samabhilaṅghitatuṅgapayodharā ।</l>
<l>sphuritamadhyagatāruṇanāyakā marakataikalateva nabhaḥśriyaḥ ॥ 12 ॥</l>
</lg></b>
<p><b>madhyavilambitā</b> yathā—(rāca. 11.116)</p>
<b><lg>
<l>dundubhayo divi dadhvanuruc‍cairuc‍cakarāḥ kapayaśca vavalguḥ ।</l>
<l>siddhanikāyakarābjavimuktaṃ mālyamathāṅgadamūrdh‍ni papāta ॥ 13 ॥</l>
</lg></b>
<pb n="542"/>
<p>evaṃ gadye'pi laghugurumiśravarṇavinyāsabhūyastvena drutavilaṃmbitamadhyādigatayo
gaveṣaṇīyāḥ ॥</p>
<p>(<b>3. rītiḥ —6</b>)</p>
<p><b>vidarbhādīnāṃ vākyaracanāvartma rītiḥ</b> । sā ṣoḍhā—</p>
<p>vaidarbhī, pāñcālī, gauḍīyā, āvantikā, lāṭīyā, māgadhī ca । tāsu —
asamastapadā <b>vaidarbhī,</b> yathā—(kusaṃ. 5.4)</p>
<b><lg>
<l>manīṣitāḥ santi gṛheṣu devatāstapaḥ k‍va vatse k‍va ca tāvakaṃ vapuḥ ।</l>
<l>padaṃ saheta bhramarasya pelavaṃ śirīṣapuṣpaṃ na punaḥ patatriṇaḥ ॥ 14 ॥</l>
</lg></b>
<p>samastapañcaṣapadā <b>pāñcālī,</b> yathā—</p>
<b><lg>
<l>gātrābhighātadalitāṅgadajarjarāṇāṃ gaṇḍasthalīluṭhitakuṇḍalatāḍitanām ।</l>
<l>kṣobhasphuṭanmukuṭakoṭivighaṭṭitānāṃ nādo'bhavajjhaṇajhaṇāmukharo maṇīnām ॥ 15 ॥</l>
</lg></b>
<p>yathāśakti samastapadā <b>gauḍīyā,</b> yathā—</p>
<b><lg>
<l>yasyāvaskandalīlācalitabalaparispandakharvīkṛtorvī—
saṃrambhastambhanāgronnamitabharanamatkandharāsandhirāsīt	।</l>
<l>śeṣo visphāraphullasphuṭapṛthulaphaṇāphūtkṛtāg‍nisphuliṅga—
sphūrjatsandohasandehitavikaṭaśikhāmaṇḍalīrat‍nakhaṇḍaḥ	॥ 16॥</l>
</lg></b>
<p>vaidarbhādīnāmantarālarīti<b>rāvantikā</b>, yathā</p>
<b><lg>
<l>etāni	nissahatanorasamañjasāni
śūnyaṃ manaḥ piśunayanti padāni tasyāḥ ।</l>
<l>ete ca mārgataravaḥ prathayanti tāpa—
mālambitojjhitapariglapitaiḥ	pravāleḥ ॥ 17 ॥</l>
</lg></b>
<p>miśrarī<b>tirlāṭīyā</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakokadvandvabandhurvibhindan kupitakapikapolakroḍatāmrastamāṃsi ॥ 18 ॥</l>
</lg></b>
<p>khaṇḍarīti<b>rmāgadhī</b>, yathā—</p>
<b><lg>
<l>karikabalanaśiṣṭaiḥ śākhiśākhāgrapatrairaruṇasaraṇayo'mī sarvato bhīṣayante ।</l>
<l>calitaśabarasenādattagośṛṅgacaṇḍadhvanicakitavarāhavyākulā vindhyapādāḥ ॥ 19 ॥</l>
</lg></b>
<pb n="543"/>
<p>(<b>4. vṛttiḥ —6</b>)</p>
<p><b>vikāsavikṣepavistarasaṅkoceṣu cetaso varttayitrī vṛttiḥ</b> । sā ṣoḍhā—</p>
<p>kaiśikī, ārabhaṭī, bhāratī, sātvatī, madhyamārabhaṭī, madhyamakaiśikī ca । tāsu
sukumārasandarbhārthā <b>kaiśikī,</b> yathā—</p>
<b><lg>
<l>śaśiruciṣu daleṣu nāgavallyā vicakiladāmani candane ca hṛdye ।</l>
<l>kuvalayini purāṇasīdhupātre taraladṛśāmapatan dṛśaḥ priye ca ॥ 20 ॥</l>
</lg></b>
<p>prauḍhasandarbhārthā <b>ārabhaṭī,</b> yathā—(pṛ. 341 (vesaṃ. 3.32) )</p>
<p><b>'yo yaśśastraṃ bibharti svabhujagurumadaḥ pāṇḍavīnāṃ camūnām'</b> ityādi ।</p>
<p>sukumāre'rthe nātiprauḍhasandarbhā <b>bhāratī,</b> yathā—(vesaṃ. 1.3)</p>
<b><lg>
<l>uttiṣṭhantyā ratānte bharamuragapatau pāṇinaikena kṛtvā
dhṛtvā cānyena vāso vigalitakabarībāramaṃsaṃ vahantyāḥ ।</l>
<l>bhūyastatkālakāntidviguṇitasurataprītinā śauriṇā vaḥ
śayyāmālambya nītaṃ vapuralasalasad‍bāhu lakṣmyā punātu ॥ 21 ॥</l>
</lg></b>
<p>prauḍhe'rthe nātisukumārasandarbhā <b>sātvatī,</b> yathā—</p>
<b><lg>
<l>vandyau	dvāvapi	tāvanāryacaritaprāp‍tapratiṣṭhodayau
bhīmo bhīmaparākramaḥ sa ca munirbhāsvatkuṭhārāyudhaḥ ।</l>
<l>ekenāmṛtavad vidārya karajaiḥ pītānyasṛñji dviṣā—
manyenāpi hatāhitāstrasarasi s‍nātaṃ krudhaḥ śāntaye ॥ 22 ॥</l>
</lg></b>
<p>sukumāre'rthe prauḍhoktiḥ <b>madhyamakaiśikī,</b> yathā—</p>
<b><lg>
<l>kiṃ dvāri daivahatike ! sahakārakeṇa
saṃvardhitena viṣapādapa eṣa pāpaḥ ।</l>
<l>asmin manāgapi vikasavikārabhāji
bhīmā	bhavanti	madanajvarasannipātāḥ ॥ 23 ॥</l>
</lg></b>
<p>prauḍhe'rthe sukumārokti<b>rmadhyamārabhaṭī</b>, yathā—(kāmī.)</p>
<b><lg>
<l>tvaṃ nāgarāja ! bahuśo'sya nitambabhāgaṃ
bhogena	gāḍhamabhiveṣṭaya mandarādreḥ ।</l>
<l>soḍhāviṣahyavṛṣavāhanayogalīlā—
paryaṅkabandhanavidhestava	ko'tibhāraḥ ॥ 24 ॥</l>
</lg></b>
<pb n="544"/>
<p>(<b>5. racanā —6</b>)</p>
<p><b>yathāvacchabdārthayorniveśo racanā</b> । sā ṣoḍhā —</p>
<p>śabdaracanā, artharacanā, paryāyaracanā, padaracanā, vākyaracanā, kramaracanā ceti । tāsu—
<b>śabdaracanā</b> yathā—</p>
<b><lg>
<l>tavābhiṣeke madanāturāyā hastāc‍cyuto hemaghaṭo yuvatyāḥ ।</l>
<l>sopānamāsādya karoti śabdaṃ ṭaṃṭaṃ ṭaṭaṃṭaṃ ṭaṭaṭaṃ ṭaṭaṃṭam ॥ 25 ॥</l>
</lg></b>
<p><b>artharacanā</b> yathā—</p>
<b><lg>
<l>dik‍kālātmasamaiva yasya1 vibhutā, 2yastatra vidyatate,
yatrā'muṣya sudhībhavanti kiraṇā3, rāśoḥ sa yāsāmabhūt4 ।</l>
<l>yastatpittamuṣaḥsu5 yaś‍ca 6haviṣe, yaś‍cāsya* jīvātave7
voḍhā yad‍guṇameṣa8 manmatharipostāḥ pāntu vo mūrttayaḥ ॥ 26 ॥1</l>
</lg></b>
<p><b>paryāyaracanā</b> yathā—</p>
<b><lg>
<l>kaṇailli c‍cia jāṇai kuṃtapalappāi kīrasaṃlavai ।</l>
<l>pūsaabhāsaṃ muṃcasu ṇa hu re haṃ dhavvavāāḍhī ॥ 27 ॥</l>
</lg></b>
<lg>
<l>(śuk‍yeva jānāti śukapralapitāni kīrasaṃlāpini !</l>
<l>kīrabhāṣāṃ muñca na khalu re ahaṃ dhṛṣṭaśukī ॥)</l>
</lg>
<p><b>padaracanā</b> yathā—(kāmī.)</p>
<b><lg>
<l>lolallāṅgulavallīvalayitavakuvalānokahaskandhalolai—
rgolāṅgulairnadadbhiḥ	pratirasitajaratkandarāmandireṣu ।</l>
<l>khaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo	gandhavāhāḥ ॥ 28 ॥</l>
</lg></b>
<p><b>vākyaracanā</b> yathā—</p>
<b><lg>
<l>patiśvaśuratā	jyeṣṭhe	patidevaratānuje ।</l>
<l>madhyameṣu ca pāñcālyāḥ tritayaṃ tritayaṃ triṣu ॥ 29 ॥</l>
</lg></b>
<!-- NOTES pg=544!-->
1. vyoma 2. sūrya 3. candraḥ 4. āpaḥ 5. ag‍ni 6. yajamānaḥ 7. vāyuḥ 8. pṛthivī ।
* jyośerarāvaghayostu pāṭhaḥ— <b>yattatpittamuṣaḥ sa yasya haviṣe</b> dra.sa.ka. 2.53. u. rat‍neś‍varaḥ ।
<pb n="545"/>
<p><b>kramaracanā</b> yathā—</p>
<b><lg>
<l>nīlābjānāṃ	nayanayugaladrāghimā	dattapatraḥ
kumbhāvaibhau	kucaparikaraḥ	pūrvapakṣīcakāra ।</l>
<l>bhrūvibhrāntirmadanadhanuṣo	vibhramānanvavādīd
vaktrajyots‍nā śaśadhararucaṃ dūṣayāmāsa yasyāḥ ॥ 30 ॥</l>
</lg></b>
<p>(<b>6. ghaṭanā —6</b>)</p>
<p><b>padārthānāṃ parasparamupaśleṣo ghaṭanā</b> । sā ṣoḍhā—</p>
<p>prakrāntaghaṭanā, aprakrāntaghaṭanā, atikrāntaghaṭanā, padaghaṭanā, vākyaghaṭanā,
prakīrṇaghaṭanā ceti । tāsu —</p>
<p><b>prakrāntaghaṭanā</b> yathā—(kusaṃ. 6.3)</p>
<b><lg>
<l>sa tatheti pratijñāya visṛjya kathamapyumām ।</l>
<l>ṛṣīñ jyotirmayān sap‍ta sasmāra smaraśāsanaḥ ॥ 31 ॥</l>
</lg></b>
<p><b>aprakāntaghaṭanā</b> yathā—</p>
<b><lg>
<l>atrāpyudāharantīmamitihāsaṃ	purātanam ।</l>
<l>niṣādasya ca saṃvādamṛṣeḥ saṃvaraṇasya ca ॥ 32 ॥</l>
</lg></b>
<p><b>atikrāntaghaṭanā</b> yathā—(rāca.1.18)</p>
<b><lg>
<l>tasya cakruścamatkāraṃ vyatītasamayā api ।</l>
<l>smitārdramukulodbhedāḥ	kadambabanarājayaḥ ॥ 33 ॥</l>
</lg></b>
<p><b>padaghaṭanā</b> yathā—</p>
<b><lg>
<l>chinnena patatā vahnau yanmukhena haṭhātkṛte ।</l>
<l>sveti heti hareṇokteḥ svāhā''sīt saiṣa rāvaṇaḥ ॥ 34 ॥</l>
</lg></b>
<p><b>vākyaghaṭanā</b> yathā—(vikra. 4.33)</p>
<b><lg>
<l>haṃsa prayaccha me kāntāṃ gatistasyāstvayā hṛtā ।</l>
<l>vibhāvitaikadeśena	deyaṃ	yadabhiyujyate ॥ 35 ॥</l>
</lg></b>
<p><b>prakīrṇaghaṭanā</b> yathā—(māgha. 3.74)</p>
<b><lg>
<l>sāṭopamurvīmaniśaṃ nadanto yaiḥ plāvayiṣyanti samantato'mī ।</l>
<l>tānyekadeśānnibhṛtaṃ payodheḥ so'mbhāṃsi meghān pibato dadarśa ॥ 36 ॥</l>
</lg></b>
<pb n="546"/>
<p>(<b>7. mudrā —6</b>)</p>
<p><b>sābhiprāyavacanaviniveśo mudrā</b> । ṣoḍhā—</p>
<p>padamudrā, vibhaktimudrā, vacanamudrā, vākyamudrā, samuc‍cayamudrā, saṃvṛtimudrā ceti । tāsu
<b>padamudrā</b> yathā—(bārā. 1.40)</p>
<b><lg>
<l>nirmālyaṃ nayanaśriyaḥ kuvalayaṃ vaktrasya dāsaḥ śaśī
bhrūyugmasya sanābhi ganmathadhanurjyots‍nā smitasyāñcalaḥ ।</l>
<l>saṅgītasya	ca	mattakokilarutānyucchiṣṭameṇīdṛśaḥ
sarvāṅgīṇamaho vidheḥ pariṇataṃ vijñānacitraṃ cirāt ॥ 37 ॥</l>
</lg></b>
<p><b>vibhaktimudrā</b> yathā—(visā. 1.8)</p>
<b><lg>
<l>śriyaḥ prasūte vipado ruṇāddhi yaśāṃsi sūte malinaṃ pramārṣṭi ।</l>
<l>saṃskāraśaucena paraṃ punīte śuddhā hi buddhiḥ kila kāmadhenuḥ ॥ 38 ॥</l>
</lg></b>
<p><b>vacanamudrā</b> yathā—(urāca. 1.9)</p>
<b><lg>
<l>viśvambharā	bhagavatī	bhavatīmasūta
rājā prajāpatisamo janakaḥ pitā te ।</l>
<l>teṣāṃ vadhūstvamasi nandini ! pārthivānāṃ
yeṣāṃ kuleṣu savitā ca gururvayaṃ ca ॥ 39 ॥</l>
</lg></b>
<p><b>vākyamudrā</b> yathā—</p>
<b><lg>
<l>yat svacche salilātmani pratiphaleddeve triyāmāpatau
pīyūṣākṛti paryavasyati kila jyots‍neti tattvāntaram ।</l>
<l>tigmaṃ dhāma ciraṃ cakāsti divi yat tatrāsti divyaḥ pumān
yaṃ vijñātavatāṃ truṭanita nikhilā bhūyo bhavagranthayaḥ ॥ 40 ॥</l>
</lg></b>
<p><b>samuc‍cayamudrā</b> yathā—(hava.)</p>
<b><lg>
<l>jātaścāyaṃ mukhenduste bhrukuṭīpraṇayī puraḥ ।</l>
<l>gataṃ ca vasudevasya kulaṃ nāmāvaśeṣatām ॥ 41 ॥</l>
</lg></b>
<p><b>saṃvṛtimudrā</b> yathā—</p>
<b><lg>
<l>maṇirat‍naṃ prasenasya tac‍cānāryeṇa viṣṇunā ।</l>
<l>labdhaṃ yenādya yogena kiṃ kīrtitena vaḥ ॥ 42 ॥</l>
</lg></b>
<pb n="547"/>
<p>(<b>8. chāyā —6</b>)</p>
<p><b>anyoktīnāmanukaraṇaṃ chāyā</b> । sā ṣoḍhā—</p>
<p>lokokticchāyā, chokokticchāyā, mugdhokticchāyā, poṭokticchāyā,
skhalitokticchāyā, asamañjasokticchāyā ceti । tāsu—</p>
<p><b>lokokticchāyā</b> yathā—(megha.107)</p>
<b><lg>
<l>śāpānte me bhujagaśayanādutthite śārṅgapāṇau
māsānanyān gamaya caturo locane mīlayitvā ।</l>
<l>paścādāvāṃ virahaguṇitaṃ taṃ tamātmābhilāṣaṃ
nirvekṣyāvaḥ	pariṇataśarac‍candrikāsu	kṣapāsu ॥ 43 ॥</l>
</lg></b>
<p><b>chekokticchāyā</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagastasmai	nṛpaśave	namaḥ ॥ 44 ॥</l>
</lg></b>
<p><b>mugdhokticchāyā</b> yathā—</p>
<b><lg>
<l>kiṃ sa svarge taruḥ ko'pi yasya puṣpaṃ niśākaraḥ ।</l>
<l>te vṛkṣāḥ kīdṛśā mātaryeṣāṃ muktāphalaṃ phalam ॥ 45 ॥</l>
</lg></b>
<p><b>poṭokticchāyā</b> yathā—</p>
<b><lg>
<l>tilakamasahāmmi soḍhuṃ ghanasāreṇātisāradoṣo me ।</l>
<l>lambhayati ca daurvarṇyaṃ kuṅkumarāgo mamāṅgāni ॥ 46 ॥</l>
</lg></b>
<p><b>skhalitokticchāyā</b> yathā—</p>
<b><lg>
<l>pipi priya sasa svayaṃ mumu mukhāsavaṃ dehi me
tata tyaja dudu drutaṃ bhabhabha bhājanaṃ kāñcanam ।</l>
<l>iti	skhalitajalpitaṃ	madavaśātkuraṅgīdṛśaḥ
prage	hasitahetave	sahacarībhiradhyaiyata ॥ 47 ॥</l>
</lg></b>
<p><b>asamañjasokticchāyā</b> yathā—</p>
<b><lg>
<l>dṛṣṭaḥ kathaṃ sutanu kiṃ kurute kimasmad—
vārtā sa pṛcchati śṛṇoti nivedyamānām ।</l>
<l>āstāṃ kimasya kathayā kathayāśu tāva—
datrāgamiṣyati na vā khalu so'bhimānī ॥ 48 ॥</l>
</lg></b>
<pb n="548"/>
<p>(<b>9. yuktiḥ —6</b>)</p>
<p><b>śabdasyārthasya vā parasparamayujyamānasya yojanaṃ yuktiḥ</b> । sā ṣoḍhā—</p>
<p>padaviṣayā, padārthaviṣayā, vākyaviṣayā, vākyārthaviṣayā, prakaraṇaviṣayā,
prabandhaviṣayā ceti । tāsu —</p>
<p>yogavṛttiparamparā aṅgāṅgibhāvaparamparā paryāyaparamparetyādi । <b>padaviṣayā</b> yathā—(sūśa.)</p>
<b><lg>
<l>jambhārātībhakumbhod‍bhavamiva dadhataḥ sāndrasindūrareṇu ।</l>
<l>raktāḥ	siktā	ivaughairudayagiritaṭīdhātudhārādravasya ॥ 49 ॥</l>
</lg></b>
<b><lg>
<l>lakṣmīmākraṣṭukāmā iva kamalavanoddhāṭanaṃ kurvate ye ।</l>
<l>bhaktiprahvāya dātuṃ mukulapuṭakuṭokoṭarakroṭarakroḍalīnām ॥ 50 ॥</l></lg></b> (sūśa.)
<b><lg>
<l>turaṅgakāntāmukhahavyavāhajvāleva bhittvā jalamullalāsa ॥ 51 ॥</l></lg></b> (māgha. 3.33)
<p>jātikriyāguṇadravyāṇāṃ <b>yuktiḥ, padārthaviṣayā</b> yathā—</p>
<b><lg>
<l>strīpuṃnapuṃsamanaghaṃ bhavamānato'smi ॥ 52 ॥</l>
</lg></b>
<b><lg>
<l>śailādhirājatanayā na yayau na tasthau ॥ 53 ॥</l></lg></b> (kusaṃ. 5.85)
<b><lg>
<l>sābbhre'hnīva sthalakamalinīṃ na prabuddhāṃ na sup‍tām ॥ 54 ॥</l></lg></b> (megha. 89)
<b><lg>
<l>pāyādekaṃ	madanavijayadveṣiṇastad	vapurvaḥ ॥ 55 ॥</l>
</lg></b>
<p>vāk‍yagarbho vākyasamuc‍cayaḥ vākyasaṃvṛtirityādiḥ <b>vākyaviṣayā,</b> yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate (dra. 7.148)</b></p>
<p>kriyāsamuc‍cayasamabhivyāhārābhyāsādibhiḥ <b>vākyārthaviṣayā,</b> yathā—(māgha. 1.51)</p>
<b><lg>
<l>purīmavaskanda lunīhi nandanaṃ muṣāṇa rat‍nāni harāmarāṅganāḥ ।</l>
<l>vigṛhya cakre namucidviṣā balī ya itthamasvāsthyamaharniśa divaḥ ॥ 56 ॥</l>
</lg></b>
<p>aśraddheyaparvatādivarṇanotpattihetuḥ <b>prakaraṇaviṣayā,</b> yathā—(māgha. 4.10)</p>
<b><lg>
<l>mude murāreramaraiḥ sumerorānīya yasyopacitasya śṛṅgaiḥ ।</l>
<l>bhavanti noddāmagirāṃ kavīnāmucchrāyasaundaryaguṇā mṛṣodyāḥ ॥ 57 ॥</l>
</lg></b>
<p>prabandhavyāpivastūpapattihetuḥ <b>prabandhaviṣayā,</b> yathā—(megha.5)</p>
<b><lg>
<l>dhūmajyotissalilamarutāṃ sannipātaḥ k‍va megha—
ssandeśārthāḥ k‍va paṭukaraṇaiḥ prāṇibhiḥ prāpaṇīyāḥ ।</l>
<l>ityautsukyādaparigaṇayan	guhyakastaṃ	yayāce
kāmārtā	hi	prakṛti(praṇaya)kṛpaṇāścetanācetaneṣu ॥ 58 ॥</l>
</lg></b>
<pb n="549"/>
<p>(<b>10. uk‍tiḥ —6</b>)</p>
<p>vidhiniṣedhāderabhidhām <b>uktiḥ</b> । ṣoḍhā—</p>
<p>vidhiḥ, niṣedhaḥ, adhikāraḥ, parisaṅkhyā, vikalpaḥ, niyama iti । teṣu—
aprāp‍tau prāpaṇavacanaṃ <b>vidhiḥ,</b> yathā—(śāku. 4.18)</p>
<b><lg><l>śuśrūṣasva gurūn kuru priyasakhīvṛtiṃ sapat‍nījane ॥ 59 ॥</l></lg></b> ityādi
prāp‍tau nivāraṇaṃ <b>niṣedhaḥ,</b> yathā—(śāku. 4.18)
<b><lg><l>bharturviprakṛtāpi roṣaṇatayā mā sma pratīpaṃ gamaḥ ॥ 60 ॥</l>
</lg></b>
<p>vidhineṣedhayogyatādhikāraḥ, yathā—(śāku. 4.18)</p>
<b><lg>
<l>bhūyiṣṭhaṃ bhava dakṣiṇā parijane bhāgyeṣvanutsokinī ।</l>
<l>yāntyevaṃ gṛhiṇīpadaṃ yuvatayo vāmāḥ kulasyādhayaḥ॥ 61 ॥</l>
</lg></b>
<p>vidhiniṣedhābhyāṃ śeṣapratiṣedhābhyanujñāne <b>parisaṅkhyā,</b> yathā—</p>
<b><lg>
<l>pañca pañcanakhā bhakṣyā vāmenākṣṇā na paś‍yati ।</l>
<l>kāṭhinyamasyāḥ kucayoḥ kimasadyanna rocate ॥ 62 ॥</l>
</lg></b>
<p>jātikriyāguṇadravyeṣu ubhayāvalambī <b>vikalpaḥ,</b> yathā—(manu. 6.6)</p>
<b><lg>
<l>putreṣu dārānnikṣipya vanaṃ gacchet sahaiva vā ॥ 63 ॥</l>
</lg></b>
<b><lg>
<l>dharmārthakāmān dharmaṃ vā brahma vā brāhmaṇaścaret ॥ 64 ॥</l>
</lg></b>
<p>ayogānyayogātyantāyogavyavacchedo <b>niyamaḥ,</b> yathā—</p>
<b><lg>
<l>vivādo'pārtha evāyaṃ pārtha eva dhanurdharaḥ ।</l>
<l>yo na kevalamātmīyaiḥ parairapyabhinandyate ॥ 65 ॥</l>
</lg></b>
<p>(<b>11. bhaṇitiḥ —6</b>)</p>
<p><b>uktereva prakārāntarākhyānaṃ bhaṇitiḥ</b> । sā ṣoḍhā—</p>
<p>sambhāvanābhaṇitiḥ, asambhāvanābhaṇitiḥ, kalpanābhaṇitiḥ, āścaryabhaṇitiḥ,
saṃvṛtibhaṇitiḥ, viśeṣabhaṇitiriti । tāsu —</p>
<p><b>sambhāvanābhaṇitiḥ</b>—(visā. 3.14)</p>
<b><lg>
<l>sadyodrāvitaketakodaradalastrotaḥśriyaṃ	bibhratī
yeyaṃ	mauktikadāmagumphanavidheryogyacchaviḥ	prāgabhūt ।</l>
<l>utsekyā kalaśībhirañjalipuṭaiḥ peyā mṛṇālāṅkurai—
rmātavyā ca śaśinyamugdhavibhave sā vartate candrikā ॥ 66 ॥</l>
</lg></b>
<pb n="550"/>
<p><b>asambhāvanābhaṇiti</b>ryathā—(visā. 1.20)</p>
<b><lg>
<l>k‍va peyaṃ jyots‍nāmbho vadanabisavallīsaraṇibhi—
rmṛṇālītantubhyaḥ	sicayaracanā	kutra	bhavati ।</l>
<l>k‍va vā pārīmeyo bata bakuladām‍nāṃ parimalaḥ
kathaṃ svap‍naṃ sākṣāt kuvalayadṛśaṃ kalpayatu tām ॥ 67 ॥</l>
</lg></b>
<p><b>kalpanābhaṇitiḥ</b> yathā—</p>
<b><lg>
<l>dṛś‍yaṃ dṛśāṃ sahastrairmanasāmayutairvibhāvanīyaṃ ca ।</l>
<l>sukṛtaśatakoṭibhogyaṃ kimapi vayaḥ subhruvaḥ svadate ॥ 68 ॥</l>
</lg></b>
<p><b>āścaryabhaṇiti</b>ryathā—</p>
<b><lg>
<l>jyotirbhyastadidaṃ	tamassamuditaṃ	jāte'yamada‍bhyaśśikhī
pīyūṣādidamutthitaṃ	viṣamayaṃ	chāyāp‍tajanmā''tapaḥ ।</l>
<l>ko nāmāsya vidhiḥ prasāntiṣu bhaved gāḍhaṃ draḍhīyānayaṃ
granthiryat priyato'pi vipriyamidaṃ sakhyaḥ kṛtaṃ sāntvanaiḥ ॥ 69 ॥</l>
</lg></b>
<p><b>saṃvṛtibhaṇiti</b>ryathā—(vikra. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ ।</l>
<l>upamānasyāpi sakhe ! pratyupamānaṃ vapustasyāḥ ॥ 70 ॥</l>
</lg></b>
<p><b>viśeṣabhaṇiti</b>ryathā—(māgha. 2.16)</p>
<b><lg>
<l>revatīvadanocchiṣṭaparipūtapuṭe	dṛśau ।</l>
<l>vahan halī madakṣībaḥ pānagoṣṭhyāṃ punātu vaḥ ॥ 71 ॥</l>
</lg></b>
<p>(<b>12. paṭhitiḥ —6</b>)</p>
<p><b>kāk‍vādinā vākyoc‍cāraṇaṃ paṭhitiḥ ।</b> sā ṣoḍhā—</p>
<p>kākuḥ, svaraḥ, viccheda, kāntiḥ, abhinayaḥ, apadeśa iti । tāsu—
<b>kāku</b>ryathā—(vesaṃ. 2.20)</p>
<b><lg>
<l>myastā na bhrukuṭirna bāṣpasalilenācchādite locane
nītaṃ nānanamanyataḥ saśapathaṃ nāhaṃ spṛśan vāritaḥ ।</l>
<l>tanvyā	mag‍napayodharaṃ	bhayavaśādāviddhamāliṅgitaṃ
bhaṅktāsyā niyamasya bhīṣaṇamarunnāyaṃ vayasyo mama ॥ 72 ॥</l>
</lg></b>
<pb n="551"/>
<p><b>svaro</b> yathā—</p>
<b><lg>
<l>subhru! tvaṃ kupitetyapāstamaśanaṃ tyaktā kathā yoṣitāṃ ॥</l></lg></b> ॥ 73 ॥ (pṛ.360)
<p><b>vicchedo</b> yathā—(dhvanyāloka 2.22/23)</p>
<b><lg>
<l>yena dhvastamanobhavena balijitkāyaḥ purāstrīkṛtaḥ ॥ 74 ॥</l>
</lg></b>
<p><b>kānti</b>ryathā—(kīva. 1.10)</p>
<b><lg>
<l>yasyārijātaṃ nṛpaterapaśyadavalambanam ।</l>
<l>yayau nirjharasambhogairapaśyadabalaṃ vanam ॥ 75 ॥</l>
</lg></b>
<p><b>abhinayo</b> yathā—</p>
<b><lg>
<l>eddahamettatthaṇiā ॥ 76 ॥</l></lg></b> (pṛ॰ 364)
<p><b>apadeśo</b> yathā—</p>
<b><lg>
<l>itaḥ sa daityaḥ prāp‍taśrīḥ ॥ 77 ॥</l></lg></b> (kusaṃ. 2.55)
<p>(<b>13. śravyam —6</b>)</p>
<p><b>śrutisukhamātrajananaṃ śravyam ।</b> tatṣoḍhā—</p>
<p>āśīḥ, nāndī, namaskṛtiḥ, vastunirdeśaḥ, dhruvā, ākṣip‍tiketyādi । tatra
liṅloḍvācyo'rthaviśeṣa <b>āśīḥ</b>, yathā—</p>
<b><lg>
<l>bhūyād vaḥ śreyase devaḥ pārvatīdayito haraḥ ॥ 78 ॥</l>
</lg></b>
<b><lg>
<l>pātu vaḥ paramaṃ jyotiravāṅ‌manasagocaram ॥ 79 ॥</l></lg></b> (kāvyāda. 2.357)
<p>raṅgamaṅgalāntasvastyayanaṃ <b>nāndī</b>, yathā—(kama. 1.1)</p>
<b><lg>
<l>bhaddaṃ bhodu sarassaīa kaiṇo ṇaṃdaṃtu vāsāiṇo
aṇṇāṇaṃ pi paraṃ paaṭṭhadu varā vāṇī chaillappiā ।</l>
<l>vacchomī taha māahī phuradu ṇo sā kiṃ a paṃcāliā
rīdīyo vilihaṃtu kavvakusalā joh‍ṇaṃ caorā via ॥ 80 ॥</l>
</lg></b>
<lg>
<l>(bhadraṃ bhavatu sarasvatyāḥ kavayo nandantu vyāsādayaḥ
anyeṣāmapi paraṃ pravartatāṃ varā vāṇī vidagdhapriyā ।</l>
<l>vaidarbhī tathā māgadhī sphuratu naḥ sā kiṃ ca pāñcālikā
rītikā vilihantu kāvyakuśalā jyotsnāṃ cakorā iva ॥)</l>
</lg>
<p>stutirnamovākyaṃ vā <b>namaskriyā</b>, yathā—</p>
<b><lg>
<l>jayati brahmabhūḥ śambhuḥ ॥ 81 ॥</l>
</lg></b>
<pb n="552"/>
<b><lg>
<l>vandemahi maheśvaram ॥ 82 ॥</l>
</lg></b>
<b><lg>
<l>idaṃ gurubhyaḥ pūrvebhyo namovākaṃ praśāsmahe ॥ 83 ॥</l></lg></b> (urāca. 1.1)
<p>kathāśarīravyāpino nāyakāderabhidhānaṃ <b>vastunirdeśaḥ</b>, yathā—</p>
<b><lg>
<l>astyuddāmajaṭābhārabhrāntagaṅgāmbuśekharaḥ ।</l>
<l>ādidevo haro nāma sṛṣṭisaṃhārakāraṇam ॥ 84 ॥</l>
</lg></b>
<p>pātrapraveśādisūcakaṃ vākyaṃ <b>dhruvā</b>, yathā</p>
<b><lg>
<l>maa—vaha—ṇimitta—ṇiggaa—mainda—suṇṇaṃ guhaṃ ṇieūṇa ।</l>
<l>laddhāvasaro gahiūṇa mottiāiṃ gao vāho ॥ 85 ॥</l>
</lg></b>
<lg>
<l>(mugavadhanimittanirgatamṛgendraśūnyāṃ guhāṃ nirūpya ।</l>
<l>labdhāvasaro gṛhītvā mauktikāni gato vyādhaḥ ॥)</l>
</lg>
<p>abhidhitsitarāgaviśeṣaprayogamātraphalaṃ vacanamā<b>kṣip‍tikā</b>, yathā—</p>
<b><lg>
<l>paapīḍiamahisāsuradehehiṃ	bhuaṇabhaaluāvaa/sasilehiṃ ।</l>
<l>surasuhadettavaliadhavalacchihiṃ jaai sahāsaṃ vaaṇu mahalacchihiṃ ॥ 86 ॥</l>
</lg></b>
<lg>
<l>(padapīḍitamahiṣāsuradehāyā	bhuvanabhayalāvakaśaśilekhāyāḥ ।</l>
<l>surasukhadātṛvalitadhavalākṣyā jayati sahāsaṃ vadanaṃ mahālakṣmyāḥ ॥)</l>
</lg>
<p>(<b>14. prekṣyam —6</b>)</p>
<p><b>prekṣānimittaṃ	vācikādyabhinayarahitamāṅgikaikanirvartyaṃ prasthānaḍombalikādivākyaṃ
prekṣyam ।</b> tatṣoḍhā— lāsyaṃ, tāṇḍavaṃ, chalikaṃ, śamyā, hallīsakaṃ, rāsa iti । teṣu
śrṛṅgārarasapradhānaṃ lāsyaṃ, yathā—</p>
<b><lg>
<l>ucciu vālīyia panthahiṃ jaṃtau ।</l>
<l>pekkhami hatthaṃ hoi jai loaṇavaṃtau ॥ 87 ॥</l>
</lg></b>
<lg>
<l>(uccā pāliḥ priyaḥ pathā yāti ।</l>
<l>prekṣe hasto bhavati yadi locanavān ॥)</l>
</lg>
<p>raudravīrapradhānaṃ <b>tāṇḍavaṃ</b>, yathā—</p>
<b><lg>
<l>suavahavaiaru ṇisuṇiu dāruṇu rosavisaṭṭhapahāraruhirāruṇu ।</l>
<l>jaliu jāṇai ṇaru riusaṃtāvaṇu aṇalasariccha jai hoi mahāraṇu ॥ 88 ॥</l>
</lg></b>
<lg>
<l>(sutavadhavyatikaraṃ niśamya dāruṇaṃ roṣavisṛṣṭaprahārarudhirāruṇaḥ ।</l>
<l>jvalito jāyate naro ripusaṃtāpano'nalasadṛśo yadi bhavati mahāraṇaḥ ॥)</l>
</lg>
<pb n="553"/>
<p>ubhayātmakaṃ <b>chalikam</b>, yathā—</p>
<b><lg>
<l>ṇisuṇiu pacchā tturaarau bhuṇḍi hiṃsi hasaṃti ।</l>
<l>ṇiakaṃtaḍāḍhajualehiṃ puṇu puṇu ṇaaṇa valaṃti ॥ 89 ॥</l>
</lg></b>
<lg>
<l>(niśamya paścātturagaravaṃ śūkaryāḥ sahasā iti ।</l>
<l>nijakāntadaṃṣṭrāyugale punaḥpunarnayane valataḥ ॥)</l>
</lg>
<p>lāsyameva devakinnaraviṣayaṃ <b>śamyā</b>, yathā—</p>
<b><lg>
<l>vīhesi harimuhi avi hohi maṃ gale lehi sai ।</l>
<l>kandai riṭhṭhāsuramāriu kaṇṭhavaliu ṇa pai ॥ 90 ॥</l>
</lg></b>
<lg>
<l>{bibheṣi harimukhi api bhava māṃ gale gṛhāṇa svayam ।</l>
<l>krandati ariṣṭāsuro māritaḥ kaṇṭhavalito na patiḥtvayā ॥}</l>
</lg>
<b><lg>
<l>maṇḍalena hi yat strīṇāṃ gītaṃ/nṛttyaṃ hallīsakaṃ tu tat ।</l>
<l>tatra netā bhavedeko gopastrīṇāṃ hariryathā ॥ 91 ॥</l>
</lg></b>
<p>tad yathā—</p>
<b><lg>
<l>caṃdaṇadhūsaraaṃ āulialoaṇaaṃ hāsaparammuhaaṃ ṇīsāsakilāliaṃ ।</l>
<l>dummaṇadummaṇaaṃ saṅkāmiamaṇḍaṇaaṃ māṇiṇi āṇaṇaaṃ kiṃ tu karaṭhṭhiaṃ ॥ 92 ॥</l>
</lg></b>
<lg>
<l>(candanadhūsarakamākulitalocanaṃ hāsaparāṅmukhaṃ niḥśvāsaklāntam ।</l>
<l>durmanasāṃ durmanaskaṃ saṃkrāmitamaṇḍanaṃ mānini! ānanakaṃ kiṃ tava karasthitam ॥)</l>
</lg>
<p>tadeva tālabandhaviśeṣayuktaṃ <b>rāsaḥ</b>, yathā—</p>
<b><lg>
<l>ai dummaṇa dummaṇaā ajja kiṇo pucchāmi tumaṃ ।</l>
<l>jeṇa jivijjai jeṇa vilāso palihijjai kīsa jaṇo ॥ 93 ॥</l>
</lg></b>
<lg>
<l>(ayi durmanaḥ durmanaska! adya kiṃ no pṛcchāmi tvām ।</l>
<l>yena jīvyate yena vilāsaḥ parihriyate kasmājja ॥)</l>
</lg>
<p>(<b>15. abhineyam —6</b>)</p>
<p><b>daśarūpakaviṣayameva abhineyam ।</b> abhinayastu ṣoḍhā—</p>
<p>āṅgikaḥ, vācikaḥ, āhāryaḥ, sāttvikaḥ, sāmānyaḥ, citra iti । tatra
<b>āṅgiko</b> yathā—(urā. 2.10)</p>
<b><lg>
<l>dordaṇḍāḥ k‍va nu dhṛtāṅgadāḥ k‍va nu śirānaddhau bhujau dvāvimau
vaktrāṇi k‍va nu kāntimanti valimat k‍vedaṃ mamaikaṃ mukham ।</l>
<pb n="554"/>
<l>vācastāḥ k‍va jitārṇavadhvanighanāḥ k‍vāyaṃ vacassaṃyamo
helākampitabhūdharaḥ k‍va caraṇanyāsaḥ k‍va mandā gatiḥ ॥ 94 ॥</l>
</lg></b>
<p><b>vāciko</b> yathā—(ratnā. 2.1)</p>
<b><lg>
<l>durvārāṃ madanaśaravyathāṃ vahantyā tanvaṅgayā yadabhihitaṃ puraḥ sakhīnām ।</l>
<l>tad bhūyaḥ śiśuśukaśārikābhiruktaṃ dhanyānāṃ śravaṇapathātithitvameti ॥ 95 ॥</l>
</lg></b>
<p><b>āhāryo</b> yathā—</p>
<p><b>cūḍācumbitakaṅkapatramabhitastūṇīdvayaṃ pṛṣṭhataḥ</b> (urāca. 4.20)</p>
<p><b>sāttviko</b> yathā—(māmā. 1.35)</p>
<b><lg>
<l>vāraṃvāraṃ tirayati dṛśorud‍vaman bāṣpapūra—
statsaṃkalpopahitajaḍima stambhamabhyeti gātram ।</l>
<l>sadyaḥ svidyannayamaviratotkampalolāṅgulīkaḥ
pāṇirlekhāvidhiṣu nitarāṃ vartate kiṃ karomi ॥ 96 ॥</l>
</lg></b>
<p>uktānāṃ caturṇāmapi prayoge <b>sāmānyaḥ</b>, yathā—(māmā. 5.38)</p>
<b><lg>
<l>rāhoścandrakalāmivānanacarīṃ	daivātsamāsādya me
dasyorasya	kṛpāṇapātaviṣayādācchindataḥ	preyasīm ।</l>
<l>ātaṅkādvikalaṃ drutaṃ karuṇayā vikṣobhitaṃ vismayā—
tkrodhena jvalitaṃ mudā vikasitaṃ cetaḥ kathaṃ vartate ॥ 97 ॥</l>
</lg></b>
<p>hastādhyāyapadādhyāyayoḥ akathitāṅgikādyabhinayaviśeṣa<b>ścitraḥ</b>, yathā—)</p>
<b><lg>
<l>vyatikara iva bhīmastāmaso vaidyutaśca
kṣaṇamupahatacakṣurvuttirud‍bhūya	śāntaḥ ।</l>
<l>kathamiha na vayasyastat kimetat kimanyat
prabhavati hi mahimnā svena yogeśvarīyam ॥ 98 ॥</l></lg></b> (māmā.9.54,10.8)
<p>(<b>16. adhyeyam —6</b>)</p>
<p><b>vidhiniṣedhavyutpattiheturadhyeyam ।</b> tattu ṣoḍhā—</p>
<p>kāvyaṃ, śāstram, itihāsaḥ, kāvyaśāstraṃ, kāvyetihāsaḥ, śāstretihāsa iti । teṣu
uktipradhānaṃ <b>kāvyaṃ</b>, yathā—</p>
<b><lg>
<l>yadi smarāmi tāṃ tanvīṃ jīvitāśā kuto mama ।</l>
<l>atha vismṛtya jīvāmi jīvitavyasanena kim ॥ 99 ॥</l>
</lg></b>
<pb n="555"/>
<p>vidhāyakādiśabdapradhānaṃ <b>śāstraṃ</b>, yathā—(bṛhatsaṃ 70.1)</p>
<b><lg>
<l>snigdhonnatāgratanutāmranakhau kumāryāḥ
pādau	samopacitacārunigūḍhagulphau ।</l>
<l>śliṣṭāṅgulī kamalakāntitalau ca yasyā—
stāmud‍vahed yadi bhuvo'dhipatitvamicchet ॥ 100 ॥</l>
</lg></b>
<p>arthapradhāna <b>itihāsaḥ</b>, yathā—</p>
<b><lg>
<l>hiraṇyakaśipurdaityo yāṃ yāṃ smitvā'pyudaikṣata ।</l>
<l>bhayabhrāntaissuraiścakre tasyai tasyai diśe namaḥ ॥ 101 ॥</l>
</lg></b>
<p>śāstre kāvyaviniveśaḥ <b>kāvyaśāstraṃ</b>, yathā—</p>
<b><lg>
<l>nāndīpadāni ratanāṭakavighnaśāntāvājñākṣarāṇi paramāṇyathavā smarasya ।</l>
<l>daṣṭe'dhare praṇayinā vidhutāgrapāṇisītkāraśuṣkaruditāni jayanti nāryāḥ ॥ 102 ॥</l>
</lg></b>
<p>itihāse kāvyaviniveśaḥ <b>kāvyetihāsaḥ</b>, yathā—(māgha. 1.46)</p>
<b><lg>
<l>sa sañcariṣṇurbhuvanāntareṣu yāṃ yadṛcchayāśiśriyadāśrayaḥ śriyaḥ ।</l>
<l>akāri tasyai mukuṭopalaskhalatkaraistrisandhyaṃ tridaśairdiśe namaḥ ॥ 103 ॥</l>
</lg></b>
<p>itihāse śāstrārthaviniveśanaṃ <b>śāstretihāsaḥ</b>, yathā—(mahābhā. 18.5.38)</p>
<b><lg>
<l>dharme cārthe ca kāme ca mokṣe ca bharatarṣabha ।</l>
<l>yadihāsti tadanyatra yannehāsti na tat kvacit ॥ 104 ॥</l>
</lg></b>
<p>(<b>17. vākovākyam —6</b>)</p>
<p><b>uktipratyuktirvākovākyam ।</b> sā ṣoḍhā—</p>
<p>ṛjūktiḥ, vakrok‍tiḥ‍, vaiyātyoktiḥ, gūḍhoktiḥ, praśnottaroktiḥ, citroktiḥ iti । tāsu</p>
<p><b>ṛjūktiryathā</b>—(amaru. 57, pṛ. 511)</p>
<b><lg>
<l>bāle nātha vimuñca mānini ruṣaṃ roṣānmayā kiṃ kṛtaṃ ॥ 105 ॥</l>
</lg></b>
<p><b>vakrokti</b>ryathā—</p>
<b><lg>
<l>keyaṃ mūrdh‍nyandhakāre timiramiha kutaḥ subhru kāntenduyukte
kāntāpyatraiva kāminnanu bhavati mayā pṛṣṭhametāvadeva ।</l>
<l>nāhaṃ dvandva karomi vyapanaya śirasastūrṇamenāmidānī—
mevaṃ prokte bhavānyā prativacanajaḍaḥ pātu vo manmathāriḥ ॥ 106 ॥</l>
</lg></b>
<pb n="556"/>
<p><b>vaiyātyokti</b>ryathā—</p>
<b><lg>
<l>kuśalaṃ rādhe! sukhito'si kaṃsa! kaṃsaḥ k‍va, sa k‍va, sā rādhā ।</l>
<l>iti	pālīprativacanairvilakṣahāso		harerjayati ॥107॥</l>
</lg></b>
<p><b>gūḍhoktiryathā—</b></p>
<b><lg>
<l>keśava! yamunātīre vyāhṛtavānuṣasi haṃsikāṃ ko'dya ।</l>
<l>kāntāvirahabhayāturahṛdayaḥ	prāyaḥ	priye'haṃ saḥ ॥ 108 ॥</l>
</lg></b>
<p><b>praś‍nottarokti</b>ryathā—(amaru. 71)</p>
<b><lg>
<l>k‍va prasthitāsi karabhoru! ghane niśīthe
prāṇeśvaro vasati yatra janaḥ priyo me ।</l>
<l>ekākinī vada kathaṃ na bibheṣi bāle!
nanvasti puṅkhitaśaro madanaḥ sahāyaḥ ॥ 109 ॥</l>
</lg></b>
<p><b>citrokti</b>ryathā—</p>
<b><lg>
<l>ko'yaṃ kāmini! bhūṣaṇaṃ kitava te śoṇaḥ kathaṃ kuṅkumāt
skūrpāsāntaritaḥ priye vinimayaṃ paśyāparaṃ k‍vāsti me ।</l>
<l>paśyāmītyabhidhāya sāndrapulako mṛd‍na mṛḍānyāḥ stanau
hastena pratinirjitenduravatāt dyūte hasan vo haraḥ ॥ 110 ॥</l>
</lg></b>
<p>(<b>18. praś‍nottaram —6</b>)</p>
<p><b>vidagdhagoṣṭhīvinodahetuḥ paryanuyoganirbhedaḥ praś‍nottaram ।</b> tatṣoḍhā—
bahiḥpraś‍nam, antaḥpraś‍nam, bahirantaḥpraś‍nam, jātipraś‍nam, pṛṣṭapraś‍nam,
uttarapraś‍namiti । teṣu —</p>
<p><b>bahiḥpraś‍naṃ</b> yathā—(majjanmakaraḥ)</p>
<b><lg>
<l>bhadra! māṇavakākhyāhi kīdṛśaḥ khalu te pitā ।</l>
<l>velāndolitakallolaḥ kīdṛśaśca mahodadhiḥ ॥ 111 ॥</l>
</lg></b>
<p><b>antaḥpraś‍naṃ</b> yathā—</p>
<b><lg>
<l>kāhamasmi guhā vakti praś‍ne'muṣmin kimuttaram ।</l>
<l>kathamuktaṃ na jānāsi kadarthayasi yatsakhe ॥ 112 ॥1</l>
</lg></b>
<!-- NOTES pg=556!-->
1. kathamuktaṃ 'ka+tha'—varṇābhyāṃ 'kadarthayasī'—ti kriyāpade vidyamānābhyāṃ muktaṃ tābhyāṃ hīnaṃ 'daryasi'
iti yat tadevātrottaram ।
<pb n="557"/>
<p><b>bahirantaḥpraś‍naṃ</b> yathā—</p>
<b><lg>
<l>subhadrāṃ ka upāyaṃsta praś‍ne'muṣmin ya uttaraḥ ।</l> ('nara' iti)
<l>sa kīdṛkkapimācaṣṭe vyomni parṇasthitiḥ kutaḥ1 ॥</l></lg></b> ('vā'—para iti)
<p><b>jātipraś‍naṃ</b> yathā—(haimavāra—karañjinā)</p>
<b><lg>
<l>kīdṛśā bhūmibhāgena rājā snāto'numīyate ।</l>
<l>prāṅgaṇaṃ kurutetyuktāḥ kimāhustadanicchavaḥ ॥ 114 ॥</l>
</lg></b>
<p>seyaṃ gatapratyāgatajāti ।</p>
<p><b>pṛṣṭapraś‍naṃ</b> yathā— (saka. pṛ.303—4)</p>
<b><lg>
<l>ko so joaṇavāo ko daṃḍāṇaṃ duve sahassāiṃ ।</l></lg></b>
<lg><l>(kassa yojanapādaḥ ko daṇḍānāṃ dve sahastre ।)</l></lg>
<b><lg><l>kā kālī kā madhurā kiṃ śukapṛthukānanacchāyam ॥ 115 ॥</l>
</lg></b>
<p><b>uttarapraś‍naṃ</b> yathā—</p>
<b><lg>
<l>kiṃ vasantasamaye vanabhakṣaḥ pṛṣṭavān sapṛthulomavilekhaḥ ।</l>
<l>uttaraṃ ca kimavāpaturetau kānanādatimirādapi kālam (lī) ॥ 116 ॥</l>
</lg></b>
<p>(<b>19. prahelikā —6</b>)</p>
<p><b>praś‍na evānuttara prahelikā ।</b> sā ṣoḍhā—</p>
<p>cyutākṣarā, dattākṣarā, cyutadattākṣarā, akṣaramuṣṭiḥ, bindumatī, arthaprahelikā ca । tāsu
<b>cyutākṣarā</b> yathā— (vihaṅgikā hāreṇa)</p>
<b><lg>
<l>payodharabharākrāntā saṃnamantī pade pade ।</l>
<l>padamekaṃ na kā yāti yadi hāreṇa varjitā ॥ 117 ॥</l>
</lg></b>
<p><b>dattākṣarā</b> yathā—(śambaraḥ)</p>
<b><lg>
<l>prarūḍhayauvanaḥ ko'yaṃ kāntayānugataḥ sukhī ।</l>
<l>vane prayāti niśśaṅkaṃ śabaraḥ sattvasaṃkule ॥ 118 ॥</l>
</lg></b>
<p><b>cyutadattākṣarā</b> yathā—</p>
<b><lg>
<l>vidagdhaḥ saraso rāgī nitambopari saṃsthitaḥ ।</l>
<l>tanvaṅgyāliṅgitaḥ kaṇṭhe kalaṃ kūjati ko viṭaḥ ॥ 119 ॥ (ghaṭaḥ)</l>
</lg></b>
<!-- NOTES pg=557!-->
1. vyom‍ni parṇasthitirvāyuto bhavati । sa narayuktaḥ 'vānara'—rūpaḥ kapimācaṣṭe ।
<pb n="558"/>
<p>ślokāderakṣaravyatyāsena kathana<b>makṣaramuṣṭiḥ</b> । yathā—</p>
<b><lg>
<l>atiḥ atiḥ anma alaṃ prīdya radya jadya phadya ।
melāmelā melaṃ melaṃ phasaphasaphasaphasaḥ ॥ 120 ॥</l>
</lg></b>
<b><lg>
<l>adya me saphalā prītiradya me saphalā ratiḥ ।</l>
<l>adya me saphalaṃ janma adya me saphalaṃ phalam ॥ 121 ॥</l>
</lg></b>
<p>yathāsthitasvarānusvāravisargasaṃyogasyoktārthasya ca ślokādeḥ kādivarṇasthāne
binduviniveśo <b>bindumatī ।</b> tadyathā—</p>
<b><lg>
<l>tavāpavādaḥ pratyabdhi patākā pratisaṅgaram ।</l>
<l>phalaṃ pratyadbha‍utopāyaṃ yaśāṃsi na tu na k‍vacit ॥ 122 ॥</l>
</lg></b>
<p>atrārthe,
{/?/
/?/}</p>
<p><b>nirbhedaḥ —</b></p>
<b><lg>
<l>ṭhuṭhaṭhā ṭhuṭhaṭhā ṭhāṭhā ṭhuṃṭhuṭhe ṭhuṃṭhaṭhe ṭhaṭhā ।</l>
<l>ṭhāṭhaṭhe ṭhāṭhaṭhe ṭhiṃṭhiṃ ṭhaṃṭhaṃṭhiṭhaṭhiṭhīṭhaṭhaḥ ॥123॥</l>
</lg></b>
<b><lg>
<l>udadhāvudadhāvājñā saṃyuge saṃyuge jayaḥ ।</l>
<l>sāhase sāhase siddhiḥ sarvatra tava kīrttayaḥ ॥ 124 ॥</l>
</lg></b>
<p><b>arthaprahelikā</b> yathā—(pak‍vamāmraphalam) (saka. 2.358—365)</p>
<b><lg>
<l>uttap‍takāñcanacchāyaṃ saṃdaṣṭadaśanacchadam ।</l>
<l>sarasaṃ cumbyate hṛṣṭairvṛddhairapi kimujjvalam ॥ 125 ॥</l>
</lg></b>
<p>(<b>20. gūḍham —6</b>)</p>
<p><b>gup‍takriyāpadādiprayogo gūḍham ।</b> tatṣoḍhā—</p>
<p>kriyāgūḍhaṃ, kārakagūḍhaṃ, saṃbandhagūḍhaṃ, vastugūḍhaṃ, pādagūḍham, abhiprāyagūḍhaṃ ceti । teṣu
<b>kriyāgūḍhaṃ</b> yathā—(na stha)</p>
<b><lg>
<l>stanajaghanabharābhirāmamandaṃ	gamanamidaṃ	madirāruṇekṣaṇāyāḥ ।</l>
<l>kathamiva sahasā vilokayanto madanaśarajvarajarjarā yuvānaḥ ॥ 126 ॥</l>
</lg></b>
<pb n="559"/>
<p><b>kārakagūḍhaṃ</b> yathā—</p>
<b><lg>
<l>pibataste śarāveṇa vāri kahlāraśītalam ।</l>
<l>kenemau durvidagdhena hṛdaye viniveśitau ॥ 127 ॥</l></lg></b> (śarau)
<p><b>sambandhagūḍhaṃ</b> yathā—(kāvyāda. 3.108)</p>
<b><lg>
<l>na mayāgorasābhijñaṃ cetaḥ kasmāt prakupyasi ।</l>
<l>asthānaruditairebhiralamālohitekṣaṇe ॥ 128 ॥</l>
</lg></b>
<p><b>vastugūḍhaṃ</b> yathā—(dāsī asi)</p>
<b><lg>
<l>pānīyaṃ pātumicchāmi śyāme kamalalocane ।</l>
<l>yadi dāsyasi necchāmi na dāsyasi pibāmyaham ॥ 129 ॥</l>
</lg></b>
<p><b>pādagūḍhaṃ</b> yathā—(kirātā. 15.43)</p>
<b><lg>
<l>dyuviyad‍gāminī	tārasaṃrāvavihataśrutiḥ ।</l>
<l>haimīṣumālā śuśubhe	'vidyutāmiva saṃhatiḥ' ॥ 130 ॥</l>
</lg></b>
<p><b>abhiprāyagūḍhaṃ</b> yathā—</p>
<b><lg>
<l>jai devareṇa bhaṇiā khaggaṃ ghettūṇa rāulaṃ vacca ।</l>
<l>tā kiṃ sevaavahue hasiūṇa valoiaṃ asaṇaṃ ॥ 131 ॥</l>
</lg></b>
<b><lg>
<l>(yadi devareṇa bhaṇitā khaṅgaṃ gṛhītvā rājakulaṃ vraja ।</l>
<l>tatkiṃ sevakavadhvā hasitvāvalokitaṃ śayanam ॥)</l></lg></b> (saka. 2.366–370)
<b><lg>
<l>nirīkṣitamaneneha puruṣāyitalakṣma	ca ।</l>
<l>pādalākṣādikaṃ tena niyuṅkte māṃ na karmaṇi ॥ 132 ॥</l></lg></b> iti ।
<p>(<b>21. citram —6</b>)</p>
<p><b>svarasthānavarṇagatibandhākāraniyamaścitram ।</b> tat ṣoḍhā svarādiniyamabhedāt । teṣu—
<b>catussvaraṃ</b> yathā—(kāvyāda. 3.84)</p>
<b><lg>
<l>āmnāyānāmāhāntyā vāggītīrītīḥ prītībhītīḥ ।</l>
<l>bhogo rogo moho modo dhyeye vecchet kṣeme deśe ॥ 133 ॥</l>
</lg></b>
<p><b>tristhānaṃ</b> yathā—(kāvyāda. 3.89)</p>
<b><lg>
<l>alinīlālakalataṃ kaṃ na hanti ghanastani! ।</l>
<l>ānanaṃ nalinacchāyanayanaṃ śaśikānti te ॥ 134 ॥</l>
</lg></b>
<pb n="560"/>
<p><b>dvivarṇaṃ</b> yathā—(māgha. 19.66)</p>
<b><lg>
<l>bhūribhirbhāribhirbhīrairbhūbhārairabhirebhire ।</l>
<l>bherīrebhibhirabhrābhairabhīrubhiribhairibhāḥ ॥ 135 ॥</l>
</lg></b>
<p><b>gaticitraṃ</b> yathā—(māgha. 19.44) <b>gatapratyāgatārtha(rdha)m</b></p>
<b><lg>
<l>vāraṇāgagabhīrā sā sārābhīgagaṇāravā ।</l>
<l>kāritārivadhā senā nāsedhāvaritārikā ॥ 136 ॥</l>
</lg></b>
<p><b>bandhacitraṃ</b> yathā—(māgha. 19.29) murajabandhaḥ</p>
<b><lg>
<l>sā senā gamanārambhe rasenāsīdanāratā ।</l>
<l>tāranādajanā	mattadhīranāgamanāmayā ॥ 137 ॥</l>
</lg></b>
<b><lg>
<l>yāśritā	pāvanatayā yātanācchidanīcayā ।</l>
<l>yācanīyā dhiyā māyāyāmāyāsaṃ stutā śriyā ॥ 138 ॥</l></lg> (deśa. 4) padmam</b>
<p>(<b>22. śleṣaḥ —6</b>)</p>
<p><b>dvayostantreṇābhidhānaṃ śleṣaḥ ।</b> sa ṣoḍhā—</p>
<p>prakṛtiśleṣaḥ, pratyayaśleṣaḥ, vibhaktiśleṣaḥ, vacanaśleṣaḥ, padaśleṣaḥ, bhāṣāśleṣaḥ
iti । teṣu —</p>
<p><b>prakṛtiśleṣo</b> yathā—</p>
<b><lg>
<l>tvameva dhātuḥ pūrvo'si tvameva pratyayaḥ paraḥ ।</l>
<l>anākhyātaṃ na te kiñcidatastvaṃ nopamīyase ॥ 139 ॥</l>
</lg></b>
<p><b>pratyayaśleṣo</b> yathā—</p>
<b><lg>
<l>tasyā vināpi hāreṇa nisargādeva hāriṇau ।</l>
<l>janayāmāsatuḥ kasya vismayaṃ na payodharau ॥ 140 ॥</l>
</lg></b>
<p><b>vibhaktiśleṣo</b> yathā—</p>
<b><lg>
<l>viṣaṃ nijagale yena babhre ca bhujagaprabhuḥ ।</l>
<l>dehe yonāṅgajo dadhre jāyā ca sa jayatyajaḥ ॥ 141 ॥</l>
</lg></b>
<p><b>vacanaśleṣo</b> yathā—</p>
<b><lg>
<l>tanutvaramaṇīyasya madhyasya ca bhujasya ca ।</l>
<l>abhavannitarāṃ tasyā valayaḥ kāntivṛddhaye ॥ 142 ॥</l>
</lg></b>
<pb n="561"/>
<p><b>padaśleṣo</b> yathā—(kāvyāda. 2.29)</p>
<b><lg>
<l>arimedaḥ palāśaśca bāhuḥ kalpadrumaśca te ।</l>
<l>bālevodyānamāleyaṃ	sālakānanaśobhinī ॥ 143 ॥</l>
</lg></b>
<p><b>bhāṣāśleṣo</b> yathā—(rudraṭā. 4.15)</p>
<b><lg>
<l>dhīrāgacchadume	hatamududdharavārisadassu ।</l>
<l>abhramadapprasarābharaṇuravikiraṇā tejassu ॥ 144 ॥</l>
</lg></b>
<p>(<b>23. yamakam—6</b>)</p>
<p><b>bhinnārthekarūpā ca varṇasaṅghātāvṛrttiryamakam</b> । tat ṣoḍhā—</p>
<p>sthānayamakam, asthānayamakaṃ, vyapetam, avyapetaṃ, samudrakaḥ, pādayamakamiti ।
tatra pādānāmādimadhyāntāḥ sthānam । teṣu —</p>
<p><b>śabdasaṅghātāvṛtti sthānayamakaṃ,</b> yathā—(kāvyāda. 3.34)</p>
<b><lg>
<l>sālaṃ sālambakalikāsālaṃsālaṃ na vīkṣitum ।</l>
<l>nālīnālīnavakulānālī	nālīkinīrapi ॥ 145 ॥</l>
</lg></b>
<p><b>asthānayamakaṃ</b> yathā—(rudraṭā. 3.57)</p>
<b><lg>
<l>kamalinīmalinī dayitaṃ vinā na sahate saha tena niṣevitām ।</l>
<l>tamadhunā madhunā nihitaṃ hṛdi smarati sā ratisāramaharniśam ॥ 146 ॥</l>
</lg></b>
<p><b>vyavahitaṃ vyapetayamakaṃ</b> yathā—(kāvyāda. 3.29)</p>
<b><lg>
<l>kamaleḥ samakeśaṃ te kamalerṣyākaraṃ mukham ।</l>
<l>kamalekhyaṃ karoṣi tvaṃ kamalevonmadiṣṇuṣu ॥ 147 ॥</l>
</lg></b>
<p><b>avyavahitamavyapetayamakaṃ</b> yathā—(kāvyāda. 3.18)</p>
<b><lg>
<l>ramaṇī ramaṇīyā me pāṭalāpāṭalāṃśukā ।</l>
<l>vāruṇīvāruṇībhūtasaurabhāḥ	saurabhāspadam ॥ 148 ॥</l>
</lg></b>
<p><b>samudrako</b> yathā—(pṛ॰dra. 362)</p>
<b><lg>
<l>kāntāratarutalāsitamṛgayuvaracitāntarā harati vanāntā ॥ 149 ॥</l>
</lg></b>
<p><b>pādayamakaṃ</b> yathā—</p>
<b><lg><l>kamalamaliramuñcadutpalakalikātaralolamutpalāśakānte ।</l>
<l>kānte sma cakṣuralikulakalikātaralolamutpalaśakānte ॥ 150 ॥</l>
</lg></b>
<pb n="562"/>
<p>(<b>24. anuprāsaḥ —6</b>)</p>
<p><b>varṇānāmanatidūrāntaramāvṛttiranuprāsaḥ</b> । sa ṣoḍhā— varṇānuprāsaḥ, sthānānuprāsaḥ,
padānuprāsaḥ, nāmānuprāsaḥ, pādānuprāsaḥ, vyavahitānuprāsa iti । tatra—</p>
<p><b>varṇānuprāso</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ ।</l>
<l>ramayanti manaḥ kāntā nitāntaṃ yogināmapi ॥ 151 ॥</l>
</lg></b>
<p><b>sthānānuprāso</b> yathā—(kāvyāda. 1.53)</p>
<b><lg>
<l>eṣa rājā yadā lakṣmīṃ prāp‍tavān brāhmaṇapriyaḥ ।</l>
<l>tadāprabhṛti dharmasya loke'sminnutsavo'bhavat ॥ 152 ॥</l>
</lg></b>
<p><b>padānuprāso</b> yathā—</p>
<b><lg>
<l>amṛtamamṛtaṃ	candraścandrastathāmbujamambujaṃ
ratirapi ratiḥ kāmaḥ kāmo madhūni madhūnyapi ।</l>
<l>iti na bhajate vastu prāyaḥ parasparasaṃkaraṃ
tadiyamabalā dhatte lakṣmīṃ kathaṃ sakalātmikām ॥ 153 ॥</l>
</lg></b>
<p><b>nāmānuprāso</b> yathā—</p>
<b><lg>
<l>kṛtvā kṛtvā kalakalaṃ mārutena calācalaḥ ।</l>
<l>mātargulugulāyante gajā iva ghanāghanāḥ ॥ 154 ॥</l>
</lg></b>
<p><b>pādānuprāso</b> yathā—(kāvyāda. 1.3)</p>
<b><lg>
<l>rāgadveṣau yadi syātāṃ tapasā kiṃ prayojanam ।</l>
<l>tāveva yadi na syātāṃ tapasā kiṃ prayojanam ॥ 155 ॥</l>
</lg></b>
<p><b>vyavahitānuprāso</b> yathā—</p>
<b><lg>
<l>prakāśo yaśasā devaḥ prakāśo mahasā raviḥ ।</l>
<l>dussaho dviṣatāṃ svāmī dussahastamasāṃ sa ca ॥ 156 ॥</l>
</lg></b>
<b><lg>
<l>caturviṃśatirityuktāḥ	śabdālaṅkārajātayaḥ ।</l>
<l>jātyādibhedataḥ padye gadye'pyāsāmayaṃ kramaḥ ॥ 157 ॥</l>
</lg></b>
<b><lg>
<l>iha śiṣṭānuśiṣṭānāṃ śiṣṭānāmapi sarvathā ।</l>
<l>vācāmeva prasādena lokayātrā pravartate ॥ 158 ॥</l></lg></b>(kāvyāda. 1.3,4)
<pb n="563"/>
<b><lg>
<l>idamandhaṃ tamaḥ kṛtsnaṃ jāyeta bhuvanatrayam ।</l>
<l>yadi śabdāhvayaṃ jyotirāsaṃsārānna dīpyate ॥ 159 ॥</l>
</lg></b>
<b><lg>
<l><hi>gataya</hi>stasya yāstistro drutamadhyavilambitāḥ ।</l>
<l>layān padagateḥ prāhustān gīte gītavedinaḥ ॥ 160 ॥</l>
</lg></b>
<b><lg>
<l><hi>rītayo</hi> vāṅ‌mayaprāṇā hṛdayaṃ tasya <hi>vṛttayaḥ</hi> ।</l>
<l>racanāditrayaṃ	<hi>mūrti</hi>ranuprāsastu <hi>jīvita</hi>m ॥ 161 ॥</l>
</lg></b>
<b><lg>
<l>uktayo <hi>daivataṃ</hi> chāyāmudrābhaṇitayo	<hi>vṛtiḥ</hi> ।</l>
<l><hi>paṭhitiḥ</hi> śravyatā prekṣābhinayo'dhyayanaṃ <hi>dhṛtiḥ</hi> ॥ 162 ॥</l>
</lg></b>
<b><lg>
<l><hi>śleṣaḥ</hi> puṣṇāti sarvāsu prāyo vakroktiṣu śriyam ।</l>
<l><hi>vākovāk‍yena</hi> hṛṣyanti manāṃsi kṛṣatāmapi ॥ 163 ॥</l></lg></b> (kāvyāda. 2.362)
<b><lg>
<l>vinayena vinā kā śrī. kā niśā śaśinā vinā ।</l>
<l>vinā <hi>yamakacitrābhyāṃ</hi> kīdṛśīva vidagdhatā ॥ 164 ॥</l></lg></b> (kāvyālaṅkāra 1.4)
<b><lg>
<l><hi>gūḍhaṃ</hi> gūḍhacaturthādi vādināṃ darpaśāntaye ।</l>
<l><hi>praś‍nottaraṃ</hi> tu nāmnāpi vidagdhamukhamaṇḍanam ॥ 165 ॥</l>
</lg></b>
<b><lg>
<l>krīḍāgoṣṭhīvinodeṣu	tajjñairākīrṇamantraṇe ।</l>
<l>paravyāmohane cāpi sopayogāḥ <hi>prahelikāḥ</hi> ॥ 166 ॥</l></lg></b>(kāvyāda. 3.97)
<b><lg>
<l>yathāmati yathāyukti yathaucityaṃ yathāruci ।</l>
<l>kaveḥ pātrasya caitāsāṃ prayoga upapadyate ॥ 167 ॥</l>
</lg></b>
<b><lg>
<l>yādṛg gadyavidhau bāṇaḥ padyabandhe na tādṛśaḥ ।</l>
<l>pratimārgamiyaṃ devī vicitrā hi sarasvatī ॥ 168 ॥</l>
</lg></b>
<b><lg>
<l>saṃskṛtenaiva ko'pyarthaḥ prākṛtenaiva cāparaḥ ।</l>
<l>śak‍yo racayituṃ kaścidapabhraṃśena jāyate ॥ 169 ॥</l></lg></b> (kāvyamīmāṃsā)
<b><lg>
<l>paiśācyā śaurasenyānyo māgadhyānyo nibadhyate ।</l>
<l>dvitrābhiḥ ko'pi bhāṣābhiḥ sarvābhirapi kaścana ॥ 170 ॥</l>
</lg></b>
<b><lg>
<l>kaścid gadyena padyena kaścinmiśreṇa śak‍yate ।</l>
<l>nibaddha‍uṃ kaścana dvābhyāṃ kaścittu pathibhistribhiḥ ॥ 171 ॥</l>
</lg></b>
<pb n="564"/>
<b><lg>
<l>saṃskṛtenaiva ke'pyāhuḥ prākṛtenaiva kecana ।</l>
<l>sādhāraṇyādibhiḥ kecit kecana mlecchabhāṣayā ॥ 172 ॥</l>
</lg></b>
<b><lg>
<l>na mlecchitavyaṃ yajñādau strīṣu nāprākṛtaṃ vadet ।</l>
<l>saṅkīrṇaṃ nābhijāteṣu nāprabuddheṣu saṃskṛtam ॥ 173 ॥</l>
</lg></b>
<b><lg>
<l>vadanti saṃskṛtaṃ devā prākṛtaṃ kinnarādayaḥ ।</l>
<l>paiśācādyaṃ piśācādyā māgadhaṃ hīnajātayaḥ ॥ 174 ॥</l>
</lg></b>
<b><lg>
<l>ke'bhūvannāḍhyarājasya rājye prākṛtabhāṣiṇaḥ ।</l>
<l>kāle śrīsāhasāṅkasya ke na saṃskṛtavedinaḥ ॥ 175 ॥</l>
</lg></b>
<b><lg>
<l>nātyantaṃ saṃskṛtenaiva nātyantaṃ deśabhāṣayā ।</l>
<l>kathā goṣṭhīṣu kathayan loke bahumato bhavet ॥ 176 ॥</l>
</lg></b>
<b><lg>
<l>śṛṇvanti laṭahaṃ lāṭāḥ prākṛtaṃ saṃskṛtadviṣaḥ ।</l>
<l>apabhraṃśena tuṣyanti svena nānyena ghūrjarāḥ ॥ 177 ॥</l></lg></b>(kāvyamīmāṃsā)
<b><lg>
<l>brahman vijñāpayāmi tvāṃ svādhikārajihāsayā ।</l>
<l>gauḍastyajatu vā gāthāmanyā vāstu sarasvatī ॥ 178 ॥</l>
</lg></b>
<b><lg>
<l>dvidhā prayuktena ca vāṅ‌mayena sarasvatī tanmithunaṃ nunāva ।</l>
<l>saṃskārapūtena varaṃ vareṇyā vadhūṃ sukhagrāhyanibandhanena ॥</l></lg></b> (kusaṃ. 7.90)
<b><lg>
<l>etad grāhyaṃ surabhi kusumaṃ grāhyametanna dheyaṃ
dhatte śobhāṃ viracitamidaṃ sthānamevaitadasya ।</l>
<l>mālākāro racayati yathā sādhu vijñāya mālāṃ
yojyaṃ kāvyeṣvavahitadhiyā tad‌vadevābhidhānam ॥ 180 ॥</l></lg></b> (bhāmahā. 1.59)
<b><lg>
<l>giraḥ śravyā divyāḥ prakṛtimadhurāḥ prākṛtadhurāḥ
subhavyo'pabhraṃśaḥ	sarasaracanaṃ	bhūtavacanam ।</l>
<l>vidagdhānāmiṣṭe	magadhamathurāvāsibhaṇitī
nibandhā yasteṣāṃ sa khalu kavirājo vijayate ॥ 181 ॥</l></lg></b> (bārā. 1.11)
<pb n="565"/>
<p>(<b>2. arthālaṅkārāḥ —24</b>)</p>
<p>arthameva ye vyutpattyādinā bhūṣayanti te'rthālaṅkārāścaturviṃśatiḥ । tadyathā—</p>
<p><b>jātiḥ sūkṣmaḥ, sāraḥ, samāhitaṃ, bhāvaḥ, vibhāvanā, hetuḥ,
ahetuḥ, sambhavaḥ, virodhaḥ, dṛṣṭāntaḥ, vyatirekaḥ, anyonyaṃ, parivṛttiḥ,
mīlitaṃ, vitarkaḥ, smaraṇaṃ, bhrāntiḥ, upamānam, anumānam, arthāpattiḥ,
abhāvaḥ, āgamaḥ, pratyakṣamiti</b> । tatra—</p>
<p>(<b>1. jātiḥ</b>)</p>
<b><lg>
<l>nānāvasthāni jāyante yāni rūpāṇi vastunaḥ ।</l>
<l>svebhyaḥ svebhyo nisargebhyastāni jātiṃ pracakṣate ॥ 182 ॥</l></lg></b> (kāvyāda. 2.8)
<b><lg>
<l>arthavyakteriyaṃ	bhedamiyatā pratipadyate ।</l>
<l>jāyamānamiyaṃ vakti rūpaṃ sā sārvakālikam ॥ 183 ॥</l>
</lg></b>
<b><lg>
<l>svarūpamāśrayo	heturiti	tadbhedahetavaḥ ।</l>
<l>te saṃsthānādayasteṣu sā viśeṣeṇa śobhate ॥ 184 ॥</l></lg></b> (sa. ka. 3)
<p>tatra — saṃsthānam, avasthānaṃ, veṣo, vyāpāra ityādayaḥ svarūpaṃ, mugdhāṅganāḥ,
śiśavaḥ, tiryañca, hīnapātrāṇītyādaya āśrayaḥ, deśaḥ, kālaḥ, śaktiḥ,
sādhanamityādayo hetuḥ (saka.3.7)। teṣu —</p>
<p><b>saṃsthānaṃ</b> yathā—(kusaṃ. 3.70)</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam ।</l>
<l>dadarśaṃ cakrīkṛtacārucāpaṃ prahartumabhyudyatamātmayonim ॥ 185 ॥</l>
</lg></b>
<p><b>avasthānaṃ</b> yathā—(saka. 3.8.2)</p>
<b><lg>
<l>pādāvaṣṭambhanamrīkṛtamahiṣatanorullasad‌bāhumūlaṃ
śūlaṃ prollāsayantyāḥ sulalitavapuṣo madhyabhāgasya caṇḍyāḥ ।</l>
<l>viśliṣṭaspaṣṭadṛṣṭonnataviralavalivyaktagaurāntarālā—
stistro vaḥ pāntu lekhāḥ kramavaśavikasatkañcukaprāntamuktāḥ ॥ 186 ॥</l>
</lg></b>
<p><b>veṣo</b> yathā—(gāsa. 826 ve.)</p>
<b><lg>
<l>ṣaṇapiṭṭhadhūsaratthaṇi mahuataṃbacchi kuvalaāhareṇa ।</l>
<l>kaṇṇakaacūamaṃjari putti tue maṃḍio gāmo ॥ 187 ॥</l>
</lg></b>
<pb n="566"/>
<b><lg>
<l>(kṣaṇapiṣṭadhūsarastani! madhumadatāmrākṣi! kuvalayābharaṇe! ।</l>
<l>karṇakṛtacūtamañjari! putri! tvayā maṇḍito grāmaḥ ॥)</l>
</lg></b>
<p><b>vyāpāro</b> yathā—(māgha. 5.15)</p>
<b><lg>
<l>agre gatena vasatiṃ parigṛhya ramyā—
māpātya	sainikanirākaraṇākulena ।</l>
<l>yānto'nyataḥ plutakṛtasvaramāśu dūrā—
dud‌vāhunā juhuvire muhurātmavargyāḥ ॥ 188 ॥</l>
</lg></b>
<p><b>mugdhāṅganā</b> yathā—(gāsa. 2.45)</p>
<b><lg>
<l>sahiāhiṃ bhaṇṇamāṇā thaṇae laggaṃ kusuṃbhapupphaṃ ti ।</l>
<l>muddhavahuā hasijjaī papphoḍaṃtī ṇahavaāhaṃ ॥ 189 ॥</l>
</lg></b>
<lg>
<l>(sakhībhirbhaṇyamānā stane lag‍naṃ kusumbhapuṣpamiti ।</l>
<l>mugdhavadhūrhasyate prasphoṭayantī nakhapadāni ॥)</l>
</lg>
<p><b>śiśu</b>ryathā—(bhāmahā. 2.94)</p>
<b><lg>
<l>ākrośannāhvayannanādhāvan maṇḍalaṃ rudan ।</l>
<l>gāḥ kālayati daṇḍena ḍimbhaḥ sasyāvatāriṇīḥ ॥ 190 ॥</l>
</lg></b>
<p><b>tiryag</b> yathā—(saka. 3.8.7)</p>
<b><lg>
<l>liḍhavyastavipāṇḍurāgranakhayorākarṇadīrṇaṃ	mukhaṃ
vinyasyāgrimayoryuge caraṇayoḥ sadyo vibhinnadvipaḥ ।</l>
<l>etasmin madagandhavāsitasaṭaḥ sāvajñatiryagvala—
tsṛkkāntāhatidhūtalolamadhupaḥ kuñjeṣu śete hariḥ ॥ 191 ॥</l>
</lg></b>
<p><b>hīnapātraṃ</b> yathā—(saka. 3.8.8)</p>
<b><lg>
<l>bhadraṃ te sadṛśaṃ yadadhvagaśataiḥ kīrtistavod‌gīyate
sthāne rūpamanuttamaṃ sukṛtinā dānena karṇo jitaḥ ।</l>
<l>ityālocya ciraṃ dṛśā karuṇayā śītātureṇa stutaḥ
pānthenaikapalālamuṣṭirucinā garvāyate hālikaḥ ॥ 192 ॥</l>
</lg></b>
<p><b>deśo</b> yathā—(saka. 3.8.9)</p>
<b><lg>
<l>imāstā vindhyādreḥ śukaharitavaṃśīvanaghanā
bhuvaḥ	krīḍāloladviradaradanārugṇataravaḥ ।</l>
<pb n="567"/>
<l>latākuñje yāsāmupanadi ratiklāntaśabarī—
kapolasvedāmbhaḥ—paricayanudo vānti marutaḥ ॥ 193 ॥</l>
</lg></b>
<p><b>kālo</b> yathā—(saka. 3.8.10)</p>
<b><lg>
<l>kampante kapayo bhṛśaṃ jaḍakṛśaṃ go'jāvikaṃ glāyati
śvā cullīkuharodaraṃ kṣaṇamapi kṣip‍to'pi naivojjhati ।</l>
<l>śītārtivyasanāturaḥ punarayaṃ dīno janaḥ kūrmavat
svānyaṅgāni śarīra eva hi nije nihnotumākāṅkṣati ॥ 194 ॥</l>
</lg></b>
<p><b>śakti</b>ryathā—(kāvyāda. 2.11, saka. 3.8.11)</p>
<b><lg>
<l>bandhannaṅgeṣu romāñcaṃ kurvan manasi nirvṛtim ।</l>
<l>netre nimīlayanneṣa priyāsparśaḥ pravartate ॥ 195 ॥</l>
</lg></b>
<p><b>sādhanaṃ</b> yathā—(saka. 3.8.12)</p>
<b><lg>
<l>upanihitahalīṣāsārgaladvāramārāt paricakitapurandhrīsāritābhyarṇabhāṇḍam ।</l>
<l>pavanarayatiścīrvāridhārāḥ pratīcchan viśativalitaśrṛṅgaḥ pāmarāgāramukṣā ॥</l>
</lg></b>
<p>(<b>2. sūkṣmaḥ</b>)</p>
<b><lg>
<l>iṅgitākāralakṣyo'rthaḥ sūkṣmaḥ sūkṣmaguṇāttu saḥ ।</l>
<l>sūkṣmāt pratyakṣataḥ sūkṣmo'pratyakṣa iti bhidyate ॥ 197 ॥</l>
</lg></b>
<p>sa dvidhā— <b>abhidhīyamānaḥ pratīyamānaśca ।</b> tatra —</p>
<p><b>abhidhīyamāna iṅgitalakṣyo</b> yathā—(raghu. 6.12)</p>
<b><lg>
<l>tāṃ pratyabhivyaktamanorathānāṃ mahīpatīnāṃ praṇayāgradūtyaḥ ।</l>
<l>pravālaśobhā iva pādāpānāṃ śrṛṅgāraceṣṭā vividhā babhūvuḥ ॥ 198 ॥</l>
</lg></b>
<p>sa eva <b>ākāralakṣyo</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṃ śaśāka śālīnatayā na vak‍tum ।</l>
<l>romāñcalakṣyeṇa sa gātrayaṣṭiṃ bhittvā nirākrāmadarālakeś‍yāḥ ॥ 199 ॥</l>
</lg></b>
<p>sa eva <b>ubhayalakṣyo</b> yathā—(saka. 3.50)</p>
<b><lg>
<l>tvadarpitadṛśastasyā	gītagoṣṭhyāmavardhata ।</l>
<l>uddāmarāgapiśunā chāyā kāpi mukhāmbuje ॥ 200 ॥</l>
</lg></b>
<p><b>pratīyamāna iṅgitalakṣyo</b> yathā—(gāsa. 5.16)</p>
<b><lg>
<l>vāhittā paḍivaaṇaṃ ṇa dei rūsei ekkamekkassa ।</l>
<l>asaī kajjeṇa viṇā paippamāṇe ṇaīkacche ॥ 201 ॥</l>
</lg></b>
<pb n="568"/>
<lg>
<l>(vyāhṛtā prativacanaṃ na dadāti ruṣyatyekaikasmin ।</l>
<l>asatī kāryeṇa vinā pradīpyamāne nadīkacche ॥)</l>
</lg>
<p>sa eva <b>ākāralakṣyo</b> yathā—(gāsa. 2.80)</p>
<b><lg>
<l>sāmai sāmalīe addhacchipaloarīa muhasohā ।</l>
<l>jaṃbūdalakaakaṇṇāvaaṃsabhamire	haliautte ॥ 202 ॥</l>
</lg></b>
<lg>
<l>{ś‍yāmāyāḥ ś‍yāmalatayā lāyate ardhākṣipralokanaśīlāyā mukhaśobhā ।</l>
<l>jambūdalakṛtakarṇāvataṃsabhramaṇaśīle/karṇāvataṃsabhṛte	hālikaputre ॥}</l>
</lg>
<p>sa eva <b>ubhayalakṣyo</b> yathā—(kirātā. 7.14)</p>
<b><lg>
<l>prayacchatoccaiḥ kusumāni māninī vipakṣagotraṃ dayitena lambhitā ।</l>
<l>na kiṃcidūce caraṇena kevalaṃ lilekha bāṣpākulalocanā bhuvam ॥ 203 ॥</l>
</lg></b>
<p>(<b>3. sāraḥ</b>)</p>
<p><b>phalgunirāsena aphalgunirdhāraṇaṃ sāraḥ</b> ।</p>
<p>sa dvidhā— dharmarūpo dharmirūpaśca । tayoḥ —</p>
<p><b>dharmarūpo yathā—</b></p>
<b><lg>
<l>dānaṃ vittādṛtaṃ vācaḥ ॥ 204 ॥</l></lg></b> (pṛ.dra. 366)
<p>yathā vā—(saka. 3.56)</p>
<b><lg>
<l>poḍhamahilāṇa jaṃ jaṃ susikkhiaṃ taṃ rae suhāvei ।</l>
<l>jaṃ jaṃ asikkhiaṃ ṇavavahūṇa taṃtaṃ raiṃ dei ॥ 205 ॥</l>
</lg></b>
<lg>
<l>(prauḍhamahilānāṃ yadyatsuśikṣitaṃ tad rate sukhayati ।</l>
<l>yadyadaśikṣitaṃ navavadhūnāṃ tattad ratiṃ dadāti ॥)</l>
</lg>
<p><b>dharmirūpo</b> yathā—(rudraṭa. 7.97)</p>
<b><lg>
<l>rājye sāraṃ vasudhā vasudhāyāṃ pattanaṃ pure saudham ।</l>
<l>saudhe talpaṃ talpe varāṅganā'naṅgasarvasvam ॥ 206 ॥</l>
</lg></b>
<p>yathā vā—</p>
<b><lg>
<l>madhu ca vikasitotpalāvataṃsaṃ śaśikarapallavitaṃ ca harmyapṛṣṭham ।</l>
<l>madanajanitavibhramā ca kāntā sukhamidamarthavatāṃ vibhūtayo'nyāḥ ॥ 207 ॥</l>
</lg></b>
<p>(<b>4. samāhitam</b>)</p>
<p><b>kāryārambhe sahakārikāraṇāvāp‍tiḥ samāhitam</b> । sā dvidhā—</p>
<p>ākasmikī, buddhipūrvikā ca । tayoḥ —</p>
<pb n="569"/>
<p><b>ākasmikī</b> yathā—(kāvyāda. 2.299)</p>
<b><lg>
<l>mānamasyā nirākartuṃ pādayorme patiṣyataḥ ।</l>
<l>upakārāya diṣṭyedamudīrṇaṃ ghanagarjitam ॥ 208 ॥</l>
</lg></b>
<p>yathā vā—(kirātā. 2.54)</p>
<b><lg>
<l>anuśāsatimityanākulaṃ		nayavartmākulamarjunāgrajam ।</l>
<l>svayamartha ivābhivāñchitastamabhīyāya parāśarātmajaḥ ॥ 209 ॥</l>
</lg></b>
<p><b>buddhipūrvikā</b> yathā—</p>
<b><lg>
<l>kalpānte	śamitatrivikramamahākaṅkālabaddhasphura—
ccheṣa-syūta-nṛsiṃha-vakra-nakhara-protādikolāmiṣaḥ ।</l>
<l>viśvaikārṇavatāviśeṣamuditau	tau	matsyakūrmāvubhau
karṣan dhīvaratāṃ gataḥ syatu jaganmohaṃ mahābhairavaḥ ॥ 210 ॥</l>
</lg></b>
<p>yathā vā—(saka. 3.105)</p>
<b><lg>
<l>mūle pañca tataścatuṣṭayamiti straksaṃniveśaiḥ śiraḥ—
puṣpairanyatamāvalokanamitairucchoṇitairarcite	।</l>
<l>hastasparśavaśena mūrdh‍ni daśamaṃ mūrdhānamāropayan
śambhoradbha‍utasāhasaikarasikaḥ kairna stuto rāvaṇaḥ ॥ 211 ॥</l>
</lg></b>
<p>(<b>5. bhāvaḥ</b>)</p>
<p><b>abhiprāyānukulaḥ pravṛttiviśeṣo bhāvaḥ ।</b> sa dvidhā— sodbhedo nirudbhedaśca । tayoḥ
<b>sodbhedo</b> yathā—(gāsa. 2.30)</p>
<b><lg>
<l>sāloe c‍cia sūre ghariṇī gharasāmiassa ghettūṇa ।</l>
<l>ṇecchaṃtassa vi pāe dhuai hasaṃtī hasaṃtassa ॥ 212 ॥</l>
</lg></b>
<lg>
<l>(sāloka eva sūrye gṛhiṇī gṛhasvāmino gṛhītvā ।</l>
<l>anicchato'pi pādau dhāvati hasantī hasataḥ ॥)</l>
</lg>
<p>yathā vā—(gāsa. 2.100)</p>
<b><lg>
<l>bhadda/geṇaha puloeha imaṃ viasiavaaṇā piassa oppei ।</l>
<l>ghariṇī	suapaḍhamubbhiṇṇadaṃtajualaṃkiaṃ	boram ॥ 213 ॥</l>
</lg></b>
<lg>
<l>(bhadra pralokayemaṃ vikasitanayanā priyāyārpayati ।</l>
<l>gṛhiṇī sutaprathamodbhinnadantayugalāṅkitaṃ badaram ॥)</l>
</lg>
<pb n="570"/>
<p><b>nirudbhedo</b> yathā—(gāsa. 2.7)</p>
<b><lg>
<l>golā—aḍa—ṭhṭhiaṃ pecchiūṇa gahavai—suaṃ haliasoṇhā ।</l>
<l>āḍhattā	uttariuṃ	dukkhuttārāe	paavīe ॥ 214 ॥</l>
</lg></b>
<lg>
<l>(godātaṭasthitaṃ prekṣya gṛhapatisutaṃ hālikasnuṣā ।</l>
<l>ārabdhā	uttarituṃ duḥkhottārayā	padavyā ॥)</l>
</lg>
<p>yathā vā—(saka. 3.140)</p>
<b><lg>
<l>sālivaṇagoviāe uḍḍīyaṃ/vaṃtīa pūsaviṃdāiṃ ।</l>
<l>savvaṃgasuṃdarīeṃ vi pahiā achīha pecchaṃti ॥ 215 ॥</l>
</lg></b>
<lg>
<l>(śālivanagopikāyā uḍḍāyayantyāḥ	śukabṛndāni ।</l>
<l>sarvāṅgasundaryā api pathikā akṣiṇī eva prekṣante ॥)</l>
</lg>
<p><b>hṛdyaṃ sūkṣmaṃ</b> ca bhāva eva । tayo<b>rhṛdyaṃ</b> yathā— (gāsa. 916 ve.)</p>
<b><lg>
<l>hiae rosuggiṇṇaṃ pāappaharaṃ sireṇa patthaṃto ।</l>
<l>ṇa hao daio māṇāṃsiṇīe thorassuaṃ ruṇṇaṃ ॥ 216 ॥</l>
</lg></b>
<lg>
<l>(hṛdaye roṣodgīrṇaṃ pādaprahāraṃ śirasā prārthitavān ।</l>
<l>na hato dayito manasvinyā sthūlāśrukaṃ ruditam ॥)</l>
</lg>
<p><b>sūkṣmo</b> yathā—(kāvyāda. 2.261)</p>
<b><lg>
<l>kadā nau saṃgamo bhāvītyākīrṇe vak‍tumakṣamam ।</l>
<l>avetya kāntamabalā līlāpadmaṃ nyamīlayat ॥ 217 ॥</l>
</lg></b>
<p>(<b>6. vibhāvanā</b>)</p>
<b><lg>
<l>prasiddhahetutyāgena	hetvantaravibhānam ।</l>
<l>yatra svābhāvikatvaṃ vā vibhāvyaṃ sā vibhāvanā ॥ 218 ॥</l>
</lg></b>
<p>tayo<b>rādyā</b> yathā—(kusaṃ. 1.31)</p>
<b><lg>
<l>asambhṛtaṃ	maṇḍanamaṅgyaṣṭeranāsavākhyaṃ karaṇaṃ madasya ।</l>
<l>kāmasya puṣpavyatiriktamastraṃ bālyāt paraṃ sātha vayaḥ prapede ॥ 219 ॥</l>
</lg></b>
<p>yathā vā—(kāvyāda. 2.200)</p>
<b><lg>
<l>apītakṣībakādambamasaṃmṛṣṭāmalāmbaram ।</l>
<l>aprasāditasūkṣmāmbu	jagadāsīnmanoharam ॥ 220 ॥</l>
</lg></b>
<p><b>dvitīyā</b> yathā—</p>
<b><lg>
<l>ṇamaha avaṭṭhiatuṅgaṃ ॥ 221 ॥</l></lg></b> (seba. 1.1) (dra॰ 3.60;7.201)
<pb n="571"/>
<p>yathā vā—(kusaṃ. 1.10)</p>
<b><lg>
<l>vanecarāṇāṃ vanitāsakhānāṃ darīgṛhotsaṅganiṣaktabhāsaḥ ।</l>
<l>bhavanti yatrauṣadhayo rajanyāmatailapūrāḥ suratapradīpāḥ ॥ 222 ॥</l>
</lg></b>
<p>(<b>7. hetuḥ</b>)</p>
<p><b>pravṛttinivṛttyornibandhanaṃ hetuḥ</b> । sa ṣoḍhā—</p>
<p>pravartakaḥ, nivartakaḥ, prayojakaḥ, jñāpakaḥ, abhāvahetuścitrahetuśca । tatra —</p>
<p><b>pravartako</b> yathā—</p>
<b><lg>
<l>jitendriyatvaṃ vinayasya kāraṇaṃ guṇaprakarṣo vinayādavāpyate ।</l>
<l>guṇādhike puṃsi jano'nurajyate janānurāgaprabhāvāśca sampadaḥ ॥ 223 ॥</l>
</lg></b>
<p><b>nivartako</b> yathā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍ne samāgamaḥ ।</l>
<l>bāṣpastu na dadātyenāṃ draṣṭuṃ citragatāmapi ॥ 224 ॥</l>
</lg></b>
<p><b>prayojako</b> yathā—(kāvyāda. 2.143)</p>
<b><lg>
<l>mānayogyāṃ karomīti priyasthāne sthitāṃ sakhīm ।</l>
<l>bālā bhrūbhaṅgajihmākṣī paś‍yati sphuritādharā ॥ 225 ॥</l>
</lg></b>
<p><b>jñāpako</b> yathā—(saka. 3.153)</p>
<b><lg>
<l>gajjaṃte khe mehā phullā ṇīvā paṇac‍ciā morā ।</l>
<l>ṇaṭhṭho caṃdujjoo vāsāratto halā patto ॥ 226 ॥</l>
</lg></b>
<lg>
<l>(garjanti khe meghāḥ, phullā nīpāḥ, praṇartitā mayūrāḥ ।</l>
<l>naṣṭaścandroddyoto	varṣartuḥ	sakhi	prāp‍taḥ ॥)</l>
</lg>
<p><b>abhāvahetu</b>ryathā—(kāvyāda. 2.247)</p>
<b><lg>
<l>anabhyāsena	vidyānāmasaṃsargeṇa	dhīmatām ।</l>
<l>anigraheṇa cākṣāṇāṃ jāyate vyasanaṃ nṛṇām ॥ 227 ॥</l>
</lg></b>
<p><b>citrahetu</b>ryathā—(amaru.34)</p>
<b><lg>
<l>sā bālā vayamapragalbhamanasaḥ, sā strī vayaṃ kātarāḥ,
sā pīnonnatimatyayodharabharaṃ dhatte sakhedā vayam ।</l>
<l>sākrāntā jaghanasthalena guruṇā gantuṃ na śaktā vayaṃ,
doṣairanyajanāśrayairapaṭavo jātāḥ sma ityadbhutam ॥ 228 ॥</l>
</lg></b>
<pb n="572"/>
<p>(<b>8. ahetuḥ</b>)</p>
<p>satyapi sāmarthye'nutpāditasvakāryo vyāhataśca hetu<b>rahetuḥ</b> । tayoḥ—</p>
<p><b>anutpāditasvakāryo</b> yathā—</p>
<b><lg>
<l>na viracitā lalāṭataṭalāsyakarī bhrukuṭi—
rna	paruṣahuṅkṛtena	madhurasmitamantaritam ।</l>
<l>na tava niśumbhasambhramavaśādapi dāruṇayā
bhagavati ceṣṭayā kaluṣitaṃ vadanāmburuham ॥ 229 ॥</l></lg></b> (saka.3.43)
<p>yathā vā—(dhva. 1.13,14)</p>
<b><lg>
<l>anurāgavatī sandhyā divasastatpurassaraḥ ।</l>
<l>aho daivagatiścitrā tathāpi na samāgamaḥ ॥ 230 ॥</l>
</lg></b>
<p><b>vyāhato</b> yathā—(megha. 69)</p>
<b><lg>
<l>nīvībandhocchvasitaśithilaṃ yatra yakṣāṅganānāṃ
kṣaumaṃ	rāgādanibhṛtakareṣvākṣipatsu	priyeṣu ।</l>
<l>arcistuṅgānabhimukhamapi prāpya rat‍napradīpān
hrīmūḍhānāṃ bhavati viphalapreraṇā cūrṇamuṣṭiḥ ॥ 231 ॥</l>
</lg></b>
<p>yathā vā—(saka. 3.46)</p>
<b><lg>
<l>śambhoruddhanṛttakarmaṇi	kare	kaṅkālamādyaṃ		hareḥ
saṃghaṭṭasphuṭitendumaṇḍalagalatpīyūṣasañjīvitam	।</l>
<l>tatkālapraṇate muradviṣi nave dṛṣṭvā vilāsaṃ śriyaḥ
kurvatkopakaṣāyitena manasā mithyotplutīḥ pātu vaḥ ॥ 232 ॥</l>
</lg></b>
<p>(<b>9. sambhavaḥ</b>)</p>
<p><b>prabalakāraṇakalāpadarśanādidamevaṃ bhavediti jñānaṃ sambhavaḥ ।</b></p>
<p>sa caturdhā— vidhirūpo, niṣedharūpa ubhayarūpo'nubhayarūpaśca । teṣu —</p>
<p><b>vidhirūpo</b> yathā— (megha.46)</p>
<b><lg>
<l>tvayyādātuṃ	jalamavanate	śārṅgiṇo	varṇacaure
tasyāḥ sindhoḥ pṛthumapi tanuṃ dūrabhāvāt pravāham ।</l>
<l>prekṣiṣyante	gaganagatayo	nūnamāvarjya	dṛṣṭī—
rekaṃ	muktāguṇamiva		bhuvaḥ	sthūlamadhyendranīlam ॥ 233 ॥</l>
</lg></b>
<pb n="573"/>
<p><b>niṣedharūpo</b> yathā—(kirātā. 16.23)</p>
<b><lg>
<l>parasya bhūyān vivare'bhiyogaḥ prasahya saṃrakṣaṇamātmarandhre ।</l>
<l>bhīṣme'pyasambhāvyamidaṃ gurau vā na sambhavatyeva vanecareṣu ॥ 234 ॥</l>
</lg></b>
<p><b>ubhayarūpo</b> yathā—(megha. 22)</p>
<b><lg>
<l>utpaś‍yāmi drutamapi sakhe ! matpriyārthaṃ yiyāsoḥ
kālakṣepaṃ kakubhasurabho parvate parvate te ।</l>
<l>śuklāpāṅgaiḥ sajalanayanaiḥ svāgatīkṛtya kekāḥ
pratyudyātaḥ kathamapi bhavān gantumāśu vyavasyet ॥ 235 ॥</l>
</lg></b>
<p><b>anubhayarūpo</b> yathā—(megha.51)</p>
<b><lg>
<l>tasyāḥ pātuṃ suragaja iva vyom‍ni paścārdhalambī
tvaṃ cedacchasphaṭikaviśadaṃ tarkayostiryagambhaḥ ।</l>
<l>saṃsarpantyā sapadi bhavataḥ strotasi cchāyayā sā
syādasthānopagatayamunāsaṅgamenābhirāmā	॥ 236 ॥</l>
</lg></b>
<p>(<b>10. virodhaḥ</b>)</p>
<p><b>padārthānāṃ parasparāsaṅgatirvirodhaḥ</b> । yathā— (saka. 3.60)</p>
<b><lg>
<l>k‍va yuvatimārdavaṃ k‍va ca mahāhavadāruṇatā
k‍va ca valayī karaḥ k‍va karidantajamuṣṭirasiḥ ।</l>
<l>k‍va ca navayauvanaṃ kva kusumāyudhanisspṛhatā
tava	lalanāviceṣṭitaviruddhamaho	lalitam ॥ 237 ॥</l>
</lg></b>
<p>yathā vā—</p>
<b><lg>
<l>digvāsā yadi tat kimasya dhanuṣā sāstrasya kiṃ bhasmanā
bhasmāthāsya kimaṅganā yadi ca sā kāmaṃ paridveṣṭi kim ।</l>
<l>ityanyonyaviruddhaceṣṭitamidaṃ	paś‍yannijasvāmino
bhṛṅgī	sāndraśirāvanaddhaparuṣaṃ	dhatte'sthiraśeṣaṃ	vapuḥ ॥ 238 ॥</l>
</lg></b>
<p>viṣamam, asaṅgatiḥ, pratyanīkam adhikaṃ ca virodha eva । teṣu —</p>
<p><b>viṣamaṃ</b> yathā— (kāda.)</p>
<b><lg>
<l>diśāmalīkālakabhaṅgatāṃ	gatastrayīvadhūkarṇatamālapallavaḥ ।</l>
<l>cakāra yasyādhvaradhūmasañcayomalīmasaḥ śuklataraṃ nijaṃ yaśaḥ ॥ 239 ॥</l>
</lg></b>
<pb n="574"/>
<p><b>asaṅgati</b>ryathā— (saka. 3.62)</p>
<b><lg>
<l>sā uppaḍī goṭṭhauhi ॥ 240 ॥ (dra॰ 8.05, pṛ.398)</l>
</lg></b>
<p>pratyanīkaṃ yathā—(rudraṭā. 7.55)</p>
<b><lg>
<l>utkaṇṭhā santāpo raṇaraṇako jāgarastanostanutā ।</l>
<l>phalamidamaho mayāp‍taṃ sukhāya mṛgalocanāṃ dṛṣṭvā ॥ 241 ॥</l>
</lg></b>
<p><b>adhikaṃ</b> yathā—(raghu. 12.45)</p>
<b><lg>
<l>eko daśarathiḥ kāmaṃ yātudhānāḥ sahastraśaḥ ।</l>
<l>te tu yāvanta evājau tāvaddhā dadṛśe sa taiḥ ॥ 242 ॥</l>
</lg></b>
<p>(<b>11. dṛṣṭāntaḥ</b>)</p>
<p><b>uktārthaprasiddhaye prasiddhatattulyārthapradarśanaṃ dṛṣṭāntaḥ ।</b></p>
<p>sa caturdhā— pūrvaḥ, uttaraḥ, samaḥ, viparītaśca । teṣu —</p>
<p><b>pūrvo</b> yathā—(saka. 3.89)</p>
<b><lg>
<l>ṇa uva varakoaṇḍadaṇḍae puti māṇuse vi emea ।</l>
<l>guṇavijjae ṇa jāai vaṃsuppaṇṇe vi ṭaṅkāro ॥ 243 ॥</l>
</lg></b>
<lg>
<l>(na punarvarakodaṇḍadaṇḍake putri ! mānuṣe'pyevameva ।</l>
<l>guṇavarjite na jāyate vaṃśotpanne'pi ṭaṅkāraḥ ॥)</l>
</lg>
<p><b>uttaro</b> yathā—(saka. 3.86)</p>
<b><lg>
<l>hiaa tiracchīyai saṃmuha ॥ 244 ॥</l></lg></b> (dra. 8.09; pṛ. 399)
<p><b>samo</b> yathā—(kāvyāda. 2.350)</p>
<b><lg>
<l>yāti candrāṃśubhiḥ spṛṣṭā dhvāntarājī parābhavam ।</l>
<l>sadyo rājaviruddhānāṃ darśayantī durantatām ॥ 245 ॥</l>
</lg></b>
<p><b>viparīto</b> yathā—(murā. 1.21)</p>
<b><lg>
<l>uparighanaṃ ghanapaṭalaṃ dūre dayitā kimetadāpatitam ।</l>
<l>himavati divyauṣadhayaḥ kopāviṣṭaḥ phaṇī śirasi ॥ 246 ॥</l>
</lg></b>
<p>(<b>12. vyatirekaḥ</b>)</p>
<p><b>sadṛśayorbhedakathanaṃ vyatirekaḥ ।</b></p>
<p>sa ṣoḍhā—ekavyatirekaḥ, ubhayavyatirekaḥ, sadṛśavyatirekaḥ, asadṛśavyatirekaḥ,
svajātivyatirekaḥ, svavyaktivyatireka iti । tatra—</p>
<pb n="575"/>
<p><b>ekavyatireko</b> yathā— (rudraṭā. 5.87)</p>
<b><lg>
<l>sakalaṅkena jaḍena ca sāmyaṃ doṣākareṇa te kīdṛk ।</l>
<l>abhujaṅgaḥ samanayanaḥ kathamupameyo hareṇāsi ॥ 247 ॥</l>
</lg></b>
<p><b>ubhayavyatireko</b> yathā— (kāvyāda. 2.183)</p>
<b><lg>
<l>abhinnavelau	gambhīrāvamburāśirbhavānāpi ।</l>
<l>asāvañjanasaṃkāśastvaṃ tu cāmīkaracchaviḥ ॥ 248 ॥</l>
</lg></b>
<p><b>sadṛśavyatireko</b> yathā— (kāvyāda. 2.194)</p>
<b><lg>
<l>candro'yamambarottaṃso haṃso'yaṃ toyabhūṣaṇam ।</l>
<l>nabhā	nakṣatramālīdamidamutkumudaṃ	payaḥ ॥ 249 ॥</l>
</lg></b>
<p><b>asadṛśavyatireko</b> yathā— (kāvyāda. 2.199)</p>
<b><lg>
<l>abhrūvilāsamaspṛṣṭamadarāgaṃ	mṛgekṣaṇam ।</l>
<l>idaṃ tu nayanadvandvaṃ tava tadguṇabhūṣitam ॥ 250 ॥</l>
</lg></b>
<p><b>svajātivyatireko</b> yathā— (kāvyāda. 2.197)</p>
<b><lg>
<l>arat‍nālokasaṃhāryamavāryaṃ	sūryaraśmibhiḥ ।</l>
<l>dṛṣṭirodhakaraṃ yūnāṃ yauvanaprabhavaṃ tamaḥ ॥ 251 ॥</l>
</lg></b>
<p><b>svavyaktivyatireko</b> yathā— (saka. 3.91)</p>
<b><lg>
<l>aṇṇoṇṇohiṃ sucariasaahiṃ aṇudiṇa vaḍ‍ḍhiia māṇu ।</l>
<l>appaṇa vi ṇa hu mahu pi aha appāṇeṇa samāṇu ॥ 252 ॥</l>
</lg></b>
<lg>
<l>(anyonyaiḥ sucaritaśatairanudinaṃ vardhate mānaḥ ।</l>
<l>ātmāpi na khalu mahānapi athātmanā samānaḥ ॥)</l>
</lg>
<p>(<b>13. ayonyam</b>)</p>
<p><b>parasparamupakāryopakārakādibhāvo'nyonyam ।</b></p>
<p>tattridhā—abhidhīyamānaṃ, pratīyamānam ubhayarūpaṃ ceti । teṣu —</p>
<p><b>abhidhīyamānaṃ</b> yathā— (kusaṃ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya ।</l>
<l>anyonyaśobhājananād babhūva sādhāraṇo bhūṣaṇabhūṣyabhāvaḥ ॥ 253 ॥</l>
</lg></b>
<pb n="576"/>
<p><b>pratīyamānaṃ</b> yathā— (gāsa. 2.61)</p>
<b><lg>
<l>uddhaccho piai jalaṃ jaha jaha viralaṃgulī ciraṃ pahio ।</l>
<l>pāvāliā vi taha taha dhāraṃ taṇuaṃ pi taṇueī ॥ 254 ॥</l>
</lg></b>
<lg>
<l>(ūrdhvākṣaḥ pibati jalaṃ yathā yathā viralāṅguliściraṃ pathikaḥ ।</l>
<l>prapāpālikāpi tathā tathā dhārāṃ tanukāmapi tanūkaroti ॥)</l>
</lg>
<p><b>ubhayarūpaṃ</b> yathā—(gāsa. 2.93)</p>
<b><lg>
<l>golāvisamoāracchaleṇa appā urammi se muk‍ko ।</l>
<l>aṇuaṃpāṇiddosaṃ teṇa vi sā gāḍhamuavaūḍhā ॥ 255 ॥</l>
</lg></b>
<lg>
<l>(godāviṣamāvatāracchalena ātmā urasi tasya muktaḥ ।</l>
<l>anukampānirdoṣaṃ	tenāpi	sā	gāḍhamupagūḍhā ॥)</l>
</lg>
<p>anyonyacūlikā, anyonyabhrāntiḥ, anyonyaikatā <b>cānyonyameva</b> । tatrātra—</p>
<p><b>anyonyacūlikā</b> yathā—(saka. 3.75)</p>
<b><lg>
<l>śaśinā ca niśā niśayā ca śaśī
śaśinā niśayā ca yathā gaganam ।</l>
<l>bhavatā ca sabhā sabhayā ca bhavān
bhavatā sabhayā ca vibhāti jagat ॥ 256 ॥</l>
</lg></b>
<p><b>anyonyabhrānti</b>ryathā—</p>
<b><lg>
<l>jambūnāṃ	kusumodare	navamadhunyārabdhapānotsavāḥ
kīrāḥ pak‍vaphalāśayā madhukarīś‍cumbanti muñcanti ca ।</l>
<l>eteṣāmapi	nīlakiṃśukadalairebhiḥ	samānatviṣāṃ
puṣpabhrāntibhirāpatanti sahasā cañcūṣu bhṛṅgāṅganāḥ ॥ 257 ॥</l>
</lg></b>
<p><b>anyonyaikatā</b> yathā—(māgha. 1.22)</p>
<b><lg>
<l>praphullatāpicchanibhairabhīṣubhiḥ śubhaiśca sap‍tacchadapāṃsupāṇḍubhiḥ ।</l>
<l>paraspareṇa cchuritāmalacchavī tadekavarṇāviva tau babhūvatuḥ ॥ 258 ॥</l>
</lg></b>
<p>(<b>14. parivṛttiḥ</b>)</p>
<p><b>guṇadravyāṇāṃ vyatyayavinimayau parivṛttiḥ</b> । sā tridhā—</p>
<p>vyatyayavatī, vinimayavatī, ubhayavatī ca । teṣu —</p>
<pb n="577"/>
<p><b>vyatyayavatī</b> yathā—(gāsa. 2.6)</p>
<b><lg>
<l>jo tīa ahararāo rattiṃ uvvāsio piaameṇa ।</l>
<l>so c‍cia dīsai gose savattiṇaaṇeṣu saṃkaṃto ॥ 259 ॥</l>
</lg></b>
<lg>
<l>(yastasyā adhararāgo rātrāvudvāsitaḥ priyatamena ।</l>
<l>sa eva dṛśyate prātaḥ sapat‍nīnayaneṣu saṃkrāntaḥ ॥)</l>
</lg>
<p>yathā vā—(māgha. 11.64)</p>
<b><lg>
<l>kumudavanamapaśri	śrīmadambhojaṣaṇḍaṃ
tyajati mudamulūkaḥ prītimām̐ścakravākaḥ ।</l>
<l>udayamahimaraśiryāti	śītāṃśurastaṃ
hatavidhilasitānāṃ hī vicitro vipākaḥ ॥260॥</l>
</lg></b>
<p><b>vinimayavatī</b> yathā—(kirātā. 7.35)</p>
<b><lg>
<l>praś‍cyotanmadasurabhīṇi nim‍nagāyāḥ krīḍanto gajapatayaḥ payāṃsi kṛtvā ।</l>
<l>kiñjalkavyatikaratāmradānalekhairutteruḥ sarasijagandhibhiḥ kapolaiḥ ॥ 261 ॥</l>
</lg></b>
<p>yathā vā—(rāca. 2.7)</p>
<b><lg>
<l>tasya ca pravayaso jaṭāyuṣaḥ svargiṇaḥ kimiha śocyate'dhunā ।</l>
<l>yena jarjarakalebaravyayāt krītamindukiraṇojjvalaṃ yaśaḥ ॥ 262 ॥</l>
</lg></b>
<p><b>ubhayavatī</b> yathā—(kirātā. 9.60)</p>
<b><lg>
<l>locanādharakṛtāhṛtarāgā	vāsitānanaviśeṣitagandhā ।</l>
<l>vāruṇī paraguṇātmaguṇānāṃ vyatyayaṃ vinimayaṃ nu vitene ॥ 263 ॥</l>
</lg></b>
<p>yathā vā—(saka. 3.83)</p>
<b><lg>
<l>kiṃ citraṃ yadi devena bhūbhṛtaḥ karadīkṛtāḥ ।</l>
<l>devo'pi dāpitaḥ kiṃ tairna punaḥ pṛṣṭhataḥ karam ॥ 264 ॥</l>
</lg></b>
<p>(<b>15. mīlitam</b>)</p>
<p><b>vastunā vastvantaratiraskāro mīlitam</b> । yathā— (saka. 3.126)</p>
<b><lg>
<l>eṃto vi ṇa sac‍cavio gose pasaraṃtapallavāruṇacchāo ।</l>
<l>majjaṇataṃbesu mao taha maataṃbesu loaṇesu amariso ॥ 265 ॥</l>
</lg></b>
<lg>
<l>(āgacchannapi na dṛṣṭaḥ prātaḥ prasaratpallavāruṇacchāyaḥ ।</l>
<l>majjanatāmrayormadastathā	madatāmrayorlocanayoramarṣaḥ ॥)</l>
</lg>
<pb n="578"/>
<p>yathā vā— (gāsa. 4.23)</p>
<b><lg>
<l>piadaṃsaṇeṇa suharasa—muulia jai se ṇa hoṃti ṇaaṇāiṃ ।</l>
<l>tā keṇa kaṇṇaraiaṃ lakkhijjai kuvalaaṃ tissā ॥ 266 ॥</l>
</lg></b>
<lg>
<l>(priyadarśanena sukharasamukulite yadyasyā na bhavetāṃ nayane ।</l>
<l>tat kena karṇaracitaṃ lakṣyeta kuvalayaṃ tasyāḥ ॥)</l>
</lg>
<p>pihitam, apihitaṃ, tadga‍uṇo'tadga‍uṇa itīmānyapi mīlitānyeva । teṣu —
<b>pihitaṃ</b> yathā—</p>
<b><lg>
<l>paaḍiasaṇehasabbhāvavibbhamaṃ tīa jaha tumaṃ diṭṭho ।</l>
<l>saṃvaraṇavāvaḍāe aṇṇo vi jaṇo taha c‍cea ॥ 267 ॥</l>
</lg></b>
<lg>
<l>(prakaṭitas‍nehasadbhāvavibhramaṃ tayā yathā tvaṃ dṛṣṭaḥ ।</l>
<l>saṃvaraṇavyāpṛtayā anyo'pi janastathā caiva ॥)</l></lg> (gāsa.2.99)
<p><b>apihitaṃ</b> yathā—(gāsa. 720 ve.)</p>
<b><lg>
<l>diṭhṭhā i jaṃṇa diṭhṭho ālaviāe vi jaṃṇa ālavio ।</l>
<l>uvaāro jaṃ ṇa kao taṃ cia kaliaṃ chaillehiṃ ॥ 268 ॥</l>
</lg></b>
<lg>
<l>(dṛṣṭayāpi yanna dṛṣṭa ālapitayāpi yannālapitaḥ ।</l>
<l>upacāro yanna kṛtastadeva ca kalitaṃ chekaiḥ ॥)</l>
</lg>
<p><b>tad‍guṇo</b> yathā—(saka. 3.130)</p>
<b><lg>
<l>goraṃgau taruṇīaṇu joṇhai ahisarai
siaṇevacchapaḍicchiu	vallahavaddharai ।</l>
<l>tacchāahiṃ	puṇu	caliau
sāmalagattu	tahiṃ	maaṇu	maṃtiahiṃ ॥ 269 ॥</l>
</lg></b>
<lg>
<l>(gaurāṅgastaruṇījano jyots‍nāyāmabhisarati
sitanepaṃthyaparicchanno	vallabhabaddharatiḥ ।</l>
<l>tacchāyāsu	punaścalitaḥ
śyāmalagātrastatra madano mantryabhūt ॥)</l>
</lg>
<p><b>atad‍guṇo</b> yathā—(saka. 3.131)</p>
<b><lg>
<l>karkandhūphalamuc‍cinoti śabarī muktāphalākāṅkṣayā
kruddholūkakadambakasya purataḥ kāko'pi haṃsāyate ।</l>
<pb n="579"/>
<l>kīrtyā te dhavalīkṛte tribhuvane kṣmāpāla ! lakṣmīḥ puraḥ
kṛṣṇaṃ vīkṣya balo'yamityupahitavrīḍaṃ śanairjalpati ॥ 270 ॥</l>
</lg></b>
<p>(<b>16. vitarkaḥ</b>)</p>
<p><b>sandehanirṇayāntarālavartyūho vitarkaḥ ।</b></p>
<p>sa dvidhā— nirṇayānto'nirṇayāntaśca । tayoḥ —</p>
<p>nirṇayāntastridhā tattvānupātī, attattvānupātī, ubhayātmakaśca ।</p>
<p>anirṇayānto'pi tridhā mithyārūpaḥ, amithyārūpaḥ ubhayātmakaśca । teṣu —</p>
<p><b>nirṇayāntastattvānupātī</b> yathā—(urāca. 2.29)</p>
<b><lg>
<l>mainākaḥ kimayaṃ ruṇaddhi gagane manmārgamavyāhataṃ
śaktistasya kutassa vajrapatanād bhīto mahendrādapi ।</l>
<l>tārkṣyaḥ so'pi samaṃ nijena vibhunā jānāti māṃ rāvaṇaṃ
ā jñātaṃ sa jaṭāyureva jarasā kliṣṭo vadhaṃ vāñchati ॥ 271 ॥</l>
</lg></b>
<p><b>atattvānupātī</b> yathā—(vikra.1.8)</p>
<b><lg>
<l>asyāḥ sargavidhau prajāpatirabhūc‍candro nu kāntaprabhaḥ
śṛṅgāraikarasaḥ svayaṃ nu madano māso nu puṣpākaraḥ ।</l>
<l>vedābhyāsajaḍaḥ kathaṃ nu viṣayavyāvṛttakautūhalo
nirmātuṃ prabhavenmanoharamidaṃ rūpaṃ purāṇo muniḥ ॥ 272 ॥</l>
</lg></b>
<p><b>ubhayātmako</b> yathā—(śāku.2.9)</p>
<b><lg>
<l>citre niveśya parikalpitasattvayogā
rūpoc‍cayena racitā manasā kṛtā nu ।</l>
<l>strīrat‍nasṛṣṭiraparā pratibhāti sā me
dhāturvibhutvamanucintya vapuśca tasyāḥ ॥ 273 ॥</l>
</lg></b>
<p><b>anirṇayāntamithyārūpo</b> yathā—(megha. 14)</p>
<b><lg>
<l>adreḥ śaṅgaṃ harati pavanaḥ kiṃsvidityunmukhībhi—
rdṛṣṭocchrāyaścakitacakitaṃ	mugdhasiddhāṅganābhiḥ ।</l>
<l>sthānādasmātsarasaniculādutpatodaṅmukhaḥ	khaṃ
diṅnāgānāṃ pathi pariharan sthūlahastāvalepān ॥ 274 ॥</l>
</lg></b>
<pb n="580"/>
<p><b>amithyārūpo</b> yathā— (kirātā. 18.9)</p>
<b><lg>
<l>ayamasau bhagavānuta pāṇḍavaḥ sthitamavāṅmuninā śaśimaulinā ।</l>
<l>samadhirūḍhamajena nu jiṣṇunā sviditi vegavaśānmumuhe gaṇaiḥ ॥ 275 ॥</l>
</lg></b>
<p><b>ubhayātmako</b> yathā—(kirātā. 16.18)</p>
<b><lg>
<l>māyā svideṣā mativibhramo vā dhvastaṃ nu me vīryamutāhamanyaḥ ।</l>
<l>gāṇḍīvamuktā hi yathā purā me parākramante na śarāḥ kirāte ॥ 276 ॥</l>
</lg></b>
<p>(<b>17. smaraṇam</b>)</p>
<p><b>sādṛśādṛṣṭacintāderanubhūtapadārthajñānotpattiḥ smaraṇam ।</b> tat —
<b>sadṛśādyathā</b>—(rāca. 1.19)</p>
<b><lg>
<l>adṛśyanta purastena khelatkhañjanapaṅktayaḥ ।</l>
<l>asmaryanta viniḥśvasya priyānayanavibhramāḥ ॥ 277 ॥</l>
</lg></b>
<p><b>adṛṣṭād‍</b> yathā—(śāku. 6.8)</p>
<b><lg>
<l>munisutāpraṇayasmṛtirodhinā mama ca muktamidaṃ tamasā manaḥ ।</l>
<l>manasijena sakhe ! prahariṣyatā dhanuṣi cūtaśaraśca niveśitaḥ ॥ 278 ॥</l>
</lg></b>
<p><b>cintāyā</b> yathā—(urāca. 2.27)</p>
<b><lg>
<l>purā yatra strotaḥ pulinamadhunā tatra saritāṃ
viparyāsaṃ yāto ghanaviralabhāvaḥ kṣitiruhām ।</l>
<l>bahordṛṣṭaṃ kālādaparamiva manye vanamidaṃ
niveśaḥ śailānāṃ tadidamiti buddhiṃ draḍhayati ॥ 279 ॥</l>
</lg></b>
<p>ādigrahaṇā<b>tparaprayat‍nato</b> yathā—(śāku. 6.21)</p>
<b><lg>
<l>darśanapathamāyātā sākṣādiva tanmayena hṛdayena ।</l>
<l>smṛtikāriṇā tvayā me punarapi citrīkṛtā kāntā ॥ 280 ॥</l>
</lg></b>
<p>svap‍nasmṛtiḥ, pratyabhijñānaṃ ca smaraṇameva । tayoḥ —</p>
<p><b>svap‍nasmṛti</b>ryathā—(visā. 1.15)</p>
<b><lg>
<l>jāne svap‍navidhau mamādya culukotsekyaṃ purastādabhūt
pratyūṣe pariveṣamaṇḍalamiva jyots‍nāsapat‍naṃ mahaḥ ।</l>
<l>tasyāntarnakhanistuṣīkṛtaśarac‍candraprabhairaṅgakai—
rdṛṣṭā kāpyabalā balāt kṛtavatī sā manmathaṃ manmatham ॥ 281 ॥</l>
</lg></b>
<pb n="581"/>
<p><b>pratyabhijñānaṃ</b> yathā—(urāca. 3.40)</p>
<b><lg>
<l>gṛhīto yaḥ pūrvaṃ pariṇayavidhau kaṅkaṇadharaḥ
sudhāsūteḥ	pādairamṛtaśiśirairyaḥ paricitaḥ ।</l>
<l>sa	evāyaṃ	tasyāstaditārakaraupamyasubhago
mayā labdhaḥ pāṇirlalitalavalīkandalanibhaḥ ॥ 282 ॥</l>
</lg></b>
<p>(<b>18. bhrāntiḥ</b>)</p>
<p><b>viparyayajñānaṃ bhrāntiḥ ।</b> sā dvidhā— atattve tattvarūpā, tattve atattvarūpā ca ।
atattve tattvarūpā tridhā— abādhitā, bādhitā kāraṇabādhitā ca । tāsu—</p>
<p><b>abādhitā</b> yathā—(saka. 3.108)</p>
<b><lg>
<l>mohavirame sarosaṃ thoratthaṇamaṃḍale suravahūṇaṃ ।</l>
<l>jeṇa karikuṃbhasaṃbhāvaṇāi diṭhṭhī pariṭṭhaviā ॥ 283 ॥</l>
</lg></b>
<lg>
<l>(mohavirame saroṣaṃ sthūlastanamaṇḍale suravadhūnām ।</l>
<l>yena karikumbhasambhāvanayā dṛṣṭiḥ paristhāpitā ॥)</l>
</lg>
<p><b>bādhitā</b> yathā—(gāsa.3.63)</p>
<b><lg>
<l>hasiaṃ sahatthatālaṃ sukkhavaḍaṃ uvagaehi pahiehi ।</l>
<l>patthapphalasāricche	uḍḍīṇe	pūsavaṃdassiṃ/mmi ॥ 284 ॥</l>
</lg></b>
<lg>
<l>(hasitaṃ sahastatālaṃ śuṣkavaṭamupagataiḥ pathikaiḥ ।</l>
<l>patraphalasadṛkṣe uḍḍīne śukavṛnde'smin/vṛnde ॥)</l>
</lg>
<p><b>kāraṇabādhitā</b> yathā—(saka. 3.110)</p>
<b><lg>
<l>kanakakalaśasvacche	rādhāpayodharamaṇḍale
navajaladharaśyāmāmātmadyutiṃ	pratibimbitām ।</l>
<l>asitasicayaprāntabhrāntyā	muhurmuhurutkṣipañ
jayati janitavrīḍāhāsaḥ priyāhasito hariḥ ॥ 285 ॥</l>
</lg></b>
<p>tattve atattvarūpāpi tridhā— hānahetuḥ, upādānahetuḥ, upekṣāhetuśca । tāsu—
<b>hānahetu</b>ryathā—(saka. 3.111)</p>
<b><lg>
<l>so muddhamao maataṇhiāhiṃ taha dūmi tuha āsāhiṃ/dūmio haāsāhiṃ ।</l>
<l>jaha	saṃbhāvamaīṇa	vi	ṇaīṇa	paraṃmuho	jāo ॥ 286 ॥</l>
</lg></b>
<lg>
<l>(sa mugdhamṛgo mṛgatṛṣṇikābhistathā dūnastvadāśābhiḥ ।</l>
<l>yathā sadbhāvamayīṣvapi nadīṣu parāṅmukho jātaḥ ॥)</l>
</lg>
﻿<pb n="582"/>
<p><b>upādānahetu</b>ryathā—(vikramo. 4.39)</p>
<b><lg>
<l>samarthaye yat prathamaṃ priyāṃ prati kṣaṇena tanme parivartate'nyathā ।</l>
<l>ato vinidre sahasā vilocane karomi na sparśavibhāvitāpriyaḥ ॥ 287 ॥</l>
</lg></b>
<p><b>upekṣāhetu</b>ryathā—(māgha. 3.51)</p>
<b><lg>
<l>cikraṃsayā kṛtrimapatripaṅkteḥ kapotapālīṣu niketanānām ।</l>
<l>mārjāramapyāyataniścalāṅgaṃ yasyāṃ janaḥ kṛtrimameva mene ॥ 288 ॥</l>
</lg></b>
<p>bhrāntimān, bhrāntimālā, upamābhrāntiḥ, bhrāntyatiśayaśca bhrāntireva । teṣu —
<b>bhrāntimān</b> yathā—</p>
<b><lg>
<l>kapāle mārjāraḥ paya iti karām̐lleḍhi śaśina—
starucchidraprotān bisamiti karī saṃkalayati ।</l>
<l>ratānte talpasthān harati vanitāpyaṃśukamiti
prabhāmattaścandro	jagadidamaho	vibhramayati ॥ 289 ॥</l>
</lg></b>
<p><b>bhrāntimālā</b> yathā—(saka. 3.115)</p>
<b><lg>
<l>nīlendīvaraśaṅkyā	nayanayorbandhūkabuddha‍yādhare
pāṇau padmadhiyā madhūkakusumabhrāntyā tathā gaṇḍayoḥ ।</l>
<l>līyante	kabarīṣu	bāndhavakulavyāmohajātaspṛhā
durvārā madhupāḥ kiyanti bhavatī sthānāni rakṣiṣyati ॥ 290 ॥</l>
</lg></b>
<p><b>upamābhrānti</b>ryathā—(vikramo. 4.7)</p>
<b><lg>
<l>hṛtoṣṭharāgairnayanodabindubhirnimag‍nanābhernipatadbhiraṅkitam	।</l>
<l>cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam ॥ 291 ॥</l>
</lg></b>
<p><b>bhrāntyatiśayo</b> yathā—(saka. 3.117)</p>
<b><lg>
<l>diśyād dhūrjaṭijūṭakoṭisariti jyots‍nālavod‍bhāsinī
śāśāṅkī kalikā jalabhramivaśād drāgdṛṣṭanaṣṭā mudam ।</l>
<l>yāṃ cañcacchapharībhrameṇa mukulīkurvan phaṇālīṃ muhu—
rmuhyam̐llakṣyamahirjighṛkṣatitamāmākuñcanaprāñcanaiḥ	॥ 292 ॥</l>
</lg></b>
<p>anadhyavasāyo'pi <b>bhrāntireva</b> । yathā—(saka. 3.119)</p>
<b><lg>
<l>ubhau rambhāstambhāvupari viparītau kamalayo—
stadūrghvaṃ rat‍nāśmasthalamatha durūhaṃ kimapi tat ।</l>
﻿<pb n="583"/>
<l>tataḥ kumbhau paścād bisakisalaye kandalamaye
tadanvindāvindīvaramadhukarāḥ	kiṃ	punaridam ॥ 293 ॥</l>
</lg></b>
<p>yathā vā—(saka. 3.118)</p>
<b><lg>
<l>virahiṇijaṇaha daaṃteṇa ṇāvai takkhaṇi
chāijjai aliṇivahehiṃ cetteṇa cūavaṇī ।</l>
<l>taha tāsu vi maaraṃdehiṃ saṃdāṇiai
jaha ṇa klaṃbu ṇa aṃbu ṇa jaṃbū jāṇiai ॥ 294 ॥</l>
</lg></b>
<lg>
<l>(virahiṇījanasya dayamānena pratibhāti nanu tatkṣaṇe
chādyate'linivahaiścaitreṇa	cūtavanī ।</l>
<l>tathā tāsvapi makarandaiḥ sandānyate
yathā na kadambo nāmro na jambūrjñāyate ॥)</l>
</lg>
<p>(<b>19. upamānam</b>)</p>
<p><b>sadṛśāt sadṛśapratipattirupamānam</b> । yathā—</p>
<b><lg>
<l>tāṃ rohiṇīṃ vijānīhi jyotiṣāmatra maṇḍale ।</l>
<l>samūhastārakāṇāṃ	yaḥ	śakaṭākāramāśritaḥ ॥ 295 ॥</l>
</lg></b>
<p>yathā vā—(mavīca.1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṃghaṭṭād	vighaṭitabuhatkhaṇḍamuc‍caṇḍarociḥ ।</l>
<l>evaṃ vegāt kuliśamakarod vyoma vidyutsahasrai—
rbharturvajrajvalanakapiśāste	ca	roṣāṭṭahāsāḥ ॥ 296 ॥</l>
</lg></b>
<p>abhinayo'<b>pyupamānameva</b> । yathā—(gāsa. 3.57)</p>
<b><lg>
<l>vaivivaraṇiggaadalo eraṃḍo sāhai vva taruṇāṇaṃ ।</l>
<l>ettha ghare haliabahū eddahamettatthaṇī vasai ॥ 297 ॥</l>
</lg></b>
<lg>
<l>(vṛtivivaranirgatadala eraṇḍaḥ sādhayatīva taruṇānām ।</l>
<l>atra gṛhe halikavadhūretāvanmātrastanī	vasati ॥)</l>
</lg>
<p>etena pratibimbamudrālekhyādayo vyākhyātāḥ । teṣu —</p>
<p><b>pratibimbo</b> yathā—(kusaṃ. 8.11)</p>
<b><lg>
<l>darpaṇe ca paribhogadarśinī pṛṣṭhataḥ praṇayino niṣeduṣaḥ ।</l>
<l>vīkṣya bimbamanubimbamātmanaḥ kāni kānyapi cakāra lajjayā ॥ 298 ॥</l>
</lg></b>
﻿<pb n="584"/>
<p><b>mudrā</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ ।</l>
<l>kṣitiṣu	dadṛśire	jiṣṇorupahitaketurathāṅgalāñchanāni ॥ 299 ॥</l>
</lg></b>
<p><b>ālekhyaṃ</b> yathā—</p>
<b><lg>
<l>tavālekhye		kautūhalataralatanvīviracite
vidhāyaikā cakraṃ racayati suparṇāsutamapi ।</l>
<l>atha	svidyatpāṇistvaritamapamṛjyaitadaparā
kare pauṣpaṃ cāpaṃ makaramupariṣṭāc‍ca likhati ॥ 300 ॥</l>
</lg></b>
<p><b>athāsyopamābhedaḥ । ko bhedaḥ ?</b></p>
<p>ucyate—'padārthayorguṇaleśena sādṛśyapratipattirupamā' । yadāha— (kāvyāda. 2.14)</p>
<b><lg>
<l>yathākathaṃcit sādṛśyaṃ yatrodbha‍ūtaṃ pratīyate ।</l>
<l>upamāṃ nāma tāmāhuryathenduriva te mukham ॥ 301 ॥</l>
</lg></b>
<b><lg>
<l>upamaiva tirobhūtabhedā rūpakamiṣyate ।</l>
<l>yathā bāhulatā pāṇipadmaṃ caraṇapallavam ॥ 302 ॥</l></lg></b> (kāvyāda. 2.66)
<b><lg>
<l>yadaprasiddhau	sādṛśyamuktibhaṅgena	kenacit ।</l>
<l>tatsādṛśyaṃ prakārāṇāmasya saṃkhyā na vidyate ॥ 303 ॥</l>
</lg></b>
<p>tadyathā—(saka. 4.71)</p>
<b><lg>
<l>dātāro yadi kalpaśākhibhiralaṃ yadyarthinaḥ kiṃ tṛṇaiḥ
santaścedamṛtaṃ vṛthā yadi khalāstatkālakūṭena kim ।</l>
<l>kiṃ karpūraśalākayā yadi dṛśoḥ panthānameti priyā
saṃsāre'pi satīndrajālamaparaṃ yadyasti tenāpi kim ॥ 304 ॥</l>
</lg></b>
<p>yathā vā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṃ niṣeduṣīmāsanabandhadhīraḥ ।</l>
<l>jalābhilāṣī jalamādadānāṃ chāyeva tāṃ bhūpatiranvagacchat ॥ 305 ॥</l>
</lg></b>
<p>evamanye'pyanyoktyādayo vaktavyāḥ । te cobhayālaṅkāre viśeṣeṇāgrato vakṣyante । teṣūbhayoḥ
sādṛśyamivādayaḥ pratipādayanti । iha tu sadṛśena sadṛśaḥ pratīyata ityasti bhedaḥ ।</p>
﻿<pb n="585"/>
<p>(<b>20. anumānam</b>)</p>
<p>liṅgadarśanād liṅgijñānam <b>anumānam</b> । yathā—(rudraṭā. 7.57)</p>
<b><lg>
<l>sāvajñamāgamiṣyan nūnaṃ patito'si pādayostasyāḥ ।</l>
<l>kathamanyathā lalāṭe yāvakarasatilakapaṅktiriyam ॥ 306 ॥</l>
</lg></b>
<p>yathā vā—(rudraṭā. 7.60)</p>
<b><lg>
<l>aviralavilolajaladaḥ kuṭajārjunanīpasurabhivanavātaḥ ।</l>
<l>ayamāyātaḥ kālo hanta mṛtāḥ pathikagehinyaḥ ॥ 307 ॥</l>
</lg></b>
<p><b>ko'sya jñāpakād bheda iti ceducyate</b>—'jānantaṃ prayuṅkta iti jñāpakaḥ;
anu paścānmīyate anenetyanumānam । nanvidamapi jñāpayati,
satyam । kiṃtvidamajijñāsumapi jñāpayati, sa tu jijñāsumeva । yathā—(gasā.6.42)</p>
<b><lg>
<l>dīsai ṇa cūamaulaṃ attā ṇa a vāi malaagaṃdhavaho ।</l>
<l>ettaṃ vasaṃtamāsaṃ sahi jaṃ uk‍kaṭhiaṃ ceaṃ ॥ 308 ॥</l>
</lg></b>
<lg>
<l>(dṛśyate na cūtamukulamadya na ca vāti malayagandhavahaḥ ।</l>
<l>eti vasantamāsaḥ sakhi ! yadutkaṇṭhitaṃ cetaḥ ॥)</l>
</lg>
<p>athavā pramitirūpaṃ <b>phalamanumānam</b> । yathā—</p>
<b><lg>
<l>ai sahi vakkulajāviri, chuhihisi gottassa matthae chāraṃ ।</l>
<l>ac‍caṃta—datta—diṭ‍ṭheṇa sāmi valisṇa hasieṇa ॥ 308a ॥</l>
</lg></b>
<lg>
<l>(ayi sakhi vakrollapanaśīle kṣapsyarina gotrasya mastake kṣāram ।</l>
<l>atyantadattadṛṣṭena	sāmi=ardha—valitena	hasitena ॥)</l></lg>(dra.jo.407)
<b><lg>
<l>aṃbāṇa maṃjarī ṇigaa ttia kassa ṇu kahemi poddāe ।</l>
<l>cittapariattaṇeṇa	puḍhamaṃ	aṃhehi	viṇṇāaṃ ॥309॥</l>
</lg></b>
<lg>
<l>(āmrāṇāṃ mañjarī nirgatā iti kasya nu kathayāmi putryāḥ ।</l>
<l>cittaparivarttanena	prathamamasmābhirvijñātam ॥)</l></lg>(dra.rā.pṛ.621)
<p>pramāṇarūpo hetu<b>rjñāpakaḥ</b> । yathā—(kāvyāda. 2.245)</p>
<b><lg>
<l>avadhyairindupādānāmasādhyaiścandanāmbhasām	।</l>
<l>dehoṣmabhiḥ subodhaṃ te sakhi ! kāmāturaṃ manaḥ ॥ 310 ॥</l>
</lg></b>
﻿<pb n="586"/>
<p>yadi vā upāttavyāpāro<b>'numānahetuḥ</b> yathā—(saka. 2.28)</p>
<b><lg>
<l>etāni nissahatanorasamañjasāni śūnyaṃ manaḥ piśunayanti padāni tasyāḥ ।</l>
<l>ete ca mārgataravaḥ kathayanti tāpamālambitojjhitapariglapitaiḥ pravālaiḥ ॥</l>
</lg></b>
<p>anupāttavyāpāro <b>jñāpakaḥ</b> । sa tridhā—trikālārthaviṣayabhedāt । teṣu
<b>bhūtārthaviṣayo</b> yathā—(kāvyād. 2.12)</p>
<b><lg>
<l>kaṇṭhekālaḥ karasthena kapālenenduśekharaḥ ।</l>
<l>jaṭābhiḥ s‍nigdhatāmrābhirāvirāsīd vṛṣadhvajaḥ ॥ 312 ॥</l>
</lg></b>
<p>yathā vā—(māgha. 1.70)</p>
<b><lg>
<l>sa bāla āsīd vapuṣā caturbhujo mukhena pūrṇendunibhastrilocanaḥ ।</l>
<l>yuvā karākrāntamahībhṛduc‍cakairasaṃśayaṃ samprati tejasā raviḥ ॥ 313 ॥</l>
</lg></b>
<p><b>vartamānārthaviṣayo</b> yathā—(visā. 1.23)</p>
<b><lg>
<l>parvagranthiṣu vīrudhāṃ sumanaso madhye'ṅkuraṃ pallavā
vāñchāmātraparigrahaḥ	pikavadhūkaṇṭho/?/dare pañcamaḥ ।</l>
<l>kiṃ ca trīṇi jaganti jiṣṇudivasairdvitrairmanojanmano
devasyāpi cirojjhitaṃ yadi bhavedabhyāsavaśyaṃ dhanuḥ ॥ 314 ॥</l>
</lg></b>
<p>yathā vā—(saka. 1.90)</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅka vaha pādayugmamavanīṃ doṣṇā samabhyuddhara ।</l>
<l>lakṣmīṃ bhrūnikaṭe niveśaya bhava jyāyān divaukaspate—
rviśvāntaḥkaraṇaikacora ! tadapi jñātaṃ hariḥ khalvasi ॥ 315 ॥</l>
</lg></b>
<p><b>bhaviṣyadarthaviṣayo</b> yathā—(mabhā. 2.3.13)</p>
<b><lg>
<l>vātāya	kapilā	vidyudātapāyātilohinī ।</l>
<l>pītā varṣāya vijñeyā durbhikṣāya sitā bhavet ॥ 316 ॥</l>
</lg></b>
<p>yathā vā—(visā. 1.3)</p>
<b><lg>
<l>gonāsāya niyojitāgadarajāḥ sarpāya baddhauṣadhiḥ
kaṇṭhasthāya viṣāya vīryamahate pāṇau maṇīn bibhratī ।</l>
<l>bharturbhūtagaṇāya	gotrajaratīnirdiṣṭamantrākṣarā
rakṣatvadrisutā vivāhasamaye prītā ca bhītā ca vaḥ ॥ 317 ॥</l>
</lg></b>
﻿<pb n="587"/>
<p>(<b>21.arthāpattiḥ</b>)</p>
<p><b>pratyakṣādyadhigato'rthastathānupapadyamāno'rthāntaraṃ gamayatītyarthāpattiḥ</b> । yathā—</p>
<b><lg>
<l>nirṇetuṃ śakyamastīti madhyaṃ tava nitambini ।</l>
<l>anyathānupapattyaiva	payodharabharasthiteḥ ॥ 318 ॥</l></lg></b> (kāvyāda.2.218)
<p>yathā vā—(saka. 3.171)</p>
<b><lg>
<l>etadālokya lolākṣi rūpamapratimaṃ tava ।</l>
<l>kalpayāmaḥ	kalātattvagurutāmādivedhasaḥ ॥ 319 ॥</l>
</lg></b>
<p>(<b>22. abhāvaḥ</b>)</p>
<p><b>padārthānāmavidyamānatā abhāvaḥ</b>, yathā—(seba. 4.20)</p>
<b><lg>
<l>saggaṃ apārijāaṃ kotthuhalacchirahiaṃ mahumahassa uraṃ ।</l>
<l>sumarāmi mahaṇapurao amuddhaaṃdaṃ ca harajaḍāpabbhāraṃ ॥ 320 ॥</l>
</lg></b>
<lg>
<l>(svargamapārijātaṃ kaustubhalakṣmīrahitaṃ madhumathanasyoraḥ ।</l>
<l>smarāmi mathanapurato'mugdhacandraṃ ca harajaṭāprāgbhāram ॥)</l>
</lg>
<p>yathā vā—(raghu. 8.65)</p>
<b><lg>
<l>dhṛtirastamitā ratiś‍cyutā galitaṃ geyamṛturnirutsavaḥ ।</l>
<l>gatamābharaṇaprayojanaṃ pariśūnyaṃ śayanīyamadya me ॥ 321 ॥</l>
</lg></b>
<p>(<b>23. āgamaḥ</b>)</p>
<p>āp‍tavacana<b>māgamaḥ</b> । yathā—</p>
<b><lg>
<l>na kañcidavamanyeta sarvasya śṛṇuyānmatam ।</l>
<l>bālasyāpyarthavad vākyamupayuñjīta paṇḍitaḥ ॥ 322 ॥</l>
</lg></b>
<p>yathā vā—(kusaṃ. 5.83)</p>
<b><lg>
<l>nivāryatāmāli ! kimapyasau vaṭuḥ punarvivakṣuḥ sphuritottarādharaḥ ।</l>
<l>na kevalaṃ yo mahatāṃ vibhāṣate śṛṇoti tasmādapi yaḥ sa pāpabhāk ॥ 323 ॥</l>
</lg></b>
<p>(<b>24. pratyakṣam</b>)</p>
<p><b>aindriyaṃ mānasaṃ vā jñānaṃ pratyakṣam</b> । yathā—(māgha. 10.3)</p>
<b><lg>
<l>krāntakāntavadanapratibimbe	bhag‍nabālasahakārasugandhau ।</l>
<l>svāduni praṇaditālini śīte nirvavāra madhunīndriyavargaḥ ॥ 324 ॥</l>
</lg></b>
﻿<pb n="588"/>
<p>yathā vā—(māmā. 1.43)</p>
<b><lg>
<l>paśyāmi tāmita itaśca puraśca paścādantarbahiḥ parita eva ca vartamānām ।</l>
<l>ud‍buddhamugdhakanakābjanibhaṃ vahantīmāsaṅgitiryagapavartitadṛṣṭi vaktram ॥ 325 ॥</l>
</lg></b>
<b><lg>
<l>imāścaturviṃśatirarthasaṃśrayāḥ pṛthagvibhaktāḥ kavibhiḥ svalaṅkriyāḥ ।</l>
<l>śrutītihāsaprabhavān	viśeṣato	mahāprabandhānupakartumīśate ॥ 326 ॥</l>
</lg></b>
<b><lg>
<l>anekadhā'yaṃ kavibhiścirantanaiḥ prapañcito bhāmaha—vāmanādibhiḥ ।</l>
<l>yato'tra jātyādiralaṃkriyāgaṇo'bhidheyatastena kṛto na vistaraḥ ॥ 327 ॥</l>
</lg></b>
<b><lg>
<l>athobhayālaṃkṛtayo manoharāḥ prapañcitā yadyapi pūrvasūribhiḥ ।</l>
<l>tathāpi tebhyaḥ saviśeṣamucyate svarūpamāsāmiha tanniśamyatām ॥ 328 ॥</l>
</lg></b>
<p>(<b>3. ubhayālaṅkārāḥ —24</b>)</p>
<p><b>śabdaviśeṣadvārako'rthaviśeṣo yeṣu pratīyate te ubhayālaṅkārāḥ ।</b></p>
<p>te'pi caturviṃśatireva । tadyathā—</p>
<p><b>upamā, rūpakaṃ, sāmyaṃ, saṃśayaḥ, samādhiḥ, samāsoktiḥ,
sahoktiḥ, samuc‍cayaḥ, tulyayogitā, leśaḥ, apahnutiḥ, aprastutapraśaṃsā,
utprekṣā, arthāntaranyāsaḥ, dīpakaṃ, parikaraḥ, kramaḥ, paryāyaḥ, atiśayaḥ,
ākṣepaḥ, viśeṣaḥ, śleṣaḥ, bhāvikaḥ, saṃsṛṣṭiriti</b> । tatra —</p>
<p>(<b>1. upamā</b>)</p>
<p>prasiddha‍yanurodhenārthayormithaḥ pratīyamānābhidhīyamānabhūyovayavasāmānyayoga <b>upamā</b> ।</p>
<p>sā tridhā— padopamā, vākyopamā prapañcopamā ca । tāsu</p>
<p><b>padopamā</b> dvidhā— samāsopamā, pratyayopamā ca । tayoḥ</p>
<p><b>samāsopamā</b> caturdhā— antarbhūtevārthā, antarbhūtasāmānyā, antarbhūtobhayārthā
sarvasamāsā ceti । tāsu—</p>
<p><b>prathamā</b> yathā—(rudraṭā. 8.18)</p>
<b><lg>
<l>mukhamindusundaraṃ te bisakisalayakomale bhujālatike ।</l>
<l>jaghanasthalī ca sundari tava śailaśilāviśāleyam ॥ 329 ॥</l>
</lg></b>
﻿<pb n="589"/>
<p><b>dvitīyā</b> yathā—(gāsa. 3.13)</p>
<b><lg>
<l>candasarisaṃ muhaṃ se amaasariccho a muharaso tissā ।</l>
<l>sakaaggaharahasujjalacuṃbanaaṃ kassa sarisaṃ se ॥ 330 ॥</l>
</lg></b>
<lg>
<l>(candrasadṛśaṃ mukhaṃ tasyā amṛtasadṛkṣaśca mukharasastasyāḥ ।</l>
<l>sakacagraharabhasojjvalacumbanakaṃ kasya sadṛśaṃ tasyāḥ ॥)</l>
</lg>
<p><b>tṛtīyā</b> yathā—(saka. 4.3)</p>
<b><lg>
<l>kamalakarā rambhorū kuvalaaṇaaṇā miaṃkavaaṇā sā ।</l>
<l>kaha ṇu ṇavacaṃpaaṃtrī muṇālabāhū piā tavai(dahai) ॥ 331 ॥</l>
</lg></b>
<lg>
<l>(kamalakarā rambhorūḥ kuvalayanayanā mṛgāṅkavadanā sā ।</l>
<l>kathaṃ nu navacampakāṅgī mṛṇālabāhuḥ priyā tapati(dahati) ॥)</l>
</lg>
<p><b>caturthī</b> yathā—(rudraṭa. 8.20)</p>
<b><lg>
<l>śaradindusundaramukhī kuvalayadaladīrghalocanā sā me ।</l>
<l>dahati	manaḥ	kathamaniśaṃ	rambhāgarbhābhirāmorūḥ ॥ 332 ॥</l>
</lg></b>
<p><b>pratyayopamāpi</b> caturdhaiva ।</p>
<p>pratyayo hi kaścidupameye, kaścidupamāne, kaścitsāmānye, kaścidivārthe vidhīyate । tatra,
<b>upameye</b> yathā—(saka. 4.5)</p>
<b><lg>
<l>haṃso dhvāṅkṣavirāvī syāduṣṭrakrośī ca kokilaḥ ।</l>
<l>kharanādī mayūro'pi tvaṃ ced vadasi vāggmini ! ॥ 333 ॥</l>
</lg></b>
<p><b>upamāne</b> yathā—(saka. 4.6)</p>
<b><lg>
<l>pūrṇendukalpavadanā	mṛṇālīdeśyadorlatā ।</l>
<l>cakradeśīyajaghanā sā svap‍ne'pi na dṛśyate ॥ 334 ॥</l>
</lg></b>
<p><b>sāmānye</b> yathā—(saka. 4.7)</p>
<b><lg>
<l>sūryīyati	sudhāraśmiranāthati	mṛtāyate ।</l>
<l>mṛtasya kāntāvirahe svargo'pi narakīyati ॥ 335 ॥</l>
</lg></b>
<p><b>ivārthe</b> yathā—(saka. 4.8)</p>
<b><lg>
<l>eka eva hi bhūtātmā bhūte bhūte vyavasthitaḥ ।</l>
<l>ekadhā bahudhā caiva dṛśyate jalacandravat ॥ 336 ॥</l></lg></b> (upaniṣad)
﻿<pb n="590"/>
<p><b>vākyopamā</b>pi dvidhā— padārthayorvākyārthayośca । tatra—</p>
<p><b>padārthayo</b>ścaturdhā— pūrṇā, lup‍tā, lup‍tapūrṇā, pūrṇalup‍tā ceti । tatra—
upamānopameyasāmānyadharmadyotakānāṃ caturṇāmapi prayoge <b>pūrṇā</b> । yathā—(rudraṭā. 8.6)</p>
<b><lg>
<l>kamalamiva cāru vadanaṃ mṛṇālamiva komalaṃ bhujāyugalam ।</l>
<l>alimāleva ca nīlā tavaiva madirekṣaṇe kabarī ॥ 337 ॥</l>
</lg></b>
<p>sāmānyadharmadyotakalope <b>lup‍tā</b> । yathā—(kāvyāda. 2.36)</p>
<b><lg>
<l>na padmaṃ mukhamevedaṃ na bhṛṅgau cakṣuṣī ime ।</l>
<l>na kesarāṇi kāntāyā imāstā dantapaṅktayaḥ ॥ 338 ॥</l>
</lg></b>
<p>sāmānyadharmalope <b>lup‍tapūrṇā</b> । yathā—(kāvyāda. 2.16, saka. 4.11)</p>
<b><lg>
<l>rājīvamiva te vaktraṃ netre nīlotpale iva ।</l>
<l>rambhāstambhāvivorū ca karikumbhāviva stanau ॥ 339 ॥</l>
</lg></b>
<p>dyotakalope <b>pūrṇalup‍tā</b> । yathā—(kāvyāda. 2.193, saka. 4.12)</p>
<b><lg>
<l>tvanmukhaṃ puṇḍarīkaṃ ca phulle surabhigandhinī ।</l>
<l>komalāpāṭalau tanvi ! pallavaścādharaśca te ॥ 340 ॥</l>
</lg></b>
<p><b>vākyārthayorapi</b> caturdhaiva ।</p>
<p>ekevādiśabdā, anekevādiśabdā, anivādiśabdā asādṛśyā ca । tatra—
<b>ekevādiśabdā</b> yathā—(raghu. 6.60)</p>
<b><lg>
<l>pāṇḍyo'yamaṃsārpitalambahāraḥ klṛp‍tāṅgarāgo haricandanena ।</l>
<l>ābhāti bālātaparaktasānuḥ sanirjharodgāra ivādrirājaḥ ॥ 341 ॥</l>
</lg></b>
<p><b>anekevaśabdā</b> yathā—(kāvyāda. 2.45)</p>
<b><lg>
<l>nalinyā iva tanvaṅgyāstasyāḥ padmamivānanam ।</l>
<l>mayā	madhuvrateneva	pāyampāyamaramyata ॥ 342 ॥</l>
</lg></b>
<p><b>anivādiśabdā</b> yathā—(kāvyāda. 2.49)</p>
<b><lg>
<l>divo jāgarti rakṣāyai pulomārirbhuvo bhavān ।</l>
<l>asurāstena hanyante sāvalepā nṛpāstvayā ॥ 343 ॥</l>
</lg></b>
<p><b>asādṛśyā</b> yathā—(māgha. 16.52)</p>
<b><lg>
<l>prahitaḥ pradhanāya mādhavānahamākārayituṃ mahībhujā ।</l>
<l>na pareṣu mahaujasaśchalādapakurvanti malimlucā iva ॥ 344 ॥</l>
</lg></b>
﻿<pb n="591"/>
<p>vākyopamāyā eva prakāraḥ <b>prapañcopamā ।</b></p>
<p>sāpi dvidhā— prakṛtarūpā vikṛtarūpā ca । tayoḥ</p>
<p>prakṛtarūpā caturdhā— samastopamā, ekadeśopamā, mālopamā raśanopamā ca । tāsu
<b>samastopamā</b> yathā—(ridraṭā. 8.30)</p>
<b><lg>
<l>alivalayairalakairiva kusumastabakaiḥ stanairiva vasante ।</l>
<l>bhānti latā lalanā iva pāṇibhiriva kisalayaiḥ sapadi ॥ 345 ॥</l>
</lg></b>
<p><b>ekadeśopamā</b> yathā—(rudraṭā. 8.31)</p>
<b><lg>
<l>kamaladalairadharairiva daśanairiva kesarairvirājante ।</l>
<l>alivalayairalakairiva kamalairvadanairiva nalinyaḥ ॥ 346 ॥</l>
</lg></b>
<p><b>mālopamā</b> yathā—(seba. 1.48)</p>
<b><lg>
<l>soha vva lakkhaṇamuhaṃ vaṇamāla vva viaṃḍa harivaissa uram ।</l>
<l>kitti vva pavaṇataṇaaṃ, āṇa vva balāīṃ se vilaggai didaṭhī ॥ 347 ॥</l>
</lg></b>
<lg>
<l>(śobheva lakṣmaṇamukhaṃ vanamāleva vikaṭaṃ haripateruraḥ ।</l>
<l>kīrtiriva pavanatanayamājñeva balānyastatasya vilagati dṛṣṭiḥ ॥)</l>
</lg>
<p><b>raśanopamā</b> yathā—(rudraṭaṭīkā 8.28)</p>
<b><lg>
<l>candrāyate śiklarucātha haṃso haṃsāyate cārugatena kāntā ।</l>
<l>kāntāyate sparśasukhena vāri vārīyate svacchatayā vihāyaḥ ॥ 348 ॥</l>
</lg></b>
<p><b>vikṛtarūpāpi</b> caturdhaiva— viparyāsopamā, ubhayopamā, utpādyopamā,
ananvayopayopamā ca । tāsu —</p>
<p><b>viparyasopamā</b> yathā—(ratnā.)</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye! tava mukhacchāyānukārī śaśī ।</l>
<l>ye'pi	tvadnamanānusārigatayaste	rājahaṃsā	gatā—
stvatsādṛś‍yavinodamātramapi me daivena na kṣamayate ॥ 349 ॥</l>
</lg></b>
<p><b>ubhayopamā</b> yathā—(kāvyāda. 2.18)</p>
<b><lg>
<l>tvadānanamivāmbhojamambhojamiva	te	mukham ।</l>
<l>nilīnāṃ nalinīkhaṇḍe kathaṃ nu tvāṃ labhemahi ॥ 350 ॥</l>
</lg></b>
﻿<pb n="592"/>
<p><b>utpādyopamā</b> yathā—</p>
<b><lg>
<l>suvṛttamuktāphalajālacitrakaṃ bhavedakhaṇḍaṃ yadi candramaṇḍalam ।</l>
<l>śramāmbubindūttaraśobhā tārakaṃ tato mukhaṃ tena tavopamīyate ॥ 351 ॥</l>
</lg></b>
<p><b>ananvayopamā</b> yathā—(kāvyāda. 2.259)</p>
<b><lg>
<l>tvanmukhaṃ tvanmukhamiva tvadadṛśau tvadadṛśāviva ।</l>
<l>tvanmūrtiriva mūrtiste tvamiva tvaṃ kṛśodari ॥ 352 ॥</l>
</lg></b>
<p>(<b>2. rūpakam</b>)</p>
<p>upamaivotpannasādṛś‍yāt tirobhūtabhedā <b>rūpakam</b> । tat ṣoḍhā—</p>
<p>śabdapradhānam, arthapradhānam, ubhayapradhānaṃ, sāvayavaṃ, niravayavaṃ, saṅkīrṇaṃ ca । teṣu</p>
<p><b>śabdapradhānaṃ</b> caturvidham— samastam, asamastaṃ, samastavyastaṃ, rūpakarūpakaṃ ca । tatra
<b>samastaṃ</b> yathā—(kāvyāda. 2.259)</p>
<b><lg>
<l>pāṇipadmāni bhūpānāṃ saṃkocayitumīśate ।</l>
<l>tvatpādanakhacandrāṇāmarciṣaḥ kundanirmalāḥ ॥ 353 ॥</l>
</lg></b>
<p><b>asamastaṃ</b> yathā—(kāvyāda. 2.67)</p>
<b><lg>
<l>aṅgulyaḥ pallavānyāsan kusumāni nakhārciṣaḥ ।</l>
<l>bāhū late vasantaśrīstvaṃ naḥ pratyakṣacāriṇī ॥ 354 ॥</l>
</lg></b>
<p><b>samastavyastaṃ</b> yathā—</p>
<b><lg>
<l>smitaṃ mukhendau jyotsnā te prabhāmbu kucakumbhayoḥ ।</l>
<l>dorlatāpallave pāṇau puṣpaṃ sakhi nakhārciṣaḥ ॥ 355 ॥</l>
</lg></b>
<p><b>rūpakarūpakaṃ</b> yathā—(kāvyāda. 2.93)</p>
<b><lg>
<l>mukhapaṅkajaraṅge'smin bhrūlatā nartakī tava ।</l>
<l>līlānāṭyāmṛtaṃ dṛṣṭau sakhi! yūnā niṣiñcati ॥ 356 ॥</l>
</lg></b>
<p><b>arthapradhānaṃ</b> caturdhā— samastaviṣayam, ekadeśāviṣayaṃ, yuktimat ayuktaṃ ca । tatra
<b>samastaviṣayaṃ</b> yathā—(kāvyāda. 2.69)</p>
<b><lg>
<l>tāmrāṅgulidalaśreṇinakhadidhītikesaram ।</l>
<l>dhriyate mūrdh‍ni bhūpālairbhavaccaraṇapaṅkajam ॥ 357 ॥</l>
</lg></b>
﻿<pb n="593"/>
<p><b>ekadeśaviṣayaṃ</b> yathā—(kāvyāda. 2.71)</p>
<b><lg>
<l>akasmādeva te caṇḍi ! sphuritādharapallavam ।</l>
<l>mukhaṃ muktāruco dhatte gharmāmbhaḥ—kaṇamañjarīḥ ॥ 358 ॥</l>
</lg></b>
<p><b>yuktimad</b> yathā—(kāvyāda. 2.77)</p>
<b><lg>
<l>smitapuṣpojjvalaṃ lolanetrabhṛṅgamidaṃ mukham ।</l>
<l>na kāsyanandanaṃ subhru ! surabhiśvasitānilam ॥ 359 ॥</l>
</lg></b>
<p><b>ayuktaṃ</b> yathā—(kāvyāda. 2.78)</p>
<b><lg>
<l>idamārdrasmitajyots‍naṃ s‍nigdhanetrotpalaṃ mukham ।</l>
<l>jagannetrendurasmākaṃ kathaṃ tāpāya kalpate ॥ 360 ॥</l>
</lg></b>
<p><b>ubhayapradhānaṃ</b> caturdhā— śuddhaṃ, saviśeṣaṇaṃ, raśanā mālā ca । tatra</p>
<p><b>śuddhaṃ</b> yathā—</p>
<b><lg>
<l>vellitabhru	galad‌gharmajalamālohitekṣaṇam ।</l>
<l>vivṛṇoti	madāvasthāmidaṃ	vadanapaṅkajam ॥ 361 ॥</l>
</lg></b>
<p><b>saviśeṣaṇaṃ</b> yathā—(kāvyāda. 2.81)</p>
<b><lg>
<l>haripādaḥ śirolag‍najahnukanyājalāṃśukaḥ ।</l>
<l>jayatyasuraniḥśaṅkasurānandotsavadhvajaḥ ॥ 362 ॥</l>
</lg></b>
<p><b>raśanā</b> yathā—(rudraṭā.8.50)</p>
<b><lg>
<l>kisalayakarairlatānāṃ karakamalairmṛgadṛśāṃ jagajjayati ।</l>
<l>nalinīnāṃ	kamalamukhairmukhendubhiryoṣitāṃ	 madanaḥ ॥ 363 ॥</l>
</lg></b>
<p><b>mālā</b> yathā—(u.rā.ca. 1.38)</p>
<b><lg>
<l>iyaṃ	gehe	lakṣmīriyamamṛtavartirnayanayo—
rasāvasyāḥ	sparśo vapuṣi	bahalaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo yadi paramasahyastu virahaḥ ॥ 364 ॥</l>
</lg></b>
<p><b>sāvayavaṃ</b> caturdhā— sahajāvayavam, āhāryāvayavam, ubhayāvayavaṃ viṣamaṃ ca ।</p>
<p><b>sahajāvayavaṃ</b> yathā—</p>
<b><lg>
<l>papphuriauṭhṭhadalaaṃ	takkhaṇavigaliaruhiramahuvicchaḍḍa ।</l>
<l>ukkhaḍidaaṃṭhaṇālaṃ paḍiaṃ phuḍadasaṇakesaraṃ muhakamalaṃ ॥ 365 ॥</l>
</lg></b>
﻿<pb n="594"/>
<lg>
<l>(prasphuritoṣṭhadalaṃ	tatkṣaṇavigalitarudhiramadhuvicchardam ।</l>
<l>utkhaṇḍitakaṇṭhanālaṃ patitaṃ sphuṭadaśanakesaraṃ mukhakamalam ॥)</l>
</lg>
<p><b>āhāryāvayavaṃ</b> yathā—</p>
<b><lg>
<l>to	kuṃbhaaṇṇapaḍivaaṇadaṃḍapaḍighaṭṭiāmarisaghoraviso ।</l>
<l>galiaṃsuaṇimmoo jāo bhīsaṇaaro dasāṇaṇabhuao ॥ 366 ॥</l>
</lg></b>
<lg>
<l>(tataḥ	kumbhakarṇaprativacanadaṇḍaparighaṭṭitāmarṣaghoraviṣaḥ ।</l>
<l>galitāṃśukanirmoko jāto bhīṣaṇanaro daśānanabhujagaḥ ॥)</l>
</lg>
<p><b>ubhayāvayavaṃ</b> yathā—(rudraṭaṭīkā 8.43)</p>
<b><lg>
<l>yasyā bījamahaṃkṛtirgurutaro mūlaṃ mameti graho
nityatvasmṛtiraṅkuraḥ sutasuhṛdjñātyādayaḥ pallavāḥ ।</l>
<l>skandho dāraparigrahaḥ paribhavaḥ puṣpaṃ phalaṃ durgatiḥ
sā me tavac‍caraṇārhaṇāparaśunā tṛṣṇālatā lūyatām ॥ 367 ॥</l>
</lg></b>
<p><b>viṣamaṃ</b> yathā—(kāvyāda. 2.80)</p>
<b><lg>
<l>madaraktakapolena manmathastvanmukhendunā ।</l>
<l>nartitabhrulatenālaṃ mardituṃ bhuvanatrayam ॥ 368 ॥</l>
</lg></b>
<p><b>niravayavaṃ</b> caturdhā— sādhāraṃ, nirādhāraṃ, paramparitaṃ vyatirekavac‍ca ।</p>
<p><b>sādhāraṃ</b> yathā—(seba. 1.22)</p>
<b><lg>
<l>sohai visuddhakiraṇo gaaṇasamuddammi raaṇivelālaggo ।</l>
<l>tārāmuttāvaaro phuḍavihaḍiamehasippisaṃpuḍavimmukko ॥ 369 ॥</l>
</lg></b>
<lg>
<l>(śobhate viśuddhakiraṇo gaganasamudre rajanīvelālag‍naḥ ।</l>
<l>tārāmuktāprakaraḥ sphuṭavighaṭitameghaśuktisaṃpuṭavimuktaḥ ॥)</l>
</lg>
<p><b>nirādhāraṃ</b> yathā—</p>
<b><lg>
<l>vaṇarāikesahatthā kusumāuhasurahisaṃcaraṃtadhaavaḍā ।</l>
<l>sasiaramuhuttamehā tamapaḍihatthā viṇeṃtti dhūmuppīḍāḥ ॥ 370 ॥</l>
</lg></b>
<lg>
<l>(vanarājikeśahastāḥ	kusumāyudhasurabhisaṃcaraddhvajapaṭāḥ ।</l>
<l>śaśikaramuhūrtameghāstamaḥ—pratihastā viniryanti dhūmotpīḍāḥ ॥)</l>
</lg>
<p><b>paramparitaṃ</b> yathā—</p>
<p><b>vavasāaraipaoso.</b> (seba. 1.14; dra. pṛ. 339)</p>
﻿<pb n="595"/>
<p><b>vyatirekavad</b> yathā—(śāku. 2.10)</p>
<b><lg>
<l>anāghrātaṃ puṣpaṃ kisalayamalūnaṃ kararuhai—
ranāviddhaṃ rat‍naṃ madhu navamanāsvāditarasam ।</l>
<l>akhaṇḍaṃ puṇyānāṃ phalamiva ca tadrūpamanaghaṃ
na jāne bhoktāraṃ kamiha samupasthāsyati vidhiḥ ॥ 371 ॥</l>
</lg></b>
<p><b>saṅkīrṇaṃ</b> caturdhā— sāvayavasaṅkīrṇaṃ, niravayavasaṅkīrṇam, ubhayasaṅkīrṇaṃ, śleṣānvitaṃ ca ।
<b>sāvayavasaṅkīrṇaṃ</b> yathā—(seba. 1.17)</p>
<b><lg>
<l>raiarakesaraṇivahaṃ sohai dhavalabbhadalasahassaparigaaṃ ।</l>
<l>mahumahadaṃsaṇajoggaṃ piāmahuppattipaṃkaaṃ va ṇahaalaṃ ॥ 372 ॥</l>
</lg></b>
<lg>
<l>(ravikarakesaranivahaṃ śobhate dhavalābhradalasahastraparigatam ।</l>
<l>madhumathanadarśanayogyaṃ pitāmahotpattipaṅkajamiva nabhaḥ sthalam ॥)</l>
</lg>
<p><b>niravayavasaṅkīrṇaṃ</b> yathā—</p>
<b><lg>
<l>dīho diahabhuaṃgo/viasaṃto raibiṃbaphaṇāmaṇippahaṃ pairaṃto ।</l>
<l>avarasamuddamuvagao muṃcaṃto kaṃcuaṃ va ghammaa—āavaṇivahaṃ ॥ 373 ॥</l>
</lg></b>
<lg>
<l>(dīrgho divasabhujaṅgo ravibimbaphaṇāmaṇiprabhāṃ prakiran/vikasamānaḥ ।</l>
<l>aparasamudramabhigato muñcan kañcukamiva dharma/ātapanivaham ॥)</l>
</lg>
<p><b>ubhayasaṅkīrṇaṃ</b> yathā—(seba. 1.19)</p>
<b><lg>
<l>dhuamehamahuarāo	ghaṇasamaāaḍiḍhaoṇaavimukkāo ।</l>
<l>ṇahapāaasāhāo ṇiaaṭṭhāṇaṃ va paḍigaāo disāo ॥ 374 ॥</l>
</lg></b>
<lg>
<l>(dhutameghamadhukarā	ghanasamayākṛṣṭāvanatavimuktāḥ ।</l>
<l>namaḥpādapaśākhā nijakasthānamiva pratigatā diśaḥ ॥)</l>
</lg>
<p><b>śleṣānvitaṃ</b> yathā—(seba. 1.24)</p>
<b><lg>
<l>pīṇapaohabaralaggaṃ	disāṇaṃ	pavasaṃtajalaasamaaviiṇṇaṃ ।</l>
<l>sohaggapaḍhamaiṇhaṃ pammāai/pavvāai sarasaṇahavaaṃ iṃdadhaṇuṃ ॥ 375 ॥</l>
</lg></b>
<lg>
<l>(pīnapayodharalag‍naṃ	diśāṃ	pravasajjaladasamayavitīrṇam ।</l>
<l>saubhāgyaprathamacihnaṃ pramlāyati/praśuṣyati sarasanakhapadamindradhanuḥ ॥)</l>
</lg>
﻿<pb n="596"/>
<p>(<b>3. sāmyam</b>)</p>
<p><b>prasiddhasādharmyābhāve dyotakābhāve ubhayābhāve vā ukticāturyādaupamyapratītiḥ
sāmyam</b> । sā tridhā— prasiddhasādharmyābhāvaḥ, dyotakābhāvaḥ, ubhayābhāvaḥ । tatra
<b>prasiddhasādharmyābhāve</b> yathā—(raghu. 6.67)</p>
<b><lg>
<l>saṃcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 376 ॥</l>
</lg></b>
<p><b>dyotakābhāve</b> yathā—</p>
<b><lg>
<l>naiko'pi tvādṛśo'dyāpi jāyamāneṣu rājasu ।</l>
<l>nanu dvitīyo nāstyeva pārijātasya pādapaḥ ॥ 377 ॥</l>
</lg></b>
<p><b>ubhayābhāve</b> yathā—(sa.ka. 3.184)</p>
<b><lg>
<l>na martyalokastridivāt prahīyate mriyeta nāgre yadi vallabho janaḥ ।</l>
<l>nivṛttameva tridivaprayojanaṃ mṛtaḥ sa cejjīvata eva jīvati ॥ 378 ॥</l>
</lg></b>
<p>asya ca sāmyotkarṣādibhirananta uktiprapañcaḥ । sāmyena yathā—(śāku. 1.16)</p>
<b><lg>
<l>śuddhāntadurlabhamidaṃ vapurāśramavāsino yadi janasya ।</l>
<l>dūrīkṛtāḥ	khalu	guṇaurudyānalatā	vanalatābhiḥ ॥ 379 ॥</l>
</lg></b>
<p><b>utkarṣeṇa</b> yathā—(bārā. 2.17)</p>
<b><lg>
<l>tad vaktraṃ yadi mudritā śaśikathā tac‍cat smitaṃ kā sudhā
tac‍cakṣuryadi hāritaṃ kuvalayaistāśced giro dhiṅ madhu ।</l>
<l>hā kandarpadhanurbhuvau ca yadi te kiṃ vā bahu brūmahe
yatsatyaṃ	punaruktavastuvirasaḥ'	sargakramo	vedhasaḥ ॥ 380 ॥</l>
</lg></b>
<p><b>sāmyotkarṣābhyāṃ</b> yathā—(visā. 3.27)</p>
<b><lg>
<l>taraṅgaya	dṛśo'ṅgane ! patatu citramindīvaraṃ
sphuṭīkuru radacchadaṃ vrajatu vidrumaḥ śvetatām ।</l>
<l>kṣaṇaṃ vapurapāvṛṇu spṛśatu kāñcanaṃ kālikā—
mudañcaya manāṅ mukhaṃ bhavatu ca dvicandraṃ nabhaḥ ॥ 381 ॥</l>
</lg></b>
<p><b>upameyāpakarṣeṇa</b> yathā—(rudraṭā. 8.78)</p>
<b><lg>
<l>garvamasaṃvāhyamimaṃ locanayugalena vahasi kiṃ bhadre ! ।</l>
<l>santīdṛśāni diśi saraḥsu nanu nīlanalināni ॥ 382 ॥</l>
</lg></b>
﻿<pb n="597"/>
<p><b>upamānāpakarṣeṇa</b> yathā—</p>
<b><lg>
<l>ekkoṇṇāmiamuabhaṃge	vimalakavole
vaaṇammi tua maacchi tiriñchaṇaaṇe ।</l>
<l>ehu sasibibau kalaṃgagārau paṇḍara ukhittau
uppareṇa	bhamāi	aṇimañchaṇakhapparau ॥ 383 ॥</l>
</lg></b>
<lg>
<l>(ekonnāmitabhrūbhaṅge	vimalakapole
vadane	tava	madākṣi	tiryaṅnayane ।</l>
<l>etacchaśibimbaṃ kalaṅkāgāraṃ pāṇḍaramutkṣip‍ta—
mupari	bhrāmayitvā	nirmañchanakarparam ॥)</l>
</lg>
<p><b>ubhayāpakarṣeṇa</b> yathā—(gā.sa.1.13)</p>
<b><lg>
<l>ghariṇīe mahāṇasakammalaggamasimalii/maili—eṇa hattheṇa ।</l>
<l>chittaṃ muhaṃ hasijjai, caṃdāvatthaṃ gaaṃ paiṇā ॥ 384 ॥</l>
</lg></b>
<lg>
<l>(gṛhiṇyā mahānasakarmalag‍namaṣīmalinitena/malinena hastena ।</l>
<l>spṛṣṭaṃ mukhaṃ hasyate candrāvasthā gataṃ patyā ॥)</l>
</lg>
<p><b>upamānasya sāmyāpakarṣo</b> yathā—</p>
<b><lg>
<l>anyato naya muhūrtamānanaṃ candra eṣa sarale ! kalāmayaḥ ।</l>
<l>mā kadācana kapolayormalaṃ saṃkramayya samatāṃ neṣyati ॥ 385 ॥</l>
</lg></b>
<p><b>anutkarṣāpakarṣaṃ</b> yathā—(rudraṭā. 8.108)</p>
<b><lg>
<l>magaṃ mṛgāṅkaḥ sahajaṃ kalaṅkaṃ bibharti tasyāstu mukhaṃ kadācit ।</l>
<l>āhāryamekaṃ	mṛganābhipatramiyānaśeṣeṇa	tayorviśeṣaḥ ॥ 386 ॥</l>
</lg></b>
<p>evamanyadapi yathā—(rudraṭā. 8.73)</p>
<b><lg>
<l>kiṃ maraṇaṃ ! dāridrayaṃ, ko vyādhirjivitaṃ daridrasya ।</l>
<l>kassvargaḥ ! sanmitraṃ, sukalatraṃ, suprabhuḥ, susutaḥ, ॥ 387 ॥</l>
</lg></b>
<p>(<b>4. saṃśayaḥ</b>)</p>
<p>upamānopameyayoḥ atyantasādṛś‍yāt sandehaḥ <b>saṃśayaḥ</b> । yathā—(sa.ka. 4.75)</p>
<b><lg>
<l>vālī bhaṃbhurabholī ullasia ṇiaṃsiṇī
gahaṇaṃ suṇia vinikkantā ṇiddāe bhembhalī ।</l>
<l>rāhu vi tīa muhu johaī puṇu johaī gaaṇu
bhullalleo ṇa hu āṇaī doṇhavi candukaṃ vaṇu ॥ 388 ॥</l>
</lg></b>
﻿<pb n="598"/>
<lg>
<l>(bālā atīva mugdhā skhalitanivasanā
grahaṇaṃ śrutvā viniṣkrāntā nidrayā vihvalā ।</l>
<l>rāhurapi tasyā mukhaṃ paś‍yati punaḥ paś‍yati gaganaṃ
bhrāntimān na khalu jānāti dvayoścandraḥ kaḥ ॥)</l>
</lg>
<p>yathā vā—(saka. 4.79)</p>
<b><lg>
<l>muhe	maakhaliullāve	ṇhāṇollae	ciure
veṇīaṃsaṇasāre	samottiahāre		ure ।</l>
<l>kālāntare taralācchihu maaṇu/ṇa samullasai
māhau puṇu tthaṇaguḍare ṇa muṇai kahiṃ vasai ॥ 389 ॥</l>
</lg></b>
<lg>
<l>(mukhe madaskhalitollāpe s‍nānotplute cikure
veṇīnivasanasāre	samauktikahāre	urasi ।</l>
<l>kālāntare	taralākṣṇormadanaḥ	samullasati
māghe punaḥ stanagṛhe na jñāyate kutra vasati ॥)</l>
</lg>
<p>(<b>5. samādhiḥ</b>)</p>
<p><b>anyadharmāṇāmanyatrāropaṇaṃ samādhiḥ ।</b></p>
<p>yathā—(saka. 5.357)</p>
<b><lg>
<l>avaūhiapubbadise samaaṃ joṇhāe seviapaosamuhe ।</l>
<l>māi ṇa jhijjau raaṇī varadisāitapacchiammi miaṅkeṃ ॥ 390 ॥</l>
</lg></b>
<lg>
<l>(avagūhitapūrvadiśo samakaṃ jyots‍nayā sevitapradoṣamukhe ।</l>
<l>mātarna kṣīyate rajanī aparadiśābhimukhaprasthite mṛgāṅke ॥)</l>
</lg>
<p>yathā vā—</p>
<b><lg>
<l>vallahe lahu volantai pattai puṇu bahu bali
kijjami tāmarasiṇi tujjha rosahu thirahu ।</l>
<l>jeṇa ṇiraggalu jampai kimpi ṇa jāva jaṇu
tāva himeṇa visitti jhatthi puluṭhṭhatanu ॥ 391 ॥1</l>
</lg></b>
<lg>
<l>(vallabhe laghu vyapakrāmatyāgacchati punarbahu baliḥ
kriye tāmarasāni tava roṣasya sthirasya ।</l>
<l>yena nirargalaṃ jalpati kimapi na yāvajjana—
stāvaddhimena viśīrṇā jhaṭiti pluṣṭatanuḥ ॥)</l>
</lg>
<!-- NOTES pg=598!-->
1. atra rāghavaḥ—'mātṛkāsu bhūyasā apapāṭhaḥ ।' iti । sādhu । mūlaṃ tu kimādhṛtamiti jñeyam ।
﻿<pb n="599"/>
<p>melitamapi <b>samādhireva</b> । yathā—</p>
<b><lg>
<l>deho vva paḍai diaho kaṇṭhaccheo vva lohio hoi raī ।</l>
<l>galai ruhiraṃ vva saṃjhā gholai kesakasaṇaṃ sirammia timiraṃ ॥ 392 ॥</l>
</lg></b>
<lg>
<l>(deha iva patati divasaḥ kaṇṭhaccheda iva lohito bhavati raviḥ ।</l>
<l>galati rudhiramiva sandhyā ghūrṇate keśakṛṣṇaṃ śira iva timiram ॥)</l>
</lg>
<p>yathā ca—(7.57, 10.417)</p> <b><lg><l>pallaviaṃ via karapallavehiṃ ॥ 393 ॥</l>
</lg></b>
<p>(<b>6. samāsok‍tiḥ</b>)</p>
<p><b>upamānopameyayoratyantaprasiddherupamānenaiva saṃkṣepato'bhidhānaṃ samāsoktiḥ ।</b></p>
<p>sā dvidhā — abhidhīyamānasādṛś‍yā, pratīyamānasādṛśyā ca । tayoḥ—</p>
<p><b>abhidhīyamānasadṛś‍yā</b> yathā—</p>
<b><lg>
<l>nālasya prasaro jaleṣvapi kṛtāvāsasya kośe ruci—
rdaṇḍe karkaśatā mukhe ca mṛdutā mitre mahān praśrayaḥ ।</l>
<l>āmūlaṃ guṇasaṃgrahavyasanitā dveṣaśca doṣāgame/kare
yasyaiṣā sthitirambujasya vasatiryuktaiva tatra śriyaḥ ॥ 394 ॥</l>
</lg></b>
<p>yathā ca—(bārā. 1.42)</p>
<b><lg>
<l>indurlip‍ta ivāñjanena jaḍitā dṛṣṭirmṛgīṇāmiva
pramlānāruṇimeva vidrumalatā ś‍yāmeva hemaprabhā ।</l>
<l>pāruṣyaṃ kalayā ca kokilavadhūkaṇṭeṣviva prastutaṃ
sītāyāḥ purataśca hanta śikhināṃ barhāḥ sagarhā iva ॥ 395 ॥</l>
</lg></b>
<p><b>pratīyamānasādṛś‍yā</b> yathā—</p>
<b><lg>
<l>uttuṅgeṃ	kṛtasaṃśrayasya	śikhariṇyuc‍cāvacagrāvaṇi
nyagrodhasya kimaṅga tasya vacasā ślāghāsu paryāpyate ।</l>
<l>bandhurvā sa purākṛtaḥ kimathavā satkarmaṇāṃ saṃcayo
mārge rūkṣavipatraśākhini jano yaṃ prāpya viśrāmyati ॥ 396 ॥</l>
</lg></b>
<p>yathā ca—(bha.śa. 39)</p>
<b><lg>
<l>kiṃ jāto'si catuṣpathe yadi ghanacchāyo'si kiṃ chāyayā
saṃpannaḥ phalito'si kiṃ yadi phalaiḥ pūrṇo'si kiṃ saṃnataḥ ।</l>
<l>he sadvṛkṣa ! sahasva samprati sakhe śākhāśikhākarṣaṇa—
kṣobhāmoṭanabhañjanāni	jagataḥ	svaireva	duśceṣṭitaiḥ ॥ 397 ॥</l>
</lg></b>
﻿<pb n="600"/>
<p>(<b>7. sahok‍tiḥ</b>)</p>
<p><b>dravyaguṇākriyādīnāṃ sahābhidhānaṃ sahoktiḥ ।</b></p>
<p>sā dvidhā— sādṛś‍yavatī, asādṛś‍yavatī ca tayoḥ</p>
<p><b>ādyā (sādṛś‍yavatī)</b> yathā—(seba. 2.14)</p>
<b><lg>
<l>dhīraṃ va jalasamūhaṃ timiṇivahamiva sapakkhapavvaaloaṃ ।</l>
<l>ṇaisotte vva taraṅge raaṇāi va garuaguṇasaāi vahahaṃtaṃ ॥ 398 ॥</l>
</lg></b>
<lg>
<l>(dhairyamiva jalasamūhaṃ timinivahamiva sapakṣaparvatalokam ।</l>
<l>nadīstrotāṃsīva taraṅgān rat‍nānīva gurukaguṇaśatāni vahantam ॥)</l>
</lg>
<p>dvitīyā (<b>asādṛś‍yavatī</b>) yathā—(seba. 5.7)</p>
<b><lg>
<l>dhīreṇa samaṃ jāmā hiaeṇa samaṃ ahiṭhṭhiā uvaesā ।</l>
<l>ucchāheṇa saha bhuā bāheṇa samaṃ galanti se ullāvā ॥ 399 ॥</l>
</lg></b>
<lg>
<l>(dhaiyreṇa samaṃ yāmā hṛdayena samamaniṣṭhitā upadeśāḥ ।</l>
<l>utsāhena saha bhujau bāṣpeṇa samaṃ galantyasyollāpāḥ ॥)</l>
</lg>
<p>(<b>8. samuc‍cayoktiḥ</b>)</p>
<p><b>dravyaguṇakriyāṇāmekatra bahūnāmāropaṇaṃ samuc‍cayoktiḥ ।</b></p>
<p>sā caturdhā— ekadyotakā, anekadyotakā, ekānekadyotakā, adyotakā ca ।</p>
<p><b>ekadyotakā</b> yathā—</p>
<b><lg>
<l>kalāḥ pralāpā gatayo madālasā viśuddhavistrambharasāḥ samāgamāḥ ।</l>
<l>tadaṅganānāṃ ramaṇīyatāṃ yayurvisarpilajjāvibhavāśca vibhramāḥ ॥ 400 ॥</l>
</lg></b>
<p><b>anekadyotakā</b> yathā—</p>
<b><lg>
<l>aprākṛtassa kathamastu na vismayāya yasminnuvāsa karuṇā ca kṛtajñatā ca ।</l>
<l>lakṣmīśca sāttvikaguṇojjvalitaṃ ca tejo dharmaśca mānavinayau ca parākramaśca ॥ 401 ॥</l>
</lg></b>
<p><b>ekānekadyotakā</b> yathā—</p>
<b><lg>
<l>vicintyamānaṃ manasā'pi dehināmidaṃ hi lokeṣu cakāsti durlabham ।</l>
<l>niśā sacandrā madirā ca sotpalā priyānurāgo'bhinavaṃ ca yauvanam ॥ 402 ॥</l>
</lg></b>
<p><b>adyotakā</b> yathā—</p>
<b><lg>
<l>puraṃ trikūṭaṃ parikhā payonidhiḥ prabhurdaśāsyaḥ subhaṭā niśācarāḥ ।</l>
<l>naro'bhiyoktā ripavaḥ plavaṅgamāḥ kimatra vo hāsyapade mahad bhayam ॥ 403 ॥</l>
</lg></b>﻿<pb n="401"/>
<b><lg>
<l>asmin bhajanti ghanakomalagaṇḍaśailā</l>
<l>nāryo'nurūpamadhivāsamadhityakāsu ॥ 16 ॥</l>
</lg></b>
<p>atra sap‍tamyantāni prathamāntāni ca viśeṣaṇāni nārīradhityakāśca vibhaktivipariṇāmato
viśeṣayanti । etena vacanavibhaktivipariṇāmo liṅgavipariṇāmaśca vyākhyātaḥ ।
tayorādyo yathā—(māgha. 12.3)</p>
<b><lg>
<l>hastasthitākhaṇḍitacakraśālinaṃ dvijendrakāntaṃ śritavakṣasaṃ śriyā ।</l>
<l>satyānuraktaṃ narakasya jiṣṇavo guṇaurnṛpāḥ śārṅgiṇamanvayāsiṣuḥ ॥ 17 ॥</l>
</lg></b>
<p>dvitīyo yathā—(māgha 5.20)</p>
<b><lg>
<l>rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ ।</l>
<l>bhūbharturāyatanirantarasanniviṣṭāḥ pādā ivābhibabhurāvalayo rathānām॥ 98॥</l>
</lg></b>
<p>4. yatra ākāṅkṣānivṛttaye'rthāntaramadhyāhniyate <b>sādhyāhāranaiyāyikī</b> । yaṃthā—</p>
<b><lg>
<l>na dānena na mānena na śāṭhyena na sevayā ।</l>
<l>na śastreṇa na śāstreṇa sarvathā kimapi striyaḥ ॥ 19 ॥</l>
</lg></b>
<p>atra vaśībhavantītyādiradhyāhāraḥ ।</p>
<p>5. yatra liṅgāderaśrutau vidhirniṣedho vā sarvavākyānāṃ vidhiniṣedhaparatvena prakalpyate,
sā <b>vākyaśeṣanaiyāyikī</b> । yathā—</p>
<b><lg>
<l>tadetat kākatālīyaṃ tadetad vā ghuṇākṣaram ।</l>
<l>yadanātmavatāmāyuryaccānītimatāṃ śriyaḥ ॥ 20 ॥</l>
</lg></b>
<p>tasmādātmavatā nītimatā bhavitavyamiti vākyaśeṣaḥ ।</p>
<p>6. yatra sannihitānupapattau vyavahitamāśrīyate sā <b>vyavahitakalpanānaiyāyikī</b> । yathā—</p>
<b><lg>
<l>dilīpānantaraṃ rājye taṃ niśamya pratiṣṭhitam ।</l>
<l>pūrvaṃ pradhūmito rājñāṃ hṛdaye'gnirivotthitaḥ ॥ 21 ॥ (raghu. 4.2)</l>
</lg></b>
<p>atrāgnerniśamanakriyāsambhavāt pūrvakālatvāyoge taṃ niśamyāpi rājñāṃ rajatāmiti
(rājatāṃ prati ?) vyutthitikālārtho vyavahito vyapekṣyate । tenāyamarthaḥ sampadyate—
taṃ rājye pratiṣṭhitaṃ niśamya rājābhimānamudvahatāṃ hṛdaye'gnirivotthita iti ।</p>
<p>7. etena <b>guṇakalpanānaiyāyikī</b> api vyākhyātā । yathā—</p>
<b><lg>
<l>caṃda—ṇihiekkacalaṇā ṇaha—bhamira—marālaṇihiṇu avara—vaā ।</l>
<l>kamalavaṇa—diṇṇahatthā ṇahasirī bhuvaṇamoarai ॥ 22 ॥</l>
</lg></b>
<pb n="402"/>
<p>(candranihitaikacaraṇā nabhobhramaṇaśīla—marāla—nihitāpara—padā।
kamala—vana—dattahastā nabhaśrīrbhuvanamavatarati॥)</p>
<p>8. ādigrahaṇādapoddhāravākyabhedādayo gṛhyante। teṣu yatra vṛtticchannasya sarvanāmādibhi—
rapodadhṛtyānusandhānaṃ kriyate sā <b>apoddhāranaiyāyikī</b>। yathā—(kusaṃ. 5. 76)</p>
<b><lg>
<l>vipatpratīkārapareṇa maṅgalaṃ niṣevyate bhūtisamutsukena vā ।</l>
<l>jagaccharaṇyasya nirāśiṣaḥ sataḥ kimābhirāśopahatātmavṛttibhiḥ ॥ 23 ॥</l>
</lg></b>
<p>atra vṛtticchannayorvipad‌vibhūtipadayorābhiriti sarvanāmnānusandhāne jagacchaऱṇyasya
kiṃ vipadbhiḥ, nirāśiṣaḥ kiṃ vibhūtibhirityarthaḥ saṅgacchate ।</p>
<p>9. ekavākyatve'pyapekṣitatānavāp‍tau tatra vākyāntaramupakalpyate, sā <b>vākyabhedanaiyāyikī ।</b>
yathā— (gāsa. 3.31)</p>
<b><lg>
<l>tuha asamaṃ sohaggaṃ, amahilasarisaṃ ca sāhasaṃ majjha ।</l>
<l>jāṇai golāūro, vāsārattastaddhaddharatto a ॥ 24 ॥</l>
</lg></b>
<lg>
<l>(tavāsamaṃ saubhāgyamamahilāsadṛśaṃ ca sāhasaṃ mama ।</l>
<l>jānāti godāpūro varṣārātrārdharātraśca ॥)</l>
</lg>
<p>atra tavāsamaṃ saubhāgyamastrījanocitaṃ ca me sāhasaṃ godāvarīpūro jānātītyetāvadekaṃ
vākyam । naikaḥ sākṣī pramāṇamityapekṣāyāṃ varṣārātrārdharātraśceti dvitīyam । anyathā
hyekavākyatāyāṃ 'yathāsaṅkhyamanudeśaḥ samānām' (1.3.10) iti godāvarīpūrastvatsaubhāgyaṃ
varṣārātrārdharātrastu matsāhasaṃ jānātītyayamarthaḥ sampadyate । yadi cāyamapi na yathāsaṅkhayasya
viṣayaḥ, ko'nyo bhaviṣyati? tatra ko doṣa iti ced vivakṣitārthāsiddhiḥ । yathāsaṅkhyapakṣe
hi yeṣu tvaṃ pallavitalatāpratānāpavāriteṣu godāvarītaṭaguhāgṛheṣu kāmaparavaśābhirvarāṅganā—
bhirabhisāryamāṇo viharasi, pūra eva teṣu yadi praveṣṭumīṣṭe, yāni cāhaṃ prasup‍tāśeṣajanapade
pravarṣadambhogharāndhakāranissañcāre prāvṛṇniśīthe paribhramantī mahāsāhasāni (kṛtvā
abhisāritavatyasmi tāni) varṣārātrārdharātra eva yadi draṣṭuṃ śaknoti, na punaranyasyaitat
sāmarthyamityayamarthaḥ saṅgacchate । na cāyamasyā vivakṣitaḥ, api tu evaṃ nāma tvaṃ
subhago'sievaṃ nāma cāhaṃ sāhasinī yārdharātre varṣāsu pūrapūrṇāṃ godāvarīmullaṅghyāgaṇita—
prāṇasaṃśayā tvāmabhisāritavatyasmi, tasmāt kṛtajñatāmanurudhyamānena saubhāgyātiśayayogād
bahuvallabhenāpi tvayānuraktāyāṃ mayyanukrośo na moktavya iti ॥</p>
<pb n="403"/>
<p><b>(3. naiṣedhikī)</b></p>
<p>1. atha yatra sādharmyādibhirarthāntare'nuvṛttaḥ padārthadharmo vacanena nivartyaye, sā
<b>vacananaiṣaidhīkī</b>; sā tu pratīyamānanivṛttinimittā ca । tayorādyā yathā—</p>
<b><lg>
<l>mūle kaṇṭakasantatirupari ca vikacāni rak‍takusumāni ।</l>
<l>etāvataiva śālmaliranuharati na paṅkajavanasya ॥ 25 ॥</l>
</lg></b>
<p>atra śālmalisādṛś‍yaṃ kaṇṭaṃkakusumasādharmyāt paṅkajavane'nuvṛttaṃ pratīyamāna—
saugandhyādiguṇābhāvasūcakena vacanena nivartyate ।</p>
<p>dvitīyā yathā—</p>
<b><lg>
<l>kāryajñaḥ praṣṭavyo na punarmānyo mama priyo veti ।</l>
<l>gururastrā(ratrā?)sanasevyaḥ priyānitambaḥ kadā mantrī ॥ 26 ॥</l>
</lg></b>
<p>atra yo yasya mānyaḥ priyo vā sa tasya mantrīti sāmānyena mānyatvapriyatvābhyāṃ
mānyapriyānuvṛttā praṣṭavyatā priyānitambadṛṣṭāntāvaṣṭambhaśobhinābhidhīyamāna—</p>
<p>kāryajñatvā bhāvasūcakena vacanena nivartyate ।</p>
<p>2. yatra asambhavena vidheyaṃ niṣidhyate sā <b>asambhavanaiṣedhikī</b> । sā dvidhā
aprastāvanimittā, anutpādanimittā ca ।</p>
<p>tayorādyā yathā—(gāsaṃ. 3.44)</p>
<b><lg>
<l>vevira—siṇṇa—karaṃguli—pariggaha—kkhalialehaṇī—magge ।</l>
<l>sotthi ccia ṇa samappai piasahi lehammi kiṃ lihimo ॥ 27॥</l>
</lg></b>
<lg>
<l>(vepanasvinnakarāṅguliparigrahaskhalitalekhanīmārge ।</l>
<l>svastyeva na samāpyate priyasakhi lekhe kiṃ likhāmaḥ ॥)</l>
</lg>
<p>atra svastīti padasyāsamāp‍tau sandeśadānādestaduttarakālabhāvino'prastāva iti
tannimittattvenāsambhavena lekhyasya vidheyatvaṃ niṣidhyate ।</p>
<p>dvitīyā yathā—</p>
<b><lg>
<l>lai vappuḍa piu duddha katto amhāṇahuṃ chāsi ।</l>
<l>puttahumatthe hattho jai dahi—jammevi jaa āsi ॥ 28 ॥</l>
</lg></b>
<lg>
<l>(gṛhāṇa anukampya piba dugdhaṃ kuto'smākaṃ takram ।</l>
<l>putrakamastake hasto yadi dadhijanmanyapi jātamāsīt ॥)</l>
</lg>
<p>atra dadhno'pyanutpattau taduttarakālabhāvinastakrotpādanasyāsambhavena takrapānasya
vidheyatvaṃ niṣidhyate ।</p>
<pb n="404"/>
<p>3. yatra virodhinā śabdenārthena vā kāryaṃ nivāryate sā <b>virodhanaiṣedhikī ।</b>
tayorādyā yathā—</p>
<b><lg>
<l>te pucchijjahi vattaḍī je tahi disihi na eṃti ।</l>
<l>jehi sa diṭṭhi goraḍī te dukkaru jīaṃti ॥ 29 ॥</l>
</lg></b>
<lg>
<l>(te praṣṭavyāḥ vārtā ye tasyā diśo nāyānti ।</l>
<l>yaisyā dṛṣṭā gaurī te duṣkaraṃ jīvanti ॥)</l>
</lg>
<p>atra te vārtāṃ praṣṭavyāḥ ye tasyā diśo nāyāntīti pūrvāparavirodhinā vākyena
kenacit parijanavidhitsitaḥ priyāpravṛttipraś‍no niṣidhyate ।</p>
<p>dvitīyā yathā—(he.prā. vyā. 4.418)</p>
<b><lg>
<l>piasaṃgama kau niddaḍī piaho parokkhaho kemba ।</l>
<l>maiṃ binni vi vinnāsiśvā nidda na emva na temva ॥ 30 ॥</l>
</lg></b>
<lg>
<l>(priyasaṅgame kuto nidrā priyasya parokṣasya katham ।</l>
<l>mayā dve api vināśite nidrā naivaṃ na tathā ॥)</l>
</lg>
<p>atra samastaprāṇahṛd‌bhedasādhāraṇyena pravṛtto nidrārthastadvirodhibhyāṃ priyasaṅgama—
viyogābhyāṃ niṣidhyate ।</p>
<p>4. yatrārthitvā(rthitatva ?)pravṛttamanyenaiva tatkāryasiddhau niṣidhyate sā <b>kṛtārthatvanaiṣedhikī</b> ।</p>
<p>yathā— (gā.sa. (ve) 772)</p>
<b><lg>
<l>kiṃ tassa pāraeṇaṃ kimaggiṇā kiṃ va gabbhaharaeṇa ।</l>
<l>jassa urammi ṇisammai/ṇimajjai umhāaṃtatthaṇī jāā ॥ 31 ॥</l>
</lg></b>
<lg>
<l>(kiṃ tasya prāvārakeṇa kimagninā kiṃ vā garbhagṛhakeṇa ।</l>
<l>yasyorasi nimajjati ūṣmāyamāṇastanī jāyā ॥)</l>
</lg>
<p>atra prāvaravilāsāgnigarbhagṛhakāṇi haimanaśītārttinivṛttaye pravṛttāni
tadarthakāriṇopārūḍhayauvanopagūḍhapriyākucoṣmaṇā nivartyante ।</p>
<p>5. yatra parisaṃkhyātenārthena śeṣaṃ niṣidhyate sā <b>parisaṃkhyānaiṣedhikī ।</b> yathā—</p>
<b><lg>
<l>ve vāvalla viuddhamuhe sajjia—tilai ti kaṃḍa ।</l>
<l>kaa—kaṇṇuppali paṃca sara taho kāmaho kodaṃḍa ॥ 32 ॥</l>
</lg></b>
<lg>
<l>(dvau bāṇau vibuddhamukhe sajjitatilake trayaḥ kāṇḍāḥ ।</l>
<l>kṛtakarṇotpale pañca śarāstasya kāmasya kodaṇḍaḥ ॥)</l>
</lg>
<pb n="405"/>
<p>atra jagajjigīṣayā cakrīkṛtakāmakodaṇḍānukāriṇi mukhe vibuddhe'pi
locanotpaladvayasyaiva prakāśamānatvāt kusumasāyakasya dvāveva bāṇau na trayo
na pañceti, sajjitatilake traya eva, na dvau na pañceti, kṛtakarṇotpale pañcaiva
na dvau na traya iti parisaṃkhyātenārthena śeṣaṃ niṣidhyate ।</p>
<p>6. yatraikāvadhāraṇenānyat parākriyate sā <b>niyamanaiṣedhikī</b> । yathā—</p>
<b><lg>
<l>sa ccia jīā te ccia maggaṇā sā a jassa dhaṇuiṭṭhī ।</l>
<l>diṭṭhia kuvalayaviloaṇāṇa so jaai kaṃdappo ॥ 33 ॥</l>
</lg></b>
<lg>
<l>(saiva jyā ta eva mārgaṇāḥ sā ca yasya dhanuryaṣṭiḥ ।</l>
<l>dṛṣṭyā kuvalayavilocanānāṃ sa jayati kandarpaḥ ॥)</l>
</lg>
<p>atra jyāmārgaṇadhanuryaṣṭīnāmanyatra bhedenopalambhāt kandarpaviṣaye'pi tadbhedo'nuvṛtaḥ
kuvalayavilocanādṛṣṭestena tena saṃsthānena tattatkāryakaraṇāt saiva sarvātmiketya—
vadhāraṇaṃ(ṇena) nivartyate । etena niyamasadṛśaphalo vinigraho'pi vyākhyātaḥ । yathā—</p>
<b><lg>
<l>bhavatu samadanā rataye tilakavatī cārucampakacchāyā ।</l>
<l>dhanacandanadhavalakucā kāntā tava vidviṣāmaṭavī ॥ 34 ॥</l>
</lg></b>
<p>ādigrahaṇāt asambhavaniyamo viśeṣe pratyakṣaśrutirityādayo gṛhyante । tayoḥ —</p>
<p><b>asambhavaniyamo</b> yathā—</p>
<b><lg>
<l>hāro thaṇāṇa savaṇāṇa kuṇḍalā mehalā ṇiaṃbassa ।</l>
<l>acchīṇa uṇo vibhave vi maṃḍaṇaṃ kajjalasalāā ॥ 35 ॥</l>
</lg></b>
<lg>
<l>(hāraḥ stanayoḥ śravaṇayoḥ kuṇḍale mekhalā nitambasya ।</l>
<l>akṣṇoḥ punarvibhave'pi maṇḍanaṃ kajjalaśalākā ॥)</l>
</lg>
<p><b>viśeṣapratyakṣaśruti</b>ryathā—(u.rāca. 1.38)</p>
<b><lg>
<l>iyaṃ gehe lakṣmīriyamamṛtavarttirnayanayo—
rasāvasyāḥ sparśo vapuṣi bahulaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikarasaḥ(saraḥ)
kimasyā na preyo yadiparamasahyastu virahaḥ ॥ 36 ॥</l>
</lg></b>
<p>seyamudbhūtasambandhavyatirekeṇa i X X X daṃ padārthānāmitaretaraṃ pratyākāṅkṣāsanni—
dhiyogyatāpekṣiṇī <b>vyapekṣā</b> ityucyate ॥</p>
<pb n="406"/>
<p><b>(ākāṅkṣā)</b></p>
<p>kā punariyamākāṅkṣā nāma? <b>pratipatturjijñāsā ।</b></p>
<p>sā kathaṃ padārthānāmupapadyate ? kāraṇe kāryopacārāt ।</p>
<p>tathā hi— abhidhānaparyavasānamabhidheyaparyavasānaṃ ca jijñāsotpattikāraṇaṃ,
taccopacāreṇākāṅkṣeti vyapadiśanti । tatrābhidhānapakṣe dvāramityekapadaprayoge'bhidhānameva na
paryavasyati । na hyanuccarite yogyapratiyoginī sannidhāyini pade saṃvriyatāmapāvriyatā—
mityādāvanvitābhidhānaṃ bhavati । vṛddhavyavahāre cānvitārthānyeva padāni pratīyante; bālo
hi vyutpadyamānaḥ prayojyavṛddhasya śabdaśravaṇa samanantarabhāvinīṃ viśiṣṭaceṣṭānumitāṃ
śabdakāraṇikāṃ pratītimanvitārthaviṣayāma(n)vagacchannanvita evārthe padānāmabhidhānasāmarthya—
mavadhārayati । viśvajitā yajetetyādau punaranekapadaprayogāllabdhe'nvitābhidhāne'bhidheyameva na
paryavasyati, atrānuṣṭheyatayāvagatasya vākyābhidheyasyārthasyānuṣṭhātāramantareṇānupapatteḥ,
tadupapattaye yuktaivānuṣṭhātṛjijñāsā; tasyāṃ ca satyāmaparipūrṇatvāvagamāllokavadadhyāhāre
kartavye yogyatvāt svargakāma evānuṣṭhātādhyāhniyate । abhihitānvayavādipakṣe'pi
padārthāntaramantareṇānvayāsāmarthyāttadupapattaye yuktaiva pratiyogijijñāsā; tasyāṃ ca
satyāmaparipūrṇavākyaparipūrakatayānvitābhidhānavadeva prakaraṇādivaśena yogyādhyāhāraḥ kriyate ।</p>
<p><b>(anvitābhidhānam)</b></p>
<p>nanvevaṃ sati yatra padatrayaṃ prayujyate gāmānaya śuklāmiti loke, tatrābhidhānābhidheyā—
paryavasānayorasambhavānnākāṅkṣāstīti kathamanvitābhidhānam? vākyasya gāmanayetyetāvataiva
paripūrṇatvāt satyam, padānuccāraṇa evametat । uccarite satyetasminnasyāpyānayati—
sannidhānāt tadekavākyatvāvagamādānayatyanvitasyārthābhidhāyitvāvadhāraṇādākāṅkṣāṃ ca
vinā tadasambhavādānayaterākāṅkṣā parikalpyate । uktaṃ ca (śābara—)<b>bhāṣyakṛtā</b>— <b>'bhavati
ca sā raktaṃ pratyākāṅkṣā'</b> (śābhā. 1.2.7) iti । tena tatrānvitābhidhāna—
siddhayarthamevākāṅkṣā । yadi paramayaṃ viśeṣaḥ, dvāramityādau tasyaiva padasyānvitābhidhānā—
kāṅkṣā, gāmānaya śuklāmiti tu padāntarasyeti । uktaṃ ca—</p>
<b><lg>
<l>anvitasyābhidhānārthamuktārthaghaṭanāya vā ।</l>
<l>pratiyogiṣu jijñāsā sā sā''kāṅkṣeti gīyate ॥ 37 ॥</l></lg></b> (prapa. 9) iti ।
<p>sā ceyamākāṅkṣā vibhāge sati bhavantīti vyutpattāvupalakṣaṇamāśrīyate । kimiti
punaḥ sannidhiyogyataiva nāśrīyate ?</p>
<pb n="407"/>
<p>nirākāṅkṣeṇānvitābhidhānādarśanāt । ayameti putro rājñaḥ puruṣo'yamapasāryatāmiti
putrasambandhanirākāṅkṣo rājā na puruṣeṇānvīyate ।</p>
<p>kasmāt punarubhayoḥ putrapuruṣayoḥ sannidhiyogyatvāviśeṣe'pi putreṇaiva rājñaḥ
sambandho na puruṣeṇa ?</p>
<p>ucyate, nyāyasāpekṣatvād vākyārthapratipatteḥ nityasāpekṣeṇaiva rājā sambadhyate,
tena sambandhanirākāṅkṣaḥ na puruṣeṇa sambandhamanubhavatīti ākāṅkṣāpi
vyutpattāvupalakṣaṇamāśrīyate ।</p>
<b><lg>
<l>paripūrṇena yogyasya samīpasyāpyananvayaḥ ।</l>
<l>vyutpattau tena śabdānāmākāṅkṣā'pyupalakṣaṇam ॥ 38 ॥ (prapa. 8/9)</l>
</lg></b>
<p>sā ceyamākāṅkṣā pratiyogiṣu na sarveṣu sahasaiva yugapadupajāyate, api tu
kāraṇopanipātāt krameṇa । tathā hi— kriyayā (kriyāyāḥ) kartāramantareṇāsambhavāt
tadavagatau kartā prathamamapekṣyate, sa ca niṣphale vyāpāre na pravartata iti karmāpekṣate,
vyāpāraśca karaṇamantareṇāśakyaḥ sādhayitumiti karaṇāpekṣā । evamadhikaraṇādayaḥ
kriyākārakaviśeṣaṇādayaścāpekṣaṇīyā iti kāraṇopanipātaḥ syāt । kriyādiṣu yathā—</p>
<b><lg>
<l>jijñāsā jāyate boddha‍uḥ sambandhiṣu tathā tathā ॥ 39 ॥</l>
</lg></b>
<b><lg>
<l>yadyadākāṅkṣitaṃ yogyaṃ sannidhiṃ pratipadyate ।</l>
<l>tadanvitaḥ padenārthaḥ svakīyaḥ pratipādyate ॥ 40 ॥(pra.pa8/9)</l>
</lg></b>	
<p><b>(sannidhiḥ)</b></p>
<p>atha sannidhiḥ kaḥ?</p>
<p><b>yogyasyākāṅkṣitasya yadānantaryam ।</b></p>
<p>sa dvidhā— abhidhānaviṣayaḥ abhidheyaviṣayaśca ।</p>
<p>tatroccāraṇanimitto<b>'bhidhānaviṣayaḥ</b>, avinābhāvanimitto<b>'bhidheyaviṣayaḥ</b>। tayoḥ—</p>
<p>ādyo('bhidhānaviṣayo) yathā—(kāvyāda. 31.43)</p>
<b><lg>
<l>līlāsmitena śucinā mṛdunoditena
vyālokitena laghunā guruṇā gatena ।</l>
<l>vyājṛmbhitena jaghanena ca darśitena
sā hanti tena galitaṃ mama jīvitena ॥</l>
</lg></b>
<p>atra līlāsmitādibhiḥ śucyādīni viśeṣaṇāni yathāsānnidhyamabhisambadhyante ।
<b>dvitīyo</b> yathā— (kāsūvṛ. 5.1.14)</p>
<pb n="408"/>
<b><lg>
<l>mā bhavantamanalaḥ pavano vā vāraṇo madakalaḥ paraśurvā ।</l>
<l>vāhinījalabharaḥ kuliśaṃ vā svasti te'stu latayā saha vṛkṣa ॥ 42 ॥</l>
</lg></b>
<p>atra dahatvityādikā kriyā tadavinābhāvanimittakāt sānnidhyādadhyāhṛtānalādibhiḥ
sambandhate ।</p>
<p>nanu ca sannidhivadākāṅkṣāpyavinābhāvanimittā kimiti neṣyate ? yaddhi yena vinā
na bhavati niyogatastena tadākāṅkṣyate । kriyā hi kārakāvinābhāvinī; tāṃ pratītya
kārakaṃ jijñāsate । evaṃ kārakamapi buddhvā kriyāmiti ।</p>
<p>tadayuktam, jijñāsāvirāmānupapatteḥ; tathā hyavinābhāvena kārakajijñāsāpyupapadyate ।</p>
<p>atha prayojanābhāvāt kārakātiriktamanyatra jijñāsyate, tarhi kriyāmātrāvagame'pi
yatra kārakajñānena prayojanaṃ nāsti tatra jijñāsā na syāt । anuṣṭheyatayā hi
kriyāyāmavagatāyāṃ kārakopādānamantareṇa tadanuṣṭhānānupapatteḥ kārakajñānaṃ prayojanavat ।
vartamānāpadeśādau tvananuṣṭheyatayā nāsti kārakajñānena prayojanam ।</p>
<p>atha ca yatrāpi vākyamaparipūrṇaṃ manyante, sākāṅkṣārthābhidhāyitayā cāparipūrṇatā;
ata eva ca tatrādhyāhāramapi kurvanti । yatrāpi ca anuṣṭheyāvagatiḥ, tatrāpi niśśeṣakāraka—
jijñāsā syāt । tathā ca devadatta gāmānayeti karaṇānupādānādaparipūrṇatā syāt ।</p>
<p>athaikakārakajñānenāpi tāvadanuṣṭhānopapatterna kārakāntarajijñāsā; devadatta
gāmabhyāja daṇḍeneti prayukte'pi daṇḍaśabde tadākāṅkṣā na syāt ।
tataścānākāṅkṣitatvāt tasya tadanvayo vākyārthe na syāt ।</p>
<p>atha daṇḍapadoccāraṇāt tatrākāṅkṣā parikalpyate, anyathā daṇḍapadasyānanvaye
tatpadoccāraṇanarthakaṃ syāditi ।</p>
<p>evamaruṇayaikahāyanyā piṅgākṣyā somaṃ krīṇātītya(na)nvayaprasaṅgaḥ । na hi
vedapadoccāraṇenānarthakena (na) bhavitavyamiti kiṃcana pramāṇamasti । na ca tatrākāṅkṣodaye
kiṃcit kāraṇāntaramastīti somaṃ krīṇātītyato'dhikasyānanvitatā syāt । ato
nākāṅkṣāyāmavinābhāvo nimittatvenāśrīyata iti ॥</p>
<p>ākāṅkṣāvacca sannidhāvapi sannidhāpakakrameṇaiva kramo veditavyaḥ । tadanusāreṇa
cānvitābhidhānamapi tathaiveti ॥</p>
<b><lg>
<l>sannidhiśśabdajanmaiva vyutpattau nopalakṣaṇam ।</l>
<l>adhyāhṛtenāpyarthena loke sambandhadarśanāt ॥ 43 ॥</l>
</lg></b>
<pb n="409"/>
<b><lg>
<l>sahasaiva na sarveṣāṃ sannidhiḥ pratiyoginām ।</l>
<l>sannidhāpakasāmagrīkrameṇa kramavānasau ॥ 44॥</l>
</lg></b>
<b><lg>
<l>yathāyathā sannidhānaṃ jāyate pratiyoginām ।</l>
<l>tathātathā krameṇaiva śabdairanvitabodhanam ॥ 45॥</l></lg></b> (prapa. 8/9)
<p>(<b>yogyatā</b>)</p>
<p>atha kā yogyatā ? <b>yadetat sambandhārhatvaṃ nāma ।</b></p>
<p>tad dvidhā— <b>mukhyārthadvārakaṃ jaghanyārthadvārakaṃ</b> ca ।</p>
<p>kaḥ punarmukhyārtho jaghanyārtha iti ?</p>
<p>śravaṇasamanantaraṃ sākṣādeva śabdād yatrārthaḥ pratīyate sa mukhamiva prathamaṃ
bhavatīti <b>mukhyaḥ</b>।</p>
<p>yastu guṇasambandhādivyavadhānena śabdādavagamyate sa jaghanamiva paścājjāyata iti
<b>jaghanyaḥ ।</b> tayoḥ —</p>
<p><b>mukhyastridhā</b> 'jātyādimukhyaḥ, ākṛtyādimukhyaḥ, bhrāntyādimukhyaśca । teṣu</p>
<p>jātiguṇakriyābhidhāyibhiḥ śabdairyo'bhidhīyate sa <b>jātyādimukhyaḥ</b>। gauḥ padā na
spraṣṭavyā, śuklāṃ gāmabhyāja, pācakamānaya, yajñadattaṃ bhojayeti ।</p>
<p>sa evā''lekhyapratikṛtipratimāpratibimbādiviṣayaḥ <b>ākṛtyādimukhyaḥ ।</b> yathā—
'bhavanabhittau kā X X X, gāvaḥ kriyantāṃ, viṣṇuṃ pañcāmṛtena snapaya, apsu candramasaṃ
paś‍yeti ।</p>
<p>viparyayādhyāsavivartavipariṇāmādivaṣiyo <b>bhrāntyādimukhyaḥ ।</b> ko'yamanākāśe
śaśī, sa eṣa bālābāhumūle bālacandramāḥ, tadetadalātacakraṃ visphurati, tadidamindrā—
yudhaṃ vilokyata' iti ।</p>
<p><b>jaghanyo'pi</b> tridhā— gauṇa, upacarito lākṣaṇikaśca ।</p>
<p>yayordravyaśabdayossāmānādhikaraṇyaprayoge viśeṣaṇaviśeṣyabhāvaḥ pratīyate sa gauṇaḥ ।
yathā— gaurvāhīkaḥ siṃho māṇavakaḥ, tṛṇaṃ lakṣmīḥ, goṣpadaṃ samudra iti ।</p>
<p>samānādhikaraṇaśabdaprayoge yo'nyaviśeṣaṇatvena prasiddhaḥ kutaścinnimittā—
danyaviśeṣaṇatvaṃ labhate sa <b>upacaritaḥ</b>। yathā— śuklaṃ yaśaḥ, madhuraṃ vākyam, surabhi
śīlam, subhagaḥ svabhāva iti ।</p>
<pb n="410"/>
<p>yastu śabdopāttenārthena kriyā X X X samarthenāvinābhāvāt sahacaraṇādi sa
<b>lākṣaṇikaḥ</b> । yathā— yaṣṭīḥ praveśaya, chatriṇo gacchanti, mañcāḥ krośanti, gaṅgāyāṃ
ghoṣaḥ prativasatīti ॥</p>
<p>nanvevaṃ sati jātyādiśabdārthāḥ sarve lākṣaṇikā bhaveyuḥ, te'pi hi svarūpeṇa
kriyāṃ sādhayitumaparyāp‍tairjātyādibhiravinābhūtavyaktirūpatayopalakṣyante ।</p>
<p>naivam; jātyādipravṛttinimittānāṃ kriyāsiddhiṣu X X X tīrādyarthānāmapi samanvayo
dṛś‍yate । naivaṃ gaurālabhyatāṃ prokṣyatāṃ viśasyatāmityādau anapekṣitavyaktīnāṃ
gotvādijātīnāmapi । etenāruṇayā krīṇāti, abhikrāmaṃ juhotītyādau guṇakriyayordravya—
vyavadhānenāpi kriyāsamanvaye dravyāṇāmalākṣaṇikatvamevetyabhihitaṃ bhavati ।</p>
<p>nanu ca jātiguṇakriyā X X X pākena jīvatīti ।</p>
<p>naivamatra jātyādīnāṃ viśiṣyate / viśeṣyatā nadravyarūpatvāt । taduktam—</p>
<b><lg>
<l>vastūpalakṣaṇaṃ yatra sarvanāma prayujyate ।</l>
<l>dravyamityucyate so'rtho bhedyatvena vivakṣitaḥ ॥ 46 ॥</l></lg></b>(vāpa. 3.4.3)
<p>kṛdabhihitaśca bhāvo dravyavat prakāśata iti । evaṃ ca mukhyavṛttīnāṃ jaghanyavṛttīnāṃ
ca śabdānāṃ prayoge so'rthaḥ, yatra sambandhitvena upalambhaḥ yadyevaṃ yajeta svargakāma
ityādau svargayāgayoḥ sambandhitvenānupalambhāt kathaṃ yogyatvenāvadhāraṇam, anavadhārita—
yogyatayośca kathamanvitābhidhānam? ucyate—</p>
<b><lg>
<l>sāmānyenaiva yogyatvaṃ loke yadavadhāritam ।</l>
<l>tadanvitābhidhānasya vyutpattāvupalakṣaṇam ॥ 47 ॥ (pra.pa 8/ 9)</l>
</lg></b>
<p>(<b><emph>6. sāmarthyam</emph></b>)</p>
<p>dṛṣṭaṃ ca sādhyasādhanayorle X X X X yātmakasāmarthyākhyasambandho mukhyatā
(tayā ?) vyapekṣetyucyate । vyapekṣāvatāṃ padārthānāṃ mithaḥ sambandhirūpatā <b>sāmarthyam</b>।</p>
<p>tattridhā <b>1. bhedaḥ, 2. saṃsargaḥ, 3. ubhayaṃ</b> ca । tatra —</p>
<p>(1) rājño bhṛtya ityādau yadā tāvadetadavadhṛtaṃ parāyattārthavṛttirayaṃ bhṛtyaśabdo na
svatantrārtha— vṛttiḥ, tadā sāmānyena svāmisaṃsargasyāvagatatvāt 1svāmiviśeṣa—
jñāpanāyopādīyamāno rājaśabdaḥ svāmyantarebhyo bhṛtyaśabdārthaṃ vyāvartayati ।
so'yaṃ svāmyantaravyavacchedo <b>bheda</b> ityucyate ।</p>
<!-- NOTES pg=410!-->
1. ityeva rāghavaḥ ।
<pb n="411"/>
<p>(2) yadā tu rājapuruṣa ityādāvanavagatāparāyattabhāvasya puruṣasya svāmisambandhadyotanāya
rājaśabdaḥ prayujyate, tadā viśeṣasaṃsargasya śabdopādānatvādanavakāśo
viśeṣāntarasampātaḥ, tadā hyaśabdā svāmyantaranivṛttirarthādavasīyate । sa <b>saṃsargaḥ</b> ।</p>
<p>(3) yadā tvarthāvagatasāmarthyayoḥ pratipattinibandhanayorabhedāpekṣāyāṃ samāp‍tāveva (samāsa iva ?)
bhedasaṃsargeṇa sāmarthyaṃ bhavati, yathā nīlaṃ ca tadutpalaṃ ca nīlotpalamiti (<b>tadubhayam</b>) ।</p>
<p>yatra tuṃ na sambandhayogyatā na tatra sāmarthyam, yathā— klidyate vastraṃ, nīlam
utpalam, āli karṇe, neha kaścitpuruṣaḥ vyāghra sarati pallīm, paśya sakhe kaṣṭaṃ
X X X, gaccha tvam yūpāya dāru śobhanaṃ śaile, nivartasva vyāghrād bhayaṃ devadattasya
yajñadattāt, bhāryā rājñaḥ puruṣo brāhmaṇasya, saktastvam akṣeṣu śauṇḍaḥ pibati
pānāgāre । ayaṃ daṇḍo harānena phalāni, antarā tvāṃ ca māṃ ca kamaṇḍaluḥ, antareṇa
takṣaśilāṃ pāṭaliputraṃ ca srugh‍nasya prākāraḥ, odanaṃ paca tava bhaviṣyatīti । atra
prathameṣvabhinnavākyatvāt 'tiṅṅatiṅa' (8.1.28) iti nighāto na bhavati ।.</p>
<p>(<b>sambandhaḥ</b>)</p>
<p>kaḥ punarayaṃ sambandho nāma ? <b>ahānirvyapekṣā vyatiṣaṅga</b> iti । tathā hi—
sampūrvo badh‍nāti <b>ahānau</b> vartate, tadyathā asti no gargaiḥ sambandhaḥ, asti no
vatsaiḥ sambandha iti । tathā vyatiṣaṅge vartate, yo'yasā rajjvā vā kīlādau vyatiṣakto
bhavati sa sambandha ityucyate । tatra yadā sambandhasyāhānirarthaḥ tadā ūrīkaroti
kārikākaroti śaklīkaroti paṭapaṭākaroti cakāsāñcakāra vidāṅkurvantu, lunīhi
lunīhityevāyaṃ lunāti, bhrāṣṭramaṭa maṭhamaṭa dūramaṭa ityevāyamaṭati ityevamādayaḥ prayogā
bhavanti । na hyete kadācidapyanyonyaṃ jahatīti ।</p>
<p>yadā sambandhaśabdasya <b>vyapekṣā</b> arthaḥ tadā gurukulaṃ devadattasya, sūryamapi na
paśyanti asūryampaśyā rājadārāḥ, kiṃñcidapi na kurvāṇaḥ akiṃcitkurvāṇaḥ,
śaṅkulayā kṛtaḥ khaṇḍaḥ śaṅkulākhaṇḍaḥ, dadh‍nopasikta odano dadhyodanaḥ, aśreṇayaḥ
śreṇayaḥ kṛtāḥ śreṇīkṛtāḥ, kaṇṭhe kālo'sya kaṇṭhekālaḥ, keśeṣu keśeṣu ca gṛhītvā
pravṛttaṃ yuddhaṃ keśākeśi ityādayaḥ prayogā bhavanti । etaiḥ samāsāvasthāyāmapi
devadattādīnyapekṣyante ।</p>
<pb n="412"/>
<p>yadā tu sambandhaśabdasya <b>vyatiṣaṅgo'rthaḥ</b> tadā upakumbham, nīlotpalam,
gogarbhiṇī, pūrvakāyaḥ, sap‍tarṣayaḥ, plakṣanyagrodhau, kaṣṭaśritaḥ, kāka X X X ca mitho
viśeṣaṇaviśeṣyabhāvena vyatiṣajyante ।</p>
<p>yatra hi <b>pūrvottarapadayoḥ saṅgatārthatā tatsāmarthyaṃ sambandhaḥ</b>, sa ca
viśeṣaṇaviśeṣyabhāva ityākhyāyate; tatra caikasya prādhānyamanyasyopasarjanatvam ।</p>
<p>na hi pradhānayorupasarjanayoreva vā sambandhaḥ kalpate, pradhānasyā—
parārthatvādupasarjanasya X X X X X lakṣita(?) parasparaṃ padadvayaṃ pradhānopasarjanabhāvena
viśeṣaṇaviśeṣyabhāvamāsādayati ।</p>
<p>sa ca pradhānopasarjanabhāvaḥ kadācicchabdanibandhanaḥ, kadācidaśabdopādānaḥ
sāmarthyenāvasīyate ।</p>
<p><b>śabdanibandhano</b> yadā vaiyadhikaraṇyaṃ xxx upasarjanaśabdā hi
pradhānopakārāya pariṇataṃ svārthamācakṣāṇāḥ xxx midadhānāḥ prathamayaiva saṃskriyante ।</p>
<p><b>aśabdopādāno</b> yadā sāmānādhikaraṇyam, aparārthatayā hi prātipadikasyāvyatireke
vṛthā (yad ā—)virbhavati śabdaiḥ tadubhayordravyaśabdatāyāmupapadyate, sā ca guṇādīnāṃ
matublopādinā bhavati ।</p>
<p>so'yaṃ vibhaktibhedataḥ sāmarthyataśca pradhānopasarjanabhāvo dviprakāraḥ mukhyavṛttyā
upacāravṛttyā ca ।</p>
<p><b>sambandhavibhaktyā</b> yathā— 'rājñaḥ puruṣaḥ, yūpāya dāru ।</p>
<p><b>kārakavibhaktyā</b> tu śrūyamāṇakriyo'śrūyamāṇakriyaśca ।</p>
<p><b>śrūyamāṇakriyo</b> yathā— kaṣṭaśritaḥ, vyāghrād bhayam ।</p>
<p><b>aśrūyamāṇakriyo</b> yathā— śaṅkulayā khaṇḍaḥ, akṣeṣu śauṇḍaḥ ।</p>
<p><b>mukhyavṛttyā</b> yathā— nīlamutpalam, vīraḥ puruṣaḥ ।</p>
<p><b>upacāravṛttyā</b> yathā— puruṣo vyāghraḥ, siṃho māṇavakaḥ ।</p>
<p>viśeṣaṇaviśeṣyayorupasarjanapradhānabhāvaḥ sāmānādhikaraṇye vibhaktyabhedādaśakyaḥ
śabdato'vadhārayitum, sambandhasāmarthyāttu pratīyate । na hi sambandhaḥ pradhānayoreva vā sambhavati ।</p>
<p>nanu ca nīlamutpalamityekaikapadaprayogādanavacchinnā x x x prathamā na prāp‍noti
yathā nīlaśabdastāvadayaṃ svārthasāmānyavacano'vyatirekāt prātipādikārthasya prathamayaiva
sambadhyate, tathaivotpalaśabdo'pi । yadeva kevalamavyatirekārthābhidhāyi padaṃ padāntara—
<pb n="413"/>
sannidhāne'pi tat tadeva । tato yamarthamabhidhātuṃ yogyamavadhṛtamasya rūpaṃ tameva
padāntarasannidhāvapi pratyāyayati, rūpabhedāt । na hi rasanamasannidhau darśanasya
madhurādivyañjakadarśanasannidhau nīlādivyaktisāmarthyaṃ labhate । kiṃtu padayoḥ paricchinnārthaḥ
pumāṃstayoḥ sannidhau prayogasāmarthyādarthayoḥ parasparopaśleṣayogyatvādekavākya—
rūpānugrahāc‍cānyonyaṃ pradhānopasarjanabhāvena viśeṣaṇaviśeṣyabhāvamupaiti । tathā hi —
yatra viśeṣaṇaṃ viśeṣyaṃ caikasminnarthe sambhedaṃ pratilabhate tatra yaśśabdaḥ sa
pūrvottarapadādhiṣṭhānamenaṃ pratyāyayati । utpalaśabdo'bhipravartamānaḥ sarvotpalāvagraharūpeṇa
pravartate nīlaśabdaḥ pravartamāno viśiṣṭāvagraharūpeṇāvacchinatti ।</p>
<p>yadi vā nīlamityetatpravartamānanyūnādhikabhāvamanapekṣamāṇamanenaiva dharmeṇa sarvayogyaṃ
sadutpalamiti śabdāntareṇa viśiṣṭāyāṃ yogyatāyāṃ niyamyate ।</p>
<p>athavā yathā kṛṣṇaḥ śuklaścāyaṃ mṛgaḥ sāraṅgaḥ śabala iti vā, tathā nīlotpala
ityubhayarūpa evārthātmā hyubhayatra sanniveśyate nīlaṃ cotpalaṃ caikaṃ nīlotpalamiti; tau
yasminnubhayaguṇamanu vibhāgamāpyamānau saṃmūrcchitāvivārthau bhavataḥ, tattayorekamadhikaraṇam ।</p>
<p>yadi vā nīlaśabdaḥ pravartamāno nīlaguṇamātramupādāya pravartate, na
tvanenotpalādaya upāttāḥ, nāpi parityaktāḥ । evamutpalaśabdo vijātiyogamātramupādāya
pravartate, na nīlādīṃstyajati, nopādatte । tatra yadaiva bhinne'rtharūpa idamiti sarvanām‍nā
pratyavamṛśyamāne upaśliṣyate nīlamutpalaṃ cedaṃ dravyamiti, tadā śabdabhedād bhinnamekameva
dravyaṃ viśeṣaṇaṃ viśeṣyamadhika x x x ktaḥ padadvayasannidhānāyattatvād
viśeṣaṇaviśeṣyabhāvasya vākyārthatvaṃ, na padārthatā ।</p>
<p>tadidamuktam—'yadatrādhikyaṃ vākyārthaḥ sa' iti (mabhā. 2.3.46 vā.) ।
nīlamutpalamiti viśeṣaṇaviśeṣyayorubhayasya ca viśeṣyatvādupasarjanatvāprasiddhiḥ, yathā
hyutpalaśabdo nīlaśabdenābhisambadhyamāno viśeṣyavacanaḥ tathā nīlaśabdo'pyutpala—
śabdenābhisambadhyamāno viśeṣyavacanaḥ sambadhyate ।</p>
<p>naivam; ekasyātra prādhānyaṃ vivakṣitaṃ, tad‌viśeṣaṇatvam aparasya, utpalasya cātra
prādhānyaṃ vivakṣitaṃ nīlaśabdasyopasarjanatvamiti ।</p>
<p>yadā tarhi nīlasya prādhānyena vivakṣā utpalasya copasarjanatvena tadā kartavyaṃ
sāmānādhikaraṇyam; na hyasau dvandvaḥ, utpalaṃ ca nīlaṃ ceti; nāpi ṣaṣṭhīsamāsa
utpalasya nīlamiti; api tu dvāvimau pradhānaśabdāvekasminnarthe yugapaduparudhyete । na ca
<pb n="414"/>
dvayoḥ pradhānayorekasminnartha yugapaduparodhe prayojanamastīti prayogasāmarthyād gamyate
nūnamekamiha pradhānaṃ tadivaśeṣakaṃ cāparam ।</p>
<p>etāvām̐stu sandehaḥ—kiṃ viśeṣyam, kiṃ viśeṣaṇamiti ? tatra</p>
<p>dravyaṃ viśeṣyaṃ guṇo viśeṣaṇaṃ, dravyasyānyānapekṣiṇaḥ sākṣātkriyāsūpayogena
prādhānyāt ।</p>
<p>nanu guṇasyāpi sākṣātkriyāsūpayogo dṛśyate, yathā 'śvetaṃ chāgamālabheta' iti ?</p>
<p>naivam; iha śvetābhāve kṛṣṇamapi chāgamālabhate, na tu śvetāṃ piṣṭapiṇḍīmālabhya
kṛtī bhavati । evamupacārapravṛttāvapi puruṣavyāghra ityādau yadāntarbhūtopamāna—
sambandhapratītabhedā, vyāghrādiśabdairupameyaḥ puruṣādiḥ abhidhīyate tadā sāmānādhi—
karaṇyopapattau 'upamitaṃ vyāghrādibhiḥ sāmānyāprayoge' (2.1.56) iti samāso bhavati ।
evaṃ prapacati sādhu pacatītyādayo draṣṭavyāḥ ।</p>
<p>kathaṃ punaḥ sāmānādhikaraṇyena kriyāviśeṣaṇatve sādhvādayo'sattvavacanā
bhavanti ?</p>
<p>ucyate—upasargāṇāmiva kriyāviśeṣaṇānāmapyasattvabhūtānāmeva kriyāṃ prati
guṇabhāvo bhavati, yathā pacyādikaṃ viśeṣe sthāpayan asattvārthaḥ praśabdo viśeṣaṇatvaṃ
labhate, evaṃ sādhuśabdo'pi kriyātmabhūtaṃ dharmamutkarṣādikaṃ kriyāsthamasattvabhūtaṃ
kriyānupraviṣṭamabhidadhānaḥ kriyānurodhādevāsattvabhāvamāpannaḥ kriyāviśeṣaṇatvaṃ labhate ।</p>
<p>kathaṃ punaḥ prapacatītyādau prāderubhayaviśeṣaṇatve kriyābhāgenaiva sambandho bhavati ?
sati vā kathamubhayaviśeṣaṇatvam ?</p>
<p>ucyate— yathā māso jātasyeti māsākhyaḥ kriyākalāpaḥ (kathaṃ)
prathamakukṣiviyogākhyasya janmano'vadhibhāvena paricchedako bhavati, janmapratilabdhāṃ vā
sattāṃ samāvṛttyā parimimīte, yathā ca kaṣṭaśrita ityatropāttakriyāviśeṣaparicchinnaḥ
kartā'bhyantarīkṛtasādhyasādhanasambandhaḥ kriyāyoge śrayatikriyāsambandhāt kaṣṭe
karmatvamiti śrayaṇakriyā kaṣṭena sambandhamanubhavati, yathā ca vṛkād bhīta
ityupāttakriyāvacchinnaḥ kartā bhayakriyāsambandhād vṛkasyāpādānatvamiti bhayakriyāpūrvakaṃ
vṛkena sambadhyate, tathehāpyupāttapacyādikriyāviśeṣaparicchinnaḥ kartā'bhyantarīkṛtasādhya—
sādhanasambandhaḥ kriyāyoge prādīnāmupasargatvam (mabhā. 14.49) iti kriyāpūrvakaṃ
prādibhiḥ sambadhyata iti । sarve'pi ca samudāyasambandhino'vayavasparśenaiva tadvatā
<pb n="415"/>
samudāyena sambadhyante । taduktam—</p>
<b><lg>
<l>samudāyena sambandho yeṣāṃ gurukulādinā ।</l>
<l>saṃspṛśyāvayavām̐ste tu yujyante tad‍vatā saha ॥ 48 ॥</l></lg></b> (vāpa.3.48 vṛ.)
<p>(<b><emph>7. anvayaḥ</emph></b>)</p>
<p><b>vyapekṣādibhirekārthaparatayopāttānāṃ padārthānāṃ mitho'bhigrathanamanvayaḥ ।</b></p>
<p>sa tridhā— <b>1. śāktaḥ, 2. vaibhaktaḥ 3. śaktivibhaktimaya</b>śca । teṣu—</p>
<p>karmādiśaktibhirnirvṛttaḥ <b>śāktaḥ,</b></p>
<p>sambandhādivibhaktibhi<b>rvaibhaktaḥ,</b></p>
<p>ubhābhyāṃ punaḥ <b>śaktivibhaktimayaḥ ।</b></p>
<p>(<b>1. śāktaḥ</b>)</p>
<p>tatrākhyātasubvibhaktibhyāṃ kartṛkarmaṇorabhidhāne <b>śākto</b> yathā—</p>
<b><lg>
<l>adhyāsāmāsuruttuṅgahemapīṭhāni yānyamī ।</l>
<l>tairūhe kesarikrāntatrikūṭaśikharopamā ॥ 49 ॥</l></lg></b> (māgha. 2.5)
<p>kṛdākhyātābhyāṃ bhinnakālasthakartṛśaktidvayābhidhāne subvibhaktibhiḥ <b>karmakaraṇa—
sampradānābhidhāne</b> ca śākto yathā— (kāvyāda. 2.248)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ ।</l>
<l>adattvā cārthamarthibhyo bhaveyaṃ pārthivaḥ katham ॥ 50 ॥</l>
</lg></b>
<p>ākhyātavibhakta‍yā hetuśaktyabhidhāne subbibhaktibhiśca <b>karmakartrapādānā—
dhikaraṇaśakta‍yabhidhāne</b> yathā—</p>
<b><lg>
<l>sa setuṃ bandhayāmāsa plavagairlavaṇāmbudhau ।</l>
<l>rasātalādivottorṇaṃ śeṣaṃ svap‍nāya śārṅgiṇaḥ ॥ 51 ॥</l></lg></b> (raghu. 12.70)1
<p>(śārṅgiṇa iti) kartari ṣaṣṭhī na sambandhe, svap‍nāyeti bhāva eva caturthī na
tādarthye । ākhyātena kartrabhidhāne taddhitena kṛtāṃ ca karmābhidhāne supā
<b>kathitākathitakarmābhidhāne</b> ca śākto yathā— (māgha. 2.34)</p>
<b><lg>
<l>vipakṣamakhilīkṛtya pratiṣṭhā khalu durlabhā ।</l>
<l>anītvā paṅkatāṃ dhūlimudakaṃ nāvatiṣṭhate ॥ 52 ॥</l>
</lg></b>
<!-- NOTES pg=415!-->
1. mūlapāṭho'smākaṃ kālidāsagranthāvalyā 1986 varṣīye saṃskaraṇe draṣṭavyaḥ ।
<pb n="416"/>
<p>(<b>2. vaibhaktaḥ</b>)</p>
<p><b>sambandhavibhakta‍yā</b> vaibhakto yathā— (vārā. 6.83, 35)</p>
<b><lg>
<l>yasyārthāstaspa mitrāṇi yasyārthāstasya bāndhavāḥ ।</l>
<l>yasyārthāḥ sa pumān loke yasyārthāḥ sa ca paṇḍitaḥ ॥ 53 ॥</l>
</lg></b>
<p><b>śeṣavibhakta‍yā</b> vaibhakto yathā—(manu. 1.96)</p>
<b><lg>
<l>bhūtānāṃ prāṇinaḥ śreṣṭhāḥ prāṇināṃ buddhijīvinaḥ ।</l>
<l>buddhimatsu narāḥ śreṣṭhā nareṣu brahmavādinaḥ ॥ 54 ॥</l>
</lg></b>
<p><b>upapadavibhakta‍yā</b> vaibhakto yathā—(harṣaca 1.1)</p>
<b><lg>
<l>namastuṅgaśiraścumbicandracāmaracārave ।</l>
<l>trailokyanagarārambhamūlastambhāya śambhave ॥ 55 ॥</l>
</lg></b>
<p><b>sambodhanavibhakta‍yā</b> ca vaibhakto yathā—</p>
<b><lg>
<l>avanipavanavahnivyomatoyāntarātma—
nnahimakarahimāṃśo ! viśva ! viśvaikayone ! ।</l>
<l>hara ! bhava ! śiva ! śarva ! tryambakeśāna ! rudra !
trinayana ! vṛṣaketo'nantamūrtte ! namaste ॥ 56 ॥</l>
</lg></b>
<p>(<b>3. śaktivibhaktimayaḥ</b>)</p>
<p>kārakavibhaktibhiḥ sambandhopapadaśeṣasambodhanavibhaktibhiśca <b>śaktivibhaktimayo</b> yathā—</p>
<b><lg>
<l>tīrtheṣu satsu dvijasattamebhyaḥ śriya dviṣadduṣṭajanānupāttām ।</l>
<l>samādhinā mānamanitya/nidrameva kasya pradātuṃ tvadṛte'sti śaktiḥ ॥ 57 ॥</l>
</lg></b>
<p>yatra lup‍tāsvapi vibhaktiṣu śaktayo'vabhāsante vibhaktayaśca sākṣādupalabhyante
so'pi śaktivibhaktimayaḥ। yathā—</p>
<b><lg>
<l>vitrastaśatruḥ spṛhayālulokaḥ prapannasāmanta udūḍhasattvaḥ ।</l>
<l>pratiṣṭhitaudāryaguṇo'sipatrajitāvaniḥ ko'tra bhavānivānyaḥ ॥ 58 ॥</l>
</lg></b>
<p>yatraikataḥ śaktiranyato vibhaktisso'pi śaktivibhaktimayo yathā—</p>
<b><lg>
<l>ikṣudaṇḍasya maṇḍasya dadh‍na piṣṭakṛtasya ca ।</l>
<l>vārāhasya ca māṃsasya saiṣa gacchati phālgunaḥ ॥ 59 ॥</l>
</lg></b>
<pb n="417"/>
<p>yatra vyapekṣoktā vibhaktivipariṇāmādayaḥ pravartante so'pi śaktivibhāktimayo</p>
<p>yathā— (kirātā 3.21)</p>
<b><lg>
<l>nirīkṣya saṃrambhanirastadhairyaṃ rādheyamārādhitajāmadagnyam ।</l>
<l>asaṃstuteṣu prasabhaṃ bhayeṣu jāyeta mṛtyorapi pakṣapātaḥ ॥ 60 ॥</l>
</lg></b>
<p>atra yadi janikriyāto nirīkṣaṇakriyāyāḥ pūrvatvaṃ tadā kartṛbhedānnāsti ktvāpratyayaḥ ।
atha pakṣapātakriyātaḥ, tadā nirīkṣaṇapakṣapātayoḥ mṛtyuneti bhavati ktvāpratyayaḥ,
abhidhāvyāpārastu vighaṭate; ṣaṣṭhyabhihitasya kartuḥ pakṣapātakriyayaiva sambandhaḥ, na
nirīkṣaṇakriyayā । 'kartṛkarmaṇoḥ kṛti' (2.3.65) iti ṣaṣṭhyāḥ 'na
lokāvyayaniṣṭhākhalarthatṛnām' (2.3.69) iti pratiṣedhāt । sa ca vibhaktivipariṇā—
mādhyāhāraviparyayavākyabhedavyavahitakalpanāguṇakalpanābhirupapadyate । tatra rādheyaṃ nirīkṣya
mṛtyurapi bhayeṣu pakṣapātī bhavatīti vibhaktivipariṇāmaḥ; rādheyaṃ nirīkṣya svasāmarthyaṃ
vimṛśato mṛtyorapi bhayeṣu pakṣapāto jāyeteti vākyabhedaḥ; rādheyaṃ nirīkṣya mārayatīti
mṛtyorapi bhayeṣu pakṣapāto jāyeteti vyutpattikālāśritāyā vyavahitāyāḥ kriyāyāḥ
vyavahārakāle'pyāśrayaṇāt vyavahitakalpanā; nirīkṣyeva nirīkṣyeti pakṣapātana—
syācetanasyāpi cetanaguṇādhyāropeṇa guṇakalpanā । yadāha— 'mukhyābhāve sati prayojane
nimitte ca satyupacāraḥ pravartate' (mabhā. 4.1.27) । dṛṣṭaśca acetane'pi premādau
cetanādikriyopacāro yathā—</p>
<b><lg>
<l>'prema paśyati bhayānyapade'pi ॥ 61 ॥'</l> (kirātā. 9.70)
<l>'avasthā vastūni prathayati ca saṅkocayati ca ॥ 62 ॥'</l>
</lg></b>
<p>(<b>anvitābhidhānamabhihitānvayavādau</b>)</p>
<p>atha kimabhihitānāṃ padārthānāmanvaya utānvitānāmabhidhānam ?</p>
<p>'ucyate— astyatra matabhedaḥ;</p>
<p>tatra eke varṇayanti <b>anvitānāmabhidhānamabhihitānāṃ cānvayaḥ ।</b></p>
<p>(<b>anvitānāmabhidhānam</b>)</p>
<p>kecid bruvate nānvitānāmabhidhānaṃ, na cābhihitānāmanvaya iti ।</p>
<p>tatrānvitābhidhānavādina evamāhuḥ — vyutpattibalena hi śabdo'rthamavabodhayati,
vyutpattiśca vṛddhavyavahārāt; vṛddhāśca vākyenaiva vyavaharanti na padenaḥ yac‍cārthaprakaraṇādigamya—
padārthāntarasahakṛtaṃ padaṃ prayuñjate tadapi vākyameva ।</p>
<pb n="418"/>
<b><lg>
<l>yadapyekaṃ padaṃ dṛṣṭaṃ caritārthakriyaṃ k‍vacit ।</l>
<l>vākyaṃ tadapi manyante sambodhanapadādivat ॥ 63 ॥</l>
</lg></b>
<b><lg>
<l>yac‍ca ko'yamiti praś‍ne gauraśva iti vocyate ।</l>
<l>tatra dṛśyata ityādiḥ praś‍noktaiva kriyeṣyate ॥ 64 ॥</l>
</lg></b>
<p>(vāpa. 2.270, 271, 326)</p>
<p>vākyaṃ caikārthaparaḥ padasamūhaḥ, saṃhatyārthamabhidadhati(nti) vā padānyucyate ।
samūhaścaivamekārthaḥ syāt । evaṃ ca saṃhatyārthamabhidadhyuḥ padāni yadyekaikaṃ padamabhinna
evārthe vyāpriyeta । tatra yathā trayo'pi grāvāṇa ukhāṃ dhārayanti, catvāro'pyudyantāraḥ
śibikāmudyacchanti, sarvāṇyapi kārakāṇi pākaṃ sādhayanti, tathā padānyapi sarvāṇi
vākyārthamanvavagamayanti । vākyārthaśca kriyākārakasaṃsargarūpaḥ । tatra kārakāṇāṃ
kriyāsambandhonmukhatayā kriyāṇāṃ ca kārakavirahāsahiṣṇutvenānvitānāmeva svaśabdai—
rabhidhānaṃ bhavati । evaṃ ca sati vākyārthasya sākṣādeva śābdatvamupapadyate, na
tvabhihitānvayapakṣavat pāramparyeṇeti ।</p>
<p>tadabhihitānvayavādino na mṛṣyante । te hyevamāhuḥ– anavagatapadārthakasya
vākyārthasampratyayādarśanāt padārthapratipattipūrvikaiva (vākyārtha—)pratipattiḥ ।
padārthapratipattiścaivamavakalpate । yadi tāvāneva so'rthaḥ padenābhidhīyate padārthāntarānvite tu
tasminnabhidhīyamāne kadambakarūpārthapratipatteḥ padārthapravibhāgo na prakalpeta । asya padasya
jātirartho'sya dravyamasya guṇo'sya kriyeti āvāpodvāpābhyāṃ tadavadhāraṇamiti cet
naivam, tatrāpi kadambakarūpārthapratīteranapāyāt ॥</p>
<p>kiṃca pratiyogināmanantatayānvayasyānantyāt tadanvayānantyenānvitābhidhāyinyāḥ
sambandhagrahaṇamaśakyamiti duravagamaḥ padārthayoḥ sambandhagrahaḥ; tadanapekṣatve prathamaśrutādapi
tadarthapratipattiḥ prāp‍noti । gāmānayeti vākyādaśvabandhananiyogaḥ pratīyeta, vṛddhavyavahāreṣu
ca vākyādapi bhavantī vyutpattiḥ padaparyantaiva bhavati । itarathā hi prativākyaṃ
vyutpattirapekṣyet, sā cānantyād‍durupapādeti śābdavyavahārocchedaḥ syāt । dṛśyate
cābhinava—kavi—ślokāt vākyārthapratītiḥ; sā ca padapadārthayoreva vyutpattāvupapadyate
na vākyavākyārthayoriti nāstyanvitābhidhānam ॥</p>
<p>api cānvayasyānvitaviśeṣaṇatvāt tadabhidhānamantareṇānvito'bhidhātuṃ na śakyata
ityanvayābhidhānamaṅgīkaraṇīyam । na ca tadekayā śaktyā śakyate'bhidhātumiti
<pb n="419"/>
śakatyantarakalpanāprasaṅgaḥ । api ca gāmānayetyatra yadā gośabdenānayatyarthaviśiṣṭaḥ
svārtho'bhidhīyate tadā gavārthasyāprādhānyam, yadā ca ānayatinā gavārthaviśiṣṭaḥ svārthaḥ
tadā tadarthasyetyetasminvākye pradhānadvayopanipātād vākyabhedāpattiḥ । api ca
prakṛtipratyayayoranyonyānvitasvārthābhidhānalabdhapadabhāvayoḥ padārthāntarānvitārthavācaka—
tvamiti dvirabhidhānaṃ syāt । kiṃca padenānvitaḥ svārtho'bhidhīyamānaḥ kimabhihitena
padārthāntareṇānvito'bhidhīyate, utānabhihitena ? anabhihitena cedekasmādeva padāt
tadarthoparañjakadvitīyapadārthāvagateḥ padāntaroc‍cāraṇavaiyarthyam । evaṃ caikameva padamakhila—
padābhidheyārthavādi sampannamiti tenaiva vyavahāraḥ syāt । na cāsau sampadyate । gauriti
hyukte sarvaguṇakriyāvagamānna jñāyate kimupādīyatāmiti; niyataguṇakriyānurakta—
svārthapratipādane tu na heturasti । padāntarasannidhānaṃ niyamaheturiti cet, tadapi
japamantrādipadavat svarūpamātreṇa sannidhānānna viśiṣyate । athābhihitena, tarhi
padamanvitābhidhāyitayā padāntarotthamarthābhidhānamapekṣate; tataś‍cetaretarāśrayamanavasthā cakrakaṃ
vā prāp‍noti ॥</p>
<p>atha dvitīyamananvitameva svārthamabhidhatte, prathamena kimaparāddham । evaṃ ca sarvapade
svārthamātrābhidhānādabhihitānvaya eva bhavati ॥</p>
<p>(<b>anvitābhidhānam</b>)</p>
<p>kiṃcāṅgulyagre hastiyūthaśatamiti nāstyanvayo yogyatvābhāvāt;
anvitābhidhānavādināṃ tvanvitasyābhidhānāt tatrāpyanvayaḥ prāp‍noti । api
cānvitābhidhānavādināṃ puruṣavākyādevamayaṃ puruṣo vedeti bhavati pratyayo naivamarthaṃ prati
siddhāntaḥ । te hyevamāhuḥ— vākyāt kāryabhūtāt pratyayitasya vaktustadarthaviṣayaṃ pūrvavijñānaṃ
kāraṇabhūtamanumīyate, tasya ca jñānasya jñeyāvyābhicāritvāt jñeyabhūtārthaniścaya iti na
vācakaśakta‍yā'rthāvagamaḥ । evaṃ ca vācakaśaktireva nāvadhāryate kuto'nvitābhidhānamiti ।
tasmādabhihitānāṃ padārthānāmanvaya iti yuktam । padāni hi svamarthamabhidhāya nivṛttavyāpārāṇi ।</p>
<p>athedānīṃ padārthā avagatā vākyārthaṃ gamayantīti ।</p>
<p>atrānvitābhidhānapakṣe kadambakarūpārthapratipatteḥ pratiyogināṃ cānantatayā
sambandhagrahaṇasyāśaktyā duravagamaḥ padārthapravibhāga iti; tadidaṃ vyutpattyanabhijñasya
codyam । na hyevaṃ vyutpattiḥ gośabdasya śuklānvito'rtha iti, sa hi vyabhicarati
<pb n="420"/>
kṛṣṇānvitasyāpi tadarthasyopalambhāt; nāpi sarvānvitaḥ, ānantyena duravagamatvāt;
kintvākāṅkṣitasannihitayogyārthāntarānurakto'syārtha iti । etāṃ ca vyutpattiṃ vākyānyeva
padāvāpodvāpaviracanāvaicitryabhāñji sañjanayanti । yataḥ—</p>
<b><lg>
<l>opyante coddhriyante ca svārthāḥ svānvayaśālinaḥ ।</l>
<l>anvite sve ca sāmarthyaṃ padānāṃ tena gamyate ॥ 65 ॥</l></lg></b>(prapa.8)
<p>tatra ca—</p>
<b><lg>
<l>yadyadākāṅkṣitaṃ yogyaṃ sannidhānaṃ prapadyate ।</l>
<l>tadanvitaṃ padenārthaḥ svakīyaḥ pratipādyate ॥ 66 ॥</l></lg></b> (prapa.8/9)
<p>padārthaparyantāpi ca bhavantī vyutpattirīdṛśī dṛśyate na śuddhapadārthaviṣayā ।</p>
<p>(nyāyamaṃ.) tathā hi—</p>
<b><lg>
<l>niyataṃ sādhanaṃ sādhye kriyā niyatasādhanā ।</l>
<l>sa sannidhānamātreṇa niyamaḥ samprakāśate ॥ 67 ॥</l>
</lg></b>
<b><lg>
<l>guṇabhāvena sākāṅkṣaṃ tatra nāma pravartate ।</l>
<l>sādhyatvena nimittāni kriyāpadamapekṣate ॥</l></lg></b> (vāpa. 2.47,48)
<p>evaṃ ca sannihitayogyākāṅkṣitoparakte svārthe k‍vacid‍gṛhītasambandhaḥ sarvatra
gṛhīto bhavatīti nānantyavyabhicārābhyāṃ sambandhāgrahaṇam । na ca kadambakārthapratīteḥ
padārthātpravibhāgaḥ । taduktam—</p>
<b><lg>
<l>ākāṅkṣāsannidhiprāp‍tayogyārthāntarasaṅgatān ।</l>
<l>svārthānāhuḥ padānīti vyutpattiḥ saṃśritā yadā ॥ 69 ॥</l></lg></b> (prapa.8)
<b><lg>
<l>ānantyavyabhicārābhyāṃ tadā doṣo na kaścana ।</l>
<l>kadambakārtharūpāyāḥ pratīteśca na sambhavaḥ ॥ 70 ॥</l></lg></b> (prapa.8/9)
<p>iti । tataśca padapadārthayossambandhagrahaṇopapattau na prathama(ma)śrutāpi padādarthapratītiḥ, na
gāmānayeti vākyādaśvabandhananiyogaḥ (nyāyamañjarī) na prativākyaṃ vyutpattyapekṣā, na
cābhinavakaviślokavākyārthapratītirbhavatīti ।</p>
<p>yadapi cānvitābhidhāne śaktidvayakalpanāgauravamāśaṅkitaṃ, tadapi nāsti ।
anvayavattā hyanvitatā । tadabhidhānenānvito'bhihitaḥ syāt । na hi daṇḍītyatra daṇḍo
nābhidhīyata iti । sambhavati paraṃ viśeṣaḥ; tatra prakṛtyā viśeṣaṇābhidhānam, iha tenaiva,
<pb n="421"/>
anyatastadalābhāt । ato'nvitābhidhānaśaktyaivānvayo'pyabhidhīyata iti nāsti
śaktidvayakalpanāgauravam । taduktam—</p>
<b><lg>
<l>vyatiṣaktārthabuddha‍yā hi vyatiṣaṅgo niśamyate ।</l>
<l>aparaṃ tu na saṃsargapratīterasti kāraṇam ॥ 71 ॥</l>
</lg></b>
<b><lg>
<l>pratipattyā'nvayaṃ yasmātpratīyādanvitaṃ pumān ।</l>
<l>vyaktiṃ jātimivārtho'sāviti samparikīrtyate ॥ 72 ॥</l></lg></b> (prapa.17)
<p>yo'pi pradhānadvayaśaṅkayā vākyabhedalakṣaṇo doṣaḥ, so'pi nopapadyate । yato'nvitaḥ
sambandha ucyate । tatra kaścit pradhānatayā sambandhaḥ kaścid guṇatayā; yaśca yathā sambandhaḥ
sa tathaivocyata iti naikasmin vākye pradhānadvayaprasaṅgād vākyabhedalakṣaṇadūṣaṇotpattiḥ ।
taduktam—</p>
<b><lg>
<l>pradhānaguṇabhāvena labdhānyonyasamanvayāt ।</l>
<l>padārthā eva vākyārthaṃ saṅgirante vipaścitaḥ ॥ 73 ॥</l>
</lg></b>
<b><lg>
<l>pratipattirguṇānāṃ tu pradhānaikaprayojanā ।</l>
<l>tatpratītyekakāryatvād vākyamapyekamucyate ॥ 74 ॥</l></lg></b> (prapa.)
<p>yac‍ca prakṛtipratyayayoḥ padasya cābhidhāne dvirabhidhānamuktaṃ, tadapi na samyak;
prakṛtyānvitasyārtho vidhīyate, pratyayaśca prakṛtyarthānvitaṃ padārthānvitaṃ ca svārthaṃ bravīti,
pratyayārthasya prakṛtyarthānvitasya padāntarārthāpekṣitvāditi kuto dvirabhidhānam ।</p>
<p>nanvevaṃ padasyānvitābhidhāyitvaṃ na syāt, pratyayasyaiva prakṛtisahitasya padatvāt ।
kiṃcāyamabhihitānvayavādino'pi tulyo doṣaḥ । tataśca—</p>
<b><lg>
<l>yaścobhayoḥ samo doṣaḥ parihāro'pi vā samaḥ ।</l>
<l>naikaḥ paryanuyoktavyastādṛśyarthavicāraṇe ॥ 75 ॥</l>
</lg></b>
<b><lg>
<l>prakṛtipratyayau brūtaḥ pratyayārthaṃ saheti ca ।</l>
<l>yadāhuḥ sūrayastena tad dvayaṃ padamiṣyate ॥ 76 ॥</l></lg></b> (kāśikā 1.2.56)
<p>yac‍cānabhihitapadārthāntarānvitasvārthābhidhānapakṣe padāntaroc‍cāraṇavaiyarthyamityādi,
abhidhānapakṣe punaritaretarāśrayādidūṣaṇamuktaṃ, tadubhayapakṣānabhyupagamenaiva nirastam । yato
nāsmākamayaṃ pakṣaḥ prathamaśrutānyeva padāni svārthānanyonyamanvitānabhidadhati, api tu
yasya yāvanto'rthāḥ sambhavanti tacchravaṇe tāvantaḥ smṛtāvupasthāpyante,
tataścākāṅkṣāsannidhiyogyatādisampāditaniyatamithassamanvayāḥ padaireva smṛtyupārūḍhaira—
<pb n="422"/>
bhidhīyante । tathāhi—yastāvadagṛhītasambandho yasya ca sambandhagrahaṇasaṃskāro notpannaḥ
pradhvasto vā sa vākyārthapratipattau nādhikriyate; yastvanavabhraṣṭasambandhagrahaṇasaṃskāraḥ sa
padaṃ padaṃ śrutvā nūnaṃ tāvadidaṃ smarati—idamidamasyārthasyākāṅkṣitasannihita x x x
tāśrayamādhārādheyasāmānyaṃ padadvayāt tu parasparopahitavyavacchedaṃ pratīyate, tata x x x ।</p>
<p>(anu—)yogyapratiyogyanvitasya vācakatvamiti ।</p>
<p>evaṃ ca smaratā smṛtameva ananvitamapi svarūpamanvayabhājāṃ bhavati ।</p>
<p>nanu śrūyamāṇena padena yo'rtho nāvabodhitaḥ sa kathamantarhite tasmin
avabodhyate ?</p>
<p>ucyate — abhihitānvayavādino'pi nāyaṃ niyamaḥ śrūyamāṇa eva pūrvavarṇajanita—
saṃskārasahito'ntyo varṇaḥ pratyāyaka iti । bāliśādhītāt prāganavadhṛtārthād aparijñāne
saṃskṛtasya (aṅgaparijñānasaṃskārāt) paścāt śrutādapi bhedā(vedāda)rthāvagamadarśanāt, tena
smṛtyārūḍhasyāvagamakatvamadoṣaḥ; śrūyamāṇena hi padena pratiyogisāpekṣatvādanvitā—
bhidhānasya prāk sahakārivirahādartho'nabhihitaḥ paścādabhidhīyata iti kimanupapannam ?</p>
<p>tathā cāha—</p>
<b><lg>
<l>padajātaṃ śrutaṃ sarvaṃ smāritānanvitārthakam ।</l>
<l>nyāyasampāditavyakti paścādanvitabodhakam ॥ 77 ॥</l></lg></b> (prapa.12)
<b><lg>
<l>smṛtisannihitairevamarthairanvitamātmanaḥ ।</l>
<l>arthamāha padaṃ sarvamiti nānyonyasaṃśrayaḥ ॥ 78 ॥</l></lg></b> (prapa.15)
<p>kathaṃ punaranvitābhidhāyinā padena svarūpamātraṃ smārayituṃ śakyate ?
ucyate—'anvitasyāpyabhidhāne svarūpamātrasya vidyamānatvānnāyaṃ niyamaḥ yāvad gṛhītaṃ
tāvat svakartavyaṃ smartavyam, api tvagṛhītaṃ tu na smaryata iti ।</p>
<p>nanu ca śabdasya svarūpābhidhānaśaktyabhāvadaprāmāṇye kathaṃ śabdaśravaṇāt
svarūpasmaraṇaṃ bhavati ? ucyate— na hi yatpramāṇaṃ tatsmṛtika(kā)raṇaṃ, kiṃtu
(a)pramāṇameva tat । yasya tu yena saha kācit pratyāsattiḥ pratītapūrvā sa tatra
saṃskārod‍bodhadvāreṇa śak‍notyeva smṛtimādhātum । asti ca svarūpasyāpi
tadabhidheyāntargatyā śabdena saha pratyāsattiriti śak‍noti tatrāpi (śabdaḥ smṛtiṃ)
janayitum । yathā nirvikalpakadaśāpratītamarthasvarūpamātrama(na)bhidheyamapi śabdaṃ smārayati
tathā śabdo'pyarthamiti na kiṃcidanupapannam । tathā cāhuḥ—(prakaraṇapañcikāyām)</p>
<pb n="423"/>
<b><lg>
<l>anvitasyābhidhāne'pi svarūpaṃ vidyate sadā ।</l>
<l>tena svarūpamātre'pi śabdo janayati smṛtim ॥ 79 ॥</l>
</lg></b>
<b><lg>
<l>yathārthenāpramāṇena svapadaṃ smāryate k‍vacit ।</l>
<l>padenāpyapramāṇena tathārthaḥ smārayiṣyate ॥ 80 ॥</l></lg></b>(prapa.13–14)
<p>nanveyaṃ yathā (dā)—smṛtisannihitamāśrityānvitābhidhānaṃ padaiḥ kriyate tathā(dā)
smaraṇasya prattyāsattinibandhanatvādanekeṣāṃ ca (arthānāṃ) pratyāsattisambhavāt teṣu
smṛtisannihiteṣvagṛhyamāṇaviśeṣatvād ukhāyāṃ pacatīti nokhā pacatyarthānvitaiva
kevalābhidhīyeta, sā hi kulālanirvāpādyanvitāpi pratipanneti smaraṇāt
tadanvitāpyukhābhidhīyeta, tathā pacatyartho'pi piṣṭakādikarmako'vagata iti
tatsmaraṇannokhānvito'bhidhīyeteti ।</p>
<p>tanna; śabdaiḥ smāritānāmanvayabodhakatvād vṛddhavyavahāre'pi tathā darśanād ya eva
hi śabdena smārito'rthastenaivānvitābhidhāna—(miti) kulālanirvāpādyanvitāpya—
bhidhīyata iti ॥</p>
<p>kiṃcānvitārthābhidhāna evedaṃ pratiniyatārthānvayitvamupapadyate । yatpadāntarā—
bhidheyatayā smāryate tadanvitasyaiva vṛddhavyavahāre vācyatvadarśanāt, yatrāpi
cādhyāhārastatrāpi sannidhāpakavaśena viśeṣānvitābhidhānalābha iti loka(ta)eva
jñānamiti na kaściddoṣaḥ । api ca jñānaṃ tāvadanenāyamartho'nvito vācya iti । tatra
yadyanenāpyanvitābhidhānaṃ syāt vākyabhedo bhavet, na cāsāvekavākyatvasambhavo(ve)
nyāyyaḥ । taduktam—</p>
<b><lg>
<l>sambhavatyekavākyatve vākyabhedaśca neṣyate ॥ 81 ॥</l></lg></b> (ś‍lovā. 1.1.1,9) iti ।
<p>yac‍coktamanvitābhidhānapakṣe'nvitasyaiva padārthasyābhidhānādaṅgulyagrādivākye—
ṣvapyanvayaḥ prāp‍noti । tatra smṛtānāmapyarthānāmayogyatvenānvayābhāvādanabhidhānameva,
padārthapratipattistu smṛtyaivopapadyata iti । yatpunaḥ puṃvacasāmarthe prāmāṇyābhyupagamāt padānāṃ
vācakaśaktireva nāvadhāryate । kuto'nvitābhidhānamityukte x x x x deva tāvad vaktavyaṃ; na
vayaṃ puruṣavākyānāmarthe prāmāṇyamabhyupagacchāmaḥ । yeṣāmapi cābhyupagamasteṣāmapi na doṣaḥ,
yataḥ padamanvitābhidhāyakatvena vyutpannaṃ vyabhicārāśaṅkayā tu lokena tanniścāyakaṃ
paścādāp‍tatvālocanayānumite'rthe'nuvādakaṃ taditi prāmāṇyameva nāsādayati ॥ (prapa.)</p>
<pb n="424"/>
<p>nanu ca vācakatvamapi jahāti; paśya— 'bālo hi vyutpadyamānaḥ
prayojyavṛddhavyavahārasya śabdaśravaṇānantarabhāvinīṃ viśiṣṭaceṣṭānumitām arthapratītiṃ
śabdakaraṇikāṃ tāvadavagacchati । sa tathā vyutpannaḥ kadācidananvitārthapadaracanāmupalabhate ।
tatropalabhamānasya tasyaiṣa vimarśo jāyate sambhāvyamānānanvitārthapadaracanamidaṃ vākyaṃ
kathaṃ vṛddhasyārthaniścayaṃ kṛtavat । vṛddhasyāpi hi puruṣāyatte vākye nānvitārthapadaracanāśaṅkā
maṃmeva sambhavatīti । tasyaivaṃ vicikitsodaye punareṣa niścayo jāyate— kṛtam anenāyaṃ
vaktā itthamavadhāritaḥ anvitārthānyeva padāni prayuṅkte iti । tathāvidhapadaprayogaśca
nāsyānupalabdhe'nvaya upapadyata ityevamanvayopalambhamanumāyānenānvayo niścitaḥ । niścite
cānvaye vākyametadanuvādabhūtamadhyeti ।</p>
<p>evaṃ ced anuvādakatayā tasyārthasya tadvākyaṃ vācakameveti pūrvavācakaśaktijñānaṃ
nānarthakamiti manyate । yadi paraṃ mayā prāganumāpurassaro'rthaniścayo'syeti nāvagatam । yāpi
ceyamasyāniścite'nvaye viśiṣṭavak‍tṛjñānānumā, sāpi padānāṃ svarūpamātrāvagamādeva
nopapadyate, kiṃ tu viśeṣāvagamāt । na ca śakteranyaḥ padānāṃ viśeṣo'vakalpate । ato
mayevānenāpyamīṣāṃ padānāṃ vācakaśaktiravadhāritā । tena viśiṣṭānvayavācakapadaprayogāt
tat‍tad‍viṣayaṃ vaktuḥ pūrvavijñānamanumitavāniti ॥</p>
<p>nanvanantapratiyogyanvitasvārthabodhanaviṣayā anantā eva śabdasya śaktayaḥ
parikalpayitavyāḥ syuḥ । abhihitānvayavāde tvekasminnarthe śabdasyaikaikaiva śaktiriti
(prapa.10) ।</p>
<p>tanna । ekayaivākāṅkṣitasannihitayogyārthānvitasvārthābhidhānaśakta‍yā pratiyogi—
bhedena cakṣurādīnāmiva kāryabhedopapatteḥ । yathaikayaiva darśanaśakta‍yā cakṣuḥ
ghaṭādipratiyogisahāyabhedānnānājñānāni janayati, tathā śabdo'pi pratiyogibhedāditi
mantavyam । evaṃ ca—</p>
<b><lg>
<l>padairevānvitasvārthamātropakṣīṇaśaktibhiḥ ।</l>
<l>padārthā bodhitā buddhau vākyārtho'pi tathā sati ॥ 82 ॥</l></lg></b> (prapa.2) iti ।
<p>evaṃ caitadapyupapadyate saṃhatyā'rthamabhidadhati padāni vākyam, ekārthaparaḥ padasamūho
vākyamiti saṅghātārthapāratantryāt padānāṃ svārthābhidhānaṃ na sambhavati । na ca
saṅghātakāryamakurvanti k‍vacidapi padāni dṛśyante, na hyeṣāṃ saṅghātakārye svakārye ca
pṛthakprayogo vidyate, sarvathā saṅghātakārya eva prayogāt ।</p>
<pb n="425"/>
<p>naivam । saṃhatānāṃ saṅghātakāryavat svakāryasyāpyupalambhāt, yathā
śakaṭāṅgānāmayamaṃśo'nena kṛto'yamaneneti, na ca śakaṭāṅgānyapi pṛthakprayujyamānāni
svakāryaṃ kurvanti dṛśyante ।</p>
<p>kiṃ punaḥ padānāṃ svakāryam ?</p>
<p>yā'sau svārthapratipattiḥ ।</p>
<p>kiṃ vā saṅghātakāryam ?</p>
<p>yā'sau vākyārthapratipattiḥ । tac‍ca padānāmekaikasya kṛtsnaphalaparyantavyāpāra—
kāritvāt । tathā hyekaikasmin sati kṛtsnaphalaparyanto vyāpāro nirvartate, ekaikena vinā
na nirvartata iti evaṃ kṛtsnakāri bhavati ।</p>
<p>kimatra padāntareṇa kriyeta iti cet, sarvakārakeṣvapi tulyo'yamanuyogaḥ । tatra
yathā saṃhatya kurvanti kāraṇādīni kāryāṇyucyante tathā saṃhatyāpyabhidadhati padānya—
bhidhāyakānyucyante ॥</p>
<p>nanvākāṅkṣāsannidhiyogyatābhiścedanvayopapattirabhihitānvaya evāstu kimanvitā—
bhidhānena ? padeṣu hyananvitamapi svaṃ svamarthamabhidhāyoparatavyāpāreṣvākāṅkṣādibhiḥ
padārthānāmanvayapratītirbhaviṣyatīti ।</p>
<p>ucyate, kasyeyamākāṅkṣā, śabdasyārthasya pramāturvā ? śabdārthayostāvada—
cetanatvānnākāṅkṣā, phalataḥ pramātureveyam । tatra vācoyuktiḥ—'śabdaḥ
śabdāntaramākāṅkṣatyartho'rthāntaram । svatantrasyā''kāṅkṣā na pramāṇaṃ, puruṣecchāyā
vastusthiterayujyamānatvācchabdapramāṇapṛṣṭhabhāvitvena tvartheṣu puruṣasyākāṅkṣā bhavantī
bhavatyarthānāṃ saṃsargaheturityevaṃ śabdasyaivāyamiṣoriva dīrghadīrgho vyāpāraḥ । uparatavyāpāre tu
śabde puruṣasyākāṅkṣāmātraṃ na sambandhakāraṇam, aśābdatvaprasaṅgāt; sākṣāc‍ca
śābdatvasambhave vyavadhānāśrayaṇasyāyuktatvāt । ato nānyadanvitābhidhānāt saṃsargapratīteḥ
kāraṇamasti । na khalvānaya gāṃ śuklāmityādivākyeṣu saṃsargapadaṃ prayujyate yataḥ
saṃsargapratyayaḥ syāt, prayujyamānamapi daśadāḍimādivākyavadananvitārthameva syāt ।
tasmāt 'padānānāmanvitābhidhānameva nyāyyami'—ti ॥</p>
<p>(<b>abhihitānvayavādaḥ</b>)</p>
<p>abhihitānvayavādinaḥ punaritthamācakṣate —'svaṃ svamarthamabhidhāya nivṛttavyāpārāṇi
padāni bhavanti । athedānīṃ padārthā avagatā ākāṅkṣāsannidhiyogyatābhiranvayamupayanto
vākyārthamavagamayanti ।</p>
<pb n="426"/>
<p>nanvevamaśābdaḥ syāt ?</p>
<p>naivam; pāramparyeṇāpi pratipādayatāṃ padānāṃ vākyārthe sāmarthyasyāvighātāt ।
taduddeśena ca prayuktānāṃ padārthapratipādanamavāntaravyāpāro bhaviṣyati । na
cāvāntaravyāpārasya kārakāntareṣvapi vyavadhāyakatvamiṣyate । tadāha—</p>
<b><lg>
<l>na vimuñcanti sāmarthyaṃ vākyārthe'pi padāni naḥ ।</l>
<l>tanmātrāvasiteṣveṣu padārthebhyaḥ sa gamyate ॥ 83 ॥</l></lg></b> (ślokavā.)
<b><lg>
<l>vākyārthamitaye teṣāṃ prayukte nāntarīyakam ।</l>
<l>pāke jvāleva kāṣṭhānāṃ padārthapratipādanam ॥ 84 ॥</l></lg></b> (ś‍lokavā.) iti ।
<p>tatra ca kriyāpadāni kriyāmātramabhidadhati, kārakapadāni tu kārakamātram, kuto
vaiṣāṃ mithassaṃsarga(jñāna—)m ? na hyekapadoc‍cāraṇakāle padāntarārthapratītirasti । na
cāpratīyamānenāpi saṃsargapratītirasti ।</p>
<p>na cāpratīyamānenāpi saṃsargapratītiprasaṅgaḥ ।</p>
<p>nanu ca vṛddhavyavahārāt padānāṃ arthāvadhāraṇam, vṛddhāśca vākyenaiva vyavaharanti,
na padena । vākye vānvitānāmeva padārthānāmupalambhāt kathamucyate kriyā x x x mātraṃ
padebhyo'vagamyata iti ?</p>
<p>ucyate—'satyaṃ vākyebhya eva padānāṃ vyutpattiḥ; sā tu kimekaghaṭanākāraka—
saṃhatavākyārthaniṣṭhā, kiṃ vā padārthaparyanteti cintanīyam ।</p>
<p>pūrvasmin pakṣe prativākyaṃ vyutpattirapekṣaṇīyā, sā cānantyavyabhicārā—
dibhirbahupramādā । padārthaparyantāyāṃ ca vyutpattau nūnaṃ nirdhāraṇīyam 'iyānasya padasyārtha'
iti । anvitārthābhidhānavādino'pi niyataḥ x x x karaṇīyaḥ । padārthaniyamānapekṣaṇe hi
gāmānayeti vivakṣuraśvapadamapi nimittatayopādadīta । na hi tasyānapekṣitapadapadārthapravibhāgo
vaiyākaraṇavad vākyārthapratyaya udeti । tasmād yāvānāvāpodvāpaparyālocanayā padasyārtho
nirdhāryate tāvāneva tasyārtha iti ।</p>
<p>nanvākāṅkṣitayogyasannihitārthoparaktastasyārtho bhavatu, sarvadā saṃhatya
vyāpriyamāṇatvāt ।</p>
<p>naivam; sarvadā saṃhatya vyāpriyamāṇastu tāvān, yāvatyabhidhātrī tasya śaktiḥ ।</p>
<p>kiyatī ca tasyābhidhātrī śakti ?</p>
<p>yāvantamarthamākāṅkṣitairyogyaiḥ sannihitaiśca saṃyujyamānaṃ viyujyamānaṃ ca na muñcati
<pb n="427"/>
kriyāmātraṃ kārakamātraṃ ca; atastāvatyevābhidhātrī śaktiranvayavyatirekābhyāṃ tasya
nirdhāryate । taduktam, 'avyabhicārāddhi tanmātrameva tadartho nādhikaṃ vyabhicārāt' iti ।</p>
<p>nanvatra śaktitrayakalpanāgauravalakṣaṇo doṣaḥ prāp‍noti । padārthānāṃ hi śabdādanyataḥ
pramāṇādavabodhakatvaṃ dṛṣṭamiti śabdābhidheyānāṃ tadavabodhakatvaśaktiḥ kalpanīyā ।
tasyāścotpattau śabdasaṃsparśa eva heturityāśrayaṇīyam । śabdo hi viśiṣṭārtha—
pratipattiparatayā loke prayujyamāno dṛṣṭaḥ, na cāsau sākṣād vākyārthapratipādane samartha
iti padārthānavāntaravyāpārīkaroti । te ca yadyanyonyānvayabodhanasamarthāstadā teṣāmavāntara—
vyāpāratā syāt, nānyathā । padārthānāmapi viśiṣṭārthāvabodhaparaśabdasaṃsparśādeṣā
śaktirāvirbhavatīti śabdasyāpi padārthagataśaktyādhānaśaktiranumantavyeti ।</p>
<p>syādetadevaṃ yadi mānāntarāvaseyānāṃ padārthānāmanyonyānvayāvagamasāmarthyaṃ
nāvadhāryate । avadhāryate ca śvaityasyānavadhāritāśrayaviśeṣasyāpratyakṣopalabdhasyāśvasya
cāpratipannaguṇaviśeṣasya heṣāśabdānumitasya śveto'śvo dhāvatītyanvayaḥ । tadāha—</p>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ ।</l>
<l>padanikṣepaśabdaṃ ca śveto'śvo dhāvatīti dhīḥ ॥ 85 ॥</l>
</lg></b>
<b><lg>
<l>dṛṣṭā vākyavinirmuktā (ś‍lo. vā.)॥ 86 ॥</l></lg></b> iti ।
<p>ārūpamityavyaktarūpam । tena guṇaviśeṣo na pratyakṣeṇāvasīyata iti uktaṃ bhavati ।</p>
<p>atredaṃ paryanuyujyate—'kiṃ yena puruṣeṇa śvaityasamānāśrayau heṣādhvanipada—
nikṣepaśabdāvavagatau tasyaiveyaṃ śveto'śvo dhāvatīti dhīḥ, uta yasyāpādānānadhyavasāya—
stasyāpīti ?</p>
<p>kimataḥ ?</p>
<p>yadi tāvadapratyākalitaheṣādhvanipādavihāranirghoṣāpādānasyetyucyate, tadā pratīti—
virodhaḥ; sa hyevaṃ pratipadyatebhavitavyamasmin deśe nūnamaśvena, bhāvyaṃ ca kenacid dhāvateti ।</p>
<p>athāśvasambandhinameva khurapuṭaṭaṅkāraravamabhyāsapāṭavavaśādavaiti, tadāsāvaśvavartinīṃ
vegavatīṃ gatimanuminoti, na punaḥ kevalāmevāvagamya tasyānvayaṃ padārthasāmarthyenāva—
budhyate । yo'pyasmin deśe nāstyanyo'śvād iti niścitya pāriśeṣyādapādā—
nādhyavasāye'pi heṣādhvaneḥ śvaityasamānādhikaraṇamaśvatvamapyadhyavasyati tasyāpi
gṛhābhāvadarśanamiva bahirbhāvāvagatāvarthāpattiḥ 'yo'yaṃ śvetaḥ sa evāśva' iti pramāṇam ।
yastu śvetasamānādhikaraṇaheṣādhvanikhurapuṭaṭaṅkāraravāvadhyavasyati tasyāśvātve vegavati ca
<pb n="428"/>
gamane śvetadravyavartinyevānumānaṃ na svatantrayoḥ । ataḥ pramāṇāntareṇa asambandhāvagatārthānāṃ
na k‍vacidanumānārthāpattivyatirekeṇānvayabodhakatvaṃ pratītam ।</p>
<p>api ca yadi padārthāvagatimātrādevānvayāvagamastadā kasmin pramāṇe'syāntarbhāva
iti vācyam । na tāvacchābde, śabdābhāvāt; padārthābhidhānāvāntaravyāpāreṇa hi
yacchabdādanvayajñānaṃ na tacchābdamityabhihitānvayavādināṃ siddhānta iti nāsya
śābde'ntarbhāvaḥ । pramāṇāntarābhyupame tu śābdasyocchedaḥ, śabdāvagatapadārthāviṣaye'pi
tasyaiva prāmāṇyaprasaṅgāt । tasmācchabdābhihitānāṃ padārthānāmanyatrādṛṣṭaṃ vākyārthāva—
bodhanasāmarthyaṃ parikalpayitavyam । tadādhānaśaktiśca śābdānāmapīti kalpanālāghavā—
cchabdānāmevānvitasvārthabodhanaśaktimātraṃ kalpayituṃ nyāyyam ।</p>
<p>athocyate—'ākāṅkṣāsannidhiyogyatāvantaḥ padārthā eva vākyārthībhavanti, na
punarvākyārthamavabodhayantīti, tadatimandam; vākyārthāvagateḥ kāraṇābhāvaprasaṅgāt ।
anupāyatve hi padānāmanvayapratītau padārthā api cenna kāraṇaṃ akāraṇyevānvaya—
pratītirāpadyeta ।</p>
<p>syānmatam—'kriyāpadena kārakapadena vā sākāṅkṣārthe pūrvābhihite yadeva padāntareṇa
yogyaṃ pratiyogipadārthāntaraṃ sannidhāpyate, tadeva tatra sambandhitvenāvatiṣṭhata' iti ।</p>
<p>satyamevam; avagatistu tatsambandhasya kiṃnibandhaneti vācyam ?</p>
<p>atha pūrvapadārthe sākāṅkṣe yatpadāntaramuc‍carati tat tatsambandhitayaiva
svārthamupanayati, pratyayavat । yathā prakṛtyarthe pūrvapratīte pratyaya uc‍cāryamāṇaḥ svārthaṃ
tadviśiṣṭamevābhidhatte tathā padāntaramapīti । taduktam—'prakṛtipratyayau pratyayārthaṃ saha
brūta'—iti (kāśikāyāṃ 1.2.56) । prakṛtiḥ svārthaṃ pratyayārthaviśeṣaṇatvenopanayantī
pratyayena saha tadarthamāhetyarthaḥ । tathā coktam—</p>
<b><lg>
<l>nityaṃ viśiṣṭa evārthe pratyayo yatat‌prayujyate ।</l>
<l>tatpūrvataravijñātaprakṛtyarthaviśeṣaṇāt	॥ 87 ॥</l></lg></b>(pra.pa.) iti ।
<p>aṅgīkṛtaṃ tarhi dvitīyasyānvitābhidhānaṃ, prathamasya tathāpi nāstīti cenna; vākye
padānāṃ prayogakramaniyamābhāvāt । yadeva kadācit prathamaṃ tadeva kadācid dvitīyamiti
sarvapadānāmanvitābhidhānamāpatitam । kiṃca pratyayaścedanvitābhidhāyī tadā tadaviśeṣāt
padānāmanvitābhidhāyitā kimiti nābhyupeyate ? kimardhavaiśasena ?</p>
<pb n="429"/>
<p>atrābhidhīyate; lākṣaṇikā eva sarve vākyārthāḥ, tataśca na padārthānāmanvaya—
bodhane śaktigauravam । ananvitāvastho hi padenārtho'bhihito'nvitāvasthāṃ svasambandhinīṃ
lakṣayati । avasthāvasthāvatorhi saṃbandhādavasthāvatyavagate bhavatyevāvasthāpi buddhisthā
sarvatra saṃbandhini dṛṣṭe sambandhyantare buddhirbhavatīti siddhameva । tena nāsti
padārthānāmanvitabodhane śaktikalpaneti । tadāha—</p>
<b><lg>
<l>vākyārtho lakṣyamāṇo hi sarvatraiveti lakṣyate ॥ 88 ॥</l></lg></b> (prapa.) iti ।
<p>kathaṃ punariyaṃ lakṣaṇā ?</p>
<b><lg>
<l>vācyasyārthasya vākyārthe sambandhānupapattitaḥ ।</l>
<l>tatsambandhavaśaprāp‍tasyānvayāt lakṣaṇocyate ॥ 89 ॥</l></lg></b>1(prapa.10/11)
<p>tadyathā— 'gaṅgāyāṃ ghoṣaḥ prativasatītyādiśrautasya gaṅgārthasya vākyānvayāsambhavāt
tat parityajya tatsambandhāllabdhasannidheḥ kūlasya vākyānvitatā'dhyavasīyate । ata eva
cāhuḥ—'anupapattyā sambandhena ca lakṣaṇā bhavati iha ca gāmānayetyādau na śrautasyānvayā—
yogyatvaṃ, nāpyanvitāvasthasyānayanasambandhārhatā, anvitasyānvayāntarābhāvāt ।</p>
<p>api ca sarvavākyārthānāṃ lākṣaṇikatve mukhya x x x ।</p>
<p>atha mā bhūdeṣā lakṣaṇā । kiṃtu kriyāvagatakārakānvayinīmātmano
daśāmavagamayatyavinābhāvitvāditi ।</p>
<p>ucyate—'śābdatvaṃ tāvaditthamapahnutamanvayāvagamasya । kiṃtu sāmānyatoduṣṭā—
numānagocaratā'bhyugatā bhavati । tathā ca viśeṣāvagatiranupapannamūlā''padyeta ।</p>
<p>atha viśeṣānvayaṃ vinā vyavahārānavakalpanādanarthakaṃ śabdoc‍cāraṇamiti
tadāśrayaṇam ?</p>
<p>evamapi prekṣāpūrvakāriṇāṃ sārthakamātraprayogiṇāṃ vacanād viśeṣānyayāvagamaḥ । vede
tvānarthakyena na bhavitavyamiti pramāṇābhāvānna śakyate viśeṣānvayo vak‍tum ।</p>
<p>na ca loke'pyānarthakyamāpadyata ityetāvatā kāraṇenopāyān vināpi viśeṣā—
dhyavasānaṃ yuktam । na hi dagdhukāmasyaudanasyaudakopādānamanarthakamiti jalasya
dāhakaśaktirāvirbhavatīti kāmamānarthakyam । na punaḥ sāmānyatodṛṣṭasya viśeṣānvayitā ।</p>
<p>athākāṅkṣitasannihitayogyānvayaparatā vṛddhavyavahāreṇa padānāmavagatetyanvayāvagamaḥ ।</p>
<p>tanna; vṛddhavyavahāra eva kathaṃ tatparatā tatpadānāmupāyābhāve nirvahatīti cintā ।
<!-- NOTES pg=429!-->
1. netyālaṅkārikāḥ, lakṣaṇā—sāmagryā abhāvāt ।
<pb n="430"/>
sā hi padānāṃ padārthānāṃ vā śaktikalpanāṃ vinānupapanneti manyāmahe । sā ca
padānāmevocitā । yadāha—</p>
<b><lg>
<l>prāthamyādabhidhātṛtvāt tātparyāvagamādapi ।</l>
<l>padānāmeva sā śaktir varamityavagamyatām ॥ 90 ॥</l></lg></b> (prapa.11)
<p>prathamabhāvīni hi padānyatilaṅghya na padārtheṣu vākyārthāvabodhanaśaktirāśrayituṃ
yuktā । kiṃca padāni tāvad abhidhāyakānīti nirvivādam । tena teṣā—
mabhidhānaśaktissampratipannaiveti tasyā evānvayaparyantatā kalpayituṃ sukarā । padārthānāṃ tu
bodhanaśaktireva kalpyā । tena dharmikalpanāto dharmakalpanā laghīyasīti anvitā—
bhidhānaśaktiḥ padānāmeva kalpayitumucitā ।</p>
<p>kiṃca padānyabhidhāyakānīṣyante । tatra yadi svarūpamātraviṣayāmeva buddhimāda—
dhyurabhidhāyakatā hīyeta, tasyā buddheḥ sambandhagrahaṇasamupajātasaṃskāraprabhavatvāt । avaśyaṃ
hi sambandhasmaraṇasiddha‍yarthaṃ sambandhibhūtārthasādhāraṇasaṃskārod‍bodho'ṅgīkaraṇīyaḥ । tasmāt
sambandhagrahaṇasamayānadhigatānanvitārthapratipādanābhyupagama eva śabdānāmabhidhāyakateti
tāmaṅgīkurvatā padānāmanvitābhidhāyitā''śrayaṇīyā । yastu—</p>
<b><lg>
<l>padamabhyadhikābhāvāt smārakānna viśiṣyate ॥ 91 ॥</l></lg></b> (ś‍lovā. 5.107)
<b><lg>
<l>bhāvanāvacanastāvat tāṃ smārayati lokavat ॥ 92 ॥</l></lg></b> (ś‍lovā. 7.248)
<p>ityācāryavacanadarśanāt abhidhāvat smārakatāmeva padānābhidhāyakatāṃ manyate । nāpi
tāvat padānāṃ vākyārthaparatābhyupagantavyā, anyathā vākyārthasyāśābdatvaprasaṅgāt ।</p>
<p>evaṃ cet padānāmeva sākṣād vākyārthabodhane śaktirastu, kiṃ paramparāśrayaṇena ?</p>
<p>evaṃ ca padapadārtheṣu padānāṃ smārakatvātiriktaṃ ye'bhidhāyakatvamāhusteṣāṃ
śaktitrayakalpanā, ekā tāvat padānāmabhidhāna—(śaktiḥ, aparā ca padārthagatānvaya—)
bodhaśaktyādhānaśaktiḥ, padārthānāmanvayajñāpanaśaktiriti । smārakatvavādināṃ tvabhidhāna—
śaktiṃ hitvā śaktidvayakalpanā । anvitābhidhāne punarekaiva śaktiriti śaktikalpanā—
lāghavādanvitābhidhāyīnyeva padānīti nyāyyaṃ, na punarabhihitānāmanvaya iti ।</p>
<p>atrocyate—yat tāvat padārthānāmanvayabodhakatve śaktitrayakalpanāgauravamityuktaṃ,
tanna samyak; pramāṇāntarāvagatānāṃ padārthānāmanvayāvabodhakatvadarśanāt । dṛśyate—</p>
<pb n="431"/>
<b><lg>
<l>paśyataḥ śvetamārūpaṃ heṣāśabdaṃ ca śṛṇvataḥ ।</l>
<l>khuranikṣepaśabdaṃ ca śveto'śvo dhāvatīti dhīḥ ॥ 93 ॥ (ś‍lovā. 7.358)</l>
</lg></b>
<p>na caitad vācyam; arthāpattyanumānayorayaṃ vyāpāraḥ, tadviṣayāyāḥ pratīteriha
vivakṣitatvāt । yatra hyākāṅkṣāditrayopetāḥ padārthā evānyonyamanvayaṃ gamayanti, na
tatrārthāpattyanumānayorvyāpāraḥ । yathā surabhi candanaṃ, svādu sahakāramiti । na cātra
viśiṣṭapratipattau pratyakṣameva vyāpriyate; cakṣurādīnāṃ rūpādinaiyatyena
parasparaviṣayeṇājñātatvāt । tathā hi na gandhādyupalabdhau cakṣuḥ vyāpriyate, nāpi
rūpādyupalabdhau ghrāṇamiti । asti ca surabhi candanamityādau viśiṣṭārthapratipattiḥ, evaṃ
śveto'śvo dhāvatītyatrāpi draṣṭavyam ।</p>
<p>yaccātroktaṃ 'kasmin pramāṇe'syāntarbhāva' iti; tatra na kasmiṃścit
pramāṇe'ntarbhāvaḥ, kintu pramāṇaphalametat । yadi vā padārtha evātra pramāṇam, teṣāṃ ca
śabda evāntarbhāvānna sap‍tamapramāṇāpattiḥ । padārthā hi śabdāt pramāṇāntarato vā pratipannā
ākāṅkṣāsannidhiyogyatābhiḥ kriyākārakādirūpeṇa cet pratīyamānāḥ saṃsargabuddhiṃ
janayanti śābdamevaitad bhavati ।</p>
<p>yat punarākāṅkṣāsannidhiyogyatāvantaḥ padārthā eva vākyārthībhavantītyupanyasya
dūṣitaṃ, tatra na vayamevaṃ brūmaḥ 'padārthā eva vākyārthībhavanti' ।</p>
<p>kiṃ tarhi?</p>
<p>gamayanti ।</p>
<p>yacca pratyayadṛṣṭāntena dvitīyapadasyānvitābhidhāyitve'rdhavaiśasamuktaṃ, tadapi
nāsti; prakṛtipratyayayorapi padavadevānvayavyatirekāvadhāritavyatiriktaśaktikayora—
bhihitānvayasyaivopapatteḥ ।</p>
<b><lg>
<l>pākaṃ hi pacirevāha kartāraṃ pratyayo'pyakaḥ ।</l>
<l>pākayuktaḥ punaḥ kartā vācyo naikasya kasyacit ॥ 94 ॥</l></lg></b> (prapa.)
<b><lg>
<l>prakṛtipratyayau brūtaḥ pratyayārthaṃ saheti ca ।</l>
<l>bhedenaivābhidhāne'pi prādhānyādevamucyate ॥ 95 ॥</l></lg></b> (nyāma.)
<p>lākṣaṇikavākyārthaviṣaye tu mṛṣaivopālabdhāḥ smaḥ ।</p>
<!-- NOTES pg=431!-->
1. manye bhojasyaiveyaṃ kārikā ।
<pb n="432"/>
<b><lg>
<l>na hi gāmānayetyādau lakṣaṇāsmābhiriṣyate ।</l>
<l>gaṅgāyāṃ ghoṣa ityādau na caiṣā pratiṣidhyate ॥ 96 ॥1</l>
</lg></b>
<p>tena na mukhyalākṣaṇikavākyārthapravibhāgānupapattiḥ ।</p>
<p>yadapi kriyā'vagatā kārakānvayinīmātmano daśāmavagamayatyavinābhāvitvā—
dityasmin pakṣe viśeṣānavadhāraṇamaśābdatvaṃ ca doṣa ityuktaṃ, tadapyanumatameva । na
hyavinābhāvato viśiṣṭā vākyārthapratītiriti manyāmahe, api tvākāṅkṣāsanni—
dhiyogyatābalena । ākāṅkṣādisadbhāve ca śābdatvaṃ bhavatyevetyabhihitaṃ purastāt ।</p>
<p>yacca prāthamyādibhiḥ padānāmevānvayabodhanaśaktirastviti vāditaṃ, tatrābhidhāna—
śaktiḥ padānāmiṣyata eva, anvayaparyantatā tu tasyā neṣyate, vākyārthapratīteranya—
thāpyupapadyamānatvāt । vākyārthe hi tātparyaśaktiḥ padānāṃ vyāpriyate, nābhidhātrī । tāṃ
ca pṛthagaviviñcatā bhavatānvitābhidhānamabhyupagatam । tacca na yuktam । sarvatrābhidhātryāḥ
śakteraviśeṣeṇa pravṛttau padārthanaiyatyānavadhāraṇe padāntaroccāraṇavaiyarthyādidoṣaprasaṅgāt ।
padāntarānuccāraṇe trayeṇānvitamarthamabhidadhāti gośabdaḥ । sa nābhidhīyate, tatsaṃsargaścā—
bhidhīyata iti vipratiṣiddham । tadabhidhāne tu tadvatsaṃbandhābhidhānamityekameva gopadaṃ sarvārthaṃ
syāt । tasmānna sarvatrābhidhātrī śaktiḥ śabdasyopapadyata iti nānvitābhidhānam ।</p>
<p>etena yaduktaṃ padārthānāṃ bodhanaśaktireva kalpyā, padānāṃ tu klṛp‍tānā—
mevānvayaparyantateti dharmikalpanāto dharmakalpanā laghīyasīti anvitābhidhānameva
yuktamiti, tadapi nirastaṃ bhavati । yaccoktaṃ sambandhasmaraṇāvagatasambandhipratipatti—
siddhānvitārthagocaraivābhidhānaśaktirastviti, tadapyanupapannam । sambandhasmaraṇasavyapekṣasya
padasyābhidhāyakatvāt । na cānvite sambandhasmaraṇaṃ bhavati । pratiyogināmānantyena
sambandhasya grahītumaśakyatvāt । tasmānniṣkṛṣṭapadārthamātraviṣayatvamevābhyupagamanīyam ।</p>
<p>yattvadhigataviṣayatvaṃ dūṣaṇamuktaṃ tadiṣyata eva । ata eva na padaṃ padārthe pramāṇam,
adhigataviṣayatvāt, anadhigatārthagantṛ hi pramāṇaṃ bhavati । na ca padasya svārthe
smārakatvameva । yadāha—</p>
<b><lg>
<l>padamabhyadhikābhāvāt smārakānna viśiṣyate ॥ 97 ॥</l></lg></b> (ś‍lovā. 5.107)
<p>na tu smārakameva bhavati । tasmāt padānāmabhihitānvaya eva nyāyya iti ।</p>
<pb n="433"/>
<p>(<b>ubhayavādaḥ</b>)</p>
<p>ubhayavādinastvevamāmananti, sāmānyato'nvitābhidhānaṃ viśeṣato'bhihitānvaya iti ।
gośabdo hi svārthamanavagataviśeṣaguṇakriyāsāmānyānvitamabhidhatte । tadetat
sāmānyenānvitābhidhānam । śuklādiguṇaviśeṣastu padāntarādavagamyate । so'yaṃ
viśeṣeṇābhihitānvaya iti ।</p>
<p>api ca kriyākārakasaṃsargarūpo vākyārthaḥ, kriyāsambandhamantareṇa kārakatvānupapatteḥ ।
viśeṣeṣu cānantyavyabhicārādidoṣāt kriyāsāmānyānvita eva kārake kārakapadānāṃ
sambandhagrahaṇaṃ, saṃbandhānusāreṇa cābhidhānāt sāmānye'nvitābhidhānameva ghaṭate । vyavahārakāle
ca kriyāviśeṣānvitānāmeva kārakāṇāmupalambhāt । kriyāṇāmapi ca kārakaviśeṣānvitānāṃ
pratīteḥ śabdavyāpārasya sāmānyānvayābhidhānenaiva parisamāp‍terviśeṣeṣvabhihitānvaya eva
yujyate । evaṃ ca padāntaroccāraṇamapi na vyarthaṃ bhavati, apekṣitakriyākārakaviśeṣa—
samarpakatvenārthavattvāt ।</p>
<p>yadyapi cātra kriyākārakamātrānvayābhidhāne kriyākārakamātrasambandhitvaṃ
kriyākārakasāmānyābhiprāyam, tathā'pi svārthamātropādāyinaḥ sarvabhedān prati yogyatā;
tadevā—(tadbhedā—)nuguṇyamātraṃ sāmānyam, na hi tathā, anyathā sarvathā veti
sāmānyamavasthitarūpaṃ kiṃcidasti, sarva ete viśeṣā eva । tasyāstu sāmānyāvasthāyāṃ bhedasya
kasyacidanirūpaṇādatyāgācca yā sarvabhedopagrahayogyatāyāṃ pariplavamānārthakalpanā tāṃ
sambandho viṣayāntarādavacchidya viśiṣṭe viṣaye niyamayati । taduktam—</p>
<b><lg>
<l>sarvabhedānuguṇyaṃ tu sāmānyamapare viduḥ ।</l>
<l>tadarthāntarasaṃsargād bhajate bhedarūpatām ॥ 98 ॥</l></lg></b> (vāpa. 2.44)
<b><lg>
<l>bhedānākāṅkṣatastasya yā pariplavamānatā ।</l>
<l>avacchinatti sambandhastāṃ viśeṣe niveśayan ॥ 99 ॥</l></lg></b> (vāpa. 2.45)
<p>ata eva ca nānekavākyārthapratītiḥ । sarveṣāṃ kārakāṇāṃ karmādibhāvena
vyavasthitānāmeva kriyāsambandhāt । na ca prathamaśrutādapyarthapratītiḥ, vidyamānasyāpyanvayasya
sambandhagrahaṇamantareṇānupalabdheḥ । na caikapadoccāraṇakāle sakalavākyārthapratītiḥ, tadānīṃ
viśeṣasamarpakapadaprayogāyogāt ।</p>
<p>yadyevaṃ sāmānyenānvitābhidhānamevāstu, kiṃ viśeṣeṇābhihitānvayena ।
<pb n="434"/>
vṛddhavyavahāraprasiddhasambandho hi śabdo'rthasya vācakaḥ । anvayavyatirekābhyāṃ ca
sambandhāvadhāraṇam । na ca viśeṣānvayaviṣayau tau sambhavataḥ । kriyāpadaṃ hi kāraka—
sāmānyā'vyabhicāriṇyā kriyayā sahānvayavyatirekau bhajate, viśeṣānvaye
viśeṣāntaravyabhicārāt । evaṃ kārakapadamapi ।</p>
<p>tanna; viśeṣānvaye'pi ākāṅkṣāsannidhiyogyatvopādhivaśena sambandhagrahaṇaṃ sukaramiti
tadabhidhāyitaiva yuktā padānām । yadi cāsau neṣyate tadā vākyārthapratipattireva nopapadyate,
vākyārthasya viśeṣānvayarūpatvāt ।</p>
<p>nanu ca sāmānyānvayo'bhihito viśeṣānvayamākṣepsyati, nirviśeṣasya sāmānyasyaiva
pratyetumaśakyatvāt ।</p>
<p>naivam । yathā jātirvyaktimākṣipantyapi na pratiniyataṃ viśeṣamākṣipati, tathātrāpi
niyatāviśeṣābhāvānniyataviśeṣātmakavākyārthapratītirupapannā ।</p>
<p>nanu viśeṣamātrākṣepe'pi ya ākāṅkṣitaḥ sannihito yogyaśca viśeṣaḥ padāntareṇa
samarpyate sa eva gṛhyate, tadatikrame pramāṇābhāvāt (iti),</p>
<p>etadapi na samyak । sāmānyānvitābhidhānavādino hi mate padāni tāvat
tanmātraparyavasitaśaktīni; padārthānāmapi cānvayabodhanaśaktirnāṅgīkriyate । na ca
sāmānyākṣepo'pi niyataviśeṣamāskandati । tenākāṅkṣite yogye ca viśeṣapadāntareṇa
sannidhāpite tadanvayabodhakapramāṇābhāvādanvayo na pratīyate । ata ākāṅkṣāsannidhi—
yogayatvānyanupayogīnyeva ।</p>
<p>viśeṣānvitābhidhānavādinastu mate sambandhagrahaṇaṃ pratyupādhitvenānupraviṣṭāni
vākyārthapratipattāvupayujyante । padāt padārthaḥ padārthāntarasambandho boddhavya ityasyāṃ
vyutpattāvupādhitvena yogyatvādikarmānupraviśad‌viśeṣānvitābhidhānavādinaḥ pakṣamapākaroti,
na sāmānyānvitābhidhānavādina iti । kiṃca kriyākārakasvabhāvālocanayāpi kārakamātreṇā—
nvayasiddhervṛthā sāmānyamātrānvayābhidhāyakatā śabdasyāṅgīkriyate । tasmāt tadukta eva nyāyaḥ
śreyān, sāmānyenānvitābhidhānaṃ, viśeṣeṇābhihitānvaya iti ।</p>
<p>yuktaṃ caitat, padasya prakṛtipratyayātmakatvāt । pade hi pacatītyādau prakṛtyarthaḥ
pratyayārthaśca sāmānyaviśeṣāvagamarūpamanyonyānvitaṃ pratīyate । tatra pacityeṣā prakṛtiḥ
siddhasādhyatvādidharmavinirmuktaṃ pratyayārthamātrānvayayogyaṃ pākasāmānyamātramabhidadhāti ।
<pb n="435"/>
atipratyayastu paurvāparyaniyamānna prakṛtivat svatantraḥ sāmānyamātre dhiyamādadhāti; api tu
prakṛtārthāpekṣayā''cakṣāṇaḥ svārthaṃ viśeṣameva samarpayatīti ।</p>
<p><b>anubhayavādinaḥ</b> punaritthaṃ samarthayante— nānvitābhidhānaṃ, na cābhihitānvayaḥ, kiṃ
tarhi? samuditaiḥ padaireko vākyārthaḥ pratyāyyate । sa ca guṇabhūtetarapadārthasaṃsṛṣṭaḥ kaścit
padārtha eveti ।</p>
<p>nanu kimayamanvitābhidhānapakṣaḥ punarutthāpayitumiṣṭaḥ?</p>
<p>maivam; nedamanvitābhidhānam । kiṃ tarhi saṃhatyakāritā padānām?</p>
<p>ucyate— 'saṃhatyakāritāpyasti, na cānvitābhidhānam, anvitamarthaṃ padāni saṃhatya
saṃpādayanti, na tvanvitamabhidadhati ।</p>
<p>kimidānīṃ kurvanti vākyārthaṃ padāni, ghaṭamiva mṛdādīni?</p>
<p>etadapi nāsti, jñāpakatvāt teṣām ।</p>
<p>kā tarhīyaṃ vācoyukteḥ saṃhatyakārīṇi padāni, na cānvitamabhidadhatīti?</p>
<p>padānyanvitaṃ pratyāyanti, nābhidadhatīti; iyaṃ nābhidhātrī śaktiranvitaviṣayā,
kintvanvayavyatarekāvagataniṣkṛṣṭasvārthaviṣayaiva । tātparyaśaktistu teṣāmanvitāvagamaparyantā
sahavyāpārāt, vyāpārasya tadīyanirākāṅkṣapratyayotpādanaparyantatvāt । tathā hi—</p>
<b><lg>
<l>anyathaiva matiśśābdī viṣayeṣu vijṛmbhate ।</l>
<l>pratipatturanākāṅkṣapratyayotpādanāvadhiḥ ॥ 100 ॥</l>
</lg></b>
<b><lg>
<l>ata eva padaṃ loke kevalaṃ na prayujyate ।</l>
<l>na hi tena nirākaṅkṣā śroturādhīyate matiḥ ॥ 101 ॥</l></lg></b>(nyāyamaṃ.)
<p>nanvabhidhānavyatiriktaḥ ko'nyaḥ śabdasya kṛts‍naphalaparyantapratyāyanātmā vyāpāraḥ?</p>
<p>asti kaścid yaḥ sarvaireva saṃsargavādibhirapratyākhyeyaḥ । na hi saṃsargo'bhidhīyate,
pratīyate ca vākyāt ।</p>
<p>nanu saṃsṛṣṭābhidhāne sati saṃsargaḥ pratīyate, nānyathā ।</p>
<p>naitadevam, saṃhatyakāritvādeva saṃsargāvagamasiddheḥ । na hi saṃhatyakaraṇam asaṃsṛṣṭaṃ
ca kāryaṃ kvacid dṛśyate ।</p>
<p>api ca prakṛtipratyayau hi parasparasāpekṣamarthamabhidadhāte । na ca prakṛtyā
pratyayārtho'bhidhīyate, niyogasya dhātuvācyatvāt । na ca pratyayena prakṛtyartho'bhidhīyate,
<pb n="436"/>
yajyāderliṅādyarthānupaṃpatteḥ । na ca tau pṛthak svakāryaṃ kurutaḥ । evaṃ padānyapi
parasparāpekṣīṇi saṃhatya kāryaṃ kariṣyanti । na ca parasparasyārthamabhidhāsyanti, vākyānyapi
prakaraṇapatitānyevameva । taduktam— (ś‍lovā.)</p>
<b><lg>
<l>prakṛtipratyayau yadvadapekṣete parasparam ।</l>
<l>padaṃ padāntaraṃ yad‍vad vākyaṃ vākyāntaraṃ tathā ॥ 102 ॥</l></lg></b> iti ।
<p>ayameva ca pakṣaḥ śreyān । saṃhatyakāritvaṃ padārthānām asaṅkīrṇārthatvaṃ ca
(nyāyamaṃ.)</p> <b><lg><l>nirapekṣaprayoge'yaḥśalākā kalpanā bhavet ।</l>
<l>tadanvitābhidhāne tu padāntaramanarthakam ॥ 103 ॥</l>
</lg></b>
<b><lg>
<l>saṃhatyakāripakṣe tu doṣo naiko'pi yujyate ।</l>
<l>tenāyamupagantavyo mārgo vigatakaṇṭakaḥ ॥ 104 ॥</l>
</lg></b>
<b><lg>
<l>abhidhātrī matā śaktiḥ padānāṃ svārthaniṣṭhitā ।</l>
<l>teṣāṃ tātparyaśaktistu saṃsargāvagamāvadhiḥ ॥ 105 ॥</l>
</lg></b>
<b><lg>
<l>tenānvitābhidhānaṃ hi nāsmābhiriha mṛṣyate ।</l>
<l>anvitapratipattistu bāḍhamabhyupagamyate ॥ 106 ॥</l></lg></b> (nyāyamaṃ.)
<p>saṃhatyakāritvācca padānāṃ na svārthābhidhitsayaiva samuccāraṇaṃ, api tu
pradhānakāryameva kartum । taduktam—</p>
<b><lg>
<l>vākyārthamitaye teṣāṃ pravṛttau nāntarīyakam ।</l>
<l>pāke jvāleva kāṣṭhānāṃ padārthapratipādanam ॥ 107 ॥</l></lg></b> (ś‍lovā.)
<p>tasmānnānvitābhidhānaṃ nāpyabhihitānāmanvayaḥ । kiṃtu yathopanyastapakṣa eva
śreyāniti ॥</p>
<p>tadevamākāṅkṣāsannidhiyogyatāvantaḥ padārthāścatuṣprakāramanvayamanubhavanto vākyārthībhavanti ।</p>
<p>nanu cāyogyatāyāmapyanvayo dṛśyate, pacati bhavati, paśya mṛgo dhāvatīti । na
hi sādhyaikasvabhāvāyāḥ sādhyatvaṃ sādhanatvaṃ ca yujyata iti ।</p>
<p>naivam; sādhyatvenaiva sādhanatvāt । kriyābhyupapattirūpeṇa bhavanasvabhāvā sādha
yasvabhāvenaiva karmarūpā । yadeva cāsyā anidantānirdeśyamapariniṣṭhitaṃ bhavanaṃ sādhyaikarūpaṃ
tenaivaiṣātra sādhyabhāvaṃ sādhanabhāvaṃ ca pratipadyata iti ।</p>
<pb n="437"/>
<p>siddhatāvabhāsaḥ kuta iti cet, kartaryutpanno lakārastāṃ siddhatvenāvabhāsayati, yathā
corasya rujatīti dhātvartha eva rogalakṣaṇaḥ, kartrantarāśravaṇāt sādhyarūpeṇaiva
kartṛbhāvamanubhavasiddhatayāvabhāsate ।</p>
<p>yadi vā padasya na padarūpādevādhikārthatā, kiṃ tarhi?, vākyarūpāt; tadyathā puruṣa
iti padakāle puruṣo vyatirikta ucyate । yadā tu rājñaḥ puruṣa iti viśeṣasanni—
dhiyogyastadā'sya vyatireko bhavati, puruṣaviśeṣo'yaṃ rājapuruṣa iti । evaṃ pacatīti naitasmāt
padarūpādevādhikārthatvam । yadā tu bhavatīti padāntarasannidhiḥ, tadā vākyakāle puruṣasyeva
vyatireka upajāyata iti ।</p>
<p>yadi vā na kadācidaparā tadatirekiṇī bhavanakriyā, kaścidaparo vā kartā
virodhaheturasti । api tu saiva vyapadeśivadbhāvanyāyena kriyārūpatāṃ bhavitṛtvaṃ ca darśayantī
cakāsti ।</p>
<p>api caikasyāpyarthasya viṣayabhedena dvidharmatvaṃ dṛśyate, yathā rājñaḥ puruṣasya putra iti
puruṣaḥ śeṣī ca bhavati śeṣaśceti rājānaṃ prati śeṣī avicalitasvārthaḥ putrārthāntare
śeṣatāmāpadyate । evaṃ bhavati pacatītyatra bhavato'kartṛtvaṃ sādhyatvaṃ ca bhaviṣyati । paśya mṛgo
dhāvatītyatra ca mṛge kartari sādhyabhāvaṃ prādhānyaṃ cājahatsaraṇaṃ dṛśāvaṅgatvaṃ
sādhanatvaṃ ca gamiṣyatīti ।</p>
<p>athavā 'ayamarthaḥ sādhanamayaṃ sādhyami'—ti rūpasiddhimātrametat, yathā pade ayaṃ
prakṛtyartho'yaṃ pratyayārtha iti, eka evāsāvartho viśiṣṭo vā (a)khaṇḍa eva pratīyate, yathā
muṇḍayati carcayatīti । atra muṇḍayati māṇavakamiti muṇḍiḥ keśacchedanavacanaḥ । asya tu
vyutpattiḥ muṇḍaṃ karotīti karotisāmānyapravṛttaṃ viśeṣe muṇḍaśabdo'vasthāpayati ।
karotiviśeṣo'yaṃ yasmiṇṇijutpadyate, na karotimātram । evaṃ carcāṃ karoti carcayatīti । ata
eva kecinmuṇḍicarcādīn curādiṣu paṭhanti muṇḍa keśakhaṇḍaneṣu muṇḍayati carcayatīti ।</p>
<p>evaṃ paśya mṛgo dhāvatīti 'idamatra sādhanapadamidaṃ sādhyami'—tyutprekṣaiṣā । idaṃ
tvarthasatattvam—'nātra saraṇaṃ, na darśanaṃ, na mṛgaḥ, kiṃ tarhi? mṛgakartṛko dṛśikarmā
saraṇaviśeṣo'yam akhaṇḍo vākyārtha iti । etena putramicchati putrīyatītyādayo'pi
vyākhyātāḥ ॥</p>
<pb n="438"/>
<p>(<b><emph>8. ekārthībhāvaḥ</emph></b>)</p>
<p>vyapekṣāvatāṃ samarthānāmanvitārthānāṃ ca padārthānāṃ tilataṇḍulavat kṣīranīravat
pāṃsūdakavacca yadavibhāgarūpeṇa bhavanaṃ sa <b>ekārthībhāvaḥ</b> । lakṣaṇaṃ caitat samastaṃ vyastaṃ
ca । tena sāpekṣāsamarthasamāsādīnāmupasaṅgrahaḥ ।</p>
<p>kaḥ purasya vyapekṣāto bhedaḥ?</p>
<p>ucyate vyapekṣāyāṃ saṅkhyāviśeṣo vyaktābhidhānamupasarjanaviśeṣaṇaṃ cayogaḥ
kramāniyamo vyavadhānaṃ yatheṣṭamanyatareṇābhisambandhaḥ śabdāntaraprayogaśca bhavati ।
ekārthībhāve tvaikapadyamaikaśabdyamaikasvaryamekavibhaktitvamekavadbhāva ekaśeṣaḥ aneka—
vidhānāmaikyamekavidhānāṃ cānaikyamiti । tadyathā vyapekṣāyāṃ saṅkhyāviśeṣaḥ—'rājñaḥ puruṣaḥ,
rājñoḥ puruṣaḥ, rājñāṃ vā puruṣaḥ ।' ekārthībhāve tu tadabhāvo rājapuruṣaḥ । vyapekṣāyāṃ
vyaktābhidhānaṃ rājñaḥ puruṣaḥ; ekārthībhāve tu rājapuruṣa ityatra loṇmadhyamapuruṣaikavacanaṃ
vibhaktilopo veti nābhidhānavyaktiḥ । vyapekṣāyāmupasarjanasya viśeṣaṇaṃ ṛddhasya rājñaḥ
puruṣaḥ, ekārthībhāve tadabhāvaḥ, rājapuruṣaḥ । vyapekṣāyāṃ cayogaḥ, rājñaḥ puruṣo brāhmaṇasya
ca, ekārthībhāve tu rājapuruṣaḥ । vyapekṣāyāṃ kramāniyamo rājñaḥ puruṣaḥ, puruṣo rājñaḥ,
ekārthībhāve tu rājapuruṣa ityeva । vyapekṣāyāṃ vyavadhānamapi rājñaḥ, puruṣo'yaṃ puruṣo'yaṃ
rājñaḥ; ekārthībhāve tu rājapuruṣa ityeva । vyapekṣāyāṃ yatheṣṭamanyatareṇābhisambandhaḥ, rājñaḥ
puruṣo bhāryā veti; ekārthībhāve tu niyamataḥ puruṣeṇaiva sambandho na bhāryayā ।
vyapekṣāyāṃ śabdāntaraprayogo dadh‍nopasiktaṃ, pariglāno'dhyayanāyaḥ ekārthībhāve tu naivam,
dadhyodanaṃ paryadhyayana iti । ekārthībhāve aikapadyaṃ yathā—'ātmanātṛtīyaḥ
kaṇṭhekāla'iti; ekaśabdyaṃ yathā— 'pitarau bhrātarāviti; aikasvaryaṃ yathā—'citraguḥ,
brāhmaṇakambala' iti; ekavibhaktitvaṃ yathā— 'nīlotpalaṃ, rājapuruṣa' iti; ekavadbhāvo
yathā— gavāśvaṃ, plakṣanyagrodhā iti । ekaśeṣo yathā— akṣā vṛkṣā iti ।
anekavidhānāmaikyaṃ yathā— putramicchatyātmanaḥ putrīyati, muṇḍaṃ karoti muṇḍayatīti ।
ekavidhānāmanaikyaṃ yathā— kaṃsavadhamācaṣṭe kaṃsaṃ ghātayati, puṣyacandrayogaṃ jānāti
puṣyeṇa candraṃ yojayatīti । vyapekṣāyāṃ tu naivamiti ॥</p>
<p>so'yamekārthībhāvo vyapekṣāvailakṣaṇyena viprathamānassamānassamāsataddhitākhyādiṣu
triṣu tridhā vikhyāyate — vākyatulyārthaḥ, vākyādhikārthaḥ, vākyānyārtha iti । teṣu—
<pb n="439"/>
<b>vākyatulyārtho</b> yathā— vīraḥ puruṣo vīrapuruṣaḥ, kaṣṭaṃ śritaḥ kaṣṭaśrita iti ।</p>
<p><b>vākyādhikārtho</b> yathā— 'guḍena miśrā dhānāḥ guḍadhānāḥ, śaṅkulayā kṛtaḥ
khaṇḍaḥ śaṅkulākhaṇḍa' iti ।</p>
<p><b>vākyānyārtho</b> yathā— 'kuśaṃ lātīti kuśalaḥ, prakṛṣṭo vīṇāyāṃ pravīṇaḥ' ॥</p>
<p>athāyaṃ triprakāro'pyanekadhā bhidyate । tadyathā — nityasamāsaḥ, nityāsamāsaḥ,
asamarthasamāsaḥ, aluksamāsaḥ, sāpekṣasamāsaḥ, nirapekṣasamāsaḥ, pūrvapadapradhānaḥ,
uttarapadapradhānaḥ, ubhayapadapradhānaḥ, anyapadapradhānaḥ, anyathāpradhānaḥ, anyathopasarjanaḥ,
tiṅsamāsaḥ, prātipadikasamāsaḥ, upapadasamāsaḥ, prādisamāsaḥ, nañsamāsaḥ,
ekadeśisamāsaḥ, sāmānyasamāsaḥ, viśeṣasamāsaḥ, samānādhikaraṇaḥ, bhinnādhikaraṇaḥ,
upamānasasamāsaḥ, upameyasamāsa iti । teṣu —</p>
<p><b>nityasamāso</b> yathā— lohitaśāliḥ, gaurakharaḥ, uddālapuṣpabhañjikā, dantalekhaka iti ।</p>
<p><b>nityāsamāso</b> yathā— akiñcitkurvāṇaḥ, amāṣaṃ haramāṇaḥ, agādhamutsṛp‍tāḥ,
chātrāṇāṃ pañcama iti ।</p>
<p><b>asamarthasamāso</b> yathā— asūryaṃpaśyā rājadārāḥ, apunargeyāḥ ślokāḥ,
aśrāddhabhojī brāhmaṇaḥ, alavaṇabhojī bhikṣuriti ।</p>
<p><b>aluksamāso</b> yathā— stokānmuktaḥ, ātmanātṛtīyaḥ, paśyatoharaḥ, kaṇṭhekāla iti ।</p>
<p><b>sāpekṣasamāso</b> yathā— yajñadattasya bhrātṛbhāryā, viṣṇumitrasya gurukulam,
cūtasya phalarasaḥ, priyāyāḥ stanasparśa iti ।</p>
<p><b>nirapekṣasamāso</b> yathā— varṣaśatamāyurasya śatāyuḥ, śākapradhānaḥ pārthivaḥ
śākapārthivaḥ, aśvayukto ratho'śvarathaḥ, aśreṇayaḥ śreṇayaḥ
kṛtāḥ śreṇīkṛtā iti ।</p>
<p><b>pūrvapadapradhāno</b> yathā— upakumbham, nirmakṣikam, bahirgrāmam, pāregaṅgamiti ।</p>
<p><b>uttarapadapradhāno</b> yathā— ārūḍhavānaro vṛkṣaḥ, ūḍharatho'naḍvān, citragurdevadattaḥ,
mattamātaṅga vanamiti ।</p>
<p><b>anyathāpradhāno</b> yathā— unmattagaṅgaṃ, pañcakapālaḥ, dvitrāḥ, kṛṣṇaśāra iti ।</p>
<p><b>anyathopasarjano</b> yathā— śākaprati, prāp‍tajīvikaḥ, gogarbhiṇī, ag‍nistoka iti ।</p>
<pb n="440"/>
<p><b>tiṅsamāso</b> yathā— astikṣīrā, ehivaṇijā, aśnītapibatā, khādatamodateti ।</p>
<p><b>prātipadikasamāso</b> yathā— dadhisek, carmakrīti ।</p>
<p><b>upapadasamāso</b> yathā— kumbhakāraḥ, paṅkajam, uṣṭrakrośī, sahayuddheti ।</p>
<p><b>prādisamāso</b> yathā— niṣkauśāmbiḥ, utpaśyaḥ, durāsadaḥ, suprabodha iti ।</p>
<p><b>nañ‌sa‌māso</b> yathā— abrāhmaṇaḥ, anekaḥ, abhāryaḥ, apacasīti ।</p>
<p><b>ekadeśisamāso</b> yathā— candra iva mukhamasyāścandramukhī, mṛgīva capalā
mṛgacapalā, śastrīva śyāmā śastrīśyāmā, ananyena sadṛśī
ananyasadṛśī ।</p>
<p><b>upameyasamāso</b> yathā— 'vyāghra iva puruṣaḥ puruṣavyāghraḥ, karīva kalabhaḥ
karikalabhaḥ, śārdūla iva rājā rājaśārdūlaḥ, candra iva mukhaṃ
mukhacandra iti ॥</p>
<p>(<b>upamānamupameyañca</b>)</p>
<p>kiṃ punarupamānaṃ kiṃ vopameyaṃ, kiṃ yadevopamānaṃ tadevopameyam,
āhosvidanyadupamānamanyadupameyam?</p>
<p>kiṃcātaḥ?</p>
<p>yadi yadevopamānaṃ tadevopameyam, upamārtho na ghaṭate, na hi bhavati gauriva gauḥ;
anyadupamānamanyadupameyaṃ, tathāpyupamārtho na ghaṭate, na hi bhavati gaurivāśva iti । evaṃ
tarhi yatra kiṃcitsāmānyaṃ kaścicca viśeṣaḥ tatropamānopameye bhavataḥ ।</p>
<p>kiṃ vaktavyametat? na hi । kathamanuktaṃ gamyate?</p>
<p>mānaṃ hi nāmānirjñātajñānārthamupādīyate । yathā prasthādimānamanirjñātasya
dhānyādermeyasyātyantāvacchedāyopādīyate ।</p>
<p>tatsamīpe yannātyantāya mimīte tadupamānaṃ, yathā gauriva gavayaḥ । gaurasya nirjñātaḥ
gavayo'nirjñātaḥ ।</p>
<p>tarhi yasya gavayo nirjñātaḥ syāt gauranirjñātaḥ, kartavyaṃ tena gavaya iva gauriti ।</p>
<p>bāḍhaṃ kartavyam, yathā bhedasādṛśyādhyāsitamūrtayaḥ padārthāḥ parasparamaniyamenopa—
mānopameyabhāvamadhigacchanti, yathā candra iva mukhaṃ kāminyāṃ, mukhamiva candro
<pb n="441"/>
yāminyām । yatra punarbhedasādṛśyādhyāsitamūrtitvaṃ na, tatropamānopameyabhāvo'pi na । yathā
gauriva gauḥ, gaurivāśva iti ।</p>
<p>nanu ya ete bhedasādṛśyādhyāsitāḥ padārthāste nāntareṇa deśakāla—
kriyādisampāditaṃ virodhaṃ bhavitumarhantīti sāmānādhikaraṇyānupapattiḥ?</p>
<p>naivam; yadyapyupamānamupameyaṃ ca paramārthato bhinnaṃ, tathāpyupamānaśabdā gauṇīṃ
vṛttimāśrityopameye vartamānāstayorbhedaṃ tirodadhati । tathā hi — yadā vyāghrādayaḥ
śauryādyatiśayanibandhanamupamānopameyasambandhamanubhūya tataḥ upamānopameyasambandhādhyā—
ropitā bhedā upameye vartante vyāghrasadṛśo'yaṃ vyāghra iti, tadā puruṣādiśrutibhirabhinnā—
dhikaraṇāḥ samasyanta iti ।</p>
<p>kiṃ punarupamānopameyapratipattinibandhanebhya eva śabdebhyaḥ sādṛśyapratipattiḥ? uta
tebhyaścānyebhyaśceti?</p>
<p>kiṃ cātaḥ?</p>
<p>yadi tebhya eva, puruṣaṃ vyāghraṃ ca vīkṣasvetyatrāpi syāt । ivaprayogavaiyarthyaṃ ca ।
atha dvitīyaḥ pakṣaḥ, puruṣo vyāghra ivetyeva syāt, na puruṣavyāghra iti ।</p>
<p>yathecchasi tathāstu ।</p>
<p>astu tāvat prathamaḥ pakṣaḥ ।</p>
<p>nanu coktaṃ puruṣaṃ vyāghraṃ ca vīkṣasvetyatrāpi sādṛśyapratipattiḥ syāt । iha hi
puruṣavyāghrayorvīkṣaṇakriyāsamāveśamātraṃ vivakṣitam, na sādṛśyam ।</p>
<p>nanu vivakṣāto'pi sādṛśyapratipattāvivādiśabdopādānamanarthakam । yatra
mukhyavṛttivyatikrameṇa gauṇīṃ vṛttimāśrityopamānaśabdā upameye prayujyante tatraiva
ivādiśabdavikalāḥ sādṛśyaṃ gamayanti, yathā kaścidavyāghraṃ puruṣaṃ vyāghra ityāha, tena manyāmahe
vyāghrasadṛśo'yaṃ puruṣaḥ । tataḥ vyāghradharmāṇāṃ śauryabalavattvādīnāṃ vyāghraśabdāt puruṣe
pratipattirbhaviṣyati । yadā punarupamānopameyaśabdā mukhyārthapratipattaye vivakṣitopamānopameya—
bhāveṣu vākyeṣu svarūpābhedādaśaktāḥ sādṛśyamavagamayituṃ, tadā'pekṣante
dvitīyamivādiśabdaprayogamiti ।</p>
<p>kiṃ punarihodāharaṇam?</p>
<p>śastrīva śyāmā śastrīśyāmeti ।</p>
<pb n="442"/>
<p>nanu cātra śyāmāśabdopāttasya dharmasyopamānopameyayostulyatāvadyotanāyevaśabdaḥ
prayujyate । vyāghra iva puruṣa ityatra tu sāmānyaprayogābhāvāt kasya puruṣavyāghrayo—
ssādhāraṇyamivaśabdenāvadyotyata iti?</p>
<p>ucyate— śabdaḥ kvacidabhidhāvṛttyā arthaṃ bodhayati, yathā guḍaśabdo guḍadravyam;
kvacid gamakavṛttyā, yathā guḍadravyāvinābhāvi mādhuryam, evamiha vyāghraśabdena
vyāghrāvinābhāvi śauryādikaṃ gamitaṃ, tasya vyāghrapuruṣayossādṛśyasiddha‍yarthamubha—
yādhikaraṇatāvadyotanamivena kriyata iti । etena śastrīśyāmetyapi vyākhyātam ।
atrāpyanupāttamapi devadattā iti gamyate ।</p>
<p>k‍va punarayaṃ śyāmāśabdo vartate? śastryāmityāha ।</p>
<p>kena tarhīdānīṃ devadattā gamyate?</p>
<p>samāsena । yadāha upamānāni sāmānyavacanaiḥ (2.1.55) samasyante; samānatvaṃ ca
sādhāraṇye sati syāt । tattu devadattāmantareṇa nopapadyata iti ।</p>
<p>yadyevaṃ śastrīśyāmo devadatta iti na siddha‍yati । upasarjanasya (1.2.48) iti hrasvatvaṃ
bhaviṣyati ।</p>
<p>yadi tarhi upasarjanānyevaṃjātīyakānyapi bhavanti, tittirikalmāṣī
kumbhakapālalohinītyanupasarjanalakṣaṇa īkāro na prāp‍noti ।</p>
<p>evaṃ tarhi śastryāmeva śastrīśabdo vartate, śyāmāśabdastu devadattāyām । evamapi
guṇo'nirdiṣṭo bhavati । bahavaśca śastryāṃ guṇāḥ— 'sūkṣmā ślakṣṇā pṛthuḥ śyāme'ti ।</p>
<p>anirdiśyamānasyāpi guṇasya bhavati loke sampratyayaḥ । tadyathā— candramukhī
devadatteti । bahavaścandre guṇāḥ, yā cāsau priyadarśanatā sā gamyate । yathā ca vyāghro'yaṃ puruṣa
iti bahuṣvapi vyāghraguṇeṣu śauryaṃ balavattā vā pratīyata iti । evamapi
'samānādhikaraṇena' iti vartate । vyadhikaraṇatvāt samāso na prāp‍noti ।</p>
<p>kiṃ hi vacanānna bhavati?</p>
<p>yadyapi tāvad vacanāt samāsaḥ syāt, mṛgīva capalā mṛgacapaleti samānā—
dhikaraṇalakṣaṇaḥ puṃvadbhāvo na prāp‍noti । evaṃ tarhi tasyāmevobhayaṃ vartate । etaccātra yuktaṃ
yattasyāmevobhayaṃ vartate; itarathā hi bahvapekṣyaṃ syāt । yadā tāvadevaṃ vigrahaḥ kriyate 'yathā
śastrī śyāmā evaṃ devadattā' iti, tadā śyāmeti devadattāyāmapekṣyaṃ syāt । yadāpyevaṃ vigrahaḥ
<pb n="443"/>
kriyate śastrīśyāmā devadatteti, tadāpi śyāmeti śastryāpekṣyaṃ syāt । yadā tu śastrīśyāmā
cāsau śyāmā ca śastrīśyāmeti, tadā na kiñcidapekṣyate, sāmānādhikaraṇyaṃ ca bhavati ।</p>
<p>nanvevaṃ sati śastrīśabdasya devadattāyāṃ pravṛttinimittamanirdiṣṭaṃ bhavati;
pratīyamānaṃ bhaviṣyatīti cet, kiṃ taditi pṛcchāmi । yadi śyāmatvameva, śyāmeti
śabdasyoktārthatvādaprayogaḥ prāp‍noti । na hi guṇavṛttyā pratipāditeṣu guṇeṣu tadabhidhānāya
guṇavacanaḥ prayujyate, na hi bhavati puruṣo'yaṃ vyāghraśūra iti । athānabhihitaṃ
taikṣṇyādikamupādāya śastrīśabdo devadattāyāṃ vartate, tarhi tīkṣṇaśyāmaguṇavacanayoḥ
khañjakūṇavat samāse 'upamānāni sāmānyavacanaiḥ' iti virudhyate, śyāmaśastrīti prayogaḥ
prāp‍noti ।</p>
<p>nanu pakṣatraye'pi doṣadarśanāt pakṣāntarābhāvācca kinna bhavitavyamevopamāna—
samāsena?</p>
<p>bhavitavyam, kintu pūrvottarapakṣau vyudasya madhyame pakṣe, śastrīva śyāmā devadatte—
tyavaiyadhikaraṇye'pi vacanasāmarthyāt ।</p>
<p>nanūktaṃ tatra mṛgaṃcapaleti samānādhikaraṇalakṣaṇaḥ puṃvadbhāvo na prāp‍noti,
naivam । neha pūrvapadaṃ śastrītvena (mṛgītvena) vivakṣitam, api tu mṛgatvajātimātreṇa,
yathā mṛgakṣīraṃ kukkuṭāṇḍamiti । 'upāmānasamāse guṇavacanasya viśeṣabhāktvāt
sāmānyavacanatvāprasiddhiḥ' । yataḥ śyāmāśabdo'yaṃ sādṛśyasiddhaye śastrīśabdenābhi—
sambadhyamāno viśeṣavacanaḥ sampadyate ।</p>
<p>naivam; śyāmatvasya ubhayatra bhāvāt tad‍vācakatvācca śabdasya sāmānya—
vacanatvaprasiddheḥ ।</p>
<p>na cāvaśyaṃ sa eva sāmānyavacanaḥ । yo bahūnāṃ sāmānyamāha; dvayorapi yaḥ sāmānyamāha,
so'pi samānyavacanaḥ ।</p>
<p>athavā 'sāmānyavacanaiḥ' ityetena sarvaśca śabdo'nyenābhisabadhyamāno viśeṣavacanaḥ
sampadyate । ta evaṃ vijñāsyāmaḥ — 'prāgabhisambandhādyaḥ sāmānyavacana' iti ।</p>
<p>nanvevaṃ sati 'upamitaṃ vyāghrādibhiḥ' ityatra sāmānyāprayogagrahaṇamatiricyate ।</p>
<p>vyāghrādayo'pi bhedopanibandhanasyevādeḥ prayoge yadopamāna eva vartante tadā
sāmānyaprayogamapekṣante— 'puruṣo'yaṃ vyāghra iva śūraḥ, siṃha iva balavāniti ।' abhedopakrame
<pb n="444"/>
cābhidhāne sambandhanimittasyopamānaśabdaireva antarbhāvitatvādaprayogaḥ sāmānyaśabdasyeti ।
aprayoge'pi ca sāmānyadharmāvasāyaścandramukhavad‍bhaviṣyati । taduktaṃ— 'siṃho vyāghra iti
pūjāyāṃ, śvā kāka iti kutsāyām' iti ।</p>
<p>naivam, yadyantarbhūtopamā na kutsārthasambandhapratipad‍vyāghrādiśabdairupameyaṃ puruṣādi pūjārthaṃ
cābhidhīyate ।</p>
<p>tathāpi tannimittasyānekatvāniyamāya nimittatṛtīyāntaśauryādipadaprayogo na
virudhyate, puruṣo'yaṃ vyāghraḥ śauryeṇeti ।</p>
<p>bhinne'pi vastunyabhedopacāraḥ sārūpyamātraṃ gamayet, na tasyātmātiśayam; yathā hi
sumanāyate durmanāyate abhimanāyata iti sudurabhīnāṃ bhavatyarthaviśeṣapakṣe
pratyayenopāttārthānāmapi pratyayasya rūpābhedādanavasīyamānavibhāgamupasargārthamavacchettuṃ prayogaḥ ।
kathaṃ puruṣavyāghrādau tasyāḥ pūjāyā nimittabhedasambhave niyamāya sadṛśabhāgopanipātī śabdaḥ
prayujyata iti ।</p>
<p>(<b>taddhitākhyātārthaikārthībhāvāḥ</b>)</p>
<p>evamayamekārthībhāvastaddhitākhyātayorapi anantaprakāra eva draṣṭavyaḥ । tatra—
(taddhite)</p>
<p><b>taddhite</b> sāmānyena tridhā <b>sambandhaviṣayaḥ, kārakaviṣayaḥ, svārthaviṣayaśca</b> । teṣu—
<b>sambandho</b> dvidhā— pradhānamapradhānaṃ ca ।</p>
<p><b>pradhānaṃ</b> yathā— 'gāvo'sya santi gomān, salāturo'syābhijanaḥ sālāturīya' iti ।</p>
<p><b>apradhānaṃ</b> yathā— 'vasiṣṭhasyāpatyaṃ vāsiṣṭhaḥ, cāṣāṇāṃ samūhaścāṣami' ti ।</p>
<p><b>kārakaṃ</b> dvidhā— pradhānamapradhānaṃ ca ।</p>
<p><b>pradhānaṃ</b> yathā— 'viṣeṇa vadhyo viṣyaḥ śatruḥ, padamasmin dṛśyaṃ padyaḥ kardama' iti ।</p>
<p><b>apradhānaṃ</b> yathā— vyākaraṇaṃ vetti adhīte vā vaiyākaraṇaḥ, akṣairdīvyatyākṣika' iti ।</p>
<p><b>svārtho</b> dvidhā—mukhya upacaritaśca ।</p>
<p><b>mukhyo</b> yathā—'yava eva yāvakaḥ (yavakaḥ), maṇireva maṇika' iti ।</p>
<p><b>upacarito</b> yathā— 'kuśāgrīyā buddhiḥ, kākatālīyamiva kākatālīyo nyāya' iti ।</p>
<pb n="445"/>
<p>(<b>ākhyāte</b>)</p>
<p><b>ākhyāte'pi</b> tridhā kārakeṇa, sambandhinā prādibhiśca ।</p>
<p><b>kārakeṇa</b> yathā—'abhṛśo bhṛśo bhavati bhṛśāyate, śabdaṃ karoti śabdāyate,
hastinā atikrāmati atihastayati, kaṣṭāya karmaṇe krāmati kaṣṭāyate, pāśān
vimocayati vipāśayati, prāsāda ivācarita prāsādīyatīti ।</p>
<p><b>sambandhinā</b> yathā—'vyākaraṇasya sūtraṃ karoti vyākaraṇaṃ sūtrayati, kaṃsasya
vadhamācaṣṭe kaṃsaṃ ghātayati, ā rātrervivāsamāste rātriṃ vivāsayati, puṣyeṇa candrasya
yogaṃ jānāti puṣyeṇa candraṃ yojayati, māhiṣmatyāṃ sūryodgamaṃ prāp‍noti māhiṣmatyāṃ
sūryamudgamayati, kālasya gamanamupaviṣṭaḥ pratipālayati kālaṃ gamayatīti ।</p>
<p><b>prādayaḥ</b> punaḥ ṣoḍhā—vācakāḥ, dyotakāḥ, sahābhidhāyakāḥ, viśeṣakāḥ,
kāryārthakāḥ nirarthakāśceti । te ca kriyayaiva sambadhyamānāḥ kriyāpradhānatvādākhyātasya
tad‌vyapadeśabhājo bhavanti । tatropasargāṇāṃ vācakatvaṃ yathā— 'prādayo gatādyarthe prathamayā,
prācāryaḥ, prāntevāsīti । atyādayaḥ krāntādyarthe dvitīyāya, atikhaṭvaḥ, atimāla
iti । avādayaḥ kruṣṭādyarthe tṛtīyayā, avakokilam, avamayūramiti । paryādayo
glānādyarthe caturthyā, paryadhyayanaḥ, paripravacana iti । nirādayaḥ krāntādyarthe pañcamyā,
nirvārāṇasiḥ, niṣkauśāmbiriti । evaṃ prapatitaḥ parṇaḥ praparṇaḥ, prācīnaṃ palāśaṃ
prapalāśaṃ, saṅgatā āpo'sminniti samīpam, saṅgatamakṣeṇa samakṣamiti ।</p>
<p>dhātulīnasyaivārthaviśeṣasya prakāśakatvaṃ dyotakatvam । dyotyāśca 'tadanyaḥ
tatsadṛśastadviruddhastadabhāvastadutkarṣastadapakarṣa' iti ṣaḍarthā bhavantīti । teṣu</p>
<p><b>tadanyo</b> yathā— 'pratīkṣate, upakramata' iti; tatsadṛśo yathā 'saṃvadati, anukarotī' ti;</p>
<p><b>tadviruddho</b> yathā— 'pratiṣṭhate, unmajjatīti;</p>
<p><b>tadabhāvo</b> yathā— 'viyujyante, prasmarantī' ti;</p>
<p><b>tadutkarṣo</b> yathā— 'pragalbhate, atikrāmatīti;</p>
<p><b>tadapakarṣo</b> yathā—vihasati, prāśnātīti ।</p>
<p>atra ca yo'sau kriyātmabhūto dharmaḥ kālaharaṇādistaddhātvabhihitamevā—
sattvabhūtamanabhidadhat prādiravadyotayati । yathā'kṣinikocādayo'nabhidadhata evārthān
pradarśayanti, evaṃ kriyāsthān prārambhādīnabruvanta eva prādayo'vadyotayanti ।
<pb n="446"/>
dhātorekākinaḥ kriyāviśeṣābhidhānāsāmarthye sahakāribhāvaḥ sahābhidhāyakatvam ।
tatrāntaraṅgo, bāhyaḥ, avyabhicārī, vyabhicārī, vyavahitaḥ, saviśeṣaśca sahābhidhāyako
bhavati । teṣu—</p>
<p><b>antaraṅgo</b> yathā— 'saṅgrāmayate, asaṅgrāmayata ।</p>
<p><b>bāhyo</b> yathā— anurudhyate, anvarudhyata ।</p>
<p><b>avyabhicārī</b> yathā— adhīte, adhyeti ।</p>
<p><b>vyabhicārī</b> yathā— ācāmati, saṃdhukṣayati ।</p>
<p><b>vyavahito</b> yathā— pucchamudasyatyutpucchayate, vyasyati vipucchayate ।</p>
<p><b>saviśeṣo</b> yathā— senayā abhiyāti abhiṣeṇayati, vīṇayopagāyati upavīṇayati ।</p>
<p><b>sahārthābhidhāne</b> tūpasargayorbhedapratipattiḥ katham?</p>
<p>yadyapi dhāturupasargaṃ na vyabhicarati, vyabhicaratyevopasargo dhātum । ataḥ
śakyate'nvavavyatirekābhyāṃ bhedaḥ kalpayitum । yāvānayaṃ samādirupasargo'nyatra dṛṣṭaḥ
ihāpi tāvāneva bhaviturbhavatīti ।</p>
<p>sajātīyebhyo vijātīyebhyaścāvacchedako <b>viśeṣakaḥ</b> । sa ṣoḍhā— prakṛtiviśeṣakaḥ,
prakṛtyarthaviśeṣakaḥ, pratyayaviśeṣakaḥ, pratyayārthaviśeṣakaḥ, ubhayaviśeṣakaḥ,
ubhayārthaviśeṣakaśceti । teṣu—</p>
<p><b>prakṛtiviśeṣako</b> yathā— vijayate, parājayate ।</p>
<p><b>prakṛtyarthaviśeṣako</b> yathā— saṅkrīḍati, saṅkrīḍate ।</p>
<p><b>pratyayaviśeṣako</b> yathā— viśālam, viśaṅkaṭam ।</p>
<p><b>pratyayārthaviśeṣako</b> yathā— abhimanāyate, durmanāyate ।</p>
<p><b>ubhayaviśeṣako</b> yathā— anuvyacalat, prāvarṣat ।</p>
<p><b>ubhayārthaviśeṣako</b> yathā— upatiṣṭhati, upatiṣṭhate ।</p>
<p>atra ca prādiḥ prakarṣadikamarthaṃ bruvāṇaḥ kriyāṃ sāmānyenopagṛh‍ṇāti, na tu
kriyāsāmānyaviśeṣayorātmānaṃ niyamayati ।</p>
<p>dhāturapi kriyāṃ bruvan prakarṣādikamarthaṃ sāmānyenopagṛh‍ṇāti, na tu
sāmānyaviśeṣayorātmānaṃ niyamayati ।</p>
<p>parasparopaśleṣe tu tayorviśeṣaṇaviśeṣyabhāvo nīlotpalādivad bhavati ।</p>
<pb n="447"/>
<p><b>kāryārthatvaṃ</b> yathā— prayuṅkte, parākaroti, abhiṣuṇoti, praṇamati, vittaṃ,
samīpam iti ।</p>
<p>ātmanepadaṃ, parasmaipadaṃ, ṣatvaṃ, ṇatvaṃ, tatvam, ītvaṃ ca kāryāṇyupasargayoge
bhavanti ।</p>
<p><b>nirarthakatvaṃ</b> yathā—nihnute, nikhañjanti, pralambate, saṃśrayatīti । atra padopacayamātre
prādiḥ prayukta iti nirarthakatvam । āhuśca—(vāpa. 2.188)</p>
<b><lg>
<l>sa vācako viśeṣāṇāṃ sambhave dyotako'pi vā ।</l>
<l>śaktyādhānāya dhātorvā sahakārī prayujyate ॥ 108 ॥</l>
</lg></b>
<b><lg>
<l>kriyāviśeṣako vā syāt kāryārthaṃ vopadiśyate ।</l>
<l>padopacayamātre vā'narthakaḥ prādiriṣyate ॥ 109 ॥</l></lg></b> iti
<p>(<b>vākyaikārthībhāvaḥ</b>)</p>
<p>evamayamanekarūpaḥ padaikārthībhāvaḥ । evaṃ vākyaikārthībhāvo'pi ।</p>
<p>tatra 'ākhyātaṃ sāvyayakārakaviśeṣaṇaṃ vākyaṃ, ekatiṅ vākyam' ityādayo
vikalpāḥ । tatra caikavākyasthāt padāduttarayostiṅāmantritapadayornighātaḥ । yuṣmadasma—
dorvānnāvādaya ādeśāḥ । 'vākyasya ṭeḥ pluta udātta' iti tu vākyācāmantyasya pluta
ityādīni prayojanānyabhidhīyante । kriyākārakāvyayaviśeṣaṇapadārthānāṃ ca
parasparamupakāryopakārakabhāvenāvasthitānāṃ 'bhāvanā, vidhiḥ, pratibhā' veti vākyārthaḥ
prathame । evaṃ vākyānāmapi parasparamupamānopameyabhāvādibhirivādiśabdaprayoge
muktakādiṣvekārthībhāvo bhavati । etenaikakriyākārakābhiniveśinoryugalakasandānitaka—
kalāpakakulakādayo vākyaviśeṣā vyākhyātāḥ । tatra—</p>
<p>dvābhyāṃ catuṣpadībhyāṃ <b>yugalakam</b>,</p>
<p>tisṛbhiḥ <b>sandānitakam</b>,</p>
<p>caturbhiḥ <b>kalāpakam</b>,</p>
<p>pañcādibhiḥ <b>kulaka</b>miti saṃjñā vijñāyate ।</p>
<p>etenaikapraghaṭṭakopanibandhānāṃ subhāṣitānāṃ samūhaḥ <b>saṅghātaḥ</b>,
anekapraghaṭṭakopanibaddhānāṃ tu <b>kośa</b> ityapi vyākhyātam ।</p>
<pb n="448"/>
<p>nagarartūdyānacandrārkodayārṇavavarṇanādayastu saṅghātarūpā eva prabandhāntaḥpātino
vākyasamūhāḥ prakaraṇavyapadeśabhājo'vāntaravākyatāṃ labhante । tadarthāścaikārthībhāvamanu—
bhavanti ।</p>
<p>yastu tairupakriyamāṇo mahāvākyārthaḥ sargabandhādāvākhyāyikādau mukhapratimukhagarbha—
vimarśanirvahaṇākhyaiḥ pañcasandhibhirupakṣepaparikarādibhiścatuṣṣaṣṭisandhyaṅgairaṅgaṣoḍaśakarūpa—
bhāratyādirūpavṛtticatuṣṭayena ca yathāyogamupakṛtaḥ kṛtānyonyaviśeṣaṇaviśeṣyabhāvaḥ
<b>subhadrāharaṇaṃ jānakīharaṇa</b>mityādinā mahāvākyārtharūpeṇa prathate, sa prabandhaikārthībhāvo'para
ityākhyāyate । yastu tadrūparāmāyaṇādiprabandhārthānāmavadhāraṇenopahitasaṃskārasya
'rāmavad‍vartitavyaṃ na rāvaṇādivad' ityādividhiniṣedhapratibhāviśeṣa upajāyate, sa
samastāviśvavyāpi caturvargaikahetuḥ <b>parā</b> mahāvākyaikārtho'rthamūrtyā vipariṇatamanādi—
nidhanamakhaṇḍaṃ śabdabrahmetyucyate ।</p>
<b><lg>
<l>akhaṇḍaḥ saiṣa vākyārthaḥ śabdabrahmeti gīyate ।</l>
<l>śabdabrahmaṇi niṣṇātaḥ paraṃ brahmādhigacchati ॥ 110 ॥</l>
</lg></b>
<b><lg>
<l>idamādyaṃ padasthānaṃ siddhisopānaparvaṇām ।</l>
<l>iyaṃ sā mokṣamāṇānāmajihmā rājapaddhatiḥ ॥ 111 ॥</l></lg></b> (vāpa. 1.16)
<b><lg>
<l>uktāścatastro'tha punaścatastraḥ śabdārthasambandhabhidaḥ krameṇa ।</l>
<l>catastra evātha vacoviśeṣe niṣeduṣīstāḥ parikīrtayāmaḥ ॥ 112 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
sāpekṣaśabdaśaktiprakāśo nāma</b></p>
<p><b>॥ aṣṭamaḥ prakāśaḥ ॥8॥</b></p>
<lg><l>sanātanaḥ śīlitasāhitīkaḥ sarvāṅgasampūrṇatayā yathārtham ।</l>
<l>prakāśametaṃ supaṭhaṃ vidhāya prasāsadīti śritakāvyatattvaḥ ॥</l></lg>
<pb n="449"/>
<p>atha</p>
<p><b>śṛṅgāraprakāśe navamaḥ prakāśaḥ</b></p>
<p>doṣahānaguṇopādānaprakāśo nāma</p>
<p>tatra abhidhāvivakṣādibhirnirūpite śabdārthayoḥ sāhitye vākyasya prayogayogyatā
prayogānarhatā ca niścīyate । yadāha—'ekaḥ śabdaḥ samyakprayuktaḥ svarge loke
kāmadhugbhavati' (mabhā. 6.1.84) । duṣprayuktaḥ punaradharmāya sampadyate । samyakprayogaścāsya
tadopapadyate yadā doṣahānaṃ guṇopādānamalaṅkārayogo rasāviyogaśca bhavati । teṣāṃ ca
prathamaṃ doṣahānameva vidheyam । yataḥ kamanīyarūpādisampadupetamapi vapuḥ
kuṣṭhabindunaikenāpi daurbhāgyamanubhavati । uktaṃ ca—(kāvyāda. 1.7)</p>
<b><lg>
<l>tadalpamapi nopekṣyaṃ kāvye duṣṭaṃ kathaṃcana ।</l>
<l>syād vapuḥ sundaramapi śvitreṇaikena durbhagam ॥ 1 ॥</l>
</lg></b>
<p>kiṃ ca— (bhāmahā. 1.12)</p>
<b><lg>
<l>nākavitvamadharmāya mṛtaye daṇḍanāya vā ।</l>
<l>kukavitvaṃ punassākṣānmṛtimāhurmanīṣiṇaḥ ॥ 2 ॥</l>
</lg></b>
<p>(<b><emph>9. doṣahānam</emph></b>)</p>
<p>doṣāstridhā <b>1. padadoṣāḥ, 2. vākyadoṣāḥ, 3. vākyārthadoṣāśca ।</b></p>
<p>tatra ca vākyasya prayogayogyatāyāḥ prayogānarhatāyāśca niścayārthaṃ vimarśe
padagatadoṣanirūpaṇamanipuṇopajñamiva vijñāyate । na hi vākyāvasthāyāṃ padāni padārthā vā
vidyante । yathā hi citre nīlapītaraktādayaḥ. pānake guḍāmalakamarīcādayaḥ, grāmarāge
ṣaḍjarṣabhagāndhārādayaḥ citrādibhyaḥ pṛthaktvena nāvabhāsante, tathā vākye'pi
kriyākārakaviśeṣaṇādipadāni tadarthā vā na vākyavākyārthābhyāṃ bhedenaiva pratīyante ।</p>
<p>vākyārtho hi padaparyāyairakhaṇḍa evābhidhīyamāno dṛśyate । tadyathā— muṇḍaṃ karoti
muṇḍayati, ś‍lokairupastauti upaślokayati, śrutvā cchando'dhīte śrotriyaḥ, parasya
<pb n="450"/>
kṣetre'ticaran cikitsyate kṣetriyaḥ, strughnamabhiniṣkrāmati dvāraṃ sraugh‍nam,
kalāpiṣūd‌bhidyamānakalāpeṣu vigatakalāpeṣu vā deyamṛṇaṃ kālāpakam, keśeṣu keśeṣu ca
gṛhītvā pravṛttaṃ yuddhaṃ keśākeśi, gauravāya hvāyakamicchati jihvāyakīyiṣati, aśnīta pibata
iti sātatyena yasyāṃ kriyāyāṃ tāmātmanaḥ icchatyaśnītapibatīyati, dakṣiṇe pārśve lubdhena
viṣadigdhena śareṇa marmaṇi nirmitaṃ vraṇaṃ yasya mṛgasya sa dakṣiṇermā, dakṣiṇāt samudrādadrirājaṃ
himavantaṃ yāvad yojanānāṃ daśaśatīṃ vijayamānaḥ samastarat‍nānāṃ ya āyatanaṃ sa cakravartī ।
yo rājasūyayājī ya īśvaro maṇḍalasya sakalasya yaścājñayaiva rājñaḥ praśāsti saṃrāṭ sa vijñeya
iti । api ca lalāṭaṃ paśyati lālaṭikaḥ, kukkuṭīṃ caratīti kaukkuṭikaḥ; tatra
lalāṭadarśanena dūre avasthānaṃ lakṣyate, tenānupaśleṣakāryeṣu cānupasthānam; yaḥ sevakaḥ
svāminaḥ kāryeṣu nopayujyate, lalāṭameva vā yaḥ kopaprasādasaṃrakṣaṇāya paśyati sa
lālāṭika ityucyate । tathā kukkuṭīśabdena kukkuṭīpāto lakṣyate, tena deśasyālpatā; yo
hi bhikṣuravikṣip‍tadṛṣṭiḥ pādavikṣepadeśe cakṣuḥ saṃyamya gacchaṃstāvatyeva deśe carati, yo vā
tathāvidhamātmānamatathāvidho'pi saṃdarśayati, kukkuṭīpātānāṃ dāmbhikānāṃ ceṣṭāṃ vācarati
yassaḥ kaukkuṭika ucyate ।</p>
<p>evaṃ loke lajjākaratvādaprakāśyatvena kūpe prakṣepaṇamivārhati yadakāryaṃ
tatkaupīnam, tadiva yad‍gūhanīyamaṅga tadapi kaupīnam; tasya yadācchādakaṃ vastrakhaṇḍaṃ
valkalādi tadapi kaupīnamevocyate । kiṃ ca siddhasyānnasya vardhanāyānāhūtāpi
yopatiṣṭhate sā vadhrikā; tadvadaprārthito'pi yaḥ parikarmaṇi vyāpriyate so'pi nindyatvena
vadhrikeva vadhrikā; praśasyo'pi viruddhalakṣaṇayā hatabhag‍nādivad(?) yaḥ
tad‍vyapadeśabhāgbhavati so'pi vardhikā darśanīyo manuṣya iti vardhiketyevocyate । tathā—</p>
<p><b>'ardhaṃ jaratyāḥ kaścit kāmayate'rdhaṃ pariharati, evaṃ kaścit kāryasyārdhamādriyate
ardhamavajahāti, tatrārdhamiva jaratyā yadardhaṃ kāryasya tasya kāmina iva yadanuṣṭhānaṃ
tadardhajaratīyamityucyate ।'</b> yathā cāvijānato'pi ghuṇakīṭasya yadṛcchayā kāṣṭhamutkirataḥ
kadācidakṣaramuttiṣṭhati, tadvadaśāstrajñasya yādṛcchikaṃ yadanavadyakarmanirmāṇaṃ
tad‍ghuṇākṣarīyamityucyate ।</p>
<p>evaṃ ca yathā padaparyāyavākyānāṃ akhaṇḍa evāvibhaktoddeśavibhāga eko'rtho'bhidhe—
yastathā devadatta gāmabhyāja śuklāṃ daṇḍenetyevamādīnāṃ padaparyāyāṇāmapi vākyānāṃ
sanniviṣṭe'nekaśaktirūpaḥ sarvopādhiviśiṣṭakriyātmā naṣṭoddeśavibhāga eka eva
<pb n="451"/>
abhidheyo bhavati । padānāṃ tu prakṛtipratyayādivadavidvatpratipattyarthameva anvayavya—
tirekābhyāṃ vyāvahāriko'rthāpoddhāraḥ śabdāpoddhāraśca kriyate । apoddhṛtānāṃ ca
viniviṣṭabhedānāmiva punaryogo vidhīyate । na caitāvatā tadgatadoṣaguṇanirūpaṇamapi
vidheyaṃ bhavati । na hi darśanīyaṃ citraṃ svādu pānakaṃ śrāvyo grāmarāga iti vaktavye
kaścidabhidhatte śobhanā nīladayo guḍādayaḥ ṣaḍjādayo veti ।</p>
<p>ucyate— apyāyuṣmān padapadārthānāmiva vākyāvasthāyāṃ, vākyavākyārthā—
nāmapyavāntaravākyāvasthāyāmasatyatvaṃ manyate? yathā duhyatāṃ gauḥ, upādhyāyastatpayasā bhuktvā
māmadhyāpayatu, yena māmadhiyānaṃ dṛṣṭvā pitā tuṣyati, tuṣṭaśca modakānme dadātīti ।</p>
<p>kiṃ cātaḥ?</p>
<p>yadi manyate, padaiḥ kimaparāddhaṃ, yena tad‌gatadoṣaguṇanirūpaṇaṃ na mṛṣyate ?</p>
<p>atha na manyate, tathāpi padaiḥ kimaparāddham, yena tulye'pyārambhakatve
padānāmevāsatyatvamabhyupagamyate, na vākyānām ।</p>
<p>atha vākyānyapyavāntaravākyāvasthāyāmasatyāni? tarhi avāntaravākyānāmapi
mahāvākyāvasthāyāṃ, mahāvākyānāmapi vidyāsthānāvasthāyāṃ, vidyāsthānānāmapi
śabdabrahmāvasthāyāṃ, śabdabrahmaṇo'pi parabrahmāvasthāyāṃ na satyatvamiti na kasyacit
kiṃcidapi vicāryaṃ bhavati ।</p>
<p>athābhedavādināmapi vyavahārārthamavaś‍yameva bhedo'bhyupagantavyaḥ tadgatadoṣaguṇa—
vicāraṇā cānuṣṭheyā ।</p>
<p>tarhyasau padāt prabhṛtyevārabhyamāṇā śreyasīti nastarkaḥ । padeṣu hi nirdoṣeṣu
guṇavatsu ca vākyamapi tadārabdhaṃ tathāvidhameva bhavati । yadāha—yādṛśād vai jāyate
tādṛś‍yeva bhavati ।</p>
<p>na ca padasyātyantamasatyatvaṃ bhavānapi manyate, yo'bhidyamānāvapyavidva—
tpratipattyarthamanvayavyatirekābhyāmapoddha‍ṛtya padapadārthau bhinnāviva punaryojayati । yadi ca
sarvathaivāsatyatvamavācakatvaṃ ca padānāmabhyupeyate, tattadārabdhavākyānāmapi tathātve
sarvavyavahārocchedaḥ prāpnoti ॥</p>
<p>api cākhaṇḍavākyārthapakṣe ya ete padārthopanibandhanāḥ vākyārthaviśeṣa—
pratipattihetavo <b>vākyeṣu dharmāssaṃdṛś‍yante</b>, te'pi padānāmānarthakyāt na prāpnuvanti ।</p>
<p>ke punarete?</p>
<pb n="452"/>
<p>(<b>vākyadharmāḥ —48</b>)</p>
<p><b>pradhānaṃ, śeṣaḥ, prayojakam, aprayojakam, nāntarīyakam, mukhyam,
gauṇam, vyāpakam, laghu, guru, arthavādaḥ, anuvādaḥ, bhedavivakṣā,
abhedavivakṣā, vyavahitakalpanā, upacārakalpanā, tad‌bhāvāpattiḥ,
yogyatāpattiḥ, sambandhābādhanaṃ, vikalpaḥ, samuccayaḥ, niyamaḥ, niṣedhaḥ,
pratinidhiḥ, ūhaḥ, bādhaḥ, tantram, prasaṅgaḥ, āvṛttiḥ, bhedaḥ, (atideśaḥ)1
sāmānyātideśaḥ, viśeṣātideśaḥ, adhikāraḥ, adhyāhāraḥ, vipariṇāmaḥ,
vākyaśeṣaḥ, avadhiḥ, apoddhāraḥ, anirjñātapraśnaḥ, kriyāntaravyudāsaḥ,
liṅgād vibhedaḥ, liṅgādibhedaḥ, śabdāntarādibhedaḥ, śaktyādibhedaḥ,
śrutyādiviniyogaḥ, śrutyādibalābalam, śrutyādikramaḥ, kramasambheda</b> iti ।</p>
<p>(<b>1—2 pradhānam, śeṣaḥ</b>)</p>
<p>tatra sādhyamaparārthaṃ <b>pradhānaṃ</b>,
siddhaṃ punaḥ parārthaṃ <b>śeṣaḥ</b> ।</p>
<p>sa cāyaṃ pradhānaśeṣabhāvaḥ śabdaśaktermahimnā pravartamāno vastunastathātvamanapekṣyaiva
prakāśate । tathā hi—</p>
<b><lg>
<l>guruḥ pradhānaṃ paricaryamāṇaḥ śiṣyānuśiṣṭau sa guṇatvameti ।</l>
<l>tadvad guḍo bhakṣayatau pradhānaṃ, prītau punaḥ syāt puruṣasya so'ṅgam ॥ 3 ॥</l>
</lg></b>
<p>iha tu sarvameva vākyajātamudāharaṇam । na hi pradhānaguṇabhāvamantareṇa vākye
padānāṃ samanvayo bhavati । tatra sādhyatvāt pradhānaṃ kriyā, siddhatvādapradhānaṃ kārakāṇi ।</p>
<p>kvacittu kiyāyā api śeṣatvaṃ bhavati । yathā—(māmā. 1.30)</p>
<b><lg>
<l>stimitavikasitānāmullasad‌bhrūlatānāṃ
masṛṇamukulitānāṃ prāntavistārabhājām ।</l>
<l>pratinayananipāte kiñcidākuñcitānāṃ
vividhamahamabhūvaṃ pātramālokitānām ॥ 4 ॥</l>
</lg></b>
<p>yathā vā— (saka. 4.128)</p>
<!-- NOTES pg=452!-->
1. mūle atideśasya sthāne 'sāmānyātideśaḥ viśeṣātideśa' iti lekhaḥ । rā. pṛ. 497, dra. atra pṛ.470
<pb n="453"/>
<b><lg>
<l>priyo'si prājño'si prabhurasi kulīno'syasi yuvā
yuvatyastvāmevaṃ kati na patimurvīśa! vṛṇate ।</l>
<l>ataścaitāṃ kīrtiṃ raghunahuṣamāndhātṛmahiṣīṃ
parāmraṣṭuṃ vṛddhāmadhigatanayo nārhati bhavān ॥ 5 ॥</l>
</lg></b>
<p>(<b>3. prayojakam</b>)</p>
<p>yena prayuktaḥ pravartate tat <b>prayojakam</b> (śābhā. 4.1.22)। tad yathā—'svargo
yāgasya, gārhasthyamarthārjanasya, atithayaḥ pākasya, rājā chatracchāyāyā' (vāpa. 2)
iti । tacca na kevalaṃ śreyasyeva pravartayati, api tvaśreyasyapi । yathā—(māmā.5.27)</p>
<b><lg>
<l>tvatpādapaṅkajaparigrahapuṇyajanmā bhūyāsamityabhiniveśakadarthyamānaḥ ।</l>
<l>bhrāmyannṛmāṃsapaṇanāya paretabhūmāvākarṇya bhīru ruditāni tavāgato'smi ॥ 6 ॥</l>
</lg></b>
<p>yathā vā—</p>
<b><lg>
<l>asyāḥ snehabhṛtena vānarapatissetau mayā kleśito
bhrātā mad‌vadanaikavīkṣaṇaparaḥ prāṇānayaṃ tyājitaḥ ।</l>
<l>dāyādena saha pravṛttakalahe jātyaiva muktāyudhe
nirvaire ca nirāgasi dviṣi tathā muktaḥ śaro vālini ॥ 7 ॥</l>
</lg></b>
<p>(<b>4. aprayojakam</b>)</p>
<p>svayaṃ prayok‍tumasamartho'nyaprayuktena karmaṇā yaḥ sambadhyate so<b>'prayojakaḥ</b> । tadyathā
māṃsaprayukte pāke ghṛtādibhirasthīnyaprayojakāni sambadhyante । snātṛprayuktena snānīyenā—
prayojikā snānaśāṭī yujyate । rājaprayuktayā chatracchāyayā'prayojako'pi hastī
saṅgacchata' iti । idaṃ cāprayojakatvamavāstavamapi kvaciduktimātreṇa dṛśyate । yathā—</p>
<b><lg>
<l>ṇokkhī bhallī sa vaṃmaheṇa ṇimmia tailoke vi ।</l>
<l>jehi vimukī te vi mua jaha ṇa laggī te vi ॥ 8 ॥</l>
</lg></b>
<lg>
<l>(navīnā bhallī sā manmathena nirmitā trailokye'pi ।</l>
<l>yebhyo vimuktāḥ te'pi mṛtāḥ yebhyo na lagnā, te'pi ॥)</l>
</lg>
<p>yathā vā—</p>
<b><lg>
<l>muktāḥ kandharayā dhṛtāḥ, stanataṭenottuṅgatā kumbhayo—
rūrubhyāṃ pariṇāhitā kramavatī hastasya, pad‍bhyāṃ gatiḥ ।</l>
<pb n="454"/>
<l>etad vaḥ karighātinastu kaṭhinaṃ carmaiva, ko'yaṃ haṭha—
ścaṇḍīti tripurārikelivacanairāryāsmitaṃ pātu vaḥ ॥ 9 ॥</l>
</lg></b>
<p>(<b>5. nāntarīyakam</b>)</p>
<p>yatsambandhamantareṇa kriyā pradhānena sambadhyate <b>tannāntarīyakam ।</b> tadyathā— 'tapte payasi
dadhyānayati sā vaiśvadevyāmikṣā, vājibhyo vājinam'; (vājinasya) punaranuniṣpāditvā—
nnāntarīyakeṇa vājinena sambadhyate । odanārthe ca pāke nāntarīyakeṇa ācāmādinā
makṣikādayo'nugṛhyante, agnyarthe nirmathane nāntarīyakeṇa dhūmena hoturakṣiṇī upahanyete । tadetat
kvacit kaviprayogeṣu <b>vāstavamavāstavaṃ</b> ca dṛśyate ।</p>
<p><b>vāstavaṃ</b> yathā— (raghu. 7.26)</p>
<b><lg>
<l>haviḥśamīpallavalājagandhiḥ puṇyaḥ kṛśānorudiyāya dhūmaḥ ।</l>
<l>karṇāntasaṃsarpiśikhassa tasyā muhūrtakarṇotpalatāṃ prapede ॥ 10 ॥</l>
</lg></b>
<p><b>avāstavaṃ</b> yathā—(gāsa. 3.15)</p>
<b><lg>
<l>saccaṃ bhaṇāmi vālaa ṇiaaṃ cia vallahaṃ jīaṃ ।</l>
<l>taṃ tui viṇā ṇa hoi tti teṇa kulaa/kuvia kuviaṃpasāemi ॥</l>
</lg></b>
<lg>
<l>(satyaṃ bhaṇāmi bālaka niyatameva vallabhaṃ jīvitam ।</l>
<l>tat tvayā vinā na bhavatīti tena kulajaṃ kupitaṃ prasādayāmi ॥)</l>
</lg>
<b><lg>
<l>rūḍhyā yatrāsadartho'pi loke śabdo niveśitaḥ ।</l>
<l>sa mukhyastatra tatsāmyād gauṇo'nyatra skhalad‍gatiḥ ॥ 12 ॥</l></lg></b> (pra.vā.pratya.37)
<p>(<b>6. mukhyam</b>)</p>
<p>tatra <b>mukhyaṃ</b> yathā— gauranubandhya iti । atra gośabdo mukhyavṛttyā sāsnādimatpadārthe
vartate ।</p>
<p>(<b>7. gauṇam</b>)</p>
<p><b>gauṇaṃ</b> yathā— gaurvāhīka iti । atra gośabda eva tiṣṭhanmūtrādiguṇasampadā
bāhīke vartamāno gauṇīṃ vṛttimanubhavati । tatra <b>kaviprayoge mukhyaṃ</b> yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ ।</l>
<l>viracitanutibandho mūrdhni sadyaḥ purāreḥ pariṇatabahukalpabrahmaṇāṃ brahmaghoṣaḥ ॥ 13 ॥</l>
</lg></b>
<pb n="455"/>
<p>gauṇaṃ yathā—(urāca. 1.38)</p>
<b><lg>
<l>iyaṃ gehe lakṣmīriyamamṛtavartirnayanayo—
rasāvasyāḥ sparśo vapuṣi bahulaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo, yadi paramasahyastu virahaḥ ॥ 14 ॥</l>
</lg></b>
<p>(<b>8. vyāpakam</b>)</p>
<p>anekaviṣayaṃ vyāpakam । tadyathā— aāturānāturayorbhojanapraklṛptāvāturabhojana—
manāturo'pi pratipadyate । yathā— (gāsa. 3.25)</p>
<b><lg>
<l>addhacchipecchiaṃ mā karajja sāhāiaṃ puloesu ।</l>
<l>so vi sudiṭhṭho hohii tumaṃ pi muddhā kalijjihisi ॥ 15 ॥</l>
</lg></b>
<lg>
<l>(ardhākṣiprekṣitaṃ mā kuru svābhāvikaṃ pralokaya ।</l>
<l>so'pi sṛdṛṣṭo bhaviṣyati tvamapi mugdhā kalayiṣyase ॥)</l>
</lg>
<p>etena bahuviṣayamapi vyākhyātam । tad dvividhaṃ <b>kriyāviṣayaṃ kārakaviṣayaṃ</b> ca ।
tayorādyaṃ yathā— (kumā. 3.20)</p>
<b><lg>
<l>dyūte paṇaḥ praṇayakeliṣu kaṇṭhapāśaḥ
krīḍāpariśramaharaṃ vyajanaṃ ratānte ।</l>
<l>śayyā niśīthakalahe hariṇekṣaṇāyāḥ
labdhaṃ mayā vidhivaśādidamuttarīyam ॥ 16 ॥</l>
</lg></b>
<p>dvitīyaṃ yathā—</p>
<b><lg>
<l>sīse seharu khaṇu viṇimmavidukhaṇu kaṃṭhe pālaṃbu kidu raie ।</l>
<l>vihidu khaṇu muṃḍamālie jaṃ paṇaeṇa taṃ ṇamahu kusumadāma—kodaṃḍu kāmaho ॥ 17 ॥</l>
</lg></b>
<lg>
<l>(śīrṣe śekharaḥ kṣaṇaṃ vinirmāpitaḥ kṣaṇaṃ kaṇṭhe prālambaḥ kṛto ratyā ।</l>
<l>racitā kṣaṇaṃ muṇḍamālikā yat praṇayena tannamata kusumadāmakodaṇḍaṃ kāmasya ॥)</l>
</lg>
<p>(<b>9. laghu</b>)</p>
<p><b>saṃkṣiptābhidhānaṃ laghu</b> vīpsā, ekaśeṣaḥ, saṃjñā, karmadhārayād bahuvrīhiḥ ityādi ।</p>
<p>(<b>10. guru</b>)</p>
<p><b>tad‍‍viparītaṃ guru</b>, avīpsā, anekaśeṣaḥ, asaṃjñā, karmadhārayānmatvarthīya iti ।
teṣu— <b>vīpsayā laghu</b>ryathā—(gāsa. 6.30)</p>
<pb n="456"/>
<b><lg>
<l>jaṃ jaṃ puloemi disaṃ purao lihia vva dīsase tatto ।</l>
<l>tuha paḍimāparipāḍiṃ vahai va saalaṃ disāvalaaṃ ॥ 18 ॥</l>
</lg></b>
<lg>
<l>(yāṃ yāṃ pralokayāmi diśaṃ purato likhita iva dṛś‍yate tatra ।</l>
<l>tava pratimāparipāṭī vahatīva sakalaṃ diśāvalayam ॥)</l>
</lg>
<p><b>avīpsayā guru</b>ryathā—(māmā. 1.43)</p>
<b><lg>
<l>paś‍yāmi tāmita itaśca puraśca paścā—
dantarbahiḥ purata eva ca vartamānām ।</l>
<l>udbuddhamugdhakanakābjanibhaṃ vahantī—
māsaṅga—tiryagapavartitadṛṣṭi vaktram ॥ 19 ॥</l>
</lg></b>
<p><b>ekaśeṣeṇa laghu, anekaśeṣeṇa guru</b> । tadubhayamekaśloke paryāyaparikṣepābhyāṃ yathā—</p>
<b><lg>
<l>adyauvāvāṃ raṇamupagatau tātamambāṃ ca dṛṣṭā
spṛṣṭastābhyāṃ śirasi vinato'haṃ ca duśśāsanaśca ।</l>
<l>tasminbāle prasabhamariṇā prāpite tāmavasthāṃ
pārśvaṃ pitrorapagataghṛṇaḥ kiṃ nu vakṣyāmi gatvā ॥ 20 ॥</l></lg></b>(vesaṃ.4.15)
<p><b>saṃjñayā laghu</b> yathā—</p>
<b><lg>
<l>khātmenduvahnimarudarkamahīpayobhi—
raṣṭābhireva tanubhirbhavatā samaste ।</l>
<l>graste jagatyaparamicchati yo'tra vastu
ko'nyo hatatrapatayā sadṛśo'sti tena ॥ 21 ॥</l>
</lg></b>
<p><b>asaṃjñayā guru</b> yathā— (śāku. 1.1)</p>
<b><lg>
<l>yā sṛṣṭiḥ straṣṭurādyā bahati vidhihutaṃ yā haviryā ca hotrī
ye dve kālaṃ vidhattaḥ śrutiviṣayaguṇā yā sthitā vyāpya viśvam ।</l>
<l>yāmāhuḥ sarvabhūtaprakṛtiriti yayā prāṇinaḥ prāṇavantaḥ
pratyakṣābhiḥ prapanna(nām̐)stanubhiravatu vastābhiraṣṭābhirīśaḥ ॥ 22 ॥</l>
</lg></b>
<p>ābhyāmubhayayoge gurulaghubhedo'pi vyākhyātaḥ । yathā—</p>
<!-- NOTES pg=456!-->
1. jalamucāṃ meghānāṃ yau pathyādhārau jalākāśau । pathyamaśanaṃ jalam, ādhāra ākāśaḥ । '॰hārāvi'ti—
jośera—rāghavau । haraja॰ iti, dahavi॰ iti ca jo.
<pb n="457"/>
<b><lg>
<l>pathyādhārau1 hara! jalamucāṃ yau ca, yau paṅkajānāṃ
mitrāmitrau, varada! haviṣāṃ dāyakagrāhakau ca ।</l>
<l>yau gandhasya prajana—vahanau tāmahaṃ tuṣṭiheto—
raṣṭau vande tribhuvanatanormūrtibhedām̐stavaitān ॥ 23 ॥</l>
</lg></b>
<p>karmadhāraya bahuvrīhiṇā laghuryathā—</p>
<b><lg>
<l>yakṣaścakre janakatanayāsnānapuṇyodakeṣu</l>
<l>snigdhacchāyātaruṣu vasatiṃ rāmagiryāśrameṣu ॥ 24 ॥ megha.</l>
</lg></b>
<p>karmadhārayamatvarthīyena gururyathā—</p>
<b><lg>
<l>ākailāsād bisakisalayacdedapātheyavantaḥ</l>
<l>saṃpatsyante nabhasi bhavato rājahaṃsāssahāyāḥ ॥ 25 ॥ megha.</l>
</lg></b>
<p>ādigrahaṇāt samāsavākyādiṣu gurutvalaghutvābhyāṃ granthagauravalāghave
pratipattigauravalāghave ca draṣṭavye । tatra samāsagurutve <b>granthalāghavaṃ pratipattigauravaṃ</b> ca
yathā—</p> <b><lg><l>vilāsamasṛṇollasanmusalaloladoḥkandalī—
parasparapariskhalad‌valayanisvanoddanturāḥ ।</l>
<l>haranti kalahuṅkṛtiprasabhakampitorustana—
truṭad‌gamakasaṅkulāḥ kalamakaṇḍanīgītayaḥ ॥ 26 ॥</l>
</lg></b>
<p>samāsalaghutve <b>granthagauravaṃ pratipattilāghavaṃ</b> ca yathā—</p>
<b><lg>
<l>sikatila—talāssāndracchāyāstaṭāntavilambinaḥ
śiśiramarutāṃ līlāvāsāḥ k‍vaṇajjalaraṅkavaḥ ।</l>
<l>avinayavatīnirvicchedasmaravyayadāyinaḥ
kathaya murale ! kenāmī te kṛtā niculadrumāḥ ॥ 27 ॥</l>
</lg></b>
<p>vākyalāghave <b>pratipattigauravaṃ</b> yathā—</p>
<b><lg>
<l>patiśvaśuratā jyeṣṭhe patidevaratānuje ।</l>
<l>madhyameṣu ca pāñcālyāstritayaṃ tritayaṃ triṣu ॥ 28 ॥</l>
</lg></b>
<p>vākyagaurave <b>pratipattilāghavaṃ</b> yathā—</p>
<b><lg>
<l>ācchidya priyataḥ kadambakusumaṃ yasyāridārairnavaṃ
yātrābhaṅgavidhāyino jalamucāṃ kālasya cihnaṃ mahat ।</l>
<l>hṛṣyadbhiḥ paricumbitaṃ nayanayornyastaṃ hṛdi sthāpitaṃ
sīmante nihitaṃ kathaṃcana tataḥ karṇāvataṃsīkṛtam ॥ 29 ॥</l>
</lg></b>
<pb n="458"/>
<p>etena k‍vaci<b>dvākyalāghave'pi pratipattilāghavaṃ</b> vyākhyātam । yathā—(seba.1.42)</p>
<b><lg>
<l>taṃ daiāhiṇṇāṇaṃ jammi vi aṃgammi rāhaveṇa ṇa ṇimiaṃ ।</l>
<l>sīāparimaṭṭeṇa va vūḍho teṇa vi ṇiraṃtaraṃ romaṃco ॥ 30 ॥</l>
</lg></b>
<lg>
<l>(taddayitābhijñānaṃ yasminnapyaṅge rāghaveṇa na sthāpitam ।</l>
<l>sītāparimṛṣṭeneva vyūḍhastenāpi nirantaraṃ romāñcaḥ ॥)</l>
</lg>
<p>(<b>11. arthavādaḥ</b>)</p>
<p>stutinindārthamatiśayo<b>ktirarthavādaḥ</b> । tadyathā— manojavo'śvaḥ, viśvavyāpinī tṛṣṇā
iti । yathā ca stutau—</p>
<b><lg>
<l>kavīnāṃ mānasaṃ naumi taranti pratibhāmbhasi ।</l>
<l>yatra haṃsavayāṃsīva bhuvanāni caturdaśa ॥ 31 ॥</l>
</lg></b>
<p>yathā vā nindāyām—</p>
<b><lg>
<l>yeṣāṃ prāṇivadhaḥ krīḍā narma marmacchado giraḥ ।</l>
<l>parāpavādaḥ kartavyaste mṛtyorapi mṛtyavaḥ ॥ 32 ॥</l>
</lg></b>
<p>(<b>12. anuvādaḥ</b>)</p>
<p>siddhasya vidhiniṣedhārthamuccāraṇa<b>manuvādaḥ</b> । tad yathā kathamīdṛśamanīdṛśo'bhidadhīta,
kathamevaṃvidhāyastavāyamevaṃvidhaḥ patiriti । yathā ca vidhau—</p>
<b><lg>
<l>tadavitathamavādīryanmama tvaṃ priyeti
priyajanaparibhuktaṃ yad‌dukūlaṃ dadhānaḥ ।</l>
<l>madadhivasatimāgāḥ kāmināṃ maṇḍanaśrī—
rvrajati hi saphalatvaṃ vallabhālokanena ॥ 33 ॥</l>
</lg></b>
<p>yathā vā niṣedhe—</p>
<b><lg>
<l>yadārtha kāmaṃ bhavatā sa yācyatāmiti kṣamaṃ naitadanalpacetasām ।</l>
<l>kathaṃ prasahyāharaṇaiṣiṇāṃ priyāḥ parāvanatayā malinīkṛtāḥ śriyaḥ ॥ 34 ॥</l>
</lg></b>
<p>(<b>13. bhedavivakṣā</b>)</p>
<p>yatrāṅgāṅgibhāvādinā bhedo vivakṣyate sā <b>bhedavivakṣā</b> । yathā— adhi brahmadatte
pañcālāḥ, adhi pañcāleṣu brahmadatta iti । yathā ca— (ku.saṃ. 2.10)</p>
<b><lg>
<l>ātmānamātmanā vetsi sṛjasyātmānamātmanā ।</l>
<l>ātmanā kṛtinā ca tvamātmanyeva pralīyase ॥ 35 ॥</l>
</lg></b>
<pb n="459"/>
<p>(<b>14. abhedavivakṣā</b>)</p>
<p>tadviparyaye <b>abhedavivakṣā</b> yathā— tāneva śālīn bhuñjmahe ye magadheṣu, tāneva
śāṭakānācchādayāmaḥ ye pāṭalīputre, tadevedaṃ kārṣāpaṇaṃ yanmadhurāyāṃ dṛṣṭamiti । yathā—</p>
<b><lg>
<l>rūpaṃ tadojasvi tadeva vīryaṃ tadeva naisargikamunnatatvam ।</l>
<l>na kāraṇat‌svād vibhide kumāraḥ pravartito dīpa iva pradīpāt ॥ 36 ॥</l></lg></b>(raghu.3)
<p>(<b>15. vyavahitakalpanā</b>)</p>
<p>yatra sannihitasyāyogyatāyāṃ vyavahitamāśrīyate sā <b>vyavahitakalpanā</b>, yathā ca
praviśa piṇḍimiti praveśanakriyā sannihitāyāmapyayogyayāṃ piṇḍayāmasambhavantī
vyavahitamapi yogyaṃ gṛhādikamapekṣate । evaṃ piṇḍīmityetadapi karmapadaṃ sannihitāyāmapi
praveśanakriyāyāmayogyāyāmasambhavad vyavahitāmapi yogyāṃ bhakṣayetyādikāṃ
kriyāmapekṣate । yathā ca <b>meghadūtādya</b>ś‍loke kaścid yakṣaḥ śāpenāstaṃgamitamahimā
rāmagiryāśrameṣu vasatiṃ cakra iti ।</p>
<p>(<b>16. upacārakalpanā</b>)</p>
<p>yatrānyadharmāḥ sati nimitte'nyatropacaryante sā <b>upacārakalpanā</b> । yathā
kālo'tikrāmati, mañcāḥ krośanti । yathā vā—(vārā. 5.34.6)</p>
<b><lg>
<l>kalyāṇī bata gātheyaṃ laukikī pratibhāti mām ।</l>
<l>eti jīvantamānando naraṃ varṣaśatādapi ॥ 37 ॥</l>
</lg></b>
<p>(<b>17. tad‌bhāvāpattiḥ</b>)</p>
<p>viparyayāderatasmiṃstaditi vyapadeśastad<b>bhāvāpattiḥ</b> । yathā śuktikāyāṃ rajatamiti,
mṛgatṛṣṇikāyāṃ jalamiti, rajjāvahiriti । yathā ca—</p>
<b><lg>
<l>caṃdrahivapi vāvihi kūpi saripallati tallitalāi ।</l>
<l>caṃdahakaca cakoḍiākeṇa haāse māi ॥ 38 ॥</l>
</lg></b>
<lg>
<l>(candravapuṣi vāpyāṃ kūpe sarasi palvale taṭākikāyāṃ taṭāke ।</l>
<l>candrasya kṛto'gniḥ kena hatāśena mātaḥ ॥)</l>
</lg>
<p>(<b>18. yogyatāpattiḥ</b>)</p>
<p>adhikāritvāpādanaṃ <b>yogyatāpattiḥ ।</b> yathā darbhāṇāṃ sthāne śaraiḥ prastaritavyam,
<pb n="460"/>
'lohitoṣṇīṣā ṛtvijaḥ pracaranti' iti । yathā ca—(megha. 56)</p>
<b><lg>
<l>śabdāyante madhuramanilaiḥ		kīcakāḥ	pūryamāṇāḥ
saṃraktābhistripuravijayo	gīyate	kinnarībhiḥ ।</l>
<l>nirhlādī te muraja iva cet kandareṣu dhvaniḥ syāt
saṅgītārtho nanu paśupatestatra bhāvī samastaḥ ॥ 39 ॥</l>
</lg></b>
<p>(<b>19. sambandhābādhanam</b>)</p>
<p>viśeṣaśrutyā sāmānyaśruterabādhaḥ <b>sambandhābādhanam ।</b> yathā brāhmaṇā bhuñjatāṃ
māṭharakauṇḍinyau pariveviṣṭāmiti । yathā ca—(kusaṃ.)</p>
<b><lg>
<l>yaṃ sarvaśailāḥ parikalpya vatsaṃ merau sthite dogdhari dohadakṣe ।</l>
<l>māsvanti ratnāni mahauṣadhīśca pṛthūpadiṣṭāṃ duduhurdharitrīm ॥ 40 ॥</l>
</lg></b>
<p>(<b>20. vikalpaḥ</b>)</p>
<p>dvayostulyabalayoḥ paryāyeṇa prāp‍tirvicāraṇā vā <b>vikalpaḥ</b> । yathā vrīhibhirvā
yavairvā juhuyāt, 'hantāhaṃ pṛthivīmimāṃ ni dadhānīha veha vā' (ṛve. 10.119.9)
iti । yathā ca <b>paryāyaprāp‍tau</b>—(vesaṃ. 2.3)</p>
<b><lg>
<l>gup‍tyā sākṣānmahānalpaḥ svayamanyena vā kṛtaḥ ।</l>
<l>karoti	mahatīṃ	prītimapakāro'pakāriṣu ॥ 41 ॥</l>
</lg></b>
<p>yathā vā <b>vicāraṇāyām</b>—(kusaṃ. 5.78)</p>
<b><lg>
<l>vibhūṣaṇod‌bhāsi pinaddhabhogi vā gajājinālambi dūkūladhāri vā ।</l>
<l>kapāli vā syādathavenduśekharaṃ na viśvamūrteravadhāryate vapuḥ ॥ 42 ॥</l>
</lg></b>
<p>(<b>21. samuccayaḥ</b>)</p>
<p>tulyabalānāmavirodhināṃ bhinnaprayojanānāmekārthaparatayopādānaṃ <b>samuccayaḥ</b> । yathā
devadattaṃ bhojaya, lavaṇena sarpiṣā śākeneti । guṇādisamuccayaḥ punarabhedena bhedena ca
dṛś‍yate । <b>abhedena</b> yathā—</p>
<b><lg>
<l>ślādhyānvayeti	nayanotsavakāriṇīti
nirvyūḍhasauhṛdabhareti	guṇojjvaleti ।</l>
<l>ekaikamatra	hi	vaśīkaraṇaṃ garīyo
yuṣmākamevamiyamityatha kiṃ	bravīmi ॥ 43 ॥</l>
</lg></b>
<pb n="461"/>
<p><b>bhedena</b> yathā—</p>
<b><lg>
<l>kulamamalinaṃ bhadrā mūrtirmatiḥ śrutiśālinī
bhujabalamalaṃ sphītā lakṣmīḥ prabhutvaprakhaṇḍitam ।</l>
</lg></b>
<b><lg>
<l>prakṛtisubhagā hyete bhāvā madasya ca hetavo
vrajati puruṣo yairunmādaṃ ta eva tavāṅkuśāḥ ॥ 44 ॥</l>
</lg></b>
<p>(<b>22. niyamaḥ</b>)</p>
<p>anekaprāp‍tāvayogānyayogavyavacchedenāvadhāraṇaṃ <b>niyamaḥ </b>। yathā śaṅkhaḥ pāṇḍara eva, pārtha
eva dhanurdhara iti । sa ca k‍vacit sārvakālikaḥ k‍vacinniyatakālaḥ । yathā— (kusaṃ. 3.19)</p>
<b><lg>
<l>asmin surāṇāṃ vijayābhyupāye tavaiva nāmāstragatiḥ kṛtī tvam ।</l>
<l>apyaprasiddhaṃ yaśase hi puṃsāmananyasādhāraṇameva karma ॥45॥</l>
</lg></b>
<p>yathā ca— (kusaṃ. 5.67)</p>
<b><lg>
<l>tvameva tāvat paricintaya svayaṃ kadācidete yadi yogamarhataḥ ।</l>
<l>vadhūdukūlaṃ kalahaṃsalakṣaṇaṃ gajājinaṃ śoṇitabinduvarṣi ca ॥ 46 ॥</l>
</lg></b>
<p>(<b>23. niṣedhaḥ</b>)</p>
<p>prasajyapratiṣedhaḥ paryudāso vā <b>niṣedhaḥ ।</b> tayoryatrāsāmarthyaṃ vākyabhedaśca sa
<b>prasajyapratiṣedhaḥ ।</b> yathā asūryaṃpaśyā rājadārāḥ, abrāhmaṇako deśaḥ, 'suḍanapuṃsakasya'
(1.1.43) iti । yatra sāmarthyamekavākyatā ca sa <b>paryudāsaḥ</b> । yathā abrāhmaṇaḥ, anekaḥ, apacasi
tvaṃ vṛṣaleti । sa cobhayarūpo'pi prāgabhāvādibhedād bhidyate । yathā—(raghu. 18.43)</p>
<b><lg>
<l>paryantasañcāritacāmarasya kapolalolobhayakākapakṣāt ।</l>
<l>tasyānanāduccarito'pavādaścaskhāla velāsvapi nārṇavānām ॥ 47 ॥</l>
</lg></b>
<p>yathā ca— (raghu. 18.48)</p>
<b><lg>
<l>anaśnuvānena yugopamānamalabdhamaurvīkiṇalāñchanena ।</l>
<l>aspṛṣṭakhaḍgatsaruṇāpi cāsīd rakṣāvatī tasya bhujena bhūmiḥ ॥ 48 ॥</l>
</lg></b>
<p>(<b>24. pratinidhiḥ</b>)</p>
<p>mukhyābhāve tadarthakāriṇaḥ sadṛśasya pratinidhānaṃ <b>pratinidhiḥ ।</b> yathā vrīhyabhāve
nīvārāḥ, kuśābhāve kāśāḥ pratinidhīyanta iti ।</p>
<p>nanu ca kriyāsu sāmarthyamātreṇa prāp‍tā vrīhyādayaḥ punaḥ śrutyādibhirniyamyamānā
nīvārādīnāṃ nivartakā vijñāyante । tatra yathaivānyāni dravyāṇi ayajñīyāni ca
<pb n="462"/>
palāṇḍvādīni satyapyarthitve 'dṛṣṭe'pi sāmarthye śāstreṇāparyudastasyādhikāro yukta' iti
nyāyād vacanāntarābhāvācca na pratinidhīyante; tathā nīvārādīnāmapi vrīhyādirniyamairniṣiddha—
tvād vacanāntarābhāvācca nāstyeva pratinidhiriti kimidaṃ dūṣaṇaṃ pratinidhirna prāpnotīti ।</p>
<p>ucyate — 'yajeteti yāge dravyatvameva yajatikriyārūpaikadeśabhāvādaṅgatvena
prāp‍tasannidhānaṃ, vrīhitvādayastu sāmānyaviśeṣāḥ sāmarthyaprāp‍tasannidhānā api
kriyārūpeṇānupādānād dravyatvavadaṅgabhāvena pratīyante । tatra vrīhiśabdo hi adhikārthā—
dhyāvāpāyopādīyamāno dravyatvasahacāriṇo nīvārādīnna bādhate । na hi tannivṛttau tasya
vyāpāro'sti, nāpyabhyanujñāyām । ataḥ śiṣṭācarito lokaprasiddhaśca pratinidhirastyeveti ।</p>
<p>yadi tarhi vrīhiśrutirna niyamārthā, nīvārādīnāṃ vikalpaḥ prāpnoti ।</p>
<p>naivam, asambhavo nāmāyaṃ niyamasadṛśaphalo'nya eva bādhaviśeṣaḥ, yamasambhavaniyama
ityāmananti । tatra vrīhitvamadhikaṃ śabdenāṅgabhāvamāpadyate; ato'pratiṣiddhānyapi śrutyā
nīvāratvādīni viruddhaikārtha samavāyitvānna sambhavanti । sambhave'pi kāmamavirodhāt
sāmarthyaprāp‍tasannidhānāni vinā śabdavyāpāreṇa samuccīyeran, na tu vikalpyeran ।</p>
<p>tatraitat syāt yathā dravyatvaṃ niyatasannidhānaṃ kriyāpadārthaikadeśabhūtameva kriyāśabdena
lakṣyate, tathā sarve'pi vrīhitvādayo dravyatvasahacāriṇo viśeṣāḥ kriyāpadārthaikadeśabhūtā
eva kriyāśabdena kasmānna lakṣyante?</p>
<p>naivam, na hi sarveṣāṃ vastutvena satāmarthānāṃ śabdo'bhidhāyako bhavati ।
vivakṣānibandhanaṃ hi vastusatāmapyarthānāmabhidhānaṃ, vivakṣā ca śabdasāmarthyanibandhanā; tatra
yathaiva dravyatvasahacāriṇo niyatasannidhānā api śuklādayo guṇāḥ satyapi
dravyavadupayoge śabdaśakta‍yanurodhāt kriyāśabdenāṅgatvena pratyāyayitumaśakyatvāda—
vivakṣitāḥ, tathaiva śabdaśakta‍yanurodhādvrīhitvādīnāṃ dravyatvasahacāriṇāmupayogavatāṃ
bhedānāmaṅgatvenāvivakṣāyā niyamābhāvācchāstreṇa (a)paryudaste viśeṣāntarasahacāriṇi
dravyatve nityasya karmaṇo'ṅgamātrāsannidhāne mā bhūdapravṛttiḥ, kāmyasya vā sannihiteṣvaṅgeṣu
pravṛttasya mā bhūdaṅgabhreṣe viccheda iti śāstreṇāparyudastaḥ pratinidhiḥ prathamakalpābhāva
upādīyate । sa tu padārthasad‍bhāva eva yujyate । yasya tu putrīyatītivat kriyāviśeṣa eva
śaktidravyasaṃsargabhinna eko vākyārthaḥ, tasya avibhaktaśabdārthatvādabhreṣe'pi
tasminnarthātmanyavikale nivṛtteraṅgāntarapratinidhāne'pi paṭīyatītivadavidyamānoddeśavibhāgaṃ
kriyāntaraṃ pratinihitaṃ syāt । apratinidheyā ca kriyeti ।</p>
<pb n="463"/>
<p><b>nanu vrīhitvādayo'pyapratinidheyā eva । yadāha—(vāpa.jā. 78)</b></p>
<b><lg>
<l>jātīnāṃ ca guṇānāṃ ca tulye'ṅgatve kriyāṃ prati ।</l>
<l>guṇāḥ pratinidhīyante chāgādīnāṃ na jātayaḥ ॥ 49 ॥</l>
</lg></b>
<p>maivaṃ vocaḥ । kartāpi nāma nāpratinidheyaḥ, kiṃ punaranye । tadyathā—(raghu. 15.61)</p>
<b><lg>
<l>ślāghyastyāgo'pi vaidehyāḥ patyuḥ prāgvaṃśavāsinaḥ ।</l>
<l>ananyajānerāsīd yat saiva jāyā hiraṇmayī ॥ 50 ॥</l>
</lg></b>
<p>yathā vā—(mavīca. 1.15)</p>
<b><lg>
<l>ayaṃ ca yajamānena yakṣyamāṇasya me gṛhāt ।</l>
<l>prahitastena vātsalyādanujanmā kuśadhvajaḥ ॥ 51 ॥</l>
</lg></b>
<p>kriyāyāstu pratinidhirnāstyeva, yadi ca syād vākyāntarameva tat syāditi ।</p>
<p>(<b>25. ūhaḥ</b>)</p>
<p>prakṛtau samarthānāṃ mantravākyānāṃ vikāreṣu sāmarthyābhāvāt sarvalopa
ekadeśānivṛttāvapi kriyāyāṃ mukhyavṛttivyatikrameṇa vārthāntaropādāne prasakte
śabdāntarasyārthāntaravṛtteḥ	samarthasyopādāne prakṛtirūpaliṅgavibhaktivacanāntarāṇāṃ
vimṛśyopādānam <b>ūhaḥ ।</b> tadyathā— 'āgneyamaṣṭākapālaṃ puroḍāśaṃ nirvaped' iti prakṛtiyoge
'agnaye tvā juṣṭaṃ nirvapāmi' ityatrāgniśabdaḥ samartho dṛṣṭaḥ । sa 'sauryaṃ caruṃ nirvapet
brahmavarcasakāma' iti vikṛtiyāge samarthaḥ; tatra yadi tūṣṇīmevopādānaṃ kriyeta, śabdavatī
prakṛtiraśabdo vikāraḥ syāt । atha devatā naivopādīyeta, prakṛtau devatāyāḥ śravaṇād dvaiguṇyaṃ
prasajyeta । tatra dravyadevatātyāgo yāgo na syāt ।</p>
<p>athāgniśabda evopādīyeta, mukhyārthe vṛttaḥ sūryārthaṃ na pratyāyayet ।</p>
<p>athāpyasya guṇādarthāntare sūrye mukhyavṛttivyatikrameṇa prayoga āśrīyet,
prakṛtiviparītā śabdapravṛttirāśritā syāt । syācca vikṛtiḥ kartavyā; tasmādatra
śabdāntarameva tad‍‌vibhaktikamupādīyate, 'sūryāya tvā juṣṭaṃ nirvapāmi' iti । āśrayabhedācca
liṅgavacanamūhaḥ । tadyathā— devīrāpaḥ śuddhā yūyaṃ' 'deva ājyaṃ śuddhaṃ tvam' ।</p>
<p>vibhakta‍yantarāṇāmapi—'āyurāśāste, 'ūha āyurāśāsāte āyurāśāsata' iti ।
yeṣāṃ tu prakṛtāveva sāmarthyaṃ nāsti tadyathā—'vāyavaḥ stha' iti, prakṛtāveva bahuvacanenaiko
<pb n="464"/>
vatso'bhidhīyate, teṣāmasāmarthyād vikṛtāvūho na bhavati; tathaikasminneva prakṛtipāśe
pāśāniti bahuvacanāntaḥ śrūyate 'aditiḥ pāśān pramumoktu' iti । vājasaneyināṃ tvekeṣāṃ
ekavacanāntaḥ paṭhyate, 'aditiḥ pāśam' iti, teṣāmūhaḥ prāpnoti yadi, etannāsti
aditiraśanāpāśeṣu noha iti । k‍vacit punarūhaḥ prāp‍to'pi niṣidhyate ।</p>
<b><lg>
<l>aṅgāni jñātināmāni upamā indriyāṇi ca </l>
<l>etānyūhaṃ na gacchanti adhrigau viṣamaṃ hi tat ॥ 52 ॥</l>
</lg></b>
<p>tatrādhrigoranyatrāṅgānāmanūho yathā— 'yatpaśurmāyumakṛtoro vā padbhirāhate, agnirmā
tasmādenaso viśvānmuñcatvaṃhasaḥ' ityūhe yatpaśū māyumakṛṣātāmuro vā padbhirāhasātāṃ,
yatpaśavo māyumakṛṣatoro vā padbhirāhasata iti । jñātināmnāmanūho yathā —'anu tvā mātā
manyatāmanu pitānu bhrātānu sakhā sayūthya' ityūhe 'anu vāṃ mātā manyatāmanu vo mātā
manyatāmi'ti । upamānāmanūho yathā 'kaśyapevāsāṃ cchidre śreṇī' 'śyenamasya vakṣaḥ kṛṇutāt'
ityūhe śyenamanayoḥ vakṣaḥ kṛṇutāt, śyenameṣāṃ vakṣaḥ kṛṇutāditi । indriyāṇāmanūho
yathā—'sūryaṃ cakṣurgamayatāt, vātaṃ prāṇamanvavasṛjatāt, antarikṣamamuṃ diśaḥ śrotraṃ pṛthivīṃ
śarīram', 'ekadhāsya tvacamācchyatāt', 'purā nābhyā apiśaso vapāmutkhidatāt',
'antarevoṣmāṇaṃ vārayatāt' ityūhe ekadhānayostvacamācchyatāt ekadhaiṣāṃ
tvacamācchyatāditi । tadidamuktam—(māgha. 14.23)</p>
<b><lg>
<l>nāñjasā nigaditaṃ vibhaktibhirvyaktibhiśca nikhilābhirāgame ।</l>
<l>tatra karmaṇi viparyaṇīnaman mantramūhakuśalāḥ prayogiṇaḥ ॥ 53 ॥</l>
</lg></b>
<p>ūhaśca mantrādanyatrāpi bhāṣāyāṃ bhavati । tadyathā—(urāca. 4.20)</p>
<b><lg>
<l>cūḍācumbitakaṅkapatramabhitastūṇīdvayaṃ		pṛṣṭhato
bhasmastokapavitralāñchanamuro dhatte tvacaṃ rauravīm ।</l>
<l>maurvyā mekhalayā niyantritamadhovāsaśca māñjiṣṭakaṃ
pāṇau kārmukamakṣasūtravalayaṃ daṇḍo'paraḥ	paippalaḥ ॥ 54 ॥</l>
</lg></b>
<p><b>ityuttaracarite</b> lavamekamuddiśya <b>bhavabhūti</b>rjanakametacch‌lokaṃ <b>pāṭhitavān</b> । tameva
paścād <b>vīracarite</b> dhattastvacaṃ rauravīmityūhayitvā rāmalakṣmaṇau dvāvuddiśya
kuśadhvajamapīpaṭhat । atrāpyuraḥ pāṇivāsaḥ kārmukādīnāmūho na bhavati, sambandhibhedenaiva
bhedasiddheḥ; bhedena hi pratipattavye'rthe na yāvadabhede'pi bhavati tāvanna bhidyate ।</p>
<pb n="465"/>
<p>(<b>26. bādhaḥ</b>)</p>
<p>arthitvāt sāmānyopadeśābheda sati pravṛttisambhave vacanādasamīvāccaritārthatvāt
phalābhāvād viśeṣe pratyakṣaśruteḥ parisaṅkhyādibhyaśca dṛṣṭādṛṣṭārtheṣu karmasu tulyabalānāṃ
virodhināmavirodhināṃ vārthānāmaprāp‍tyanumānaṃ <b>bādhaḥ ।</b> tadyathā — arthitvāt sāmānyena
pravṛttasya māṃsabhakṣaṇasya vacanād bādhaḥ abhakṣyo grāmyakukkuṭa iti; tathā guruvad
guruputre vartitavyamiti sāmānyopadeśāt pravṛttasyocchiṣṭabhojanasya anyatrocchiṣṭa—
bhojanāditi । evam 'aṣṭāśriryūpo bhavati' iti sāmānyopadeśāt pravṛttamaṣṭāśritvaṃ
'caturaśro vājapeyayūpa' iti dvayorasambhavāt tad‍‌virodhī bādhyate । 'vrīhīnavahanti' iti
sāmānyopadeśādarthitvācca pravṛttaṃ prākṛtamavahananaṃ nakhanirbhinnānāṃ nakhāvapūtānāṃ
carurbhavatīti vikṛtau nakhaireva avaghātaprayojanasya kṛtatvāccaritārthatvena avirodhyapi
bādhyate । evaṃ 'śatakṛṣṇalaścarurbhavati' iti kṛṣṇaleṣu phalābhāvādeva nāvaghātaḥ kriyate ।
brāhmaṇebhyo dadhi dīyatāmiti sāmānyopadeśāt kauṇḍinye'pi prasaktaṃ dadhidānamaniṣiddhaṃ
sambhāvya caritārthaṃ phalavadaviruddhaṃ ca, takraṃ kauṇḍinyāyeti viśeṣe pratyakṣaśrutestakradānena
bādhyate । arthitvāt pañcanakhānāmapañcanakhānāṃ ca bhakṣaṇaṃ prasaktaṃ, bhakṣaṇamaviruddhamapi
'pañca pañcanakhā bhakṣyā' iti parisaṅkhyayā bādhyate । ādigrahaṇād 'vāmenākṣṇaiṣa paśyati',
'kāṭhinyamasyāḥ kucayoḥ kimasad yanna rocate', ityādiviśeṣasya vācakamavagantavyam ।
bhūyāṃśca bādhasya kavivākyeṣvapi prayogaḥ । so'rthitvāt pravṛttau vacanato yathā—</p>
<b><lg>
<l>mṛtyo! kiṃ martumicchurbhagavati! bhavatī na kṣamā, śakra! cakrī
vāryaḥ, kāryo na pūṣannasadṛśakalaho, nanvayaṃ kālakūṭaḥ ।1</l>
<l>ityādāveva devān damayitumanasaḥ pāntu vaścandramaule—
strailokyā'kāṇḍa—caṇḍa—pralaya—kara—gara—grāsa—gṛgh‍norvacāṃsi ॥ 55 ॥</l>
</lg></b>
<p>sāmānyaśruteḥ pratītau vacanato yathā—</p>
<b><lg>
<l>pad‍bhyāmūruyugaṃ vibhajya bhujayormadhyaṃ nipīḍyorasā
pārśveṣu prasabhaṃ prahṛtya nakharairdantairvilūyā'dharam ।</l>
<l>sup‍tānapyavabodhya yuṣmadahitān bhūyo'pi bhuṅkte vane
kiṃ kāntā surataiṣiṇī? na hi na hi vyāghrī karālānanā ॥ 56 ॥</l>
</lg></b>
<!-- NOTES pg=465!-->
1. atra rāghavaḥ — mṛtyuḥ kiṃ kartumicchurbhagavati bhavatī na kṣamā, śakra cakrī
vāryāḥ(rya) kāryo na pūṣannasadṛśakalaho, nanvayaṃ kālakūṭaḥ ।
2. kāṭhā = kaṭhā, śatapathikā(?),	3. samājeṣvaneka(?) x x x,
<pb n="466"/>
<p>(<b>27. tantram</b>)</p>
<p>yatrārthinaḥ sarve prayojakābhedenāvṛttyā vā pratipattavyamarthaṃ sambhavāllāghavā—
ccaikameva prayojayanti, tat <b>tantram ।</b> tadyathā— kāṭhādhyayanaṃ śatapathikāyāṃ2, śālāyāmekaṃ
pradīpaṃ vyākaraṇādhyāyinaḥ, samājeṣvanekacetanam(tejanam)3	vādyakarmatūryopajīvinaḥ ।
abhedaikatvasaṅkhyāṃ saṅkhyāntareṣu tantriṇīṃ manyante yathā āsyate bhavad‍bhyāṃ, āsyate bhavaddhiḥ ।
praś‍ne tu bahutvasaṅkhyā pūrvasaṃkhyāṃ1 yathā— kati bhavataḥ putrāḥ । napuṃsakaṃ strīnapuṃsayoḥ ।
yathā— kiṃ jātamasya । sāmānyaviśeṣasambandhayorvibhaktiryathā — gosvāmī vrajatīti ।
dvitīyā karmākhyaṃ sambandhaviśeṣama—bhidadhānā'viśiṣṭa—sambandhipadaprayoge tantreṇa niyate
sambandhinī prakṛte vartamānaṃ śeṣasambandhamupagṛh‍ṇāti । yadi tu gavāṃ svāmī vrajatīti ṣaṣṭhyā
sambandhamātramucyeta nirjñāte svasvāmibhāve vrajikriyākartāniyamena pratīyeta tadā iṣyate grāmo
gantum, paktvā (atra) odano bhujyata iti pradhānakriyāviṣayād dhātorutpadyamānaḥ
pratyayastantreṇa guṇakriyāviṣayāmapi śaktimabhyantarīkaroti । anabhihitā vā guṇaviṣayā
śaktiḥ pradhānānurodhādabhihitavat prakāśata iti ।</p>
<p>yaccaikameva <b>padaṃ, vākyaṃ, prakaraṇaṃ, prabandho</b> vā dvayorarthayoḥ prayujyate tadapi tantram ।
tatra— <b>padaṃ</b> yathā— (kāvyāda. 2.311)</p>
<b><lg>
<l>asāvudayamārūḍhaḥ kāntimān raktamaṇḍalaḥ ।</l>
<l>rājā harati lokasya hṛdayaṃ mṛdubhiḥ karaiḥ ॥ 57 ॥</l>
</lg></b>
<p><b>vākyaṃ</b> yathā—</p>
<b><lg>
<l>dvāraṃ khaḍ‌gibhirāvṛtaṃ	bahirapi praklinnagaṇḍairgajai—
rantaḥ kañcukibhiḥ	sphuranmaṇidharairadhyāsitā bhūmayaḥ ।</l>
<l>ākrāntaṃ mahiṣībhireva śayanaṃ tvad‍‌vidviṣāṃ mandire
rājan! saiva cirantanapraṇayinī śūnye'pi rājyasthitiḥ ॥ 58 ॥</l>
</lg></b>
<p>kaḥ punarasya pūrvasmād viśeṣaḥ?</p>
<p>ucyate—pūrvatra rājeti padamubhayārthamupāttaviṣayāvacchinnamarthadvayena sambadhyate । iha
tu 'tvadvidviṣāṃ mandire rājan saiva cirantanapraṇayinī śūnye'pi rājyasthitiḥ', ityekārthameva
vākyaṃ 'dvāraṃ khaḍ‌gibhirāvṛtam' ityādivākyairupāttenārthadvayena sambadhyata iti ।</p>
<!-- NOTES pg=466!-->
1. saṃkhyāpūrve pūrve saṃkhye
<pb n="467"/>
<p><b>prakaraṇaṃ</b> yathā śiśupālavadhe— (māgha. 16.2)</p>
<b><lg>
<l>abhidhāya tathā tadapriyaṃ śiśupālo'nuśayaṃ paraṃ gataḥ ।</l>
<l>bhavato'bhimanāḥ samīhate saruṣaḥ kartumupetya mānanām ॥ 59 ॥</l>
</lg></b>
<p>ityādi dūtavacanaṃ sandhyarthena ca vigrahārthena ca saṅgacchata iti ।
<b>prabandho</b> yathā—</p>
<b><lg>
<l>udāramahimā rāmaḥ prajānāṃ harṣavardhanaḥ ।</l>
<l>dharmaprabhava ityāsīt khyāto bharatapūrvajaḥ ॥ 60 ॥</l>
</lg></b>
<p><b>rāmāyaṇamahābhāratayordaṇḍidvisandhāna</b>miti । etena bahuviṣayamapi vākyādikaṃ
vyākhyātam; tadyathā— (kusaṃ. 2.18)</p>
<b><lg>
<l>svāgataṃ svānadhīkārān prabhāvairavalambya vaḥ ।</l>
<l>yugapad yugabāhubhyaḥ prāp‍tebhyaḥ prājyavikramāḥ ॥ 61 ॥</l>
</lg></b>
<p>ityādi prakaraṇaṃ bhagavatā caturmukhena caturbhirapi mukhairyugapaduccāritaṃ catasṛṣvapi
dikṣvavasthitairindrādibhiḥ sambadhyamānaṃ caritārthatāmāpādayati ।</p>
<p>(<b>28. prasaṅgaḥ</b>)</p>
<p>yatra sambhavinā kāryeṇa dvayorarthinoḥ prayojakatvena nirjñātasāmarthya—
yoranyataraprayuktenāpyaparo'pi sambadhyamānaḥ kṛtārthatvāt pṛthakprayojakatāṃ na pratipadyate
<b>tatprāsaṅgikam ।</b> tadyathā ayamupādhyāyo'smābhirātmādhyāpanārthamānītaḥ, tvamapyatraivādhīṣva;
etena dhanavantaḥ kāntāreṣu gṛhītānuyātrikāḥ pratiṣṭhante, tadetaireva kṛtarakṣāsaṃvidhāno
gaccha; ayaṃ catuṣpathe kenacid balipradīpa upahṛtaḥ, etaduddyotenaiva santamase
rathyāmatikrāma; ayaṃ devatārthaḥ pradīpaḥ, anenaiva vyākhyānaṃ cintaya; tathā 'vatsa
makaranda anenaiva mālatīnaipathyenāpavāritaḥ pravartasva pariṇayāyātmānamātmanaḥ' iti ।
evam 'āmrāśca siktāḥ pitaraśca prīṇitā' iti yaccānyadācakṣāṇo'nyadapyācaṣṭe tadapi
prāsaṅgikam । tadyathā <b>kumārasambhave</b> kāmasaṃsthānaṃ kathayan dhanuśśikṣāmupadiśati—</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam ।</l>
<l>dadarśa cakrīkṛtacārucāpaṃ prahartumabhyudyatamātmayonim ॥</l></lg></b> (kusaṃ.3.70)
<p>evaṃ bhaṭṭikāvye rāmakathāṃ varṇayan śabdānuśāsanamudāharati— (bhakā. 11.18)</p>
<pb n="468"/>
<b><lg>
<l>bhremurvavalgurnanṛturjagarjurjaguḥ samutpupluvire niṣeduḥ ।</l>
<l>āsphoṭayāñcakrurabhipraṇemū rejurnanandurviyayussamīyuḥ ॥ 63 ॥</l>
</lg></b>
<p>evaṃ <b>dharmābhyudayādau</b> dharmaśāstram; <b>mudrārākṣasādā</b>varthaśāstram; <b>mālatīmādhavādau</b>
kāmaśāstram; <b>antarātmacaritādau</b> mokṣaśāstram; <b>mahābhāratādau</b> dharmārthakāmamokṣaśāstrāṇi
prāsaṅgikānītyalamatiprasaṅgena ।</p>
<p>(<b>29. āvṛttiḥ</b>)</p>
<p>ekasya kārakakriyādeḥ padārthasyābhinnarūpasyaiva paryāyeṇānekatra vartanam <b>āvṛttiḥ ।</b>
tatra yathaikaṃ pātramasahabhujāṃ bhujikriyāyāmadhikaraṇabhāvamāvṛttyā pratipadyate, ekaṃ
vastramābharaṇaṃ vā raṅgabhūmiṣu naṭānāmupayogāya kalpate, evaṃ vyāyāmāḍgamāyujīvinā—
mabhyāsaṃ pratyupakaroti, yathā ca sahasramṛṣaya ekāṃ kapilāmāvṛttyā dattvā sarve
sahastradakṣiṇā babhūvuḥ, tathaikaṃ kriyāpadaṃ kārakapadaṃ vā prativākyamāvartamānamākāṅkṣāṃ
nirākaroti । tayoḥ —</p>
<p><b>kriyāpadāvṛtti</b>ryathā—</p>
<b><lg>
<l>śaśinā ca niśā niśayā ca śaśī śaśinā niśayā ca yathā gaganam ।</l>
<l>bhavatā ca sabhā sabhayā ca bhavān bhavatā sabhayā ca vibhāti jagat ॥</l>
</lg></b>
<p><b>kārakapadāvṛtti</b>ryathā—</p>
<b><lg>
<l>sītāveśma yato nirīkṣya harate dṛṣṭiṃ jhaṭityākulā—
manyonyārpitacañcudattakabalaiḥ	pārāvatairdūyate ।</l>
<l>indordūrata eva naśyati viśatyantargṛhaṃ duḥkhitaḥ
pracchādyānanamañcalena rajanīṣvastatrapaṃ roditi ॥ 65 ॥</l>
</lg></b>
<p>(<b>30. bhedaḥ</b>)</p>
<p>yatra abhedenāpyupātto'rthaḥ śabdo vā svarūpasāmarthyādibhiranekatvamāpadyate sa bhedaḥ ।</p>
<p>tatra <b>arthabhedo</b> yathā— brāhmaṇebhyaḥ pādyamācamanīyaṃ bhojanaṃ ca dīyatāmityabhedenāpi
śrutāni pādyācamanabhojanāni svarūpasāmarthyād bhedena vyavatiṣṭhante । yathā 'pitṝṇāṃ rājataṃ
pātraṃ devānāṃ tu hiraṇmayam' ityabhedenāpi upādāne bhinnānyeva pātrāṇi brāhmaṇānāṃ
sahabhujāṃ bhujikriyāyāmadhikaraṇabhāvaṃ pratipadyante । gṛhasthān pat‍nya āryāvarte
sambhogasampādanāya bhedenaivopāsata iti । atha kaviprayogeṣu <b>kriyābhede</b> yathā—</p>
<b><lg>
<l>lavaṅgamālākalitāvataṃsāste nālikerāntarapaḥ pibantaḥ ।</l>
<l>āsvāditārdrakramukāḥ samudrādabhyāgatasya pratipattimāpuḥ ॥ 66 ॥</l></lg></b>(māgha.3.81)
<pb n="469"/>
<p><b>kārakabhedo</b> yathā—(māgha. 10.39)</p>
<b><lg>
<l>sparśabhāji viśadacchavicārau kalpite mṛgadṛśāṃ suratāya ।</l>
<l>sannatiṃ dadhati peturajastraṃ dṛṣṭayaḥ priyatame śayane ca ॥ 67 ॥</l>
</lg></b>
<p>atha <b>śabdabhedaḥ</b> । sa dvidhā— vākyabhedaḥ padabhedaśca ।</p>
<p>tayo<b>rvākyabhedaḥ</b> prākṛto vaikṛtaśca । <b>prākṛto</b> yathā paśya mṛgo dhāvati, ayaṃ daṇḍo
harānena phalāni iti । atra prathamodāharaṇe paśyetyekaṃ vākyaṃ mṛgo dhāvatīti dvitīyam,
dvitīye ayaṃ daṇḍa ityekaṃ, harānena phalānīti ca dvitīyam, prakṛtistha eva sandarbhe
pṛthak kriyate । anyathaikavākyatāyāṃ paśyeti kriyāyāḥ karmapadābhāvādaprayogārhatā,
haretyasyāśca 'tiṅṅatiṅaḥ' iti nighātaḥ prāpnoti । kaviprayogeṣvapi caitad dṛśyate,
tadyathā— (kusaṃ. 8.64)</p>
<b><lg>
<l>paśya pārvati! payodapaṅktibhirvyastapaṅkamiva jātamekataḥ ।</l>
<l>khaṃ hṛtātapajalaṃ vivasvatā bhāti kiṃñcidiva śeṣavat saraḥ ॥ 68 ॥</l>
</lg></b>
<p><b>vaikṛtastu</b> loke śāstre vede ca । yathā— 'ṛtāṣāḍṛtadhāmāgnirgandharvastasyauṣa—
dhayo'psarasa ūrjo nāma sa idaṃ brahma kṣatraṃ pātu tā idaṃ brahma kṣatraṃ pāntu tasmai svāhā
tābhyaḥ svāhā (tai.saṃ. 3.4.7)। atraikameva tād vākyaṃ, ṛtāṣāḍṛtadhāmāgnirgandharvassa
idaṃ brahma kṣatraṃ pātu tasmai svāhā, tasyāpsarasa ūrjo nāma tā idaṃ brahma kṣatraṃ pāntu
tābhyaḥ svāhā । atra liṅgavibhaktivipariṇāmād <b>vaikṛtatvaṃ śāstre</b> yathā—(mabhā. paspaśā)</p>
<b><lg>
<l>yastu prayuṅkte kuśalo viśeṣe śabdān yathāvad vyavahārakāle ।</l>
<l>so'nantamāpnoti jayaṃ paratra vāgyogavid duṣyati cāpaśabdaiḥ ॥ 69 ॥</l>
</lg></b>
<p>atra vāgyogaviditiparyantamekaṃ vākyaṃ, duṣyati cāpaśabdairiti dvitīyam ।</p>
<p>kiṃ vāgyogavideva duṣyati ?</p>
<p>naivam, avāgyogavidityasya vaikṛtatvād vākyaviśeṣaḥ kriyate ।</p>
<p>kiṃ kāraṇam ?</p>
<p>yo vāgyogavit sa nāpaśabdaṃ karoti, yadāha jñānaṃ tasya śaraṇamiti (mabhā. paspa.)।</p>
<p>nanvavāgyogavido'pyajñānaṃ śaraṇaṃ yadā hyasau jānannapaśabdaṃ prayuṅkte tadā duṣṭaḥ
syāt, na punarajānannevam ।</p>
<p>nājñānamatyantāya śaraṇaṃ bhavitumarhati । yo hi ajānan brāhmaṇaṃ hanyāt so'pi
manye patitaḥ syāditi ।</p>
<pb n="470"/>
<p>atha loke vaikṛto vākyabhedaḥ prākṛtaśca padabhedaḥ । yathā—</p>
<b><lg>
<l>jaṃ tujjha saī jāā asaīo jaṃ ca suhaa amhe vi ।</l>
<l>tā kiṃ phuṭṭau pillaṃ/bīaṃ tujja samāṇo juā ṇatthi ॥ 70 ॥</l>
</lg></b>
<lg>
<l>(yattava satī jāyā asatyo yacca subhaga vayamapi ।</l>
<l>tat ki sphuṭatu bilvaṃ/bījaṃ tava samāno yuvā nāsti ॥)</l>
</lg>
<b><lg>
<l>jāyante ca mriyante ca madvidhāḥ kṣudrajantavaḥ ।</l>
<l>parārthabaddhakakṣyāṇāṃ	tvādṛśāmudbhavaḥ	kutaḥ ॥ 71 ॥</l></lg></b> (nāgā. 4.15)
<p>atrādyodāharaṇe tatkiṃ sphuṭatu bilvamityetatparyantamekaṃ vākyam । tatra
bilvasphuṭanenātra rahasyabhedo'bhimataḥ, yathā bilvamasphuṭitamantaḥ pak‍vamapak‍vaṃ madhura—
mamadhuraṃ surabhi na surabhīti vā na jñāyate, evaṃ yat tava jāyā satī vayamasatya
ityetad rahasyamabhinnaṃ na jñāyate ।</p>
<p>sa kiṃ rahasyabhedo bhavatu?</p>
<p>bhavatvityukte dvitīyaṃ vākyaṃ tava samāno yuvā nāsti । yadi hyasmākamapi
tvattulyo bhartā bhavet tvajjāyeva vayamapyasatyo na syāmeti । dvitīyodāharaṇe tu
'kṣudrajantava' ityetat padaṃ bhidyate kṣudreti jantava iti ca । anyathā hi rājñā
lup‍taśāsanagrāmaḥ syādagrajanmanaḥ, taṃ pratyetad vaco na bhavatīti ॥</p>
<p>(<b>31. sāmānyātideśaḥ, 32. viśeṣātideśaḥ</b>)</p>
<p>anyadharmāṇāmanyatra prāpaṇa<b>matideśaḥ</b> । dvidhā— <b>sāmānyātideśo viśeṣātideśaśca ।</b>
tayoryatra anyatra rūḍhasambaddhā dharmāḥ prasiddheranumeyabhedasambhavaiḥ sambandhibhirvyapadiṣṭā
nirjñātabhedeṣvartheṣu prāpyante sa <b>sāmānyātideśaḥ</b>। yathā— brāhmaṇavadasmin kṣatriye
vartitavyamiti । tatra yāvantamarthaṃ brāhmaṇaśabdo na vyabhicarati tāvatyarthe yāni
prasiddhasambandhāni kāryāṇyagrabhojanādīni tānyatyantamalabdhabrāhmaṇavyapadeśe kṣatriye—
'tidiśyante । tatra sāmānyabrāhmaṇaśabdo na vyabhicarita, māṭharatvādīṃstu vyabhicarati ।
na hi kaṭhe māṭharatvamasti । sannihiteṣvapi ca nirjñāteṣu vā viśeṣeṣu kaścidevārthātmā
kenacicchabdena saṃspraṣṭuṃ śakyate, viśiṣṭabhāgābhiniveśīni hi rūpaviśeṣayuktānya—
bhidhānāni iti । sāmānyena ca brāhmaṇaśabdasya pratyakṣo'bhisambandhaḥ, ānumānikastu
viśeṣaiḥ । māṭharavadasmin kaṭhe vartitavyamityayamapi sāmānyātideśa eva । na hyatrāpi
māṭharasyābhirūpyādayo viśeṣā āśrīyante । evaṃ viśiṣṭavadasmin vartitavyamityatrāpi
<pb n="471"/>
yad‍‌viśiṣṭeṣu viśiṣṭatvaṃ tadāśrīyate । so'pi sāmānyātideśo, na viśeṣātideśaḥ ।</p>
<p>tadāha—</p> <b><lg><l>sāmānyamātraṃ śabdārtho viśeṣā vyabhicāriṇaḥ ।</l>
<l>sāmarthyamantareṇāto	viśeṣo	nātidiś‍yate ॥ 72 ॥</l></lg></b> (vāpa.)
<p>yatra tu sāmarthyād viśeṣadharmāṇāmanyatra prāpaṇaṃ sa <b>viśeṣātideśaḥ</b> । tadyathā—
brāhmaṇavadasmin brāhmaṇe vartitavyamiti । tatra hi sāmānyakāryapratipattirbrāhmaṇādeva siddhā;
yainaiva hetunopamāne kāryaviśeṣasiddhiraviśiṣṭo'sau hetu'rupameye'pi । tasmād
viśiṣṭabrāhmaṇaviṣayāṇi kāryāṇyatidiś‍yante । ye ca brāhmaṇeṣu brāhmaṇavadeva vartante tān
prati ayamevaṃbhūto'tideśo vijñāyate । yeṣāṃ tu buddhisambhedāt pramādād vā
pravṛttisaṅkarasteṣu niyama eva kriyate । tathā ca brāhmaṇamarhati vṛttamiti 'tadarham'
(5.1.117) iti sūtreṇācāryeṇāyamevārtho bhedena nidarśanāyānyathaiva prakrāntaḥ । sa ca
taddhiteṣu vatyarthaprastāve nirṇītaḥ purastāditi ?</p>
<p>atha yatra brāhmaṇavadasmin kṣatriye vartitavyamityatideśaḥ, kiṃ tena kṣatriyeṇa tadvati
grāme abrāhmaṇako grāma iti vyapadeśaḥ kriyate ?</p>
<p>netyāha, vyapadeśamātramapi kāryamatideśasyeti ।</p>
<p>atha tadvadeva brahmahatyādiprāyaścittaṃ kartavyaṃ,</p>
<p>netyāha; yāvati hi viṣaye tasyātideṣṭari siddhaṃ tāvattatrānuṣajyate; na
hyasmādatideśād brāhmaṇyupayamanapratipattirbhavati ।</p>
<p>evaṃprakāreṣu hyatideśasyātideṣṭuḥ na kāmacāraḥ, smṛtyadhīnatvāt । yadi tu
smṛtirevaṃbhūtā syāt tadapi tadānuṣṭhīyeta, yadā/thā kṣatriyavaiś‍yau savanagatau hatvā
brahmahatyāprāyaścittaṃ kuryāditi ।</p>
<p>kiṃ punarayamatideśo vatyādimantareṇāpi bhavati ?</p>
<p>bāḍham । yathā abrahmadatte'pyeṣa brahmadatta iti । tatra bhūtānāṃ vā brahmadattaviṣayāṇāṃ
kriyāguṇānāmabrahmadatte samāropād bhāvināṃ vā rūḍhasambandhānāmiva buddha‍yādibhiḥ
saṃbandhāt tannimittamupāmānopameyalakṣaṇaṃ sambandhamabhyantarīkṛtyopacāreṇa brahmadattaśabdaḥ
prayujyate ।</p>
<p>nanu ca uśīnaravan madreṣu yavā iti nātra anyadharmāṇāmanyatrāropaṇaṃ
(mabhā. 1.1.57), api tu yavā eva madreṣu santi na santīti vā gamyate । tathā hi—
yadyuśīnareṣu tanniṣpattiḥ nirjñātā tadā santīti gamyate । athāniṣpattistadā na santīti
gamyate ।</p>
<pb n="472"/>
<p>naivam । atrāpyanyadharmāṇāmevānyatra prāpaṇaṃ yāvevośīnarayavānāṃ bhāvābhāvau prasiddhau
tāveva madrayaveṣvatidiś‍yete ।</p>
<p>kathaṃ punaramabhinnarūpo vatiḥ k‍vacit prakṛtyarthadharmānanyatrātidiśati k‍vacit
sambandhidharmān ?</p>
<p>ucyate yatra 'tena tulyaṃ kriyā cedvatiḥ' tatra prakṛtyarthadharmān; yatra tu 'tatra
tasyeva' tatrādheyasambandhidharmāniti ।</p>
<p>tadevamupamāneṣu prasiddhā dharmāḥ upameyeṣvāropyanta ityatideśārthaḥ । prasiddhiśca
k‍vacillokāpekṣayā, k‍vacitprayoktrapekṣayā, k‍vacitpratyakṣādipramāṇāpekṣayeti । tatra
<b>lokapekṣayā</b> yathā—</p>
<b><lg>
<l>joṇhāe vva miaṃkaṃ kittīem̐ suarisaṃ pahāe vva raiṃ ।</l>
<l>selaṃ mahāṇaī va sirīa		ciraṇiggaāi vi amuc‍caṃtaṃ ॥ 73 ॥</l>
</lg></b>
<lg>
<l>(jyots‍yayeva mṛgāṅkaṃ kīrttyeva supuruṣaṃ prabhayeva ravim ।</l>
<l>śailaṃ mahānadyeva śriyā	ciranirgatayāpyamucyamānam ॥)</l>
</lg>
<p>yathā vā— (māgha. 14.16)</p>
<b><lg>
<l>yastaveha savane na bhūpatiḥ karma karmakaravat kariṣyati ।</l>
<l>tasya neṣyati vapuḥ kabandhatāṃ bandhureṣa jagatāṃ sudarśanaḥ ॥ 74 ॥</l>
</lg></b>
<p>prayoktrapekṣayā yathā—</p>
<b><lg>
<l>ahamiva śūnyamaraṇyaṃ vayamiva tanutāṃ gatāni toyāni ।</l>
<l>asmākamivocch‌vāsā	divasā	dīrghāśca	tap‍tāśca ॥ 75 ॥</l>
</lg></b>
<p>pratyakṣādipramāṇāpekṣayā yathā—(ama.śa. 160)</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktrava—
n‍nyagbhūtaṃ bahirāsitaṃ pulakavat sparśaṃ samātanvati ।</l>
<l>nīvībandhavadāgataṃ	śithilatāṃ	sambhāṣamāṇe tato
mānenāpasṛtaṃ	hriyeva	sudṛśaḥ pādaspṛśi preyasi ॥ 76 ॥</l>
</lg></b>
<p>(<b>33. adhikāraḥ</b>)</p>
<p>kriyāsu yogyatvam <b>adhikāraḥ</b> ।</p>
<p>kaḥ punaryaugyaḥ ?</p>
<p>arthī samarthaḥ śāstreṇāparyudasta iti । tathā arthitvamadhikārakāṇam; paraṃ hi
<pb n="473"/>
puruṣārthaṃ mokṣamācakṣate, tasmādapyanarthī jugupsate pramādyati ca । tadyathā—</p>
<b><lg>
<l>api bṛndāvane śūnye sṛgālatvaṃ parīpsati ।</l>
<l>na tu nirviṣayaṃ mokṣaṃ kadācidapi gautamaḥ ॥ 77 ॥</l>
</lg></b>
<p>satyapi cārthitve sāmarthyamadhikārakāraṇaṃ, samutpannāyāmatiśayena didṛkṣāyām
asamarthatvena andhā rūpadarśane nādhikriyante । arthinaḥ khalvapi k‍vacit samarthāśca karmasu
śāstreṇa paryudāsāt kṣudraśūdrāḥ kṣotriyādayaḥ trayyādiṣu nādhikriyante । adṛṣṭārthaviṣaye
hi sāmarthyāsāmarthye śāstrādeva samadhigamyete । tasmāt pradhānamadhikārakāraṇaṃ
śāstropadeśamācakṣate । tatrodāharaṇ— (ma.vī.ca. 1.31)</p>
<b><lg>
<l>sādhāraṇyānnirātaṅkaḥ kanyāmanyo'pi yācate ।</l>
<l>kiṃ punarjagatāṃ	jetā prapautraḥ parameṣṭhinaḥ ॥ 78 ॥</l>
</lg></b>
<p>yathā ca—(māgha. 1.38)</p>
<b><lg>
<l>upaplutaṃ	pātumado	madoddhataistvameva	viśvambhara ! viśvamīśiṣe ।</l>
<l>ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ nabhaḥ ॥ 79 ॥</l>
</lg></b>
<p>(<b>34. adhyāhāraḥ</b>)</p>
<p>vākyasya nyūnatāyāmākāṅkṣānivṛttaye viśiṣṭakriyākārakapadāderupādānam
<b>adhyāhāraḥ</b> । yathā dvāraṃ dvāramityukte saṃvriyatāmapāvriyatāṃ vetyadhyāhriyate; tathā
varṣatyudetītyukte devaḥ sūrya iti । yathā ca—</p>
<b><lg>
<l>yaśca nimbaṃ	paraśunā	yaścainaṃ	madhusarpiṣā ।</l>
<l>yaścainaṃ gandhamālyābhyāṃ sarvasya kaṭureva saḥ ॥ 80 ॥</l></lg></b> iti ।
<p>yathā vā—</p>
<b><lg>
<l>yo na dadāti na yajate na jayati na juhoti nātti nādhīte ।</l>
<l>na dhinoti	nādhitiṣṭhati	na cakāsti na śāsti kiṃ tena ॥ 81 ॥</l>
</lg></b>
<p>(<b>35. vipariṇāmaḥ</b>)</p>
<p>liṅgavibhaktivacanāderanyathopāttasyārthāntarānurodhādapunaruc‍cāritasyaivānyathābhi—
sambandho <b>vipariṇāmaḥ</b> । teṣu <b>liṅgavipariṇāmo</b> yathā— (māmā. 1.30)</p>
<b><lg>
<l>mā mūmuhat khalu bhavantamananyajanmā
mā te malīmasavikāraghanā matirbhūt ।</l>
<pb n="474"/>
<l>ityādi nanviha nirarthakameva yasmin
kāmaśca jṛmbhitaguṇo navayauvanaṃ ca ॥</l>
</lg></b>
<p>vibhaktivipariṇāmo yathā—(kirātā. 1.1)</p>
<b><lg>
<l>śriyaḥ kurūṇāmadhipasya pālinīṃ prajāsu vṛttiṃ yamayuṅkta veditum ।</l>
<l>sa varṇiliṅgī viditassamāyayau yudhiṣṭhiraṃ dvaitavane	vanecaraḥ ॥ 83 ॥</l>
</lg></b>
<p>vacanavipariṇāmo yathā—(ma.vī.ca. 1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṅghaṭṭād vighaṭitabṛhatkhaṇḍamuc‍caṇḍarociḥ ।</l>
<l>evaṃ vegāt kuliśamakarod vyoma vidyutsahastrai—
rbharturvajrajvalanakapiśāste	ca	roṣāṭṭahāsāḥ ॥ 84 ॥</l>
</lg></b>
<p>(<b>36. vākyaśeṣaḥ</b>)</p>
<p>sarvavākyānāṃ vidhiniṣedhaparyavasāyitvāt sākṣādaśrutāvapi tadupakalpanaṃ
<b>vākyaśeṣaḥ</b> । tadyathā — āryanivāso'yaṃ deśa ityukte ihaiva sthātavyaṃ, madhyāhno vartata
ityukte ihaiva bhoktavyaṃ, sacoraḥ, panthā ityukte na gantavyaṃ, grāhāḥ sarityasyāmityukte
na s‍nātavyamiti vākyaśeṣo bhavati । yathā ca— (urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ
tvaṃ	kaumudī	nayanayoramṛtaṃ	tvamaṅge ।</l>
<l>ityādibhiḥ priyaśatairanurudhya mugdhāṃ
tāmeva	śāntamathavā	kimataḥ	pareṇa ॥ 85 ॥</l>
</lg></b>
<p>yathā vā— (bā.rā. 2.41)</p>
<b><lg>
<l>vandyaḥ piteva sa	bhavānnalakūbarasya
rambhā s‍nuṣā dhanapateriva sā tavāpi ।</l>
<l>yattvanyadatra hṛdayānna tadeti kaṇṭhaṃ
doṣāstathāpi yadi tatsmṛta eṣa rudra ॥ 86 ॥</l>
</lg></b>
<p>kaḥ punaradhyāhāravākyaśeṣayorviśeṣaḥ ?</p>
<p>śabdākāṅkṣānivartako'dhyāhāraḥ, arthākāṅkṣānivartako vākyaśeṣa iti ।</p>
<p>yadyevamanantaraślokayoradhyāhārodāharaṇatāprasaṅgaḥ । tathā hi — tāmeva tvaṃ tathāg‍nau
viśuddhāmāhitagarbhāmanāgasaṃ vistrabdhāṃ ca dharmapatnīmatyākṣīriti prathamaśloko,
<pb n="475"/>
kāmayamānāyāmapi ca s‍nuṣāyāṃ akāmato'pi yatpradharṣaṇaṃ tanmahāpātakeṣu prakṛṣyate,
kimaṅga ! punarakāmayamānāyāḥ śapantyāḥ krośantyāśca haṭheneti dvitīyaśloke
vākyasyaivāparipūrṇabhāvenākāṅgitamadhyāhriyate ।</p>
<p>tanna; 'śāntamathā kimataḥ pareṇa', 'yattvanyadatra hṛdayānna tadeti kaṇṭham', ityanena
śabdākāṅkṣāyā nivartitatvāt ।</p>
<p>arthākāṅkṣā tu vidyate । tatra tu yathokta eva vākaryaśeṣo bhavati athaiva
pratyukṣānumānopamānaśabdairanupalabhyamānaḥ kiṃpramāṇaviṣayaḥ syāt ?</p>
<p>adhyāhāravacchutārthāpattiprameya iti ।</p>
<p>nanu śrutārthāpattirnāma vākyaikadeśaviṣayaṃ vākyaśeṣaviṣayaṃ vā kiṃcit
pramāṇamasti ?</p>
<p>astu vā, tathāpi tatpravartamānamarthānupapattyā prapatsyati । arthānupapattiścā'—
rthāntaramantareṇa nopaśāmyatīti tadeva kalpanīyaṃ bhavati ।</p>
<p>atha śabdasyānupapattyā śabda eva kalpyate ?</p>
<p>tanna, śrotrapratyakṣasamadhigatasya svarūpeṇānupapatterabhāvādarthānupapattinibandhanamevānu—
papadyamānatvam, tac‍cārthakalpana evopapadyate ।</p>
<p>na caitad vācyam, kalpyamānasyārthasyāvaidikatvaṃ prāp‍noti । śrūyamāṇasyaiva hi
śabdasyāyamiṣoriva dīrghadīrgho vyāpāraḥ । aviratavyāpāra eva hi śabde sā pratītirudayate;
tad‍vyāpāraviratau nodeti, tadutpādakāraṇānupalabdheḥ । lokaśca vṛddhavyavahārataḥ śabdārtheṣu
vyutpadyamānastathābhūtavākyavyavahāriṇo vṛddhān paś‍yan vākyasyaiva tādṛśi vākyārthe
sāmarthyamavadhārayati । vākyārthaśceha vidhiniṣedhādirūpa ākhyātādyarthaḥ । tadanuvartīni tu
padāni tasminnaimittike nimittāni bhavanti । naimittikānukūlatayā ca
k‍vacidaśrūyamāṇānyapi tāni viśvajidādau svargakāmādipadavannimittabhāvenādriyante,
k‍vacicchrūyamāṇānyapyananukūlatayā 'yasyobhayaṃ havirārtimārcched' ityādivat parihriyante ।
k‍vacidanyathāsthitāni 'prayojaśeṣeṇa havīṃṣyabhighārayati' itivad vidhyanurodhāt
prayojaśeṣaṃ havīṃṣyabhidhārayedityanyathāvasthāpyate । tasmād yathā prathamāvagataghanākāra—
vākyārthānusāreṇa satāmasatāṃ vā padārthānāṃ nimittabhāvavyavasthā tathaivāśrūyamāṇatathā—
vidhaikadeśādapi vākyāt tadarthāvagatirbhaviṣyatīti kiṃ śrutārthāpattyā ?</p>
<p>evaṃ ca na vākyaśeṣādhyāhārasopānavyavahitasyārthasya śābdatvam, api tu
sākṣādeva bhavati ।</p>
<pb n="476"/>
<p>nanvevamaśrūyamāṇeṣu nimitteṣu kutastadarthamavagacchāmaḥ ? anavagacchantaśca kīdṛśaṃ
naimittikamavakalpayāmaḥ ?</p>
<p>ucyate—'śruteṣvapi padeṣu teṣāṃ nimittabhāvo na svamahim‍nā'vakalpate ।</p>
<p>kiṃ tarhi ?</p>
<p>naimittikānusāreṇa । sa cāśruteṣvapi bhaviṣyati । tathā hi— na yajau karaṇavibhaktiḥ
śrūyate, na svarge karmavibhaktiḥ, atha cārthaḥ pratīyate । evaṃ 'viśvajitā yajeta' iti
naimittikabalādeva svargakāmādipadādhyāhārārthamuktaślokayośca yathopanya— stavākyaśeṣārthaṃ
pratyeṣyāma iti ।</p>
<p>atra samādhīyate, yattāvaduktamarthānupapattyārthāntarameva kalpanīyamiti, tatra
nārthamātrasyānupapattiḥ ।</p>
<p>kiṃ tarhi ? śabdārthasya ।</p>
<p>sa ca śabdakalpanāpūrvakārthapratipattivyatirekeṇa nopapan‍no bhavati । yac‍coktaṃ na
svarūpeṇa śabdasya kācidanupapattiriti, satyaṃ tat । kiṃ tu sārthadvārikāpi śabdānupapattirna
śabdāntarakalpanāṃ vinopaśāmyati । na hyodanaṃ pratyakṣeṇāpi pratiyataḥ pacatītyukte
karmapadāpekṣā na bhavati ।</p>
<p>yac‍coktaṃ kalpyamānasyārthasyāvaidikatvaṃ mā bhūditi śrūyamāṇasyaiva
śabdasyāyamiṣoriva dīrghadīrgho vyāpāra iti, tadapi na samyak, tasya
tathāvidhārthapratyāyanāsāmarthyāt । sa hi tamarthaṃ pratyāyayannabhidhāśaktyā vā pratyāyayet
tātparyaśaktyā vā ?</p>
<p>na tāvadabhidhāśakta‍yā, tasyāḥ padārthapratipādanamātra evopakṣīṇatvāt ।</p>
<p>nāpi tātparyaśaktyā । tātparyaśaktirhi pratīyamānārthaviṣayā tatraiva prakāśate, yatra
vākyavākyārthayoḥ paripūrṇatvaṃ bhavati; yathā 'viṣaṃ bhuṅkṣva, mā cāsya gṛhe bhukthā'
iti । atra tu paripūrṇe vākye nārthaḥ paripūrṇa iti tātparyaśakteravakāśaḥ । na hi tāṃ
tathāvidhāṃ tvamatyākṣīrityādipadaprayogaṃ vinā vākyārthasya paripūrṇatvaṃ bhavati,
tasmādavaśyamevārthasya śābdatvasiddhaye'dhyāhāravākyaśeṣādiśabdakalpanā abhyupeyā ।
tasyāṃ ca satyāṃ tata evārthasiddheḥ kimarthakalpanayeti ।</p>
<p>na ca śrūyamāṇasyaiva śabdasyāyamartha iti śakyamabhidhātum, tasya hyanupapadyamāna
evārtho, na punarupapādakaḥ । kiṃca padārthānāmeva vākyārthatvāt, kalpyamāna—
vākyārthagatapadārthābhidhāyināṃ padānāṃ sattvamabhidhātavyam । na ca śrūyamāṇe vākye tāni
<pb n="477"/>
tathābhūtāni santi । api cāyamevaṃvidho bodhastiraścāmanupajāyamānatvānnāśabdajñasya
bhavati । tadasya savikalpakajñānāt pūrvakālabhāvinā śabdavijñānena bhāvyam ।</p>
<p>na cehārthāpatteḥ śabdaviṣayatvaṃ na abhyupeyate । na cehārthāpattivyatirekeṇa
savikalpakapratyakṣādipramāṇavacchabdasahacaritārthadarśanādinimittakaṃ smṛtyādyupāyāntaraṃ
śabdāvagatāvasti । tasmādarthāpattyā pūrvaṃ śabda eva pratyetavyaḥ । tasmiṃśca pratipanne tata
evārthāvagamo'pi bhaviṣyatīti na tātparyataḥ śrūyamāṇa eva śabdaḥ parikleśanīyaḥ ।
yadi ca śrutārthāpatteḥ śabdaviṣayatvaṃ nābhyupeyate tad 'upadeśe yathopadeśa kāryamatideśe
tu yathākāryamupadeśa (nyā.ma.) iti nyāyādatideśāgatāgnyādipadārthānupapattau 'ag‍naye
tvā juṣṭaṃ nirvapāmi' ityādivākyeṣu sūryāyetyādipadānāmūho na syāt ।
tasmādavaśyameva adhyāhāravākyaśeṣādisiddhaye śrutārthāpattirabhyupagantavyeti ।</p>
<p>(<b>37. avadhiḥ</b>)</p>
<p>asyaitāvataḥ śabdasyāyamartho'sminnarthe cāyametāvāñchabda iti buddhinibandhanam
<b>avadhiḥ</b> । tadyathā— kāle nadanti nāgāḥ, śveto dhāvati, alambusānāṃ yātā iti । yadā
padānāmavadhiḥ tadā samaye śabdāyante phaṇinaḥ, śuklo dhāvati, alambusānāṃ gantetyarthaḥ
pratīyate । yadā tu 'kālena dantinā agāḥ', 'śvā itaḥ dhāvati', 'alaṃ busānāṃ yātā'
iti, tadā 'kṛṣṇena kariṇā gatavānasi', 'kauleyako'tra vegena sarati', 'samartho
busānāṃ gantā' ityarthāntarapratītiḥ । tamimamalaṅkāreṣu tadvidaḥ śabdaśleṣamāmananti; yathā—</p>
<b><lg>
<l>yena	dhvastamanobhavena	balijitkāyaḥ purāstrīkṛto
yo gaṅgāṃ ca dadhe'ndhakakṣayakaro yo barhipatrapriyaḥ ।</l>
<l>yasyāhuśśaśimacchiro hara iti stutyaṃ ca nāmāmarāḥ
so'vyādiṣṭabhujaṅgahāravalayastvāṃ	sarvadomādhavaḥ ॥ 87 ॥</l>
</lg></b>
<p>(<b>38. apoddhāraḥ</b>)</p>
<p>padārthasamavāyino'rthaviśeṣasya śabdāntareṇa pṛthakkaraṇam <b>apoddhāraḥ</b> ।
yathā—'vāyavyaṃ śvetamālabheta, vāyurvai kṣepiṣṭhā devatā' iti । evaṃ ca vṛtticchannasya
sarvanām‍nānusandhānaṃ bhavati । tadyathā— (kusaṃ. 7.19)</p>
<b><lg>
<l>patyuḥ śiraścandrakalāmanena spṛśeti sakhyā parihāsapūrvam ।</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna ॥ 88 ॥</l>
</lg></b>
<p>atrāneneti sarvanām‍nā rañjayitveti śrutau samavetaścaraṇarāgaḥ pṛthagapod‍dhriyate ।</p>
<pb n="478"/>
<p>(<b>39. anirjñātapraś‍naḥ</b>)</p>
<p>prasiddhapadārthāvadhāraṇe'prasiddhapadārthaparyanuyogaḥ <b>anirjñātapraś‍naḥ</b> । yathā vanāt pika
ānīyatāṃ, jīrṇavarāsī vṛṣalāya dīyatāmityukte ko'yaṃ piko nāma yo vanādāneyaḥ,
kā vā varāsī yā vṛṣalāya dātavyeti । etena prasiddhābhidhānārthāvadhāraṇe
aprasiddhābhidhānārthaparyanuyogo vyākhyātaḥ । yathā— (śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā ।</l>
<l>madhye tapodhanānāṃ	kisalayamiva pāṇḍupatrāṇām ॥ 89 ॥</l>
</lg></b>
<p>(<b>40. kriyāntaravyudāsaḥ</b>)</p>
<p>sāmarthyārthitvādeḥ k‍vacidayogyatā <b>kriyāntaravyudāsaḥ</b>, yathocyate—'k‍vacit
kaścit pragalbhate', 'na sarvaḥ sarvaṃ jānāti'; 'kimapi kasmaicidrocate', 'bhinnarucirhi
loka' (raghu. 6.30) iti । yathā ca—(śāku. 5.28)</p>
<b><lg>
<l>kumudānyeva śaśāṅkaḥ savitā bodhayati paṅkajānyeva ।</l>
<l>vaśināṃ hi paraparigrahasamparkaparāṅmukhī vṛttiḥ ॥ 90 ॥</l>
</lg></b>
<p>(<b>41. liṅgād bhedaḥ</b>)</p>
<p>śabdāntaropalabdhavastusāmarthyāt sāmānyākṣip‍tasya viśeṣe'vasthāpanaṃ <b>liṅgād
bhedaḥ</b> । yathā 'aktāḥ śarkarā upadadhāti, tejo vai ghṛtam' iti śarkarāṇāṃ ghṛtāktatvaṃ
pratīyate । yathā ca—</p>
<b><lg>
<l>na tvaṃ putra ! piturbibheṣi na ca me kiṃcid vidhatse vacaḥ
k‍vedaṃ bālaviruddhasāhasamiti	vyāhṛtya	sāvegayā ।</l>
<l>uttīrṇasya	jayanti dāntabhujagasyāśliṣya mātrā hare—
rnirdhūtāścalakākapakṣaśikharavyāsaṅgino'mbhaḥkaṇāḥ	॥ 91 ॥</l>
</lg></b>
<p>atra dāntabhujagasyetyambhaḥ kaṇā iti ca liṅgād yamunāhradāduttīrṇasyeti viśeṣo gamyate ।</p>
<p>(<b>42. liṅgādibhedaḥ</b>)</p>
<p>liṅgamarthaḥ prakaraṇamaucityaṃ deśaḥ kāla iti <b>liṅgādayaḥ</b> । tebhyaḥ sāmānyaśabdānāṃ
viśeṣādhyavasāyo <b>liṅgādibhedaḥ</b> । sa</p>
<p><b>liṅgād</b> yathā— dhenurānīyatāṃ savatsā sabarkarā sakiśoreti, gaurajā baḍabā
ca pratīyate ।</p>
<pb n="479"/>
<p><b>arthād</b> yathā— añjalinā sūryamupatiṣṭhate, añjalinā payaḥ pibati, añjalinā
lājān juhotīti arthānurodhāt tathātathā pāṇisanniveśaḥ pratīyate ।</p>
<p><b>prakaraṇā</b>dyathā— saindhavamānaya, gopālakamānayetyukte bhojane lavaṇaṃ, prayāṇe'śvaḥ,
adhyāpane putraḥ, pāśupālye tu gopaviśeṣaḥ pratīyate ।</p>
<p><b>aucityād</b> yathā— karabhorūḥ śikharadaśanā puṇḍarīkamukhī iti; upameyaucityāt
karabhādiśabdairdhanuṣkoṭikundakuṭmala—kamalāni pratīyante, noṣṭrācalāgracchatrāṇi ।</p>
<p><b>deśato</b> yathā— hariraraṇye, harirdvārakāyāṃ, hariramarāvatyāmiti siṃhaviṣṇuvāsavāḥ
pratīyante ।</p>
<p><b>kālato</b> yathā— 'divā hasto'yamityukte pāṇiḥ pratīyate, na nakṣatram, rātrau pataṅga
ityukte śalabho, na sūryaḥ, tretāyāmarjuna ityukte kārtavīryo na kaunteya iti ।</p>
<p>asya copalakṣaṇatvāt sāhacaryādibhirapi padārthāvacchedo bhavati । tadyathā—</p>
<b><lg>
<l>lakṣmaṇānugato bhāti śaśī rāma ivāparaḥ ।</l>
<l>kausalyeva bibharti dyaurabhiṣekojjvalāṃ śriyam ॥ 92 ॥</l>
</lg></b>
<p>yathā ca—(kāvyāda. 1.6)</p>
<b><lg>
<l>gaurgauḥ kāmadughā samyakprayuktā smaryate budhaiḥ ।</l>
<l>duṣprayuktā	 punargotvaṃ prayoktuḥ saiva śaṃsati ॥ 93 ॥</l>
</lg></b>
<p>(<b>43. śabdāntarādibhedaḥ)</b></p>
<p>śabdāntaramabhyāsaḥ saṅkhyā saṃjñā guṇaḥ prakaraṇamiti śabdāntarādayaḥ; tebhyaḥ
kriyādīnāmanekatvaṃ <b>śabdāntarādibhedaḥ</b> । teṣu <b>śabdāntarāt kriyābhedo</b> yathā—</p>
<b><lg>
<l>ārohatyavanīruhaḥ praviśati śvabhraṃ nagaḥ spardhate
khaṃ vyāleḍhi viveṣṭate kṣititale kuñjodare līyate ।</l>
<l>antarbhrāmyati koṭarasya	visaratyālambate vīrudhaḥ
kiṃ tad yanna karoti mārutavaśaṃ yātaḥ kṛśānurvane ॥ 94 ॥</l>
</lg></b>
<p><b>abhyāsāt kriyābhedo</b> yathā—(gā.sa. 902)</p>
<b><lg>
<l>jāṇimi kaāvarāhaṃ jāṇimi aliāi bhaṇai saalāiṃ ।</l>
<l>aṇuṇeṃte	uṇa 	jāṇe	kaāvarāhaṃ	va	appāṇaṃ ॥ 95 ॥</l>
</lg></b>
<lg>
<l>(jānāmi kṛtāparādhaṃ jānāmi alīkāni bhaṇati sakalāni ।</l>
<l>anunayati	punarjāne	kṛtāparādhamivātmānam ॥)</l></lg> iti ।
<pb n="480"/>
<p><b>saṅkhyāyā dravyabhedo yathā—</b></p>
<b><lg>
<l>trayo'g‍nayas‍trayo vedās‍trayo devās‍trayo guṇāḥ ।</l>
<l>trayo daṇḍiprabandhāśca triṣu lokeṣu pūjitāḥ ॥ 96 ॥</l>
</lg></b>
<p><b>saṃjñāto dravyabhedo</b> yathā—(ma.vī.ca. 1.20)</p>
<b><lg>
<l>lāṅgalollikhyamānāyā yajñabhūmeḥ samudgatā ।</l>
<l>sīteyamūrmileyaṃ tu	dvitīyā janakātmajā ॥ 97 ॥</l>
</lg></b>
<p><b>guṇād dravyabhedo</b> yathā—</p>
<b><lg>
<l>indranīlanibhaḥ pṛṣṭhe kroḍe kumudapāṇḍaraḥ ।</l>
<l>gaṅgāyamunayoreṣa	sāraṅgassaṅgamopamaḥ ॥ 98 ॥</l>
</lg></b>
<p><b>prakaraṇāt kriyāviśeṣabhedo</b> yathā—(raghu. 12.45)</p>
<b><lg>
<l>eko dāśarathiḥ kāmaṃ yātudhānāḥ sahastraśaḥ ।</l>
<l>te tu yāvanta evājau tāvaddhā dadṛśe sa taiḥ ॥ 99 ॥</l>
</lg></b>
<p>(<b>44. śaktyādibhedaḥ</b>)</p>
<p>śaktiḥ śaktivyāpāraḥ kriyāphalaṃ kriyāsambandhinaḥ sahacāriṇa iti śaktyādayaḥ ।
teṣāṃ vāstava aupādhiko vā bhedenāvabhāsaḥ <b>śaktyādibhedaḥ ।</b> tatra</p>
<p><b>vāstavaḥ śaktibhedo</b> yathā— ag‍niḥ kāṣṭhāni dahati, odanaṃ pacati, padārthān
prakāśayati, sarpirag‍niṃ dīpayati, pittaṃ śamayati, śarīramāpyāyayatīti ।</p>
<p><b>vāstavaḥ śaktivyāparo</b> yathā— ābhyāṃ labdham; ābhyāṃ krītam, ābhyāṃ
pak‍vaḥ, ābhyāṃ dattamityatrābhyāmityasya labdhādipadasannidherapādānakaraṇakartṛsampradāna—
viṣayo'bhidhāvyāpāro bhidyate । evaṃ payaḥ payo jarayati (mabhā. 1.2.64) iti
kartṛkarmaviśeṣaviṣayaḥ, gāvau gāvau śrayete iti sa eva <b>dvitvāvacchinnaḥ</b>, payaḥ(yāṃsi)
payo'nveṣayati iti <b>bahutvaikatvāvacchinnaḥ</b> । evaṃ <b>kārmādhikaraṇādiviṣayo'pi</b> kuṇḍe
kuṇḍe nidhehītyādiravagantavya iti ।</p>
<p><b>vāstavaḥ kriyāphalabhedo</b> yathā— ekasminneva yāge yajamānasya dharmaḥ,
ṛtvijāmarthaḥ, annabhujāṃ kāmaḥ, paśūnāṃ mokṣaḥ; ekasminnapi saṅgrāme bhṛtyānāṃ
dharmaḥ, rājñāmarthaḥ, kravyādāṃ kāmaḥ, abhimukhahatānāṃ mokṣa iti ।</p>
<p><b>aupādhikaḥ kriyābhedo</b> yathā— uṣṭrāsikā āsyante, hataśāyikāśśayyante,
raipoṣaṃ puṣyati, samūlakāṣaṃ kaṣati; yathā ca bhavedapi bhavet syādapi syāditi ।</p>
<pb n="481"/>
<p><b>aupādhikaḥ sambandhibhedo</b> yathā—sampanno yavo yavaneṣu, śuṣkasturuṣkeṣu,
vinaṣṭaḥ surāṣṭreṣu; parut bhavān paṭurāsīt paṭutara aiṣamaḥ, anya evāsi sampanna iti ।</p>
<p>yathā ca—(raghu. 6.5)</p>
<b><lg>
<l>tāsu śriyā rājaparamparāsu prabhāviśeṣodayadurnirīkṣaḥ ।</l>
<l>sahasradhātmā vyarucad vibhaktaḥ payomucāṃ paṅ‌ktiṣu vidyuteva ॥ 100 ॥</l>
</lg></b>
<p>aupādhikaḥ <b>sahacāribhedo</b> yathā—</p>
<b><lg>
<l>magadheṣu stanau pīnau kaliṅgeṣvakṣiṇī śubhe ।</l>
<l>bāhū pralambāvaṅgeṣu vaṅgeṣu caraṇau dṛḍhau ॥ 101 ॥</l>
</lg></b>
<p>yathā ca—(māgha. 3.14)</p>
<b><lg>
<l>daityādhipaprāṇamuṣāṃ nakhānāmupeyuṣāṃ bhūṣaṇatāṃ kṣatena ।</l>
<l>prakāśakārkaśyaguṇau dadhānāḥ stanau taruṇyaḥ parivavrurenam ॥ 102 ॥</l>
</lg></b>
<p>(<b>45. śrutyādiviniyogaḥ</b>)</p>
<p>śrutiḥ liṅgaṃ vākyaṃ prakaraṇaṃ sthānaṃ samākhyeti śrutyādayaḥ । taiḥ
pradhānāṅgatvāpādanaṃ <b>śrutyādiviniyogaḥ</b> । sa</p>
<p><b>śrutito</b> yathā— paśunā rudraṃ yajate; atra paśuneti tṛtīyāśrutyā rudrayāge
paśoraṅgabhāvaḥ pratipādyate ।</p>
<p><b>liṅgato</b> yathā— 'barhirdevasadanaṃ dāmi' iti; atra dāmīti lavanaliṅgādanena
mantreṇa bahīṃṣi lunīyāditi pratīyate ।</p>
<p><b>vākyato</b> yathā— śvetaṃ chāgamālabheta; atraikavākyopādānācch‌vetaguṇasya
chāgāvacchedakatvena kriyāṅgabhāvo ava gamyate ।</p>
<p><b>prakaraṇato</b> yathā— samidho yajati, tanūnapātaṃ yajati, iḍo yajati,
barhiryajati, svāhākāraṃ yajati, iti prayājānāṃ darśapūrṇamāsaprakaraṇe
paṭhitānāṃ tadaṅgatvamavagamyate ।</p>
<p><b>sthānato</b> yathā— mārjanāghamarṣaṇopasthānajapahomādisthāneṣu paṭhitānāṃ mantrāṇāṃ
tatraivāṅgabhāvo bhavati ।</p>
<p><b>samākhyāto</b> yathā— hautraṃ karma, ādhvaryavaṃ karma, audgātraṃ karmetyanvarthasaṃjñā—
balāddhautrādīnāmeva teṣvaṅgabhāvo bhavati ।</p>
<pb n="482"/>
<p><b>śrutyādayaśca</b> k‍vacitsamastāḥ k‍vacidva‍yastā eva viniyojayanti ।</p>
<p><b>samastā</b> yathā—(raghu. 6.63)</p>
<b><lg>
<l>anena kalyāṇi! kare gṛhīte mahākulīnena mahīva gurvī ।</l>
<l>rat‍nānuviddhārṇavamekhalāyā diśaḥ sapat‍nī bhava dakṣiṇasyāḥ ॥ 103 ॥</l>
</lg></b>
<p><b>vyastā</b> yathā—(kirātā 3.48)</p>
<b><lg>
<l>sa kṣatriyastrāṇasahaḥ kṣatād yastat kārmukaṃ karmasu yasya śaktiḥ ।</l>
<l>vahan dvayīmapyaphale'rthajāte karotyasatkārahatāmivoktim ॥ 104 ॥</l>
</lg></b>
<p>(<b>46. śrutyādibalābalam</b>)</p>
<p>'śrutiliṅgavākyaprakaraṇasthānasamākhyānāṃ samavāye pāradaubailyamarthaviprakarṣād' (pū.
mī. 3.3.14) iti <b>śrutyādibalābalaṃ</b> tadapyakhaṇḍavākyārthapakṣe asamarthitameva bhavati ।
yataḥ— (vāpa. 2.72)</p>
<b><lg>
<l>akhaṇḍameva vākyaṃ cedavibhaktārthamiṣyate ।</l>
<l>tat sarvaṃ śrutibhūtatvānna śrutyaiva virotsyate ॥ 105 ॥</l>
</lg></b>
<p>na ca śrutirliṅgavākyādi na viruṇaddhi । tatra śrutyā liṅgavirodho yathā—'aindrayā
gārhapatyamupatiṣṭhate' (mai.saṃ. 3.24); aindrayā ṛcā indraprakāśanasāmarthyalakṣaṇā—
lliṅgādindropasthānaviniyogo gārhapatyamiti dvitīyāśrutyā bādhyate; tenaindrayāpyetayā
gārhapatyasyaivopasthānaṃ bhavati । śrutyā vākyavirodho yathā—'payasā bhuṅktāṃ devadattaḥ
śṛtena ।' atra viśeṣaṇaviśeṣyabhāvena vākyaprāpitasya payoviṣayasya
śrapaṇasyāsambhave'pi śrutiprāpitaṃ payasa upasecanatvaṃ na nivartate । na copasecanatvena
yadaprasiddhamudakādikaṃ, tena śṛtena śrapaṇasyānugraho bhavatviti yujyate ।
śrutivākyārthavikalpasambhave śrutyartha eva kriyate, na vākyārthaḥ, arthaviprakarṣāt । nanu
ca śṛtenetyapi tṛtīyāntameva । tatra yathā 'aruṇayaikahāyanyā piṅākṣyā somaṃ krīṇāti'
ityāruṇyādayaḥ svāśrayamavacchindantaḥ śrutyā krayeṇa sambadhyante, tathā śrapaṇamapi
śrutyaiva bhojanena sambhantsyata iti ।</p>
<p>viṣama upanyāsaḥ । tatra hi 'aruṇayaikahāyanyā piṅgākṣyā' iti
praśastagavīviṣayāṇi viśeṣaṇānyeva śrūyante, na viśeṣyaṃ śābaleyādi । tataśca yairevā—
sādhāraṇaviśeṣaṇairaruṇādibhirnīlagrīvatrilocanārdhanārīśvarādibhiriva maheśvarādi viśeṣyaṃ
śābaleyādi yadavagamyate, naiva teṣāṃ bādho bhavati । tadagrahe tasyāgrahaṇāt । nāpi
<pb n="483"/>
vikalpaḥ, samuditānāmevāvacchedanimittatvāt । iha tūbhayaṃ śrūyate, viśeṣyaṃ viśeṣaṇaṃ
ca, payaseti viśeṣyaṃ, śṛteneti viśeṣaṇam । viśeṣaṇaviśeṣyayośca vikalpasambhave
viśeṣyamevopādīyate, na viśeṣaṇamiti mṛṣaivopālabdhāḥ smaḥ ।</p>
<p>api ca dvividha ihānuṣṭheyaḥ śabdārthaḥ dṛṣṭaviṣayo'dṛṣṭaviṣayaśca । tatrādṛṣṭaviṣaye
yathoktākaraṇena mā bhūd viphala iti nivāpāñjalipradānavadanyūnādhika eva anuṣṭhīyate ।
dṛṣṭaviṣaye punaradṛṣṭaniyamābhāvena śakyate śaktirullaṅaghayitum । tatra nāyaṃ niyamo yaduta
śṛtenaiva payasā bhoktavyaṃ, na cāśṛtena payasā bhujikriyā na nirvartate । na ca nirvṛttā
phalaṃ na nirvartayati । tasmād aśṛtamapi paya evopādīyate, na tu śṛtamapyudakādīti ॥</p>
<p>nanu ca liṅgenāpi śrutibādho dṛśyate । tadyathā— <b>pacyatāṃ piṣyatāmavahanyatā—
matithirāyāta</b> iti । atra hi pākapeṣaṇāvaghātāḥ śrutyātithiviṣayatayopasthāpitā
liṅgena pākapeṣaṇāvaghātārhavrīhyādiviṣayatayopasthāpyante ।</p>
<p>atrāpi brūmaḥ—kāmaṃ punarihātithiviṣayāṃ śrutimāyuṣmān manyate
pacyatāmatithirāyāta iti । tatra yadi pūrvām, uttarasyā viṣayo vaktavyaḥ । athottarām,
kathamādyāḥ pākādayo'tithiviṣayā iti?</p>
<p>kiṃ bravīṣi? atithiviśeṣaṇānukāritvenaikavākyabhrāntikāriṇā āyāta iti
padena vipralabdho'si ।</p>
<p>kiyadidaṃ te, yato'dyāpi śrutyarthamapi nā(va)budhyase । śrutirhi nāmānekapadanibandhana
eva śabdaviṣayo vidhyādirarthaḥ । sa ca svārthasiddhaye karmakaraṇakartra—
dhikaraṇādikaṃ yadākṣipati sa sarvaḥ śrutyartho bhavati । tadyathā avahanyatāmityukte vrīhyādi,
'somaṃ krīṇāti' ityuk‍te gavādi, varṣatītyukte devādi, sūrya udetītyukte prācyādi ।
tacca dravyameva na guṇaḥ । sa tvarthasāmarthyāt sannihito'pi śrutipadānākṣip‍taḥ
śrutāruṇādiśabdasannidhāne vyāpāravān pratīyata iti yat‍nāntaraprāpitatvācchutyarthavilakṣaṇo
vākyārthaviṣayatā kriyāṅgabhāvamanubhavati ।</p>
<p>taduktam — (vāpa. 2.73, 74)</p>
<b><lg>
<l>sāmarthyaprāpitaṃ yacca vyaktyarthamanuṣajyate ।</l>
<l>śrutirevānuṣaṅge sā bādhikā liṅgavākyayoḥ ॥ 106 ॥</l>
</lg></b>
<b><lg>
<l>anākṣip‍to'ruṇādiryaḥ sannidhānena gamyate ।</l>
<l>sa yat‍naprāpito vākye śrutidharmavilakṣaṇaḥ ॥ 107 ॥</l></lg></b> iti ।
<pb n="484"/>
<p>etena liṅgādyanupāttayāpi śrutyā liṅgādibādho vyākhyātaḥ ।</p>
<p>tadyathā—(kusaṃ. 5.64)</p>
<b><lg>
<l>yathāśrutaṃ vedavidāṃ vara! tvayā jano'yamuccaiḥpadalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 108 ॥</l>
</lg></b>
<p><b>yathā vā—(kusaṃ. 5.82)</b></p>
<b><lg>
<l>alaṃ vivādena yathāśrutastvayā tathāvidhastāvadaśeṣamastu saḥ ।</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate ॥ 109 ॥</l>
</lg></b>
<p>(<b>47. śrutyādikramaḥ</b>)</p>
<p>śrutyarthapāṭhasthānamukhyapravṛttyādibhiḥ padārthānāṃ yāgādikarmasu paripāṭ‍yāvasthāpanaṃ
<b>śrutyādikramaḥ</b> । tatra—</p>
<p><b>śrutikramo</b> yathā— 'adhvaryurgṛhapatiṃ dīkṣayitvā brahmāṇaṃ dīkṣayati' ।</p>
<p><b>arthakramo</b> yathā— 'ag‍nihotraṃ juhoti, yavāgūṃ pacati' ।</p>
<p><b>pāṭhakramo</b> yathā— 'dharmārthakāmānāṃ samavāye pūrvaḥ pūrvo garīyān' (kāmasū. 1.2) ।</p>
<p><b>sthānakramo</b> yathā— 'bhūrbhuvaḥsvarlokām̐starpayati' ।</p>
<p><b>mukhyakramo</b> yathā— 'devānṛṣīn manuṣyānarcayati' ।</p>
<p><b>pravṛttikramo</b> yathā— 'prāgvadano'ghamarṣaṇādīni japati' ।</p>
<p>(<b>48. kramasambhedaḥ</b>)</p>
<p>eṣāmanyonyasaṅkaraḥ <b>kramasambhedaḥ</b>। tatra—
<b>śrautārthakramasaṅkaro</b> yathā—</p>
<b><lg>
<l>prathamamaruṇacchāyastāvattataḥ kanakaprabha—</l>
<l>stadanu virahottāmyattanvīkapolataladyutiḥ ।</l>
<l>prabhavati punardhvāntadhvaṃsakṣamaḥ kṣaṇadāmukhe</l>
<l>sarasabisinīkandacchedacchavirmṛgalāñchanaḥ ॥ 110 ॥</l>
</lg></b>
<p><b>sthānārthasaṅkaro</b> yathā— (kusaṃ. 5.64)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsaṅganipātacūrṇitāḥ ।</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ॥ 111 ॥</l>
</lg></b>
<p><b>pāṭhasthānasaṅkaro</b> yathā—</p>
<b><lg>
<l>hṛtkaṇṭhavaktraśrotreṣu kasya nāvasthitaṃ tava ।</l>
<l>śrīkhaṇḍahārakarpūradantapatraprabhaṃ yaśaḥ ॥ 112 ॥</l>
</lg></b>
<pb n="485"/>
<p><b>śrautārthaprāvartika</b>kramasaṅkaro yathā—(māgha. 9.29)</p>
<b><lg>
<l>prathamaṃ kalābhavadathārdhamatho himadīdhitirmahadabhūduditaḥ ।</l>
<l>dadhati sphuṭaṃ kramaśa eva na tu prathitaujaso'pi sahasopacayam ॥ 113 ॥</l>
</lg></b>
<p><b>śrautārthapāṭhasaṅkaro</b> yathā—</p>
<b><lg>
<l>k‍vāpyastādridarīṣu pūṣṇi patite sāndhye ca dhām‍ni kramāt</l>
<l>kiṃcitkiṃcidudañcati pratikalaṃ mandāsu dṛkchaktiṣu ।</l>
<l>etāḥ pakvaparūṣakacchavimuṣaḥ pūrvaṃ tatastyāyatā</l>
<l>jāyante tamasā diśaḥ pariṇamajjambūphalaśyāmalāḥ ॥ 114 ॥</l>
</lg></b>
<p><b>śrautārthamukhyasaṅkaro</b> yathā—</p>
<b><lg>
<l>śrutvā yaṃ sahasā''gataṃ nijapurāt trāsena nirgacchatāṃ</l>
<l>śatrūṇāmavarodhanairjalalavaprasyandatimyatpuṭāḥ</l>
<l>śubhre sadmani pallavinyupavane vāpyāṃ navāmbhoruhi</l>
<l>krīḍādrau ca saśādvale vivalitagrīvairvimuktā dṛśaḥ ॥ 115 ॥</l>
</lg></b>
<p><b>śrautārthasthānamukhyasaṅkaro</b> yathā—</p>
<b><lg>
<l>āyāte dayite marusthalabhuvāṃ sañcintya durlaṅghatāṃ</l>
<l>gehinyā paritoṣabāṣpataralāmāsajya dṛṣṭi mukhe ।</l>
<l>dattvā pīluśamīkarīrakabalān svenāñcalenādarā—</l>
<l>dunmṛṣṭaṃ karabhasya kesarajaṭābhārāgralag‍naṃ rajaḥ ॥ 116 ॥</l>
</lg></b>
<p><b>śrautārthapāṭhapravṛttisaṅkaro</b> yathā—</p>
<b><lg>
<l>dṛṣṭe locanavanmanāṅ mukulitaṃ pārśvasthite vaktratav ॥ 117 ॥</l></lg></b> (dra.pṛ. 472)
<p>ādigrahaṇādviprakarṣādibhirapi <b>śrutyādikramasambhedo</b> yathā—(māgha. 1.3)</p>
<b><lg>
<l>cayastviṣāmityavadhāritaṃ purā tataḥ śarīrīti vibhāvitākṛtim ।</l>
<l>vibhurvibhaktāvayavaṃ pumāniti kramādamuṃ nārada ityabodhi saḥ ॥ 118 ॥</l>
</lg></b>
<p><b>prādhānyādibhirapi</b> yathā—kusaṃ. 7.46</p>
<b><lg>
<l>kampena mūrdh‍naḥ śatapatrayoniṃ vācā hari vṛtrahaṇaṃ smitena ।</l>
<l>ālokamātreṇa surānaśeṣān sambhāvayāmāsa yathāpradhānam ॥ 119 ॥</l>
</lg></b>
<pb n="486"/>
<p><b>aucityādibhirapi</b> yathā—(raghu. 13.72)</p>
<b><lg>
<l>durjātabandhurayamṛkṣaharīśvaro me</l>
<l>paulastya eṣa samareṣu puraḥ prahartā ।</l>
<l>ityādareṇa kathitau raghunandanena</l>
<l>vyutkramya lakṣmaṇamubhau bharato vavande ॥ 120 ॥</l>
</lg></b>
<p><b>vayaḥśrutādibhirapi</b> yathā—(rāca. 15.36)</p>
<b><lg>
<l>mūrdh‍nā jāmbavato'bhivādya caraṇāvāpṛcchya senāpatī—</l>
<l>nāśvāsyāśrumukhānmuhuḥ priyasakhān preṣyān samādiśya ca ।</l>
<l>ārambhaṃ jagṛhe mahendraśikharādambhonidherlaṅghane</l>
<l>raṃhasvī raghunāthapādarajasāmuccaiḥ smaran mārutiḥ ॥ 121 ॥</l>
</lg></b>
<p>tadevamete ye purastādupavarṇitāḥ ye caivaṃprakārāḥ samāhāretaretarayogaika—
śeṣānvācyādayo vākyagatānāṃ padārthānāmanugrāhiṇo dharmāḥ te sarve'pyavidyamāne—
ddeśavibhāgena ekena vākyākhyena śabdenābhidhīyamāne'vayavābhāvād anapoddhārya—
śaktimātraparigrahe kriyātmanyeva kevale pratijñāya māne na sambhavanti । tasmāt
pravibhaktarūpāṇāmapyavyabhicaritāvādhi vibhāgānāṃ caturṇāṃ pañcānāṃ vā padajātānām
asaṅkīrṇairvācyadyotyagamanīyairarthairbhavitavyamiti । yasyāpyekaḥ sanniviṣṭānekaśaktirūpa—
sarvopādhiviśiṣṭaḥ kriyātmā vyāvahārikābhyāṃ anvayavyatirekābhyāṃ prakalpitoddeśa—
vibhāgenaikena vākyākhyena śabdenābhidhīyate, tasyāpi yāvānayaṃ padaśrutirūpabhedena
padārtharūpabhedena ca vyavahāraḥ purastādupanyastaḥ sa sarva ekasmādarthāt śrutirūpāṇi
buddha‍yantaraiḥ kṛtapravibhāgānyapoddha‍ṛtyāyoddha‍ṛtya prakṛtipratyayādivat śrutirūpapravibhāge
kriyamāṇe na virudhyate । tatra ca—</p>
<b><lg>
<l>rūpanāśe padānāṃ syāt kathaṃ cāvadhikalpanā ।</l>
<l>agṛhītāvadhau śabde kathaṃ cārtho vivicyate ॥ 122 ॥</l>
</lg></b>
<b><lg>
<l>tathā hi bhāge sādṛśyaṃ bhāge bhedo'vasīyate ।</l>
<l>bhāgābhāve'pi vākyānāmatyantaṃ bhinnadharmaṇām ॥ 123 ॥</l>
</lg></b>
<b><lg>
<l>ekasya bhāge sādṛśyaṃ bhāge bhedaśca lakṣyate ।</l>
<l>nirbhāgasya prakāśasya nirbhāgenaiva cetasā ॥ 124 ॥</l>
</lg></b>
<pb n="487"/>
<b><lg>
<l>aprasiddhaṃ tu yaṃ bhāgamadṛṣṭamanupaśyati ।</l>
<l>sarvatrāsaṃvidaṃ mūḍhastāvati pratipadyate ॥ 125 ॥</l>
</lg></b>
<b><lg>
<l>yataḥ pikādiyogena vākye'tyantavilakṣaṇe ।</l>
<l>sadṛśasyeva saṃjñānamasato'rthasya manyate ॥ 126 ॥</l>
</lg></b>
<b><lg>
<l>gavaye narasiṃhe vāpyekajñānāvṛte yathā ।</l>
<l>bhāgaṃ jātyantarasyaiva sadṛśaṃ pratipadyate ॥ 127 ॥</l>
</lg></b>
<b><lg>
<l>yathaivaikasya gandhasya bhedena parikalpanā ।</l>
<l>puṣpādiṣu tathā vākye'pyarthabhedasya kalpanā ॥ 128 ॥</l>
</lg></b>
<b><lg>
<l>ato'khaṇḍe'pi vākyārthe śaktibhedādapoddha‍ṛte ।</l>
<l>vākyāntaravibhāgena yathoktaṃ na virudhyate ॥</l></lg></b> (vāpa. 2.88–95)
<p>tasmād yuktaiva padagatadoṣaguṇanirūpaṇeti ।</p>
<p>(<b>padadoṣāḥ —16</b>)</p>
<p>tatra padavākyavākyārthadoṣeṣu <b>padadoṣāḥ</b> ṣoḍaśa—</p>
<p><b>asādhu, aprayuktaṃ, kaṣṭam, anarthakam, anyārthakam, apuṣṭārthakam,
asamartham, apratītaṃ, kliṣṭaṃ, gūḍhārthaṃ, neyārthaṃ, sandigdhaṃ, viruddham,
aprayojakaṃ, deśyaṃ, grāmyamiti</b> । teṣu —</p>
<p>1. <b>śabdānuśāsanaviruddhamasādhu</b>, yathā—</p>
<b><lg>
<l>bhūribhārabharākrānte bādhati skandha eṣa te ।</l>
<l>na tathā bādhate skandho yathā bādhati bādhate ॥ 130 ॥</l>
</lg></b>
<p>2. <b>kavibhiranibaddhamaprayuktam</b>, yathā—</p>
<b><lg>
<l>kāmacīkamathāḥ ke'mī tvāmajihvāyakīyiṣam ।</l>
<l>sa sasti kiṃ vacantīme kambaḥ śambaṃ dhariṣyati ॥ 131 ॥</l>
</lg></b>
<p>3. <b>śrutivirasaṃ kaṣṭam</b>, yathā—(bhāmahā. 1.53)</p>
<b><lg>
<l>varvarṣṭi jalado yatra yatra dardharṣṭi cātakaḥ ।</l>
<l>yatrāśvakarṇaḥ pophulti sa kālo māmajihladat ॥ 132 ॥</l>
</lg></b>
<p>4. <b>pādapūraṇamātrārthamanarthakam</b>, yathā—</p>
<b><lg>
<l>bibharti yaśca dehārdhe priyāminduṃ tu mūrdhani ।</l>
<l>sa vai devaḥ khalu tvāṃ hi punātu madanāntakaḥ ॥ 133 ॥</l>
</lg></b>
<pb n="488"/>
<p>5. <b>rūḍhicyutamanyārthakaṃ</b>, yathā—</p>
<b><lg>
<l>te duḥkhamuccāvacamāvahanti ye prasmaranti priyasaṅgamānām ।</l>
<l>atrāṅprapūrvau vahatismṛdhātū svārthe prayuktau na ca tatra rūḍhiḥ ॥ 134 ॥</l>
</lg></b>
<p>6. <b>tucchābhidheyamapuṣṭārtham</b>, yathā—</p>
<b><lg>
<l>śatārdhapañcāṃśabhujo dvādaśārdhārdhalocanaḥ ।</l>
<l>viṃśatyardhārdhamūrdhā vaḥ punātu parameśvaraḥ ॥ 135 ॥</l>
</lg></b>
<p>7. <b>avācakamasamarthaṃ</b>, yathā—</p>
<b><lg>
<l>jalaṃ jaladhare kṣāramayaṃ varṣati vāridhiḥ ।</l>
<l>idaṃ bṛṃhitamaśvānāṃ kakudmāneṣa heṣate ॥ 136 ॥</l>
</lg></b>
<p>8. <b>śāstramātraprayuktamapratītam</b>, yathā—</p>
<b><lg>
<l>kiṃ bhāṣitena bahunā rūpaskandhasya santi me na guṇāḥ ।</l>
<l>guṇanāntarīyakaṃ ca premeti na te'styupālambhaḥ ॥ 137 ॥</l>
</lg></b>
<p>9. <b>vyavahitārthapratyayaṃ kliṣṭam</b>, yathā—(kāvyāda. 3.120)</p>
<b><lg>
<l>vijitātmabhavadveṣigurupādahato janaḥ ।</l>
<l>himāpahāmitradharairvyāp‍taṃ vyomābhinandati ॥ 138 ॥</l>
</lg></b>
<p>10. <b>aprasiddhārthaprayuktaṃ guḍhārthaṃ, yathā—</b></p>
<b><lg>
<l>sahasragorivānīkaṃ bhavato dussahaṃ paraiḥ ।</l>
<l>gośabdasyākṣivācitvādihendro hi sahasraguḥ ॥ 139 ॥</l>
</lg></b>
<p>11. <b>saṅekatakalpitābhidheyaṃ</b> neyārtham, yathā—</p>
<b><lg>
<l>sapadi paṅ‌ktivihaṅgamanāmabhṛttanayasainyamulūkajitā jitam ।</l>
<l>ayamihārtha ulūkajidindrajid balamanena ca dāśaratherjitam ॥ 140 ॥</l>
</lg></b>
<p>12. <b>aniścayakṛt sandigdham</b>, yathā—</p>
<b><lg>
<l>nīlalohitamūrtiryo dahatyante jagattrayam ।</l>
<l>sa eṣa hi mahādeva ityukte hi na niścitam ।</l>
<l>vibhāvasurvivasvānvā vṛṣāṅko vā pratīyate ॥ 141 ॥</l>
</lg></b>
<p>13. <b>viparītakalpanaṃ</b> viruddham, yathā—</p>
<b><lg>
<l>akāryasuhṛdo'smākamapūrvāstava kīrtayaḥ ।</l>
<l>iti stutyarthamevaitadastutyarthe vikalpyate ॥ 142 ॥</l>
</lg></b>
<pb n="489"/>
<p>14. <b>aviśeṣādhāyakamaprayojakam</b>, yathā—</p>
<b><lg>
<l>tamālaśyāmalaṃ kṣāramatyacchamatiphenilam ।</l>
<l>kālena laṅghayāmāsa hanūmāneṣa sāgaram ॥ 143 ॥</l>
</lg></b>
<p>15. <b>avyutpattimaddeśyam</b>, yathā—</p>
<b><lg>
<l>gallau lāvaṇyatallau te laḍahau maḍahau bhujau ।</l>
<l>netre vosaṭṭakaṃdoṭṭamoṭṭāyitasakhe sakhi! ॥ 144 ॥</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b> ।</p>
<p>tatrāsabhyamasabhyārthāntaramasabhyasmṛtihetuścā<b>ślīlam</b>
<b>tatrāsabhyaṃ</b> yathā—</p>
<b><lg>
<l>chatrākāraśirāḥ sirālasaralasthūlaprakāṇḍo mahān</l>
<l>madhyesūryasutābhrasindhu—vipulābhogo vaṭaḥ pātu vaḥ ।</l>
<l>kāyaikye vikaṭaprasāritamahājaṅghaṃ mahīsup‍tayo—</l>
<l>ryaḥ khaṇḍendukirīṭakaiṭabhajitoḥ kāṭaśriyaṃ karṣati ॥ 145 ॥</l>
</lg></b>
<p><b>asabhyārthāntaraṃ</b> yathā—</p>
<b><lg>
<l>vidyāmabhyasyato rātrāveti yā bhavataḥ priyā ।</l>
<l>vanitā guhyakeśānāṃ kathaṃ te pelavaṃ dhanam ॥ 146 ॥</l>
</lg></b>
<p><b>asabhyasmṛtihetu</b>ryathā—(bhāmahā. 1.59)</p>
<b><lg>
<l>utkampayasi māṃ cūta! pikavākkaṭavena kim ।</l>
<l>kṛtaḥ kṛkāṭikāyāṃ te pādaḥ prāṇena yāsyatā ॥ 147 ॥</l>
</lg></b>
<p>apraśastamapraśastārthāntaramapraśastasmṛtihetuścā<b>maṅgalārtham</b> । teṣu—
<b>apraśastaṃ</b> yathā—</p>
<b><lg>
<l>kheṭake bhaktasūpasya valabhyāṃ pattanasya ca ।</l>
<l>atṛp‍to'haṃ mariṣyāmi hehale bhāṣitasya ca ॥ 148 ॥</l>
</lg></b>
<p><b>apraśastārthantaraṃ</b> yathā—</p>
<b><lg>
<l>pravāsayati yā kāntaṃ vasante gṛhasaṃsthitam ।</l>
<l>vināśapathadānena piśācī sā na sā'ṅganā ॥ 149 ॥</l>
</lg></b>
<pb n="490"/>
<p><b>apraśastasmṛtihetu</b>ryathā—</p>
<b><lg>
<l>mārīco'yaṃ muniryasya kṛtyāḥ kālāntakālaye ।</l>
<l>pat‍nyāṃ saṅkrandanādīnāṃ sutānāmāp‍taye'bhavan ॥ 150 ॥</l>
</lg></b>
<p><b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca ।</p>
<p><b>ghṛṇāvadarthaṃ</b> yathā—</p>
<b><lg>
<l>pardate hadate stanyaṃ vapatyeṣa stanandhayaḥ ।</l>
<l>muhurutkauti niṣṭhīvatyāttagarbhā punarvadhūḥ ॥ 151 ॥</l>
</lg></b>
<p><b>ghṛṇāvadarthāntaraṃ</b> yathā—</p>
<b><lg>
<l>bāṣpaklinnāvimau gaṇḍau vipūyāpāṇḍarau tava ।</l>
<l>priyo'gre viṣṭitaḥ putri! smitavarcobhirarcati ॥ 152 ॥</l>
</lg></b>
<p><b>ghṛṇāvatsmṛtihetu</b>ryathā—</p>
<b><lg>
<l>pratyārdrayanto rūḍhāni madaneṣuvraṇāni naḥ ।</l>
<l>hṛdayaṃ kledayantyete purīṣaṇḍamahādrumāḥ ॥ 153 ॥</l>
</lg></b>
<p>(<b>vākyadoṣāḥ —16</b>)</p>
<p>vākyadoṣāḥ ṣoḍaśa— <b>śabdahīnaṃ, punaruktimat, apakramaṃ, bhinnavṛttaṃ, yatibhraṣṭaṃ,
visandhi, vyākīrṇaṃ, saṅkīrṇaṃ, garbhitam, apadam, aśarīram, ūnopamam,
adhikopamam, bhinnaliṅgaṃ, bhinnavacanaṃ, śleṣādiguṇaviparītaṃ</b> ceti । teṣu—</p>
<p>1. apaśabdava<b>cchabdahīnaṃ</b> yathā— (kirātā. 8.24)</p>
<b><lg>
<l>samucch‌vasatpaṅkajakośakomalairupāhitaśrīṇyupanīvi nābhibhiḥ ।</l>
<l>dadhanti madhyeṣu valīvibhaṅgiṣu stanātibhārādudarāṇi namratām ॥ 154 ॥</l>
</lg></b>
<p>2. abhinnapadapadārthaṃ <b>punaruktimad</b>, yathā—(kāvyāda. 4.13)</p>
<b><lg>
<l>utkāmunmanayantyete gambhīrāḥ stanayit‍navaḥ ।</l>
<l>ambhodharāstaṭitvanto gambhīrāḥ stanayit‍navaḥ ॥ 155 ॥</l>
</lg></b>
<p>3. kramabhraṣṭa<b>mapakramam</b>, yathā—</p>
<b><lg>
<l>kāntipratāpau bhavataḥ sūryācandramasoḥ samau ।</l>
<l>turaṅgamatha mātaṅgaṃ prayacchāsmai madālasam ॥ 156 ॥</l>
</lg></b>
<pb n="491"/>
<p>4. <b>chandobhaṅgavadbhinnavṛttaṃ,</b> yathā—(bṛ.u. 5.5.17)</p>
<b><lg>
<l>yasminpañca pañcajanā ākāśaśca pratiṣṭhitaḥ ।</l>
<l>tameva dhīro vijñāya prajñāṃ kurvīta brāhmaṇaḥ ॥ 157 ॥</l>
</lg></b>
<p>5. <b>asthānaviratiryatra tat yatibhraṣṭam,</b> yathā—</p>
<b><lg>
<l>brahmondropendrādigīrvāṇavandyo	bhaktānāṃ bhūyācchriye candracūḍaḥ ।</l>
<l>strīṇāṃ saṅgītaṃ samākarṇayanketūdastāmbhodaṃ sado'dhyāsta īśaḥ ॥ 158 ॥</l>
</lg></b>
<p>6. visaṃhitaṃ virūpasandhi ca <b>visandhi,</b> yathā—yathā—kāvyāda. 4.37</p>
<b><lg>
<l>meghānilena amunā etasminnadrikānane ।</l>
<l>maññaryudgamagarbhāsau tarvālyurvī vidhūyate ॥ 159 ॥</l>
</lg></b>
<p>7. vighaṭitavibhakti <b>vyākīrṇam,</b> yathā—(kāvyāda. 3.110)</p>
<b><lg>
<l>daṇḍe cumbati padminyā haṃsaḥ karkaśakaṇṭake ।</l>
<l>mukhaṃ valguravaṃ kurvan tuṇḍenāṅgāni ghaṭṭayan ॥ 160 ॥</l>
</lg></b>
<p>8. vākyāntarapadavyāmiśraṃ <b>saṅkīrṇam,</b> yathā—</p>
<b><lg>
<l>kāaṃ khāai khuhio kūraṃ phellei ṇibbharaṃ ruṭṭho ।</l>
<l>suṇaaṃ	goṇhāi kaṃṭhe hakkei a ṇattiaṃ ṭhero ॥ 161 ॥</l>
</lg></b>
<lg>
<l>(kākaṃ khādati kṣudhitaḥ krūraṃ kṣipati nirbharaṃ ruṣṭaḥ ।</l>
<l>śvānaṃ gṛh‍ṇāti kaṇṭhe bhīṣayate nap‍tāraṃ sthaviraḥ ॥)</l>
</lg>
<p>9. vākyāntaragarbhaṃ <b>garbhitam,</b> yathā—(rudraṭa. 644)</p>
<b><lg>
<l>yogyo yaste putraḥ so'yaṃ daśāvadana lakṣmaṇena mayā ।</l>
<l>rakṣainaṃ yadi	śaktirmṛtyuvaśaṃ	 nīyate vivaśaḥ ॥ 162 ॥</l>
</lg></b>
<p>10. bhinnabhāṣaprakṛtyādi<b>kamapadam</b> । yathā—</p>
<b><lg>
<l>āujjhia piṭṭiae jaha kukkuli ṇāma majjha bhattāle ।</l>
<l>pecchaṃ/kkhaṃtaha lāulakaṃṇiāha hā kasya kaṃdemi ॥ 163 ॥</l>
</lg></b>
<lg>
<l>(āvārjya tāḍyate yathā kurkarī nāma mama bhartā ।</l>
<l>prakṣante	rājakulabhṛtyā	hā	kasya	krandāmi ॥)</l>
</lg>
<p>11. niṣkriya<b>maśarīraṃ</b>, yathā—</p>
<b><lg>
<l>selasuāruddhaddhaṃ	muddhāṇābaddhamuddhasasiḻehaṃ ।</l>
<l>sīsapaḍicchiagaṃgaṃ saṃjhāpaṇaaṃ pamahaṇāhaṃ ॥ 164 ॥</l>
</lg></b>
<pb n="492"/>
<lg>
<l>(śailasutāruddhārdhaṃ	mūrdhābaddhamugdhaśaśilekham ।</l>
<l>śīrṣapratiṣṭhitagaṅgaṃ sandhyāpraṇataṃ pramathanātham ॥)</l>
</lg>
<p>12. ūnopamānaviśeṣaṇa<b>mūnopamam</b>, yathā—(rudraṭa. 1.36)</p>
<b><lg>
<l>saṃhaacakkāa—juā viasia—kamalā muṇālasaṃchaṇṇā ।</l>
<l>vāvī vahu vva roaṇa—vilitta—thaṇaā suhāvei ॥ 165 ॥</l>
</lg></b>
<lg>
<l>(saṅgatacakrāhvayugā vikasitakamalā mṛṇālasaṃchanā ।</l>
<l>vāpī vadhūriva	rocanāvilip‍tastanī sukhayati ॥)</l>
</lg>
<p>13. adhikopamānaviśeṣaṇama<b>dhikopamam</b>, yathā—</p>
<b><lg>
<l>ahiṇava—maṇahara—viraia—valaa—vihūsā vihāi ṇavavahuā ।</l>
<l>kuṃdalae	vva	samupphullagucchapariliṃtabhamaragaṇā ॥ 166 ॥</l>
</lg></b>
<lg>
<l>(abhinavamanoharaviracitavalayavibhūṣā vibhāti navavadhūḥ ।</l>
<l>kundalateva	samutphullagucchaparilīyamānabhramaragaṇā ॥)</l>
</lg>
<p>14. bhinnaliṅgopamaṃ <b>bhinnaliṅgam</b>, yathā—(bhāmahā. 2.53)</p>
<b><lg>
<l>avigāhyo'si	nārīṇāmananyamanasāmapi ।</l>
<l>viṣamopalabhinnormirāpagevottitīrṣatām	॥ 167 ॥</l>
</lg></b>
<p>15. bhinnavacanopamaṃ <b>bhinnavacanam,</b> yathā—(kāvyāda. 2.55)</p>
<b><lg>
<l>sarāṃsīvāmalaṃ vyoma kāśā iva sitaḥ śaśī ।</l>
<l>śaśīva dhavalā haṃsāḥ haṃsīva dhavalā diśaḥ ॥ 168 ॥</l>
</lg></b>
<p>guṇaviparyayastridhā—śabdapradhānaḥ, arthapradhānaḥ, ubhayapradhānaśca । tatra śleṣasamatā—</p>
<p>16. saukumārya<b>viparyayaḥ</b> śabdapradhānaḥ । teṣu—</p>
<p>śleṣaviparyayā<b>cchithilaṃ</b> yathā—(kāvyāda. 1.43)</p>
<b><lg>
<l>ālīyaṃ mālatīmālā lolālikalilā manaḥ ।</l>
<l>nirmūlayati me mūlāt tamālamaline vane ॥ 169 ॥</l>
</lg></b>
<p>samatāviparyayo viṣamam yathā—(kāvyāda. 2.55)</p>
<b><lg>
<l>kokilālāpavācālo māmeti malayanilaḥ ।</l>
<l>uc‍calacchīkarācchācchanirjharāmbhaḥ kaṇokṣitaḥ ॥ 170 ॥</l>
</lg></b>
<pb n="493"/>
<p>saukumāryaviparyayo'sukumāram, yathā—(kāvyāda. 1.48)</p>
<b><lg>
<l>asitartitugadricchitsvaḥkṣitāṃ	patiradvidṛk ।</l>
<l>amidbhiḥ śubhradṛgdṛṣṭairdviṣo jegh‍nīyiṣīṣṭa vaḥ ॥ 171 ॥</l>
</lg></b>
<p>prasādārthavyaktikāntiviparyayo'rthapradhānaḥ । teṣu—</p>
<p>prasādaviparyayo<b>'prasannam</b>, yathā—</p>
<b><lg>
<l>anaṅgakamalañcake	mayamānā	marālikā ।</l>
<l>paś‍ /yasyānatyarjunābjanmasadṛśāṅko valakṣaguḥ ॥ 172 ॥</l></lg></b> (kāvyāda.1.44)
<p>arthavyaktiviparyayo <b>neyārtham,</b> yathā—(kāvyāda. 1.74)</p>
<b><lg>
<l>mahī	mahāvarāheṇa	lohitāduddhṛtodadheḥ ।</l>
<l>itīyatyeva nirdiṣṭe neyā lauhityahetavaḥ ॥ 173 ॥</l>
</lg></b>
<p>kāntiviparyayo <b>grāmyam,</b> yathā—(kāvyāda. 1.61)</p>
<b><lg>
<l>kanye kāmayamānaṃ māṃ tvaṃ na kāmayase katham ।</l>
<l>iti grāmyo'yamarthoktiḥrvairasyāyaiva kalpate ॥ 174 ॥</l>
</lg></b>
<p>ojomādhuryaudāryaviparyaya <b>ubhayapradhānaḥ</b> । teṣu —</p>
<p>ojoviparyayaḥ khaṇḍitarīti<b>rasamastaṃ</b>, yathā—</p>
<b><lg>
<l>smaraḥ kharaḥ khalaḥ kāntaḥ kāyaḥ kopaśca naḥ kṛśaḥ ।</l>
<l>cyuto māno'dhiko rāgo moho jāto'savo gatāḥ ॥</l></lg></b> (kāvyāda. 1.59)
<p>mādhuryaviparyayaḥ khaṇḍitarīti<b>ranirvyūḍham</b>, yathā—</p>
<b><lg>
<l>nakhināṃ ca nadīnāṃ ca śṛṅgiṇāṃ śastriṇāṃ tathā ।</l>
<l>viśvāso nopagantavyaḥ strīṣu rājakuleṣu ca ॥ 176 ॥</l>
</lg></b>
<p>audāryaviparyayaḥ khaṇḍitarīti<b>ranalaṅkāram</b> । yathā—</p>
<b><lg>
<l>dīrghapucchaścatuṣpādaḥ kakudyān lambakambalaḥ ।</l>
<l>gorapatyaṃ balīvardastṛṇānyati mukhena saḥ ॥ 177 ॥</l>
</lg></b>
<p>(<b>vākyārthadoṣāḥ —16</b>)</p>
<p>vākyārthadoṣā api ṣoḍaśauva—</p>
<p><b>apārthaṃ, vyartham, ekārthaṃ, saṃsaśayam, apakramaṃ, khinnam, atimātraṃ,
paruṣaṃ, virasaṃ, nyūnopanam, adhikopanam, asadṛśopanam, aprasiddhopamam,
niralaṅkāram, aślīlaṃ, viruddhaṃ</b> ceti । teṣu —</p>
<pb n="494"/>
<p>1. samudāyārthaśūnya<b>mapārtham</b>, yathā—</p>
<b><lg>
<l>jarad‍gavaḥ kambalapādukābhyāṃ dvāri sthiti gāyati madrakāṇi ।</l>
<l>taṃ brāhmaṇī pṛcchati putrakāmā rājan rumāyāṃ lavaṇasya ko'rghaḥ ॥ 178 ॥</l>
</lg></b>
<p>2. niṣprayojanaṃ gatārthaṃ ca <b>vyartham,</b> yathā—(bhaṭṭi 4.4)</p>
<b><lg>
<l>āṃhiṣātāṃ raghuvyāghrau śarabhaṅgāśramaṃ, sa ca ।</l>
<l>ahauṣīt svatanuṃ vahnau dṛṣṭāp‍tau rāmalakṣmaṇau ॥ 179 ॥</l>
</lg></b>
<p>3. uktābhinnārtha<b>mekārtham</b>, yathā—(māgha. 3.12)</p>
<b><lg>
<l>prasādhitasyātha madhudviṣo'bhūdanyaiva lakṣmīriti yuktametat ।</l>
<l>vapuṣyaśeṣe'khilalokakāntā sānanyakāntā hyurasītarā tu ॥ 180 ॥</l>
</lg></b>
<p><b>ityuktārthamevāha—</b>(māgha. 3.13)</p>
<b><lg>
<l>kavāṭavistīrṇamanoramoraḥ sthalasthitaśrīlalanasya tasya ।</l>
<l>ānanditāśeṣajanā babhūva sarvāṅgasaṅginyaparaiva lakṣmīḥ ॥ 181 ॥</l>
</lg></b>
<p>4. aniścayakṛ<b>tsaṃśay</b>, yathā—(kāvyāda. 4.17)</p>
<b><lg>
<l>manorathapriyālokarasalolekṣaṇe	sakhi ! ।</l>
<l>ārādvṛttiriyaṃ mātā na kṣamā draṣṭumīdṛśam ॥ 182 ॥</l>
</lg></b>
<p>5. kamacyutama<b>pakramam</b>, yathā—</p>
<b><lg>
<l>kārāviūṇa khauraṃ gāmauḍo majjio a jimio a ।</l>
<l>ṇakkhattattihivāre joisiaṃ pucchiuṃ calio ॥ 183 ॥</l>
</lg></b>
<lg>
<l>(kārayitvā kṣauraṃ grāmavṛddhau majjitaśca bhuktavāṃśca ।</l>
<l>nakṣatratithivārān jyautiṣikaṃ praṣṭuṃ calitaḥ ॥)</l>
</lg>
<p>6. jātyādyuktāvanirvyūḍhaṃ <b>khinnam,</b> yathā—</p>
<b><lg>
<l>vevāhiūṇa vahuā sāaraaṃ doliāe ṇijjaṃtī ।</l>
<l>roai diaro taṃ saṃṭhavei pāseṇa vac‍caṃto ॥ 184 ॥</l>
</lg></b>
<lg>
<l>(vivāhya vadhūḥ śvāśurakaṃ dolikayā nīyamānā ।</l>
<l>roditi devarastāṃ saṃsthāpayati pārśvena vrajam ॥)</l>
</lg>
<p>7. lokātītārtha<b>matimātram</b>, yathā—</p>
<b><lg>
<l>bhṛṅgeṇa kalikākośastathā bhṛśamapīḍayata ।</l>
<l>vavarṣa vipinotsaṅge goṣpadapraṃ yathā madhu ॥ 185 ॥</l>
</lg></b>
<pb n="495"/>
<p>8. atikrūrārthaṃ <b>paruṣam,</b> yathā—(sa. ka. 1.58)</p>
<b><lg>
<l>khāhi visaṃ, muttaṃ pia ṇijjasu mārīe paḍau de vajjo ।</l>
<l>daṃtakkhaṃḍiathaṇiā khiviūṇa suaṃ savai māā ॥ 186 ॥</l>
</lg></b>
<lg>
<l>(khāda viṣaṃ, mūtraṃ piba nīyasva māryā patatu te vajrama ।</l>
<l>dantakhaṇḍitastanī kṣip‍tvā sutaṃ śapati mātā ॥)</l>
</lg>
<p>9. aprakṛtarasaṃ <b>virasam,</b> yathā—(rudraṭasya 11.13)</p>
<b><lg>
<l>tava vanavāso'nucitaḥ pitṛmaraṇaśucaṃ jahīhi kiṃ tapasā ।</l>
<l>saphalaya	yauvanametannanvanuraktena	sutanu	mayā ॥ 187 ॥</l>
</lg></b>
<p>10. hīnopamānaṃ <b>hīnopamam,</b> yathā—(bhāmahā. 2.54)</p>
<b><lg>
<l>k‍vacidagre		prasaratā	k‍vacidāpatya	nigh‍natā ।</l>
<l>śuneva sāraṅgakulaṃ tvayā bhinnaṃ dviṣāṃ balam ॥ 188 ॥</l>
</lg></b>
<p>11. adhikopamānama<b>dhikopamam</b>, yathā—(bhāmahā. 2.55)</p>
<b><lg>
<l>ayaṃ	padmāsanāsīnaścakravāko	virājate ।</l>
<l>yugādau bhagavān brahmā vinirmitsuriva prajāḥ ॥ 189 ॥</l>
</lg></b>
<p>12. atulyopamānama<b>sadṛśopamam</b>, yathā—</p>
<b><lg>
<l>ṇamaha haraṃ rosāṇala—ṇiddaddha—viaddha—mammaha—sarīraṃ ।</l>
<l>vitthaa—ṇiaṃba—ṇiggaa—gaṃgāsottaṃ va himavaṃtaṃ ॥ 190 ॥</l>
</lg></b>
<lg>
<l>(namata haraṃ roṣānalanirdagdhavidagdhamanmathaśarīram ।</l>
<l>vistṛtanitambanirgatagaṅgāstrotasamiva himavantam ॥)</l>
</lg>
<p>13. aprasiddhopamānama<b>prasiddhopamam</b>, yathā—</p>
<b><lg>
<l>kumudamiva mukhaṃ tasyā gauriva mahiṣaḥ śaśīva kāvyamidam ।</l>
<l>śaradiva vibhāti taruṇī vikasatpulakotkareyamiti ॥ 191 ॥</l>
</lg></b>
<p>14. alaṅkārahīnaṃ <b>niralaṅkāram,</b> yathā—</p>
<b><lg>
<l>kolā khaṇaṃti motthaṃ khāaṃti maaamaṃsāim̐ ।</l>
<l>uluā haṇaṃti kāe kāā ulue vi vāhaṃ/yaṃti ॥ 192 ॥</l>
</lg></b>
<lg>
<l>(kolāḥ khananti mustāṃ gṛdhrāḥ khādanti mṛtakamāṃsān ।</l>
<l>ulūkā gh‍nanti kākān kākā ulūkānapi vādhante ॥)</l>
</lg>
<pb n="496"/>
<p>15. asabhyārtha<b>maślīlam</b>, yathā—(bhāmahā. 1.51)</p>
<b><lg>
<l>udyatasya paraṃ hantuṃ stabdhasya vivaraiṣiṇaḥ ।</l>
<l>patanaṃ jāyate'vaś‍yaṃ kṛcchreṇa punarunnatiḥ ॥ 193 ॥</l>
</lg></b>
<p>16. virodhastridhā— pratyakṣavirodho'numānavirodha āgamavirodhaśca । tatra—
deśakālalokādipratītaḥ <b>pratyakṣavirodhaḥ</b> । teṣu —</p>
<p><b>deśaviruddhaṃ</b> yathā—</p>
<b><lg>
<l>surāṣṭreṣvasti nagarī madhurā nāma viśrutā ।</l>
<l>akṣoṭa nārikelāṅkā yasyāḥ paryantabhūmayaḥ ॥ 194 ॥</l>
</lg></b>
<p><b>kālaviruddhaṃ</b> yathā—(kāvyāda. 4.45)</p>
<b><lg>
<l>padminī naktamunnidrā sphuṭatyahni kumudatī ।</l>
<l>madhurutphullaniculo	nidogho	medhadurdinaḥ ॥ 195 ॥</l>
</lg></b>
<p><b>lokaviruddhaṃ</b> yathā—(kāvyāda. 4. 50)</p>
<b><lg>
<l>ādhūtakesaro hastī tīkṣṇaśṛṅgasturaṅgamaḥ ।</l>
<l>gurusāro'yameraṇḍo nistāraḥ khadiradrumaḥ ॥ 196 ॥</l>
</lg></b>
<p>yuktyaucityapratijñādikṛto<b>'numānāvirodhaḥ</b> । tatra—</p>
<p><b>yuktiviruddhaṃ</b> yathā—</p>
<b><lg>
<l>surahi—mahu—pāṇa—laṃpaḍa—bhamara—gaṇābaddha—maṃḍalībaṃdhaṃ ।</l>
<l>kassa	maṇaṃ	ṇāṇaṃdaha	kummīpuṭṭaṭhṭhiaṃ		kamalaṃ ॥ 197 ॥</l>
</lg></b>
<lg>
<l>(surabhimadhupānalampaṭabhramaragaṇābaddhamaṇḍalībaddham ।</l>
<l>kasya mano nānandayati kūrmīpṛṣṭhasthitaṃ kamalam ॥)</l>
</lg>
<p><b>aucityaviruddhaṃ</b> yathā—</p>
<b><lg>
<l>paṭṭaṃsuuttarijjeṇa pāmaro pāmarīe varimusai ।</l>
<l>aigarua—kūra—kuṃbhībhareṇa seolliaṃ vaaṇaṃ ॥ 198 ॥</l>
</lg></b>
<lg>
<l>(paṭṭāṃśuktottarīyeṇa pāmaraḥ pāmaryāḥ proñchati ।</l>
<l>atigurukakūrakumbhībhareṇa svedārdritaṃ vadanam ॥)</l>
</lg>
<p><b>pratijñāviruddhaṃ</b> yathā—</p>
<b><lg>
<l>yāvajjīvamahaṃ maunī brahmacārī ca me pitā ।</l>
<l>mātā ca mama vandhyāsītsmarābho'nupamo bhavān ॥ 199 ॥</l>
</lg></b>
<p>dharmārthakāmādiśāstrakṛta <b>āgamavirodhaḥ</b> । tatra—</p>
<pb n="497"/>
<p><b>dharmaśāstraviruddhaṃ</b> yathā—(kāvyāda. 4.56)</p>
<b><lg>
<l>asāvanupanīto'pi	vedānadhijage	guroḥ ।</l>
<l>svabhāvaśuddhaḥ sphaṭiko na saṃskāramapekṣate ॥ 200 ॥</l>
</lg></b>
<p><b>arthaśāstraviruddhaṃ</b> yathā—</p>
<b><lg><l>kāmopabhogasāphalyaphalo rājñāṃ mahījayaḥ ।</l>
<l>ahaṅkāreṇa jīyante dviṣantaḥ kiṃ nayaśriyā ॥ 201 ॥</l>
</lg></b>
<p><b>kāmaśāstraviruddhaṃ</b> kālaśāstraviruddhaṃ kāmaviruddham, yathā—</p>
<b><lg>
<l>tavottaroṣṭhe bimboṣṭhi ! daśānāṅko'tiśobhate ।</l>
<l>pūrṇasap‍tasvaraḥ so'yaṃ bhinnamārgaḥ pravartate ॥ 202 ॥</l>
</lg></b>
<p>(<b><emph>10. guṇopādānam</emph></b>)</p>
<p>nirdoṣasya ca kāvyasya śarīravastunaḥ (śarīrasyeva) kāmanīyakopapattā—
vayamupāyo yaduṇopādānamalaṅkārayogaśca । tadāha—</p>
<b><lg>
<l>yuvateriva rūpamaṅga ! kāvyaṃ svadate śuddhaguṇaṃ tadapyatīva ।</l>
<l>vihitapraṇayaṃ nirantarābhiḥ sadalaṅkāravikalpakalpanābhiḥ ॥ 203 ॥</l>
</lg></b>
<p>tatra ca guṇopādānālaṅkārayogayo<b>rguṇopādānaṃ</b> garīyaḥ । atastadeva prathamamucyate । tadāha—</p>
<b><lg>
<l>yadi bhavati vacaś‍cyutaṃ vapuriva yauvanavandhyamaṅganāyāḥ ।</l>
<l>api janadayitāni durbhagatvaṃ niyatamalaṅkaraṇāni saṃśrayante ॥ 204 ॥</l>
</lg></b>
<p>ayameva <b>guṇālaṅkārayorviśeṣo yaduṇopādāne niyamo'laṅkārayoge tu kāmacāra</b> iti ।</p>
<p>guṇāśca yuvatyāḥ śarīreṣu trividhāstadarthināmādarātiśayahetavo bhavanti bāhyā
āntarā vaiśoṣikāśca । tatra—</p>
<p>anvavāyavayorūpalāvaṇyādayo <b>bāhyāḥ,</b></p>
<p>śīlavaidagdhyamāhābhāgyasaubhāgyādaya<b>ścāntarāḥ,</b></p>
<p>ye tu doṣā apyāśrayaviśeṣāvasthāviśeṣādyupādherguṇatvamāśrayante te <b>vaiśoṣikāḥ</b> ।</p>
<p>yathācyate—</p>
<b><lg>
<l>sāmaṇṇasuṃdarīṇaṃ vibbhamamāvaiha aviṇao c‍cea ।</l>
<l>dhūmo c‍cia pajjaliāhi bahumao surahidārūṇaṃ ॥ 205 ॥</l>
</lg></b>
<lg>
<l>(sāmānyasundarīṇāṃ vibhramamāvahatyavinayaṃ eva ।</l>
<l>dhūma eva prajvalitānāṃ bahumataḥ surabhidārūṇām ॥)</l>
</lg>
<pb n="498"/>
<p>(<b>1. śabdaguṇāḥ —24</b>)</p>
<p>kāvyaśarīre'pi te tridhaiva । tatra —</p>
<p>bāhya<b>śśabdaguṇāḥ,</b> te hyanvavāyādivad bāhyatvenāvabhāsante ।</p>
<p>āntarā <b>arthaguṇāḥ,</b> te sauśīlyādivadvimarśena jñāyante ।</p>
<p>vaiśeṣikā <b>doṣaguṇāḥ,</b> te hi pātraviśeṣādyupādheḥ doṣā api guṇatvena
vikhyāyanta iti । tatra</p>
<p>śabdaguṇāścaturviṃśatiḥ—</p>
<p><b>śleṣaḥ, prasādaḥ, samatā, mādhuryaṃ, saukumāryam, arthavyaktiḥ, kāntiḥ, udāratā,
udāttatvam, ojaḥ, aurjityaṃ, preyaḥ, suśabdatā, samādhiḥ, saukṣmyaṃ, gāmbhīryaṃ,
vistaraḥ, saṃkṣepaḥ, saṃmitatvaṃ, bhāvikatvaṃ, gatiḥ, rītiḥ, uktiḥ, prauḍhiriti</b> । teṣu—</p>
<p>1. suśliṣṭapadatā <b>śleṣaḥ,</b> yathā—(māgha. 3.8)</p>
<b><lg>
<l>ubhau yadi vyom‍ni pṛthakpravāhāvākāśagaṅgāpayasaḥ patetām ।</l>
<l>tenopamīyeta	tamālanīlamāmuktamuktālatamasya	vakṣaḥ ॥ 206 ॥</l>
</lg></b>
<p>2. prasiddhārthapadatā <b>prasādaḥ,</b> yathā—(śāku. 2.6)</p>
<b><lg>
<l>gāhantāṃ mahiṣā nipānasalilaṃ śṛṅgairmuhustāḍitaṃ
chāyābaddhakadambakaṃ	mṛgakulaṃ	romanthamabhyasyatu ।</l>
<l>vistrabdhaṃ kriyatāṃ varāhatatibhirmustākṣatiḥ pallave
viśrāmaṃ labhatāmidaṃ ca śithilajyābandhamasmad‌dhanuḥ ॥ 207 ॥</l>
</lg></b>
<p>3. mṛdusphuṭonmiśravarṇabandhānāmavaiṣamyaṃ <b>samatā</b> yathā—</p>
<b><lg>
<l>yac‍candrakoṭikarakorakabhārabhāji babhrāma babhruṇi jaṭāpaṭale harasya ।</l>
<l>tad vaḥ punātu himaśailaśilānikuñjajhātkāraḍambaravirāvi surāpagāmbhaḥ ॥</l>
</lg></b>
<p>4. pṛthakpadatā <b>mādhuryaṃ,</b> yathā—(kusaṃ. 5.24)</p>
<b><lg>
<l>sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ ।</l>
<l>valīṣu tasyāḥ skhalitāḥ prapedire cireṇa nābhiṃ prathamodabindavaḥ ॥</l>
</lg></b>
<pb n="499"/>
<p>5. aniṣṭhurākṣaraprāyatā <b>saukumāryama,</b> yathā—(kāvyāda. 1.70)</p>
<b><lg>
<l>maṇḍalīkṛtya barhāṇi kaṇṭhairmadhuragītibhiḥ ।</l>
<l>kalāpinaḥ pranṛtyanti kāle jīmūtamālini ॥ 210 ॥</l>
</lg></b>
<p>6. sampūrṇavākyatva<b>marthavyaktiḥ</b>, yathā—(raghu. 1.1)</p>
<b><lg>
<l>vāgarthāviva sampṛktau vāgarthapratipattaye ।</l>
<l>jagataḥ pitarau vande pārvatīparameśvarau ॥ 211 ॥</l>
</lg></b>
<p>7. bandhojjvalatā <b>kāntiḥ,</b> yathā—</p>
<b><lg>
<l>nirānandaḥ kaunde madhuni vidhuro bālavakule
na sāle sālambo lavamapi lavaṅge na ramate ।</l>
<l>priyaṅgau nāsaṅgaṃ racayati na cūte vicarati
smaran lakṣmīlīlākamalamadhupānaṃ madhukaraḥ ॥ 212 ॥</l>
</lg></b>
<p>8. bandhavikaṭatva<b>mudāratā</b>, yathā—</p>
<b><lg>
<l>ārohatyavanīruhaḥ praviśati śvabhraṃ nagaiḥ spardhate
khaṃ vyāleḍhi viveṣṭate kṣititale kuñjodare līyate ।</l>
<l>antarbhrāmyati koṭarasya visaratyālambate vīrudhaḥ
kiṃ tagdyanna karoti mārutavaśaṃ yātaḥ kṛśānurvane ॥ 213 ॥</l>
</lg></b>
<p>9. ślāghyaviśeṣaṇayoga <b>udāttatvaṃ,</b> yathā—</p>
<b><lg>
<l>śrutvā yaṃ sahasā''gataṃ nijapurāttrāsena nirgacchatāṃ
śatrūṇāmavarodhanairjalalavaprasyandatimyatpuṭāḥ ।</l>
<l>śubhre sadmani pallavinyupavane vāpyāṃ navāmbhoruhi
krīḍādrau ca saśādvale vivalita grīvairvimuktā dṛśaḥ ॥ 214 ॥</l>
</lg></b>
<p>10. samāsabhūya<b>stvamojaḥ</b>, yathā—</p>
<b><lg>
<l>jayati bhujagarajjugranthiniṣpīḍitendustravadamṛtanivṛttapretabhāvaiḥ kapālaiḥ ।</l>
<l>viracitanutibandho mūrgh‍ni sadyaḥ purāreḥ pariṇatabahukalpabrahmaṇāṃ brahmaghoṣaḥ ॥</l>
</lg></b>
<p>11. bandhagāḍhatvamaurjityaṃ, yathā—</p>
<b><lg>
<l>asminnīṣad‍valitavitatastokavicchinnabhug‍na
kiñcillīlopacitavitataḥ	puñcitaścocchritaśca ।</l>
<l>dhūmod‍gārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarān patrabhaṅgān ॥ 216 ॥</l>
</lg></b>
<pb n="500"/>
<p>12. vārtābhidhānavarṇanādau manaḥpriyārthapadopākhyānaṃ <b>preyaḥ,</b> yathā—(bhojasya)</p>
<b><lg>
<l>saujanyāmbunidhe ! budhapriya ! guṇaprākāra ! dharmadruma
prāroha ! pratipannavatsala ! mahātyāgin ! vivekāśraya ! ।</l>
<l>lakṣmyāvāsa ! manasvinīmanasijavyāpāralīlāgure !
śrīmanmuñja ! kimityamuṃ janamupaspraṣṭuṃ dṛśā nārhasi ॥ 217 ॥</l>
</lg></b>
<p>13. sup‍tiṅvyutpattiḥ <b>suśabdatā,</b> yathā—</p>
<b><lg>
<l>tasyājīvanirastu mātaravamā jīvasya mā jīvato
bhūyād vā jananiḥ kimamba ! janinā jantorvṛthā janmanaḥ ।</l>
<l>yastvāmeva na vandate na yajate nopaiti nālokate
nopastauti na manyate na manute nādhyeti no dhyāyati ॥ 218 ॥</l>
</lg></b>
<p>14. anyadharmasyānyatrāropaṇaṃ <b>samādhiḥ,</b> yathā—</p>
<b><lg>
<l>pratīcchatyāśokīṃ	kisalayaparāvṛttimadharaḥ
kapolaḥ pāṇḍutvādavatarati tālopariṇatim ।</l>
<l>parimlānaprāyāmanuvadati dṛṣṭiḥ kamalinīṃ
navīnastanvaṅgyā manasijavikāro vijayate ॥ 219 ॥</l>
</lg></b>
<p>15. śabdānāmantaḥ sañjalparūpatā <b>saukṣmyam,</b> yathā—(māgha. 18.66)</p>
<b><lg>
<l>kevalaṃ dadhati kartṛvācinaḥ pratyayāniha na jātu karmaṇi ।</l>
<l>dhātavaḥ sṛjatisaṃhṛśāstayaḥ stautiratra viparītakārakaḥ ॥ 220 ॥</l>
</lg></b>
<p>16. dhvanimattā <b>gāmbhīryam,</b> yathā—</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅkaṃ vaha pādayugmamavanīṃ doṣṇā samabhyuddhara ।</l>
<l>lakṣmīṃ bhrūnikaṭe niveśaya bhava jyāyān divaukaspateḥ
viśvāntaḥkaraṇaikacora ! tadapi jñāto hariḥ khalvasi ॥ 221 ॥</l>
</lg></b>
<p>17. vyāsābhidhānaṃ <b>vistaraḥ</b> yathā—</p>
<b><lg>
<l>janaḥ puṇyairyāyājjaladhijalabhāvaṃ jalamucaḥ
tathāvasthaṃ cainaṃ nidadhatu śubhaiḥ śuktivadane ।</l>
<l>tatastāṃ śreyobhiḥ pariṇatimasau vindatu yayā
ruciṃ tanvan pīnastani ! hṛdi tavāyaṃ viluṭhati ॥ 222 ॥</l>
</lg></b>
<pb n="501"/>
<p>18. samāsābhidhānaṃ <b>saṃkṣepaḥ</b>, yathā—(raghu. 12.78)</p>
<b><lg>
<l>sa mārutisamānītamahauṣadhihatavyathaḥ ।</l>
<l>laṅkāstrīṇāṃ punaścakre vilāpācāryakaṃ śaraiḥ ॥ 223 ॥</l>
</lg></b>
<p>19. yāvadarthapadatā <b>sammitatvam</b>, yathā—</p>
<b><lg>
<l>kecid vāstuni no vāci, kecid vāci na vastuni ।</l>
<l>vāci vastuni cāpyanye, nānye vāci na vastuni ॥ 224 ॥</l>
</lg></b>
<p>20. bhāvato vākpravṛtti<b>rbhāvikatvam</b>, yathā—(ma.vī.ca. 1.55)</p>
<b><lg>
<l>ehyehi vatsa! raghunandana! rāmacandra! cumbāmi mūrdhani ciraṃ ca pariṣvaje tvām ।</l>
<l>āropya vā hṛdi divāniśamud‍vahāmi vande'thavā caraṇapuṣkarakadvayaṃ te ॥</l>
</lg></b>
<p>21. ārohāvarohakramo <b>gatiḥ</b>, yathā—</p>
<b><lg>
<l>varāhaḥ kalyāṇaṃ vitaratu sa vo yasya śaśabhṛ—
tkalākoṭīkāntaṃ kramavigaladabhyuddha‍ṛtibhiyā ।</l>
<l>mithaḥ saṃmūrchadbhiścaturudadhi—kallola—paṭalai—
ranāmṛṣṭaṃ daṃṣṭrāśikharamadhiśete		vasumatī ॥ 226 ॥</l>
</lg></b>
<p>22. upakramābhedo <b>rītiḥ</b>, yathā—</p>
<b><lg>
<l>grāvṇā nāsi gireḥ kṣatā na payasā nārtāsi na mlāpitā
na śvāsaiḥ phaṇino'si na tvadanugā nāyāsitā kāpi na ।</l>
<l>svaṃ veśma prati gacchatoriti muhuḥ śrīśārṅgiṇoḥ saspṛhaṃ
sā	praśnottarayugmapaṅktirubhayoratyāyatā	pātu	vaḥ ॥ 227 ॥</l>
</lg></b>
<p>23. bhaṇitiviśeṣa <b>uktiḥ</b>, yathā—</p>
<b><lg>
<l>kuśalaṃ tasyāḥ jīvati, kuśalaṃ pṛcchāmi, jīvatītyuktam ।</l>
<l>punarapi tadeva kathayasi, mṛtāṃ nu kathayāmi yā śvasiti ॥ 228 ॥</l>
</lg></b>
<p>24. uktiparipākaḥ <b>prauḍhiḥ</b>, yathā—</p>
<b><lg>
<l>abhyuddha‍ṛtā vasumatī dalitaṃ ripūraḥ kṣip‍takramaṃ kabalitā balirājalakṣmīḥ ।</l>
<l>atraikajanmani kṛtaṃ tadanena yūnā janmatraye yadakarot puruṣaḥ purāṇaḥ ॥</l>
</lg></b>
<pb n="502"/>
<p>(<b>2. arthaguṇāḥ —24</b>)</p>
<p>arthaguṇā apyeta eva caturviṃśatiḥ । teṣu —</p>
<p>1. saṃvidhāna(su)sūtratā <b>śleṣaḥ</b>, yathā—</p>
<b><lg>
<l>dṛṣṭvaikāsanaṅgate priyatame paścādupetyādarā—
dekasyā nayane pidhāya vihitakrīḍānubandhacchalaḥ ।</l>
<l>īṣad‍vakritakandharaḥ sapulakaṃ svedollasanmānasā—
mantarhāsalasatkapolaphalakāṃ dhūrto'parāṃ cumbati ॥ 230 ॥ (amaru.)</l>
</lg></b>
<p>2. arthasya prākaṭyaṃ <b>prasādaḥ</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakokadvandvabandhurvibhindan‌kupitakapikapolakroḍatāmrastamaṃsi ॥</l>
</lg></b>
<p>3. kramavatāmavaiṣamyaṃ <b>samatā</b>, yathā—(vikra. 2.7)</p>
<b><lg>
<l>agre strīnakhapāṭalaṃ kuravakaṃ śyāmaṃ dvayorbhāgayo—
rbālāśokamupoḍharāgasubhagaṃ bhedonmukhaṃ tiṣṭhati ।</l>
<l>īṣad‍braddharajaḥkaṇāgrakapiśā cūte navā mañjarī
mugdhatvasya ca yauvanasya ca sakhe madhye madhuśrīḥ sthitā ॥ 232 ॥</l>
</lg></b>
<p>4. krodhādāvapyatīvratā <b>mādhuryam</b>, yathā—(ratnāva. 2.19)</p>
<b><lg>
<l>bhrūbhede sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna viṣphāritaṃ
kopaśca prakaṭīkṛto dayitayā muktaśca na praśrayaḥ ॥ 233 ॥</l>
</lg></b>
<p>5. aniṣṭhuratā <b>saukumāryam</b>, yathā—(bā.rā. 6.34)</p>
<b><lg>
<l>sadyaḥ purīparisare'pi śirīṣamṛdvī gatvā jayāt tricaturāṇi padāni sītā ।</l>
<l>gantavyamadya kiyadityasakṛd bruvāṇā rāmāśruṇaḥ kṛtavatī prathamāvatāram ॥</l>
</lg></b>
<p>6. svarūpābhidhāna<b>marthavyaktiḥ</b>, yathā—</p>
<b><lg>
<l>pṛṣṭheṣu śaṅkhaśakalacchaviṣu cchadānāṃ rājībhiraṅkitamalaktakalohitābhiḥ ।</l>
<l>gorocanāharitababhrubahiḥ palāśamāmodate kumudamambhasi palvalasya ॥</l>
</lg></b>
<pb n="503"/>
<p>7. dīp‍tarasatvaṃ <b>kāntiḥ</b>, yathā—</p>
<b><lg>
<l>mā garvamudvaha kapolatale cakāsti kāntasvastalikhitā mama mañjarīti ।</l>
<l>anyāpi kiṃ sakhi na bhājanamīdṛśānāṃ vairī na ced bhavati vepathurantarāyaḥ ॥</l>
</lg></b>
<p>8. vribhavotkarṣa <b>udāratā</b>, yathā—(śāku. 7.12)</p>
<b><lg>
<l>prāṇānāmanilena vṛttirucitā satkalpavṛkṣe vane
toye kāñcanapadmareṇukapiśe puṇyābhiṣekakriyā ।</l>
<l>dhyānaṃ ratanaśilātaleṣu vibudhastrīsannidhau saṃyamo
yad vāñchanti tapobhiranyamunayastasmiṃstapasyantyamī ॥ 237 ॥</l>
</lg></b>
<p>9. āśayotkarṣa <b>udāttatvam</b>, yathā—</p>
<b><lg>
<l>pātre purovartini viśvanāthe kṣodīyasi kṣmāvalaye ca deye ।</l>
<l>vrīḍāsmitaṃ tasya tadā tadāsīccamatkṛto yena sa eva devaḥ ॥ 238 ॥</l>
</lg></b>
<p>10. arthādhyavasāyaviśeṣa <b>ojaḥ</b>, yathā—(mavīca. 2.34)</p>
<b><lg>
<l>tānyeva yadi bhūtāni tā eva yadi śaktayaḥ ।</l>
<l>tataḥ paraśurāmasya	na	pratīmaḥ parābhavam ॥ 239 ॥</l>
</lg></b>
<p>11. rūḍhāhaṅkāra<b>taurjityam</b>, yathā—(kusaṃ. 6.82)</p>
<b><lg>
<l>umā vadhūrbhavān dātā yācitāra ime vayam ।</l>
<l>varaḥ śambhuralaṃ hyeṣa tvatkulodbhūtaye vidhiḥ ॥ 240 ॥</l>
</lg></b>
<p>12. arthasyābhīṣṭatā <b>preyaḥ</b>, yathā—</p>
<b><lg>
<l>rasavadamṛtaṃ kassandeho madhūnyapi nānyathā
madhuramadhikaṃ cūtasyāpi prasannarasaṃ phalam ।</l>
<l>sakṛdapi punarmadhyasthassan rasāntaravijjano
vadatu yadihānyat svādu syāt priyādaśanacchadāt ॥ 241 ॥</l>
</lg></b>
<p>13. dāruṇārthasyādāruṇārthaparyāya<b>ssuśabdatā</b>, yathā—</p>
<b><lg>
<l>devavrate vāñchati dīrghanidrāṃ droṇe ca karṇe ca yaśo'vaśeṣe ।</l>
<l>lakṣmīsahāyasya tavādya vatsa! vātsalyavān drauṇirayaṃ sahāyaḥ ॥ 242 ॥</l>
</lg></b>
<p>14. vyājāvalambanaṃ <b>samādhiḥ</b>, yathā—(śāku. 2.13)</p>
<b><lg>
<l>darbhāṅkureṇa caraṇaḥ kṣata ityakāṇḍe
tanvī sthitā katicideva padāni gatvā ।</l>
<pb n="504"/>
<l>āsīd vivṛttavadanā ca vimocayantī
śākhāsu	valkalamasaktamapi	drumāṇām ॥ 243 ॥</l>
</lg></b>
<p>15. sūkṣmārthadṛṣṭiḥ <b>saukṣmyam</b>, yathā—</p>
<b><lg>
<l>anyonyasaṃvalitamāṃsaladantakānti sollāsamāviralasaṃ valitārdhatāram ।</l>
<l>līlāgṛhe pratikalaṃ kilakiñciteṣu vyāvartamānavinayaṃ mithunaṃ cakāsti ॥</l>
</lg></b>
<p>16. śāstrārthasavyapekṣatā <b>gāmbhīryam</b>, yathā—(māgha. 4.55)</p>
<b><lg>
<l>maitryādicittaparikarmavido vidhāya
kleśaprahāṇamiha	labdhasabījayogāḥ ।</l>
<l>khyātiṃ	ca	sattvapuruṣānyatayādhigamya
vāñchanti tāmapi samādhibhṛto niroddha‍um ॥ 245 ॥</l>
</lg></b>
<p>17. arthavikāso <b>vistaraḥ</b>, yathā—</p>
<b><lg>
<l>saṃgrāmāṅgaṇasaṅgatena	bhavatā	cāpe	samāropite
devākarṇaya yena yena sahasā yad yatsamāsāditam ।</l>
<l>kodaṇḍena	śarāśśarairariśirastenāpi	bhūmaṇḍalaṃ
tena tvaṃ bhavatā ca kīrtiratulā kīrtyā ca sap‍tābdhayaḥ ॥ 246 ॥</l>
</lg></b>
<p>18. arthasaṅkocaḥ <b>saṅkṣepaḥ</b>, yathā—</p>
<b><lg>
<l>śrūyatāṃ dharmasarvasvaṃ śrutvā caivāvadhāryatām ।</l>
<l>ātmanaḥ pratikūlāni pareṣāṃ na samācaret ॥ 247 ॥</l>
</lg></b>
<p>19. tulyaśabdārthavibhāgaḥ <b>sammitatvam</b>, yathā—</p>
<b><lg>
<l>indurmūrghni śivasya śailaduhiturvakro nakhāṅkaḥ stane
deyād vo'bhyudayaṃ dvayaṃ tadupamāmālambamānaṃ mithaḥ ।</l>
<l>saṃvādaḥ praṇavena yasya dalatā kāyaikatāyāṃ tayo—
rūrdhvadvāravicintitena ca hṛdi dhyātaḥ svarūpeṇa ca ॥ 248 ॥</l>
</lg></b>
<p>20. sābhiprāyoktiḥ <b>bhāvikatvam</b>, yathā—</p>
<b><lg>
<l>dṛṣṭiṃ he prativeśini kṣaṇamihāpyasmad‍gṛhe dāsyasi
prāyeṇāsya śiśoḥ pitā na virasāḥ kaupīrapaḥ pāsyati ।</l>
<l>ekākinyapi yāmi tad varamitaḥ strotasstamālākulaṃ
nīrandhrāḥ	punarālikhantu	 jaṭharacchedā	nalagranthayaḥ ॥ 249 ॥</l>
</lg></b>
<pb n="505"/>
<p>21. arthādarthāntarāvagamo <b>gatiḥ</b>, yathā—</p>
<b><lg>
<l>śubhe ko'yaṃ vṛddho gṛhaparibṛḍhaḥ kiṃ tava pitā
na me bhartā rātrau vyapagatadṛganyacca badhiraḥ ।</l>
<l>huhuṃhuṃ	śrānto'haṃ	śiśayiṣurihaivāpavarake
k‍va yāminyāṃ yāsi svapihi nanu nirdaṃśamaśake ॥ 250 ॥</l>
</lg></b>
<p>22. arthotpattyādikriyākramo <b>rītiḥ</b>, yathā—</p>
<b><lg>
<l>prathamamaruṇacchāyastāvattataḥ	kanakaprabha—
stadanuvirahottāmyattanvīkapolataladyutiḥ ।</l>
<l>prabhavati	punardhvāntadhvaṃsakṣamaḥ kṣaṇadāmukhe
sarasabisinīkandacchedacchavirmṛgalāñchanaḥ ॥ 251 ॥</l>
</lg></b>
<p>23. bhaṅgyā iṣṭābhidhāna<b>muktiḥ</b>, yathā—</p>
<b><lg>
<l>tvamevaṃsaundaryā sa ca ruciratāyāṃ paricitaḥ
kalānāṃ sīmānaṃ paramiha yuvāmeva bhajathaḥ ।</l>
<l>api dvandvaṃ diṣṭyā taditi subhage saṃvadati vā—
mataḥ śeṣaṃ cet syājjitamiha tadānīṃ guṇitayā ॥ 252 ॥</l>
</lg></b>
<p>24. vivakṣitārthanirvahaṇaṃ <b>prauḍhiḥ</b>, yathā—</p>
<b><lg>
<l>tvadvaktrenduvilokanākuladhiyā dhātrā tvadīyāṃ śriyaṃ
nikṣipya pratirājakeṣu viduṣāṃ lakṣmyā tvamāpūritaḥ ।</l>
<l>tenaite niyataṃ daridrati gṛheṣveṣāmiyaṃ dṛśyate
naināmādriyase tvamicchasi tu tāṃ tvāmeva sā dhāvati ॥ 253 ॥</l>
</lg></b>
<p>(<b>3. doṣaguṇāḥ</b>)</p>
<p>padādidoṣāṇāmanukaraṇādiṣu guṇatvāpattaye doṣaguṇāḥ । te'pi prāgvadeva trividhā
api pratyekaṃ caturviṃśatidhā । tatra — <b>padadoṣeṣu</b> —</p>
<p>(<b>padadoṣānāmadoṣatvam</b>)</p>
<p>1. asādhormliṣṭamlecchitāderanukaraṇe guṇatvaṃ, yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃhuṃ muñca mamameti ca mandaṃ jalpitaṃ jayati mānavatīnām ॥ 254 ॥</l>
</lg></b>
<pb n="506"/>
<p>2. anukaraṇa evāprayuktasya guṇatvaṃ, yathā—(mabhā. 3.1.48)</p>
<b><lg>
<l>divaṃ patkāṣiṇo yānti ye'cīkamata bhāṣiṇaḥ ।</l>
<l>patkāṣiṇo'pi no yānti ye vacanti prayuñjate ॥ 255 ॥</l>
</lg></b>
<p>3. śrutivirasaṃ kaṣṭam; tasya durvācakānuprāse guṇatvaṃ, yathā—</p>
<b><lg>
<l>tvāṣṭrāstvāṣṭrārirāṣṭre na bhrāṣṭre nādaṃṣṭriṇo janāḥ ।</l>
<l>dhārtarāṣṭrāḥ surāṣṭre na mahārāṣṭre tu noṣṭriṇaḥ ॥ 256 ॥</l>
</lg></b>
<p>4. pādapūraṇādyarthamanarthakam; tasya yamakādau guṇatvaṃ, yathā—</p>
<b><lg>
<l>'yoṣitāmatitarāṃ nakhalūnaṃ gātramujjvalatayā na khalūnam ।'</l>
<l>'babhau mukhenāpratimena kācana śriyādhikā tāṃ prati menakā ca na ॥ 257 ॥'</l>
</lg></b>
<p>5. rūḍhicyutamanyārtham; tasya prahelikādiṣu guṇatvaṃ, yathā—</p>
<b><lg>
<l>khātayaḥ kani kāle te sphātayaḥ sphārhavalgavaḥ ।</l>
<l>candre sākṣādbhavantyatra tāyavo mama dhāriṇaḥ ॥ 258 ॥</l>
</lg></b>
<p>6. tucchābhidheyamapuṣṭārtham; tasya chando'nurodhādau guṇatvaṃ, yathā—</p>
<b><lg>
<l>'dviraṣṭavarṣākṛtimenamarthināmuśanti kalpopapadaṃ mahīruham ॥ 259 ॥'</l>
</lg></b>
<b><lg>
<l>'yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate ॥ 260 ॥'</l>
</lg></b>
<p>7. avācakamasamartham; tasya sītkṛtādau guṇatvaṃ, yathā—(māgha. 10.64)</p>
<b><lg>
<l>āśu lambitavatīṣṭakarāgre nīvimardhamukulīkṛtadṛṣṭyā ।</l>
<l>raktavaiṇikakarāhatatantrīmaṇḍalak‍vaṇitacāru	cukūje ॥ 261 ॥</l>
</lg></b>
<p>8. śāstramātraprasiddhama<b>pratītam</b>; tasya tadvidyasambhāṣaṇādau guṇatvaṃ, yathā—(māgha. 2.28)</p>
<b><lg>
<l>sarvakāryaśarīreṣu	muktvāṅgaskandhapañcakam ।</l>
<l>saugatānāmivātmānyo nāsti mantro mahībhṛtām ॥ 262 ॥</l>
</lg></b>
<p>9. vyavahitārthapratyayakṛt <b>kliṣṭam</b>; tasya jhaṭityarthapratītau guṇatvaṃ, yathā— (raghu.13.1)</p>
<b><lg>
<l>'athātmanaḥ śabdaguṇaṃ guṇajñaḥ padaṃ vimānena vigāhamānaḥ ॥ 263 ॥'</l>
</lg></b>
<b><lg>
<l>'pituḥ padaṃ madhyamamutpatantī' ॥ 264 ॥</l></lg></b> (vikra. 1.20)
<b><lg>
<l>kāñcīguṇasthānamaninditāyāḥ' ॥ 265 ॥</l></lg></b> (kusaṃ. 1.27)
<pb n="507"/>
<p>10. aprasiddhārthaprayuktaṃ <b>gūḍhārtham</b>; tasya tada‌‌vyākhyānādau guṇatvaṃ, yathā—</p>
<b><lg>
<l>amhārisā vi kaiṇo kaiṇo halibuḍh‌ḍhasālipamuhā i ।</l>
<l>maṃḍukkamakkaḍā vi hu hoṃti harī—sappa—sīhā vi ॥ 266 ॥</l>
</lg></b>
<lg>
<l>(asmādṛśā api kavayaḥ kavayo harivṛddhaśālipramukhā api ।</l>
<l>maṇḍūkamarkaṭā api khalu bhavanti hariḥ sarpasiṃhā api ॥)</l>
</lg>
<p>11. saṅketakalpitābhidheyaṃ <b>neyārtham;</b> tasya prahelikādiṣu guṇatvaṃ, yathā—</p>
<b><lg>
<l>moru kalāveṇa vahai taha ṇāmaha sariṇāu ।</l>
<l>ussīsā pāaṃtigao aṇuṇattihiṃ jaṇu ṇāu ॥ 267 ॥</l>
</lg></b>
<lg>
<l>(mayūraḥ kalāpena vahati tasya nāmnaḥ sadṛśanāmā ।</l>
<l>ucchīrṣāt pādāntagato'nunaktaṃ yathā naukā ॥)</l>
</lg>
<p>12. aniścayakṛt <b>sandigdham;</b> tasya prakaraṇādibhirviśeṣāvagame guṇatvaṃ, yathā—(kusaṃ. 1.27)</p>
<b><lg>
<l>'mahībhṛtaḥ putravato'pi dṛṣṭistasminnapatye na jagāma tṛp‍tim ॥ 268 ॥'</l>
</lg></b>
<b><lg>
<l>'sa śārṅgacakrāsigadābjapāṇirmeghacchaviḥ pātu jaganti śauriḥ ॥ 269 ॥'</l>
</lg></b>
<p>13. viparītakalpana <b>viruddham;</b> tasya tadvidhābhidhāne guṇatvaṃ, yathā— (māgha. 16.2)</p>
<b><lg>
<l>abhidhāya tadā tadapriyaṃ śiśupālo'nuśayaṃ paraṃ gataḥ ।</l>
<l>bhavato'bhimanāssamīhate saruṣaḥ kartumupetya mānanām ॥ 270 ॥</l>
</lg></b>
<p>14. aviśeṣābhidhāyakama<b>prayojakam</b>; tasya svarūpābhidhānādau guṇatvaṃ, yathā—(kusaṃ. 6.36)</p>
<b><lg>
<l>'ta	ākāśamasiśyāmamutpatya	paramarṣayaḥ ॥ 271 ॥'</l>
</lg></b>
<b><lg>
<l>'sāgraṃ varṣasahastraṃ sa tapastepe mahāmanāḥ ॥ 272 ॥'</l>
</lg></b>
<p>15. avyutpattima<b>ddeśyam</b>; (tasya) kavibhiraṅgīkṛtatve guṇatvaṃ, yathā—(māmā. 5.22)</p>
<b><lg>
<l>ṣaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo gandhavāhāḥ ।</l>
<l>pātālapratimallagallavivaraprakṣip‍tasap‍tārṇavaṃ
vande nanditanīlakaṇṭhapariṣad‍vyaktarddhi vaḥ krīḍitam ॥ 273 ॥</l>
</lg></b>
<b><lg>
<l>'kirantaḥ	kāverīlaḍahalarīśīkarakaṇān ॥ 274 ॥'</l>
</lg></b>
<p>16. aślīlāmaṅgalaghṛṇāvadarthaṃ <b>grāmyam</b>; tasya saṃvītagup‍talakṣitādau na doṣaḥ ।</p>
<b><lg>
<l>saṃvītasya hi loke tu na doṣānveṣaṇaṃ kṣamam ।</l>
<l>śivaliṅgasya saṃsthāne kasyāsabhyatvabhāvanā ॥ 275 ॥</l>
</lg></b>
<pb n="508"/>
<p>tatrāsabhyamasabhyārthāntaramasabhyasmṛtihetuścāślīlam । tatra—</p>
<p>17. ādyasya tu guṇatvaṃ, yathā—</p>
<b><lg>
<l>tasmai himādreḥ prayatāṃ tanūjāṃ yatātmane rocayituṃ yatasva ।</l>
<l>yoṣitsu tadvīryaniṣekabhūmiḥ saiva kṣametyātmabhuvopadiṣṭam ॥</l></lg></b> (kusaṃ. 3.16)
<p>18. dvitīyasya guṇatvaṃ, yathā—</p>
<b><lg>
<l>'sudustyajā yadyapi janmabhūmiḥ' ॥ 277 ॥,</l>
</lg></b>
<b><lg>
<l>'janairasambādhamayāṃbabhūve		॥ 278 ॥'</l>
</lg></b>
<b><lg>
<l>'sa te'nuneyaḥ subhago'bhimānī' ॥ 279 ॥,</l>
</lg></b>
<b><lg>
<l>'bhaginyayaṃ naḥ prathamābhisandhiḥ ॥ 280 ॥'</l>
</lg></b>
<p>19. tṛtīyasya <b>guṇatvaṃ</b>, yathā—</p>
<b><lg>
<l>brahmāṇḍakāraṇaṃ yo'psu nidadhe vīryamātmanaḥ ।</l>
<l>upasthānaṃ karomyeṣa tasmai śeṣāhiśāyine ॥ 281 ॥</l>
</lg></b>
<p>amaṅgalārthamamaṅgalārthāntaramamaṅgalasmṛtihetu<b>ścāmaṅgalārtham</b>; tatra—</p>
<p>20. ādyasya <b>guṇatvaṃ</b>, yathā—</p>
<b><lg>
<l>bhadre! māri praśastaṃ vada sadasi mudā nṛtya kṛtye! muhūrtaṃ
mṛtyo! ratnaiścatuṣkaṃ viracaya racayārātrikaṃ kālarātri! ।</l>
<l>cāmuṇḍe! muṇḍamālāmupanaya vinayasvāyatāṃ bhairavīrṣyā—
mevaṃ deve bhavānīṃ vahati parijanavyāhṛtistrāyatāṃ va ॥ 282 ॥</l>
</lg></b>
<p>21. dvitīyasya <b>guṇatvaṃ</b>, yathā—(vesaṃ. 1.6)</p>
<b><lg>
<l>satpakṣā madhuragiraḥ prasādhitāśā madoddhatārambhāḥ ।</l>
<l>nipatanti	dhārtarāṣṭrāḥ	kālavaśānmedinīpṛṣṭhe ॥ 283 ॥</l>
</lg></b>
<p>22. tṛtīyasya <b>guṇatvaṃ</b>, yathā—</p>
<b><lg>
<l>ko'bhipretaḥ susaṃsthānastasyā iti na niścayaḥ ।</l>
<l>āśāpiśācikaiṣā tu kumārī māṃ variṣyati ॥ 284 ॥</l>
</lg></b>
<p>23. <b>ghṛṇāvad</b> ghṛṇāvadarthāntaraṃ ghṛṇāvatsmṛtihetuśca ghṛṇāvadartham ।</p>
<pb n="509"/>
<b><lg>
<l>niṣṭhyūtodgīrṇavāntādi gauṇavṛttivyapāśrayam ।</l>
<l>atisundaramanyatra grāmyakakṣyāṃ vigāhate ॥ 285 ॥</l></lg></b> (kāvyāda. 1.24)
<p>yathā—(kāvyāda. 1.96)</p>
<b><lg>
<l>padmānyarkāśuniṣṭhyūtāḥ pītvā pāvakavipruṣaḥ ।</l>
<l>bhūyo vamantīva mukhairudgīrṇāruṇareṇubhiḥ ॥ 286 ॥</l>
</lg></b>
<b><lg>
<l>kiñcidāśrayasaundaryāddhatte śobhāmasādhvapi ।</l>
<l>kāntāvilocananyastaṃ malīmasamivāñjanam ॥ 287 ॥</l></lg></b> (kāvyāda. 1.55)
<p>yathā—(ma.vī.ca. 1.35)</p>
<b><lg>
<l>āntraprotabṛhatkapālanalakakrūrak‍vaṇatkaṅkaṇa—
prāyapreṅkhitabhūribhūṣaṇaravairāghoṣayantyambaram ।</l>
<l>pītocacharditaraktakardamaghanaprārabhāraghorollalad—
vyālolastanabhārabhairavavapurbandhoddhataṃ dhāvati ॥ 288 ॥</l>
</lg></b>
<b><lg>
<l>sanniveśaviśeṣācca	duruktamapi śobhate ।</l>
<l>nīlaṃ palāśamābaddhamantarāle srajāmiva ॥ 289 ॥</l></lg></b> (bhāmahā. 1.54)
<p>yathā—(māmā. 5.18)</p>
<b><lg>
<l>āntraiḥ kalpitamaṅgalapratisarāḥ strīhastaraktotpala—
vyaktottaṃsabhṛtaḥ pinahya sahasā hṛtpuṇḍarīkastrajaḥ ।</l>
<l>etāḥ śoṇitapaṅkakuṅkumajuṣaḥ saṃbhūya kāntaiḥ piba—
ntyasthisnehasurāḥ kapālacaṣakaiḥ prītāḥ piśācāṅganāḥ ॥ 290 ॥</l>
</lg></b>
<p>24. etena dvitīyatṛtīyayorapi guṇatvaṃ vyākhyātam ।</p>
<p>yathā—</p>
<b><lg>
<l>mukhamāpāṇḍugaṇḍaṃ te madaklinnakaṭaḥ karī ।</l>
<l>viśāṃpate! viśiṣṭo'pi saphalaṃ brahmavarcasam ॥ 291 ॥</l>
</lg></b>
<p>yathā ca—</p>
<b><lg>
<l>varṣiṣṭhāya yaviṣṭhāya pravīryāya pracetase ।</l>
<l>namaḥ kapardine nīlalohitāyāgniretase ॥ 292 ॥</l>
</lg></b>
<pb n="510"/>
<p>(<b>vākyadoṣāṇāmadoṣatvam</b>)</p>
<p>atha vākyadoṣāṇāmadoṣaḥ, tatra</p>
<p>1. śabdahīnasya k‍vacid vivakṣāto <b>guṇatvam ।</b> yathā—</p>
<b><lg>
<l>ākṣipantyaravindāni mugdhe tava mukhaśriyam ।</l>
<l>kośadaṇḍasamagrāṇāṃ kimeṣāmasti duṣkaram ॥ 293 ॥</l></lg></b> (kāvyāda. 2.361)
<b><lg>
<l>idaṃ hi śāstramāhātmyadarśanālasacetasām ।</l>
<l>apabhāṣaṇavadbhāti na ca saubhāgyamujjhati ॥ 294 ॥</l></lg></b> (kāvyāda. 4.28)
<b><lg>
<l>anukampādyatiśayo yadi kaścidvivakṣyate ।</l>
<l><hi>na doṣaḥ</hi> punarukto'pi pratyuteyamalaṅkriyā ॥ 295 ॥</l></lg></b> (kāvyāda. 4.14)
<p>yathā—(kāvyāda. 4.15)</p>
<b><lg>
<l>hanyate sā varārohā smareṇākāṇḍavairiṇā ।</l>
<l>hanyate cārusarvāṅgī hanyate mañjubhāṣiṇī ॥ 296 ॥</l>
</lg></b>
<b><lg>
<l>2. yatnaḥ sambandhanirjñātahetuḥ ko'pi kṛto yadi ।</l>
<l>kramalaṅghanamapyāhu<hi>rnirdoṣaṃ</hi> sūrayo yathā ॥ 297 ॥</l></lg></b> (kāṃvyāda. 4.23)
<b><lg>
<l>bandhutyāgastanutyāgo deśatyāga iti triṣu ।</l>
<l>ādyantāvāyatakleśau madhyamaḥ kṣaṇikajvaraḥ ॥ 298 ॥</l></lg></b> (kāvyāda. 4.24)
<b><lg>
<l>yadā tīvraprayatnena saṃyogāderagauravam ।</l>
<l>na cchandobhaṅgamapyāhustadadoṣāya sūrayaḥ ॥ 299 ॥</l>
</lg></b>
<b><lg>
<l>jaha ṇhāuṃ oiṇṇe abbhantamulhāsiamaṃsuaddhantaṃ ।</l>
<l>taha aṇa ṇhāo si tumaṃ sacche golāṇaītūhe ॥ 300 ॥</l>
</lg></b>
<lg>
<l>(yathā snātumavatīrṇe ārdrībhūtamullāsitamaṃśukārdhāntam ।</l>
<l>tathā ca na snāto bhavasi tvaṃ svacche godānadītīrthe ॥)</l>
</lg>
<p>3. asthānaviṃrati <b>yatibhraṣṭam</b>—</p>
<b><lg>
<l>svarasandhyakṛte prāyo dhātubhede tadiṣyate ।</l>
<l>nāmabhede ca śeṣeṣu <hi>na doṣa</hi> iti tadvidaḥ ॥ 301 ॥</l>
</lg></b>
<p>yathā—</p>
<b><lg>
<l>'śobhāṃ puṣyatyayamabhinavaḥ sundarīṇāṃ prabodhaḥ' ॥ 302 ॥</l>
</lg></b>
<pb n="511"/>
<b><lg>
<l>'kiñcid bhāvālasamasaralaprekṣitaṃ kāminīnām ॥ 303 ॥</l>
</lg></b>
<b><lg>
<l>kāryākāryāṇyayamavikalānyāgamenaiva paś‍yan ।</l>
<l>vaś‍yāmurvīṃ vahati nṛpa ityasti caivaṃ prayogaḥ ॥ 304 ॥ (kāvyāda. 4.30)</l>
</lg></b>
<p>atra ca— (kāvyāda. 4.31)</p>
<b><lg>
<l>lup‍te padānte śeṣasya padatvaṃ niścitaṃ yathā ।</l>
<l>tathā sandhivikārāntaṃ padameveti varṇyate ॥ 305 ॥</l>
</lg></b>
<p>4. virūpasandhi <b>visandhi</b>— (kāvyāda. 4.36)</p>
<b><lg>
<l>na saṃhitāṃ vivakṣāmītyasandhānaṃ padeṣu yat ।</l>
<l>tad visandhīti nirdiṣṭaṃ na pragṛhyādihetukam ॥ 306 ॥</l>
</lg></b>
<p>yathā—(kāsūvṛ. 2.2.8)</p>
<b><lg>
<l>'kamale iva locane ime anubandhāti vilāsapaddhatiḥ ॥ 307 ॥'</l>
</lg></b>
<b><lg>
<l>'sa ito'nya ṛtāvṛtapriyo</l>
<l>na ṛcastvaṃ na yajūṃṣi ūhase ॥ 308 ॥'</l>
</lg></b>
<b><lg>
<l>padānāṃ vyutkramo yatra krameṇa vyutkrameṇa vā ।</l>
<l>tad vyākīrṇaṃ vidustasya na doṣaḥ ko'pi tad yathā ॥ 309 ॥</l>
</lg></b>
<b><lg>
<l>jugupsata smainamaduṣṭabhāvaṃ maivaṃ bhavānakṣatasādhuvṛttaḥ ।</l>
<l>itīva vāco nigṛhītakaṇṭhaiḥ prāṇairarudhyanta maharṣisūnoḥ ॥ (jāha. 1.85)</l>
</lg></b>
<b><lg><l>5. paryāyeṇa dvayoryatra vākyaṃ praś‍nottarādiṣu ।</l>
<l>saṅkīrṇaṃ <hi>tanna doṣāya</hi> vākovākyavido viduḥ ॥ 311 ॥</l>
</lg></b>
<p>(yathā)— (amaruka. 57)</p>
<b><lg>
<l>bāle! nātha! vimuñca mānini! ruṣaṃ roṣānmayā kiṃ kṛtaṃ</l>
<l>khedo'smāsu na me'parādhyati bhavān sarve'parādhā mayi ।</l>
<l>tatkiṃ rodiṣi gadgadena vacasā, kasyāgrato rudyate</l>
<l>nanvetanmama, kā tavāsmi, dayitā, nāsmītyato rudyate ॥ 312 ॥</l>
</lg></b>
<b><lg>
<l>6. vākyāntarasagarbhaṃ yat tad vākyaṃ garbhitaṃ viduḥ ।</l>
<l>rasāntaraviraskāre tadiṣṭaṃ <hi>neṣṭamanyathā</hi> ॥ 313 ॥</l>
</lg></b>
<pb n="512"/>
<p>yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate</b>. (pṛ. 362)</p>
<b><lg>
<l>7. deśabhāṣāprabhedena prakṛtyādibhidāpi vā ।</l>
<l>apadaṃ tasya cānujñā <hi>bhāṣācitreṣu</hi> tadyathā ॥ 314 ॥</l>
</lg></b>
<b><lg>
<l>hā to jo jjaladeu naiva padanaḥ sākṣādayaṃ bhūtale</l>
<l>tatkiṃ dīsai saccamā hatavapuḥ kāmaḥ kila śrūyate ।</l>
<l>ai pacchā kialeu bhūtapatinā gaurīvivāhotsave</l>
<l>aiseṃ sacca ji bollu hastakaṭakaḥ kiṃ darpaṇenekṣyate ॥ 315 ॥</l>
</lg></b>
<b><lg><l>8. aśarīraṃ kriyāhīnaṃ kriyāpekṣā na yatra tu ।</l>
<l>yatrāstyāderapekṣā vā na <hi>doṣastatra</hi> tadyathā ॥ 316 ॥</l>
</lg></b>
<b><lg>
<l>kiyanmātraṃ jalaṃ vipra jānudagh‍naṃ narādhipa ।</l>
<l>tathāpīyamavasthā te na sarvatra bhavādṛśāḥ ॥ 317 ॥</l>
</lg></b>
<b><lg>
<l>yatropamāne dharmāḥ syurnopameyena sammitāḥ ।</l>
<l>tadūnopamamityāhustatprasiddhau <hi>na duṣyati</hi> ॥ 318 ॥</l>
</lg></b>
<p>yathā— (bhāmahā. 2.41,42,43,44)</p>
<b><lg>
<l>sa mārutākampitapītavāsā bibhrat salīlaṃ śaśibhāsamabjam ।</l>
<l>yadupravīraḥ pragṛhītaśārṅgaḥ sendrāyudho megha ivābabhāse ॥ 319 ॥</l>
</lg></b>
<b><lg>
<l>śakracāpagrahādatra darśitaṃ kila kārmukam ।</l>
<l>vāsaḥ śaṅkhānupādānādūnamityatra cocyate ॥ 320 ॥</l>
</lg></b>
<b><lg>
<l>sarvaṃ sarveṇa sārūpyaṃ nāsti bhāvasya kasyacit ।</l>
<l>yathopapatti kṛtibhirupamānaṃ prayujyate ॥ 321 ॥</l>
</lg></b>
<b><lg>
<l>akhaṇḍamaṇḍalaḥ k‍venduḥ k‍va kāntānanamadyuti ।</l>
<l>yatkiṃcitkāntisāmyāttu śaśinevopamīyate ॥ 322 ॥</l>
</lg></b>
<p>9. tenādhikopamaṃ vyākhyātam । yathā—(bhāmahā. 2.58, 59)</p>
<b><lg>
<l>sa pītavāsāḥ pragṛhītaśārṅgo manojñabhīmaṃ vapurāpa kṛṣṇaḥ ।</l>
<l>śatahradendrāyudhavānniśāyāṃ saṃsṛjyamānaḥ śaśineva meghaḥ ॥ 323 ॥</l>
</lg></b>
<pb n="513"/>
<b><lg>
<l>śaśino grahaṇādetadādhikyaṃ kila na hyayam ।</l>
<l>nirdiṣṭa upameye'rthe vācyo vā jalajo'tra tu ॥ 324 ॥</l>
</lg></b>
<b><lg>
<l>na sarvasārūpyamayaṃ vistareṇodito vidhiḥ ।</l>
<l>abhiprāyātkavervātra vidheyā jalaje matiḥ ॥ 325 ॥</l></lg></b> (bhāmahā. 2.60)
<b><lg>
<l>bhinnaliṅgatvamapyāhurupamādūṣaṇaṃ tathā ।</l>
<l>vacobhedo <hi>na doṣāya</hi> yatrodvogo na dhīmatām ॥ 326 ॥</l></lg></b> (kāvyāda. 2.51)
<p>tatra liṅgabhede na doṣo yathā—</p>
<b><lg>
<l>anyadā bhūṣaṇaṃ puṃsaḥ śamo lajjeva yoṣitaḥ ।</l>
<l>parākramaḥ paribhave vaiyātyaṃ surateṣviva ॥ 327 ॥</l></lg></b> (māgha. 2.44)
<p>vacanabhede na doṣo yathā—</p>
<b><lg>
<l>ājñā iva jaganmṛtyoḥ prāṇā iva nayaśriyaḥ ।</l>
<l>gṛhā iva tapassiddherdārā iva vibhorgatiḥ ॥ 328 ॥</l>
</lg></b>
<b><lg><l>10. śliṣṭamaspṛṣṭaśaithilyaṃ śithilaṃ tadviparyayaḥ ।</l>
<l><hi>gauḍīyairiṣyate</hi> tattu bandhaprāśastyagauravāt ॥ 329 ॥</l></lg></b> (kāvyāda. 1.43)
<p>yathā—(kāvyāda. 1.44)</p>
<b><lg>
<l>līlāvilolalalanālalitālakalālasāḥ ।</l>
<l>vilup‍tamālatīmālā jalakālānilā vavuḥ ॥ 330 ॥</l>
</lg></b>
<b><lg><l>11. anālocyaiva vaiṣamyamarthālaṅkāraḍambarau ।</l>
<l>avekṣamāṇā vavṛdhe paurastyā kāvyapaddhatiḥ ॥ 331 ॥ (kāvyāda. 1.50)</l>
</lg></b>
<p>yathā—(kāvyāda. 1.49)</p>
<b><lg>
<l>candanapraṇayodgandhirmando malayamārutaḥ ।</l>
<l>spardhate ruddhamaddhairyo vararāmānanānilaiḥ ॥ 332 ॥</l>
</lg></b>
<b><lg>
<l>dīp‍tamityaparairbhūm‍nā kaṭhoramapi badhyate ।</l>
<l>nyakṣeṇa pakṣaḥ kṣapitaḥ kṣatriyāṇāṃ kṣaṇāditi ॥ 333 ॥</l></lg></b> (kāvyāda. 1.72)
<b><lg><l>12. āvidvadaṅganābālaprasiddhārthaṃ prasādavat ।</l>
<l>viparyayo'syāprasannaṃ citrādau <hi>tanna duṣyati</hi> ॥ 334 ॥</l></lg></b> (bhāmaha. 2.3)
<pb n="514"/>
<p>yathā—(devīśa.)</p>
<b><lg>
<l>yāśritā pāvanatayā yātanācchidanīcayā</l>
<l>yācanīyā dhiyā māyāyāmāyāsaṃ stutā śriyā ॥ 335 ॥</l>
</lg></b>
<b><lg><l>13. adhyāhārādigamyārthe neyārthamiti tadviduḥ ।</l>
<l>prasiddhergamyate yasmi<hi>nna ca taddoṣavadya</hi>thā ॥ 336 ॥</l>
</lg></b>
<b><lg>
<l>mā bhavantamanalaḥ pavano vā vāraṇo madakalaḥ paraśurvā ।</l>
<l>vāhinījalabharaḥ kuliśaṃ vā svisti te'stu latayā saha vṛkṣa ॥ 337 ॥</l>
</lg></b>
<b><lg><l>14. asabhyārthaṃ mataṃ grāmyaṃ tad grāmyok‍tyaiva duṣyati ।</l>
<l>vidagdhoktau tu tasyāhu<hi>rguṇavattvaṃ</hi> manīṣiṇaḥ ॥ 338 ॥</l>
</lg></b>
<p>yathā—(kāvyāda. 1.64)</p>
<b><lg>
<l>kāmaṃ kandarpacaṇḍālo mayi vāmākṣi nirdayaḥ ।</l>
<l>tvayi nirmatsaro diṣṭ‍yetyevamādi yathoditam ॥ 339 ॥</l>
</lg></b>
<b><lg><l>15. ojaḥ samāsabhūyastvaṃ taddīp‍tārtheṣu badhyate ।</l>
<l>viparyayo'syāsamastaṃ dīp‍tārthaṃ <hi>cainna doṣabhāk</hi> ॥ 340 ॥</l>
</lg></b>
<p>yathā—(vesaṃ. 3.22)</p>
<b><lg>
<l>yo yaḥ śastraṃ bibharti svabhujagurumadaḥ pāṇḍavīnāṃ camūnāṃ</l>
<l>yo yaḥ pāñcālagotre śiśuradhikavayā garbhaśayyāṃ gato vā ।</l>
<l>yo yastatkarmasākṣī carati mayi raṇe yaśca yaśca pratīpaḥ</l>
<l>krodhāndhastasya tasya svayamapi jagatāmantakasyāntako'ham ॥ 341 ॥</l>
</lg></b>
<b><lg><l>16. samastamasamastaṃ vā na nirvahati yad vacaḥ ।</l>
<l>tadanirvyūḍhamasyāpi <hi>na doṣaḥ kvāpi</hi> tadyathā ॥ 342 ॥</l>
</lg></b>
<b><lg>
<l>prasīda caṇḍi! tyaja manyumañjasā janastavāyaṃ purataḥ kṛtāñjaliḥ ।</l>
<l>kimarthamutkampitapīvarastanadvayaṃ tvayā lup‍tavilāsamāsyate ॥ 343 ॥</l>
</lg></b>
<b><lg><l>17. analaṅkāramityāhuralaṅkārojjhitaṃ vacaḥ ।</l>
<l>pūrvottarānusandhāne tasya <hi>sādhutvamiṣyate</hi> ॥ 344 ॥</l>
</lg></b>
<p>yathā—(māgha. 2.68)</p>
<b><lg>
<l>niśamya tāḥ śeṣagavīrabhidhātumadhokṣajaḥ ।</l>
<l>śiṣyāya bṛhatāṃ patyuḥ prastāvamadiśad dṛśā ॥ 345 ॥</l>
</lg></b>
<pb n="515"/>
<p>(<b>vākyārthadoṣāṇāmadoṣaḥ</b>)</p>
<p>atha vākyārthadoṣāṇāmadoṣaḥ । tatra ca —</p>
<b><lg><l>1. samudāyārthaśūnyaṃ yat tadapārthaṃ pracakṣate ।</l>
<l>tanmattonmattabālānāmukteranyatra duṣyati ॥ 346 ॥ (kāvyāda. 4.5)</l>
</lg></b>
<p>yathā—</p>
<b><lg>
<l>k‍vākāryaṃ śaśalakṣmaṇaḥ k‍va ca kulaṃ bhūyo'pi dṛś‍yeta sā</l>
<l>doṣāṇāṃ praśamāya me śrutamaho kope'pi kāntaṃ mukham ।</l>
<l>kiṃ vakṣyantyapakalpaṣāḥ katadhiyo rekhaiva sānyādṛśī</l>
<l>cetaḥ svāsthyamupaihi kaḥ khalu yuvā dhanyo'dharaṃ pāsyati ॥ 347 ॥</l>
</lg></b>
<b><lg><l>2. yadaprayojanaṃ yacca gatārthe vyarthameva tat ।</l>
<l>tasyāpi k‍vāpi <hi>nirdoṣaḥ</hi> prayogo dṛś‍yate yathā ॥ 348 ॥</l>
</lg></b>
<b><lg>
<l>gītā viduravākyāni dharmāḥ śāntanaveritāḥ।</l>
<l>na śrutā bhārate yena tasya janma nirarthakam ॥ 349 ॥</l>
</lg></b>
<b><lg>
<l>hṛtkaṇṭhavaktraśrotreṣu kasya nāvasthitaṃ tava ।</l>
<l>śrīkhaṇḍahārakarpūradantapatraprabhaṃ	yaśaḥ ॥ 350 ॥</l>
</lg></b>
<b><lg><l>3. aviśeṣeṇa pūrvoktaṃ yadi bhūyo'pi kīrtyate ।</l>
<l>tadekārthaṃ rasākṣip‍tacetasāṃ <hi>tanna duṣyati</hi> ॥ 351 ॥</l>
</lg></b>
<p>yathā—(māmā. 5.30)</p>
<b><lg>
<l>asāraṃ saṃsāraṃ parimuṣitarat‍naṃ tribhuvanaṃ</l>
<l>nirālokaṃ lokaṃ maraṇaśaraṇaṃ bāndhavajanam ।</l>
<l>adarpaṃ kandarpaṃ jananayananirmāṇamaphalaṃ</l>
<l>jagajjīrṇāraṇyaṃ kathamasi vidhātuṃ vyavasitaḥ ॥ 352 ॥</l>
</lg></b>
<b><lg><l>4. saṃśayāyaiva sandigdhaṃ yadi jātu prayujyate ।</l>
<l>syādalaṅkāra evāsau <hi>na doṣastatra</hi> tadyathā ॥ 353 ॥</l>
</lg></b>
<b><lg>
<l>katto lambhai paṃthia sattharaaṃ ettha gāmaṇigharammi ।</l>
<l>uṇṇaapaohare pekkhiūṇa jai vasasi tā vasasu ॥ 354 ॥</l></lg></b> (gāsa.ve. 879)
<pb n="516"/>
<lg><l>(kuto labhyate pathika srastarakamatra grāmaṇīgṛhe ।</l>
<l>unnatapayodharān prekṣya yadi vasasi tad vasa ॥)</l></lg>
<b><lg><l>5. vākye prabandhe cārthānāṃ paurvāparyaviparyayaḥ ।</l>
<l>doṣaḥ so'pakramo nāma citrahetau <hi>na duṣyati</hi> ॥ 355 ॥</l>
</lg></b>
<p>yathā—(kāvyāda. 2.257)</p>
<b><lg>
<l>paścātparyasya kiraṇānudīrṇaṃ candramaṇḍalam ।</l>
<l>prāgeva hariṇākṣīṇāmudīrṇo rāgasāgaraḥ ॥ 356 ॥</l>
</lg></b>
<b><lg><l>6. yasmin rīteranirvāhaḥ khinnaṃ tadabhidhīyate ।</l>
<l><hi>na doṣastasya</hi> tu k‍vāpi yatra cchāyā na hīyate ॥ 357 ॥</l>
</lg></b>
<p>yathā—</p>
<b><lg>
<l>abhinavavadhūroṣasvāduḥ	karīṣatanūnapā—</l>
<l>dasaralajanāśleṣakrūrastuṣārasamīsṇaḥ ।</l>
<l>galitavibhavasyājñevādya dyutirmasṛṇā rave—</l>
<l>rvirahivanitāvaktraklaibyaṃ bibharti niśākaraḥ ॥ 358 ॥</l>
</lg></b>
<b><lg><l>7. lokātīta ivārtho yaḥ so'timātra <hi>iheṣyate</hi> ।</l>
<l>vārtādau tena tuṣyanti vidagdhā netare janāḥ ॥</l></lg></b> (kāvyāda. 1.85, 89)
<b><lg>
<l>tacca vārtābhidhāneṣu varṇanāsvapi vidyate ।</l>
<l>kāntaṃ sarvajagatkāntaṃ laukikārthānatikramāt ॥ 360 ॥</l></lg></b> (kāvyāda. 1.89)
<p>vārtābhidhāne yathā—</p>
<b><lg>
<l>gṛhāṇi nāma tānyeva taporāśirbhavādṛśaḥ ।</l>
<l>sambhāvayati yānyevaṃ pāvanaiḥ pādapāṃsubhiḥ॥ 361 ॥</l></lg></b> (kāvyāda. 1.86)
<p>varṇanāyāṃ yathā—</p>
<b><lg>
<l>anayoranavadyāṅgi stanayorjṛmbhamāṇayoḥ ।</l>
<l>avakāśo na paryāp‍tastava bāhulatāntare ॥ 362 ॥ (kāvyāda. 1.87)</l>
</lg></b>
<b><lg>
<l>iti saṃbhāvyamevaitadviśeṣākhyānasaṃskṛtam ।</l>
<l>kāntaṃ bhavati sarvasva lokasīmānu vartinaḥ ॥ 363 ॥</l></lg></b> (kāvyāda. 1.88)
<pb n="517"/>
<p>tadatikrame vārtābhidhānaṃ yathā—(kāvyāda. 1.90)</p>
<b><lg>
<l>devadhiṣṇayamivārādhyamadyaprabhṛti no gṛham ।</l>
<l>yuṣmatpādarajaḥ pātadhautaniśśeṣakalmaṣam ॥ 364 ॥</l>
</lg></b>
<p>varṇanā yathā—(kāvyāda. 1.91)</p>
<b><lg>
<l>alpaṃ nirmitamākāśamanālocyaiva vedhasā ।</l>
<l>idamevaṃvidhaṃ bhāvi bhavatyāsstanajṛmbhaṇam ॥ 365 ॥</l>
</lg></b>
<b><lg><l>8. idamatyuktirityuktametadgauḍopalālitam ।</l>
<l>prasthānaṃ prākpraṇītaṃ tu sāraṃ vaidarbhavartmanaḥ ॥ 366 ॥ (kāvyāda. 1.92)</l>
</lg></b>
<b><lg>
<l>paruṣaṃ niṣṭhurārthaṃ yadatīva hi vigarhitam ।</l>
<l>viruddhalakṣaṇādyāsu taduktiṣu <hi>na duṣyati</hi> ॥ 367 ॥</l>
</lg></b>
<p>yathā—</p>
<b><lg>
<l>hālāhalaṃ viṣaṃ bhuṅkṣva sakhi mā tatra viśvasīḥ ।</l>
<l>yadvā na dahyase kāṣṭhaiḥ svalpaistvamiti me matiḥ ॥ 368 ॥</l>
</lg></b>
<b><lg><l>9. aprastutarasaṃ prāhurvirasaṃ vastu sūrayaḥ ।</l>
<l><hi>iṣṭaṃ</hi> tasyāpyanujñānamaprādhānye tayoryathā ॥ 369 ॥</l>
</lg></b>
<b><lg>
<l>kṣip‍to hastāvalag‍naḥ prasabhamabhihato'pyādadānoṃ'śukāntaṃ</l>
<l>gṛh‍ṇan keśeṣvapāstaścaraṇanipatito nekṣitaḥ saṃbhrameṇa ।</l>
<l>āliṅgan yo'vadhūtastripurayuvatibhiḥ sāśrunetrotpalābhiḥ</l>
<l>kāmīvārdrāparādhaḥ sa dahatu duritaṃ śāmbhavo vaḥ śarāg‍niḥ ॥</l></lg></b> (amaruka. 2)
<b><lg><l>10. hīnaṃ yatropamānaṃ syādupameyaṃ guṇādhikam ।</l>
<l>hīnopamaṃ tadapyāhu<hi>rna doṣaḥ</hi> k‍vāpi tadyathā ॥ 371 ॥</l>
</lg></b>
<b><lg>
<l>tataḥ kumudanāthena kāminīgaṇḍapāṇḍunā ।</l>
<l>netrānandena candreṇa māhendrī digalaṅkṛtā ॥ (mahābhā. droṇa. 184.46)</l>
</lg></b>
<b><lg>
<l>yatropamānamutkṛṣṭamupameyaṃ nikṛṣyate ।</l>
<l>jñeyaṃ tadadhikaupamyamasyāpi <hi>k‍vāpyadoṣatā</hi> ॥ 373 ॥</l>
</lg></b>
<pb n="518"/>
<p>yathā—(kāvyāda. 2.50)</p>
<b><lg>
<l>kāntyā candramasaṃ dhām‍nā sūryaṃ dhairyeṇa cārṇavam ।</l>
<l>rājannanukaroṣi tvaṃ saubhāgyenāpi manmatham ॥ 374 ॥</l>
</lg></b>
<b><lg><l>11. upamānena vaiṣamyād bhavedasadṛśopamam ।</l>
<l>tasyābhyanujñāmicchanti vyatirekopamādiṣu ॥ 375 ॥</l>
</lg></b>
<b><lg>
<l>prahitaḥ pradhanāya mādhavānahamākārayituṃ mahībhujā ।</l>
<l>na pareṣu mahaujasaśchalādapakurvanti malimlucā iva ॥</l></lg></b> (māgha. 16.52)
<b><lg>
<l>yasyopamānaṃ lokeṣu na prasiddhaṃ tadiṣyate ।</l>
<l>aprasiddhopamaṃ nāma tatkavaci<hi>nnaiva duṣyati</hi> ॥ 377 ॥</l>
</lg></b>
<p>yathā—</p> <b><lg><l>ud‍garbhahūṇaramaṇīramaṇopamardabhag‍nonnatastananiveśanibhaṃ himāṃśoḥ ।</l>
<l>bimbaṃ kaṭhorabisakāṇḍakaḍāragaurairviṣṇoḥ padaṃ prathamamagrakarairvyanakti ॥ 378 ॥</l>
</lg></b>
<b><lg>
<l>12. niralaṅkāramityāhuralaṅkārojjhitaṃ vacaḥ ।</l>
<l>arthaurjityeṣu tasyāpi k‍vaci<hi>nnirdoṣatā</hi> yathā ॥ 379 ॥</l>
</lg></b>
<b><lg>
<l>yāñcāṃ dainyaparābhavapraṇayinīṃ nekṣvākavaḥ śikṣitāḥ</l>
<l>sevāsaṃvalitaḥ kadā raghukule maulau nibaddho'ñjaliḥ ।</l>
</lg></b>
<b><lg>
<l>sarvaṃ tad vihitaṃ tadāpyudadhinā naivoparodhaḥ kṛtaḥ</l>
<l>pāṇiḥ samprati me haṭhāt kimaparaṃ spraṣṭuṃ dhanurvāñchati ॥ 380 ॥</l>
</lg></b>
<b><lg>
<l>13. asabhyārthaṃ yadaślīlaṃ yadarthāntaravāci vā ।</l>
<l>tasyeha dṛś‍yate bhūm‍nā prayogo <hi>nāpi dṛṣyati</hi> ॥ 381 ॥</l>
</lg></b>
<p>yathā—</p> <b><lg><l>adyāpi tatkanakakuṇḍalaghṛṣṭagaṇḍaṃ</l>
<l>vaktraṃ smarāmi viparītaratābhiyoge ।</l>
<l>āndolanaśramavaśasphuṭagharmabindu—</l>
<l>muktāphalaprakaravicchuritaṃ priyāyāḥ ॥ 382 ॥</l></lg></b> (caupa.12)
<b><lg><l>14. deśo'drivanarāṣṭrādiḥ kālo rātriṃdivartavaḥ ।</l>
<l>nṛttagītaprabhṛtayaḥ kalāḥ kāmārthasaṃśrayāḥ ॥ 383 ॥</l></lg></b> (kāvyāda. 4.40—42)
<b><lg>
<l>carācarāṇāṃ bhūtānāṃ pravṛttirlokasaṃjñitā ।</l>
<l>hetuvidyātmako nyāyaḥ sasmṛtiśrutirāgamaḥ ॥ 384 ॥</l></lg></b>
<pb n="519"/>
<b><lg>
<l>teṣu teṣvayathārūḍhaṃ yadi kiñcit pravartate ।</l>
<l>kaveḥ pramādāddeśādivirodhītyetaducyate ॥ 385 ॥</l>
</lg></b>
<b><lg>
<l>virodhaḥ sakalo'pyeṣa kadācit kavikauśalāt ।</l>
<l><hi>vyutkramya doṣagaṇanāṃ</hi> guṇavīthīṃ vigāhate ॥</l></lg></b> (kāvyāda. 4.57)
<p>tatra <b>deśaviruddhasya</b> guṇabhāvo yathā—</p>
<b><lg>
<l>tasya rājñaḥ prabhāveṇa tadudyānāni jajñire ।</l>
<l>ārdrāṃśukapravālānāmāspadaṃ suraśākhinām ॥ 387 ॥</l></lg></b>(kāvyāda. 4.58)
<p><b>kālaviruddhasya</b> yathā—</p>
<b><lg>
<l>rājñāṃ vināśapiśunaścacāra kharamārutaḥ ।</l>
<l>dhūnvan kadambarajasā saha sap‍tacchadodgamān ॥ 388 ॥</l></lg></b> (kāvyāda. 4.59)
<p><b>lokaviruddhasya</b> yathā—</p>
<b><lg>
<l>aindavādarciṣaḥ kāmī śiśiraṃ havyavāhanam ।</l>
<l>abalāvirahak‍leśavihvalo gaṇayatyayam ॥ 389 ॥</l></lg></b> (kāvyāda. 4.61)
<p><b>yuktiviruddhasya</b> yathā—</p>
<b><lg>
<l>sa saṅkocaścandrādiva kumudarāśeraśaraṇaḥ</l>
<l>sa sūryāt kokānāṃ viraha iva lup‍tapratividhiḥ ।</l>
<l>guṇebhyaste khedapraśamanaparebhyo'pi yadayaṃ</l>
<l>khalānāmud‍vegastadidamamṛtādeva	maraṇam ॥ 390 ॥</l>
</lg></b>
<p><b>aucityaviruddhasya</b> yathā—(rā.ca.19.89)</p>
<b><lg>
<l>tenātha	nātha	durudāharaṇātapena</l>
<l>saumyāpi nāma paruṣatvamabhiprapannā ।</l>
<l>jajvāla tīkṣṇaviśadāḥ sahasodgirantī</l>
<l>vāgarciṣastapanakāntiśileva	sītā ॥ 391 ॥</l>
</lg></b>
<p><b>vacanaviruddhasya</b> yathā—(kāvyāda. 4.10)</p>
<b><lg>
<l>asti kācidavasthā sā sābhiṣaṅgasya cetasaḥ ।</l>
<l>yasyāṃ bhavedabhimatā viruddhārthāpi bhāratī ॥ 392 ॥</l>
</lg></b>
<b><lg>
<l>paradārābhiṣaṅgo me kathamāryasya yujyate ।</l>
<l>pibāmi taralaṃ tasyāḥ kadā nu daśanacchadam ॥ (kāvyāda. 4.11)</l>
</lg></b>
<pb n="520"/>
<p><b>dharmaviruddhasya</b> guṇībhāvo yathā—(kāvyāda. 4.63)</p>
<b><lg>
<l>pañcānāṃ pāṇḍuputrāṇāṃ pat‍nī pāñcālakanyakā ।</l>
<l>satīnāmagraṇīścāsīddaivo hi vidhirīdṛśaḥ ॥ 394 ॥</l>
</lg></b>
<p><b>arthaviruddhasya</b> guṇībhāvo yathā—</p>
<b><lg>
<l>nītirāpadi yadgamyaḥ parastanmānimo hriye ।</l>
<l>vidhurvidhuntudasyeva pūrṇastasyotsavāya saḥ ॥ 395 ॥ (māgha. 2.61)</l>
</lg></b>
<p><b>kāmaviruddhasya</b> guṇībhāvo yathā—</p>
<b><lg>
<l>dolātipreraṇatrastavadhūjanamukhod‍gatam ।</l>
<l>kāmināṃ layavaiṣamyād geyaṃ rāgamavardhayat ॥ 393 ॥ (kāvyāda. 4.60)</l>
</lg></b>
<p>evamanye'pi draṣṭavyāḥ । tadyathā śiraśśekharaḥ, karṇāvataṃsaḥ, śravaṇakuṇḍalaṃ,
puṣpamālā, dhanurjyā, ṭaṅkāradhvaniḥ, karikalabha ityādinā puṣṭārthatvamarthaviśeṣapratīteḥ ।
tathā hi—śiraśśekharādīnāṃ prabhṛtiyogaḥ(?), puṣpamālāyāṃ vaiśā x x x diprāśastyaṃ,
dhanurjyāyāmārūḍhiḥ, karikalabhe karipramāṇatā pratīyate । bhuvanaśiraśśekharaḥ,
pṛthvīkarṇāvataṃsaḥ, sarasvatīśravaṇakuṇḍalaṃ, rat‍namālā, dhanurjyā, ṭaṅkāradhvaniḥ, kucakumbhaḥ,
karikalabhakaḥ ityādiṣūpacāraḥ ।</p>
<p>nanu ca guṇakalpaneyaṃ nopacārakalpanā । tathā hi—viśeṣyeṣu guṇakalpanā
viśeṣaṇeṣūpacārakalpaneti pradarśitaṃ purastāt ।1 na ca guṇavṛttirupacāravṛttāvantarbhavati,
api tūpacāravṛttirguṇavṛttau । dvidhā hi gauṇī, guṇanimittā upacāranimittā ca । satyametat ।
kiṃtu vyavahitapratipattisādhanatvasādharmyādadūraviprakarṣeṇa gauṇīmapyupacaritāmevācakṣate ।</p>
<p><b>akṣapāda</b>stu 'sahacaraṇasthānatādarthyādibhyastadvadupacāra' iti bruvāṇo (nyāyasū.
2.2) yaṣṭīḥ praveśaya, mañcāḥ krośanti, mallikā pradīpa ityādiṣu lakṣaṇāmapyupacārapakṣe
pratikṣipati । na ca lakṣaṇāgauṇyorabheda iti vaktavyam । yadāha <b>bhaṭṭaḥ</b> —</p>
<b><lg>
<l>abhidheyāvinābhūtapratītirlakṣaṇeṣyate ।</l>
<l>lakṣyamāṇaguṇairyogād vṛtteriṣṭā tu gauṇatā ॥ 397 ॥</l></lg></b> (tavā. 14.22)
<!-- NOTES pg=520!-->
1. pṛṣṭha 44 ।
<pb n="521"/>
<p>tatra lakṣaṇāyāṃ yathaivākṛtivacanaḥ śabdaḥ tatsahacaritāṃ vyaktiṃ lakṣayati tathaiva
yaṣṭimañcapradīpādayastatsambaddhapuruṣādilakṣaṇārthāḥ prathante । gauṇyāṃ punarag‍nirmāṇavakaḥ,
siṃho devadattaḥ, gaurbāhīkaḥ, ityādiṣu nāg‍nitvādyavinābhāvena māṇavakādayaḥ pratīyante ।
kiṃ tarhi—</p>
<b><lg>
<l>vahnitvalakṣaṇādarthād yatpaiṅgalyādi gamyate ।</l>
<l>tena māṇavake buddhiḥ sādṛś‍yādupajāyate ॥ 398 ॥</l></lg></b> (tavā. 14.22)
<p>nanu ca na gauṇamukhyayorviveko yujyate । tathā hi— eka evāyaṃ gośabdo vākye
k‍vacijjātiviśeṣābhidhāyī gauranubandhya iti, k‍vacijjātyupasarjanadravyamātravācī
gaurānīyatāmiti, k‍vacitparicchinna eva dravyaviśeṣe vartate, astyatra kāṃcid gāṃ
paś‍yasīti (mabhā. 1.2.58); k‍vacittu rūḍhasambandheṣu kriyāguṇeṣu gośabdaḥ prayujyamāno
dṛś‍yate, yathā— jāḍyādaucchiṣṭyāt sarvasahatvānmahāśanatvād vā gaurbāhīka iti ।
tadevaṃ sarvaśaktergośabdasyārthaprakaraṇādibhiravacchidyamānasāmarthyasya pṛthivyādāviva
bāhīke'pi vartamānasya na gauṇatvamupapadyate । tadāha—(vāpa. 2.253)</p>
<b><lg>
<l>sarvaśaktestu tasyaiva śabdasyānekakarmaṇaḥ ।</l>
<l>prasiddhibhedād gauṇatvaṃ mukhyatvaṃ vā prakalpyate ॥ 399 ॥</l>
</lg></b>
<p>tathā hi— (vāpa. 2.252)</p>
<b><lg>
<l>yathā sās‍nādimān piṇḍo gośabdenābhidhīyate ।</l>
<l>tathā jāḍyādiguṇavān bāhīko'pyabhidhīyate ॥ 400 ॥</l>
</lg></b>
<p>yatra svaviṣaya eva śabdaḥ prayujyate tatra mukhyaḥ । yatra tu kutaścinnimittāt
pravṛttinimittamarthāntare'dhyasya prayujyate tatra gauṇaḥ ।</p>
<p>yadyapi jātiśabdaḥ tayā jātyā svanibandhanabhūtayā vinātyantānabhidheye
kriyāguṇamātradvāreṇa nānyatra vartitumarhati, na ca śabdenāpravartamānena gaurbāhīka iti
sāmānādhikaraṇyaprayogo ghaṭate, tathāpi yathā— kathaṃcit sammohād rajjudravye
prāp‍te buddhiviparyayāṃdarthāntare'rthārarūpamadhyāropya svaviṣaya eva sarpaśabdaṃ prayuṅkte
tathā kasyacideva sadṛśasya dharmasya bhūtasya darśanād bhāvino vā bhūtāsaṅgāt
prāp‍tarūpaviparyāsāyāṃ buddhau bāhīke gotvamāsajya gośabdaṃ sās‍nādimatyeva
piṇḍe prayuṅkte ।</p>
<pb n="522"/>
<p>evamapyartharūpamātraviparyayaḥ, śabdasya tu svaviṣayavyabhicāro na vidyate ।</p>
<p>na cādhyāropaḥ śakyate kartum । tathā hi — yadā tāvad bhrāntyā mṛgatṛṣṇāyāṃ
toyaṃ śuktikāyāṃ rajatamadhyāropya tacchabdaṃ prayuṅkte tadobhayoḥ pratipādyapratipādakayo—
rmukhyādhyavasānarūpeṇaiva toyādipratītestadbhāvāpattirmukhyatvam; athāpi vaktā vivekī san
itaravañcanārthaṃ prayuṅkte, śrotā ca na viviṅkte, tadā tu ekasya vivekenā—
dhyāropābhāvāditarasya ca viparyayamukhyatvānnaikamapi prati gauṇatvopapattiḥ ।</p>
<p>yadā tu dvāvapyabhrāntau tadobhayoḥ sādṛś‍yādinimittāt tannimittavatya—
rthādhyavasānādadhyāropābhāvaḥ । yathaiva hyasadṛśānāmarthānāṃ tiktamadhurādīnāṃ na kathaṃcidapi
pratītyabhāvāt parasparādhyāropaṇam, evaṃ sadṛśānāmapi vivekajñānāt nopapadyate । na ca
pratītiviparītaṃ jñānaṃ vyavahārāṅgaṃ bhavati ।</p>
<p>na ca pravṛttinimittamantareṇa śabdo na pravartate, buddhistu viṣayamantareṇāpi pravartata
iti vaktumucitam ।</p>
<p>na cārtharahitā buddhirātmākāramātramanubhaviṣyatīti vaktavyam । nīlamida—
mityādibuddhiṣu grāhyasya bāhyatvenaivāvabhāsāt ।</p>
<p>api cāyaṃ gauṇamukhyāvibhāgaḥ śrotṝṇāmarthaviśeṣāvadhāraṇe vyāpriyate । te ca
padaśravaṇavelāyāmanadhyāropitasvārthavṛttyaiva gavādipadamadhyavasāya bāhīkādipadasāmānā—
dhikaraṇyānyathānupapattyā gauṇatāṃ parikalpayanti । tatra caiṣāṃ svayamanadhyāropyaiva gotvaṃ,
tatsādṛś‍yapratītirbhavati । sā ca kiṃ śabdād arthād vetyanvicchatāmanvayavyati—
rekābhyāmarthāditi niścayo jāyate ।</p>
<p>katham?</p>
<b><lg>
<l>siṃhaśabde hyanukte'pi siṃhārthasadṛśī matiḥ ।</l>
<l>jāyate na tvabuddhe'rthe siṃhaśabde śrute'pi naḥ ॥ 401 ॥</l></lg></b> (tavā. 1.4.25)
<p>yadā ca śrotṝṇāṃ svayamevādhyāropābhāvastadā vaktaryapi naivaiṣāmiyaṃ kalpanā bhavati;
yathā kṛtamanena siṃhatvamadhyāropitamiti ।</p>
<p>kathaṃ tarhi siṃhatvāvinābhūtānekakriyāguṇasamudāyo'nena devadatte vivakṣitaḥ?</p>
<p>yat‍nagauravabhayānna svairabhidhānairbravīti । na cāsya samastasya kiṃcidekaṃ vācakaṃ
<!-- NOTES pg=522!-->
1. pṛṣṭha 334
<pb n="523"/>
padamasti । tenāvinābhāvitayā kathaṃ tu siṃhatvāt tatpratītirbhavediti tattāvadabhidhīyate
yataḥ sthitayā śabdaśak‍tyā puṃsāṃ vyavahāro na tadvaśena śak‍tyantaropajana iti ।
kiṃca—(tavā. 1.4.22)</p>
<b><lg>
<l>yadadhyāsena vaktṝṇāṃ gauṇī vṛttiḥ prakalpyate ।</l>
<l>vede sā na kathaṃcit syādadhyāropayiturvinā ॥ 402 ॥</l>
</lg></b>
<p>evaṃ tarhi sarva ete gavādiśabdā jātidravyaguṇakriyāsamudāyavācinaḥ
samastārthāsambhave sās‍nādimadādau prayujyamānā mukhyāḥ bāhīkādau tu
katipayaguṇakriyāyogāt pravartamānā gauṇatāṃ labhante । tatrābhidhīyate—</p>
<b><lg>
<l>samudāyārthavācitve naikadeśe bhaved gatiḥ ।</l>
<l>śataśabdānna pañcāśanmukhyarūpeṇa gamyate ॥ 403 ॥</l></lg></b>(tavā.)
<p>bhavati tu jātimātre dṛṣṭe sarvakriyāguṇapratyastamaye'pi prayogaḥ pratyayaśca
mukhyātmanaiva, na bāhīkādiṣviva gośabdādupacaritaḥ । aprasahyakāryapi hi kadācid
rogeṇopahataḥ siṃhyāḥ putraḥ siṃha eva । jātivācitā ca gavādiśabdānāṃ 1purastāduktā
bādhyeta । kriyāguṇānāṃ tvānantyānna śakyaṃ prativyakti guṇasambandho'nubhavitum ।</p>
<b><lg>
<l>ekasyāmeva ca vyaktau bālyādiṣu guṇakriyāḥ ।</l>
<l>anyāścānyāśca śakyante nābhidhātumasaṅgateḥ ॥ 404 ॥</l></lg></b> (tavā.)
<p>na cānyat sāmānyaṃ śakyate kalpayitum, jātyantare'pi k‍vacit
kāsāṃcitsambhavāt । na cānabhihitaṃ gotvaṃ guṇakriyāṇāṃ vyavacchedakaṃ bhavati, apratīteḥ ।
abhihitaṃ cet tatpratyayādevāśeṣaguṇakriyāvagamādabhidhānaśak‍tayanavasara iti । (tantravā.)</p>
<p>anye tu śaktipramāṇādibhirnyūnaṃ gauṇam, atiśayavantaṃ sampūrṇaṃ mukhyamityācakṣateṃ
nyūnā hi devadatte śaktiḥ sampūrṇā siṃhe, alpaṃ pramāṇaṃ kūpe mahat samudra iti । (vāpa.
2.253)</p>
<p>tatrāpare bruvate (tavā.)—śabdābhidheyatayā nyūnamadhikaṃ vā vijñāyate, na tu
śaktipramāṇādyupacayāpacayena । yo hi śabdo yenārthenāvabaddho'rthāntaraṃ nīyate
tadupacitamapyartharūpaṃ tacchabdaṃ prati nyūnameva । tathā hi—'kūpaḥ samudraḥ pāṭalīputraḥ svarga'
ityādau alpapramāṇaśaktyādāvapi svārthe kūpādiśabdānāṃ mukhyatvameva । ataḥ 'svārthe
pravartamāno mukhyo'rthāntare tu gauṇa' iti nyāyyam ।</p>
<pb n="524"/>
<p>tatra jātiḥ gavādiśabdānāṃ pravṛttinimittaṃ, jātau hi svārthe prāp‍tasvarūpāṇya—
bhidhāṃnāni tatsahacaritāṃstadvāreṇaiva dharmān saṃspṛśanti । tatra rūḍhasambandhasya
prasiddhasāhacaryasya kriyāguṇāderdharmāntarasya darśanādatajjātīyeṣu jātiśabdaḥ prayujyamāno
gauṇa ityucyate । ḍitthāḍiṣvapyanāśritākṛtiṣu kriyāguṇanimittāyāṃ śabdapravṛttāvarthāntara—
samudbhavād gavādivadeva gauṇamukhyatve ।</p>
<p>atrāhuḥ—ajahatsvārthāḥ sarvā vṛttayaḥ pūrvaśak‍tyanusārasambhave śak‍tyantarakalpane
pramāṇābhāvāt; sambhaviṣyati cātra gotvāvagatavyak‍tyupasthāpitajāḍyādyaneka—
dharmapratyayād bāhīke pratyaya iti pūrvaiva śaktirnimittam । ato na saṃśayahetutvena
vyavahārocchedakāraṇaṃ prasiddhahānāprasiddhakalpanamāśrayaṇīyam ।</p>
<p>api ca yathā gaurbāhīka iti kṛtapratyayalopo gośabdo bāhīkārthāntare pravartamāno
gauṇa ityucyate, tathā gargasyāpatyāni bahūni gargāḥ, vidā iti pratyayalopāt
prakṛtiśabdāḥ pratyayārthe vartamānā arthāntaravacanatvād gauṇā bhaveyuḥ (vāpa. 2.221)
tasmādeka eva śabdo'nekamarthaṃ yaugapadyena paryāyeṇa vābhidhatte, na tu svārthamutsṛjyārthāntare
pravartate । prasiddhyaprasiddhibhyāṃ ca tasya mukhyagauṇavyapadeśo jāyate (vāpa. 2.263) ।
tatra yaugapadye'pi yadā prasiddhenārthenāvacchidyate śabdastadā mukhyavyapadeśaṃ labhate ।
aprasiddhena tvarthena prāp‍tāvacchedasya gauṇavyapadeśo bhavati । paryāyeṇāpi yasmin vākye
prasiddhārthaḥ śabdastastra mukhyaḥ anyatra tu gauṇaḥ । tadāha—</p>
<b><lg>
<l>viparyāsādivārthasya yatrārthāntaratāmiva ।</l>
<l>manyate sa gavādistu gauṇa ityucyate k‍vacit ॥ 405 ॥ (vāpa. 2.274)</l>
</lg></b>
<p>tasmāllabdhvā bhavatu so'yamiti vā saṃbandhaḥ kriyatām । sarvathā yatrārthāntaravācī
śabdaḥ kutaścinnimittāt parityajyaiva svārthamarthāntare vartate, 'yaugapadyamatikramya paryāye
vyavatiṣṭhate ।' (vāpa. 2.251) iti prasiddhiḥ, tasya tathābhūto'rtho gauṇa iti
vyapadiś‍yate । yatra tu loke'rthāntaratvena prasiddhistatra mukhyatvameva । yathaiva rūpādeva
kecit padārthāḥ keṣucit karmasu yogyatvenāśritaśaktayaḥ sādhanatvena prasiddhasambandhāḥ,
te ca darśanamātrādeva viśiṣṭaviṣayāstatratatrāvyabhicāreṇa pratīyante । tadyathā—
sīrāsimusalādayaḥ kṛṣivadhāvahananādiṣu prayogaikadeśarūpatvamiva pratipannā gṛhyante
(vāpa. 2.275) ।</p>
<pb n="525"/>
<p>na caiṣāṃ karmāntareṣu śaktayo na prabhavanti । prasiddhā tu rūpaparikalpitameṣāṃ
niyatakriyāviṣayasādhanatvaṃ vyavasthitaṃ loke । teṣu karmāntareṣūpādīyamānāḥ sādhayanto'pi
tadarthaṃ na tadaṅgatvena vyapadeśaṃ labhante । tathaivaite gavādayaḥ śabdāḥ pratyāyakatvasya
vicchedābhāvād rūpaparigraheṇa pratyāyanaśaktimātraparigraheṇa ca keṣucidartheṣu loke
prasiddhasambandhāḥ śrutimātrādeva tad‌viṣayatvenāvatiṣṭhante । pratyāyanaśaktimātraṃ tūpādāyānyatra
prayujyamānāḥ pratyāyayanto'pi tānarthān tatsaṃbandhitvena lokavyavasthāprasiddhiṃ na
labhante ।</p>
<p>tasmācchutimātreṇa śabdānāṃ yeṣvartheṣu tādarthyamavasīyate tameṣāṃ prasiddhaṃ
mukhyamarthamācakṣate (vāpa. 2.278)। yatra tu śrutimātraviṣayaṃ kṛtaṃ yat‍namabhikramya
nimittāntarataḥ pratītiḥ tamaprasiddhaṃ gauṇamityāhuḥ (vāpa. 2.266)। atrāpyucyate—
'prasiddhirnāma prajñānaṃ, na ca prajñāne kaścid viśeṣo'sti । taduktam—</p>
<b><lg>
<l>prasiddhiriti vijñānaṃ na cāsyonātiriktatā ।</l>
<l>tasmānna tatkṛtaḥ śakyo viśeṣo vak‍tumañjasā ॥ 406 ॥ (tavā. 3.2.1)</l>
</lg></b>
<p>api ca purārātprabhṛtīnāmākhyātasarūpāṇāṃ ca prasiddhārthābhidhāyināṃ
gauṇumakhyapravibhāgaḥ prasajyeta yathā— 'purā vidyotate, naḍena sma purā brāhmaṇā
adhīyate (kāśikā3.2.118) ārāddavīyo apasedha śatrūn (maisaṃ. 3.163),
ārācchatrumapa vādhasva dūraṃ (ṛve.10.42.7), vāyurvāyuraśvo'śvastena teneti (mabhā.dī.
160)।</p>
<p>kiṃ ca gavādiśabdānāmapi vāgādiṣvaprasiddhargauṇatāprasaṅgaḥ । tasmācchrotragata—
prasiddhermūlaṃ tadvaktṛgataṃ bahvalpaprayogitvaṃ mukhyagauṇapravibhāgāya prakalpate । yasya bahuśaḥ
prayogaḥ sa mukhyaḥ, alpaśastu prayujyamāno gauṇa iti ।</p>
<p>tadapi na samyak । alpaśo'pi prayujyamāno nāsati sāmarthye pratyāyayed, ataḥ
so'pi śabdāt pratīyata iti mukhya eva । atrāpi ca gavādīnāṃ vāgādiṣu gauṇatāprasaṅgo
vaktavyaḥ । na ca bahvalpaprayogitā mukhyagauṇatve hetuḥ । tathā hi—</p>
<b><lg>
<l>maṇḍakairbuhuśastṛp‍tiḥ	kadācit‌khaṇḍamodakaiḥ ।</l>
<l>na tasya maṇḍakā mukhyā gauṇā vā khaṇḍamodakāḥ ॥ 407 ॥</l></lg></b> (tavā.3.2.1)
<p>evaṃ tarhi kevalādeva śabdād yo'rthaḥ pratīyate sa mukhyo, yastu sopapadāt
<pb n="526"/>
sa gauṇaḥ (śābhā. 3.2.1) na hi yathā kevalādag‍niśabdād jvalanapratyayo bhavatyevaṃ
māṇavakapratyayaḥ, padāntarādhīnatvāt । yatrāpi padāntaraṃ na śrūyate tatrāpyarthaprakaraṇāpekṣaṃ
tadeva vyāpriyate (tavā.) । taduktam—(vāpa. 2.264)</p>
<b><lg>
<l>arthaprakaraṇāpekṣo yo vā śabdāntaraissaha ।</l>
<l>prayukto gamayatyarthaṃ sa gauṇa iti gīyate ॥ 408 ॥</l>
</lg></b>
<p>etadapyayuktaṃ— 'yasya hi śabdasya yadrūpaṃ kasyacidarthasya nimittaṃ sopapadasyāpi
tattadeva । na ca śakyaṃ nimitte sati naimittikena na bhavitum । upapadaṃ tu vidyamānamapi
dyotakatavenāpekṣyate । yathaiva cakṣuṣaḥ prakāśānugrahāpekṣitve rūpamartho, yathā vā
muktasaṃśayasya mukhyasya varṇakramamātrā'grahaṇasaṃskārasmṛtisambandhānubhavādyapekṣitvaṃ
tathātropapadamapi naiva vinā sāmarthyenāpekṣituṃ śakyate । apekṣyamāṇamapi dyotakatveneti—
kartavyatāsthānīyatvānna mukhyatāṃ vihanti । tena vināpyupapadena sa tasyārtho bhavatyeva,
kathaṃcittu nābhivyajyate, tadyathā gavādiśabdānāṃ pṛthivyādiḥ ।</p>
<p>evaṃ tarhi nityaṃ māṇavakāg‍niśabdasamudāyādasyārthasya pratīteḥ aśvakarṇādivat
samudāyavācyatve satyagnyāderavayavasya tatra gauṇatvamiti ।</p>
<p>tadapi nāsti । anvayavyatirekābhyāmarthabhedapratītestatra samudāyapratītirbhavati ।
yatrāvayavārthau tirodhāya tyaktabhedaḥ samudāyārtha (bheda) eva pratīyate, gamayate
tvatrāg‍niśabdasya paiṅgalyaṃ, māṇavakaśabdasya tu piṇḍasvarūpaṃ viviktaṃ vācyam । ataḥ
prātyātmikayorubhāvapi vācyatvānmukhyāviti ।</p>
<p>tatraitatsyāt anugatasvārthapadadvayagamyatvānnīlotpalavat vākyārtho'yam । ataśca
tasyāvayavāpekṣayā gauṇatvamiti ।</p>
<p>tadapi na । na hyatrāg‍nipadārtheg‍nitvamasti; na cānanvitapadārtho vākyārthaḥ sambhavati ।</p>
<p>asti tarhi svarūpa eva śabdo nityaṃ vartate; sa evāsyāntaraṅgo'vyabhicārī
śabdāntaraiśca asādhāraṇo'rthaḥ । tatra cānupadeśā pravṛttiḥ sarveṣām । svarūpaṃ tu
śabdānāmartheṣvadhyāropyate । yo gośabdaḥ so'yaṃ piṇḍaḥ । tadyathā— yo vṛddhiśabdaḥ sa
ādaic iti । tatra svarūpeṣveva śrutayo nityāvaruddhāḥ । arthasvarūpayostu rūpaviparyāsamātre
sakalakokavyavahāraḥ kriyate । niyatasvarūpaṃ śrūyate; dvitīyasthānāpannaviparyāsaṃ hi svarūpaṃ
gauṇavyapadeśe nimittatvaṃ pratipadyate । tadāha—</p>
<pb n="527"/>
<b><lg>
<l>tatra svarūpaṃ śabdānāṃ sarvārtheṣvanuṣajyate ।</l>
<l>arthamātraṃ viparyastaṃ svarūpe tu śrutiḥ sthitā ॥ 409 ॥</l></lg></b> (vāpa. 2.256)
<b><lg>
<l>rūḍhyā yatrāsadartho'pi loke śabdo niveśitaḥ ।</l>
<l>sa mukhyastatra tatsāmyād gauṇo'nyatra skhalad‍gatiḥ ॥</l></lg></b> (pra.vā.pratya. 37)
<p>atrāpi pañcālasyāpatyāni pañcālāḥ, teṣāṃ nivāso janapadaḥ pañcālāḥ, pāṇininā
prokto granthaḥ pāṇinīyaḥ, tamadhīte vetti vā pāṇinīyaḥ śiṣya ityādiṣu śabdasvarūpasya
dvitīyasthānāpannaviparyāsatvād gauṇatvaṃ prāp‍noti । evaṃ tarhyarthabhedānnāmākhyātaśabdānāmiva
śrutirūpasādṛśye'pi gavādiśabdānāṃ bheda eva nityo mukhyaḥ paramarthena vijñāyate,
durjñānatvācca bhedasya svarūpāśrayeṇaikatvena । prakṛtiśabdānāṃ pratyayārtheṣu
lubādivyavahāramātraṃ śāstreṇa kriyate, gauriva gaurbāhīkaḥ, cañceva cañcā devadattaḥ । tatra
yathāsvamapyarthābhidhāne śāstrapravṛttyapekṣayā mukhyagauṇavibhāgaḥ; svato'rthe pravartamāno
mukhyaḥ, śāstreṇa tu niyukto gauṇa iti ।</p>
<p>nanu ca śuklādiśabdānāṃ matublopāt tadvati dravye vartamānānāṃ gauṇatāprasaṅgaḥ ।
yato na nimittavatsu artheṣu nimittaṃ svarūpapratyayanimittatvaṃ, nimittāni pratipādyamānāni
pratilabdharūpasamprahāṇīva (ṇyeva?) gauṇamukhyavyavahāramavataranti । teṣāṃ hi
satyapyātmāntarānātmatve tadātmāśraya eva vyavahāraḥ prasiddho loko । evamapi gargā
bidāḥ pañcālā iti prakṛtiśabdānāṃ pratyayārthe śāstradvāreṇa pravṛttergauṇatāprasaṅgaḥ । tasmānna
kathaṃcidgauṇamukhyapravibhāgaḥ prakalpata iti ।</p>
<p>atrocyate— 'yaḥ sākṣādeva śabdāt pratīyate so'rtho mukhamiva bhavatīti mukhya
ityucyate । tathā hi— 'śākhādibhyo ya' (5.3.103) ityevamivārthe mukhya ityayaṃ
śabdaprayogo bhavati । yastu khalu pratītārthāvalambiguṇasambandhavyavadhānena gamyate sa
guṇebhya āgata iti gauṇo bhavati । (śābhā. 3.2.1)</p>
<p>nanu ca yadgiriśikharamāruhya prekṣate tadapi pratyakṣameveti nyāyād guṇavya—
vadhānenāpi śabdataḥ pratīyamāno'rtho mukhya eveti yujyate । na hi sāmagrīvyavadhānaṃ
kārakāṇāṃ kārakatvaṃ vihanti; aśvenāpi grāmaṃ gacchan gantaiva bhavati । naivam;
astyatrāparo'pi viśeṣaḥ । anādṛtyaiva māṇavakapratyayaṃ jvalanamag‍niśabdātpratiyanto
dṛśyante । na tvanādṛtya jvalanapratyayaṃ māṇavakaṃ pratiyanti । kutaḥ punaretat? yo yo
<pb n="528"/>
'g‍nisadṛśo vivakṣyate, tatra tatrāg‍niśabdo nipatati, vigatasādṛśyācca apayannupalakṣyate,
ato'g‍nisādṛśyamasya pravṛttau nimittam । na ca jvalane apratīte tatsādṛśyaṃ pratīyate ।
tasmājjvalane ag‍niśabdo mukhyo māṇavake tu gauṇa iti । tadāhuḥ—</p>
<b><lg>
<l>prākpratītasya mukhyatvaṃ mukhavatprathamodgateḥ ।</l>
<l>paścādgamyasya gauṇatvaṃ guṇāgamanahetukam ॥ 411 ॥</l></lg></b> svārthe
<b><lg>
<l>pravartamāno'pi yasyārthaṃ yo'valambate ।</l>
<l>nimittaṃ tatra mukhyaḥ syānnimittī gauṇa iṣyate ॥ 412 ॥</l>
</lg></b>
<p>nanvevaṃ sati khapuṣpaśaśaviṣāṇādīnāṃ svārthāvinābhūtaguṇābhāvāt
gauṇaprayogābhāvaprasaṅgaḥ । tathā hi—yastāvatkhapuṣpamātmā śaśaviṣāṇaṃ bhavatsiddhānta iti
prayogastatra katarat tvayānyatkhapuṣpādikamātmādivyatiriktamag‍nisiṃhagavādivadavadhāritaṃ
yad‍guṇadvāreṇātmādiṣu puvartamānā khapuṣpādayo gauṇā bhaveyuḥ । ataḥ prathamapratītatvāt
khapuṣpāderātmādirartho na mukhyatvādapaiti । kathamasato mukhyatvamiti cettulyamidaṃ
gauṇatve'pi । ucyate— khapuṣpaśaśaviṣāṇādayaḥ śabdā atyantābhāvādyupādhiṣu padārtheṣu
labdhamukhyavyapadeśā nāstītyādidharmayogādātmādiṣu prayujyamānā gauṇabhāvaṃ labhante ।
tathā hi— sadasatī tattve iti nyāyātpuṣpamityukte asti nāstīti prasaṅgaḥ । tatra
yathā latādisambandhādastīti gamyate tathā''kāśādisambandhānnāstīti gamyate । kathaṃ tarhi
khapuṣpaṃ nāstīti prayogaḥ?</p>
<p>pūrveṇaivāvagate'bhāve nāstiśabdo'nuvādaka iti kecit, bādhaka iti kecit ।</p>
<p>yadi vā khasya puṣpamityavayavārthau prasiddhau, samāsācca rājapuruṣādivat
sāmānyatodṛṣṭenānumānena ṣaṣṭhyarthasmṛtiḥ prasaktā । na ca kadācidākāśasya
kusumānāśrayatvamavadhāritapūrvaṃ tasyaitatsaṃsargānusandhānaṃ vāryate ।</p>
<p>etena nāsti śaśaviṣāṇamitpapi vyākhyātam ।</p>
<p>athavā śaśamūrdhavartināṃ pṛthivyavayavānāmuparyuparicīyamānadṛḍhadīrghasanniveśarūpeṇā—
pariṇatānāṃ nīcairvṛttyā yadavasthānaṃ so'sya vākyasya viṣayaḥ sambhavatītyavirodhaḥ ।</p>
<p>na caitad vācyam abhāvo bhāvaśabdairnābhidhīyata iti । yataḥ—</p>
<b><lg>
<l>yāṃ niṣedhāḥ kriyāmāhurna yātītyevamādayaḥ ।</l>
<l>tiṣṭhatītyādibhistaistu śabdaiḥ saivābhidhīyate ॥ 413 ॥</l></lg></b>(tavā.)
<pb n="529"/>
<p>ato labdhamukhyārthānāṃ khapuṣpaśaśaviṣāṇādiśabdānāmanyatrāpi prasiddhānyathā—
vasthāyinyarthe gauṇaḥ prayoga upapanno bhavati । (tavā)</p>
<p>nanu ca sādṛśyena pravartamāno gauṇa ityabhyupagame — prakṛtiṣu mṛdgavakādaya iti,
pratimāsu vāsudevādaya iti, citreṣu parvatādaya iti, śuktikāyāṃ rajatamiti,
rajjāvahiriti, mṛgatṛṣṇāyāṃ toyamiti, alātasampāte cakramiti, payaḥpṛṣatsūryaraśmiṣu
surāyudhamiti, kṣupātapādiṣu gandharvanagaramiti, pratibimbe stamberama iti, karṇakṣveḍāyāṃ
ghoṣa iti ālokābhāve'ndhakāra (vāpa. 2.287–295) iti ca yo vyapadeśaḥ, tasyāpi
gauṇatvaṃ prāp‍noti । eteṣāmapi hi pravṛttau sādṛśyameva nimittam । tathā hi—
mṛdgavakādayaḥ kasyacideva sadṛśasya dharmasya bhāvādupamānopameyasambandhe sati 'ive
pratikṛtau' (5.3.96) ityetat prakaraṇavihitānāṃ pratyayānāmutpattau nimittatvaṃ lakṣante ।
yuktaṃ caitat । yataḥ— (vāpa. 2.293)</p>
<b><lg>
<l>mṛgapaśvādibhiryāvān mukhyairarthaḥ prasādhyate ।</l>
<l>na tāvān mṛnmayeṣvasti tasmāt te viṣayāḥ kanaḥ ॥ 414 ॥</l>
</lg></b>
<p>etena pratimādiṣu vāsudevādayo vyākhyātāḥ । tathā hi te mukhyā varapradānadānavo
cchedādikarmasu sādhanatvena vyavatiṣṭhante na tathā grāvamayā vā dārumayā vā । taduktam—</p>
<b><lg>
<l>trailokyatrāṇasāmarthyaṃ sākṣād viṣṇoryaducyate ।</l>
<l>śilpibhiḥ kalpyamānasya na tadarcāsu dṛśyate ॥ 415 ॥</l>
</lg></b>
<p>evaṃ citre parvatādisvarūpasya nim‍nonnatāditvena yad grahaṇaṃ tadapi
tatsahacaritaprapātapratighātāderabhāvādadhaḥ ka x x x x vāvasthāne
nim‍nonnatavṛtternivṛttidarśanādayathārthamevāvasthāpyate । taduktam—</p>
<b><lg>
<l>yatra nim‍nonnataṃ citre 1sarūpaṃ parvatādibhiḥ ।</l>
<l>na tatra pratighātādikāryaṃ tadvatpravartate ॥ 416 ॥</l></lg></b> (vāpa. 2.290)
<p>śuktikāyāṃ tu pratyayādhīne'pi rajatarūpāvadhāraṇe k‍vacit tad‌viṣayāṇāṃ
pratyayānāṃ vyabhicāreṇa yā pravṛttiḥ saivāmukhyabhāvaṃ vyavasthāpayati । yadāha—</p>
<b><lg>
<l>yadyapi	pratyayādhīnamarthatattvāvadhāraṇam ।</l>
<l>na sarvaḥ pratyayastasmin prasiddha iva jāyate ॥ 417 ॥</l></lg></b> (vāpa. 2.286)
<!-- NOTES pg=529!-->
1. svarūpa0 HOS
<pb n="530"/>
<p>rajjudravye yadyapi varṇasaṃsthānadvāreṇa sarpabuddhiḥ punaḥpunarutpadyate, tathāpi
yatsādhāraṇaṃ kāṣṇaryadairghyādi tadapāsya śvāsadaṃśādibhirasādhāraṇadharmairmukhyaviṣayaṃ paricchidya
gauṇatvamavadhāryate । uktaṃ ca—</p>
<b><lg>
<l>yadasādhāraṇaṃ kāryaṃ prasiddhaṃ rajjusarpayoḥ ।</l>
<l>tena bhedaparicchedastayoḥ tulye'pi darśane ॥ 418 ॥</l></lg></b>(vāpa. 2.288)
<p>mṛgatṛṣṇāyāṃ punaryadyapi salilanirbhāsā cakṣurdvārikā tathābhūtaiva buddhirutpadyate,
tathāpi sparśanas‍nānapānādīnāmabhāvāt taddeśaprāp‍tau cādarśanānnedaṃ salilamiti pratyayena
bādhyate । āhuśca—</p>
<b><lg>
<l>darśanaṃ salile tulyaṃ mṛgatṛṣṇādidarśanaiḥ ।</l>
<l>bhedāttu sparśanādīnāṃ na jalaṃ mṛgatṛṣṇikā ॥ 419 ॥ (vāpa. 2.287)</l>
</lg></b>
<p>alātacakre'pi cakrabuddhau cakṣuṣā rūpaprabandhāvagrahavanna hastena sparśaprabandho'va—
gṛhyate । kriyāvirāme ca tasya jyotiṣaścakravadākāro nopalabhyate । avicchinnā—
bhinipātenaiva hi jyotiṣā nityāvaruddha iva prāyeṇa tatra rūpagrahaṇadeśo rūpagrahaṇakālaśca
vibhāvyate । tasmādapārthaṃ tad‍grahaṇamaviṣayo mukhyasya śabdasyeti ।
uktaṃ ca—</p>
<b><lg>
<l>sparśaprabandho hastena yathā cakrasya santataḥ ।</l>
<l>na tathā'lātacakrasya vicchinnaṃ spṛśyate hi tat ॥ 420 ॥</l></lg></b> (vāpa. 2.291)
<p>evamindrāyudhe'pi yathā rātrau 1pradīpadīp‍tisannipātānnīlapītādīnāṃ varṇabhedo lakṣyate
tathā hi na sūryaraśmisamparkād ghanāraghaṭṭādipayaḥpṛṣatām iti mithyātvānmukhyatvam ।
tadāha—</p>
<b><lg>
<l>prasiddhārthaviṣaryāsanimittaṃ yacca dṛśyate ।</l>
<l>yasyasmāllakṣyate bhedastamasatyaṃ pracakṣate ॥ 421 ॥ (vāpa. 2.289)</l>
</lg></b>
<p>etena kṣupātapādiṣu gandharvanagarādayo vyākhyātāḥ । deśaviśeṣeṣu kṣupagrāvādau
viprakīryamāṇa ātapa uparyavasthitābbhrapratighātāt pratinivṛttaḥ kṣupādīnāmapacita—
parimāṇānāṃ parimāṇopacayamāvahan gṛhaprākāratoraṇopavanasanniveśenāvabhāsamāno
<!-- NOTES pg=530!-->
1. rātrau pradīpa dī=rātrau(raveḥ) pradīpa(pṛṣatsu)dī.'—rāghavaḥ
<pb n="531"/>
gandharvanagaramityucyate । tatra yathā vaprādibhirmukhyeṣu nagareṣu gacchatāṃ pratighāto
dasyubhayarakṣādīni ca kāryāṇi prakalpante na tathā gandharvanagareṣu, taddeśasthaireva ca tāni
na dṛśyanta iti na teṣāṃ mukhyaśabdaviṣayatvam । tadāha—</p>
<b><lg>
<l>vapraprākāra1kalpaiśca sparśanāvaraṇe yathā ।</l>
<l>nagareṣu tathā naivaṃ gandharvanagareṣu te ॥ 422 ॥ (vāpa. 2.292)</l>
</lg></b>
<p>pratibimbaṃ tu hastyādisarūpamādarśādiṣu dṛśyamānamapi pramāṇabhedenāyathārthama—
vasīyate । hastyādipramāṇena prakṛṣṭadeśavyāpinā bhavitavyam । na cādarśasyāntariyān
deśaḥ sambhavati । taduktam—</p>
<b><lg>
<l>mahānāvriyate deśo mukhyaiḥ stamberamādibhiḥ ।</l>
<l>alpadeśāntarāvasthaṃ pratibimbaṃ tu dṛśyate ॥ 423 ॥ (vāpa. 2.294)</l>
</lg></b>
<p>karṇakṣveḍāyāmapyaśravaṇatvena ghoṣa iti vyapadeśo na mukhyaḥ । tadāha—</p>
<b><lg>
<l>karṇau pighāya yaḥ śabdaḥ śrūyate'nāhatāhvayaḥ ।</l>
<l>na tasya ghoṣa ityākhyā mukhyavṛttyopapadyate ॥ 424 ॥</l>
</lg></b>
<p>etenālokābhāve'nghakāravyapadeśo'pi gauṇārthaviṣaya evetyuktaṃ bhavati । taduktam—</p>
<b><lg>
<l>yatra na prathate kiṃcittatra tāvanna vibhramaḥ ।</l>
<l>suṣup‍ta iva, bhūcchāyā tamobhāvo'thavekṣyate ॥ 425 ॥</l>
</lg></b>
<p>atrocyate—'ākṛtivādino mate pratikṛtipratimācitrādimṛd‍gavakādiṣu
gavādivyapadeśā mukhyā eveti na gauṇatāṃ vigāhante । na hi tatra gauṇatāhetuḥ sādṛśyaṃ
parisphurati । śuktikārajjumṛgatṛṣṇādiṣu viparyayajñānato ya ete rajatoragajalā—
divyapadeśāḥ, te'pi bhrāntimukhyatvena tat‍tad‍bhāvāpattayo na gauṇāḥ । yataḥ—</p>
<b><lg>
<l>atyantaviparīto'pi yadā2 yo'rtho'vadhāryate ।</l>
<l>yathāsampratyayaṃ śabdastatra mukhyaḥ prayujyate ॥ 426 ॥</l></lg></b> (vāpa. 2.285)
<p>ācāryāśca pūrve'pi sarvatra tulyameva śabdasya pravṛttinimittaṃ bhavitumarhatīti
manyamānā buddhipratibhāsamātreṇaiva śabdasyārtheṣu pravṛttiṃ manyante । tadyathā—</p>
<!-- NOTES pg=531!-->
1. ta HOS	2. thā HOS
<pb n="532"/>
<b><lg>
<l>sannihitarajataśakale rajatamatirbhavati yādṛśī satyā ।</l>
<l>bhedānadhyavasāye śuktāvapi tādṛśī sphurati ॥ 427 ॥</l>
</lg></b>
<p>alātacakrādiṣu ca triṣu cakramiva cakramāyudhamivāyudhaṃ nagaramiva
nagaramityavayavaśabdānāṃ yadyapi gauṇatvaṃ ghaṭate, tathāpi samudāyaśabdānāmeteṣvevārtheṣu
svarūpāsaṅgād mukhyatvameva ।</p>
<b><lg>
<l>1ag‍nīṣomādayaḥ śabdā ye svarūpapadārthakāḥ ।</l>
<l>saṃjñibhiḥ saṃprayujyante teṣāṃ sarvatra mukhyatā ॥ 428 ॥</l>
</lg></b>
<b><lg>
<l>ag‍nidatte2 tu yo'g‍nissyāt tatra svārthopasarjanaḥ ।</l>
<l>śabdo dattārthavṛttitvād gauṇatvaṃ pratipadyate ॥</l></lg></b> (vāpa. 2.281–282)
<p>evaṃ gandharvanagarādayo'pi yadā dṛṣṭanaṣṭādipadārtheṣu tatsādharmyāt prayujyante tadā
gauṇā bhavanti । pratibimbeṣu yadādarśādipratihatanayanaraśminā svamukhādaya eva dṛśyante
tathāpi na gauṇatvam, api tu deśāntarāvasthānena pratibhāsād bhrāntimukhyatvameva;
arthāntarameva cchāyārūpamutpadyate; tasya pratibimbaṃ mukhacchāyeti vyapadeśe mukhyatvaṃ,
mukhyamityādau tu gauṇatvaṃ bhavati । karṇakṣveḍāyāmapi yadā śrotrendriyasya bahirvṛtti
nirodhājjāṭharāg‍nipacyamānānnarasādiśabdaḥ śrūyate, anāhatākhyaṃ vā śabdabrahmonmiṣati,
tadā tayoḥ ghoṣavyapadeśo mukhya eva ।</p>
<p>kiṃ punaranāhatākhyaṃ śabdabrahma?</p>
<p>ucyate— 'śabdabrahmaṇaścatastro'vasthāḥ, <b>vaikharī, madhyamā, paśyantī, sūkṣmeti</b> । tatra</p>
<p>(<b>vaikharī</b>)</p>
<p>yeyaṃ sthākaraṇaprayat‍nakramavyajyamānagakārādivarṇasamudāyātmikā vāk sā
<b>vaikharī</b> । tatra viśiṣṭaṃ khaṃ sukhamiti duḥkhamiti vā rāti prayacchatīti vikharo
dehendriyasaṅghātaḥ । tathā ca śrutiḥ, 'na ha vai saśarīrasya sataḥ priyāpriyayorapahatirasti,
aśarīraṃ vā va santaṃ na priyāpriye spṛśata' (chāndo. u. 8.12.1) iti ।</p>
<p>tatra bhavā vaikharī ।</p>
<!-- NOTES pg=532!-->
1. yathā hyagnya J. ta(ya)thā hyagnyā HOS, ag‍nisomā
2. 'ag‍nidattastu' HOS,
<pb n="533"/>
<p>(<b>madhyamā</b>)</p>
<p>yā punarantassañjalparūpā kramavatī śrotragrāhyavarṇābhivyaktirūpā sā <b>madhyamā</b> ।</p>
<p>(<b>paśyantī</b>)</p>
<p>yā tu varṇavibhāgābhāvādakramā svayaṃprakāśā ca sā <b>paśyantī</b> ।</p>
<p>(<b>sūkṣmā</b>)</p>
<p>yā punaranādyavidyāvāsanopaplavamānaśabdārthabhedarahitāvabodharūpabrahmaśabdavācyā
svarūpajyotirevātmano'ntaranapāyā prakāśate sā <b>sūkṣmā</b> । taduktam—</p>
<b><lg>
<l>sthāneṣu vidhṛte vāyau vṛttavarṇaparigrahā ।</l>
<l><hi>vaikharī</hi> vāk prayoktṝṇāṃ prāṇavṛttinibandhanā ॥ 430 ॥</l>
</lg></b>
<b><lg>
<l>kevalaṃ	buddha‍yupādānakramarūpānupātinī ।</l>
<l>prāṇavṛttimatikramya <hi>madhyamā</hi> vāk pravartate ॥ 431 ॥</l>
</lg></b>
<b><lg>
<l>avibhāgā tu <hi>paśyantī</hi> sarvataḥ saṃhṛtakramā ।</l>
<l>svarūpajyotirevāntaḥ <hi>sūkṣmā</hi> vāganapāyinī ॥</l></lg></b> (vāpa.vṛ 1.143 pṛ. 215)
<p>śrutirapyāha—</p>
<b><lg>
<l>catvāri vāk parimitā padāni</l>
<l>tāni vidurbrāhmaṇā ye manīṣiṇaḥ ।</l>
<l>guhā trīṇi nihitā neṅgayanti</l>
<l>turīyaṃ vāco munaṣyā vadanti ॥ 433 ॥</l></lg></b> (ṛve. 1.164.45)
<p>tatra guhāśayeṣu triṣu yadetat sukṣmeti goyate te tadanāhatamityāmananti ।
evamālokābhāve'ndhakāra iti pratīterviparyayajñānatvācchuktikādau rajatādibuddheriva
bhrāntimukhyatvameva na gauṇatā ।</p>
<p>nanu cottarakālabhāvinā samyagjñānena yasya bādhaḥ, tadeva viparyayajñānam;
andhakāre tu tadabhāvāt kathamivaitadyujyate?</p>
<p>tatra hīdamīdṛśam, alpaṃ bahu, bahulamacchaṃ, gacchati tiṣṭhati, utpadyate
vinaśyatyarthakriyāṃ karotīti vastudharmanibandhanena deśakālapuṃviśeṣeṣu sarveṣvābādhyamāno
pratyayavyapadeśo dṛśyate । tathā hi yattadānīṃ giriguhāsvapi tamaḥ atasī—
kusumaśyāmamāsīt tadānīmupavaneṣvapyañjanacayaprauḍhaṃ vartate, sampratyācchāditā diśaḥ
<pb n="534"/>
santasaseneti yādṛgetat tatraikadā pratītistādṛganyatrānyadāpi, yādṛgekasya tādṛganyasyāpi
paridṛśyate । ālokotpattāvapi vinaṣṭaṃ tama iti pratītir, na punarmithyaitaditi ।</p>
<p>kimasyāḥ pratīteḥ kāraṇamiti ced, vyavahitatamaḥpratibhāse visphārite cakṣuṣi
darśanāt, tadabhāve cādarśanāt । tadevātra kāraṇam । cakṣuṣmanto hi tamasi nilīyante,
tamaḥ pariharanto'nyena pathā vā gacchanti ।</p>
<p>nanu nimīlitākṣasyāpi tamaḥpratipatterna cakṣuṣaḥ kāraṇatvam ।</p>
<p>atraike varṇayanti— nimīlitākṣasya bahirvṛttinirodhādantaḥsaṃvilīnendriyavṛttiḥ
pakṣmaṇoreva chāyāṃ gṛh‍ṇātīti ।</p>
<p>na ca golakaśauklyasyāpi grahaṇamasti, sāmīpyāt । andhasyāpi ca
tamaḥ—pratipatternaitadevamiti cet tanna jānīmaḥ । ta evātra praṣṭavyāḥ ।</p>
<p>anye tvāhuḥ yathā visphāritākṣasyedamidamīdṛśaṃ ceti spaṣṭarūpatayāvagatiḥ, naiva
nimīlitākṣasya, tasya na kiṃcitpaśyāmīti, pratipattipratyastamayāt । yadyapi cātra
pratibhāsaḥ, tathāpi nimittaparyālocanayā tasya mithyātve, andhasya kimāyātam? na
hi svap‍ne rajatajñānamithyātve'nyadāpi rajatajñānaṃ mithyā bhavitumarhati । ata eva
conmīlitākṣasya bādhakaṃ vijñānamutpadyate, na punastamasīti ।</p>
<p>mūrtadravyacchāyā ca tamaḥ; pārthivaṃ hi dravyaṃ yasyāṃ diśyālokastadanyataḥ
chāyāmārabhate । sā ca sarvairapi vastutvena pratīyate, vyapadiśyate ca iyaṃ chāyā gamyatām,
asyāṃ chāyāyāmupaviśāmaḥ, chāyā madhuraśītaleti । tadevamakhilavastu—
sādharmyeṇaiva cakṣuṣopalakṣyamāṇe kṛṣṇarūpe tamasi kathamabhidhīyate na tamo nāma kiṃcid
vasturūpamastīti?</p>
<p>ucyate—'astyetat, kiṃtu yuktyā na saṃgacchate । tathā hīdaṃ tama iti sākṣātkāreṇa
pratibhāsālliṅgādanya evāyam ।</p>
<p>yadi paraṃ pratyakṣametad vijñānaṃ syāt?</p>
<p>tattu tredhā—ātmapratyakṣaṃ manaḥpratyakṣamindriyapratyakṣaṃ ceti । tatra vinaiva
grāhakāntaramātmano yadaparokṣalakṣaṇaṃ vijñānaṃ <b>tadātmapratyakṣam</b> । taccānubhavasyeva
svaprakāśatayā vā syād, viṣayasyeva anubhūyamānatayā (vā) । na tāvat svaprakāśatayā,
<pb n="535"/>
tamaso'nubhūyamānatvena pratibhāsāt । nāpyanubhūyamānatayā, vinaivendriyairayogino viṣaye
grahaṇāyogāt ।</p>
<p>kevalamanassahāyasyātmano yadvijñānaṃ <b>tanmanaḥpratyakṣam</b>; tadapyantaranubhūyamāna—
sukhaduḥkhādiviṣayaṃ vā syāt, bahiranubhūtapriyastragādiviṣayaṃ vā । na tāvadāntaram, idamiti
bahīrūpatayā tamasaḥ pratipatteḥ । nāpi bāhyam, indriyāntaranirapekṣasya manaso bahirviṣayeṣu
grahaṇāsāmarthyāt ।</p>
<p>indriyārthamanassannikarṣajamātmana eva yadvijñānaṃ <b>tadindriyapratyakṣam</b> । tatra ca cakṣureva
rūpaṃ gṛh‍ṇātīti niyamaḥ । na caitaccakṣuṣaiva gṛhyate, nimīlitākṣasyāpi
kṛṣṇarūpatamaḥpratibhāsāt ।</p>
<p>nimīlitākṣasya na kiṃcit paśyāmīti pratipattipratyastamaya iti cet,
tanna । kimakṣiṇī nimīlyāndhakāraṃ karoṣītyādipravādānāmupalabdheḥ ।</p>
<p>nanu ca yadi cakṣuridaṃ vijñānaṃ nādhigacchati tad varamindriyāntarakalpanā, na
punarupalabdhasyāpalāpaḥ?</p>
<p>tanna । kṛṣṇarūpagrāhakendriyāntarakalpanāyāmacakṣuṣo'pi rūpopalabdhiprasaṅgāt । tasya
tamasyeva śaktiriti cet rūpāviśeṣe ko'tra vyavasthāhetuḥ? tataśca dūrasthitatamodarśināṃ
nimīlitākṣāṇāmapi taddarśanaprasaṅgaḥ । visphārite ca cakṣuṣi cakṣuṣā paśyāmīti
pratīteraprasaṅgaḥ । na ca k‍vacidapi pravāde manaso'nyat ṣaṣṭhamindriyaṃ dṛśyate ।</p>
<p>(<b>chāyā + tamaḥpadārtha</b>)</p>
<p>yatra tannimīlitākṣapakṣmacchāyāyāṃ gṛh‍ṇātīti, tadācaṣṭāmāyuṣmān keyaṃ chāyā
nāmeti?</p>
<p>nanuktaṃ pārthivaṃ dravyaṃ yasyāṃ diśyālokastadanyataśchāyāmārabhate ।</p>
<p>tanna, tasyāstadārabdhatve tad‍guṇayogaprasaṅgāt । tataśca rūpamanekaprakāraṃ śuklādi ।
rasaḥ ṣaḍivadho madhurādiḥ । gandho dvividhaḥ surabhirasurabhiśca । sparśo'nuṣṇāśītatve sati
pākajaḥ । 'sarpirjatumadhūcchiṣṭānāṃ pārthivānāmag‍nisaṃyogād dravatā'dbhissāmānyam'
(vai.sū. 2.1.1) iti naimittikadravatvam, anye'pi ca gurutvakaṭhinatvādayaḥ
pṛthivīdharmāḥ chāyāyāṃ prasajyeran ।</p>
<pb n="536"/>
<p>kathaṃ tarhi chāyā āgacchati, asyāṃ chāyāyāmupaviśāmaḥ, chāyā
madhuraśītaleti ca vyapadeśo bhavati?</p>
<p>ucyate—'yatra yatra cārakadravyeṇa tejaḥprasaro nirūpyate tatra tatra tejodravyābhāve
chāyeti viparyayapratīterudayaḥ । chāyā madhuraśītaleti tasyāmevopacarito vyavahāraḥ ।
yathā— 'ānando brahmaṇo rūpam' (nyāyabhūṣaṇam) iti । etenaitadapi nirastam । tasya
mithyātve'nyasya kimāyātamiti । uktanyāyena dvayorapi mithyāpratyayatvāt । yadi
hyamithyaiva tamo nāma vastuviśeṣaḥ syāt tadālokasadbhāve 'pyanyavastuvad gṛhyeta ।</p>
<p>virodhitvādālokasya tadagrahaṇamiti cet kimasya virodhinālokena kriyate,
tirodhānam, apasāraṇaṃ, vināśo vā?</p>
<p>na tāvat tirodhānaṃ, rūpavastugrahaṇe tasyānugrāhakatvādato'nyanīladravyavadāloke
sutarāṃ tamaso'pi grahaṇaprasaṅgaḥ । yadi ca vidyamānameva tamastirodhīyate tasya
padārthācchādakasvabhāvatvāt tamasīvāloke'pi na kaścit kañcanāpi paśyet । tamasā
hi sarve padārthāḥ pihitāstamo'pyālokeneti ।</p>
<p>na copalabhyamānānāmeva tirodhāyakatvaṃ, śabdatirodhāyakeṣu stimiteṣu vāyuṣu
rūpapidhāyakeṣu paṭalādiṣu ca vyabhicārāt ।</p>
<p>athāpasāraṇam?</p>
<p>tadapi na; pradīpārciṣāntargṛhamapasārite tamasi bahirandhakāraprasaṅgāt ।</p>
<p>nāpi vināśaḥ, ālokena hi vināśite ālokāpasārasamanantaramutpatti—
kāraṇābhāve kutastamasāmupalabdhiḥ?</p>
<p>na cālokābhāva eva kāraṇam, abhāvasya śūnyarūpatvena anākārakatvāt । na
cānyadutpāde kāraṇaṃ paśyāmaḥ ।</p>
<p>nanvevamālokābhāvamātrameva tama iti syāt ।</p>
<p>naivam; na hyalokābhāva evātra gṛhyate, abhāvasyāprameyatvāt ।
ālokajñānapratyastamayamātrādeva cālokābhāvavyavahārasiddheḥ । yadi vātrābhāvaḥ
pratibhāsata ityucyate, tato yasyābhāvo yatra cābhāvastatpadārthadvayapurassaramatra pratibhāsena
<pb n="537"/>
bhavitavyam, anavacchinnasyābhāvasyāpratipatteḥ । na ca tamasi gṛhyamāṇe niyamenāloka—
smaraṇam, asmaryamāṇasya na vyavacchedakatvam । pratibhāsānuguṇaṃ cālambanaṃ parikalpyate,
na cābhāvasyātadrūpasya kṛṣṇarūpaviśeṣāvabhāsinyā tamassañcityānuguṇyamasti ।</p>
<p>api cāsmin pakṣe ālokābhāvaparyāyatā tamaśśabdasya । tataśca
hastakaraśabdayoriva tadarthapratibhāsabhedo na syāt । tasmānna kiṃcidanugṛhyate । kintvagrahaṇa
evāyaṃ grahaṇābhimānaḥ, mithyājñānasya viparyayasvarūpatvāt । āha ca viparyayodāharaṇaṃ
<b>praśastapādaḥ</b> 'vyapagataghanapaṭalamacalajalanidhisadṛśavapurambaratalamañjanacūrṇapuñjaśyāmalaṃ
śārvaraṃ tama' (prapābhā.) iti ।</p>
<p>nanvevamandhakārapratīterviparyayatve	viparyayātmikāyāstadbhāvāpatteridamudāharaṇaṃ
yujyate, na tu pravādātmikāyāḥ । pravādātmikāyāṃ tvidamudāhṛtaṃ purastāt (ṛpra. 357)।</p>
<p>tadyathā— (śṛpra. 357)</p>
<b><lg>
<l>gandharvapurasurāyudhakuraṅgatṛṣṇāndhakārarūpāṇi ।</l>
<l>asatāmasatyadurgrahadurāpamalināni vṛttāni ॥ 434 ॥</l>
</lg></b>
<p>ucyate—(vāpa. 2.296)</p>
<b><lg>
<l>deśakālendriyagatairbhedairyaid dṛśyate'nyathā ।</l>
<l>yathā prasiddhirlokasya tathā tad‍vyapadiśyate ॥ 435 ॥</l>
</lg></b>
<p>tatra prasiddhārthaviparyayahetubhyo madyaviṣapānamarudeśāvasthānādibhyaḥ prasiddhā—
kāreṣvartheṣu darśanaviparyāso jāyate । niśāyāṃ raktakambalahastivanādiṣu varṇapramāṇa—
saṃhatyādibhedo dṛśyate । timiropaghāta—kāca—kāmalādibhyaḥ keśoṇḍukadvicandrā—
diṣvayathārthā pratītirudayate । ardhanimīlite cakṣuṣi rūpabhedapratipattirbhavati ।
bhramaṇāvasthānanauyānādiṣu ca pṛthivīparvatādīnāmanyathākramaḥ upalabhyate । kāraṇāpagame
ca punaryathārthaiva pratipattirudeti । tatra sandehe sati yadyat samadhigatanimittamanyatrāviparyaye
dṛṣṭasāmarthyaṃ prasiddhaṃ <b> loko hi sarveṣāṃ viduṣāmaviduṣāṃ ca vyavahāravyavasthā—
heturalaṅghanīyaḥ pramāṇam</b> । tadatikramāt sarvatra vairasyaṃ labhate । loke ca
keśoṇḍukadvicandraśuktikārajatādīnāmeva viparyayatvena prasiddhiḥ, gandharvanagarendrāyudhamṛga—
tṛṣṇāndhakārādīnāṃ viparyayatve'pi vā gandharvanagarādipravādo'bhyadhikaṃ rūpameteṣāmiti ॥</p>
<pb n="538"/>
<b><lg>
<l>tadetad doṣahānaṃ ca guṇopādānameva ca ।</l>
<l>jñātvā kurvan kaviḥ kāvyaṃ pretya ceha ca nandati ॥ 436 ॥</l>
</lg></b>
<b><lg>
<l>nirdoṣaṃ guṇavad yasya sālaṅkāraṃ rasānvitam ।</l>
<l>satāṃ vasati cetassu vacaḥ sa divi modate ॥ 437 ॥</l>
</lg></b>
<b><lg>
<l>ityeṣa	doṣaparivarjanayā	guṇānā—</l>
<l>māvarjanena	ca	kilobhayathāntaraṅgaḥ ।</l>
<l>kāvye yathāyathamalaṅkṛtiyoga ukta—</l>
<l>statraiva bāhyamatha taṃ kramaśo'bhidhāsye ॥ 438 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
doṣahānaguṇopādānaprakāśo nāma</b></p>
<p><b>॥ navamaḥ prakāśaḥ ॥9॥</b></p>
<lg><l>darśanāntaragokṣīramidaṃ bhojopapāditamṃ ।</l>
<l>sāhityatattvajijñāsuṣvalaṃ dṛgupaśodhane ॥</l></lg>
<pb n="539"/>
<p>atha</p>
<p><b>śrṛṅgāraprakāśe daśamaḥ prakāśaḥ</b></p>
<p>śabdārthobhayālaṅkāraprakāśo nāma</p>
<p>(<b><emph>11. alaṅkārayogaḥ</emph></b>)</p>
<p>atha apāstadoṣasya upāttaguṇasya ca kāvyaśarīrasya cārutvotkarṣasiddha‍ye
prāp‍takālaḥ alaṅkārayoga ucyate । yataḥ—</p>
<b><lg>
<l>dīrghāpāṅgaṃ nayanayugaḻaṃ bhūṣayatyañjanaśrīḥ</l>
<l>tuṅgābhogau prabhavati kucāvarcituṃ hārayaṣṭiḥ ।</l>
<l>madhyakṣāme vapuṣi labhate sthāma kūrpāsalakṣmīḥ</l>
<l>śroṇībimbe guruṇi raśanādāmaśobhāṃ bibharti ॥1॥</l>
</lg></b>
<p>alaṅkārāśca tridhā— bāhyāḥ, ābhyantarāḥ, bāhyābhyantarāśca । teṣu —</p>
<p><b>bāhyā</b> vastramālyavibhūṣaṇādayaḥ ।</p>
<p><b>āntarā</b> dantaparikarmanakhacchedālakakalpanādayaḥ ।</p>
<p><b>bāhyābhyantarāḥ</b> s‍nānadhūpavilepanāñjanamukhavāsatāmbūlopayogādayaḥ śarīre ।</p>
<p>kāvyaśarīre'pi —</p>
<p>1. vastramālyabhūṣaṇādisthānīyā jātyādayaḥ <b>śabdālaṅkārāḥ</b>।</p>
<p>2. dantaparikarmādisthānīyāḥ svabhāvākhyānādayaḥ <b>arthālaṅkārāḥ</b>।</p>
<p>3. s‍nānadhūpavilepanādisthānīyā upamādayaḥ <b>ubhayālaṅkārāḥ</b>
bāhyābhyantarobhayālaṅkāravyapadeśaṃ labhante ।</p>
<p>(<b>1. śabdālaṅkārāḥ —24</b>)</p>
<p>ye śabdameva vyutpattyādinā bhūṣayanti te śabdālaṅkārāḥ caturviṃśatiḥ —</p>
<p><b>'jātiḥ, gatiḥ, rītiḥ, vṛttiḥ, racanā, ghaṭanā, mudrā, chāyā, yuktiḥ,
uktiḥ, bhaṇitiḥ, paṭhitiḥ, śravyatvaṃ, prekṣyatvam, abhineyatvam,
adhyeyatvaṃ, vākovākyaṃ, praś‍nottaraṃ, prahelikā, gūḍhaṃ, citraṃ, śleṣaḥ,
yamakam, anuprāsa'</b> iti । teṣu —</p>
<pb n="540"/>
<p>(<b>1. jātiḥ —6</b>)</p>
<p><b>saṃskṛtaprākṛtādirjātiḥ</b> । sā ṣoḍhā—
śuddhā, miśrā, saṅkīrṇā, sādhāraṇī asādhāraṇī, apabhraṣṭā ceti । tatra —
<b>śuddhā</b> yathā—</p>
<b><lg>
<l>sa eṣa bhuvanatrayaprathitasaṃyamaśśaṅkaro</l>
<l>bibharti vapuṣādhunā virahakātaraḥ kāminīm ।</l>
<l>anena kila nirjitā vayamiti priyāyāḥ karaṃ</l>
<l>kareṇa paritāḍayan jayati jātahāsaḥ smaraḥ ॥ 2 ॥</l>
</lg></b>
<p><b>miśrā</b> yathā—</p>
<b><lg>
<l>iti stutaguṇaḥ śivo hariviriñcinārāyaṇaiḥ</l>
<l>karotu	bhavatāṃ	vibhurbhavasamudrapotāyitam ।</l>
<l>umāa uvaṇe avo saalakajjakallāṇiṇī</l>
<l>sivā sivaparā paraṃ paramamaṅgalā maṅgalam ॥ 3 ॥</l>
</lg></b>
<p><b>saṅkīrṇā</b> yathā—</p>
<b><lg>
<l>akaṭa—gumaṭī candrajyots‍nā kalaṃ kila koilo</l>
<l>lavai a muhuryāmyo vāyurnivāara vāi a ।</l>
<l>avi sakhi alā raktāśokastavāpi manomude</l>
<l>nakajanakajaṃ mānenādya priyaṃ prati jāhudā ॥ 4 ॥</l>
</lg></b>
<lg><l>(aho manojñā candrajyots‍nā kalaṃ kila kokilo</l>
<l>lapati ca muhuryāmyo vāyuḥ nirvārako vāti ca ।</l>
<l>api sakhi āgato raktāśokastavāpi manomude</l>
<l>nārthonārtha mānenādya priyaṃ prati yāmaḥ ॥)</l></lg>
<p><b>sādhāraṇī</b> yathā—(rudraṭa. 4.21)</p>
<b><lg>
<l>krīḍanti prasaranti madhu kamalapraṇayi lihanti ।</l>
<l>bhramarā mitra suvibhramā mattā bhūri rasanti ॥ 5 ॥</l>
</lg></b>
<p><b>asādhāraṇī</b> yathā—</p>
<b><lg>
<l>bhīṣmaproktāni vākyāni vidvadvaktreṣu śerate ।</l>
<l>gose tiviñchiriccholī talla tūhe vivallidā ॥ 6 ॥</l>
</lg></b>
<pb n="541"/>
<p><b>apabhraṣṭā</b> yathā—</p>
<b><lg>
<l>muddhe gahaṇaa geṇhau taṃ dhari muddaṃ ṇie hatthe ।</l>
<l>ṇic‍cau sundari tuha uvari mama suraappahā atthi ॥ 7 ॥</l>
</lg></b>
<lg>
<l>(mugdhe grahaṇakaṃ (ratamūlyaṃ) gṛhāṇa tvaṃ dhāraya mudrāṃ nije haste ।</l>
<l>niścayaḥ sundari tavopari mama surataspṛhā asti ॥)</l>
</lg>
<p>asyā api hyanukaraṇe sādhutvamiṣyate ॥</p>
<p>(<b>2. gatiḥ —6</b>)</p>
<p><b>gadyapadyamiśrādirgatiḥ</b> । sā ṣoḍhā—</p>
<p>drutā, madhyā, vilambitā, drutamadhyā, drutavilambitā, madhyavilambiteti । tatra—
padye <b>drutā</b> yathā—</p>
<b><lg>
<l>ayi vijahīhi dṛḍhopagūhanaṃ tyaja navasaṅgamabhīru ! vallabham ।</l>
<l>aruṇakarodgama eṣa vartate varatanu ! sampravadanti kukkuṭāḥ ॥ 8 ॥</l>
</lg></b>
<p><b>madhyā</b> yathā—</p>
<b><lg>
<l>āsīddaityo hayagrīvaḥ suhṛdveś‍masu yasya tāḥ ।</l>
<l>prathayanti balaṃ bāhvoḥ sitacchatrasmitāḥ śriyaḥ ॥ 9 ॥</l>
</lg></b>
<p><b>vilambitā</b> yathā— (praprābhā. maṅgalaś‍lokaḥ)</p>
<b><lg>
<l>praṇamya hetumīśvaraṃ muniṃ kaṇādamannataḥ ।</l>
<l>padārthadharmasaṃgrahaḥ	pravakṣyate	mahodayaḥ ॥ 10॥</l>
</lg></b>
<p><b>drutamadhyā</b> yathā—(raghu. 9.67)</p>
<b><lg>
<l>atha turagasamīpādutpatantaṃ mayūraṃ
na sa rucirakalāpaṃ bāṇalakṣmīcakāra ।</l>
<l>sapadi gatamanaskaścitramālyānukīrṇe
rativigalitabandhe keśapāśe priyāyāḥ ॥ 11 ॥</l>
</lg></b>
<p><b>drutavilambitā</b> yathā—</p>
<b><lg>
<l>avatu vaḥ savitusturagāvalī samabhilaṅghitatuṅgapayodharā ।</l>
<l>sphuritamadhyagatāruṇanāyakā marakataikalateva nabhaḥśriyaḥ ॥ 12 ॥</l>
</lg></b>
<p><b>madhyavilambitā</b> yathā—(rāca. 11.116)</p>
<b><lg>
<l>dundubhayo divi dadhvanuruc‍cairuc‍cakarāḥ kapayaśca vavalguḥ ।</l>
<l>siddhanikāyakarābjavimuktaṃ mālyamathāṅgadamūrdh‍ni papāta ॥ 13 ॥</l>
</lg></b>
<pb n="542"/>
<p>evaṃ gadye'pi laghugurumiśravarṇavinyāsabhūyastvena drutavilaṃmbitamadhyādigatayo
gaveṣaṇīyāḥ ॥</p>
<p>(<b>3. rītiḥ —6</b>)</p>
<p><b>vidarbhādīnāṃ vākyaracanāvartma rītiḥ</b> । sā ṣoḍhā—</p>
<p>vaidarbhī, pāñcālī, gauḍīyā, āvantikā, lāṭīyā, māgadhī ca । tāsu —
asamastapadā <b>vaidarbhī,</b> yathā—(kusaṃ. 5.4)</p>
<b><lg>
<l>manīṣitāḥ santi gṛheṣu devatāstapaḥ k‍va vatse k‍va ca tāvakaṃ vapuḥ ।</l>
<l>padaṃ saheta bhramarasya pelavaṃ śirīṣapuṣpaṃ na punaḥ patatriṇaḥ ॥ 14 ॥</l>
</lg></b>
<p>samastapañcaṣapadā <b>pāñcālī,</b> yathā—</p>
<b><lg>
<l>gātrābhighātadalitāṅgadajarjarāṇāṃ gaṇḍasthalīluṭhitakuṇḍalatāḍitanām ।</l>
<l>kṣobhasphuṭanmukuṭakoṭivighaṭṭitānāṃ nādo'bhavajjhaṇajhaṇāmukharo maṇīnām ॥ 15 ॥</l>
</lg></b>
<p>yathāśakti samastapadā <b>gauḍīyā,</b> yathā—</p>
<b><lg>
<l>yasyāvaskandalīlācalitabalaparispandakharvīkṛtorvī—
saṃrambhastambhanāgronnamitabharanamatkandharāsandhirāsīt	।</l>
<l>śeṣo visphāraphullasphuṭapṛthulaphaṇāphūtkṛtāg‍nisphuliṅga—
sphūrjatsandohasandehitavikaṭaśikhāmaṇḍalīrat‍nakhaṇḍaḥ	॥ 16॥</l>
</lg></b>
<p>vaidarbhādīnāmantarālarīti<b>rāvantikā</b>, yathā</p>
<b><lg>
<l>etāni	nissahatanorasamañjasāni
śūnyaṃ manaḥ piśunayanti padāni tasyāḥ ।</l>
<l>ete ca mārgataravaḥ prathayanti tāpa—
mālambitojjhitapariglapitaiḥ	pravāleḥ ॥ 17 ॥</l>
</lg></b>
<p>miśrarī<b>tirlāṭīyā</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakokadvandvabandhurvibhindan kupitakapikapolakroḍatāmrastamāṃsi ॥ 18 ॥</l>
</lg></b>
<p>khaṇḍarīti<b>rmāgadhī</b>, yathā—</p>
<b><lg>
<l>karikabalanaśiṣṭaiḥ śākhiśākhāgrapatrairaruṇasaraṇayo'mī sarvato bhīṣayante ।</l>
<l>calitaśabarasenādattagośṛṅgacaṇḍadhvanicakitavarāhavyākulā vindhyapādāḥ ॥ 19 ॥</l>
</lg></b>
<pb n="543"/>
<p>(<b>4. vṛttiḥ —6</b>)</p>
<p><b>vikāsavikṣepavistarasaṅkoceṣu cetaso varttayitrī vṛttiḥ</b> । sā ṣoḍhā—</p>
<p>kaiśikī, ārabhaṭī, bhāratī, sātvatī, madhyamārabhaṭī, madhyamakaiśikī ca । tāsu
sukumārasandarbhārthā <b>kaiśikī,</b> yathā—</p>
<b><lg>
<l>śaśiruciṣu daleṣu nāgavallyā vicakiladāmani candane ca hṛdye ।</l>
<l>kuvalayini purāṇasīdhupātre taraladṛśāmapatan dṛśaḥ priye ca ॥ 20 ॥</l>
</lg></b>
<p>prauḍhasandarbhārthā <b>ārabhaṭī,</b> yathā—(pṛ. 341 (vesaṃ. 3.32) )</p>
<p><b>'yo yaśśastraṃ bibharti svabhujagurumadaḥ pāṇḍavīnāṃ camūnām'</b> ityādi ।</p>
<p>sukumāre'rthe nātiprauḍhasandarbhā <b>bhāratī,</b> yathā—(vesaṃ. 1.3)</p>
<b><lg>
<l>uttiṣṭhantyā ratānte bharamuragapatau pāṇinaikena kṛtvā
dhṛtvā cānyena vāso vigalitakabarībāramaṃsaṃ vahantyāḥ ।</l>
<l>bhūyastatkālakāntidviguṇitasurataprītinā śauriṇā vaḥ
śayyāmālambya nītaṃ vapuralasalasad‍bāhu lakṣmyā punātu ॥ 21 ॥</l>
</lg></b>
<p>prauḍhe'rthe nātisukumārasandarbhā <b>sātvatī,</b> yathā—</p>
<b><lg>
<l>vandyau	dvāvapi	tāvanāryacaritaprāp‍tapratiṣṭhodayau
bhīmo bhīmaparākramaḥ sa ca munirbhāsvatkuṭhārāyudhaḥ ।</l>
<l>ekenāmṛtavad vidārya karajaiḥ pītānyasṛñji dviṣā—
manyenāpi hatāhitāstrasarasi s‍nātaṃ krudhaḥ śāntaye ॥ 22 ॥</l>
</lg></b>
<p>sukumāre'rthe prauḍhoktiḥ <b>madhyamakaiśikī,</b> yathā—</p>
<b><lg>
<l>kiṃ dvāri daivahatike ! sahakārakeṇa
saṃvardhitena viṣapādapa eṣa pāpaḥ ।</l>
<l>asmin manāgapi vikasavikārabhāji
bhīmā	bhavanti	madanajvarasannipātāḥ ॥ 23 ॥</l>
</lg></b>
<p>prauḍhe'rthe sukumārokti<b>rmadhyamārabhaṭī</b>, yathā—(kāmī.)</p>
<b><lg>
<l>tvaṃ nāgarāja ! bahuśo'sya nitambabhāgaṃ
bhogena	gāḍhamabhiveṣṭaya mandarādreḥ ।</l>
<l>soḍhāviṣahyavṛṣavāhanayogalīlā—
paryaṅkabandhanavidhestava	ko'tibhāraḥ ॥ 24 ॥</l>
</lg></b>
<pb n="544"/>
<p>(<b>5. racanā —6</b>)</p>
<p><b>yathāvacchabdārthayorniveśo racanā</b> । sā ṣoḍhā —</p>
<p>śabdaracanā, artharacanā, paryāyaracanā, padaracanā, vākyaracanā, kramaracanā ceti । tāsu—
<b>śabdaracanā</b> yathā—</p>
<b><lg>
<l>tavābhiṣeke madanāturāyā hastāc‍cyuto hemaghaṭo yuvatyāḥ ।</l>
<l>sopānamāsādya karoti śabdaṃ ṭaṃṭaṃ ṭaṭaṃṭaṃ ṭaṭaṭaṃ ṭaṭaṃṭam ॥ 25 ॥</l>
</lg></b>
<p><b>artharacanā</b> yathā—</p>
<b><lg>
<l>dik‍kālātmasamaiva yasya1 vibhutā, 2yastatra vidyatate,
yatrā'muṣya sudhībhavanti kiraṇā3, rāśoḥ sa yāsāmabhūt4 ।</l>
<l>yastatpittamuṣaḥsu5 yaś‍ca 6haviṣe, yaś‍cāsya* jīvātave7
voḍhā yad‍guṇameṣa8 manmatharipostāḥ pāntu vo mūrttayaḥ ॥ 26 ॥1</l>
</lg></b>
<p><b>paryāyaracanā</b> yathā—</p>
<b><lg>
<l>kaṇailli c‍cia jāṇai kuṃtapalappāi kīrasaṃlavai ।</l>
<l>pūsaabhāsaṃ muṃcasu ṇa hu re haṃ dhavvavāāḍhī ॥ 27 ॥</l>
</lg></b>
<lg>
<l>(śuk‍yeva jānāti śukapralapitāni kīrasaṃlāpini !</l>
<l>kīrabhāṣāṃ muñca na khalu re ahaṃ dhṛṣṭaśukī ॥)</l>
</lg>
<p><b>padaracanā</b> yathā—(kāmī.)</p>
<b><lg>
<l>lolallāṅgulavallīvalayitavakuvalānokahaskandhalolai—
rgolāṅgulairnadadbhiḥ	pratirasitajaratkandarāmandireṣu ।</l>
<l>khaṇḍeṣūddaṇḍapiṇḍītagarataralanāḥ prāpire yena velā—
mālambyottālatallasphuṭitapuṭakinībandhavo	gandhavāhāḥ ॥ 28 ॥</l>
</lg></b>
<p><b>vākyaracanā</b> yathā—</p>
<b><lg>
<l>patiśvaśuratā	jyeṣṭhe	patidevaratānuje ।</l>
<l>madhyameṣu ca pāñcālyāḥ tritayaṃ tritayaṃ triṣu ॥ 29 ॥</l>
</lg></b>
<!-- NOTES pg=544!-->
1. vyoma 2. sūrya 3. candraḥ 4. āpaḥ 5. ag‍ni 6. yajamānaḥ 7. vāyuḥ 8. pṛthivī ।
* jyośerarāvaghayostu pāṭhaḥ— <b>yattatpittamuṣaḥ sa yasya haviṣe</b> dra.sa.ka. 2.53. u. rat‍neś‍varaḥ ।
<pb n="545"/>
<p><b>kramaracanā</b> yathā—</p>
<b><lg>
<l>nīlābjānāṃ	nayanayugaladrāghimā	dattapatraḥ
kumbhāvaibhau	kucaparikaraḥ	pūrvapakṣīcakāra ।</l>
<l>bhrūvibhrāntirmadanadhanuṣo	vibhramānanvavādīd
vaktrajyots‍nā śaśadhararucaṃ dūṣayāmāsa yasyāḥ ॥ 30 ॥</l>
</lg></b>
<p>(<b>6. ghaṭanā —6</b>)</p>
<p><b>padārthānāṃ parasparamupaśleṣo ghaṭanā</b> । sā ṣoḍhā—</p>
<p>prakrāntaghaṭanā, aprakrāntaghaṭanā, atikrāntaghaṭanā, padaghaṭanā, vākyaghaṭanā,
prakīrṇaghaṭanā ceti । tāsu —</p>
<p><b>prakrāntaghaṭanā</b> yathā—(kusaṃ. 6.3)</p>
<b><lg>
<l>sa tatheti pratijñāya visṛjya kathamapyumām ।</l>
<l>ṛṣīñ jyotirmayān sap‍ta sasmāra smaraśāsanaḥ ॥ 31 ॥</l>
</lg></b>
<p><b>aprakāntaghaṭanā</b> yathā—</p>
<b><lg>
<l>atrāpyudāharantīmamitihāsaṃ	purātanam ।</l>
<l>niṣādasya ca saṃvādamṛṣeḥ saṃvaraṇasya ca ॥ 32 ॥</l>
</lg></b>
<p><b>atikrāntaghaṭanā</b> yathā—(rāca.1.18)</p>
<b><lg>
<l>tasya cakruścamatkāraṃ vyatītasamayā api ।</l>
<l>smitārdramukulodbhedāḥ	kadambabanarājayaḥ ॥ 33 ॥</l>
</lg></b>
<p><b>padaghaṭanā</b> yathā—</p>
<b><lg>
<l>chinnena patatā vahnau yanmukhena haṭhātkṛte ।</l>
<l>sveti heti hareṇokteḥ svāhā''sīt saiṣa rāvaṇaḥ ॥ 34 ॥</l>
</lg></b>
<p><b>vākyaghaṭanā</b> yathā—(vikra. 4.33)</p>
<b><lg>
<l>haṃsa prayaccha me kāntāṃ gatistasyāstvayā hṛtā ।</l>
<l>vibhāvitaikadeśena	deyaṃ	yadabhiyujyate ॥ 35 ॥</l>
</lg></b>
<p><b>prakīrṇaghaṭanā</b> yathā—(māgha. 3.74)</p>
<b><lg>
<l>sāṭopamurvīmaniśaṃ nadanto yaiḥ plāvayiṣyanti samantato'mī ।</l>
<l>tānyekadeśānnibhṛtaṃ payodheḥ so'mbhāṃsi meghān pibato dadarśa ॥ 36 ॥</l>
</lg></b>
<pb n="546"/>
<p>(<b>7. mudrā —6</b>)</p>
<p><b>sābhiprāyavacanaviniveśo mudrā</b> । ṣoḍhā—</p>
<p>padamudrā, vibhaktimudrā, vacanamudrā, vākyamudrā, samuc‍cayamudrā, saṃvṛtimudrā ceti । tāsu
<b>padamudrā</b> yathā—(bārā. 1.40)</p>
<b><lg>
<l>nirmālyaṃ nayanaśriyaḥ kuvalayaṃ vaktrasya dāsaḥ śaśī
bhrūyugmasya sanābhi ganmathadhanurjyots‍nā smitasyāñcalaḥ ।</l>
<l>saṅgītasya	ca	mattakokilarutānyucchiṣṭameṇīdṛśaḥ
sarvāṅgīṇamaho vidheḥ pariṇataṃ vijñānacitraṃ cirāt ॥ 37 ॥</l>
</lg></b>
<p><b>vibhaktimudrā</b> yathā—(visā. 1.8)</p>
<b><lg>
<l>śriyaḥ prasūte vipado ruṇāddhi yaśāṃsi sūte malinaṃ pramārṣṭi ।</l>
<l>saṃskāraśaucena paraṃ punīte śuddhā hi buddhiḥ kila kāmadhenuḥ ॥ 38 ॥</l>
</lg></b>
<p><b>vacanamudrā</b> yathā—(urāca. 1.9)</p>
<b><lg>
<l>viśvambharā	bhagavatī	bhavatīmasūta
rājā prajāpatisamo janakaḥ pitā te ।</l>
<l>teṣāṃ vadhūstvamasi nandini ! pārthivānāṃ
yeṣāṃ kuleṣu savitā ca gururvayaṃ ca ॥ 39 ॥</l>
</lg></b>
<p><b>vākyamudrā</b> yathā—</p>
<b><lg>
<l>yat svacche salilātmani pratiphaleddeve triyāmāpatau
pīyūṣākṛti paryavasyati kila jyots‍neti tattvāntaram ।</l>
<l>tigmaṃ dhāma ciraṃ cakāsti divi yat tatrāsti divyaḥ pumān
yaṃ vijñātavatāṃ truṭanita nikhilā bhūyo bhavagranthayaḥ ॥ 40 ॥</l>
</lg></b>
<p><b>samuc‍cayamudrā</b> yathā—(hava.)</p>
<b><lg>
<l>jātaścāyaṃ mukhenduste bhrukuṭīpraṇayī puraḥ ।</l>
<l>gataṃ ca vasudevasya kulaṃ nāmāvaśeṣatām ॥ 41 ॥</l>
</lg></b>
<p><b>saṃvṛtimudrā</b> yathā—</p>
<b><lg>
<l>maṇirat‍naṃ prasenasya tac‍cānāryeṇa viṣṇunā ।</l>
<l>labdhaṃ yenādya yogena kiṃ kīrtitena vaḥ ॥ 42 ॥</l>
</lg></b>
<pb n="547"/>
<p>(<b>8. chāyā —6</b>)</p>
<p><b>anyoktīnāmanukaraṇaṃ chāyā</b> । sā ṣoḍhā—</p>
<p>lokokticchāyā, chokokticchāyā, mugdhokticchāyā, poṭokticchāyā,
skhalitokticchāyā, asamañjasokticchāyā ceti । tāsu—</p>
<p><b>lokokticchāyā</b> yathā—(megha.107)</p>
<b><lg>
<l>śāpānte me bhujagaśayanādutthite śārṅgapāṇau
māsānanyān gamaya caturo locane mīlayitvā ।</l>
<l>paścādāvāṃ virahaguṇitaṃ taṃ tamātmābhilāṣaṃ
nirvekṣyāvaḥ	pariṇataśarac‍candrikāsu	kṣapāsu ॥ 43 ॥</l>
</lg></b>
<p><b>chekokticchāyā</b> yathā—</p>
<b><lg>
<l>yo hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagastasmai	nṛpaśave	namaḥ ॥ 44 ॥</l>
</lg></b>
<p><b>mugdhokticchāyā</b> yathā—</p>
<b><lg>
<l>kiṃ sa svarge taruḥ ko'pi yasya puṣpaṃ niśākaraḥ ।</l>
<l>te vṛkṣāḥ kīdṛśā mātaryeṣāṃ muktāphalaṃ phalam ॥ 45 ॥</l>
</lg></b>
<p><b>poṭokticchāyā</b> yathā—</p>
<b><lg>
<l>tilakamasahāmmi soḍhuṃ ghanasāreṇātisāradoṣo me ।</l>
<l>lambhayati ca daurvarṇyaṃ kuṅkumarāgo mamāṅgāni ॥ 46 ॥</l>
</lg></b>
<p><b>skhalitokticchāyā</b> yathā—</p>
<b><lg>
<l>pipi priya sasa svayaṃ mumu mukhāsavaṃ dehi me
tata tyaja dudu drutaṃ bhabhabha bhājanaṃ kāñcanam ।</l>
<l>iti	skhalitajalpitaṃ	madavaśātkuraṅgīdṛśaḥ
prage	hasitahetave	sahacarībhiradhyaiyata ॥ 47 ॥</l>
</lg></b>
<p><b>asamañjasokticchāyā</b> yathā—</p>
<b><lg>
<l>dṛṣṭaḥ kathaṃ sutanu kiṃ kurute kimasmad—
vārtā sa pṛcchati śṛṇoti nivedyamānām ।</l>
<l>āstāṃ kimasya kathayā kathayāśu tāva—
datrāgamiṣyati na vā khalu so'bhimānī ॥ 48 ॥</l>
</lg></b>
<pb n="548"/>
<p>(<b>9. yuktiḥ —6</b>)</p>
<p><b>śabdasyārthasya vā parasparamayujyamānasya yojanaṃ yuktiḥ</b> । sā ṣoḍhā—</p>
<p>padaviṣayā, padārthaviṣayā, vākyaviṣayā, vākyārthaviṣayā, prakaraṇaviṣayā,
prabandhaviṣayā ceti । tāsu —</p>
<p>yogavṛttiparamparā aṅgāṅgibhāvaparamparā paryāyaparamparetyādi । <b>padaviṣayā</b> yathā—(sūśa.)</p>
<b><lg>
<l>jambhārātībhakumbhod‍bhavamiva dadhataḥ sāndrasindūrareṇu ।</l>
<l>raktāḥ	siktā	ivaughairudayagiritaṭīdhātudhārādravasya ॥ 49 ॥</l>
</lg></b>
<b><lg>
<l>lakṣmīmākraṣṭukāmā iva kamalavanoddhāṭanaṃ kurvate ye ।</l>
<l>bhaktiprahvāya dātuṃ mukulapuṭakuṭokoṭarakroṭarakroḍalīnām ॥ 50 ॥</l></lg></b> (sūśa.)
<b><lg>
<l>turaṅgakāntāmukhahavyavāhajvāleva bhittvā jalamullalāsa ॥ 51 ॥</l></lg></b> (māgha. 3.33)
<p>jātikriyāguṇadravyāṇāṃ <b>yuktiḥ, padārthaviṣayā</b> yathā—</p>
<b><lg>
<l>strīpuṃnapuṃsamanaghaṃ bhavamānato'smi ॥ 52 ॥</l>
</lg></b>
<b><lg>
<l>śailādhirājatanayā na yayau na tasthau ॥ 53 ॥</l></lg></b> (kusaṃ. 5.85)
<b><lg>
<l>sābbhre'hnīva sthalakamalinīṃ na prabuddhāṃ na sup‍tām ॥ 54 ॥</l></lg></b> (megha. 89)
<b><lg>
<l>pāyādekaṃ	madanavijayadveṣiṇastad	vapurvaḥ ॥ 55 ॥</l>
</lg></b>
<p>vāk‍yagarbho vākyasamuc‍cayaḥ vākyasaṃvṛtirityādiḥ <b>vākyaviṣayā,</b> yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyate (dra. 7.148)</b></p>
<p>kriyāsamuc‍cayasamabhivyāhārābhyāsādibhiḥ <b>vākyārthaviṣayā,</b> yathā—(māgha. 1.51)</p>
<b><lg>
<l>purīmavaskanda lunīhi nandanaṃ muṣāṇa rat‍nāni harāmarāṅganāḥ ।</l>
<l>vigṛhya cakre namucidviṣā balī ya itthamasvāsthyamaharniśa divaḥ ॥ 56 ॥</l>
</lg></b>
<p>aśraddheyaparvatādivarṇanotpattihetuḥ <b>prakaraṇaviṣayā,</b> yathā—(māgha. 4.10)</p>
<b><lg>
<l>mude murāreramaraiḥ sumerorānīya yasyopacitasya śṛṅgaiḥ ।</l>
<l>bhavanti noddāmagirāṃ kavīnāmucchrāyasaundaryaguṇā mṛṣodyāḥ ॥ 57 ॥</l>
</lg></b>
<p>prabandhavyāpivastūpapattihetuḥ <b>prabandhaviṣayā,</b> yathā—(megha.5)</p>
<b><lg>
<l>dhūmajyotissalilamarutāṃ sannipātaḥ k‍va megha—
ssandeśārthāḥ k‍va paṭukaraṇaiḥ prāṇibhiḥ prāpaṇīyāḥ ।</l>
<l>ityautsukyādaparigaṇayan	guhyakastaṃ	yayāce
kāmārtā	hi	prakṛti(praṇaya)kṛpaṇāścetanācetaneṣu ॥ 58 ॥</l>
</lg></b>
<pb n="549"/>
<p>(<b>10. uk‍tiḥ —6</b>)</p>
<p>vidhiniṣedhāderabhidhām <b>uktiḥ</b> । ṣoḍhā—</p>
<p>vidhiḥ, niṣedhaḥ, adhikāraḥ, parisaṅkhyā, vikalpaḥ, niyama iti । teṣu—
aprāp‍tau prāpaṇavacanaṃ <b>vidhiḥ,</b> yathā—(śāku. 4.18)</p>
<b><lg><l>śuśrūṣasva gurūn kuru priyasakhīvṛtiṃ sapat‍nījane ॥ 59 ॥</l></lg></b> ityādi
prāp‍tau nivāraṇaṃ <b>niṣedhaḥ,</b> yathā—(śāku. 4.18)
<b><lg><l>bharturviprakṛtāpi roṣaṇatayā mā sma pratīpaṃ gamaḥ ॥ 60 ॥</l>
</lg></b>
<p>vidhineṣedhayogyatādhikāraḥ, yathā—(śāku. 4.18)</p>
<b><lg>
<l>bhūyiṣṭhaṃ bhava dakṣiṇā parijane bhāgyeṣvanutsokinī ।</l>
<l>yāntyevaṃ gṛhiṇīpadaṃ yuvatayo vāmāḥ kulasyādhayaḥ॥ 61 ॥</l>
</lg></b>
<p>vidhiniṣedhābhyāṃ śeṣapratiṣedhābhyanujñāne <b>parisaṅkhyā,</b> yathā—</p>
<b><lg>
<l>pañca pañcanakhā bhakṣyā vāmenākṣṇā na paś‍yati ।</l>
<l>kāṭhinyamasyāḥ kucayoḥ kimasadyanna rocate ॥ 62 ॥</l>
</lg></b>
<p>jātikriyāguṇadravyeṣu ubhayāvalambī <b>vikalpaḥ,</b> yathā—(manu. 6.6)</p>
<b><lg>
<l>putreṣu dārānnikṣipya vanaṃ gacchet sahaiva vā ॥ 63 ॥</l>
</lg></b>
<b><lg>
<l>dharmārthakāmān dharmaṃ vā brahma vā brāhmaṇaścaret ॥ 64 ॥</l>
</lg></b>
<p>ayogānyayogātyantāyogavyavacchedo <b>niyamaḥ,</b> yathā—</p>
<b><lg>
<l>vivādo'pārtha evāyaṃ pārtha eva dhanurdharaḥ ।</l>
<l>yo na kevalamātmīyaiḥ parairapyabhinandyate ॥ 65 ॥</l>
</lg></b>
<p>(<b>11. bhaṇitiḥ —6</b>)</p>
<p><b>uktereva prakārāntarākhyānaṃ bhaṇitiḥ</b> । sā ṣoḍhā—</p>
<p>sambhāvanābhaṇitiḥ, asambhāvanābhaṇitiḥ, kalpanābhaṇitiḥ, āścaryabhaṇitiḥ,
saṃvṛtibhaṇitiḥ, viśeṣabhaṇitiriti । tāsu —</p>
<p><b>sambhāvanābhaṇitiḥ</b>—(visā. 3.14)</p>
<b><lg>
<l>sadyodrāvitaketakodaradalastrotaḥśriyaṃ	bibhratī
yeyaṃ	mauktikadāmagumphanavidheryogyacchaviḥ	prāgabhūt ।</l>
<l>utsekyā kalaśībhirañjalipuṭaiḥ peyā mṛṇālāṅkurai—
rmātavyā ca śaśinyamugdhavibhave sā vartate candrikā ॥ 66 ॥</l>
</lg></b>
<pb n="550"/>
<p><b>asambhāvanābhaṇiti</b>ryathā—(visā. 1.20)</p>
<b><lg>
<l>k‍va peyaṃ jyots‍nāmbho vadanabisavallīsaraṇibhi—
rmṛṇālītantubhyaḥ	sicayaracanā	kutra	bhavati ।</l>
<l>k‍va vā pārīmeyo bata bakuladām‍nāṃ parimalaḥ
kathaṃ svap‍naṃ sākṣāt kuvalayadṛśaṃ kalpayatu tām ॥ 67 ॥</l>
</lg></b>
<p><b>kalpanābhaṇitiḥ</b> yathā—</p>
<b><lg>
<l>dṛś‍yaṃ dṛśāṃ sahastrairmanasāmayutairvibhāvanīyaṃ ca ।</l>
<l>sukṛtaśatakoṭibhogyaṃ kimapi vayaḥ subhruvaḥ svadate ॥ 68 ॥</l>
</lg></b>
<p><b>āścaryabhaṇiti</b>ryathā—</p>
<b><lg>
<l>jyotirbhyastadidaṃ	tamassamuditaṃ	jāte'yamada‍bhyaśśikhī
pīyūṣādidamutthitaṃ	viṣamayaṃ	chāyāp‍tajanmā''tapaḥ ।</l>
<l>ko nāmāsya vidhiḥ prasāntiṣu bhaved gāḍhaṃ draḍhīyānayaṃ
granthiryat priyato'pi vipriyamidaṃ sakhyaḥ kṛtaṃ sāntvanaiḥ ॥ 69 ॥</l>
</lg></b>
<p><b>saṃvṛtibhaṇiti</b>ryathā—(vikra. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ ।</l>
<l>upamānasyāpi sakhe ! pratyupamānaṃ vapustasyāḥ ॥ 70 ॥</l>
</lg></b>
<p><b>viśeṣabhaṇiti</b>ryathā—(māgha. 2.16)</p>
<b><lg>
<l>revatīvadanocchiṣṭaparipūtapuṭe	dṛśau ।</l>
<l>vahan halī madakṣībaḥ pānagoṣṭhyāṃ punātu vaḥ ॥ 71 ॥</l>
</lg></b>
<p>(<b>12. paṭhitiḥ —6</b>)</p>
<p><b>kāk‍vādinā vākyoc‍cāraṇaṃ paṭhitiḥ ।</b> sā ṣoḍhā—</p>
<p>kākuḥ, svaraḥ, viccheda, kāntiḥ, abhinayaḥ, apadeśa iti । tāsu—
<b>kāku</b>ryathā—(vesaṃ. 2.20)</p>
<b><lg>
<l>myastā na bhrukuṭirna bāṣpasalilenācchādite locane
nītaṃ nānanamanyataḥ saśapathaṃ nāhaṃ spṛśan vāritaḥ ।</l>
<l>tanvyā	mag‍napayodharaṃ	bhayavaśādāviddhamāliṅgitaṃ
bhaṅktāsyā niyamasya bhīṣaṇamarunnāyaṃ vayasyo mama ॥ 72 ॥</l>
</lg></b>
<pb n="551"/>
<p><b>svaro</b> yathā—</p>
<b><lg>
<l>subhru! tvaṃ kupitetyapāstamaśanaṃ tyaktā kathā yoṣitāṃ ॥</l></lg></b> ॥ 73 ॥ (pṛ.360)
<p><b>vicchedo</b> yathā—(dhvanyāloka 2.22/23)</p>
<b><lg>
<l>yena dhvastamanobhavena balijitkāyaḥ purāstrīkṛtaḥ ॥ 74 ॥</l>
</lg></b>
<p><b>kānti</b>ryathā—(kīva. 1.10)</p>
<b><lg>
<l>yasyārijātaṃ nṛpaterapaśyadavalambanam ।</l>
<l>yayau nirjharasambhogairapaśyadabalaṃ vanam ॥ 75 ॥</l>
</lg></b>
<p><b>abhinayo</b> yathā—</p>
<b><lg>
<l>eddahamettatthaṇiā ॥ 76 ॥</l></lg></b> (pṛ॰ 364)
<p><b>apadeśo</b> yathā—</p>
<b><lg>
<l>itaḥ sa daityaḥ prāp‍taśrīḥ ॥ 77 ॥</l></lg></b> (kusaṃ. 2.55)
<p>(<b>13. śravyam —6</b>)</p>
<p><b>śrutisukhamātrajananaṃ śravyam ।</b> tatṣoḍhā—</p>
<p>āśīḥ, nāndī, namaskṛtiḥ, vastunirdeśaḥ, dhruvā, ākṣip‍tiketyādi । tatra
liṅloḍvācyo'rthaviśeṣa <b>āśīḥ</b>, yathā—</p>
<b><lg>
<l>bhūyād vaḥ śreyase devaḥ pārvatīdayito haraḥ ॥ 78 ॥</l>
</lg></b>
<b><lg>
<l>pātu vaḥ paramaṃ jyotiravāṅ‌manasagocaram ॥ 79 ॥</l></lg></b> (kāvyāda. 2.357)
<p>raṅgamaṅgalāntasvastyayanaṃ <b>nāndī</b>, yathā—(kama. 1.1)</p>
<b><lg>
<l>bhaddaṃ bhodu sarassaīa kaiṇo ṇaṃdaṃtu vāsāiṇo
aṇṇāṇaṃ pi paraṃ paaṭṭhadu varā vāṇī chaillappiā ।</l>
<l>vacchomī taha māahī phuradu ṇo sā kiṃ a paṃcāliā
rīdīyo vilihaṃtu kavvakusalā joh‍ṇaṃ caorā via ॥ 80 ॥</l>
</lg></b>
<lg>
<l>(bhadraṃ bhavatu sarasvatyāḥ kavayo nandantu vyāsādayaḥ
anyeṣāmapi paraṃ pravartatāṃ varā vāṇī vidagdhapriyā ।</l>
<l>vaidarbhī tathā māgadhī sphuratu naḥ sā kiṃ ca pāñcālikā
rītikā vilihantu kāvyakuśalā jyotsnāṃ cakorā iva ॥)</l>
</lg>
<p>stutirnamovākyaṃ vā <b>namaskriyā</b>, yathā—</p>
<b><lg>
<l>jayati brahmabhūḥ śambhuḥ ॥ 81 ॥</l>
</lg></b>
<pb n="552"/>
<b><lg>
<l>vandemahi maheśvaram ॥ 82 ॥</l>
</lg></b>
<b><lg>
<l>idaṃ gurubhyaḥ pūrvebhyo namovākaṃ praśāsmahe ॥ 83 ॥</l></lg></b> (urāca. 1.1)
<p>kathāśarīravyāpino nāyakāderabhidhānaṃ <b>vastunirdeśaḥ</b>, yathā—</p>
<b><lg>
<l>astyuddāmajaṭābhārabhrāntagaṅgāmbuśekharaḥ ।</l>
<l>ādidevo haro nāma sṛṣṭisaṃhārakāraṇam ॥ 84 ॥</l>
</lg></b>
<p>pātrapraveśādisūcakaṃ vākyaṃ <b>dhruvā</b>, yathā</p>
<b><lg>
<l>maa—vaha—ṇimitta—ṇiggaa—mainda—suṇṇaṃ guhaṃ ṇieūṇa ।</l>
<l>laddhāvasaro gahiūṇa mottiāiṃ gao vāho ॥ 85 ॥</l>
</lg></b>
<lg>
<l>(mugavadhanimittanirgatamṛgendraśūnyāṃ guhāṃ nirūpya ।</l>
<l>labdhāvasaro gṛhītvā mauktikāni gato vyādhaḥ ॥)</l>
</lg>
<p>abhidhitsitarāgaviśeṣaprayogamātraphalaṃ vacanamā<b>kṣip‍tikā</b>, yathā—</p>
<b><lg>
<l>paapīḍiamahisāsuradehehiṃ	bhuaṇabhaaluāvaa/sasilehiṃ ।</l>
<l>surasuhadettavaliadhavalacchihiṃ jaai sahāsaṃ vaaṇu mahalacchihiṃ ॥ 86 ॥</l>
</lg></b>
<lg>
<l>(padapīḍitamahiṣāsuradehāyā	bhuvanabhayalāvakaśaśilekhāyāḥ ।</l>
<l>surasukhadātṛvalitadhavalākṣyā jayati sahāsaṃ vadanaṃ mahālakṣmyāḥ ॥)</l>
</lg>
<p>(<b>14. prekṣyam —6</b>)</p>
<p><b>prekṣānimittaṃ	vācikādyabhinayarahitamāṅgikaikanirvartyaṃ prasthānaḍombalikādivākyaṃ
prekṣyam ।</b> tatṣoḍhā— lāsyaṃ, tāṇḍavaṃ, chalikaṃ, śamyā, hallīsakaṃ, rāsa iti । teṣu
śrṛṅgārarasapradhānaṃ lāsyaṃ, yathā—</p>
<b><lg>
<l>ucciu vālīyia panthahiṃ jaṃtau ।</l>
<l>pekkhami hatthaṃ hoi jai loaṇavaṃtau ॥ 87 ॥</l>
</lg></b>
<lg>
<l>(uccā pāliḥ priyaḥ pathā yāti ।</l>
<l>prekṣe hasto bhavati yadi locanavān ॥)</l>
</lg>
<p>raudravīrapradhānaṃ <b>tāṇḍavaṃ</b>, yathā—</p>
<b><lg>
<l>suavahavaiaru ṇisuṇiu dāruṇu rosavisaṭṭhapahāraruhirāruṇu ।</l>
<l>jaliu jāṇai ṇaru riusaṃtāvaṇu aṇalasariccha jai hoi mahāraṇu ॥ 88 ॥</l>
</lg></b>
<lg>
<l>(sutavadhavyatikaraṃ niśamya dāruṇaṃ roṣavisṛṣṭaprahārarudhirāruṇaḥ ।</l>
<l>jvalito jāyate naro ripusaṃtāpano'nalasadṛśo yadi bhavati mahāraṇaḥ ॥)</l>
</lg>
<pb n="553"/>
<p>ubhayātmakaṃ <b>chalikam</b>, yathā—</p>
<b><lg>
<l>ṇisuṇiu pacchā tturaarau bhuṇḍi hiṃsi hasaṃti ।</l>
<l>ṇiakaṃtaḍāḍhajualehiṃ puṇu puṇu ṇaaṇa valaṃti ॥ 89 ॥</l>
</lg></b>
<lg>
<l>(niśamya paścātturagaravaṃ śūkaryāḥ sahasā iti ।</l>
<l>nijakāntadaṃṣṭrāyugale punaḥpunarnayane valataḥ ॥)</l>
</lg>
<p>lāsyameva devakinnaraviṣayaṃ <b>śamyā</b>, yathā—</p>
<b><lg>
<l>vīhesi harimuhi avi hohi maṃ gale lehi sai ।</l>
<l>kandai riṭhṭhāsuramāriu kaṇṭhavaliu ṇa pai ॥ 90 ॥</l>
</lg></b>
<lg>
<l>{bibheṣi harimukhi api bhava māṃ gale gṛhāṇa svayam ।</l>
<l>krandati ariṣṭāsuro māritaḥ kaṇṭhavalito na patiḥtvayā ॥}</l>
</lg>
<b><lg>
<l>maṇḍalena hi yat strīṇāṃ gītaṃ/nṛttyaṃ hallīsakaṃ tu tat ।</l>
<l>tatra netā bhavedeko gopastrīṇāṃ hariryathā ॥ 91 ॥</l>
</lg></b>
<p>tad yathā—</p>
<b><lg>
<l>caṃdaṇadhūsaraaṃ āulialoaṇaaṃ hāsaparammuhaaṃ ṇīsāsakilāliaṃ ।</l>
<l>dummaṇadummaṇaaṃ saṅkāmiamaṇḍaṇaaṃ māṇiṇi āṇaṇaaṃ kiṃ tu karaṭhṭhiaṃ ॥ 92 ॥</l>
</lg></b>
<lg>
<l>(candanadhūsarakamākulitalocanaṃ hāsaparāṅmukhaṃ niḥśvāsaklāntam ।</l>
<l>durmanasāṃ durmanaskaṃ saṃkrāmitamaṇḍanaṃ mānini! ānanakaṃ kiṃ tava karasthitam ॥)</l>
</lg>
<p>tadeva tālabandhaviśeṣayuktaṃ <b>rāsaḥ</b>, yathā—</p>
<b><lg>
<l>ai dummaṇa dummaṇaā ajja kiṇo pucchāmi tumaṃ ।</l>
<l>jeṇa jivijjai jeṇa vilāso palihijjai kīsa jaṇo ॥ 93 ॥</l>
</lg></b>
<lg>
<l>(ayi durmanaḥ durmanaska! adya kiṃ no pṛcchāmi tvām ।</l>
<l>yena jīvyate yena vilāsaḥ parihriyate kasmājja ॥)</l>
</lg>
<p>(<b>15. abhineyam —6</b>)</p>
<p><b>daśarūpakaviṣayameva abhineyam ।</b> abhinayastu ṣoḍhā—</p>
<p>āṅgikaḥ, vācikaḥ, āhāryaḥ, sāttvikaḥ, sāmānyaḥ, citra iti । tatra
<b>āṅgiko</b> yathā—(urā. 2.10)</p>
<b><lg>
<l>dordaṇḍāḥ k‍va nu dhṛtāṅgadāḥ k‍va nu śirānaddhau bhujau dvāvimau
vaktrāṇi k‍va nu kāntimanti valimat k‍vedaṃ mamaikaṃ mukham ।</l>
<pb n="554"/>
<l>vācastāḥ k‍va jitārṇavadhvanighanāḥ k‍vāyaṃ vacassaṃyamo
helākampitabhūdharaḥ k‍va caraṇanyāsaḥ k‍va mandā gatiḥ ॥ 94 ॥</l>
</lg></b>
<p><b>vāciko</b> yathā—(ratnā. 2.1)</p>
<b><lg>
<l>durvārāṃ madanaśaravyathāṃ vahantyā tanvaṅgayā yadabhihitaṃ puraḥ sakhīnām ।</l>
<l>tad bhūyaḥ śiśuśukaśārikābhiruktaṃ dhanyānāṃ śravaṇapathātithitvameti ॥ 95 ॥</l>
</lg></b>
<p><b>āhāryo</b> yathā—</p>
<p><b>cūḍācumbitakaṅkapatramabhitastūṇīdvayaṃ pṛṣṭhataḥ</b> (urāca. 4.20)</p>
<p><b>sāttviko</b> yathā—(māmā. 1.35)</p>
<b><lg>
<l>vāraṃvāraṃ tirayati dṛśorud‍vaman bāṣpapūra—
statsaṃkalpopahitajaḍima stambhamabhyeti gātram ।</l>
<l>sadyaḥ svidyannayamaviratotkampalolāṅgulīkaḥ
pāṇirlekhāvidhiṣu nitarāṃ vartate kiṃ karomi ॥ 96 ॥</l>
</lg></b>
<p>uktānāṃ caturṇāmapi prayoge <b>sāmānyaḥ</b>, yathā—(māmā. 5.38)</p>
<b><lg>
<l>rāhoścandrakalāmivānanacarīṃ	daivātsamāsādya me
dasyorasya	kṛpāṇapātaviṣayādācchindataḥ	preyasīm ।</l>
<l>ātaṅkādvikalaṃ drutaṃ karuṇayā vikṣobhitaṃ vismayā—
tkrodhena jvalitaṃ mudā vikasitaṃ cetaḥ kathaṃ vartate ॥ 97 ॥</l>
</lg></b>
<p>hastādhyāyapadādhyāyayoḥ akathitāṅgikādyabhinayaviśeṣa<b>ścitraḥ</b>, yathā—)</p>
<b><lg>
<l>vyatikara iva bhīmastāmaso vaidyutaśca
kṣaṇamupahatacakṣurvuttirud‍bhūya	śāntaḥ ।</l>
<l>kathamiha na vayasyastat kimetat kimanyat
prabhavati hi mahimnā svena yogeśvarīyam ॥ 98 ॥</l></lg></b> (māmā.9.54,10.8)
<p>(<b>16. adhyeyam —6</b>)</p>
<p><b>vidhiniṣedhavyutpattiheturadhyeyam ।</b> tattu ṣoḍhā—</p>
<p>kāvyaṃ, śāstram, itihāsaḥ, kāvyaśāstraṃ, kāvyetihāsaḥ, śāstretihāsa iti । teṣu
uktipradhānaṃ <b>kāvyaṃ</b>, yathā—</p>
<b><lg>
<l>yadi smarāmi tāṃ tanvīṃ jīvitāśā kuto mama ।</l>
<l>atha vismṛtya jīvāmi jīvitavyasanena kim ॥ 99 ॥</l>
</lg></b>
<pb n="555"/>
<p>vidhāyakādiśabdapradhānaṃ <b>śāstraṃ</b>, yathā—(bṛhatsaṃ 70.1)</p>
<b><lg>
<l>snigdhonnatāgratanutāmranakhau kumāryāḥ
pādau	samopacitacārunigūḍhagulphau ।</l>
<l>śliṣṭāṅgulī kamalakāntitalau ca yasyā—
stāmud‍vahed yadi bhuvo'dhipatitvamicchet ॥ 100 ॥</l>
</lg></b>
<p>arthapradhāna <b>itihāsaḥ</b>, yathā—</p>
<b><lg>
<l>hiraṇyakaśipurdaityo yāṃ yāṃ smitvā'pyudaikṣata ।</l>
<l>bhayabhrāntaissuraiścakre tasyai tasyai diśe namaḥ ॥ 101 ॥</l>
</lg></b>
<p>śāstre kāvyaviniveśaḥ <b>kāvyaśāstraṃ</b>, yathā—</p>
<b><lg>
<l>nāndīpadāni ratanāṭakavighnaśāntāvājñākṣarāṇi paramāṇyathavā smarasya ।</l>
<l>daṣṭe'dhare praṇayinā vidhutāgrapāṇisītkāraśuṣkaruditāni jayanti nāryāḥ ॥ 102 ॥</l>
</lg></b>
<p>itihāse kāvyaviniveśaḥ <b>kāvyetihāsaḥ</b>, yathā—(māgha. 1.46)</p>
<b><lg>
<l>sa sañcariṣṇurbhuvanāntareṣu yāṃ yadṛcchayāśiśriyadāśrayaḥ śriyaḥ ।</l>
<l>akāri tasyai mukuṭopalaskhalatkaraistrisandhyaṃ tridaśairdiśe namaḥ ॥ 103 ॥</l>
</lg></b>
<p>itihāse śāstrārthaviniveśanaṃ <b>śāstretihāsaḥ</b>, yathā—(mahābhā. 18.5.38)</p>
<b><lg>
<l>dharme cārthe ca kāme ca mokṣe ca bharatarṣabha ।</l>
<l>yadihāsti tadanyatra yannehāsti na tat kvacit ॥ 104 ॥</l>
</lg></b>
<p>(<b>17. vākovākyam —6</b>)</p>
<p><b>uktipratyuktirvākovākyam ।</b> sā ṣoḍhā—</p>
<p>ṛjūktiḥ, vakrok‍tiḥ‍, vaiyātyoktiḥ, gūḍhoktiḥ, praśnottaroktiḥ, citroktiḥ iti । tāsu</p>
<p><b>ṛjūktiryathā</b>—(amaru. 57, pṛ. 511)</p>
<b><lg>
<l>bāle nātha vimuñca mānini ruṣaṃ roṣānmayā kiṃ kṛtaṃ ॥ 105 ॥</l>
</lg></b>
<p><b>vakrokti</b>ryathā—</p>
<b><lg>
<l>keyaṃ mūrdh‍nyandhakāre timiramiha kutaḥ subhru kāntenduyukte
kāntāpyatraiva kāminnanu bhavati mayā pṛṣṭhametāvadeva ।</l>
<l>nāhaṃ dvandva karomi vyapanaya śirasastūrṇamenāmidānī—
mevaṃ prokte bhavānyā prativacanajaḍaḥ pātu vo manmathāriḥ ॥ 106 ॥</l>
</lg></b>
<pb n="556"/>
<p><b>vaiyātyokti</b>ryathā—</p>
<b><lg>
<l>kuśalaṃ rādhe! sukhito'si kaṃsa! kaṃsaḥ k‍va, sa k‍va, sā rādhā ।</l>
<l>iti	pālīprativacanairvilakṣahāso		harerjayati ॥107॥</l>
</lg></b>
<p><b>gūḍhoktiryathā—</b></p>
<b><lg>
<l>keśava! yamunātīre vyāhṛtavānuṣasi haṃsikāṃ ko'dya ।</l>
<l>kāntāvirahabhayāturahṛdayaḥ	prāyaḥ	priye'haṃ saḥ ॥ 108 ॥</l>
</lg></b>
<p><b>praś‍nottarokti</b>ryathā—(amaru. 71)</p>
<b><lg>
<l>k‍va prasthitāsi karabhoru! ghane niśīthe
prāṇeśvaro vasati yatra janaḥ priyo me ।</l>
<l>ekākinī vada kathaṃ na bibheṣi bāle!
nanvasti puṅkhitaśaro madanaḥ sahāyaḥ ॥ 109 ॥</l>
</lg></b>
<p><b>citrokti</b>ryathā—</p>
<b><lg>
<l>ko'yaṃ kāmini! bhūṣaṇaṃ kitava te śoṇaḥ kathaṃ kuṅkumāt
skūrpāsāntaritaḥ priye vinimayaṃ paśyāparaṃ k‍vāsti me ।</l>
<l>paśyāmītyabhidhāya sāndrapulako mṛd‍na mṛḍānyāḥ stanau
hastena pratinirjitenduravatāt dyūte hasan vo haraḥ ॥ 110 ॥</l>
</lg></b>
<p>(<b>18. praś‍nottaram —6</b>)</p>
<p><b>vidagdhagoṣṭhīvinodahetuḥ paryanuyoganirbhedaḥ praś‍nottaram ।</b> tatṣoḍhā—
bahiḥpraś‍nam, antaḥpraś‍nam, bahirantaḥpraś‍nam, jātipraś‍nam, pṛṣṭapraś‍nam,
uttarapraś‍namiti । teṣu —</p>
<p><b>bahiḥpraś‍naṃ</b> yathā—(majjanmakaraḥ)</p>
<b><lg>
<l>bhadra! māṇavakākhyāhi kīdṛśaḥ khalu te pitā ।</l>
<l>velāndolitakallolaḥ kīdṛśaśca mahodadhiḥ ॥ 111 ॥</l>
</lg></b>
<p><b>antaḥpraś‍naṃ</b> yathā—</p>
<b><lg>
<l>kāhamasmi guhā vakti praś‍ne'muṣmin kimuttaram ।</l>
<l>kathamuktaṃ na jānāsi kadarthayasi yatsakhe ॥ 112 ॥1</l>
</lg></b>
<!-- NOTES pg=556!-->
1. kathamuktaṃ 'ka+tha'—varṇābhyāṃ 'kadarthayasī'—ti kriyāpade vidyamānābhyāṃ muktaṃ tābhyāṃ hīnaṃ 'daryasi'
iti yat tadevātrottaram ।
<pb n="557"/>
<p><b>bahirantaḥpraś‍naṃ</b> yathā—</p>
<b><lg>
<l>subhadrāṃ ka upāyaṃsta praś‍ne'muṣmin ya uttaraḥ ।</l> ('nara' iti)
<l>sa kīdṛkkapimācaṣṭe vyomni parṇasthitiḥ kutaḥ1 ॥</l></lg></b> ('vā'—para iti)
<p><b>jātipraś‍naṃ</b> yathā—(haimavāra—karañjinā)</p>
<b><lg>
<l>kīdṛśā bhūmibhāgena rājā snāto'numīyate ।</l>
<l>prāṅgaṇaṃ kurutetyuktāḥ kimāhustadanicchavaḥ ॥ 114 ॥</l>
</lg></b>
<p>seyaṃ gatapratyāgatajāti ।</p>
<p><b>pṛṣṭapraś‍naṃ</b> yathā— (saka. pṛ.303—4)</p>
<b><lg>
<l>ko so joaṇavāo ko daṃḍāṇaṃ duve sahassāiṃ ।</l></lg></b>
<lg><l>(kassa yojanapādaḥ ko daṇḍānāṃ dve sahastre ।)</l></lg>
<b><lg><l>kā kālī kā madhurā kiṃ śukapṛthukānanacchāyam ॥ 115 ॥</l>
</lg></b>
<p><b>uttarapraś‍naṃ</b> yathā—</p>
<b><lg>
<l>kiṃ vasantasamaye vanabhakṣaḥ pṛṣṭavān sapṛthulomavilekhaḥ ।</l>
<l>uttaraṃ ca kimavāpaturetau kānanādatimirādapi kālam (lī) ॥ 116 ॥</l>
</lg></b>
<p>(<b>19. prahelikā —6</b>)</p>
<p><b>praś‍na evānuttara prahelikā ।</b> sā ṣoḍhā—</p>
<p>cyutākṣarā, dattākṣarā, cyutadattākṣarā, akṣaramuṣṭiḥ, bindumatī, arthaprahelikā ca । tāsu
<b>cyutākṣarā</b> yathā— (vihaṅgikā hāreṇa)</p>
<b><lg>
<l>payodharabharākrāntā saṃnamantī pade pade ।</l>
<l>padamekaṃ na kā yāti yadi hāreṇa varjitā ॥ 117 ॥</l>
</lg></b>
<p><b>dattākṣarā</b> yathā—(śambaraḥ)</p>
<b><lg>
<l>prarūḍhayauvanaḥ ko'yaṃ kāntayānugataḥ sukhī ।</l>
<l>vane prayāti niśśaṅkaṃ śabaraḥ sattvasaṃkule ॥ 118 ॥</l>
</lg></b>
<p><b>cyutadattākṣarā</b> yathā—</p>
<b><lg>
<l>vidagdhaḥ saraso rāgī nitambopari saṃsthitaḥ ।</l>
<l>tanvaṅgyāliṅgitaḥ kaṇṭhe kalaṃ kūjati ko viṭaḥ ॥ 119 ॥ (ghaṭaḥ)</l>
</lg></b>
<!-- NOTES pg=557!-->
1. vyom‍ni parṇasthitirvāyuto bhavati । sa narayuktaḥ 'vānara'—rūpaḥ kapimācaṣṭe ।
<pb n="558"/>
<p>ślokāderakṣaravyatyāsena kathana<b>makṣaramuṣṭiḥ</b> । yathā—</p>
<b><lg>
<l>atiḥ atiḥ anma alaṃ prīdya radya jadya phadya ।
melāmelā melaṃ melaṃ phasaphasaphasaphasaḥ ॥ 120 ॥</l>
</lg></b>
<b><lg>
<l>adya me saphalā prītiradya me saphalā ratiḥ ।</l>
<l>adya me saphalaṃ janma adya me saphalaṃ phalam ॥ 121 ॥</l>
</lg></b>
<p>yathāsthitasvarānusvāravisargasaṃyogasyoktārthasya ca ślokādeḥ kādivarṇasthāne
binduviniveśo <b>bindumatī ।</b> tadyathā—</p>
<b><lg>
<l>tavāpavādaḥ pratyabdhi patākā pratisaṅgaram ।</l>
<l>phalaṃ pratyadbha‍utopāyaṃ yaśāṃsi na tu na k‍vacit ॥ 122 ॥</l>
</lg></b>
<p>atrārthe,
{/?/
/?/}</p>
<p><b>nirbhedaḥ —</b></p>
<b><lg>
<l>ṭhuṭhaṭhā ṭhuṭhaṭhā ṭhāṭhā ṭhuṃṭhuṭhe ṭhuṃṭhaṭhe ṭhaṭhā ।</l>
<l>ṭhāṭhaṭhe ṭhāṭhaṭhe ṭhiṃṭhiṃ ṭhaṃṭhaṃṭhiṭhaṭhiṭhīṭhaṭhaḥ ॥123॥</l>
</lg></b>
<b><lg>
<l>udadhāvudadhāvājñā saṃyuge saṃyuge jayaḥ ।</l>
<l>sāhase sāhase siddhiḥ sarvatra tava kīrttayaḥ ॥ 124 ॥</l>
</lg></b>
<p><b>arthaprahelikā</b> yathā—(pak‍vamāmraphalam) (saka. 2.358—365)</p>
<b><lg>
<l>uttap‍takāñcanacchāyaṃ saṃdaṣṭadaśanacchadam ।</l>
<l>sarasaṃ cumbyate hṛṣṭairvṛddhairapi kimujjvalam ॥ 125 ॥</l>
</lg></b>
<p>(<b>20. gūḍham —6</b>)</p>
<p><b>gup‍takriyāpadādiprayogo gūḍham ।</b> tatṣoḍhā—</p>
<p>kriyāgūḍhaṃ, kārakagūḍhaṃ, saṃbandhagūḍhaṃ, vastugūḍhaṃ, pādagūḍham, abhiprāyagūḍhaṃ ceti । teṣu
<b>kriyāgūḍhaṃ</b> yathā—(na stha)</p>
<b><lg>
<l>stanajaghanabharābhirāmamandaṃ	gamanamidaṃ	madirāruṇekṣaṇāyāḥ ।</l>
<l>kathamiva sahasā vilokayanto madanaśarajvarajarjarā yuvānaḥ ॥ 126 ॥</l>
</lg></b>
<pb n="559"/>
<p><b>kārakagūḍhaṃ</b> yathā—</p>
<b><lg>
<l>pibataste śarāveṇa vāri kahlāraśītalam ।</l>
<l>kenemau durvidagdhena hṛdaye viniveśitau ॥ 127 ॥</l></lg></b> (śarau)
<p><b>sambandhagūḍhaṃ</b> yathā—(kāvyāda. 3.108)</p>
<b><lg>
<l>na mayāgorasābhijñaṃ cetaḥ kasmāt prakupyasi ।</l>
<l>asthānaruditairebhiralamālohitekṣaṇe ॥ 128 ॥</l>
</lg></b>
<p><b>vastugūḍhaṃ</b> yathā—(dāsī asi)</p>
<b><lg>
<l>pānīyaṃ pātumicchāmi śyāme kamalalocane ।</l>
<l>yadi dāsyasi necchāmi na dāsyasi pibāmyaham ॥ 129 ॥</l>
</lg></b>
<p><b>pādagūḍhaṃ</b> yathā—(kirātā. 15.43)</p>
<b><lg>
<l>dyuviyad‍gāminī	tārasaṃrāvavihataśrutiḥ ।</l>
<l>haimīṣumālā śuśubhe	'vidyutāmiva saṃhatiḥ' ॥ 130 ॥</l>
</lg></b>
<p><b>abhiprāyagūḍhaṃ</b> yathā—</p>
<b><lg>
<l>jai devareṇa bhaṇiā khaggaṃ ghettūṇa rāulaṃ vacca ।</l>
<l>tā kiṃ sevaavahue hasiūṇa valoiaṃ asaṇaṃ ॥ 131 ॥</l>
</lg></b>
<b><lg>
<l>(yadi devareṇa bhaṇitā khaṅgaṃ gṛhītvā rājakulaṃ vraja ।</l>
<l>tatkiṃ sevakavadhvā hasitvāvalokitaṃ śayanam ॥)</l></lg></b> (saka. 2.366–370)
<b><lg>
<l>nirīkṣitamaneneha puruṣāyitalakṣma	ca ।</l>
<l>pādalākṣādikaṃ tena niyuṅkte māṃ na karmaṇi ॥ 132 ॥</l></lg></b> iti ।
<p>(<b>21. citram —6</b>)</p>
<p><b>svarasthānavarṇagatibandhākāraniyamaścitram ।</b> tat ṣoḍhā svarādiniyamabhedāt । teṣu—
<b>catussvaraṃ</b> yathā—(kāvyāda. 3.84)</p>
<b><lg>
<l>āmnāyānāmāhāntyā vāggītīrītīḥ prītībhītīḥ ।</l>
<l>bhogo rogo moho modo dhyeye vecchet kṣeme deśe ॥ 133 ॥</l>
</lg></b>
<p><b>tristhānaṃ</b> yathā—(kāvyāda. 3.89)</p>
<b><lg>
<l>alinīlālakalataṃ kaṃ na hanti ghanastani! ।</l>
<l>ānanaṃ nalinacchāyanayanaṃ śaśikānti te ॥ 134 ॥</l>
</lg></b>
<pb n="560"/>
<p><b>dvivarṇaṃ</b> yathā—(māgha. 19.66)</p>
<b><lg>
<l>bhūribhirbhāribhirbhīrairbhūbhārairabhirebhire ।</l>
<l>bherīrebhibhirabhrābhairabhīrubhiribhairibhāḥ ॥ 135 ॥</l>
</lg></b>
<p><b>gaticitraṃ</b> yathā—(māgha. 19.44) <b>gatapratyāgatārtha(rdha)m</b></p>
<b><lg>
<l>vāraṇāgagabhīrā sā sārābhīgagaṇāravā ।</l>
<l>kāritārivadhā senā nāsedhāvaritārikā ॥ 136 ॥</l>
</lg></b>
<p><b>bandhacitraṃ</b> yathā—(māgha. 19.29) murajabandhaḥ</p>
<b><lg>
<l>sā senā gamanārambhe rasenāsīdanāratā ।</l>
<l>tāranādajanā	mattadhīranāgamanāmayā ॥ 137 ॥</l>
</lg></b>
<b><lg>
<l>yāśritā	pāvanatayā yātanācchidanīcayā ।</l>
<l>yācanīyā dhiyā māyāyāmāyāsaṃ stutā śriyā ॥ 138 ॥</l></lg> (deśa. 4) padmam</b>
<p>(<b>22. śleṣaḥ —6</b>)</p>
<p><b>dvayostantreṇābhidhānaṃ śleṣaḥ ।</b> sa ṣoḍhā—</p>
<p>prakṛtiśleṣaḥ, pratyayaśleṣaḥ, vibhaktiśleṣaḥ, vacanaśleṣaḥ, padaśleṣaḥ, bhāṣāśleṣaḥ
iti । teṣu —</p>
<p><b>prakṛtiśleṣo</b> yathā—</p>
<b><lg>
<l>tvameva dhātuḥ pūrvo'si tvameva pratyayaḥ paraḥ ।</l>
<l>anākhyātaṃ na te kiñcidatastvaṃ nopamīyase ॥ 139 ॥</l>
</lg></b>
<p><b>pratyayaśleṣo</b> yathā—</p>
<b><lg>
<l>tasyā vināpi hāreṇa nisargādeva hāriṇau ।</l>
<l>janayāmāsatuḥ kasya vismayaṃ na payodharau ॥ 140 ॥</l>
</lg></b>
<p><b>vibhaktiśleṣo</b> yathā—</p>
<b><lg>
<l>viṣaṃ nijagale yena babhre ca bhujagaprabhuḥ ।</l>
<l>dehe yonāṅgajo dadhre jāyā ca sa jayatyajaḥ ॥ 141 ॥</l>
</lg></b>
<p><b>vacanaśleṣo</b> yathā—</p>
<b><lg>
<l>tanutvaramaṇīyasya madhyasya ca bhujasya ca ।</l>
<l>abhavannitarāṃ tasyā valayaḥ kāntivṛddhaye ॥ 142 ॥</l>
</lg></b>
<pb n="561"/>
<p><b>padaśleṣo</b> yathā—(kāvyāda. 2.29)</p>
<b><lg>
<l>arimedaḥ palāśaśca bāhuḥ kalpadrumaśca te ।</l>
<l>bālevodyānamāleyaṃ	sālakānanaśobhinī ॥ 143 ॥</l>
</lg></b>
<p><b>bhāṣāśleṣo</b> yathā—(rudraṭā. 4.15)</p>
<b><lg>
<l>dhīrāgacchadume	hatamududdharavārisadassu ।</l>
<l>abhramadapprasarābharaṇuravikiraṇā tejassu ॥ 144 ॥</l>
</lg></b>
<p>(<b>23. yamakam—6</b>)</p>
<p><b>bhinnārthekarūpā ca varṇasaṅghātāvṛrttiryamakam</b> । tat ṣoḍhā—</p>
<p>sthānayamakam, asthānayamakaṃ, vyapetam, avyapetaṃ, samudrakaḥ, pādayamakamiti ।
tatra pādānāmādimadhyāntāḥ sthānam । teṣu —</p>
<p><b>śabdasaṅghātāvṛtti sthānayamakaṃ,</b> yathā—(kāvyāda. 3.34)</p>
<b><lg>
<l>sālaṃ sālambakalikāsālaṃsālaṃ na vīkṣitum ।</l>
<l>nālīnālīnavakulānālī	nālīkinīrapi ॥ 145 ॥</l>
</lg></b>
<p><b>asthānayamakaṃ</b> yathā—(rudraṭā. 3.57)</p>
<b><lg>
<l>kamalinīmalinī dayitaṃ vinā na sahate saha tena niṣevitām ।</l>
<l>tamadhunā madhunā nihitaṃ hṛdi smarati sā ratisāramaharniśam ॥ 146 ॥</l>
</lg></b>
<p><b>vyavahitaṃ vyapetayamakaṃ</b> yathā—(kāvyāda. 3.29)</p>
<b><lg>
<l>kamaleḥ samakeśaṃ te kamalerṣyākaraṃ mukham ।</l>
<l>kamalekhyaṃ karoṣi tvaṃ kamalevonmadiṣṇuṣu ॥ 147 ॥</l>
</lg></b>
<p><b>avyavahitamavyapetayamakaṃ</b> yathā—(kāvyāda. 3.18)</p>
<b><lg>
<l>ramaṇī ramaṇīyā me pāṭalāpāṭalāṃśukā ।</l>
<l>vāruṇīvāruṇībhūtasaurabhāḥ	saurabhāspadam ॥ 148 ॥</l>
</lg></b>
<p><b>samudrako</b> yathā—(pṛ॰dra. 362)</p>
<b><lg>
<l>kāntāratarutalāsitamṛgayuvaracitāntarā harati vanāntā ॥ 149 ॥</l>
</lg></b>
<p><b>pādayamakaṃ</b> yathā—</p>
<b><lg><l>kamalamaliramuñcadutpalakalikātaralolamutpalāśakānte ।</l>
<l>kānte sma cakṣuralikulakalikātaralolamutpalaśakānte ॥ 150 ॥</l>
</lg></b>
<pb n="562"/>
<p>(<b>24. anuprāsaḥ —6</b>)</p>
<p><b>varṇānāmanatidūrāntaramāvṛttiranuprāsaḥ</b> । sa ṣoḍhā— varṇānuprāsaḥ, sthānānuprāsaḥ,
padānuprāsaḥ, nāmānuprāsaḥ, pādānuprāsaḥ, vyavahitānuprāsa iti । tatra—</p>
<p><b>varṇānuprāso</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ ।</l>
<l>ramayanti manaḥ kāntā nitāntaṃ yogināmapi ॥ 151 ॥</l>
</lg></b>
<p><b>sthānānuprāso</b> yathā—(kāvyāda. 1.53)</p>
<b><lg>
<l>eṣa rājā yadā lakṣmīṃ prāp‍tavān brāhmaṇapriyaḥ ।</l>
<l>tadāprabhṛti dharmasya loke'sminnutsavo'bhavat ॥ 152 ॥</l>
</lg></b>
<p><b>padānuprāso</b> yathā—</p>
<b><lg>
<l>amṛtamamṛtaṃ	candraścandrastathāmbujamambujaṃ
ratirapi ratiḥ kāmaḥ kāmo madhūni madhūnyapi ।</l>
<l>iti na bhajate vastu prāyaḥ parasparasaṃkaraṃ
tadiyamabalā dhatte lakṣmīṃ kathaṃ sakalātmikām ॥ 153 ॥</l>
</lg></b>
<p><b>nāmānuprāso</b> yathā—</p>
<b><lg>
<l>kṛtvā kṛtvā kalakalaṃ mārutena calācalaḥ ।</l>
<l>mātargulugulāyante gajā iva ghanāghanāḥ ॥ 154 ॥</l>
</lg></b>
<p><b>pādānuprāso</b> yathā—(kāvyāda. 1.3)</p>
<b><lg>
<l>rāgadveṣau yadi syātāṃ tapasā kiṃ prayojanam ।</l>
<l>tāveva yadi na syātāṃ tapasā kiṃ prayojanam ॥ 155 ॥</l>
</lg></b>
<p><b>vyavahitānuprāso</b> yathā—</p>
<b><lg>
<l>prakāśo yaśasā devaḥ prakāśo mahasā raviḥ ।</l>
<l>dussaho dviṣatāṃ svāmī dussahastamasāṃ sa ca ॥ 156 ॥</l>
</lg></b>
<b><lg>
<l>caturviṃśatirityuktāḥ	śabdālaṅkārajātayaḥ ।</l>
<l>jātyādibhedataḥ padye gadye'pyāsāmayaṃ kramaḥ ॥ 157 ॥</l>
</lg></b>
<b><lg>
<l>iha śiṣṭānuśiṣṭānāṃ śiṣṭānāmapi sarvathā ।</l>
<l>vācāmeva prasādena lokayātrā pravartate ॥ 158 ॥</l></lg></b>(kāvyāda. 1.3,4)
<pb n="563"/>
<b><lg>
<l>idamandhaṃ tamaḥ kṛtsnaṃ jāyeta bhuvanatrayam ।</l>
<l>yadi śabdāhvayaṃ jyotirāsaṃsārānna dīpyate ॥ 159 ॥</l>
</lg></b>
<b><lg>
<l><hi>gataya</hi>stasya yāstistro drutamadhyavilambitāḥ ।</l>
<l>layān padagateḥ prāhustān gīte gītavedinaḥ ॥ 160 ॥</l>
</lg></b>
<b><lg>
<l><hi>rītayo</hi> vāṅ‌mayaprāṇā hṛdayaṃ tasya <hi>vṛttayaḥ</hi> ।</l>
<l>racanāditrayaṃ	<hi>mūrti</hi>ranuprāsastu <hi>jīvita</hi>m ॥ 161 ॥</l>
</lg></b>
<b><lg>
<l>uktayo <hi>daivataṃ</hi> chāyāmudrābhaṇitayo	<hi>vṛtiḥ</hi> ।</l>
<l><hi>paṭhitiḥ</hi> śravyatā prekṣābhinayo'dhyayanaṃ <hi>dhṛtiḥ</hi> ॥ 162 ॥</l>
</lg></b>
<b><lg>
<l><hi>śleṣaḥ</hi> puṣṇāti sarvāsu prāyo vakroktiṣu śriyam ।</l>
<l><hi>vākovāk‍yena</hi> hṛṣyanti manāṃsi kṛṣatāmapi ॥ 163 ॥</l></lg></b> (kāvyāda. 2.362)
<b><lg>
<l>vinayena vinā kā śrī. kā niśā śaśinā vinā ।</l>
<l>vinā <hi>yamakacitrābhyāṃ</hi> kīdṛśīva vidagdhatā ॥ 164 ॥</l></lg></b> (kāvyālaṅkāra 1.4)
<b><lg>
<l><hi>gūḍhaṃ</hi> gūḍhacaturthādi vādināṃ darpaśāntaye ।</l>
<l><hi>praś‍nottaraṃ</hi> tu nāmnāpi vidagdhamukhamaṇḍanam ॥ 165 ॥</l>
</lg></b>
<b><lg>
<l>krīḍāgoṣṭhīvinodeṣu	tajjñairākīrṇamantraṇe ।</l>
<l>paravyāmohane cāpi sopayogāḥ <hi>prahelikāḥ</hi> ॥ 166 ॥</l></lg></b>(kāvyāda. 3.97)
<b><lg>
<l>yathāmati yathāyukti yathaucityaṃ yathāruci ।</l>
<l>kaveḥ pātrasya caitāsāṃ prayoga upapadyate ॥ 167 ॥</l>
</lg></b>
<b><lg>
<l>yādṛg gadyavidhau bāṇaḥ padyabandhe na tādṛśaḥ ।</l>
<l>pratimārgamiyaṃ devī vicitrā hi sarasvatī ॥ 168 ॥</l>
</lg></b>
<b><lg>
<l>saṃskṛtenaiva ko'pyarthaḥ prākṛtenaiva cāparaḥ ।</l>
<l>śak‍yo racayituṃ kaścidapabhraṃśena jāyate ॥ 169 ॥</l></lg></b> (kāvyamīmāṃsā)
<b><lg>
<l>paiśācyā śaurasenyānyo māgadhyānyo nibadhyate ।</l>
<l>dvitrābhiḥ ko'pi bhāṣābhiḥ sarvābhirapi kaścana ॥ 170 ॥</l>
</lg></b>
<b><lg>
<l>kaścid gadyena padyena kaścinmiśreṇa śak‍yate ।</l>
<l>nibaddha‍uṃ kaścana dvābhyāṃ kaścittu pathibhistribhiḥ ॥ 171 ॥</l>
</lg></b>
<pb n="564"/>
<b><lg>
<l>saṃskṛtenaiva ke'pyāhuḥ prākṛtenaiva kecana ।</l>
<l>sādhāraṇyādibhiḥ kecit kecana mlecchabhāṣayā ॥ 172 ॥</l>
</lg></b>
<b><lg>
<l>na mlecchitavyaṃ yajñādau strīṣu nāprākṛtaṃ vadet ।</l>
<l>saṅkīrṇaṃ nābhijāteṣu nāprabuddheṣu saṃskṛtam ॥ 173 ॥</l>
</lg></b>
<b><lg>
<l>vadanti saṃskṛtaṃ devā prākṛtaṃ kinnarādayaḥ ।</l>
<l>paiśācādyaṃ piśācādyā māgadhaṃ hīnajātayaḥ ॥ 174 ॥</l>
</lg></b>
<b><lg>
<l>ke'bhūvannāḍhyarājasya rājye prākṛtabhāṣiṇaḥ ।</l>
<l>kāle śrīsāhasāṅkasya ke na saṃskṛtavedinaḥ ॥ 175 ॥</l>
</lg></b>
<b><lg>
<l>nātyantaṃ saṃskṛtenaiva nātyantaṃ deśabhāṣayā ।</l>
<l>kathā goṣṭhīṣu kathayan loke bahumato bhavet ॥ 176 ॥</l>
</lg></b>
<b><lg>
<l>śṛṇvanti laṭahaṃ lāṭāḥ prākṛtaṃ saṃskṛtadviṣaḥ ।</l>
<l>apabhraṃśena tuṣyanti svena nānyena ghūrjarāḥ ॥ 177 ॥</l></lg></b>(kāvyamīmāṃsā)
<b><lg>
<l>brahman vijñāpayāmi tvāṃ svādhikārajihāsayā ।</l>
<l>gauḍastyajatu vā gāthāmanyā vāstu sarasvatī ॥ 178 ॥</l>
</lg></b>
<b><lg>
<l>dvidhā prayuktena ca vāṅ‌mayena sarasvatī tanmithunaṃ nunāva ।</l>
<l>saṃskārapūtena varaṃ vareṇyā vadhūṃ sukhagrāhyanibandhanena ॥</l></lg></b> (kusaṃ. 7.90)
<b><lg>
<l>etad grāhyaṃ surabhi kusumaṃ grāhyametanna dheyaṃ
dhatte śobhāṃ viracitamidaṃ sthānamevaitadasya ।</l>
<l>mālākāro racayati yathā sādhu vijñāya mālāṃ
yojyaṃ kāvyeṣvavahitadhiyā tad‌vadevābhidhānam ॥ 180 ॥</l></lg></b> (bhāmahā. 1.59)
<b><lg>
<l>giraḥ śravyā divyāḥ prakṛtimadhurāḥ prākṛtadhurāḥ
subhavyo'pabhraṃśaḥ	sarasaracanaṃ	bhūtavacanam ।</l>
<l>vidagdhānāmiṣṭe	magadhamathurāvāsibhaṇitī
nibandhā yasteṣāṃ sa khalu kavirājo vijayate ॥ 181 ॥</l></lg></b> (bārā. 1.11)
<pb n="565"/>
<p>(<b>2. arthālaṅkārāḥ —24</b>)</p>
<p>arthameva ye vyutpattyādinā bhūṣayanti te'rthālaṅkārāścaturviṃśatiḥ । tadyathā—</p>
<p><b>jātiḥ sūkṣmaḥ, sāraḥ, samāhitaṃ, bhāvaḥ, vibhāvanā, hetuḥ,
ahetuḥ, sambhavaḥ, virodhaḥ, dṛṣṭāntaḥ, vyatirekaḥ, anyonyaṃ, parivṛttiḥ,
mīlitaṃ, vitarkaḥ, smaraṇaṃ, bhrāntiḥ, upamānam, anumānam, arthāpattiḥ,
abhāvaḥ, āgamaḥ, pratyakṣamiti</b> । tatra—</p>
<p>(<b>1. jātiḥ</b>)</p>
<b><lg>
<l>nānāvasthāni jāyante yāni rūpāṇi vastunaḥ ।</l>
<l>svebhyaḥ svebhyo nisargebhyastāni jātiṃ pracakṣate ॥ 182 ॥</l></lg></b> (kāvyāda. 2.8)
<b><lg>
<l>arthavyakteriyaṃ	bhedamiyatā pratipadyate ।</l>
<l>jāyamānamiyaṃ vakti rūpaṃ sā sārvakālikam ॥ 183 ॥</l>
</lg></b>
<b><lg>
<l>svarūpamāśrayo	heturiti	tadbhedahetavaḥ ।</l>
<l>te saṃsthānādayasteṣu sā viśeṣeṇa śobhate ॥ 184 ॥</l></lg></b> (sa. ka. 3)
<p>tatra — saṃsthānam, avasthānaṃ, veṣo, vyāpāra ityādayaḥ svarūpaṃ, mugdhāṅganāḥ,
śiśavaḥ, tiryañca, hīnapātrāṇītyādaya āśrayaḥ, deśaḥ, kālaḥ, śaktiḥ,
sādhanamityādayo hetuḥ (saka.3.7)। teṣu —</p>
<p><b>saṃsthānaṃ</b> yathā—(kusaṃ. 3.70)</p>
<b><lg>
<l>sa dakṣiṇāpāṅganiviṣṭamuṣṭiṃ natāṃsamākuñcitasavyapādam ।</l>
<l>dadarśaṃ cakrīkṛtacārucāpaṃ prahartumabhyudyatamātmayonim ॥ 185 ॥</l>
</lg></b>
<p><b>avasthānaṃ</b> yathā—(saka. 3.8.2)</p>
<b><lg>
<l>pādāvaṣṭambhanamrīkṛtamahiṣatanorullasad‌bāhumūlaṃ
śūlaṃ prollāsayantyāḥ sulalitavapuṣo madhyabhāgasya caṇḍyāḥ ।</l>
<l>viśliṣṭaspaṣṭadṛṣṭonnataviralavalivyaktagaurāntarālā—
stistro vaḥ pāntu lekhāḥ kramavaśavikasatkañcukaprāntamuktāḥ ॥ 186 ॥</l>
</lg></b>
<p><b>veṣo</b> yathā—(gāsa. 826 ve.)</p>
<b><lg>
<l>ṣaṇapiṭṭhadhūsaratthaṇi mahuataṃbacchi kuvalaāhareṇa ।</l>
<l>kaṇṇakaacūamaṃjari putti tue maṃḍio gāmo ॥ 187 ॥</l>
</lg></b>
<pb n="566"/>
<b><lg>
<l>(kṣaṇapiṣṭadhūsarastani! madhumadatāmrākṣi! kuvalayābharaṇe! ।</l>
<l>karṇakṛtacūtamañjari! putri! tvayā maṇḍito grāmaḥ ॥)</l>
</lg></b>
<p><b>vyāpāro</b> yathā—(māgha. 5.15)</p>
<b><lg>
<l>agre gatena vasatiṃ parigṛhya ramyā—
māpātya	sainikanirākaraṇākulena ।</l>
<l>yānto'nyataḥ plutakṛtasvaramāśu dūrā—
dud‌vāhunā juhuvire muhurātmavargyāḥ ॥ 188 ॥</l>
</lg></b>
<p><b>mugdhāṅganā</b> yathā—(gāsa. 2.45)</p>
<b><lg>
<l>sahiāhiṃ bhaṇṇamāṇā thaṇae laggaṃ kusuṃbhapupphaṃ ti ।</l>
<l>muddhavahuā hasijjaī papphoḍaṃtī ṇahavaāhaṃ ॥ 189 ॥</l>
</lg></b>
<lg>
<l>(sakhībhirbhaṇyamānā stane lag‍naṃ kusumbhapuṣpamiti ।</l>
<l>mugdhavadhūrhasyate prasphoṭayantī nakhapadāni ॥)</l>
</lg>
<p><b>śiśu</b>ryathā—(bhāmahā. 2.94)</p>
<b><lg>
<l>ākrośannāhvayannanādhāvan maṇḍalaṃ rudan ।</l>
<l>gāḥ kālayati daṇḍena ḍimbhaḥ sasyāvatāriṇīḥ ॥ 190 ॥</l>
</lg></b>
<p><b>tiryag</b> yathā—(saka. 3.8.7)</p>
<b><lg>
<l>liḍhavyastavipāṇḍurāgranakhayorākarṇadīrṇaṃ	mukhaṃ
vinyasyāgrimayoryuge caraṇayoḥ sadyo vibhinnadvipaḥ ।</l>
<l>etasmin madagandhavāsitasaṭaḥ sāvajñatiryagvala—
tsṛkkāntāhatidhūtalolamadhupaḥ kuñjeṣu śete hariḥ ॥ 191 ॥</l>
</lg></b>
<p><b>hīnapātraṃ</b> yathā—(saka. 3.8.8)</p>
<b><lg>
<l>bhadraṃ te sadṛśaṃ yadadhvagaśataiḥ kīrtistavod‌gīyate
sthāne rūpamanuttamaṃ sukṛtinā dānena karṇo jitaḥ ।</l>
<l>ityālocya ciraṃ dṛśā karuṇayā śītātureṇa stutaḥ
pānthenaikapalālamuṣṭirucinā garvāyate hālikaḥ ॥ 192 ॥</l>
</lg></b>
<p><b>deśo</b> yathā—(saka. 3.8.9)</p>
<b><lg>
<l>imāstā vindhyādreḥ śukaharitavaṃśīvanaghanā
bhuvaḥ	krīḍāloladviradaradanārugṇataravaḥ ।</l>
<pb n="567"/>
<l>latākuñje yāsāmupanadi ratiklāntaśabarī—
kapolasvedāmbhaḥ—paricayanudo vānti marutaḥ ॥ 193 ॥</l>
</lg></b>
<p><b>kālo</b> yathā—(saka. 3.8.10)</p>
<b><lg>
<l>kampante kapayo bhṛśaṃ jaḍakṛśaṃ go'jāvikaṃ glāyati
śvā cullīkuharodaraṃ kṣaṇamapi kṣip‍to'pi naivojjhati ।</l>
<l>śītārtivyasanāturaḥ punarayaṃ dīno janaḥ kūrmavat
svānyaṅgāni śarīra eva hi nije nihnotumākāṅkṣati ॥ 194 ॥</l>
</lg></b>
<p><b>śakti</b>ryathā—(kāvyāda. 2.11, saka. 3.8.11)</p>
<b><lg>
<l>bandhannaṅgeṣu romāñcaṃ kurvan manasi nirvṛtim ।</l>
<l>netre nimīlayanneṣa priyāsparśaḥ pravartate ॥ 195 ॥</l>
</lg></b>
<p><b>sādhanaṃ</b> yathā—(saka. 3.8.12)</p>
<b><lg>
<l>upanihitahalīṣāsārgaladvāramārāt paricakitapurandhrīsāritābhyarṇabhāṇḍam ।</l>
<l>pavanarayatiścīrvāridhārāḥ pratīcchan viśativalitaśrṛṅgaḥ pāmarāgāramukṣā ॥</l>
</lg></b>
<p>(<b>2. sūkṣmaḥ</b>)</p>
<b><lg>
<l>iṅgitākāralakṣyo'rthaḥ sūkṣmaḥ sūkṣmaguṇāttu saḥ ।</l>
<l>sūkṣmāt pratyakṣataḥ sūkṣmo'pratyakṣa iti bhidyate ॥ 197 ॥</l>
</lg></b>
<p>sa dvidhā— <b>abhidhīyamānaḥ pratīyamānaśca ।</b> tatra —</p>
<p><b>abhidhīyamāna iṅgitalakṣyo</b> yathā—(raghu. 6.12)</p>
<b><lg>
<l>tāṃ pratyabhivyaktamanorathānāṃ mahīpatīnāṃ praṇayāgradūtyaḥ ।</l>
<l>pravālaśobhā iva pādāpānāṃ śrṛṅgāraceṣṭā vividhā babhūvuḥ ॥ 198 ॥</l>
</lg></b>
<p>sa eva <b>ākāralakṣyo</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṃ śaśāka śālīnatayā na vak‍tum ।</l>
<l>romāñcalakṣyeṇa sa gātrayaṣṭiṃ bhittvā nirākrāmadarālakeś‍yāḥ ॥ 199 ॥</l>
</lg></b>
<p>sa eva <b>ubhayalakṣyo</b> yathā—(saka. 3.50)</p>
<b><lg>
<l>tvadarpitadṛśastasyā	gītagoṣṭhyāmavardhata ।</l>
<l>uddāmarāgapiśunā chāyā kāpi mukhāmbuje ॥ 200 ॥</l>
</lg></b>
<p><b>pratīyamāna iṅgitalakṣyo</b> yathā—(gāsa. 5.16)</p>
<b><lg>
<l>vāhittā paḍivaaṇaṃ ṇa dei rūsei ekkamekkassa ।</l>
<l>asaī kajjeṇa viṇā paippamāṇe ṇaīkacche ॥ 201 ॥</l>
</lg></b>
<pb n="568"/>
<lg>
<l>(vyāhṛtā prativacanaṃ na dadāti ruṣyatyekaikasmin ।</l>
<l>asatī kāryeṇa vinā pradīpyamāne nadīkacche ॥)</l>
</lg>
<p>sa eva <b>ākāralakṣyo</b> yathā—(gāsa. 2.80)</p>
<b><lg>
<l>sāmai sāmalīe addhacchipaloarīa muhasohā ।</l>
<l>jaṃbūdalakaakaṇṇāvaaṃsabhamire	haliautte ॥ 202 ॥</l>
</lg></b>
<lg>
<l>{ś‍yāmāyāḥ ś‍yāmalatayā lāyate ardhākṣipralokanaśīlāyā mukhaśobhā ।</l>
<l>jambūdalakṛtakarṇāvataṃsabhramaṇaśīle/karṇāvataṃsabhṛte	hālikaputre ॥}</l>
</lg>
<p>sa eva <b>ubhayalakṣyo</b> yathā—(kirātā. 7.14)</p>
<b><lg>
<l>prayacchatoccaiḥ kusumāni māninī vipakṣagotraṃ dayitena lambhitā ।</l>
<l>na kiṃcidūce caraṇena kevalaṃ lilekha bāṣpākulalocanā bhuvam ॥ 203 ॥</l>
</lg></b>
<p>(<b>3. sāraḥ</b>)</p>
<p><b>phalgunirāsena aphalgunirdhāraṇaṃ sāraḥ</b> ।</p>
<p>sa dvidhā— dharmarūpo dharmirūpaśca । tayoḥ —</p>
<p><b>dharmarūpo yathā—</b></p>
<b><lg>
<l>dānaṃ vittādṛtaṃ vācaḥ ॥ 204 ॥</l></lg></b> (pṛ.dra. 366)
<p>yathā vā—(saka. 3.56)</p>
<b><lg>
<l>poḍhamahilāṇa jaṃ jaṃ susikkhiaṃ taṃ rae suhāvei ।</l>
<l>jaṃ jaṃ asikkhiaṃ ṇavavahūṇa taṃtaṃ raiṃ dei ॥ 205 ॥</l>
</lg></b>
<lg>
<l>(prauḍhamahilānāṃ yadyatsuśikṣitaṃ tad rate sukhayati ।</l>
<l>yadyadaśikṣitaṃ navavadhūnāṃ tattad ratiṃ dadāti ॥)</l>
</lg>
<p><b>dharmirūpo</b> yathā—(rudraṭa. 7.97)</p>
<b><lg>
<l>rājye sāraṃ vasudhā vasudhāyāṃ pattanaṃ pure saudham ।</l>
<l>saudhe talpaṃ talpe varāṅganā'naṅgasarvasvam ॥ 206 ॥</l>
</lg></b>
<p>yathā vā—</p>
<b><lg>
<l>madhu ca vikasitotpalāvataṃsaṃ śaśikarapallavitaṃ ca harmyapṛṣṭham ।</l>
<l>madanajanitavibhramā ca kāntā sukhamidamarthavatāṃ vibhūtayo'nyāḥ ॥ 207 ॥</l>
</lg></b>
<p>(<b>4. samāhitam</b>)</p>
<p><b>kāryārambhe sahakārikāraṇāvāp‍tiḥ samāhitam</b> । sā dvidhā—</p>
<p>ākasmikī, buddhipūrvikā ca । tayoḥ —</p>
<pb n="569"/>
<p><b>ākasmikī</b> yathā—(kāvyāda. 2.299)</p>
<b><lg>
<l>mānamasyā nirākartuṃ pādayorme patiṣyataḥ ।</l>
<l>upakārāya diṣṭyedamudīrṇaṃ ghanagarjitam ॥ 208 ॥</l>
</lg></b>
<p>yathā vā—(kirātā. 2.54)</p>
<b><lg>
<l>anuśāsatimityanākulaṃ		nayavartmākulamarjunāgrajam ।</l>
<l>svayamartha ivābhivāñchitastamabhīyāya parāśarātmajaḥ ॥ 209 ॥</l>
</lg></b>
<p><b>buddhipūrvikā</b> yathā—</p>
<b><lg>
<l>kalpānte	śamitatrivikramamahākaṅkālabaddhasphura—
ccheṣa-syūta-nṛsiṃha-vakra-nakhara-protādikolāmiṣaḥ ।</l>
<l>viśvaikārṇavatāviśeṣamuditau	tau	matsyakūrmāvubhau
karṣan dhīvaratāṃ gataḥ syatu jaganmohaṃ mahābhairavaḥ ॥ 210 ॥</l>
</lg></b>
<p>yathā vā—(saka. 3.105)</p>
<b><lg>
<l>mūle pañca tataścatuṣṭayamiti straksaṃniveśaiḥ śiraḥ—
puṣpairanyatamāvalokanamitairucchoṇitairarcite	।</l>
<l>hastasparśavaśena mūrdh‍ni daśamaṃ mūrdhānamāropayan
śambhoradbha‍utasāhasaikarasikaḥ kairna stuto rāvaṇaḥ ॥ 211 ॥</l>
</lg></b>
<p>(<b>5. bhāvaḥ</b>)</p>
<p><b>abhiprāyānukulaḥ pravṛttiviśeṣo bhāvaḥ ।</b> sa dvidhā— sodbhedo nirudbhedaśca । tayoḥ
<b>sodbhedo</b> yathā—(gāsa. 2.30)</p>
<b><lg>
<l>sāloe c‍cia sūre ghariṇī gharasāmiassa ghettūṇa ।</l>
<l>ṇecchaṃtassa vi pāe dhuai hasaṃtī hasaṃtassa ॥ 212 ॥</l>
</lg></b>
<lg>
<l>(sāloka eva sūrye gṛhiṇī gṛhasvāmino gṛhītvā ।</l>
<l>anicchato'pi pādau dhāvati hasantī hasataḥ ॥)</l>
</lg>
<p>yathā vā—(gāsa. 2.100)</p>
<b><lg>
<l>bhadda/geṇaha puloeha imaṃ viasiavaaṇā piassa oppei ।</l>
<l>ghariṇī	suapaḍhamubbhiṇṇadaṃtajualaṃkiaṃ	boram ॥ 213 ॥</l>
</lg></b>
<lg>
<l>(bhadra pralokayemaṃ vikasitanayanā priyāyārpayati ।</l>
<l>gṛhiṇī sutaprathamodbhinnadantayugalāṅkitaṃ badaram ॥)</l>
</lg>
<pb n="570"/>
<p><b>nirudbhedo</b> yathā—(gāsa. 2.7)</p>
<b><lg>
<l>golā—aḍa—ṭhṭhiaṃ pecchiūṇa gahavai—suaṃ haliasoṇhā ।</l>
<l>āḍhattā	uttariuṃ	dukkhuttārāe	paavīe ॥ 214 ॥</l>
</lg></b>
<lg>
<l>(godātaṭasthitaṃ prekṣya gṛhapatisutaṃ hālikasnuṣā ।</l>
<l>ārabdhā	uttarituṃ duḥkhottārayā	padavyā ॥)</l>
</lg>
<p>yathā vā—(saka. 3.140)</p>
<b><lg>
<l>sālivaṇagoviāe uḍḍīyaṃ/vaṃtīa pūsaviṃdāiṃ ।</l>
<l>savvaṃgasuṃdarīeṃ vi pahiā achīha pecchaṃti ॥ 215 ॥</l>
</lg></b>
<lg>
<l>(śālivanagopikāyā uḍḍāyayantyāḥ	śukabṛndāni ।</l>
<l>sarvāṅgasundaryā api pathikā akṣiṇī eva prekṣante ॥)</l>
</lg>
<p><b>hṛdyaṃ sūkṣmaṃ</b> ca bhāva eva । tayo<b>rhṛdyaṃ</b> yathā— (gāsa. 916 ve.)</p>
<b><lg>
<l>hiae rosuggiṇṇaṃ pāappaharaṃ sireṇa patthaṃto ।</l>
<l>ṇa hao daio māṇāṃsiṇīe thorassuaṃ ruṇṇaṃ ॥ 216 ॥</l>
</lg></b>
<lg>
<l>(hṛdaye roṣodgīrṇaṃ pādaprahāraṃ śirasā prārthitavān ।</l>
<l>na hato dayito manasvinyā sthūlāśrukaṃ ruditam ॥)</l>
</lg>
<p><b>sūkṣmo</b> yathā—(kāvyāda. 2.261)</p>
<b><lg>
<l>kadā nau saṃgamo bhāvītyākīrṇe vak‍tumakṣamam ।</l>
<l>avetya kāntamabalā līlāpadmaṃ nyamīlayat ॥ 217 ॥</l>
</lg></b>
<p>(<b>6. vibhāvanā</b>)</p>
<b><lg>
<l>prasiddhahetutyāgena	hetvantaravibhānam ।</l>
<l>yatra svābhāvikatvaṃ vā vibhāvyaṃ sā vibhāvanā ॥ 218 ॥</l>
</lg></b>
<p>tayo<b>rādyā</b> yathā—(kusaṃ. 1.31)</p>
<b><lg>
<l>asambhṛtaṃ	maṇḍanamaṅgyaṣṭeranāsavākhyaṃ karaṇaṃ madasya ।</l>
<l>kāmasya puṣpavyatiriktamastraṃ bālyāt paraṃ sātha vayaḥ prapede ॥ 219 ॥</l>
</lg></b>
<p>yathā vā—(kāvyāda. 2.200)</p>
<b><lg>
<l>apītakṣībakādambamasaṃmṛṣṭāmalāmbaram ।</l>
<l>aprasāditasūkṣmāmbu	jagadāsīnmanoharam ॥ 220 ॥</l>
</lg></b>
<p><b>dvitīyā</b> yathā—</p>
<b><lg>
<l>ṇamaha avaṭṭhiatuṅgaṃ ॥ 221 ॥</l></lg></b> (seba. 1.1) (dra॰ 3.60;7.201)
<pb n="571"/>
<p>yathā vā—(kusaṃ. 1.10)</p>
<b><lg>
<l>vanecarāṇāṃ vanitāsakhānāṃ darīgṛhotsaṅganiṣaktabhāsaḥ ।</l>
<l>bhavanti yatrauṣadhayo rajanyāmatailapūrāḥ suratapradīpāḥ ॥ 222 ॥</l>
</lg></b>
<p>(<b>7. hetuḥ</b>)</p>
<p><b>pravṛttinivṛttyornibandhanaṃ hetuḥ</b> । sa ṣoḍhā—</p>
<p>pravartakaḥ, nivartakaḥ, prayojakaḥ, jñāpakaḥ, abhāvahetuścitrahetuśca । tatra —</p>
<p><b>pravartako</b> yathā—</p>
<b><lg>
<l>jitendriyatvaṃ vinayasya kāraṇaṃ guṇaprakarṣo vinayādavāpyate ।</l>
<l>guṇādhike puṃsi jano'nurajyate janānurāgaprabhāvāśca sampadaḥ ॥ 223 ॥</l>
</lg></b>
<p><b>nivartako</b> yathā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍ne samāgamaḥ ।</l>
<l>bāṣpastu na dadātyenāṃ draṣṭuṃ citragatāmapi ॥ 224 ॥</l>
</lg></b>
<p><b>prayojako</b> yathā—(kāvyāda. 2.143)</p>
<b><lg>
<l>mānayogyāṃ karomīti priyasthāne sthitāṃ sakhīm ।</l>
<l>bālā bhrūbhaṅgajihmākṣī paś‍yati sphuritādharā ॥ 225 ॥</l>
</lg></b>
<p><b>jñāpako</b> yathā—(saka. 3.153)</p>
<b><lg>
<l>gajjaṃte khe mehā phullā ṇīvā paṇac‍ciā morā ।</l>
<l>ṇaṭhṭho caṃdujjoo vāsāratto halā patto ॥ 226 ॥</l>
</lg></b>
<lg>
<l>(garjanti khe meghāḥ, phullā nīpāḥ, praṇartitā mayūrāḥ ।</l>
<l>naṣṭaścandroddyoto	varṣartuḥ	sakhi	prāp‍taḥ ॥)</l>
</lg>
<p><b>abhāvahetu</b>ryathā—(kāvyāda. 2.247)</p>
<b><lg>
<l>anabhyāsena	vidyānāmasaṃsargeṇa	dhīmatām ।</l>
<l>anigraheṇa cākṣāṇāṃ jāyate vyasanaṃ nṛṇām ॥ 227 ॥</l>
</lg></b>
<p><b>citrahetu</b>ryathā—(amaru.34)</p>
<b><lg>
<l>sā bālā vayamapragalbhamanasaḥ, sā strī vayaṃ kātarāḥ,
sā pīnonnatimatyayodharabharaṃ dhatte sakhedā vayam ।</l>
<l>sākrāntā jaghanasthalena guruṇā gantuṃ na śaktā vayaṃ,
doṣairanyajanāśrayairapaṭavo jātāḥ sma ityadbhutam ॥ 228 ॥</l>
</lg></b>
<pb n="572"/>
<p>(<b>8. ahetuḥ</b>)</p>
<p>satyapi sāmarthye'nutpāditasvakāryo vyāhataśca hetu<b>rahetuḥ</b> । tayoḥ—</p>
<p><b>anutpāditasvakāryo</b> yathā—</p>
<b><lg>
<l>na viracitā lalāṭataṭalāsyakarī bhrukuṭi—
rna	paruṣahuṅkṛtena	madhurasmitamantaritam ।</l>
<l>na tava niśumbhasambhramavaśādapi dāruṇayā
bhagavati ceṣṭayā kaluṣitaṃ vadanāmburuham ॥ 229 ॥</l></lg></b> (saka.3.43)
<p>yathā vā—(dhva. 1.13,14)</p>
<b><lg>
<l>anurāgavatī sandhyā divasastatpurassaraḥ ।</l>
<l>aho daivagatiścitrā tathāpi na samāgamaḥ ॥ 230 ॥</l>
</lg></b>
<p><b>vyāhato</b> yathā—(megha. 69)</p>
<b><lg>
<l>nīvībandhocchvasitaśithilaṃ yatra yakṣāṅganānāṃ
kṣaumaṃ	rāgādanibhṛtakareṣvākṣipatsu	priyeṣu ।</l>
<l>arcistuṅgānabhimukhamapi prāpya rat‍napradīpān
hrīmūḍhānāṃ bhavati viphalapreraṇā cūrṇamuṣṭiḥ ॥ 231 ॥</l>
</lg></b>
<p>yathā vā—(saka. 3.46)</p>
<b><lg>
<l>śambhoruddhanṛttakarmaṇi	kare	kaṅkālamādyaṃ		hareḥ
saṃghaṭṭasphuṭitendumaṇḍalagalatpīyūṣasañjīvitam	।</l>
<l>tatkālapraṇate muradviṣi nave dṛṣṭvā vilāsaṃ śriyaḥ
kurvatkopakaṣāyitena manasā mithyotplutīḥ pātu vaḥ ॥ 232 ॥</l>
</lg></b>
<p>(<b>9. sambhavaḥ</b>)</p>
<p><b>prabalakāraṇakalāpadarśanādidamevaṃ bhavediti jñānaṃ sambhavaḥ ।</b></p>
<p>sa caturdhā— vidhirūpo, niṣedharūpa ubhayarūpo'nubhayarūpaśca । teṣu —</p>
<p><b>vidhirūpo</b> yathā— (megha.46)</p>
<b><lg>
<l>tvayyādātuṃ	jalamavanate	śārṅgiṇo	varṇacaure
tasyāḥ sindhoḥ pṛthumapi tanuṃ dūrabhāvāt pravāham ।</l>
<l>prekṣiṣyante	gaganagatayo	nūnamāvarjya	dṛṣṭī—
rekaṃ	muktāguṇamiva		bhuvaḥ	sthūlamadhyendranīlam ॥ 233 ॥</l>
</lg></b>
<pb n="573"/>
<p><b>niṣedharūpo</b> yathā—(kirātā. 16.23)</p>
<b><lg>
<l>parasya bhūyān vivare'bhiyogaḥ prasahya saṃrakṣaṇamātmarandhre ।</l>
<l>bhīṣme'pyasambhāvyamidaṃ gurau vā na sambhavatyeva vanecareṣu ॥ 234 ॥</l>
</lg></b>
<p><b>ubhayarūpo</b> yathā—(megha. 22)</p>
<b><lg>
<l>utpaś‍yāmi drutamapi sakhe ! matpriyārthaṃ yiyāsoḥ
kālakṣepaṃ kakubhasurabho parvate parvate te ।</l>
<l>śuklāpāṅgaiḥ sajalanayanaiḥ svāgatīkṛtya kekāḥ
pratyudyātaḥ kathamapi bhavān gantumāśu vyavasyet ॥ 235 ॥</l>
</lg></b>
<p><b>anubhayarūpo</b> yathā—(megha.51)</p>
<b><lg>
<l>tasyāḥ pātuṃ suragaja iva vyom‍ni paścārdhalambī
tvaṃ cedacchasphaṭikaviśadaṃ tarkayostiryagambhaḥ ।</l>
<l>saṃsarpantyā sapadi bhavataḥ strotasi cchāyayā sā
syādasthānopagatayamunāsaṅgamenābhirāmā	॥ 236 ॥</l>
</lg></b>
<p>(<b>10. virodhaḥ</b>)</p>
<p><b>padārthānāṃ parasparāsaṅgatirvirodhaḥ</b> । yathā— (saka. 3.60)</p>
<b><lg>
<l>k‍va yuvatimārdavaṃ k‍va ca mahāhavadāruṇatā
k‍va ca valayī karaḥ k‍va karidantajamuṣṭirasiḥ ।</l>
<l>k‍va ca navayauvanaṃ kva kusumāyudhanisspṛhatā
tava	lalanāviceṣṭitaviruddhamaho	lalitam ॥ 237 ॥</l>
</lg></b>
<p>yathā vā—</p>
<b><lg>
<l>digvāsā yadi tat kimasya dhanuṣā sāstrasya kiṃ bhasmanā
bhasmāthāsya kimaṅganā yadi ca sā kāmaṃ paridveṣṭi kim ।</l>
<l>ityanyonyaviruddhaceṣṭitamidaṃ	paś‍yannijasvāmino
bhṛṅgī	sāndraśirāvanaddhaparuṣaṃ	dhatte'sthiraśeṣaṃ	vapuḥ ॥ 238 ॥</l>
</lg></b>
<p>viṣamam, asaṅgatiḥ, pratyanīkam adhikaṃ ca virodha eva । teṣu —</p>
<p><b>viṣamaṃ</b> yathā— (kāda.)</p>
<b><lg>
<l>diśāmalīkālakabhaṅgatāṃ	gatastrayīvadhūkarṇatamālapallavaḥ ।</l>
<l>cakāra yasyādhvaradhūmasañcayomalīmasaḥ śuklataraṃ nijaṃ yaśaḥ ॥ 239 ॥</l>
</lg></b>
<pb n="574"/>
<p><b>asaṅgati</b>ryathā— (saka. 3.62)</p>
<b><lg>
<l>sā uppaḍī goṭṭhauhi ॥ 240 ॥ (dra॰ 8.05, pṛ.398)</l>
</lg></b>
<p>pratyanīkaṃ yathā—(rudraṭā. 7.55)</p>
<b><lg>
<l>utkaṇṭhā santāpo raṇaraṇako jāgarastanostanutā ।</l>
<l>phalamidamaho mayāp‍taṃ sukhāya mṛgalocanāṃ dṛṣṭvā ॥ 241 ॥</l>
</lg></b>
<p><b>adhikaṃ</b> yathā—(raghu. 12.45)</p>
<b><lg>
<l>eko daśarathiḥ kāmaṃ yātudhānāḥ sahastraśaḥ ।</l>
<l>te tu yāvanta evājau tāvaddhā dadṛśe sa taiḥ ॥ 242 ॥</l>
</lg></b>
<p>(<b>11. dṛṣṭāntaḥ</b>)</p>
<p><b>uktārthaprasiddhaye prasiddhatattulyārthapradarśanaṃ dṛṣṭāntaḥ ।</b></p>
<p>sa caturdhā— pūrvaḥ, uttaraḥ, samaḥ, viparītaśca । teṣu —</p>
<p><b>pūrvo</b> yathā—(saka. 3.89)</p>
<b><lg>
<l>ṇa uva varakoaṇḍadaṇḍae puti māṇuse vi emea ।</l>
<l>guṇavijjae ṇa jāai vaṃsuppaṇṇe vi ṭaṅkāro ॥ 243 ॥</l>
</lg></b>
<lg>
<l>(na punarvarakodaṇḍadaṇḍake putri ! mānuṣe'pyevameva ।</l>
<l>guṇavarjite na jāyate vaṃśotpanne'pi ṭaṅkāraḥ ॥)</l>
</lg>
<p><b>uttaro</b> yathā—(saka. 3.86)</p>
<b><lg>
<l>hiaa tiracchīyai saṃmuha ॥ 244 ॥</l></lg></b> (dra. 8.09; pṛ. 399)
<p><b>samo</b> yathā—(kāvyāda. 2.350)</p>
<b><lg>
<l>yāti candrāṃśubhiḥ spṛṣṭā dhvāntarājī parābhavam ।</l>
<l>sadyo rājaviruddhānāṃ darśayantī durantatām ॥ 245 ॥</l>
</lg></b>
<p><b>viparīto</b> yathā—(murā. 1.21)</p>
<b><lg>
<l>uparighanaṃ ghanapaṭalaṃ dūre dayitā kimetadāpatitam ।</l>
<l>himavati divyauṣadhayaḥ kopāviṣṭaḥ phaṇī śirasi ॥ 246 ॥</l>
</lg></b>
<p>(<b>12. vyatirekaḥ</b>)</p>
<p><b>sadṛśayorbhedakathanaṃ vyatirekaḥ ।</b></p>
<p>sa ṣoḍhā—ekavyatirekaḥ, ubhayavyatirekaḥ, sadṛśavyatirekaḥ, asadṛśavyatirekaḥ,
svajātivyatirekaḥ, svavyaktivyatireka iti । tatra—</p>
<pb n="575"/>
<p><b>ekavyatireko</b> yathā— (rudraṭā. 5.87)</p>
<b><lg>
<l>sakalaṅkena jaḍena ca sāmyaṃ doṣākareṇa te kīdṛk ।</l>
<l>abhujaṅgaḥ samanayanaḥ kathamupameyo hareṇāsi ॥ 247 ॥</l>
</lg></b>
<p><b>ubhayavyatireko</b> yathā— (kāvyāda. 2.183)</p>
<b><lg>
<l>abhinnavelau	gambhīrāvamburāśirbhavānāpi ।</l>
<l>asāvañjanasaṃkāśastvaṃ tu cāmīkaracchaviḥ ॥ 248 ॥</l>
</lg></b>
<p><b>sadṛśavyatireko</b> yathā— (kāvyāda. 2.194)</p>
<b><lg>
<l>candro'yamambarottaṃso haṃso'yaṃ toyabhūṣaṇam ।</l>
<l>nabhā	nakṣatramālīdamidamutkumudaṃ	payaḥ ॥ 249 ॥</l>
</lg></b>
<p><b>asadṛśavyatireko</b> yathā— (kāvyāda. 2.199)</p>
<b><lg>
<l>abhrūvilāsamaspṛṣṭamadarāgaṃ	mṛgekṣaṇam ।</l>
<l>idaṃ tu nayanadvandvaṃ tava tadguṇabhūṣitam ॥ 250 ॥</l>
</lg></b>
<p><b>svajātivyatireko</b> yathā— (kāvyāda. 2.197)</p>
<b><lg>
<l>arat‍nālokasaṃhāryamavāryaṃ	sūryaraśmibhiḥ ।</l>
<l>dṛṣṭirodhakaraṃ yūnāṃ yauvanaprabhavaṃ tamaḥ ॥ 251 ॥</l>
</lg></b>
<p><b>svavyaktivyatireko</b> yathā— (saka. 3.91)</p>
<b><lg>
<l>aṇṇoṇṇohiṃ sucariasaahiṃ aṇudiṇa vaḍ‍ḍhiia māṇu ।</l>
<l>appaṇa vi ṇa hu mahu pi aha appāṇeṇa samāṇu ॥ 252 ॥</l>
</lg></b>
<lg>
<l>(anyonyaiḥ sucaritaśatairanudinaṃ vardhate mānaḥ ।</l>
<l>ātmāpi na khalu mahānapi athātmanā samānaḥ ॥)</l>
</lg>
<p>(<b>13. ayonyam</b>)</p>
<p><b>parasparamupakāryopakārakādibhāvo'nyonyam ।</b></p>
<p>tattridhā—abhidhīyamānaṃ, pratīyamānam ubhayarūpaṃ ceti । teṣu —</p>
<p><b>abhidhīyamānaṃ</b> yathā— (kusaṃ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya ।</l>
<l>anyonyaśobhājananād babhūva sādhāraṇo bhūṣaṇabhūṣyabhāvaḥ ॥ 253 ॥</l>
</lg></b>
<pb n="576"/>
<p><b>pratīyamānaṃ</b> yathā— (gāsa. 2.61)</p>
<b><lg>
<l>uddhaccho piai jalaṃ jaha jaha viralaṃgulī ciraṃ pahio ।</l>
<l>pāvāliā vi taha taha dhāraṃ taṇuaṃ pi taṇueī ॥ 254 ॥</l>
</lg></b>
<lg>
<l>(ūrdhvākṣaḥ pibati jalaṃ yathā yathā viralāṅguliściraṃ pathikaḥ ।</l>
<l>prapāpālikāpi tathā tathā dhārāṃ tanukāmapi tanūkaroti ॥)</l>
</lg>
<p><b>ubhayarūpaṃ</b> yathā—(gāsa. 2.93)</p>
<b><lg>
<l>golāvisamoāracchaleṇa appā urammi se muk‍ko ।</l>
<l>aṇuaṃpāṇiddosaṃ teṇa vi sā gāḍhamuavaūḍhā ॥ 255 ॥</l>
</lg></b>
<lg>
<l>(godāviṣamāvatāracchalena ātmā urasi tasya muktaḥ ।</l>
<l>anukampānirdoṣaṃ	tenāpi	sā	gāḍhamupagūḍhā ॥)</l>
</lg>
<p>anyonyacūlikā, anyonyabhrāntiḥ, anyonyaikatā <b>cānyonyameva</b> । tatrātra—</p>
<p><b>anyonyacūlikā</b> yathā—(saka. 3.75)</p>
<b><lg>
<l>śaśinā ca niśā niśayā ca śaśī
śaśinā niśayā ca yathā gaganam ।</l>
<l>bhavatā ca sabhā sabhayā ca bhavān
bhavatā sabhayā ca vibhāti jagat ॥ 256 ॥</l>
</lg></b>
<p><b>anyonyabhrānti</b>ryathā—</p>
<b><lg>
<l>jambūnāṃ	kusumodare	navamadhunyārabdhapānotsavāḥ
kīrāḥ pak‍vaphalāśayā madhukarīś‍cumbanti muñcanti ca ।</l>
<l>eteṣāmapi	nīlakiṃśukadalairebhiḥ	samānatviṣāṃ
puṣpabhrāntibhirāpatanti sahasā cañcūṣu bhṛṅgāṅganāḥ ॥ 257 ॥</l>
</lg></b>
<p><b>anyonyaikatā</b> yathā—(māgha. 1.22)</p>
<b><lg>
<l>praphullatāpicchanibhairabhīṣubhiḥ śubhaiśca sap‍tacchadapāṃsupāṇḍubhiḥ ।</l>
<l>paraspareṇa cchuritāmalacchavī tadekavarṇāviva tau babhūvatuḥ ॥ 258 ॥</l>
</lg></b>
<p>(<b>14. parivṛttiḥ</b>)</p>
<p><b>guṇadravyāṇāṃ vyatyayavinimayau parivṛttiḥ</b> । sā tridhā—</p>
<p>vyatyayavatī, vinimayavatī, ubhayavatī ca । teṣu —</p>
<pb n="577"/>
<p><b>vyatyayavatī</b> yathā—(gāsa. 2.6)</p>
<b><lg>
<l>jo tīa ahararāo rattiṃ uvvāsio piaameṇa ।</l>
<l>so c‍cia dīsai gose savattiṇaaṇeṣu saṃkaṃto ॥ 259 ॥</l>
</lg></b>
<lg>
<l>(yastasyā adhararāgo rātrāvudvāsitaḥ priyatamena ।</l>
<l>sa eva dṛśyate prātaḥ sapat‍nīnayaneṣu saṃkrāntaḥ ॥)</l>
</lg>
<p>yathā vā—(māgha. 11.64)</p>
<b><lg>
<l>kumudavanamapaśri	śrīmadambhojaṣaṇḍaṃ
tyajati mudamulūkaḥ prītimām̐ścakravākaḥ ।</l>
<l>udayamahimaraśiryāti	śītāṃśurastaṃ
hatavidhilasitānāṃ hī vicitro vipākaḥ ॥260॥</l>
</lg></b>
<p><b>vinimayavatī</b> yathā—(kirātā. 7.35)</p>
<b><lg>
<l>praś‍cyotanmadasurabhīṇi nim‍nagāyāḥ krīḍanto gajapatayaḥ payāṃsi kṛtvā ।</l>
<l>kiñjalkavyatikaratāmradānalekhairutteruḥ sarasijagandhibhiḥ kapolaiḥ ॥ 261 ॥</l>
</lg></b>
<p>yathā vā—(rāca. 2.7)</p>
<b><lg>
<l>tasya ca pravayaso jaṭāyuṣaḥ svargiṇaḥ kimiha śocyate'dhunā ।</l>
<l>yena jarjarakalebaravyayāt krītamindukiraṇojjvalaṃ yaśaḥ ॥ 262 ॥</l>
</lg></b>
<p><b>ubhayavatī</b> yathā—(kirātā. 9.60)</p>
<b><lg>
<l>locanādharakṛtāhṛtarāgā	vāsitānanaviśeṣitagandhā ।</l>
<l>vāruṇī paraguṇātmaguṇānāṃ vyatyayaṃ vinimayaṃ nu vitene ॥ 263 ॥</l>
</lg></b>
<p>yathā vā—(saka. 3.83)</p>
<b><lg>
<l>kiṃ citraṃ yadi devena bhūbhṛtaḥ karadīkṛtāḥ ।</l>
<l>devo'pi dāpitaḥ kiṃ tairna punaḥ pṛṣṭhataḥ karam ॥ 264 ॥</l>
</lg></b>
<p>(<b>15. mīlitam</b>)</p>
<p><b>vastunā vastvantaratiraskāro mīlitam</b> । yathā— (saka. 3.126)</p>
<b><lg>
<l>eṃto vi ṇa sac‍cavio gose pasaraṃtapallavāruṇacchāo ।</l>
<l>majjaṇataṃbesu mao taha maataṃbesu loaṇesu amariso ॥ 265 ॥</l>
</lg></b>
<lg>
<l>(āgacchannapi na dṛṣṭaḥ prātaḥ prasaratpallavāruṇacchāyaḥ ।</l>
<l>majjanatāmrayormadastathā	madatāmrayorlocanayoramarṣaḥ ॥)</l>
</lg>
<pb n="578"/>
<p>yathā vā— (gāsa. 4.23)</p>
<b><lg>
<l>piadaṃsaṇeṇa suharasa—muulia jai se ṇa hoṃti ṇaaṇāiṃ ।</l>
<l>tā keṇa kaṇṇaraiaṃ lakkhijjai kuvalaaṃ tissā ॥ 266 ॥</l>
</lg></b>
<lg>
<l>(priyadarśanena sukharasamukulite yadyasyā na bhavetāṃ nayane ।</l>
<l>tat kena karṇaracitaṃ lakṣyeta kuvalayaṃ tasyāḥ ॥)</l>
</lg>
<p>pihitam, apihitaṃ, tadga‍uṇo'tadga‍uṇa itīmānyapi mīlitānyeva । teṣu —
<b>pihitaṃ</b> yathā—</p>
<b><lg>
<l>paaḍiasaṇehasabbhāvavibbhamaṃ tīa jaha tumaṃ diṭṭho ।</l>
<l>saṃvaraṇavāvaḍāe aṇṇo vi jaṇo taha c‍cea ॥ 267 ॥</l>
</lg></b>
<lg>
<l>(prakaṭitas‍nehasadbhāvavibhramaṃ tayā yathā tvaṃ dṛṣṭaḥ ।</l>
<l>saṃvaraṇavyāpṛtayā anyo'pi janastathā caiva ॥)</l></lg> (gāsa.2.99)
<p><b>apihitaṃ</b> yathā—(gāsa. 720 ve.)</p>
<b><lg>
<l>diṭhṭhā i jaṃṇa diṭhṭho ālaviāe vi jaṃṇa ālavio ।</l>
<l>uvaāro jaṃ ṇa kao taṃ cia kaliaṃ chaillehiṃ ॥ 268 ॥</l>
</lg></b>
<lg>
<l>(dṛṣṭayāpi yanna dṛṣṭa ālapitayāpi yannālapitaḥ ।</l>
<l>upacāro yanna kṛtastadeva ca kalitaṃ chekaiḥ ॥)</l>
</lg>
<p><b>tad‍guṇo</b> yathā—(saka. 3.130)</p>
<b><lg>
<l>goraṃgau taruṇīaṇu joṇhai ahisarai
siaṇevacchapaḍicchiu	vallahavaddharai ।</l>
<l>tacchāahiṃ	puṇu	caliau
sāmalagattu	tahiṃ	maaṇu	maṃtiahiṃ ॥ 269 ॥</l>
</lg></b>
<lg>
<l>(gaurāṅgastaruṇījano jyots‍nāyāmabhisarati
sitanepaṃthyaparicchanno	vallabhabaddharatiḥ ।</l>
<l>tacchāyāsu	punaścalitaḥ
śyāmalagātrastatra madano mantryabhūt ॥)</l>
</lg>
<p><b>atad‍guṇo</b> yathā—(saka. 3.131)</p>
<b><lg>
<l>karkandhūphalamuc‍cinoti śabarī muktāphalākāṅkṣayā
kruddholūkakadambakasya purataḥ kāko'pi haṃsāyate ।</l>
<pb n="579"/>
<l>kīrtyā te dhavalīkṛte tribhuvane kṣmāpāla ! lakṣmīḥ puraḥ
kṛṣṇaṃ vīkṣya balo'yamityupahitavrīḍaṃ śanairjalpati ॥ 270 ॥</l>
</lg></b>
<p>(<b>16. vitarkaḥ</b>)</p>
<p><b>sandehanirṇayāntarālavartyūho vitarkaḥ ।</b></p>
<p>sa dvidhā— nirṇayānto'nirṇayāntaśca । tayoḥ —</p>
<p>nirṇayāntastridhā tattvānupātī, attattvānupātī, ubhayātmakaśca ।</p>
<p>anirṇayānto'pi tridhā mithyārūpaḥ, amithyārūpaḥ ubhayātmakaśca । teṣu —</p>
<p><b>nirṇayāntastattvānupātī</b> yathā—(urāca. 2.29)</p>
<b><lg>
<l>mainākaḥ kimayaṃ ruṇaddhi gagane manmārgamavyāhataṃ
śaktistasya kutassa vajrapatanād bhīto mahendrādapi ।</l>
<l>tārkṣyaḥ so'pi samaṃ nijena vibhunā jānāti māṃ rāvaṇaṃ
ā jñātaṃ sa jaṭāyureva jarasā kliṣṭo vadhaṃ vāñchati ॥ 271 ॥</l>
</lg></b>
<p><b>atattvānupātī</b> yathā—(vikra.1.8)</p>
<b><lg>
<l>asyāḥ sargavidhau prajāpatirabhūc‍candro nu kāntaprabhaḥ
śṛṅgāraikarasaḥ svayaṃ nu madano māso nu puṣpākaraḥ ।</l>
<l>vedābhyāsajaḍaḥ kathaṃ nu viṣayavyāvṛttakautūhalo
nirmātuṃ prabhavenmanoharamidaṃ rūpaṃ purāṇo muniḥ ॥ 272 ॥</l>
</lg></b>
<p><b>ubhayātmako</b> yathā—(śāku.2.9)</p>
<b><lg>
<l>citre niveśya parikalpitasattvayogā
rūpoc‍cayena racitā manasā kṛtā nu ।</l>
<l>strīrat‍nasṛṣṭiraparā pratibhāti sā me
dhāturvibhutvamanucintya vapuśca tasyāḥ ॥ 273 ॥</l>
</lg></b>
<p><b>anirṇayāntamithyārūpo</b> yathā—(megha. 14)</p>
<b><lg>
<l>adreḥ śaṅgaṃ harati pavanaḥ kiṃsvidityunmukhībhi—
rdṛṣṭocchrāyaścakitacakitaṃ	mugdhasiddhāṅganābhiḥ ।</l>
<l>sthānādasmātsarasaniculādutpatodaṅmukhaḥ	khaṃ
diṅnāgānāṃ pathi pariharan sthūlahastāvalepān ॥ 274 ॥</l>
</lg></b>
<pb n="580"/>
<p><b>amithyārūpo</b> yathā— (kirātā. 18.9)</p>
<b><lg>
<l>ayamasau bhagavānuta pāṇḍavaḥ sthitamavāṅmuninā śaśimaulinā ।</l>
<l>samadhirūḍhamajena nu jiṣṇunā sviditi vegavaśānmumuhe gaṇaiḥ ॥ 275 ॥</l>
</lg></b>
<p><b>ubhayātmako</b> yathā—(kirātā. 16.18)</p>
<b><lg>
<l>māyā svideṣā mativibhramo vā dhvastaṃ nu me vīryamutāhamanyaḥ ।</l>
<l>gāṇḍīvamuktā hi yathā purā me parākramante na śarāḥ kirāte ॥ 276 ॥</l>
</lg></b>
<p>(<b>17. smaraṇam</b>)</p>
<p><b>sādṛśādṛṣṭacintāderanubhūtapadārthajñānotpattiḥ smaraṇam ।</b> tat —
<b>sadṛśādyathā</b>—(rāca. 1.19)</p>
<b><lg>
<l>adṛśyanta purastena khelatkhañjanapaṅktayaḥ ।</l>
<l>asmaryanta viniḥśvasya priyānayanavibhramāḥ ॥ 277 ॥</l>
</lg></b>
<p><b>adṛṣṭād‍</b> yathā—(śāku. 6.8)</p>
<b><lg>
<l>munisutāpraṇayasmṛtirodhinā mama ca muktamidaṃ tamasā manaḥ ।</l>
<l>manasijena sakhe ! prahariṣyatā dhanuṣi cūtaśaraśca niveśitaḥ ॥ 278 ॥</l>
</lg></b>
<p><b>cintāyā</b> yathā—(urāca. 2.27)</p>
<b><lg>
<l>purā yatra strotaḥ pulinamadhunā tatra saritāṃ
viparyāsaṃ yāto ghanaviralabhāvaḥ kṣitiruhām ।</l>
<l>bahordṛṣṭaṃ kālādaparamiva manye vanamidaṃ
niveśaḥ śailānāṃ tadidamiti buddhiṃ draḍhayati ॥ 279 ॥</l>
</lg></b>
<p>ādigrahaṇā<b>tparaprayat‍nato</b> yathā—(śāku. 6.21)</p>
<b><lg>
<l>darśanapathamāyātā sākṣādiva tanmayena hṛdayena ।</l>
<l>smṛtikāriṇā tvayā me punarapi citrīkṛtā kāntā ॥ 280 ॥</l>
</lg></b>
<p>svap‍nasmṛtiḥ, pratyabhijñānaṃ ca smaraṇameva । tayoḥ —</p>
<p><b>svap‍nasmṛti</b>ryathā—(visā. 1.15)</p>
<b><lg>
<l>jāne svap‍navidhau mamādya culukotsekyaṃ purastādabhūt
pratyūṣe pariveṣamaṇḍalamiva jyots‍nāsapat‍naṃ mahaḥ ।</l>
<l>tasyāntarnakhanistuṣīkṛtaśarac‍candraprabhairaṅgakai—
rdṛṣṭā kāpyabalā balāt kṛtavatī sā manmathaṃ manmatham ॥ 281 ॥</l>
</lg></b>
<pb n="581"/>
<p><b>pratyabhijñānaṃ</b> yathā—(urāca. 3.40)</p>
<b><lg>
<l>gṛhīto yaḥ pūrvaṃ pariṇayavidhau kaṅkaṇadharaḥ
sudhāsūteḥ	pādairamṛtaśiśirairyaḥ paricitaḥ ।</l>
<l>sa	evāyaṃ	tasyāstaditārakaraupamyasubhago
mayā labdhaḥ pāṇirlalitalavalīkandalanibhaḥ ॥ 282 ॥</l>
</lg></b>
<p>(<b>18. bhrāntiḥ</b>)</p>
<p><b>viparyayajñānaṃ bhrāntiḥ ।</b> sā dvidhā— atattve tattvarūpā, tattve atattvarūpā ca ।
atattve tattvarūpā tridhā— abādhitā, bādhitā kāraṇabādhitā ca । tāsu—</p>
<p><b>abādhitā</b> yathā—(saka. 3.108)</p>
<b><lg>
<l>mohavirame sarosaṃ thoratthaṇamaṃḍale suravahūṇaṃ ।</l>
<l>jeṇa karikuṃbhasaṃbhāvaṇāi diṭhṭhī pariṭṭhaviā ॥ 283 ॥</l>
</lg></b>
<lg>
<l>(mohavirame saroṣaṃ sthūlastanamaṇḍale suravadhūnām ।</l>
<l>yena karikumbhasambhāvanayā dṛṣṭiḥ paristhāpitā ॥)</l>
</lg>
<p><b>bādhitā</b> yathā—(gāsa.3.63)</p>
<b><lg>
<l>hasiaṃ sahatthatālaṃ sukkhavaḍaṃ uvagaehi pahiehi ।</l>
<l>patthapphalasāricche	uḍḍīṇe	pūsavaṃdassiṃ/mmi ॥ 284 ॥</l>
</lg></b>
<lg>
<l>(hasitaṃ sahastatālaṃ śuṣkavaṭamupagataiḥ pathikaiḥ ।</l>
<l>patraphalasadṛkṣe uḍḍīne śukavṛnde'smin/vṛnde ॥)</l>
</lg>
<p><b>kāraṇabādhitā</b> yathā—(saka. 3.110)</p>
<b><lg>
<l>kanakakalaśasvacche	rādhāpayodharamaṇḍale
navajaladharaśyāmāmātmadyutiṃ	pratibimbitām ।</l>
<l>asitasicayaprāntabhrāntyā	muhurmuhurutkṣipañ
jayati janitavrīḍāhāsaḥ priyāhasito hariḥ ॥ 285 ॥</l>
</lg></b>
<p>tattve atattvarūpāpi tridhā— hānahetuḥ, upādānahetuḥ, upekṣāhetuśca । tāsu—
<b>hānahetu</b>ryathā—(saka. 3.111)</p>
<b><lg>
<l>so muddhamao maataṇhiāhiṃ taha dūmi tuha āsāhiṃ/dūmio haāsāhiṃ ।</l>
<l>jaha	saṃbhāvamaīṇa	vi	ṇaīṇa	paraṃmuho	jāo ॥ 286 ॥</l>
</lg></b>
<lg>
<l>(sa mugdhamṛgo mṛgatṛṣṇikābhistathā dūnastvadāśābhiḥ ।</l>
<l>yathā sadbhāvamayīṣvapi nadīṣu parāṅmukho jātaḥ ॥)</l>
</lg>
﻿<pb n="582"/>
<p><b>upādānahetu</b>ryathā—(vikramo. 4.39)</p>
<b><lg>
<l>samarthaye yat prathamaṃ priyāṃ prati kṣaṇena tanme parivartate'nyathā ।</l>
<l>ato vinidre sahasā vilocane karomi na sparśavibhāvitāpriyaḥ ॥ 287 ॥</l>
</lg></b>
<p><b>upekṣāhetu</b>ryathā—(māgha. 3.51)</p>
<b><lg>
<l>cikraṃsayā kṛtrimapatripaṅkteḥ kapotapālīṣu niketanānām ।</l>
<l>mārjāramapyāyataniścalāṅgaṃ yasyāṃ janaḥ kṛtrimameva mene ॥ 288 ॥</l>
</lg></b>
<p>bhrāntimān, bhrāntimālā, upamābhrāntiḥ, bhrāntyatiśayaśca bhrāntireva । teṣu —
<b>bhrāntimān</b> yathā—</p>
<b><lg>
<l>kapāle mārjāraḥ paya iti karām̐lleḍhi śaśina—
starucchidraprotān bisamiti karī saṃkalayati ।</l>
<l>ratānte talpasthān harati vanitāpyaṃśukamiti
prabhāmattaścandro	jagadidamaho	vibhramayati ॥ 289 ॥</l>
</lg></b>
<p><b>bhrāntimālā</b> yathā—(saka. 3.115)</p>
<b><lg>
<l>nīlendīvaraśaṅkyā	nayanayorbandhūkabuddha‍yādhare
pāṇau padmadhiyā madhūkakusumabhrāntyā tathā gaṇḍayoḥ ।</l>
<l>līyante	kabarīṣu	bāndhavakulavyāmohajātaspṛhā
durvārā madhupāḥ kiyanti bhavatī sthānāni rakṣiṣyati ॥ 290 ॥</l>
</lg></b>
<p><b>upamābhrānti</b>ryathā—(vikramo. 4.7)</p>
<b><lg>
<l>hṛtoṣṭharāgairnayanodabindubhirnimag‍nanābhernipatadbhiraṅkitam	।</l>
<l>cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam ॥ 291 ॥</l>
</lg></b>
<p><b>bhrāntyatiśayo</b> yathā—(saka. 3.117)</p>
<b><lg>
<l>diśyād dhūrjaṭijūṭakoṭisariti jyots‍nālavod‍bhāsinī
śāśāṅkī kalikā jalabhramivaśād drāgdṛṣṭanaṣṭā mudam ।</l>
<l>yāṃ cañcacchapharībhrameṇa mukulīkurvan phaṇālīṃ muhu—
rmuhyam̐llakṣyamahirjighṛkṣatitamāmākuñcanaprāñcanaiḥ	॥ 292 ॥</l>
</lg></b>
<p>anadhyavasāyo'pi <b>bhrāntireva</b> । yathā—(saka. 3.119)</p>
<b><lg>
<l>ubhau rambhāstambhāvupari viparītau kamalayo—
stadūrghvaṃ rat‍nāśmasthalamatha durūhaṃ kimapi tat ।</l>
﻿<pb n="583"/>
<l>tataḥ kumbhau paścād bisakisalaye kandalamaye
tadanvindāvindīvaramadhukarāḥ	kiṃ	punaridam ॥ 293 ॥</l>
</lg></b>
<p>yathā vā—(saka. 3.118)</p>
<b><lg>
<l>virahiṇijaṇaha daaṃteṇa ṇāvai takkhaṇi
chāijjai aliṇivahehiṃ cetteṇa cūavaṇī ।</l>
<l>taha tāsu vi maaraṃdehiṃ saṃdāṇiai
jaha ṇa klaṃbu ṇa aṃbu ṇa jaṃbū jāṇiai ॥ 294 ॥</l>
</lg></b>
<lg>
<l>(virahiṇījanasya dayamānena pratibhāti nanu tatkṣaṇe
chādyate'linivahaiścaitreṇa	cūtavanī ।</l>
<l>tathā tāsvapi makarandaiḥ sandānyate
yathā na kadambo nāmro na jambūrjñāyate ॥)</l>
</lg>
<p>(<b>19. upamānam</b>)</p>
<p><b>sadṛśāt sadṛśapratipattirupamānam</b> । yathā—</p>
<b><lg>
<l>tāṃ rohiṇīṃ vijānīhi jyotiṣāmatra maṇḍale ।</l>
<l>samūhastārakāṇāṃ	yaḥ	śakaṭākāramāśritaḥ ॥ 295 ॥</l>
</lg></b>
<p>yathā vā—(mavīca.1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṃghaṭṭād	vighaṭitabuhatkhaṇḍamuc‍caṇḍarociḥ ।</l>
<l>evaṃ vegāt kuliśamakarod vyoma vidyutsahasrai—
rbharturvajrajvalanakapiśāste	ca	roṣāṭṭahāsāḥ ॥ 296 ॥</l>
</lg></b>
<p>abhinayo'<b>pyupamānameva</b> । yathā—(gāsa. 3.57)</p>
<b><lg>
<l>vaivivaraṇiggaadalo eraṃḍo sāhai vva taruṇāṇaṃ ।</l>
<l>ettha ghare haliabahū eddahamettatthaṇī vasai ॥ 297 ॥</l>
</lg></b>
<lg>
<l>(vṛtivivaranirgatadala eraṇḍaḥ sādhayatīva taruṇānām ।</l>
<l>atra gṛhe halikavadhūretāvanmātrastanī	vasati ॥)</l>
</lg>
<p>etena pratibimbamudrālekhyādayo vyākhyātāḥ । teṣu —</p>
<p><b>pratibimbo</b> yathā—(kusaṃ. 8.11)</p>
<b><lg>
<l>darpaṇe ca paribhogadarśinī pṛṣṭhataḥ praṇayino niṣeduṣaḥ ।</l>
<l>vīkṣya bimbamanubimbamātmanaḥ kāni kānyapi cakāra lajjayā ॥ 298 ॥</l>
</lg></b>
﻿<pb n="584"/>
<p><b>mudrā</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ ।</l>
<l>kṣitiṣu	dadṛśire	jiṣṇorupahitaketurathāṅgalāñchanāni ॥ 299 ॥</l>
</lg></b>
<p><b>ālekhyaṃ</b> yathā—</p>
<b><lg>
<l>tavālekhye		kautūhalataralatanvīviracite
vidhāyaikā cakraṃ racayati suparṇāsutamapi ।</l>
<l>atha	svidyatpāṇistvaritamapamṛjyaitadaparā
kare pauṣpaṃ cāpaṃ makaramupariṣṭāc‍ca likhati ॥ 300 ॥</l>
</lg></b>
<p><b>athāsyopamābhedaḥ । ko bhedaḥ ?</b></p>
<p>ucyate—'padārthayorguṇaleśena sādṛśyapratipattirupamā' । yadāha— (kāvyāda. 2.14)</p>
<b><lg>
<l>yathākathaṃcit sādṛśyaṃ yatrodbha‍ūtaṃ pratīyate ।</l>
<l>upamāṃ nāma tāmāhuryathenduriva te mukham ॥ 301 ॥</l>
</lg></b>
<b><lg>
<l>upamaiva tirobhūtabhedā rūpakamiṣyate ।</l>
<l>yathā bāhulatā pāṇipadmaṃ caraṇapallavam ॥ 302 ॥</l></lg></b> (kāvyāda. 2.66)
<b><lg>
<l>yadaprasiddhau	sādṛśyamuktibhaṅgena	kenacit ।</l>
<l>tatsādṛśyaṃ prakārāṇāmasya saṃkhyā na vidyate ॥ 303 ॥</l>
</lg></b>
<p>tadyathā—(saka. 4.71)</p>
<b><lg>
<l>dātāro yadi kalpaśākhibhiralaṃ yadyarthinaḥ kiṃ tṛṇaiḥ
santaścedamṛtaṃ vṛthā yadi khalāstatkālakūṭena kim ।</l>
<l>kiṃ karpūraśalākayā yadi dṛśoḥ panthānameti priyā
saṃsāre'pi satīndrajālamaparaṃ yadyasti tenāpi kim ॥ 304 ॥</l>
</lg></b>
<p>yathā vā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṃ niṣeduṣīmāsanabandhadhīraḥ ।</l>
<l>jalābhilāṣī jalamādadānāṃ chāyeva tāṃ bhūpatiranvagacchat ॥ 305 ॥</l>
</lg></b>
<p>evamanye'pyanyoktyādayo vaktavyāḥ । te cobhayālaṅkāre viśeṣeṇāgrato vakṣyante । teṣūbhayoḥ
sādṛśyamivādayaḥ pratipādayanti । iha tu sadṛśena sadṛśaḥ pratīyata ityasti bhedaḥ ।</p>
﻿<pb n="585"/>
<p>(<b>20. anumānam</b>)</p>
<p>liṅgadarśanād liṅgijñānam <b>anumānam</b> । yathā—(rudraṭā. 7.57)</p>
<b><lg>
<l>sāvajñamāgamiṣyan nūnaṃ patito'si pādayostasyāḥ ।</l>
<l>kathamanyathā lalāṭe yāvakarasatilakapaṅktiriyam ॥ 306 ॥</l>
</lg></b>
<p>yathā vā—(rudraṭā. 7.60)</p>
<b><lg>
<l>aviralavilolajaladaḥ kuṭajārjunanīpasurabhivanavātaḥ ।</l>
<l>ayamāyātaḥ kālo hanta mṛtāḥ pathikagehinyaḥ ॥ 307 ॥</l>
</lg></b>
<p><b>ko'sya jñāpakād bheda iti ceducyate</b>—'jānantaṃ prayuṅkta iti jñāpakaḥ;
anu paścānmīyate anenetyanumānam । nanvidamapi jñāpayati,
satyam । kiṃtvidamajijñāsumapi jñāpayati, sa tu jijñāsumeva । yathā—(gasā.6.42)</p>
<b><lg>
<l>dīsai ṇa cūamaulaṃ attā ṇa a vāi malaagaṃdhavaho ।</l>
<l>ettaṃ vasaṃtamāsaṃ sahi jaṃ uk‍kaṭhiaṃ ceaṃ ॥ 308 ॥</l>
</lg></b>
<lg>
<l>(dṛśyate na cūtamukulamadya na ca vāti malayagandhavahaḥ ।</l>
<l>eti vasantamāsaḥ sakhi ! yadutkaṇṭhitaṃ cetaḥ ॥)</l>
</lg>
<p>athavā pramitirūpaṃ <b>phalamanumānam</b> । yathā—</p>
<b><lg>
<l>ai sahi vakkulajāviri, chuhihisi gottassa matthae chāraṃ ।</l>
<l>ac‍caṃta—datta—diṭ‍ṭheṇa sāmi valisṇa hasieṇa ॥ 308a ॥</l>
</lg></b>
<lg>
<l>(ayi sakhi vakrollapanaśīle kṣapsyarina gotrasya mastake kṣāram ।</l>
<l>atyantadattadṛṣṭena	sāmi=ardha—valitena	hasitena ॥)</l></lg>(dra.jo.407)
<b><lg>
<l>aṃbāṇa maṃjarī ṇigaa ttia kassa ṇu kahemi poddāe ।</l>
<l>cittapariattaṇeṇa	puḍhamaṃ	aṃhehi	viṇṇāaṃ ॥309॥</l>
</lg></b>
<lg>
<l>(āmrāṇāṃ mañjarī nirgatā iti kasya nu kathayāmi putryāḥ ।</l>
<l>cittaparivarttanena	prathamamasmābhirvijñātam ॥)</l></lg>(dra.rā.pṛ.621)
<p>pramāṇarūpo hetu<b>rjñāpakaḥ</b> । yathā—(kāvyāda. 2.245)</p>
<b><lg>
<l>avadhyairindupādānāmasādhyaiścandanāmbhasām	।</l>
<l>dehoṣmabhiḥ subodhaṃ te sakhi ! kāmāturaṃ manaḥ ॥ 310 ॥</l>
</lg></b>
﻿<pb n="586"/>
<p>yadi vā upāttavyāpāro<b>'numānahetuḥ</b> yathā—(saka. 2.28)</p>
<b><lg>
<l>etāni nissahatanorasamañjasāni śūnyaṃ manaḥ piśunayanti padāni tasyāḥ ।</l>
<l>ete ca mārgataravaḥ kathayanti tāpamālambitojjhitapariglapitaiḥ pravālaiḥ ॥</l>
</lg></b>
<p>anupāttavyāpāro <b>jñāpakaḥ</b> । sa tridhā—trikālārthaviṣayabhedāt । teṣu
<b>bhūtārthaviṣayo</b> yathā—(kāvyād. 2.12)</p>
<b><lg>
<l>kaṇṭhekālaḥ karasthena kapālenenduśekharaḥ ।</l>
<l>jaṭābhiḥ s‍nigdhatāmrābhirāvirāsīd vṛṣadhvajaḥ ॥ 312 ॥</l>
</lg></b>
<p>yathā vā—(māgha. 1.70)</p>
<b><lg>
<l>sa bāla āsīd vapuṣā caturbhujo mukhena pūrṇendunibhastrilocanaḥ ।</l>
<l>yuvā karākrāntamahībhṛduc‍cakairasaṃśayaṃ samprati tejasā raviḥ ॥ 313 ॥</l>
</lg></b>
<p><b>vartamānārthaviṣayo</b> yathā—(visā. 1.23)</p>
<b><lg>
<l>parvagranthiṣu vīrudhāṃ sumanaso madhye'ṅkuraṃ pallavā
vāñchāmātraparigrahaḥ	pikavadhūkaṇṭho/?/dare pañcamaḥ ।</l>
<l>kiṃ ca trīṇi jaganti jiṣṇudivasairdvitrairmanojanmano
devasyāpi cirojjhitaṃ yadi bhavedabhyāsavaśyaṃ dhanuḥ ॥ 314 ॥</l>
</lg></b>
<p>yathā vā—(saka. 1.90)</p>
<b><lg>
<l>maulau dhāraya puṇḍarīkamamitaṃ tanvātmano vikramaṃ
cakrāṅka vaha pādayugmamavanīṃ doṣṇā samabhyuddhara ।</l>
<l>lakṣmīṃ bhrūnikaṭe niveśaya bhava jyāyān divaukaspate—
rviśvāntaḥkaraṇaikacora ! tadapi jñātaṃ hariḥ khalvasi ॥ 315 ॥</l>
</lg></b>
<p><b>bhaviṣyadarthaviṣayo</b> yathā—(mabhā. 2.3.13)</p>
<b><lg>
<l>vātāya	kapilā	vidyudātapāyātilohinī ।</l>
<l>pītā varṣāya vijñeyā durbhikṣāya sitā bhavet ॥ 316 ॥</l>
</lg></b>
<p>yathā vā—(visā. 1.3)</p>
<b><lg>
<l>gonāsāya niyojitāgadarajāḥ sarpāya baddhauṣadhiḥ
kaṇṭhasthāya viṣāya vīryamahate pāṇau maṇīn bibhratī ।</l>
<l>bharturbhūtagaṇāya	gotrajaratīnirdiṣṭamantrākṣarā
rakṣatvadrisutā vivāhasamaye prītā ca bhītā ca vaḥ ॥ 317 ॥</l>
</lg></b>
﻿<pb n="587"/>
<p>(<b>21.arthāpattiḥ</b>)</p>
<p><b>pratyakṣādyadhigato'rthastathānupapadyamāno'rthāntaraṃ gamayatītyarthāpattiḥ</b> । yathā—</p>
<b><lg>
<l>nirṇetuṃ śakyamastīti madhyaṃ tava nitambini ।</l>
<l>anyathānupapattyaiva	payodharabharasthiteḥ ॥ 318 ॥</l></lg></b> (kāvyāda.2.218)
<p>yathā vā—(saka. 3.171)</p>
<b><lg>
<l>etadālokya lolākṣi rūpamapratimaṃ tava ।</l>
<l>kalpayāmaḥ	kalātattvagurutāmādivedhasaḥ ॥ 319 ॥</l>
</lg></b>
<p>(<b>22. abhāvaḥ</b>)</p>
<p><b>padārthānāmavidyamānatā abhāvaḥ</b>, yathā—(seba. 4.20)</p>
<b><lg>
<l>saggaṃ apārijāaṃ kotthuhalacchirahiaṃ mahumahassa uraṃ ।</l>
<l>sumarāmi mahaṇapurao amuddhaaṃdaṃ ca harajaḍāpabbhāraṃ ॥ 320 ॥</l>
</lg></b>
<lg>
<l>(svargamapārijātaṃ kaustubhalakṣmīrahitaṃ madhumathanasyoraḥ ।</l>
<l>smarāmi mathanapurato'mugdhacandraṃ ca harajaṭāprāgbhāram ॥)</l>
</lg>
<p>yathā vā—(raghu. 8.65)</p>
<b><lg>
<l>dhṛtirastamitā ratiś‍cyutā galitaṃ geyamṛturnirutsavaḥ ।</l>
<l>gatamābharaṇaprayojanaṃ pariśūnyaṃ śayanīyamadya me ॥ 321 ॥</l>
</lg></b>
<p>(<b>23. āgamaḥ</b>)</p>
<p>āp‍tavacana<b>māgamaḥ</b> । yathā—</p>
<b><lg>
<l>na kañcidavamanyeta sarvasya śṛṇuyānmatam ।</l>
<l>bālasyāpyarthavad vākyamupayuñjīta paṇḍitaḥ ॥ 322 ॥</l>
</lg></b>
<p>yathā vā—(kusaṃ. 5.83)</p>
<b><lg>
<l>nivāryatāmāli ! kimapyasau vaṭuḥ punarvivakṣuḥ sphuritottarādharaḥ ।</l>
<l>na kevalaṃ yo mahatāṃ vibhāṣate śṛṇoti tasmādapi yaḥ sa pāpabhāk ॥ 323 ॥</l>
</lg></b>
<p>(<b>24. pratyakṣam</b>)</p>
<p><b>aindriyaṃ mānasaṃ vā jñānaṃ pratyakṣam</b> । yathā—(māgha. 10.3)</p>
<b><lg>
<l>krāntakāntavadanapratibimbe	bhag‍nabālasahakārasugandhau ।</l>
<l>svāduni praṇaditālini śīte nirvavāra madhunīndriyavargaḥ ॥ 324 ॥</l>
</lg></b>
﻿<pb n="588"/>
<p>yathā vā—(māmā. 1.43)</p>
<b><lg>
<l>paśyāmi tāmita itaśca puraśca paścādantarbahiḥ parita eva ca vartamānām ।</l>
<l>ud‍buddhamugdhakanakābjanibhaṃ vahantīmāsaṅgitiryagapavartitadṛṣṭi vaktram ॥ 325 ॥</l>
</lg></b>
<b><lg>
<l>imāścaturviṃśatirarthasaṃśrayāḥ pṛthagvibhaktāḥ kavibhiḥ svalaṅkriyāḥ ।</l>
<l>śrutītihāsaprabhavān	viśeṣato	mahāprabandhānupakartumīśate ॥ 326 ॥</l>
</lg></b>
<b><lg>
<l>anekadhā'yaṃ kavibhiścirantanaiḥ prapañcito bhāmaha—vāmanādibhiḥ ।</l>
<l>yato'tra jātyādiralaṃkriyāgaṇo'bhidheyatastena kṛto na vistaraḥ ॥ 327 ॥</l>
</lg></b>
<b><lg>
<l>athobhayālaṃkṛtayo manoharāḥ prapañcitā yadyapi pūrvasūribhiḥ ।</l>
<l>tathāpi tebhyaḥ saviśeṣamucyate svarūpamāsāmiha tanniśamyatām ॥ 328 ॥</l>
</lg></b>
<p>(<b>3. ubhayālaṅkārāḥ —24</b>)</p>
<p><b>śabdaviśeṣadvārako'rthaviśeṣo yeṣu pratīyate te ubhayālaṅkārāḥ ।</b></p>
<p>te'pi caturviṃśatireva । tadyathā—</p>
<p><b>upamā, rūpakaṃ, sāmyaṃ, saṃśayaḥ, samādhiḥ, samāsoktiḥ,
sahoktiḥ, samuc‍cayaḥ, tulyayogitā, leśaḥ, apahnutiḥ, aprastutapraśaṃsā,
utprekṣā, arthāntaranyāsaḥ, dīpakaṃ, parikaraḥ, kramaḥ, paryāyaḥ, atiśayaḥ,
ākṣepaḥ, viśeṣaḥ, śleṣaḥ, bhāvikaḥ, saṃsṛṣṭiriti</b> । tatra —</p>
<p>(<b>1. upamā</b>)</p>
<p>prasiddha‍yanurodhenārthayormithaḥ pratīyamānābhidhīyamānabhūyovayavasāmānyayoga <b>upamā</b> ।</p>
<p>sā tridhā— padopamā, vākyopamā prapañcopamā ca । tāsu</p>
<p><b>padopamā</b> dvidhā— samāsopamā, pratyayopamā ca । tayoḥ</p>
<p><b>samāsopamā</b> caturdhā— antarbhūtevārthā, antarbhūtasāmānyā, antarbhūtobhayārthā
sarvasamāsā ceti । tāsu—</p>
<p><b>prathamā</b> yathā—(rudraṭā. 8.18)</p>
<b><lg>
<l>mukhamindusundaraṃ te bisakisalayakomale bhujālatike ।</l>
<l>jaghanasthalī ca sundari tava śailaśilāviśāleyam ॥ 329 ॥</l>
</lg></b>
﻿<pb n="589"/>
<p><b>dvitīyā</b> yathā—(gāsa. 3.13)</p>
<b><lg>
<l>candasarisaṃ muhaṃ se amaasariccho a muharaso tissā ।</l>
<l>sakaaggaharahasujjalacuṃbanaaṃ kassa sarisaṃ se ॥ 330 ॥</l>
</lg></b>
<lg>
<l>(candrasadṛśaṃ mukhaṃ tasyā amṛtasadṛkṣaśca mukharasastasyāḥ ।</l>
<l>sakacagraharabhasojjvalacumbanakaṃ kasya sadṛśaṃ tasyāḥ ॥)</l>
</lg>
<p><b>tṛtīyā</b> yathā—(saka. 4.3)</p>
<b><lg>
<l>kamalakarā rambhorū kuvalaaṇaaṇā miaṃkavaaṇā sā ।</l>
<l>kaha ṇu ṇavacaṃpaaṃtrī muṇālabāhū piā tavai(dahai) ॥ 331 ॥</l>
</lg></b>
<lg>
<l>(kamalakarā rambhorūḥ kuvalayanayanā mṛgāṅkavadanā sā ।</l>
<l>kathaṃ nu navacampakāṅgī mṛṇālabāhuḥ priyā tapati(dahati) ॥)</l>
</lg>
<p><b>caturthī</b> yathā—(rudraṭa. 8.20)</p>
<b><lg>
<l>śaradindusundaramukhī kuvalayadaladīrghalocanā sā me ।</l>
<l>dahati	manaḥ	kathamaniśaṃ	rambhāgarbhābhirāmorūḥ ॥ 332 ॥</l>
</lg></b>
<p><b>pratyayopamāpi</b> caturdhaiva ।</p>
<p>pratyayo hi kaścidupameye, kaścidupamāne, kaścitsāmānye, kaścidivārthe vidhīyate । tatra,
<b>upameye</b> yathā—(saka. 4.5)</p>
<b><lg>
<l>haṃso dhvāṅkṣavirāvī syāduṣṭrakrośī ca kokilaḥ ।</l>
<l>kharanādī mayūro'pi tvaṃ ced vadasi vāggmini ! ॥ 333 ॥</l>
</lg></b>
<p><b>upamāne</b> yathā—(saka. 4.6)</p>
<b><lg>
<l>pūrṇendukalpavadanā	mṛṇālīdeśyadorlatā ।</l>
<l>cakradeśīyajaghanā sā svap‍ne'pi na dṛśyate ॥ 334 ॥</l>
</lg></b>
<p><b>sāmānye</b> yathā—(saka. 4.7)</p>
<b><lg>
<l>sūryīyati	sudhāraśmiranāthati	mṛtāyate ।</l>
<l>mṛtasya kāntāvirahe svargo'pi narakīyati ॥ 335 ॥</l>
</lg></b>
<p><b>ivārthe</b> yathā—(saka. 4.8)</p>
<b><lg>
<l>eka eva hi bhūtātmā bhūte bhūte vyavasthitaḥ ।</l>
<l>ekadhā bahudhā caiva dṛśyate jalacandravat ॥ 336 ॥</l></lg></b> (upaniṣad)
﻿<pb n="590"/>
<p><b>vākyopamā</b>pi dvidhā— padārthayorvākyārthayośca । tatra—</p>
<p><b>padārthayo</b>ścaturdhā— pūrṇā, lup‍tā, lup‍tapūrṇā, pūrṇalup‍tā ceti । tatra—
upamānopameyasāmānyadharmadyotakānāṃ caturṇāmapi prayoge <b>pūrṇā</b> । yathā—(rudraṭā. 8.6)</p>
<b><lg>
<l>kamalamiva cāru vadanaṃ mṛṇālamiva komalaṃ bhujāyugalam ।</l>
<l>alimāleva ca nīlā tavaiva madirekṣaṇe kabarī ॥ 337 ॥</l>
</lg></b>
<p>sāmānyadharmadyotakalope <b>lup‍tā</b> । yathā—(kāvyāda. 2.36)</p>
<b><lg>
<l>na padmaṃ mukhamevedaṃ na bhṛṅgau cakṣuṣī ime ।</l>
<l>na kesarāṇi kāntāyā imāstā dantapaṅktayaḥ ॥ 338 ॥</l>
</lg></b>
<p>sāmānyadharmalope <b>lup‍tapūrṇā</b> । yathā—(kāvyāda. 2.16, saka. 4.11)</p>
<b><lg>
<l>rājīvamiva te vaktraṃ netre nīlotpale iva ।</l>
<l>rambhāstambhāvivorū ca karikumbhāviva stanau ॥ 339 ॥</l>
</lg></b>
<p>dyotakalope <b>pūrṇalup‍tā</b> । yathā—(kāvyāda. 2.193, saka. 4.12)</p>
<b><lg>
<l>tvanmukhaṃ puṇḍarīkaṃ ca phulle surabhigandhinī ।</l>
<l>komalāpāṭalau tanvi ! pallavaścādharaśca te ॥ 340 ॥</l>
</lg></b>
<p><b>vākyārthayorapi</b> caturdhaiva ।</p>
<p>ekevādiśabdā, anekevādiśabdā, anivādiśabdā asādṛśyā ca । tatra—
<b>ekevādiśabdā</b> yathā—(raghu. 6.60)</p>
<b><lg>
<l>pāṇḍyo'yamaṃsārpitalambahāraḥ klṛp‍tāṅgarāgo haricandanena ।</l>
<l>ābhāti bālātaparaktasānuḥ sanirjharodgāra ivādrirājaḥ ॥ 341 ॥</l>
</lg></b>
<p><b>anekevaśabdā</b> yathā—(kāvyāda. 2.45)</p>
<b><lg>
<l>nalinyā iva tanvaṅgyāstasyāḥ padmamivānanam ।</l>
<l>mayā	madhuvrateneva	pāyampāyamaramyata ॥ 342 ॥</l>
</lg></b>
<p><b>anivādiśabdā</b> yathā—(kāvyāda. 2.49)</p>
<b><lg>
<l>divo jāgarti rakṣāyai pulomārirbhuvo bhavān ।</l>
<l>asurāstena hanyante sāvalepā nṛpāstvayā ॥ 343 ॥</l>
</lg></b>
<p><b>asādṛśyā</b> yathā—(māgha. 16.52)</p>
<b><lg>
<l>prahitaḥ pradhanāya mādhavānahamākārayituṃ mahībhujā ।</l>
<l>na pareṣu mahaujasaśchalādapakurvanti malimlucā iva ॥ 344 ॥</l>
</lg></b>
﻿<pb n="591"/>
<p>vākyopamāyā eva prakāraḥ <b>prapañcopamā ।</b></p>
<p>sāpi dvidhā— prakṛtarūpā vikṛtarūpā ca । tayoḥ</p>
<p>prakṛtarūpā caturdhā— samastopamā, ekadeśopamā, mālopamā raśanopamā ca । tāsu
<b>samastopamā</b> yathā—(ridraṭā. 8.30)</p>
<b><lg>
<l>alivalayairalakairiva kusumastabakaiḥ stanairiva vasante ।</l>
<l>bhānti latā lalanā iva pāṇibhiriva kisalayaiḥ sapadi ॥ 345 ॥</l>
</lg></b>
<p><b>ekadeśopamā</b> yathā—(rudraṭā. 8.31)</p>
<b><lg>
<l>kamaladalairadharairiva daśanairiva kesarairvirājante ।</l>
<l>alivalayairalakairiva kamalairvadanairiva nalinyaḥ ॥ 346 ॥</l>
</lg></b>
<p><b>mālopamā</b> yathā—(seba. 1.48)</p>
<b><lg>
<l>soha vva lakkhaṇamuhaṃ vaṇamāla vva viaṃḍa harivaissa uram ।</l>
<l>kitti vva pavaṇataṇaaṃ, āṇa vva balāīṃ se vilaggai didaṭhī ॥ 347 ॥</l>
</lg></b>
<lg>
<l>(śobheva lakṣmaṇamukhaṃ vanamāleva vikaṭaṃ haripateruraḥ ।</l>
<l>kīrtiriva pavanatanayamājñeva balānyastatasya vilagati dṛṣṭiḥ ॥)</l>
</lg>
<p><b>raśanopamā</b> yathā—(rudraṭaṭīkā 8.28)</p>
<b><lg>
<l>candrāyate śiklarucātha haṃso haṃsāyate cārugatena kāntā ।</l>
<l>kāntāyate sparśasukhena vāri vārīyate svacchatayā vihāyaḥ ॥ 348 ॥</l>
</lg></b>
<p><b>vikṛtarūpāpi</b> caturdhaiva— viparyāsopamā, ubhayopamā, utpādyopamā,
ananvayopayopamā ca । tāsu —</p>
<p><b>viparyasopamā</b> yathā—(ratnā.)</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye! tava mukhacchāyānukārī śaśī ।</l>
<l>ye'pi	tvadnamanānusārigatayaste	rājahaṃsā	gatā—
stvatsādṛś‍yavinodamātramapi me daivena na kṣamayate ॥ 349 ॥</l>
</lg></b>
<p><b>ubhayopamā</b> yathā—(kāvyāda. 2.18)</p>
<b><lg>
<l>tvadānanamivāmbhojamambhojamiva	te	mukham ।</l>
<l>nilīnāṃ nalinīkhaṇḍe kathaṃ nu tvāṃ labhemahi ॥ 350 ॥</l>
</lg></b>
﻿<pb n="592"/>
<p><b>utpādyopamā</b> yathā—</p>
<b><lg>
<l>suvṛttamuktāphalajālacitrakaṃ bhavedakhaṇḍaṃ yadi candramaṇḍalam ।</l>
<l>śramāmbubindūttaraśobhā tārakaṃ tato mukhaṃ tena tavopamīyate ॥ 351 ॥</l>
</lg></b>
<p><b>ananvayopamā</b> yathā—(kāvyāda. 2.259)</p>
<b><lg>
<l>tvanmukhaṃ tvanmukhamiva tvadadṛśau tvadadṛśāviva ।</l>
<l>tvanmūrtiriva mūrtiste tvamiva tvaṃ kṛśodari ॥ 352 ॥</l>
</lg></b>
<p>(<b>2. rūpakam</b>)</p>
<p>upamaivotpannasādṛś‍yāt tirobhūtabhedā <b>rūpakam</b> । tat ṣoḍhā—</p>
<p>śabdapradhānam, arthapradhānam, ubhayapradhānaṃ, sāvayavaṃ, niravayavaṃ, saṅkīrṇaṃ ca । teṣu</p>
<p><b>śabdapradhānaṃ</b> caturvidham— samastam, asamastaṃ, samastavyastaṃ, rūpakarūpakaṃ ca । tatra
<b>samastaṃ</b> yathā—(kāvyāda. 2.259)</p>
<b><lg>
<l>pāṇipadmāni bhūpānāṃ saṃkocayitumīśate ।</l>
<l>tvatpādanakhacandrāṇāmarciṣaḥ kundanirmalāḥ ॥ 353 ॥</l>
</lg></b>
<p><b>asamastaṃ</b> yathā—(kāvyāda. 2.67)</p>
<b><lg>
<l>aṅgulyaḥ pallavānyāsan kusumāni nakhārciṣaḥ ।</l>
<l>bāhū late vasantaśrīstvaṃ naḥ pratyakṣacāriṇī ॥ 354 ॥</l>
</lg></b>
<p><b>samastavyastaṃ</b> yathā—</p>
<b><lg>
<l>smitaṃ mukhendau jyotsnā te prabhāmbu kucakumbhayoḥ ।</l>
<l>dorlatāpallave pāṇau puṣpaṃ sakhi nakhārciṣaḥ ॥ 355 ॥</l>
</lg></b>
<p><b>rūpakarūpakaṃ</b> yathā—(kāvyāda. 2.93)</p>
<b><lg>
<l>mukhapaṅkajaraṅge'smin bhrūlatā nartakī tava ।</l>
<l>līlānāṭyāmṛtaṃ dṛṣṭau sakhi! yūnā niṣiñcati ॥ 356 ॥</l>
</lg></b>
<p><b>arthapradhānaṃ</b> caturdhā— samastaviṣayam, ekadeśāviṣayaṃ, yuktimat ayuktaṃ ca । tatra
<b>samastaviṣayaṃ</b> yathā—(kāvyāda. 2.69)</p>
<b><lg>
<l>tāmrāṅgulidalaśreṇinakhadidhītikesaram ।</l>
<l>dhriyate mūrdh‍ni bhūpālairbhavaccaraṇapaṅkajam ॥ 357 ॥</l>
</lg></b>
﻿<pb n="593"/>
<p><b>ekadeśaviṣayaṃ</b> yathā—(kāvyāda. 2.71)</p>
<b><lg>
<l>akasmādeva te caṇḍi ! sphuritādharapallavam ।</l>
<l>mukhaṃ muktāruco dhatte gharmāmbhaḥ—kaṇamañjarīḥ ॥ 358 ॥</l>
</lg></b>
<p><b>yuktimad</b> yathā—(kāvyāda. 2.77)</p>
<b><lg>
<l>smitapuṣpojjvalaṃ lolanetrabhṛṅgamidaṃ mukham ।</l>
<l>na kāsyanandanaṃ subhru ! surabhiśvasitānilam ॥ 359 ॥</l>
</lg></b>
<p><b>ayuktaṃ</b> yathā—(kāvyāda. 2.78)</p>
<b><lg>
<l>idamārdrasmitajyots‍naṃ s‍nigdhanetrotpalaṃ mukham ।</l>
<l>jagannetrendurasmākaṃ kathaṃ tāpāya kalpate ॥ 360 ॥</l>
</lg></b>
<p><b>ubhayapradhānaṃ</b> caturdhā— śuddhaṃ, saviśeṣaṇaṃ, raśanā mālā ca । tatra</p>
<p><b>śuddhaṃ</b> yathā—</p>
<b><lg>
<l>vellitabhru	galad‌gharmajalamālohitekṣaṇam ।</l>
<l>vivṛṇoti	madāvasthāmidaṃ	vadanapaṅkajam ॥ 361 ॥</l>
</lg></b>
<p><b>saviśeṣaṇaṃ</b> yathā—(kāvyāda. 2.81)</p>
<b><lg>
<l>haripādaḥ śirolag‍najahnukanyājalāṃśukaḥ ।</l>
<l>jayatyasuraniḥśaṅkasurānandotsavadhvajaḥ ॥ 362 ॥</l>
</lg></b>
<p><b>raśanā</b> yathā—(rudraṭā.8.50)</p>
<b><lg>
<l>kisalayakarairlatānāṃ karakamalairmṛgadṛśāṃ jagajjayati ।</l>
<l>nalinīnāṃ	kamalamukhairmukhendubhiryoṣitāṃ	 madanaḥ ॥ 363 ॥</l>
</lg></b>
<p><b>mālā</b> yathā—(u.rā.ca. 1.38)</p>
<b><lg>
<l>iyaṃ	gehe	lakṣmīriyamamṛtavartirnayanayo—
rasāvasyāḥ	sparśo vapuṣi	bahalaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo yadi paramasahyastu virahaḥ ॥ 364 ॥</l>
</lg></b>
<p><b>sāvayavaṃ</b> caturdhā— sahajāvayavam, āhāryāvayavam, ubhayāvayavaṃ viṣamaṃ ca ।</p>
<p><b>sahajāvayavaṃ</b> yathā—</p>
<b><lg>
<l>papphuriauṭhṭhadalaaṃ	takkhaṇavigaliaruhiramahuvicchaḍḍa ।</l>
<l>ukkhaḍidaaṃṭhaṇālaṃ paḍiaṃ phuḍadasaṇakesaraṃ muhakamalaṃ ॥ 365 ॥</l>
</lg></b>
﻿<pb n="594"/>
<lg>
<l>(prasphuritoṣṭhadalaṃ	tatkṣaṇavigalitarudhiramadhuvicchardam ।</l>
<l>utkhaṇḍitakaṇṭhanālaṃ patitaṃ sphuṭadaśanakesaraṃ mukhakamalam ॥)</l>
</lg>
<p><b>āhāryāvayavaṃ</b> yathā—</p>
<b><lg>
<l>to	kuṃbhaaṇṇapaḍivaaṇadaṃḍapaḍighaṭṭiāmarisaghoraviso ।</l>
<l>galiaṃsuaṇimmoo jāo bhīsaṇaaro dasāṇaṇabhuao ॥ 366 ॥</l>
</lg></b>
<lg>
<l>(tataḥ	kumbhakarṇaprativacanadaṇḍaparighaṭṭitāmarṣaghoraviṣaḥ ।</l>
<l>galitāṃśukanirmoko jāto bhīṣaṇanaro daśānanabhujagaḥ ॥)</l>
</lg>
<p><b>ubhayāvayavaṃ</b> yathā—(rudraṭaṭīkā 8.43)</p>
<b><lg>
<l>yasyā bījamahaṃkṛtirgurutaro mūlaṃ mameti graho
nityatvasmṛtiraṅkuraḥ sutasuhṛdjñātyādayaḥ pallavāḥ ।</l>
<l>skandho dāraparigrahaḥ paribhavaḥ puṣpaṃ phalaṃ durgatiḥ
sā me tavac‍caraṇārhaṇāparaśunā tṛṣṇālatā lūyatām ॥ 367 ॥</l>
</lg></b>
<p><b>viṣamaṃ</b> yathā—(kāvyāda. 2.80)</p>
<b><lg>
<l>madaraktakapolena manmathastvanmukhendunā ।</l>
<l>nartitabhrulatenālaṃ mardituṃ bhuvanatrayam ॥ 368 ॥</l>
</lg></b>
<p><b>niravayavaṃ</b> caturdhā— sādhāraṃ, nirādhāraṃ, paramparitaṃ vyatirekavac‍ca ।</p>
<p><b>sādhāraṃ</b> yathā—(seba. 1.22)</p>
<b><lg>
<l>sohai visuddhakiraṇo gaaṇasamuddammi raaṇivelālaggo ।</l>
<l>tārāmuttāvaaro phuḍavihaḍiamehasippisaṃpuḍavimmukko ॥ 369 ॥</l>
</lg></b>
<lg>
<l>(śobhate viśuddhakiraṇo gaganasamudre rajanīvelālag‍naḥ ।</l>
<l>tārāmuktāprakaraḥ sphuṭavighaṭitameghaśuktisaṃpuṭavimuktaḥ ॥)</l>
</lg>
<p><b>nirādhāraṃ</b> yathā—</p>
<b><lg>
<l>vaṇarāikesahatthā kusumāuhasurahisaṃcaraṃtadhaavaḍā ।</l>
<l>sasiaramuhuttamehā tamapaḍihatthā viṇeṃtti dhūmuppīḍāḥ ॥ 370 ॥</l>
</lg></b>
<lg>
<l>(vanarājikeśahastāḥ	kusumāyudhasurabhisaṃcaraddhvajapaṭāḥ ।</l>
<l>śaśikaramuhūrtameghāstamaḥ—pratihastā viniryanti dhūmotpīḍāḥ ॥)</l>
</lg>
<p><b>paramparitaṃ</b> yathā—</p>
<p><b>vavasāaraipaoso.</b> (seba. 1.14; dra. pṛ. 339)</p>
﻿<pb n="595"/>
<p><b>vyatirekavad</b> yathā—(śāku. 2.10)</p>
<b><lg>
<l>anāghrātaṃ puṣpaṃ kisalayamalūnaṃ kararuhai—
ranāviddhaṃ rat‍naṃ madhu navamanāsvāditarasam ।</l>
<l>akhaṇḍaṃ puṇyānāṃ phalamiva ca tadrūpamanaghaṃ
na jāne bhoktāraṃ kamiha samupasthāsyati vidhiḥ ॥ 371 ॥</l>
</lg></b>
<p><b>saṅkīrṇaṃ</b> caturdhā— sāvayavasaṅkīrṇaṃ, niravayavasaṅkīrṇam, ubhayasaṅkīrṇaṃ, śleṣānvitaṃ ca ।
<b>sāvayavasaṅkīrṇaṃ</b> yathā—(seba. 1.17)</p>
<b><lg>
<l>raiarakesaraṇivahaṃ sohai dhavalabbhadalasahassaparigaaṃ ।</l>
<l>mahumahadaṃsaṇajoggaṃ piāmahuppattipaṃkaaṃ va ṇahaalaṃ ॥ 372 ॥</l>
</lg></b>
<lg>
<l>(ravikarakesaranivahaṃ śobhate dhavalābhradalasahastraparigatam ।</l>
<l>madhumathanadarśanayogyaṃ pitāmahotpattipaṅkajamiva nabhaḥ sthalam ॥)</l>
</lg>
<p><b>niravayavasaṅkīrṇaṃ</b> yathā—</p>
<b><lg>
<l>dīho diahabhuaṃgo/viasaṃto raibiṃbaphaṇāmaṇippahaṃ pairaṃto ।</l>
<l>avarasamuddamuvagao muṃcaṃto kaṃcuaṃ va ghammaa—āavaṇivahaṃ ॥ 373 ॥</l>
</lg></b>
<lg>
<l>(dīrgho divasabhujaṅgo ravibimbaphaṇāmaṇiprabhāṃ prakiran/vikasamānaḥ ।</l>
<l>aparasamudramabhigato muñcan kañcukamiva dharma/ātapanivaham ॥)</l>
</lg>
<p><b>ubhayasaṅkīrṇaṃ</b> yathā—(seba. 1.19)</p>
<b><lg>
<l>dhuamehamahuarāo	ghaṇasamaāaḍiḍhaoṇaavimukkāo ।</l>
<l>ṇahapāaasāhāo ṇiaaṭṭhāṇaṃ va paḍigaāo disāo ॥ 374 ॥</l>
</lg></b>
<lg>
<l>(dhutameghamadhukarā	ghanasamayākṛṣṭāvanatavimuktāḥ ।</l>
<l>namaḥpādapaśākhā nijakasthānamiva pratigatā diśaḥ ॥)</l>
</lg>
<p><b>śleṣānvitaṃ</b> yathā—(seba. 1.24)</p>
<b><lg>
<l>pīṇapaohabaralaggaṃ	disāṇaṃ	pavasaṃtajalaasamaaviiṇṇaṃ ।</l>
<l>sohaggapaḍhamaiṇhaṃ pammāai/pavvāai sarasaṇahavaaṃ iṃdadhaṇuṃ ॥ 375 ॥</l>
</lg></b>
<lg>
<l>(pīnapayodharalag‍naṃ	diśāṃ	pravasajjaladasamayavitīrṇam ।</l>
<l>saubhāgyaprathamacihnaṃ pramlāyati/praśuṣyati sarasanakhapadamindradhanuḥ ॥)</l>
</lg>
﻿<pb n="596"/>
<p>(<b>3. sāmyam</b>)</p>
<p><b>prasiddhasādharmyābhāve dyotakābhāve ubhayābhāve vā ukticāturyādaupamyapratītiḥ
sāmyam</b> । sā tridhā— prasiddhasādharmyābhāvaḥ, dyotakābhāvaḥ, ubhayābhāvaḥ । tatra
<b>prasiddhasādharmyābhāve</b> yathā—(raghu. 6.67)</p>
<b><lg>
<l>saṃcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 376 ॥</l>
</lg></b>
<p><b>dyotakābhāve</b> yathā—</p>
<b><lg>
<l>naiko'pi tvādṛśo'dyāpi jāyamāneṣu rājasu ।</l>
<l>nanu dvitīyo nāstyeva pārijātasya pādapaḥ ॥ 377 ॥</l>
</lg></b>
<p><b>ubhayābhāve</b> yathā—(sa.ka. 3.184)</p>
<b><lg>
<l>na martyalokastridivāt prahīyate mriyeta nāgre yadi vallabho janaḥ ।</l>
<l>nivṛttameva tridivaprayojanaṃ mṛtaḥ sa cejjīvata eva jīvati ॥ 378 ॥</l>
</lg></b>
<p>asya ca sāmyotkarṣādibhirananta uktiprapañcaḥ । sāmyena yathā—(śāku. 1.16)</p>
<b><lg>
<l>śuddhāntadurlabhamidaṃ vapurāśramavāsino yadi janasya ।</l>
<l>dūrīkṛtāḥ	khalu	guṇaurudyānalatā	vanalatābhiḥ ॥ 379 ॥</l>
</lg></b>
<p><b>utkarṣeṇa</b> yathā—(bārā. 2.17)</p>
<b><lg>
<l>tad vaktraṃ yadi mudritā śaśikathā tac‍cat smitaṃ kā sudhā
tac‍cakṣuryadi hāritaṃ kuvalayaistāśced giro dhiṅ madhu ।</l>
<l>hā kandarpadhanurbhuvau ca yadi te kiṃ vā bahu brūmahe
yatsatyaṃ	punaruktavastuvirasaḥ'	sargakramo	vedhasaḥ ॥ 380 ॥</l>
</lg></b>
<p><b>sāmyotkarṣābhyāṃ</b> yathā—(visā. 3.27)</p>
<b><lg>
<l>taraṅgaya	dṛśo'ṅgane ! patatu citramindīvaraṃ
sphuṭīkuru radacchadaṃ vrajatu vidrumaḥ śvetatām ।</l>
<l>kṣaṇaṃ vapurapāvṛṇu spṛśatu kāñcanaṃ kālikā—
mudañcaya manāṅ mukhaṃ bhavatu ca dvicandraṃ nabhaḥ ॥ 381 ॥</l>
</lg></b>
<p><b>upameyāpakarṣeṇa</b> yathā—(rudraṭā. 8.78)</p>
<b><lg>
<l>garvamasaṃvāhyamimaṃ locanayugalena vahasi kiṃ bhadre ! ।</l>
<l>santīdṛśāni diśi saraḥsu nanu nīlanalināni ॥ 382 ॥</l>
</lg></b>
﻿<pb n="597"/>
<p><b>upamānāpakarṣeṇa</b> yathā—</p>
<b><lg>
<l>ekkoṇṇāmiamuabhaṃge	vimalakavole
vaaṇammi tua maacchi tiriñchaṇaaṇe ।</l>
<l>ehu sasibibau kalaṃgagārau paṇḍara ukhittau
uppareṇa	bhamāi	aṇimañchaṇakhapparau ॥ 383 ॥</l>
</lg></b>
<lg>
<l>(ekonnāmitabhrūbhaṅge	vimalakapole
vadane	tava	madākṣi	tiryaṅnayane ।</l>
<l>etacchaśibimbaṃ kalaṅkāgāraṃ pāṇḍaramutkṣip‍ta—
mupari	bhrāmayitvā	nirmañchanakarparam ॥)</l>
</lg>
<p><b>ubhayāpakarṣeṇa</b> yathā—(gā.sa.1.13)</p>
<b><lg>
<l>ghariṇīe mahāṇasakammalaggamasimalii/maili—eṇa hattheṇa ।</l>
<l>chittaṃ muhaṃ hasijjai, caṃdāvatthaṃ gaaṃ paiṇā ॥ 384 ॥</l>
</lg></b>
<lg>
<l>(gṛhiṇyā mahānasakarmalag‍namaṣīmalinitena/malinena hastena ।</l>
<l>spṛṣṭaṃ mukhaṃ hasyate candrāvasthā gataṃ patyā ॥)</l>
</lg>
<p><b>upamānasya sāmyāpakarṣo</b> yathā—</p>
<b><lg>
<l>anyato naya muhūrtamānanaṃ candra eṣa sarale ! kalāmayaḥ ।</l>
<l>mā kadācana kapolayormalaṃ saṃkramayya samatāṃ neṣyati ॥ 385 ॥</l>
</lg></b>
<p><b>anutkarṣāpakarṣaṃ</b> yathā—(rudraṭā. 8.108)</p>
<b><lg>
<l>magaṃ mṛgāṅkaḥ sahajaṃ kalaṅkaṃ bibharti tasyāstu mukhaṃ kadācit ।</l>
<l>āhāryamekaṃ	mṛganābhipatramiyānaśeṣeṇa	tayorviśeṣaḥ ॥ 386 ॥</l>
</lg></b>
<p>evamanyadapi yathā—(rudraṭā. 8.73)</p>
<b><lg>
<l>kiṃ maraṇaṃ ! dāridrayaṃ, ko vyādhirjivitaṃ daridrasya ।</l>
<l>kassvargaḥ ! sanmitraṃ, sukalatraṃ, suprabhuḥ, susutaḥ, ॥ 387 ॥</l>
</lg></b>
<p>(<b>4. saṃśayaḥ</b>)</p>
<p>upamānopameyayoḥ atyantasādṛś‍yāt sandehaḥ <b>saṃśayaḥ</b> । yathā—(sa.ka. 4.75)</p>
<b><lg>
<l>vālī bhaṃbhurabholī ullasia ṇiaṃsiṇī
gahaṇaṃ suṇia vinikkantā ṇiddāe bhembhalī ।</l>
<l>rāhu vi tīa muhu johaī puṇu johaī gaaṇu
bhullalleo ṇa hu āṇaī doṇhavi candukaṃ vaṇu ॥ 388 ॥</l>
</lg></b>
﻿<pb n="598"/>
<lg>
<l>(bālā atīva mugdhā skhalitanivasanā
grahaṇaṃ śrutvā viniṣkrāntā nidrayā vihvalā ।</l>
<l>rāhurapi tasyā mukhaṃ paś‍yati punaḥ paś‍yati gaganaṃ
bhrāntimān na khalu jānāti dvayoścandraḥ kaḥ ॥)</l>
</lg>
<p>yathā vā—(saka. 4.79)</p>
<b><lg>
<l>muhe	maakhaliullāve	ṇhāṇollae	ciure
veṇīaṃsaṇasāre	samottiahāre		ure ।</l>
<l>kālāntare taralācchihu maaṇu/ṇa samullasai
māhau puṇu tthaṇaguḍare ṇa muṇai kahiṃ vasai ॥ 389 ॥</l>
</lg></b>
<lg>
<l>(mukhe madaskhalitollāpe s‍nānotplute cikure
veṇīnivasanasāre	samauktikahāre	urasi ।</l>
<l>kālāntare	taralākṣṇormadanaḥ	samullasati
māghe punaḥ stanagṛhe na jñāyate kutra vasati ॥)</l>
</lg>
<p>(<b>5. samādhiḥ</b>)</p>
<p><b>anyadharmāṇāmanyatrāropaṇaṃ samādhiḥ ।</b></p>
<p>yathā—(saka. 5.357)</p>
<b><lg>
<l>avaūhiapubbadise samaaṃ joṇhāe seviapaosamuhe ।</l>
<l>māi ṇa jhijjau raaṇī varadisāitapacchiammi miaṅkeṃ ॥ 390 ॥</l>
</lg></b>
<lg>
<l>(avagūhitapūrvadiśo samakaṃ jyots‍nayā sevitapradoṣamukhe ।</l>
<l>mātarna kṣīyate rajanī aparadiśābhimukhaprasthite mṛgāṅke ॥)</l>
</lg>
<p>yathā vā—</p>
<b><lg>
<l>vallahe lahu volantai pattai puṇu bahu bali
kijjami tāmarasiṇi tujjha rosahu thirahu ।</l>
<l>jeṇa ṇiraggalu jampai kimpi ṇa jāva jaṇu
tāva himeṇa visitti jhatthi puluṭhṭhatanu ॥ 391 ॥1</l>
</lg></b>
<lg>
<l>(vallabhe laghu vyapakrāmatyāgacchati punarbahu baliḥ
kriye tāmarasāni tava roṣasya sthirasya ।</l>
<l>yena nirargalaṃ jalpati kimapi na yāvajjana—
stāvaddhimena viśīrṇā jhaṭiti pluṣṭatanuḥ ॥)</l>
</lg>
<!-- NOTES pg=598!-->
1. atra rāghavaḥ—'mātṛkāsu bhūyasā apapāṭhaḥ ।' iti । sādhu । mūlaṃ tu kimādhṛtamiti jñeyam ।
﻿<pb n="599"/>
<p>melitamapi <b>samādhireva</b> । yathā—</p>
<b><lg>
<l>deho vva paḍai diaho kaṇṭhaccheo vva lohio hoi raī ।</l>
<l>galai ruhiraṃ vva saṃjhā gholai kesakasaṇaṃ sirammia timiraṃ ॥ 392 ॥</l>
</lg></b>
<lg>
<l>(deha iva patati divasaḥ kaṇṭhaccheda iva lohito bhavati raviḥ ।</l>
<l>galati rudhiramiva sandhyā ghūrṇate keśakṛṣṇaṃ śira iva timiram ॥)</l>
</lg>
<p>yathā ca—(7.57, 10.417)</p> <b><lg><l>pallaviaṃ via karapallavehiṃ ॥ 393 ॥</l>
</lg></b>
<p>(<b>6. samāsok‍tiḥ</b>)</p>
<p><b>upamānopameyayoratyantaprasiddherupamānenaiva saṃkṣepato'bhidhānaṃ samāsoktiḥ ।</b></p>
<p>sā dvidhā — abhidhīyamānasādṛś‍yā, pratīyamānasādṛśyā ca । tayoḥ—</p>
<p><b>abhidhīyamānasadṛś‍yā</b> yathā—</p>
<b><lg>
<l>nālasya prasaro jaleṣvapi kṛtāvāsasya kośe ruci—
rdaṇḍe karkaśatā mukhe ca mṛdutā mitre mahān praśrayaḥ ।</l>
<l>āmūlaṃ guṇasaṃgrahavyasanitā dveṣaśca doṣāgame/kare
yasyaiṣā sthitirambujasya vasatiryuktaiva tatra śriyaḥ ॥ 394 ॥</l>
</lg></b>
<p>yathā ca—(bārā. 1.42)</p>
<b><lg>
<l>indurlip‍ta ivāñjanena jaḍitā dṛṣṭirmṛgīṇāmiva
pramlānāruṇimeva vidrumalatā ś‍yāmeva hemaprabhā ।</l>
<l>pāruṣyaṃ kalayā ca kokilavadhūkaṇṭeṣviva prastutaṃ
sītāyāḥ purataśca hanta śikhināṃ barhāḥ sagarhā iva ॥ 395 ॥</l>
</lg></b>
<p><b>pratīyamānasādṛś‍yā</b> yathā—</p>
<b><lg>
<l>uttuṅgeṃ	kṛtasaṃśrayasya	śikhariṇyuc‍cāvacagrāvaṇi
nyagrodhasya kimaṅga tasya vacasā ślāghāsu paryāpyate ।</l>
<l>bandhurvā sa purākṛtaḥ kimathavā satkarmaṇāṃ saṃcayo
mārge rūkṣavipatraśākhini jano yaṃ prāpya viśrāmyati ॥ 396 ॥</l>
</lg></b>
<p>yathā ca—(bha.śa. 39)</p>
<b><lg>
<l>kiṃ jāto'si catuṣpathe yadi ghanacchāyo'si kiṃ chāyayā
saṃpannaḥ phalito'si kiṃ yadi phalaiḥ pūrṇo'si kiṃ saṃnataḥ ।</l>
<l>he sadvṛkṣa ! sahasva samprati sakhe śākhāśikhākarṣaṇa—
kṣobhāmoṭanabhañjanāni	jagataḥ	svaireva	duśceṣṭitaiḥ ॥ 397 ॥</l>
</lg></b>
﻿<pb n="600"/>
<p>(<b>7. sahok‍tiḥ</b>)</p>
<p><b>dravyaguṇākriyādīnāṃ sahābhidhānaṃ sahoktiḥ ।</b></p>
<p>sā dvidhā— sādṛś‍yavatī, asādṛś‍yavatī ca tayoḥ</p>
<p><b>ādyā (sādṛś‍yavatī)</b> yathā—(seba. 2.14)</p>
<b><lg>
<l>dhīraṃ va jalasamūhaṃ timiṇivahamiva sapakkhapavvaaloaṃ ।</l>
<l>ṇaisotte vva taraṅge raaṇāi va garuaguṇasaāi vahahaṃtaṃ ॥ 398 ॥</l>
</lg></b>
<lg>
<l>(dhairyamiva jalasamūhaṃ timinivahamiva sapakṣaparvatalokam ।</l>
<l>nadīstrotāṃsīva taraṅgān rat‍nānīva gurukaguṇaśatāni vahantam ॥)</l>
</lg>
<p>dvitīyā (<b>asādṛś‍yavatī</b>) yathā—(seba. 5.7)</p>
<b><lg>
<l>dhīreṇa samaṃ jāmā hiaeṇa samaṃ ahiṭhṭhiā uvaesā ।</l>
<l>ucchāheṇa saha bhuā bāheṇa samaṃ galanti se ullāvā ॥ 399 ॥</l>
</lg></b>
<lg>
<l>(dhaiyreṇa samaṃ yāmā hṛdayena samamaniṣṭhitā upadeśāḥ ।</l>
<l>utsāhena saha bhujau bāṣpeṇa samaṃ galantyasyollāpāḥ ॥)</l>
</lg>
<p>(<b>8. samuc‍cayoktiḥ</b>)</p>
<p><b>dravyaguṇakriyāṇāmekatra bahūnāmāropaṇaṃ samuc‍cayoktiḥ ।</b></p>
<p>sā caturdhā— ekadyotakā, anekadyotakā, ekānekadyotakā, adyotakā ca ।</p>
<p><b>ekadyotakā</b> yathā—</p>
<b><lg>
<l>kalāḥ pralāpā gatayo madālasā viśuddhavistrambharasāḥ samāgamāḥ ।</l>
<l>tadaṅganānāṃ ramaṇīyatāṃ yayurvisarpilajjāvibhavāśca vibhramāḥ ॥ 400 ॥</l>
</lg></b>
<p><b>anekadyotakā</b> yathā—</p>
<b><lg>
<l>aprākṛtassa kathamastu na vismayāya yasminnuvāsa karuṇā ca kṛtajñatā ca ।</l>
<l>lakṣmīśca sāttvikaguṇojjvalitaṃ ca tejo dharmaśca mānavinayau ca parākramaśca ॥ 401 ॥</l>
</lg></b>
<p><b>ekānekadyotakā</b> yathā—</p>
<b><lg>
<l>vicintyamānaṃ manasā'pi dehināmidaṃ hi lokeṣu cakāsti durlabham ।</l>
<l>niśā sacandrā madirā ca sotpalā priyānurāgo'bhinavaṃ ca yauvanam ॥ 402 ॥</l>
</lg></b>
<p><b>adyotakā</b> yathā—</p>
<b><lg>
<l>puraṃ trikūṭaṃ parikhā payonidhiḥ prabhurdaśāsyaḥ subhaṭā niśācarāḥ ।</l>
<l>naro'bhiyoktā ripavaḥ plavaṅgamāḥ kimatra vo hāsyapade mahad bhayam ॥ 403 ॥</l>
</lg></b>
﻿<pb n="601"/>
<p>(<b>9. tulyayogitā</b>)</p>
<p><b>vivakṣitaguṇotkarṣaiḥ stutinindārthaṃ sahābhidhānaṃ tulyayogitā</b> । sā
<b>stutyarthā</b> yathā—(kāvyāda. 3.28)</p>
<b><lg>
<l>śeṣo himagiristvaṃ ca mahānto guravaḥ sthirāḥ ।</l>
<l>yadalaṅghitamaryādāścalantīṃ bibhṛtha kṣitim ॥ 404 ॥</l>
</lg></b>
<p><b>nindārthā</b> yathā—(kāvyāda. 2.332)</p>
<b><lg>
<l>saṅgatāni mṛgākṣīṇāṃ taṭidvilasitāni ca ।</l>
<l>kṣaṇadvayaṃ na tiṣṭhanti ghanārabdhānyapi svayam ॥ 405 ॥</l>
</lg></b>
<p>(<b>10. leśaḥ</b>)</p>
<p><b>doṣasya guṇībhāvo guṇasya ca doṣībhāvo leśaḥ</b> । tatra
<b>doṣasya guṇībhāvo</b> yathā—(kāvyāda. 2.271)</p>
<b><lg>
<l>capalo nirdayaścāsau janaḥ kiṃ tena me sakhi! ।</l>
<l>āgaḥpramārjanāyaiva cāṭavo yena śikṣitāḥ ॥ 406 ॥</l>
</lg></b>
<p><b>guṇasya doṣībhāvo</b> yathā—(kāvyāda. 2.269)</p>
<b><lg>
<l>yuvaiṣa guṇavān rājā yogyaste patirūrjitaḥ ।</l>
<l>raṇotsave manaḥ saktaṃ yasya kāmotsavādapi ॥ 407 ॥</l>
</lg></b>
<p><b>vyājastutirapi</b> leśa eva । yathā—(kāvyāda. 2.345)</p>
<b><lg>
<l>puṃsaḥ purāṇādācchidya śrīstvayā paribhujyate ।</l>
<l>rājannikṣvākuvaṃśasya kimidaṃ tava yujyate ॥ 408 ॥</l>
</lg></b>
<p>yathā ca—</p>
<b><lg>
<l>indorlakṣma tripurajayinaḥ kaṇṭhamūlaṃ murāri—
rdiṅnāgānāṃ ghanamadamaṣībhāñji gaṇḍasthalāni ।</l>
<l>adyāpyurvīvalayatilaka! śyāmalim‍nānulip‍tā—
nyābhāsante vada dhavalitaṃ kiṃ tvadīyairyaśobhiḥ ॥ 409 ॥</l>
</lg></b>
<p>(<b>11. apahnutiḥ</b>)</p>
<p><b>padārthāpalāpo'pahnutiḥ</b> ।</p>
<p>sā dvidhā— aupamyavatī, anaupamyā ca ।</p>
<pb n="602"/>
<p><b>aupamyavatī</b> yathā—(gāsa.1.70)</p>
<b><lg>
<l>gihme davaggimasimailiāim̐ dīsaṃti viṃjhasiharāiṃ ।</l>
<l>āsasu pautthavaie ṇa hoṃti ṇavapāusabbhāiṃ ॥ 410 ॥</l>
</lg></b>
<lg><l>(grīṣme davāg‍nimaṣīmalināni dṛśyante vindhyaśikharāṇi ।</l>
<l>āśvasihi proṣitapatike! na bhavanti navaprāvṛḍabhrāṇi ॥)</l></lg>
<p>yathā ca—</p>
<b><lg>
<l>na ketakīnāṃ vilasanti sūcayaḥ pravāsino hanta hasatyayaṃ vidhiḥ ।</l>
<l>taḍillateyaṃ na cakāsti cañcalā puraḥ smarajyotiridaṃ vijṛmbhate ॥ 411 ॥</l>
</lg></b>
<p><b>anaupamyā</b> yathā—(kāvyāda. 2.266)</p>
<b><lg>
<l>rājakanyānuraktaṃ māṃ romodbhedena rakṣakāḥ ।</l>
<l>avagaccheyurā jñātamaho śītānilaṃ vanam ॥ 412 ॥</l>
</lg></b>
<p>yathā ca—(kāvyāda. 2.367)</p>
<b><lg>
<l>ānandāśru pravṛttaṃ me kathaṃ dṛṣṭvaiva kanyakām ।</l>
<l>akṣi me puṣparajasā vātoddha‍ūtena dūṣitam ॥ 413 ॥</l>
</lg></b>
<p>(<b>12. aprastutapraśaṃsā</b>)</p>
<p><b>astotavyasyābhinandanamaprastutapraśaṃsā</b> । yathā—</p>
<b><lg>
<l>kāmaṃ vaneṣu hariṇāstṛṇena jīvantyayat‍nasulabhena ।</l>
<l>dhaniṣu na dainyaṃ vidadhati te kila paśavo, vayaṃ sudhiyaḥ ॥ 414 ॥</l>
</lg></b>
<p>yathā vā—</p>
<b><lg>
<l>paṅgo! vandyastvamasi na gṛhaṃ yāsi yo'rthī pareṣāṃ</l>
<l>dhanyo'ndha! tvaṃ dhanamadavatāṃ nekṣase yo mukhāni ।</l>
<l>ślāghyo mūka! tvamapi kṛpaṇaṃ stauṣi nārthāśayā yaḥ</l>
<l>stotavyastvaṃ badhira! na giraṃ yaḥ khalānāṃ śṛṇoṣiḥ ॥ 415 ॥</l>
</lg></b>
<p>(<b>13. utprekṣā</b>)</p>
<p><b>anyathāvasthitasyānyathotprekṣaṇam utprekṣā</b> ।</p>
<p>sā tridhā— dravyaviṣayā, guṇaviṣayā, kriyāviṣayā ca । tatra—
<b>dravyaviṣayā</b> yathā—</p>
<pb n="603"/>
<b><lg>
<l>dehasthā darpaṇe yasya paśyati pratimāmumā ।</l>
<l>anyārdhārdhamivotpannamardhanārīśvarāntaram ॥ 416 ॥</l>
</lg></b>
<p><b>guṇaviṣayā</b> yathā—</p>
<b><lg>
<l>pallaviaṃ via karapallavehiṃ ॥ 417 ॥</l></lg></b> (10.393 ihaiva)
<p><b>kriyāviṣayā</b> yathā—</p>
<b><lg>
<l>senāgajāḥ svakarapuṣkaralekhanībhirgaṇḍasthalānmadamaṣīṃ muhurādadānāḥ ।</l>
<l>manye narendra! tava toyadhitīratālīpatrodareṣu vijayastutimālikhanti ॥ 418 ॥</l>
</lg></b>
<p>matamutprekṣopamotprekṣāvayavaśca <b>utprekṣaiva</b> । teṣu—</p>
<p><b>mataṃ</b> yathā—</p>
<b><lg>
<l>yadetaccandrāntarjaladalavalīlāṃ	prakurute
tadācaṣṭe lokaḥ śaśa iti, na tanmāṃ prati tathā ।</l>
<l>ahaṃ tvinduṃ manye tvadarivirahaklāntataruṇī—
kaṭākṣolkāpāta—vraṇa—kiṇa—kalaṅkāṅkita—tanum ॥ 419 ॥</l>
</lg></b>
<p><b>utprekṣopamā</b> yathā—(bhāmahā. 2.92)</p>
<b><lg>
<l>kiṃśukavyapadeśena tarumārudya sarvataḥ ।</l>
<l>dagdhādagdhāmaraṇyānīṃ paśyatīva vibhāvasuḥ ॥ 420 ॥</l>
</lg></b>
<p><b>utprekṣāvayavo</b> yathā—(kusaṃ. 8.53)</p>
<b><lg>
<l>aṅgulībhiriva keśasañcayaṃ saṃnigṛhya timiraṃ marīcibhiḥ ।</l>
<l>kuḍ‍malīkṛtasarojalocanaṃ cumbatīva rajanīmukhaṃ śaśī ॥ 421 ॥</l>
</lg></b>
<p>(<b>14. arthāntaranyāsaḥ</b>)</p>
<p>vastūpanyasya tatsādhanasamarthasya vastuno'yasya nyasana<b>marthāntaranyāyaḥ</b> ।
sa tridhā— sādharmyeṇa, vaidharmyeṇa, viparyayeṇa ca ।</p>
<p><b>sādharmyeṇa</b> yathā—(kāvyāda. 2.173)</p>
<b><lg>
<l>payomucaḥ parītāpaṃ harantyete śarīriṇām ।</l>
<l>nanvātmalābho mahatāṃ paraduḥkhopaśāntaye ॥ 422 ॥</l>
</lg></b>
<p><b>vaidharmyeṇa</b> yathā—(kirātā. 8.37)</p>
<b><lg>
<l>priyeṇa saṃgrathya vipakṣasaṃnidhāvupāhitāṃ vakṣasi pīvarastane ।</l>
<l>srajaṃ na kācidvijahau jalāvilāṃ vasanti hi premṇi guṇā na vastuni ॥</l>
</lg></b>
<pb n="604"/>
<p><b>viparyayeṇa</b> yathā—(gāsa. 1.100)</p>
<b><lg>
<l>jo jassa hiaadaio dukkhaṃ deṃto vi so tahā tassa/suhaṃ dei ।</l>
<l>daiaṇahadūmiāṇaṃ vi vaḍ‍ḍhai thaṇāṇam̐ romañco ॥ 424 ॥</l>
</lg></b>
<lg><l>(yo yasya hṛdayadayito duḥkhaṃ dadadapi sa tathā tasya/sukhaṃ dadāti ।</l>
<l>dayitanakhadūnayorapi vardhate stanayo romāñcaḥ ॥)</l></lg>
<p><b>ubhayanyāsaḥ, pratyanīkanyāsaḥ, pratīkanyāso'pi cārthāntaranyāsa</b> eva । tatra
<b>ubhayanyāso</b> yathā—(seba. 3.9)</p>
<b><lg>
<l>te viralā sappurisā je abhaṇaṃtā ghaḍaṃti kajjālāve ।</l>
<l>thoa ccia te vi dumā je amuṇiakusumaṇiggamā deṃti phalaṃ ॥ 425 ॥</l>
</lg></b>
<lg><l>(te viralāḥ satpuruṣā ye'bhaṇantā ghaṭayanti kāryālāpān ।</l>
<l>stokā eva te'pi drumā ye'jñātakusumanirgamā dadati phalam ॥)</l></lg>
<p><b>pratyanīkanyāso</b> yathā—</p>
<b><lg>
<l>viralā uvaāri ccia ṇiravekkhā jalahara vva vaṭṭaṃti ।</l>
<l>jhijjaṃti tāṇa virahe virala ccia sarippavāha vva ॥ 426 ॥</l>
</lg></b>
<lg><l>(viralā upakāriṇa eva nirapekṣā jaladharā iva vartante ।</l>
<l>kṣīyante teṣāṃ virahe viralā eva saritpravāhā iva ॥)</l></lg>
<p><b>pratīkanyāso</b> yathā—(śāku. 3.1)</p>
<b><lg>
<l>kā kathā bāṇasandhāne jyāśabdenaiva dūrataḥ ।</l>
<l>huṅkāreṇeva dhanuṣaḥ sa hi vigh‍nānapohati ॥ 427 ॥</l>
</lg></b>
<p>(<b>15. dīpakam</b>)</p>
<p>jātyādivācinā padena sarvavākyopakāro <b>dīpakam</b> ।</p>
<p>tattridhā— kriyādīpakaṃ, kārakadīpakaṃ, mālādīpakaṃ ca । tatra—
<b>kriyādīpakaṃ</b> yathā—(kāvyāda. 2.106)</p>
<b><lg>
<l>tvayā karṇotpalaṃ karṇe smareṇāstraṃ śarāsane ।</l>
<l>mayā ca maraṇe cetastrayametat samaṃ kṛtam ॥ 428 ॥</l>
</lg></b>
<p><b>kārakadīpakaṃ</b> yathā—(kāvyāda. 2.98)</p>
<b><lg>
<l>pavano dakṣiṇaḥ parṇaṃ jīrṇaṃ harati vīrudhām ।</l>
<l>sa eva ca natāṅgīnāṃ mānabhaṅgāya kalpate ॥ 429 ॥</l>
</lg></b>
<pb n="605"/>
<p><b>mālādīpakaṃ</b> yathā—</p>
<b><lg>
<l>imiṇā saraeṇa sasī sasiṇā vi ṇisā ṇisāi kumuavaṇaṃ ।</l>
<l>kumaavaṇeṇa a puliṇaṃ puliṇeṇa a sohae haṃsaulaṃ ॥ 430 ॥</l>
</lg></b>
<lg><l>(anayā śaradā śaśī śaśināpi niśā niśayā kumudavanam ।</l>
<l>kumudavanena ca pulinaṃ pulinena ca hasati haṃsakulam ॥)</l></lg>
<p>āvṛttirapi <b>dīpakameva</b> । sāpi tridhā — śabdāvṛttirarthāvṛttirubhayāvṛttiśca ।
<b>śabdāvṛtti</b>ryathā—(kāvyāda. 2.118)</p>
<b><lg>
<l>utkaṇṭhayati meghānāṃ mālā vṛndaṃ kalāpinām ।</l>
<l>yūnāṃ cotkaṇṭhayatyadya mānasaṃ makaradhvajaḥ ॥ 431 ॥</l>
</lg></b>
<p><b>arthāvṛtti</b>ryathā—</p>
<b><lg>
<l>hṛṣyati cūteṣu ciraṃ tuṣyati bakuleṣu modate maruti ।</l>
<l>iha hi madhau kalakūjiṣu pikeṣu ca prīyate kāmī ॥ 432 ॥</l>
</lg></b>
<p><b>ubhayāvṛtti</b>ryathā—(māmā. 9.4)</p>
<b><lg>
<l>jaya deva! bhuvanabhāvana! jaya bhagavan! nikhilavarada! nigamanidhe! ।</l>
<l>jaya cārucandraśekhara! jaya madanāntaka! jayādiguro! ॥ 433 ॥</l>
</lg></b>
<p>(<b>16. parikaraḥ</b> (ekāvalī ca) )</p>
<p><b>kriyāpadādīnāmupaskāraḥ parikaraḥ</b> ।</p>
<p>sa tridhā— kriyāparikaraḥ, kārakaparikaraḥ, vastuparikaraśca ।</p>
<p><b>kriyāparikaro</b> yathā—(seba. 4.57)</p>
<b><lg>
<l>vavasiaṇiveiattho so māruiladdhapaccaāgaaharisaṃ ।</l>
<l>suggīveṇa uratthalavaṇamālāmaliamahuaraṃ avaūḍho ॥ 434 ॥</l>
</lg></b>
<lg><l>(vyavasitaniveditārthaḥ sa mārutilabdhapratyayāgataharṣam ।</l>
<l>sugrīveṇoraḥsthalavanamālāmṛditamadhukaramupagūḍhaḥ ॥)</l></lg>
<p><b>kārakaparikaro</b> yathā—(seba. 11.54)</p>
<b><lg>
<l>paḍiā a hatthasiḍhiliaṇirohapaṃḍarasamūsasaṃtakavolā ।</l>
<l>pelliavāmapaoharavisamuṇṇaadāhiṇatthaṇī jaṇaa—suā ॥ 435 ॥</l>
</lg></b>
<lg><l>(patitā ca hastaśithilitanirodhapāṇḍurasamucch‌vasatkapolā ।</l>
<l>prerita/pīḍitavāmapayodharaviṣamonnatadakṣiṇastanī janakasutā ॥)</l></lg>
<pb n="606"/>
<p><b>vastuparikaro</b> yathā—</p>
<b><lg>
<l>devī putramasūta nṛtyata gaṇāḥ! kiṃ tiṣṭhatetyudbha‍uje
harṣād bhṛṅgiriṭāvudāhṛtagirā cāmuṇḍayāliṅgite ।</l>
<l>pāyād vo jitadevadundubhighanadhvānapravṛttastayo—
ranyonyāṅganipātajarjaratarasthūlāsthijanmā	ravaḥ ॥ 436॥</l>
</lg></b>
<p>(<b>ekāvalī</b>)</p>
<p><b>ekāvalyapi parikaraviśeṣa eva</b> ।</p>
<p>sā tridhā— śabdaikāvalī, arthaikāvalī, ubhayaikāvalī ca ।</p>
<p><b>śabdaikāvalī</b> yathā—(na.ca. 6.29)</p>
<b><lg>
<l>parvatabhedi pavitraṃ jaitraṃ narakasya bahumataṃ gahanam ।</l>
<l>harimiva harimiva harimiva vahati payaḥ paśyata payoṣṇī ॥ 437 ॥</l>
</lg></b>
<p><b>arthaikāvalī</b> yathā—(kāvyāda. 2.107)</p>
<b><lg>
<l>śuklaḥ śvetārciṣo vṛddha‍yai pakṣaḥ pañcaśarasya saḥ ।</l>
<l>sa ca rāgasya rāgo'pi yūnāṃ ratyutsavaśriyaḥ ॥ 438 ॥</l>
</lg></b>
<p><b>ubhayaikāvalī</b> yathā—(rudraṭā. 7.110)</p>
<b><lg>
<l>salilaṃ vikāsikamalaṃ kamalāni sugandhimadhusamṛddhāni ।</l>
<l>madhu līnālikulākulamalikulamapi madhuraraṇitamiha ॥ 439 ॥</l>
</lg></b>
<p>(<b>17. kramaḥ</b>)</p>
<p><b>śabdārtho</b>bhayānāṃ paripāṭiḥ <b>kramaḥ</b> । teṣu—
<b>śabdaparipāṭi</b>ryathā—</p>
<b><lg>
<l>tasyāḥ pravṛddhalīlābhirālāpasmitadṛṣṭibhiḥ ।</l>
<l>jīyante vallakīkundasragindīvarasampadaḥ ॥ 440 ॥</l>
</lg></b>
<p><b>arthaparipāṭi</b>ryathā—</p>
<b><lg>
<l>pāyād vo racitatrivikramatanurdevaḥ sa daityāntako
yasyākasmikavardhamānavapuṣastigmadyutermaṇḍalam ।</l>
<l>maulau rat‍naruci śrutau parilasattāṭaṅkakānti kramā—
jjātaṃ vakṣasi kaustubhābhamudare nābhīsarojopamam ॥ 441 ॥</l>
</lg></b>
<pb n="607"/>
<p><b>ubhayaparipāṭi</b>ryathā—</p>
<b><lg>
<l>paṅkaa paṅki vahelia kuvalaa khittau hadahiṃ
vālihiṃ bimba vivillio ghattio candu ṇahahi ।</l>
<l>karaṇaaṇāharavaaṇahiṃ tahiṃ līlāvaihiṃ
ṇiasiṭhṭhi vi ucciṭhṭhīṇā iṃ paāvaihiṃ ॥ 442 ॥</l>
</lg></b>
<lg><l>(paṅkajaṃ paṅke'vahelya kuvalayaṃ kṣip‍tvā hrade
vṛnte bimbaṃ viprakīrṇaṃ nirastaścandro nabhasi ।</l>
<l>karanayanādharavadanaistatra līlāvatyāṃ
nijasṛṣṭirapyutsṛṣṭā kiṃ prajāpatinā ॥)</l></lg>
<p>(<b>18. paryāyaḥ</b>)</p>
<p>miṣamuktiprakāro'vasara iti <b>paryāya</b>stridhā । tatra
<b>miṣaṃ</b> yathā—(kāvyāda. 2.168)</p>
<b><lg>
<l>daśatyasau parabhṛtaḥ sahakārasya mañjarīm ।</l>
<l>tamahaṃ vārayiṣyāmi yuvābhyāṃ svairamāsyatām ॥ 443 ॥</l>
</lg></b>
<p><b>uktiprakāro</b> yathā—(khapra.)</p>
<b><lg>
<l>rājan rājasutā na pāṭhayati māṃ devyo'pi tūṣṇīṃ sthitāḥ
kubje bhojaya māṃ kumāra kuśalaṃ nādyājjuke bhujyate ।</l>
<l>itthaṃ nātha śukastavāribhavane mukto'dhvagaiḥ pañjarā—
ccitrasthānavalokya	veśmavalabhīṣvekaikamābhāṣate ॥ 444 ॥</l>
</lg></b>
<p><b>avasaro</b> yathā—(kusaṃ.4.25)</p>
<b><lg>
<l>atha taiḥ paridevitākṣarairhṛdaye digdhaśarairivārditaḥ ।</l>
<l>ratimabhyupapattumāturāṃ madhurātmānasadarśayatpuraḥ ॥ 445 ॥</l>
</lg></b>
<p>(<b>19. atiśayaḥ</b>)</p>
<p>viśeṣasya vivakṣayā lokavṛttānatikrameṇātyukterabhidhāna<b>matiśayaḥ</b>. yathā—</p>
<b><lg>
<l>aho viśālaṃ bhūpāla bhuvanatritayodaram ।</l>
<l>māti mātumaśakyo'pi yaśorāśiryadatra te ॥ 446 ॥</l></lg></b>(kāvyāda.2.219)
<pb n="608"/>
<p>yathā vā—(kāvyāda. 2.217)</p>
<b><lg>
<l>stanayorjaghanasyāpi madhye madhyaṃ priye! tava ।</l>
<l>asti nāstīti sandeho na me'dyāpi nivartate ॥ 447 ॥</l>
</lg></b>
<p>(<b>20. ākṣepaḥ</b>)</p>
<p>vidhiniṣedhābhyāṃ pratiṣedhokti<b>rākṣepaḥ</b> । sa dvidhā— śuddhamiśrabhedāt । tatra—
<b>vidhyākṣepaḥ śuddho</b> yathā—(kāvyāda. 2.141)</p>
<b><lg>
<l>gaccha gacchasi cet kānta! panthānaḥ santu te śivāḥ ।</l>
<l>mamāpi janma tatraiva bhūyād yatra gato bhavān ॥ 448 ॥</l>
</lg></b>
<p><b>miśro</b> yathā—(kusaṃ. 5.82)</p>
<b><lg>
<l>alaṃ vivādena yathāśrutastvayā tathāvidhastāvadaśeṣamastu saḥ ।</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate ॥ 449 ॥</l>
</lg></b>
<p><b>niṣedhākṣepaḥ śuddho</b> yathā—(kāvyāda. 2.123)</p>
<b><lg>
<l>kutaḥ kuvalayaṃ karṇe karoṣi kalabhāṣiṇi! ।</l>
<l>kimapāṅgamaparyāp‍tamasmin karmaṇi manyase ॥ 450 ॥</l>
</lg></b>
<p><b>miśro</b> yathā—</p>
<b><lg>
<l>saccaṃ guruo giriṇo ko bhaṇai jalāsaā ṇa gambhīrā ।</l>
<l>dhīrehiṃ uvamāum̐ taha vi khu maha ṇa tthi ucchāho ॥ 451 ॥</l>
</lg></b>
<lg><l>(satyaṃ guravo girayaḥ ko bhaṇati jalāśayā na gambhīrāḥ ।</l>
<l>dhīrairupamātuṃ tathāpi khalu mama nāstyutsāhaḥ ॥)</l></lg>
<p>rodho'pi <b>niṣedhākṣepa</b> eva । yathā—</p>
<b><lg>
<l>kiṃ jampieṇa dahamuha jampiasarisaṃ aṇivvahantassa bharaṃ ।</l>
<l>ettia jampiasāraṃ ṇihaṇaṃ aṇṇe vi vajjadhārāsu vaā ॥ 452 ॥</l>
</lg></b>
<lg><l>(kiṃ jalpitena daśamukha jalpitasadṛśamanirvahato bharam ।</l>
<l>etāvad jalpitasāraṃ nidhanamanye'pi vajradhārāsu gatāḥ ॥)</l></lg>
<p>yathā ca—</p>
<b><lg>
<l>paurajuāṇo gāmo mahumāso jovvaṇaṃ paī ṭhero ।</l>
<l>juṇṇasurā sāhīṇā asaī mā hou kiṃ marau ॥ 453 ॥</l>
</lg></b>
<lg><l>(pracurayuvā grāmo madhumāso yauvanaṃ patiḥ sthaviraḥ ।</l>
<l>jīrṇasurā svādhīnā asatī mā bhavatu kiṃ mriyatām ॥)</l></lg>
<pb n="609"/>
<p>(<b>21. viśeṣoktiḥ</b>)</p>
<p>ādhikyena nyūnatayā votkarṣavivakṣā <b>viśeṣoktiḥ</b> । tatra—
<b>ādhikyena</b> yathā—(vikra. 3.11)</p>
<b><lg>
<l>ayaṃ tayā rathakṣobhādaṃsenāṃso nipīḍitaḥ ।</l>
<l>ekaḥ kṛtī śarīre'smin śeṣamaṅgaṃ bhuvo bharaḥ ॥ 454 ॥</l>
</lg></b>
<p><b>nyūnatayā</b> yathā—(kāvyāda. 2.324)</p>
<b><lg>
<l>na kaṭhoraṃ na vā tīkṣṇaṃ śastraṃ kusumadhanvanaḥ ।</l>
<l>tathāpi jitamevābhūdamunā bhuvanatrayam ॥ 455 ॥</l>
</lg></b>
<p>(<b>22. śleṣaḥ</b>)</p>
<p><b>ekapadenānekārthābhidhānaṃ śleṣaḥ</b> ।</p>
<p>sa ṣoḍhā —abhinnapado, bhinnapadaśca; abhinnakriyo bhinnakriyaśca; abhinnakārako
bhinnakārakaśceti । teṣu —</p>
<p><b>abhinnapado</b> yathā—(kāvyāda. 2.324)</p>
<b><lg>
<l>asāvudayamārūḍhaḥ kāntimān raktamaṇḍalaḥ ।</l>
<l>rājā harati lokasya hṛdayaṃ mṛdubhiḥ karaiḥ ॥ 456 ॥</l>
</lg></b>
<p><b>bhinnapado</b> yathā—(kāvyāda. 2.312)</p>
<b><lg>
<l>doṣākareṇa saṃbadh‍nan nakṣatrapathavartinā ।</l>
<l>rājñā pradoṣo māmitthamapriyaṃ kiṃ na bādhate ॥ 457 ॥</l>
</lg></b>
<p><b>abhinnakriyo</b> yathā—(kāvyāda. 2.316)</p>
<b><lg>
<l>svabhāvamadhurāḥ s‍nigdhāḥ śaṃsantyo rāgamulbaṇam ।</l>
<l>dṛśo dūtyaśca karṣanti kāntābhiḥ preṣitāḥ priyān ॥ 458 ॥</l>
</lg></b>
<p><b>bhinnakriyo1</b> yathā—(kāvyāda. 2.317)</p>
<b><lg>
<l>madhurā rāgavardhinyaḥ komalāḥ kokilāgiraḥ ।</l>
<l>ākarṇyante madakalāḥ śliṣyante cāsitekṣaṇāḥ ॥ 459 ॥</l>
</lg></b>
<p><b>abhinnakārako</b> yathā—(kāvyāda. 2.319)</p>
<b><lg>
<l>kṛṣṇārjunānuraktāpi dṛṣṭiḥ karṇāvalambinī ।</l>
<l>yāti viśvasanīyatvaṃ kasya te kalabhāṣiṇi ॥ 460 ॥</l>
</lg></b>
<!-- NOTES pg=609!-->
1. bhinnakārako iti rāghavaḥ ।
<pb n="610"/>
<p><b>bhinnakārako</b> yathā—(kāvyāda. 4.229)</p>
<b><lg>
<l>gatirveṇī ca nāgena vapurūrū ca rambhayā ।</l>
<l>oṣṭhau pāṇī pravālaiśca tasyāstulyatvamāyayuḥ ॥ 461 ॥</l>
</lg></b>
<p>(<b>23. bhāvikam</b>)</p>
<p>svābhiprāyakathanamanyāpadeśo'nyabhāvanā ca <b>bhāvikam</b> । teṣu—
<b>svabhiprāyakathanaṃ</b> yathā—</p>
<b><lg>
<l>ṇāvajjhai duggejjhiā diṭhṭhammi jammi bhiuḍiā
jattha ṇa avvāhārao ghippai āhāsattae ।</l>
<l>vicchuhai ahiṇiṃta(da)e jattha ṇa so vaassiā
taṃ me kahau māṇaaṃ jai me icchadu(hi) jīaaṃ ॥ 462 ॥</l>
</lg></b>
<lg><l>(nābaddha‍yate durgṛhītā dṛṣṭe yasmin bhrukuṭiko
yatra nāvyāhāro gṛhyate ābhāṣamāṇe ।</l>
<l>vikṣubhyate'bhinindyate yatra na sa vayasyayā
taṃ me kathaya mānaṃ yadi me icchasi jīvanam ॥)</l></lg>
<p><b>anyāpadeśo</b> yathā—</p>
<b><lg>
<l>āsāiamaṇṇāeṇa jettiaṃ cia vihīṇa ।</l>
<l>oramasu vasaha eh‍iṇaṃ rakkhijjai gahavaicchettaṃ ॥ 463 ॥</l>
</lg></b>
<lg><l>(āsvāditamajñātena yāvat tāvadeva vrīhīṇām ।</l>
<l>uparama vṛṣabhedānīṃ rakṣyate gṛhapatikṣetram ॥)</l></lg>
<p><b>anyabhāvanā</b> yathā—(vajjāla 538)</p>
<b><lg>
<l>daṃsaṇaliaṃ daḍhakaṃ vibandhaṇaṃ dīharaṃ supariṇāhaṃ ।</l>
<l>hoi ghare sāhīṇaṃ musalaṃ ghaṇṇāṇa mahilāṇaṃ ॥ 464 ॥</l>
</lg></b>
<lg><l>(daṃśanavalitaṃ dṛḍhakaṃ vibandhanaṃ dīrdhaṃ supariṇāham ।</l>
<l>bhavati gṛhe svādhīnaṃ musalaṃ dhanyānāṃ mahilānām ॥)</l></lg>
<p><b>udbhedo'pi bhāvikameva</b> । sa tridhā—avyakto vyakta ubhayātmakaśca ।</p>
<p><b>avyakto</b> yathā—(amaru. 105)</p>
<b><lg>
<l>niḥśeṣacyutacandanaṃ	stanataṭaṃ	nirmṛṣṭarāgo'dharo
netre dūramanañjane pulakitā tanvī taveyaṃ tanuḥ ।</l>
</lg></b>
<pb n="611"/>
<b><lg>
<l>mithyāvādini dūti bāndhavajanasyājñātapīḍāgame
vāpīṃ s‍nātumito gatāsi na punastasyādhamasyāntikam ॥ 465 ॥</l>
</lg></b>
<p><b>vyakto</b> yathā—</p>
<b><lg>
<l>atikomalamekato'nyataḥ sarasāmbhoruhanālakarkaśam ।</l>
<l>vahati sphuṭametadeva te vacanaṃ śākapalāśadeśyatām ॥ 466 ॥</l>
</lg></b>
<p>ubhayarūpo yathā—</p>
<b><lg>
<l>pramlānotpalakomale! sakhi! dṛśau nīlāñjanenāñcite
karpūracchuraṇācca gaṇḍaphalake saṃvellitaḥ pāṇḍimā ।</l>
<l>śvāsāḥ santu ca kandukabhramibhuvaḥ kintu prabhāvāhinā—
maṅgānāṃ kraśimānamutkaṭamamuṃ ko nāma notprekṣate ॥ 467 ॥</l>
</lg></b>
<p>(<b>24. saṃsṛṣṭiḥ</b>)</p>
<p><b>nānālaṅkārasaṅkaraḥ saṃsṛṣṭiḥ</b> ।</p>
<p>sā tridhā— vyaktarūpā, avyaktarūpā, vyaktāvyaktarūpā ca । tāsu
<b>vyaktarūpā</b> tilataṇḍulavat chāyādarśavacca । tayo<b>rādyā</b> yathā—</p>
<b><lg>
<l>pinaṣṭīva taraṅgāgrairudadhiḥ phenacandanam ।</l>
<l>tadādāya karairindurlimpatīva digaṅganāḥ ॥ 468 ॥</l>
</lg></b>
<p>atrotprekṣādvayaṃ rūpakadvayaṃ ca tilataṇḍulavat saṅkīrṇam ।
<b>dvitīyā</b> yathā—(rāca.1.5)</p>
<b><lg>
<l>nirmalendu nabho reje vikacābjaṃ babhau saraḥ ।</l>
<l>paraṃ paryaśrunayanau mamlaturbhrātarāvubhau ॥ 469 ॥</l>
</lg></b>
<p>atrādarśe cchāyeva hetvalaṅkāre rāmalakṣmaṇamukhayorindupadmaupamyaṃ dṛśyate ।
avyaktarūpā kṣīrajalavat pāṃsūdakavacca । tayo<b>rādyā</b> yathā—</p>
<b><lg>
<l>kṣīrakṣālitacandreva nīlīdhautāmbareva ca ।</l>
<l>ṭaṅkollikhitasūryeva vasantaśrīradṛśyata ॥ 470 ॥</l>
</lg></b>
<p>atropamotprekṣe kṣīranīravanmithaḥ saṃsṛṣṭe na vyajyete ।</p>
<lg><l><b>dvitīyā</b> yathā— <b>kṛṣṇārjunānuraktāpi.॥ 471 ॥</b></l></lg> (609 pṛ.)
<p>atra pāṃsūdakayoriva mṛtpiṇḍe ś‍leṣavirodhayoravyaktarūpayoreva vyājastutāvaṅga—
bhāvo'vagamyate । vyaktāvyaktarūpā narasiṃhavac‍citravarṇavacca । tayo<b>rādyā</b> yathā—(raghu. 4.29)</p>
<pb n="612"/>
<b><lg>
<l>rajobhiḥ syandanod‍dhūtairgajaiśca ghanasaṃnibhaiḥ ।</l>
<l>bhuvastalamiva vyoma kurvan vyomeva bhūtalam ॥ 472 ॥</l>
</lg></b>
<p>atra narasiṃhajātāviva siṃhanaraśarīrabhāgayoḥ parivṛttyalaṅkārahetūpamayoraṅgabhāvo
vyaktāvyaktarūpaḥ parisphurannupalabhyate ।</p>
<p><b>dvitīyā</b> yathā—</p> <b><lg><l>mayūrārāvamukharāṃ prāvṛṣaṃ sataḍillatām ।</l>
<l>mahāṭavīmivollaṅghya toyāni mumucurghanāḥ ॥ 473 ॥</l>
</lg></b>
<p>atra paṭāvayavasthānāṃ nīlādīnāmiva paṭāvayavyāśrite citravarṇe śleṣarūpakopamārtha—
śleṣāṇāṃ padapadārthāśrayāṇāṃ śarad‍varṇanavākyāśrayiṇi samādhyalaṅkāre vyaktāvyakta—
rūpo'ṅgāṅgibhāvaḥ pratīyate ॥</p>
<b><lg>
<l>caturviṃśatirityetāḥ krameṇobhayasaṃśritāḥ ।</l>
<l>kāvyālaṅkṛtayaḥ proktā yathāvadupamādayaḥ ॥ 474 ॥</l>
</lg></b>
<b><lg>
<l>iha hīvādibhiḥ śabdaissādṛśyādiḥ pratīyate ।</l>
<l>artho'smāt sūrayaḥ prāhurubhayālaṅkṛtīrimāḥ ॥ 475 ॥</l>
</lg></b>
<b><lg>
<l>alaṅ‍‌kriyā yāstviha śabdasaṃśrayāstato'rthabhūṣābhyadhikaṃ prakṛṣyate ।</l>
<l>tato'bhirūpāmubhayoralaṅkṛtiṃ vadanti, saṃsṛṣṭirato'pi śobhate ॥ 476 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
ubhayālaṅkāraprakāśo nāma</b></p>
<p><b>॥ daśamaḥ prakāśaḥ ॥10॥</b></p>
<lg><l>bhag‍no mammaṭabhaṭṭako'tra mahati śrībhojarājod‍gate—
'laṅkāre trividhottamaprasaraṇe divyaiḥ prabandhākaraiḥ ।</l>
<l>dhvanyadhvanyatayā prathāṃ gatavatāmānandagup‍taprabhṛ—
tyāryāṇāmapi bhāṣitānyahaha no paryāp‍timābibhrati ॥</l></lg>
<lg><l>revāprasādo'smyahamuccabhāgyo yasyāsakau vai sulabho'sti rāśiḥ ।</l>
<l>vidhiprasādādatha yasya labhyo'vakāśakāle'navakāśako'pi ॥</l></lg>
<pb n="613"/>
<p>atha</p>
<p><b>śṛṅgāraprakāśe ekādaśaḥ prakāśaḥ</b></p>
<p>rasāviyogaprakāśanaprakāśo nāma</p>
<p>(<b><emph>12. rasāviyogaḥ</emph></b>)</p>
<p>nirdoṣasya guṇavato'laṅkṛtasya ca kāvyaśarīrasya kāminīśarīrasyeva
śobhātiśayaniṣpattau <b>rasāviyoga</b> eva prakṛṣṭa upāyo gīyate । yataḥ,</p>
<b><lg>
<l>kalyā mūrtiḥ kulamamalinaṃ yauvanaṃ rūpasampat
saubhāgyarddhiḥ priyavacanatā śīlavaidagdhyayogaḥ ।</l>
<l>śālīnatvaṃ vinayaparatetyaṅganābhūṣaṇaṃ yat
tat premārdraṃ praṇayini mano nāsti cennāsti kiñcit ॥1॥</l>
</lg></b>
<p>kiṃ ca—</p>
<b><lg>
<l>alaṅkṛtāpyanvayaśīlabhūṣaṇairna śobhate māṃ prati tāvadaṅganā ।</l>
<l>bibharti yāvat pramadā samāgame na śūrabhāryādṛtagarvitaṃ śiraḥ ॥ 2 ॥</l>
</lg></b>
<p><b>rasaṃ tviha premāṇamevāmananti, sarveṣāmapi hi ratyādiprakarṣāṇāṃ ratipriyo
raṇapriyo amarṣapriyaḥ parihāsapriya iti premaṇyeva paryavasānāt</b> ।</p>
<b><lg>
<l>ahetuḥ pakṣapāto yastasya nāsti pratikriyā ।</l>
<l>sa hi s‍nehātmakastanturantarbhūtāni sīvyati ॥ 3 ॥ (urāca. 5.17)</l>
</lg></b>
<p>tato hi—</p>
<b><lg>
<l>yadeva rocate mahyaṃ tadeva kurute priyā ।</l>
<l>iti vetti na jānāti tatpriyaṃ yatkaroti sā ॥ 4 ॥</l>
</lg></b>
<p>api ca— (urāca. 2.19, 65)</p>
<b><lg>
<l>akiñcidapi kurvāṇaḥ saukhyairduḥkhānyapohati ।</l>
<l>tat tasya kimapi dravyaṃ yo hi yasya priyo janaḥ ॥ 5 ॥</l>
</lg></b>
<b><lg>
<l>dukkhaṃ danto vi suhaṃ jaṇei jo jassa vallaho hoi ।</l>
<l>daia-ṇaha-dūmiāṇa vi vaḍ‍ḍhai tthaṇaāṇa romañco ॥ 6 ॥</l></lg></b>(gāsa.1.100)
<lg><l>(duḥkhaṃ dadadapi sukhaṃ janayati yo yasya vallabho bhavati ।</l>
<l>dayitanakhadūyamānayorapi vardhate stanayo romāñcaḥ ॥)</l></lg>
<pb n="614"/>
<p>taduktam—</p>
<b><lg>
<l>aprātikūlikatayā manaso mudāde—
ryassaṃvido'nubhavaheturihābhimānaḥ ।</l>
<l>jñeyo rasaḥ sa rasanīyatayā''tmaśakte(/rak‍teḥ)1
ratyādibhūmani punarvitathā rasoktiḥ ॥ 7 ॥</l>
</lg></b>
<p>nanu 'idānīmevoktaṃ ratipriyo raṇapriyo'marṣapriyaḥ parihāsapriya iti
ratyādiprakarṣāṇāṃ premaṇyeva paryavasānāt rasamiha premāṇamāmanantī'ti tat kathamucyate
ratyādibhūmani punarvitathā, rasoktiriti? ucyate, na ratyādibhūmā rasaḥ । kiṃ tarhi?
<b>śṛṅgāraḥ</b> ।</p>
<p>(<b>rasalakṣaṇam</b>)</p>
<p><b>śṛṅgāro hi nāma viśiṣṭeṣṭadṛṣṭaceṣṭābhivyañjakānām ātmaguṇasampadāmutkarṣabījaṃ
buddhisukhaduḥkhecchādveṣaprayat‍nasaṃskārādyatiśayaheturātmano'haṅkāraguṇaviśeṣaḥ sacetasā
rasyamāno rasa</b> ityucyate । yadastitve rasiko'nyathātve nīrasa iti ॥ 8 ॥</p>
<p>(<b>bhāvāḥ — 51</b>)</p>
<p><b>tadāvirbhāvahetavaśca tatprabhavā eva bhāvāḥ</b> । te caikonapañcāśat—</p>
<p>(1) <b>ratiḥ</b>, (2. <b>prītiḥ</b>),(3) <b>harṣaḥ</b>, (4) <b>romāñcaḥ</b>, (5) <b>dhṛtiḥ</b>, (6) <b>garvaḥ</b>,
(7) <b>hāsaḥ</b>, (8) <b>madaḥ</b>, (9. <b>mohaḥ</b>), (10) <b>utkaṇṭhā</b>, (11) <b>cintā</b>, (12) <b>smṛtiḥ</b>,
(13) <b>matiḥ</b>, (14) <b>vitarkaḥ</b>, (15) <b>utyāhaḥ</b>, (16) <b>krodhaḥ</b>, (17) <b>amarṣaḥ</b>, (18) <b>asūyā</b>,
(19) <b>īrṣyā</b>, (20) <b>ugratā</b>, (21) <b>jugupsā</b>, (22) <b>vismayaḥ</b>, (23) <b>nidrā</b>,
(24) <b>sup‍tam(/svap‍naḥ)</b>, (25) <b>prabodhaḥ</b>, (26) <b>capalatā</b>, (27) <b>ālasyaṃ</b>, (28) <b>bhayaṃ</b>,
(29) <b>śaṅkā</b>, (30) <b>trāsaḥ</b>, (31) <b>vepathuḥ</b>, (32) <b>vrīḍā</b>, (33) <b>avahitthaṃ</b>, (34) <b>stambhaḥ</b>,
(35) <b>glāniḥ</b>, (36) <b>svedaḥ</b>, (37) <b>vyādhiḥ</b>, (38) <b>unmādaḥ</b>, (39) <b>śramaḥ</b>, (40) <b>śokaḥ</b>,
(41) <b>viṣādaḥ</b>, (42) <b>vaivarṇyaṃ</b>, (43) <b>dainyaṃ</b>, (44) <b>svarabhedaḥ</b>, (45) <b>āvegaḥ</b>, (46) <b>aśru</b>,
(47. <b>mohaḥ/s‍nehaḥ</b>), (48) <b>pralayaḥ</b>, (49) <b>jāḍyaṃ</b>, (50) <b>nirvedaḥ</b>, (51) <b>śama</b>2 iti ।</p>
<!-- NOTES pg=614!-->
1. dra. atraiva pṛ. 1 pādaṭippaṇī 3 ।
2. bharatanirdiṣṭau maraṇāpasmārāvatra na bhavataḥ, bhavataś‍ca bharatānirdiṣṭau 'īṣyo—śamau' । saṃkhyā tu samaiva । eteṣāṃ
vibhāvādīnāṃ rateś‍ca viśadya vivecanaṃ trayodaśaprakāśe (dra.pṛ.794), śeṣāṇāñca caturdaśe prakāśe bhāvi ।
<pb n="615"/>
<p>tatra kecidācakṣate ratiprabhavaḥ śṛṅgāra iti ।</p>
<p><b>vayaṃ tu manyāmahe ratyādīnāmayameva prabhava iti</b> । śṛṅgāriṇo hi ratyādayo jāyante,
nāśṛṅgariṇaḥ । śṛṅgārī hi ramate, smayate, utsahate, s‍nihyatīti ।</p>
<p><b>te tu bhāvyamānatvād bhāvā eva, na rasāḥ</b> ।</p>
<p><b>yāvatsambhavaṃ hi bhāvanayā bhāvyamāno bhāva evocyate</b> ।</p>
<p><b>bhāvanāpathamatītastu rasa</b> iti ।</p>
<p><b>mano'nukūleṣu hi 1sukhādiṣu ātmanaḥ sukhānubhavābhimāno rasaḥ</b> ।</p>
<p>sa tu pāramparyeṇa sukhahetutvāt ratyādibhūmasūpacāreṇa vyavahriyate । ato na
ratyādīnāṃ rasatvaṃ, api tu bhāvanāviṣayatvād bhāvatvameva ।</p>
<p>yadapyuktaṃ paraprakarṣagāmī ratyādibhāvo rasa iti, tadapyasāram, glānyādiṣvapi
tadupapatteḥ । glānyādayo'pi śramādibhiḥ paraṃ prakarṣamāropyante । na te sthāyina iti cet,
sthāyitvameṣāmutpannatīvrasaṃskārāt । saṃskārotpattiśca viṣayātiśayānnāyakaprakṛteśca ।
prakṛtiśca tridhā sāttvikī, rājasī, tāmasīti । tadvaśāc‍ca tathāvidhānubhavabhāvanotpattiḥ ।
tataścaiṣāṃ sthāyitvavyapadeśa iti ।</p>
<p>nanvaṣṭau sthāyino'ṣṭau sāttvikāstrayastriṃśad vyabhicāriṇa iti bruvate?</p>
<p>na tatsādhu ।</p>
<p>yato'mīṣāmanyatamasyaitaireva parasparaṃ nirvartyamānatvāt । kaścit kadācitsthāyī,
kadācittu vyabhicārī । ato'vasthāvaśāt sarve'pyamī vyabhicāriṇa:, sarve'pi ca
sthāyinaḥ, sāttvikā api sarva eva manaḥprabhavatvāt । <b>anupahataṃ hi manassattva</b>mityucyate ।</p>
<p>yaccoktaṃ <b>vibhāvānubhāvavyabhicārisaṃyogāt sthāyino rasatvamiti2</b>, tadapi mandam,
<!-- NOTES pg=615!-->
1. 'sukha.=duḥkhā.' rāghavaḥ, leṣvapi sukhaduḥkhā iti tatra pāṭhāntaram । manasā gṛhītamātmanā rasyate iti
tu vivakṣitamatra ।
2. bharatok‍te 'vibhāvānubhāvavyabhicārisaṃyogād rasaniṣpatti'—riti rasasūtre sthāyiśabdo nāsti ।
dhvanivādināmucita eva sthāyyabhāvo'tra, ullekha eva pratyuta śalyabhūto bhavet । tanmate sthāyināṃ
ratyādīnāṃ lābho vibhāvatāvacchedakatayā, ratimata eva duṣyantādeḥ sāmājikān prati vibhāvatvāt ।
evaṃ ca bhāvo rasa iti prathamaṃ rasasūtram, 'vibhāvānubhāvavyabhicārisaṃyogo rasa' iti dvitīyaṃ,
vibhāvānubhāvavyabhicāristhāyisaṃyogo rasa iti tṛtīyaṃ, caturthaṃ punarvibhāvānubhāvavyabhicāristhāyi
sātvikasaṃyoga iti, pañcamaṃ 'bhāvasaṃyuktaḥ sthāyī'—ti । sthāyī cā'tra na ratyādiḥ, na ca nirvedādiḥ,
apitu pratyakcaitanyameva rasikasya । draṣṭavyaḥ atrāsmākaṃ rasabhogaḥ, kāvyālaṅkārakārikā ca ।
<pb n="616"/>
harṣādiṣvapi vibhāvānubhāvavyabhicārisaṃyogasya vidyamānatvāt । tasmād ratyādayaḥ sarva
evaite bhāvāḥ, <b>śṛṅgāra evaiko rasa</b> iti । taiśca savibhāvānubhāvaiḥ prakāśamānaḥ śṛṅgāro
viśeṣataḥ svadate ।</p>
<p>tatra kecanāhuḥ — 'nāyaṃ rasaḥ śṛṅgārākhyo ratyādibhirabhivyajyate, apitvālambana—
vibhāvādutpanno ratyādirevoddepanavibhāvādibhiḥ paraṃ prakarṣamāropyamāṇo rasībhavan
śṛṅgārādisaṃjñāṃ labhata' iti ।</p>
<p>ta evaṃ praṣṭavyāḥ — 'kimete ratyādayaḥ svebhyaḥ ālambanebhyaḥ utpadyamānāḥ
sarvasyāpyutpadyante, uta kasyacideveti?'</p>
<p><b>yadi tāvat sarvasya</b>, tadā sarvaṃ jagad rasikaṃ syāt । na caitadasti । yataḥ
kaścid‍rasikaḥ kaścittu nīraso dṛśyate । na ca dṛṣṭaviparītaṃ śakyamanujñātum । ato na
sarvasya ratyādayo jāyante ।</p>
<p><b>atha kasyacit</b>, tatra nimittamabhidhānīyam । tad dṛṣṭamadṛṣṭaṃ vā syāt ।</p>
<p>na tāvat dṛṣṭamanupalabhyamānatvāt ।</p>
<p>adṛṣṭaṃ tu sādhāraṇamasadhāraṇaṃ vā ।</p>
<p><b>sādhāraṇe</b> pūrva eva doṣaḥ, sarvaṃ jagadrasikaṃ syāditi ।</p>
<p><b>asādhāraṇaṃ</b> tu pratyagātmagatānādivāsanānubandhidharmakāryaṃ bhavitumarhati । taṃ
cātmano'haṅkāraguṇaviśeṣaṃ brūmaḥ । sa śṛṅgāraḥ, so'bhimānaḥ, sa rasaḥ । tata ete ratyādayo
jāyante । taiścāyaṃ prakarṣaprāp‍taiḥ sap‍tārcirarciścayairiva prakāśamānaḥ śṛṅgāriṇāmeva svadata' iti ।</p>
<p>tadupādhiścāyamupajāyamāno rasastridhā vikhyāyate—</p>
<p><b>'prakṛṣṭo, bhāvarūpa, ābhāsaśca'</b> । tatra—</p>
<p>yaḥ kathāśarīravyāpina uttamanāyakasya tathāvidha eva viṣaye jāyate, sa <b>prakṛṣṭaḥ</b> ।</p>
<p>madhyamasya ya upajāto (jāyate) na prakarṣamāsādayati sa <b>bhāvarūpaḥ</b> ।</p>
<p>yaśca tiraścāṃ pratināyakādīnāṃ copajāyate sa <b>śṛṅgārābhāsaḥ</b>1 ।</p>
<p>tasyāviyogo dvidhā— <b>(1) vākyaviṣayaḥ,</b>
<b>(2) prabandhaviṣayaśca ।</b>2 tayoḥ —</p>
<!-- NOTES pg=616!-->
1. rasābhāsa ityarthaḥ — re.	2. atraiva dra. pṛ. 658
<pb n="617"/>
<p>(<b>1. vākyaviṣayaḥ rasāviyogaḥ</b>)</p>
<p><b>vākyaviṣayo</b>'ślīlāmaṅgalaghṛṇāvadarthaṃ grāmyamityādidoṣahānena, dīp‍tarasatvaṃ
kāntirityādiguṇopādānena kaiśikīvaidarbhyādyalaṅkārayogena ca yadyapi prasaṅgatastantrayuktyā
tatratatropavarṇitastathāpi	guṇālaṅkārasanniveśaviśeṣajanyatvānnānālaṅkārasaṃsṛṣṭāveva
<b>prakṛṣṭatvaṃ</b> labhate ।</p>
<p>prāyeṇa hi guṇānāmiva śabdārthobhayālaṅkārāṇāmanuprāsajātirūpakādīnāṃ
<b>kāvyaśarīreṣu</b> kāminīśarīreṣviva kaṭakakeyūrakuṇḍalādīnāṃ kevalānāmadarśanāt saṃsṛṣṭireva
prakṛṣṭaṃ bhūṣaṇamavadhāryate । tataśca—</p>
<p>bhojane madhurāmlalavaṇaṣāḍavānāṃ,</p>
<p>veṣa iva vastrānulepanamālyavibhūṣaṇānāṃ,</p>
<p>dhūpa iva candanāgarukarpūrasiddhakānāṃ,</p>
<p>saṅgīta iva nṛttavādyapāṭhyānāṃ,</p>
<p>premaṇīva kopānuśayaprasādasaṅgamasukhānāṃ,</p>
<p>gārhasthya iva dharmārthakāmamokṣasādhanānuṣṭhānānāṃ, <b>kāvyaśarīre'pi</b> rūpakādīnāṃ
saṃsṛṣṭireva viśeṣataḥ svadamānā <b>rasāviyogaheturbhavati</b> । ataḥ prāgupadiṣṭāpi yat‍nataḥ
prapañcyate ।</p>
<p>sa tu dvidhā <b>pradhānāṅgabhāvena, samakakṣyatayā</b> ca । yadāha— (kāvyāda. 2.360)</p>
<b><lg>
<l>aṅgāṅgibhāvāvasthānaṃ sarveṣāṃ samakakṣyatā ।</l>
<l>ityalaṅkārasaṃsṛṣṭerlakṣaṇīyā dvayī gatiḥ ॥ 9 ॥</l>
</lg></b>
<p>tatra pradhānasyopakāritvena yad vartate <b>tadaṅgam</b> ।</p>
<p>yattenopakriyate ta<b>tpradhānam</b> (śābhā.3.1.2, vāpa. 2.82)</p>
<p>tadyathā— (kāvyāda. 2.361)</p>
<b><lg>
<l>ākṣipantyaravindāni mugdhe tava mukhaśriyam ।</l>
<l>kośadaṇḍasamagrāṇāṃ kimeṣāmasti duṣkaram ॥ 10 ॥</l>
</lg></b>
<p>atrāravindāni mugdhe tava mukhaśriyamākṣipantītyupamā । kośadaṇḍasamagrāṇāṃ
kimeṣāmasti duṣkaramiti śleṣopasarjano'rthāntaranyāsaḥ । bhavanti cāravindāni
kośadaṇḍasamagrāṇi, tena teṣāṃ na kiṃcidaśakyamasti । kośadaṇḍayorvijayasādhanatvāt ।
etena	śleṣasya	sādhanabhūtārthasamarpakatvādupamāyāstu prakṛtasādhyavastuviśeṣa—
katvādarthāntaranyāsaṃ <b>pratyaṅgabhāvo</b> vijñāyate ।</p>
<pb n="618"/>
<p>nanu caitad vākyadoṣāṇāmadoṣaprastāve śabdahīnasya k‍vacid vivakṣāto guṇatvamiti
varṇitam । uktaṃ ca— (kāvyāda. 4.28)</p>
<b><lg>
<l>idaṃ hi śāstramāhātmyadarśanālasacetasām ।</l>
<l>apabhāṣaṇavad bhāti na ca saubhāgyamujjhati ॥ 11 ॥</l>
</lg></b>
<p>tatkimatrāpabhāṣaṇaṃ, kā vā saubhāgyatyāgahetuvivakṣeti?</p>
<p>ucyate । kimeṣāṃ duṣkaramiti ṣaṣṭhyanupapattirapabhāṣaṇaṃ, 'kartṛkarmaṇoḥ kṛti
(2.3.65)' iti ṣaṣṭhyāḥ 'na lokāvyayaniṣṭhākhalarthatṛnām' (2.3.69)' iti
pratiṣedhāt । keha saubhāgyatyāgahetuvivakṣā?</p>
<p>tatraike varṇayanti 'anantaḥ khalveṣa śabdasamām‍nāyaḥ । tatra yathā—annam ajiraṃ
vicakṣaṇaḥ samāhvayaḥ(3.3.118) ityādiṣu 'ado jagdhiḥ' (2.4.36), 'ajervya'
(2.4.56), 'cakṣiṅaḥ khyāñ' (2.4.54), 'etado'ś' (5.3.5) ityādayo
viśeṣavidhayaḥ k‍vacid vārttikeṣṭijñāpakādau pratiṣedhānna bhavanti, tatheha
ṣaṣṭhīpratiṣedho'pi k‍vacid viśeṣavacanānna bhaviṣyati । dṛśyate ceha
mahākavīnāmavibhāgena prayogaḥ । tadyathā—</p>
<b><lg>
<l>api vāgadhipasya durvacaṃ vacanaṃ tad vidadhīta vismayam ॥ 12 ॥</l>
</lg></b>
<p>iti bhāraveḥ (kirāta. 2.2)</p>
<b><lg>
<l>ikṣvākūṇāṃ durāpe'rthe tvadadhīnā hi siddhayaḥ ॥ 13 ॥</l>
</lg></b>
<p>iti kālidāsasya (raghu. 1.72)</p>
<p>viṣama upanyāsaḥ । <b>lakṣaṇāsmaraṇe hi śiṣṭaprayogo lakṣaṇamanumāpayati</b> । yatra tu
na lakṣaṇasmaraṇābhāvamātraṃ, api tu tad‌viparītā smṛtiḥ 'na lokāvyayaniṣṭhā—
khalarthatṛnām' (2.3.69) iti, tatra kiṃ mahākaviprayogasya śakyam ? ataḥ
pūrvoktaślokārdhayostad‍vyākhyātāro'nyathā vyākhyānamakurvan । draupadī yadavocattad durvacaṃ
vacanaṃ vāgadhipasyāpi vismayaṃ vidadhīteti, durāpe'rthe ikṣvākūṇāṃ tvadāyattāḥ siddhaya iti ।
evaṃ tarhi śeṣaṣaṣṭhī bhaviṣyati ।</p>
<p>(<b>śeṣapadārthaḥ</b>)</p>
<p><b>kaḥ punarayaṃ śeṣa:?</b> kiṃ kārakebhyo'nyaḥ, uta kārakāṇāmavivakṣeti?</p>
<p>kiṃ cātaḥ?</p>
<p>yadi <b>kārakebhyo'nyaḥ śeṣaḥ</b>, sa nāsti, sarvatra kriyākārakasambandhasya bhāvāt ।
<pb n="619"/>
yathā rājñaḥ puruṣa iti rājā puruṣaṃ bibharti iti kartṛkarmaṇorbharaṇakriyākṛtaḥ
sambandhaḥ, pituḥ putra iti pitāputrayoḥ jananakṛtaḥ sambandhaḥ । vṛkṣasya śākheti vṛkṣe śākhā
śākhāsu vā vṛkṣastiṣṭhatīti kartradhikaraṇayoḥ sthitikriyājanitaḥ saṃbandho bhavati ।</p>
<p>astu tarhi <b>kārakāṇāmavivakṣā śeṣaḥ</b> ।</p>
<p>tanna, sataḥ avivakṣā'bhāvāt । na hi san ghaṭaḥ avivakṣātaḥ asan bhavati ।</p>
<p>yathecchasi tathāstu ।</p>
<p>astu tāvatkārakebhyo'nyaḥ <b>śeṣaḥ</b> ।</p>
<p>nanu coktaṃ kārakāṇāṃ sarvatra bhāvānna tato'nyaḥ kaścidasti <b>śeṣa</b> iti?</p>
<p>astyeveti brūmaḥ ।</p>
<p><b>yadā tāvatkārakādhikaraṇeṣu kriyākārakasambandhaḥ sambandhāntaraṃ janayati tadā
bhavati sambandhaḥ kārakebhyo'nyaḥ</b> । tathā hi — 'rājñaḥ puruṣa ityatra kartṛkarmaṇoḥ
bharaṇakriyākṛtena janyajanakalakṣaṇaḥ, vṛkṣasya śākhetyatra sthitikriyākṛtenāvayavā—
vayavilakṣaṇa' iti, tatra ṣaṣṭhī bhaviṣyati ।</p>
<p>evamanye'pyaśrūyamāṇakriyāpadāḥ ṣaṣṭhyarthāḥ samunneyāḥ । śrūyamāṇakriyāpadāḥ khalvapi
yathā naṭasya śṛṇoti, na granthikasyeti sambandhiśravaṇaṃ ṣaṣṭhyarthaḥ pratīyate । na
māṣāṇāmaśnīyāditi pratiṣedho gamyate । 'na te sukhasya jānanti ye na vatsyanti nandane'
iti sukhasaṃbandhitayā jñānapratiṣedho'vadhāryate', evamiha (ākṣipeti padye) duṣkaro mukhaśriya
ākṣepaḥ ।</p>
<p>śrūyamāṇakriyāpadāḥ ṣaṣṭhyarthāḥ samunneyāḥ, kośadaṇḍasamagratvāt sukaratvaṃ
vākyārthatvenāvabodhayannaravindānāṃ saṃbandhitayā na śeṣalakṣaṇāṃ ṣaṣṭhīṃ vigh‍nayati iti ।
tadetasmin darśana idamuktam— (vāpa. 3.7.156)</p>
<b><lg>
<l>sambandhaḥ kārakebhyo'nyaḥ kriyākārakapūrvakaḥ ।</l>
<l>śrutāyāmaśrutāyāṃ vā kriyāyāṃ so'bhidhīyate ॥ 14 ॥</l>
</lg></b>
<p>tathā hi— (vāpa. 2.197)</p>
<b><lg>
<l>janayitvā kriyā kācit sambandhaṃ vinivartate ।</l>
<l>śrūyamāṇe kriyāśabde sambandho jāyate k‍vacit ॥ 15 ॥</l>
</lg></b>
<p>evaṃ kārakebhyo'nyaḥ śeṣa iti darśane kimeṣāmasti duṣkaramiti na ṣaṣṭhyanupapattiḥ ।
athavā punarastu kārakāṇāmavivakṣā śeṣaḥ ।</p>
<pb n="620"/>
<p>nanu coktaṃ sataḥ kathamavivakṣā?</p>
<p>sato'pyavivakṣā dṛśyate । yathā— anudarā kanyā, alomikā eḍaketi ।</p>
<p>asato'pi vivakṣā yathā— vindhyo vardhitakaḥ, samudraḥ kuṇḍiketi ।</p>
<p>evamiha kimeṣāmasti duṣkaramiti sato'pi karturavivakṣāyāṃ na tṛtīyā, api
(tu) śeṣaṣaṣṭhyeva ।</p>
<p>yadi tarhi śrūyamāṇakriyāpado'pi kārakebhyo'nyaḥ kārakavivakṣā vā śeṣaḥ, kimarthaṃ
'jño'vidarthasya karaṇe' ityevamādiḥ ṣaṣṭhīvidhānārthaḥ sūtraprabandhaḥ <b>pāṇineḥ</b>?</p>
<p>na; tasya anyārthatvāt samāsapratiṣedhārthaḥ sa <b>vārttikakṛtā</b> vyākhyātaḥ
'pratipadavidhānā ca ṣaṣṭhī na samasyata' (2.2.10) iti । anyairapyuktam—</p>
<b><lg>
<l>1kārakairvyapadiṣṭe ca śrūyamāṇakriyāpade ।</l>
<l>śeṣe proktā punaḥ ṣaṣṭhī2 samāsasya nivṛttaye ॥ 16 ॥</l></lg></b> (vāpa. 3.7.159)
<p>evamiyamupamāśleṣārthāntaranyāsānāmupakāryopakāritayā pradhānaguṇabhāvena saṃsṛṣṭiḥ ।
yuktamidam । ayuktaṃ tu tulyakakṣyatayeti ।</p>
<p>vākye padārthānāṃ samakakṣyatā pradhānānāṃ vā bhavedapradhānānāṃ vā?</p>
<p>na tāvat pradhānānām, parasparamanapekṣatvena sambandhābhāvāt ।</p>
<p>nāpyapradhānānām, pradhānāpekṣatvena parasparānapekṣāyāmasambandhādeva । taduktaṃ
'asambandhaḥ samatvāt syād' (pūmī. 3.1.22) iti । tatkathamucyate tulyakakṣyateti?
evaṃ manyate — 'yadotprekṣopamādayo'laṅkārā vibhāvānubhāvavyabhicāryādinirvartanaparatayā
rasāderaṅgatāṃ pratipadyante, tadā bhavatyeva tulyakakṣyate' ti । yathā—</p>
<b><lg>
<l>limpatīva tamo'ṅgāni varṣatīvāñjanaṃ nabhaḥ ।</l>
<l>asatpuruṣaseveva dṛṣṭirniṣphalatāṃ gatā ॥ 17 ॥</l>
</lg></b>
<p>(kāvyāda.2.226, mṛccha.1.34)</p>
<p><b>'atra limpatīva tamo'ṅgāni varṣatīvāñjanaṃ nabha'</b> iti dve utprekṣe । <b>'asatpuruṣaseveva
dṛṣṭirniṣphalatāṃ gatā'</b> ityupamā ca varṇanīyasya tamasa uddīpanavibhāvabhūtasya
samatayaivotkarṣāpādakatvenāṅgabhāvamupagatā iti nāsti lakṣaṇānupapattiḥ । nanu ca—</p>
<!-- NOTES pg=620!-->
1. kārakaiḥ = sādhanaiḥ aiyaraḥ ।
2. śeṣe prok‍tā punaḥ = proktā pratipadaṃ — aiyara ।
<pb n="621"/>
<p>(<b>ivārthāḥ</b>)</p>
<b><lg>
<l>ivavad‍vāyathāśabdā samānanibhasannibhāḥ ।</l>
<l>tulyasaṅkāśanīkāśaprakāśapratirūpakāḥ ॥ 18 ॥</l></lg></b> (kāvyāda. 2.57)
<b><lg>
<l>pratipakṣapratidvandvipratyanīkavirodhinaḥ ।</l>
<l>sadṛksadṛśasaṃvādisajātīyānuvādinaḥ ॥ 19 ॥</l>
</lg></b>
<b><lg>
<l>pratibimbapraticchandasarūpasamasaprabhāḥ	।</l>
<l>salakṣaṇasadṛkṣābhasapakṣopamitopamāḥ	॥ 20 ॥</l>
</lg></b>
<lg>
<l>(salohitasanābhisapiṇḍasabrahmacāriṇau	।</l>
<l>savarṇatulitau śabdau prakhyapratinidhī api ॥)</l>
</lg>
<b><lg>
<l>kalpadeśīyadeśyādyā ye ca nyūnārthavācinaḥ ।</l>
<l>samāsaśca	bahuvrīhiḥ	śaśāṅkavadanādiṣu ॥ 21 ॥</l>
</lg></b>
<b><lg>
<l>spardhate jayati dveṣṭi druhyati pratigarjati ।</l>
<l>ākrośatyavajānāti kadarthayati nindati ॥ 22 ॥</l>
</lg></b>
<b><lg>
<l>viḍambayati	saṃrundhe	hasatīrṣyatyasūyati ।</l>
<l>tasya muṣṇāti saubhāgyaṃ tasya kāntiṃ vilumpati ॥ 23 ॥</l>
</lg></b>
<b><lg>
<l>tena sārdhaṃ vigṛh‍ṇāti tulāṃ tenādhirohati ।</l>
<l>tatpadavyāṃ padaṃ dhatte tasya kakṣyāṃ vigāhate ॥ 24 ॥</l>
</lg></b>
<b><lg>
<l>tamanvetyanubadh‍nāti tacchīlaṃ tanniṣedhati ।</l>
<l>tasya cānukarotīti śabdāḥ sādṛśyasūcakāḥ ॥ 25 ॥</l></lg></b> (kāvyāda. 2.58–64)
<p>tatkathamucyate <b>'limpatīva tamo'ṅgāni varṣatīvāñjanaṃ nabha'</b> iti dve utprekṣe, na
tūpame, iti ? ivo hi vākyāntaraprayujyamāna upamānopameyayoḥ sādṛśyāvadyotane
nirūḍhaśaktiḥ, sa ihāpi tadartha eva bhavitumarhatīti ।</p>
<p>naivam । upamānopameyaśabdapratipannasya sādṛśyāvadyotanamivena kriyate । na ca
limpatītyevamādau tamaso nabhaso vā dvitīyamupameyamupamānaṃ vāsti, yena tayoḥ
sādṛśyāvadyotanāya ivaḥ prayujyate ।</p>
<p>evaṃ tarhi ivaśrutisāmarthyāt tamaso nabhasaśca dvitīyamupamānadvayamupasthāpayiṣyate ।
yathā praviśa piṇḍīmiti praveśanakriyā svayogyaṃ karmopasthāpayati— praviśa gṛhaṃ,
piṇḍīkarmāpi svayogyāṃ kriyāṃ piṇḍīṃ bhakṣayeti । evamihāpi ivaḥ tamasi nabhasi vopameye
upamānamaparamupasthāpayiṣyatīti ।</p>
<pb n="622"/>
<p>naivam । na hi tiṅantenopamānamasti ।</p>
<p>kā punaratropapattiḥ ?</p>
<p>ucyate— <b>satyupameye sati copamāne tayośca tulye dharme satyupamānopameyabhāvaḥ,</b>
nāsati । na ceha tamaso nabhaso vā saṃbandhyupamānamupameyaṃ vāsti, yadāśraya
upamānopameyabhāvaḥ kalpyate ।</p>
<p>nanu ca ivaśrutireva tamaso nabhasaśca yogyamupamānamupasthāpayiṣyati
praviśapiṇḍīnyāyena । viṣama upanyāsaḥ । praveśanakriyā svasiddhaye sarvaṃ
karmakārakamākṣipati । tatra prasiddhitaḥ pratyāsannaṃ gṛhameva gamyate । na caivamivasya kiṃcit
sāmarthyamasti, yena svārthasiddhaye prasiddhamupamānaṃ tamaso nabhaso vā samupasthāpayati ।
upamānopameyabhāvamantareṇāpyasya prayogadarśanāt । yathā 'kathamivaitad bhaviṣyati' iti ।
astu tarhi limpatiṃtamasorvarṣatinabhasoścopamānopameyabhāvaḥ । bhavatvevam । kiṃ tu
upamānopameyayostulyadharmo na dṛśyate, ya upamānopameyabhāvāya prabhavati । kimanyena lepanaṃ
limpater, varṣaṇaṃ vā varṣateḥ, dharmiṇo'nyaḥ kaścid dharmo bhavitumīṣṭe ।</p>
<p>nanu ca yathā rāhoḥ śira iti bhedābhāve'pyavayavāvayavibhāvaḥ tannibandhanā ca
vyatirekaṣaṣṭhī, evaṃ limpaterlepanaṃ varṣateśca varṣaṇaṃ dharmo bhaviṣyatīti ।</p>
<p>maivam । iha dvayaṃ cakāsti, dhāturlimpatirvarṣatiśca, tadartho lepanaṃ varṣaṇaṃ ca ।
tayoryadyupameyasya tamaso nabhaso vā limpatirvarṣatirvā dhāturupamānaṃ syāt tasya tena
sādṛśyaṃ kiṃ syāt ?</p>
<p>atha yathāmī bhāvāḥ sarve sārūpyaṃ na dadhati evamasārūpyamapi na । tataścāstitvā—
bhidheyatvajñeyatvādibhiḥ sarvatra pravartatāmupamānopameyabhāva iti nyāyāt tamaso
<b>limpatirnabhaso varṣatirupamānaṃ</b> bhaviṣyati । yadyevaṃ <b>limpatiriva tamaḥ varṣatiriva nabha</b>
iti prāp‍noti, na <b>limpatīva varṣatīveti ।</b> tato lepanaṃ varṣaṇameva avaśiṣyate । tatkimastu
tulyo dharma upamānadharmī vā ? yadi tulyo dharmaḥ mārgaṇīya upamānadharmī,
yadyupamānadharmī mārgaṇīyastulyo dharmaḥ । sa ceha nāsti ।</p>
<p>atha yathā rāhoḥ śira iti bhedābhāve'pyavayavāvayavibhāvaḥ, tatheha
dharmadharmibhāvo'pi bhaviṣyati ।</p>
<p>naivam । upamānopameyabhāvasya bhedasādṛśyapratipattinibandhanatvāt tadabhāve'pi yastaṃ
manyate sa kathaṃ nonmattaḥ syāt ? taduktam— (kāvyāda. 2.229)</p>
<b><lg>
<l>'sa eva dharmo dharmī cetyanunmatto na bhāṣate' ॥ 26 ॥</l>
</lg></b>
<pb n="623"/>
<p>astu tarhi tiṅvācyaḥ kartopamānamiti ।</p>
<p>nyagbhūto'sau kriyāpade ।</p>
<p>kathaṃ punarasau kriyāpade nyagbhavati ?</p>
<p>śrūyatām ṣaḍarthāstiṅantena pratīyante— <b>'kriyā, kālaḥ, upagrahaḥ, sādhanaṃ,
saṅkhyā, puruṣa'</b> iti । teṣu kriyākālātmanepadanimittāni prakṛtirābhidhatte । pratyayaḥ,
sādhanaṃ, saṅkhyāṃ, puruṣaṃ ca । eteṣāṃ tu kriyārthatvāt kriyā pradhānaṃ, kālātmanepadanimitte
kriyāviśeṣaṇatvena, saṃkhyāpuruṣau sādhanaviśeṣaṇatvena tayoreva nyagbhavataḥ । sādhanaṃ punaḥ
'prakṛtipratyayau pratyayārthaṃ saha brūta iti nyāyāt pradhānabhūtamapi 'bhūtaṃ bhavyāyopa—
diśyate' iti nyāyena kriyāsiddhāvupāttavyāpāraṃ parārthatayā kriyāyāṃ nyagbhavati । tenāyaṃ
kartā svakriyāsiddhāvākulaḥ kathamupamānatvenopameyatvena vānyadapekṣituṃ kṣamate ? evaṃ
tarhi yo'ṅgāni limpati yo'ñjanaṃ varṣati tena kriyopalakṣitena kartrā tulyaṃ tamo
nabhaścetyarthaḥ pratipatsyate ।</p>
<p>naivam । kriyopalakṣitasya karturupamānabhūtasya śabdanyāyabalād apratipatteḥ ।
taduktam— (kāvyāda. 1.75)</p>
<b><lg>
<l>na hi pratītiḥ subhagā śabdanyāyavilaṅghinī ॥ 27 ॥</l>
</lg></b>
<p>athādhyāhārādibhiridamapi syāt । tathāpi tulyadharmo mārgaṇīyaḥ । tadvadeva vipratipatteḥ ।
na ca candramukhādivadanabhidhīyamānasyāpi tulyaguṇasya saṃpratyayo bhavatīti vācyam ।</p>
<b><lg>
<l>yathenduriva te vaktramiti kāntiḥ pratīyate ।</l>
<l>na tathā lepavarṣābhyāmanyadatra pratīyate ॥ 28 ॥</l></lg></b> (kāvyāda. 2.232)
<b><lg>
<l>tadupaśleṣaṇārtho'yaṃ	limpatirdhvāntakartṛkaḥ ।</l>
<l>aṅgakarmā ca puṃsaivamutprekṣyata itīṣyatām ॥ 29 ॥</l></lg></b> (kāvyāda. 2.233)
<b><lg>
<l>evamañjanakarmāpi	varṣatirvyomakartṛkaḥ ।</l>
<l>kṣaraṇārthaśca vidudbhirutprekṣyata itīṣyatām ॥ 30 ॥1</l>
</lg></b>
<b><lg>
<l>manye śaṅke dhruvaṃ prāyo nūnamityevamādibhiḥ ।</l>
<l>utprekṣā vyajyate śabdairivaśabdo'pi tādṛśaḥ ॥ 31 ॥</l></lg></b> (kāvyāda. 2.234)
<p>ataḥ sthitametat । utprekṣādvayasyopamāyāśca tamovarṇanaparatayā tulyakakṣyatvenaiṣāṃ
saṃsṛṣṭiriti । sā ca nānalaṅkārasaṅkara ityuktam ।</p>
<!-- NOTES pg=623!-->
1. śloka eṣa kāvyādarśe nopalabhyata iti rāghavaḥ, itaḥ 2.234 tamarūpeṇa yojya iti vayam ।
<pb n="624"/>
<p>(<b>guṇarasādīnāmalaṅkāratvam</b>)</p>
<p>tatrālaṅkārasaṅkaraḥ (alaṅkāra—)saṃsṛṣṭirityeva vaktavye nānāgrahaṇaṃ guṇarasādīnā—
mapyalaṅkāratāpratipattyartham । teṣāmapi kāvyaśobhākaratvenālaṅkāratvāt । yadāha—</p>
<b><lg>
<l>kāvyaśobhākarān	dharmānalaṅkārān	pracakṣate ।</l>
<l>te cādyāpi vikalpyante kastān kārts‍nyena vakṣyati ॥ 32 ॥</l></lg></b> (kāvyāda. 2.1,3)
<p>api ca—</p>
<b><lg>
<l>kāścinmārgavibhāgārthamuktāḥ prāgapyalaṅkriyāḥ ।</l>
<l>sādhāraṇamalaṅkārajātamadya	pradarśyate ॥ 33 ॥</l></lg></b> (kāvyāda. 2.1,3)
<p>tatra kāvyaśobhākarānityanena śleṣopamādivad guṇarasabhāvatadābhāsatatpraśamānapyu—
pasaṃgṛh‍ṇāti । mārgavibhāgakṛd‍guṇānāmalaṅkriyā(yo)padeśena śleṣādīnāṃ guṇatvamivā—
laṅkāratvamapi bodhayati । kiṃ ca—</p>
<b><lg>
<l>śleṣaḥ prasādaḥ samatā mādhuryaṃ sukumāratā ।</l>
<l>arthavyaktirudāratvamojaḥkāntisamādhayaḥ	॥ 34 ॥</l>
</lg></b>
<b><lg>
<l>iti vaidarbhamārgasya prāṇā daśa guṇāḥ smṛtāḥ ।</l>
<l>teṣāṃ viparyayaḥ prāyo lakṣyate gauḍavartmani ॥ 35 ॥</l></lg></b> (kāvyāda. 1.41,42).
<p>iti śleṣādīnāṃ daśānāmeva mārgapravibhāgakāritāṃ bruvatā kāvyaśobhākaratvena
guṇāntarāṇāmapyalaṅkāratvamuktaṃ bhavati । tadāha—'kastān kārts‍nyena vakṣyatī'ti ।</p>
<p>yuktamidam, ayuktaṃ tu rasādīnāmalaṅkārateti, teṣāṃ guṇānāmivālaṅkāra—
vyapadeśābhāvāt</p>
<p>nāyuktam, yuktotkarṣāṇām ūrjasvirasavatpreyasāmalaṅkāreṣūpadeśāt । tadyathā—</p>
<b><lg>
<l>preyaḥ priyatarākhyānaṃ rasavad rasapeśalam ।</l>
<l>ūrjasvi rūḍhāhaṅkāraṃ yuktotkarṣaṃ ca tattrayam ॥ 36 ॥</l></lg></b> (kāvyāda. 2.275)
<p>tatra ūrjasvi rūḍhāhaṅkāramityanenātmaviśeṣaniṣṭhasyotkṛṣṭādṛṣṭajanmano'nekajanmā
nubhavasaṃskārā''sāditadraḍhim‍naḥ samagrātmaguṇasampadudayātiśayahetorahaṅkāraviśeṣasyopa
saṃgrahādahaṅkārābhimānaśṛṅgārādyaparanām‍no rasasya mānamayavikārarūpeṇābhimānināṃ manasi
jāgrataḥ <b>pūrvāṃ koṭimupavarṇayati</b> । yadāha—</p>
<b><lg>
<l>sattvātmanāmamaladharmaviśeṣajanmā	janmāntarānubhavanirmitavāsanotthaḥ ।</l>
<l>sarvātmasampadudayātiśayaikaheturjāgarti ko'pi hṛdi mānamayo vikāraḥ ॥</l>
</lg></b>
<pb n="625"/>
<b><lg>
<l>aho aho namo mahyaṃ yadahaṃ vīkṣito'nayā ।</l>
<l>mugdhayā	trastasāraṅgataralāyatanetrayā ॥ 38 ॥</l>
</lg></b>
<p>tathā ca—</p>
<b><lg>
<l>tiṣṭhantyā janasaṃkule'pi sudṛśā sāyaṃ gṛhaprāṅgaṇe
tatkālaṃ mayi nissahākulatanau bāhau mṛdu preṅkhati ।</l>
<l>hrīnamrānanayaiva lolasaralaṃ niḥśvasya tatrāntare
premārdrāḥ śaśikhaṇḍapāṇḍimamuṣo muktāḥ kaṭākṣacchaṭāḥ ॥ 39 ॥</l>
</lg></b>
<p>rasavad rasapeśalamityanena vibhāvānubhāvavyabhicārisaṃyogād rasaniṣpattiriti
ratyādirūpeṇānekadhā'virbhavato'bhivardhamānasya paraprakarṣagāminaḥ śṛṅgārasya <b>madhyamāma—
vasthāmavasthā</b>payati । yadāha—</p>
<b><lg>
<l>ratyādayo'rdhaśatamekavivarjitā hi bhāvāḥ pṛthagvidhavibhāvabhuvo bhavanti ।</l>
<l>śṛṅgāratattvamabhitaḥ parivārayantaḥ sap‍tārciṣaṃ dyuticayā iva vardhayanti ॥</l>
</lg></b>
<p>tadyathā—</p>
<b><lg>
<l>atrāntare	kimapi	vāgvibhavātivṛtta—
vaicitryamullasitavibhramamutpalākṣyāḥ	।</l>
<l>tad	bhūrisāttvikavikāramapāstadhairya—
mācāryakaṃ	kimapi	mānmathamāvirāsīt ॥ 41 ॥</l></lg></b> (māmā. 1.29)
<p>yathā ca— <b>rāhoścandrakalāmivānanacarīmityādi'</b> । (māmā. 5.28)</p>
<p>'preyaḥ priyatarākhyānami'tyanena ca samastabhāvamūrdhābhiṣiktāṃyā rateḥ paraprakarṣā—
dhigamād bhāvanāpathātikrame bhāvarūpatāmullaṅghya premarūpeṇa pariṇatāyā upādānād
bhāvāntarāṇāmapi paraprakarṣādhigame rasarūpeṇa pariṇatiriti jñāpa<b>yannahaṅkārasyottarāṃ
koṭimupalakṣayati</b> । yadāha—</p>
<b><lg>
<l>ābhāvanodayamananyadhiyā janena yo bhāvyate manasi bhāvanayā sa bhāvaḥ ।</l>
<l>yo bhāvanāpathamatītya vivarttamānaḥ sāhaṃkṛte hṛdi paraṃ svadate raso'sau ॥</l>
</lg></b>
<p>tadyathā—</p>
<b><lg>
<l>yadeva rocate mahyaṃ tadeva kurute priyā ।</l>
<l>iti vetti na jānāti tat priyaṃ yat karoti sā ॥ 43 ॥</l>
</lg></b>
<pb n="626"/>
<p>yathā ca—(u.rā.ca. 1.39)</p>
<b><lg>
<l>advaitaṃ sukhaduḥkhayoranugataṃ sarvāsvavasthāsu yad
viśrāmo hṛdayasya yatra jarasā yasminnahāryo rasaḥ ।</l>
<l>kālenāvaraṇātyayāt pariṇate yat s‍nehasāre sthitaṃ
bhadraṃ tasya sumānuṣasya kathamapyekaṃ hitaṃ prāpyate ॥ 44 ॥</l>
</lg></b>
<p><b>'yuktotkarṣaṃ ca tattrayami'tyanenāyuktotkarṣāṇāṃ trayāṇāmapyūrjasvirasavatpreyasāṃ
guṇatvameva, nālaṅkāratvamiti jñāpayati । tathā hyaurjityaṃ bhāvikatvaṃ preya'</b> iti
padaistrayo'pyete guṇeṣūpadiṣṭāḥ ।</p>
<p>kutaḥ punaretat, yadekadorjasvirasavatpreyasāmalaṅkāratvam, anyadā guṇatvam ?</p>
<p>ucyate—(mabhā. 5.2.94)</p>
<b><lg>
<l>bhūmanindāpraśaṃsāsu	nityayoge'tiśāyane ।</l>
<l>saṃsarge'stivivakṣāyāṃ bhavanti matubādayaḥ ॥ 45 ॥</l></lg></b> iti ।
<p>yathā— gomān deśaḥ, vācālo vaṭuḥ, vaggmī vipaścit, kṣīriṇo vṛkṣāḥ,
balavān mallaḥ, daṇḍimatī śāleti । tatrorjasvirasavatoralaṅkāratvavivakṣāyā<b>matiśāyane
bhūm‍ni</b> vā matvarthīyaḥ । guṇatvavivakṣāyāṃ tu praśaṃsānityayogayorityāpi draṣṭavyam । nityo
hi kāvye guṇayoga iva rasāviyogaḥ । guṇavato rasavataśca niścitaivāsya <b>praśaṃsā</b>,
saṃsargastu guṇānāmavaśyopādānena । <b>nindā</b> punardoṣahānena bādhitā nāvatarati । preya ityayaṃ
tvātiśāyanikaḥ । tadāha 'preyaḥ priyatarākhyānam' iti ।</p>
<p>nanvalaṅkāreṣu guṇeṣu vā preya iti rūpābhedāt kathamalaṅkāratve tadutkarṣapratītiḥ ?</p>
<p>yathā 'yudhiṣṭhiraḥ śreṣṭhatamaḥ kuruṇām' iti । tatrātiśāyanikāntareṇa tadgatiriti
cedihāpi yuktotkarṣaṃ ca tat trayamiti vākyāntareṇa bhaviṣyati । na vātiśāyanikāḥ
svārthātiriktaṃ kimapi bruvate, api tu prakṛtyupāttameva prakarṣādikaṃ gamayanti, svārthikeṣu
teṣāṃ vidhānāt ।</p>
<p><b>atha rasavaditi kiṃ matvarthīyaḥ, uta vatiḥ ?</b></p>
<p>kiṃcātaḥ ?</p>
<p><b>yadi matvarthīyaḥ</b>, matvarthānupapattestadabhāvaḥ । rasā hi sukhaduḥkhāvasthārūpāḥ । te
ca śarīriṇāṃ caitanyavatām, na kāvyasya, tasya śabdārtharūpatayā acetanatvena
bhūmanindādīnāmabhāvāt ।</p>
<pb n="627"/>
<p><b>atha vatiḥ</b>, vatyarthānupapattestadabhāvaḥ । 'tena tulyaṃ kriyā cedvatiḥ', 'tatra tasyeva' ।
na ca rasaistulyaṃ vartata iti rasavat । nāpi rasa ivātra rasasyevāsya kiñcidastīti ।</p>
<p>yathecchasi tathāstu ।</p>
<p>astu tāvanmatvarthīyaḥ ।</p>
<p>nanu coktaṃ matvarthābhāvāt tadanupapattiḥ ? rasavato rāmāderyad vacanaṃ tad‍ rasamūlatvād
rasavat, abhedasamadhyāropāc‍ca kavinā anukriyamāṇasya tasyānukaraṇamapi rasavat ।</p>
<p>athavā punarastu vatiḥ ।</p>
<p>nanu coktaṃ vatyarthānupapatterna vatiḥ ।</p>
<p>atrāpi nānupapattiḥ । 'tadarham' (5.1.117) iti vacanād vatirbhaviṣyati । rasān
pratipādayituṃ yadarhati tad rasavat । arhati ca rasavad rāmādivacanamanukriyamāṇamabheda—
samadhyāropād rasān pratipādayitumiti rasavad bhavati ।</p>
<p>nanu ca sarveṣāmapyupādeyānāṃ kāvyaśobhākaratvādalaṅkāratve vyavacchedyābhāvāt saṅkaraḥ
saṃsṛṣṭirityetāvadeva vācyaṃ bhavati ।</p>
<p>naivam; evaṃ sati vibhāvānubhāvavyabhicārisaṃyogād rasaniṣpattiriti
vibhāvādisaṅkarasyāpi saṃsṛṣṭitvaṃ prāp‍noti । tadalaṅkāragrahaṇena nivartyate । na hi
vibhāvādayo'laṅakārāḥ, api tu bhāvarasatadābhāsānāmalaṅkārāṇāmabhiniṣpatti—
hetavo'rthaviśeṣāḥ ।</p>
<p>nanvevamapyarthaguṇatvādamīṣāmapyalaṅkāratvaṃ prāp‍noti ।</p>
<p>satyametat kintvanyaparatayā ta upādīyamānāstatraiva nyagbhavanti, na vākyārthapratītau
padārthāḥ pṛthak sphurantīti ।</p>
<p>tatra bhāvānāmalaṅkārairguṇairbhāvaiśca saṃkaro bhavati, na rasatadābhāsaiḥ, teṣāṃ tadaṅgatvāt ।
rasānāmalaṅkārairguṇai rasabhāvaiśca saṅkaro bhavati, na bhāvarasābhāsaiḥ, bhāvānāṃ
rasāṅgatvādābhāsānāṃ tu rasavirodhāt । ābhāsānāmalaṅkārairguṇairābhāsaiśca. saṅkaro bhavati, na
rasabhāvairvirodhibhāvāṅgabhāvābhyāmeveti ।</p>
<p>nanu cāṅgāṅginoḥ saṃkaravyavahārābhāve kathamuktam—(kāvyāda. 2.260)</p>
<b><lg>
<l>aṅgāṅgibhāvāvasthānaṃ sarveṣāṃ samakakṣyatā ।</l>
<l>ityalaṅkārasaṃsṛṣṭerlakṣaṇīyā dvayī gatiḥ ॥ 46 ॥ iti ।</l>
</lg></b>
<p>udāhṛtaṃ ca ākṣipantyaravindānītyādi ।</p>
<pb n="628"/>
<p>ucyate— yatra pṛthaksiddhayoruktibalādupakāryopakārakatvādināṅgāṅgibhāvo'—
vasthāpyate tatraiva saṃsṛṣṭiḥ । yatra punarapṛthaksiddhayorevālaṅkārayoḥ (rasabhāvayoḥ)
vāgārambhakatvenārabhyatvena vāvasthitayoḥ svābhāvika upaśleṣaḥ tatra saṃkaravyavahāro na
pravartate । yathā anantara evodāharaṇe hetvarthāntaranyāsayoḥ; arthāntaranyāso hi
hetunaivārabhyate । yadāha— (kāvyāda. 2.169)</p>
<b><lg>
<l>jñeyaḥ so'rthāntaranyāso vastu prastutya kiṃcana ।</l>
<l>tatsādhanasamarthasya nyāso yo'nyasya vastunaḥ ॥ 47 ॥</l>
</lg></b>
<p>tatrārthāntaranyāsa iti lakṣyanirdeśaḥ । vastu prastutya kiṃcana, tatsādhanasamarthasya nyāso
yo'nyasya vastuna iti lakṣaṇanirdeśaḥ । vastu prastutyānyasya vastunaḥ etāvatyucyamāne
ghaṭo'stītyatrāpi prasaṅgaḥ, tadarthamāha tatsādhanasamarthasyeti । na caitad vācyaṃ
dhūmo'yamag‍nerityatrāpyarthāntaranyāsaḥ prasajet । yadyapi dhūmasyotpādyasya sādhanasamartho'g‍niḥ,
tathāpi 'kāvyaśobhākarān dharmānalaṅkārān pracakṣate' ityetadapi sarvālaṅkārasādhāraṇaṃ
lakṣaṇamanusarttavyam । asmin sati sarvālaṅkārajātayo vakroktyabhidhānavācyā bhavanti ।
taduktam— (kāvyāda. 2.363)</p>
<b><lg>
<l>'vakratvameva kāvyānāṃ parā bhūṣeti bhāmahaḥ ।'</l></lg></b> (iti)
<b><lg>
<l>śleṣaḥ puṣṇāti sarvāsu prāyo vakroktiṣu śriyam ॥ 48 ॥</l></lg></b> (iti ca)
<p>nanvevaṃ sati vibhāvānubhāvavyabhicārisaṃyogād rasaniṣpattirityādinā na
bhavitavyamevālaṅkāreṇa ।</p>
<p>naivam ।</p>
<p>trividhaḥ khalvalaṅkāravargaḥ — <b>vakroktiḥ, svabhāvoktiḥ, rasoktiriti</b> ।</p>
<p>1. tatropamādyalaṅkāraprādhānye <b>vakroktiḥ</b>,</p>
<p>2. śleṣādiguṇaprādhānye <b>svabhāvoktiḥ</b>,</p>
<p>3. vibhāvānubhāvavyabhicārisaṃyogāt tu rasaniṣpattau <b>rasoktiriti</b> ।</p>
<p>tatra dvividho vibhāvaḥ — <b>ālambanavibhāva uddīpanavibhāvaśca</b> ।</p>
<p>tayorālambanavibhāva iṣṭāniṣṭasaṃdarśanādiḥ, yamālambya sukhaṃ duḥkhaṃ cotpadyate ।
tena sukhaduḥkhaviṣayeṇānubhāvena smaraṇahetuḥ saṃskāro janyate ।</p>
<pb n="629"/>
<p>saṃskāraprabodhahetavaḥ punaruddīpanavibhāvāḥ ṛtumālyavilepanādayaḥ । taiḥ
pratibuddhasaṃskārasya smaraṇecchādveṣaprayat‍nāḥ tebhyo manovāg‌‍buddhiśarīrārambhāḥ
te'nubhūyamānatvādanubhāvāḥ । tairayamabhipravardhamāna īpsitamarthamāsādayan jihāsitaṃ jihānaḥ
sukhātmakairvyabhicāribhiḥ harṣadhṛtismṛtimatiprabhṛtibhiḥ saṃsṛjyamānaḥ samāsāditottarottara—
ratyādisthāyibhāvaḥ śṛṅgāraprabhava eva sambhogaśṛṅgārādirasarūpatāmadhigacchati । sa eva
tvīpsitānavāp‍tau jihāsitasya ahānāt, duḥkhātmakairvyabhicāribhiścintautsukyā—
veganirvedādibhiḥ saṃsṛjyamāno duḥkhātmakavipralambhaśṛṅgārādirasarūpatāmadhyāste । tatra—</p>
<p>(<b>bhāvebhyo rasaniṣpattiḥ</b>)</p>
<p><b>rateḥ śṛṅgāraniṣpatti</b>ryathā— (kāvyāda. 2.280)</p>
<b><lg>
<l>mṛteti pretya saṅgantuṃ yayā me maraṇaṃ matam ।</l>
<l>saiṣāvantī mayā labdhā kathamatraiva janmani ॥ 49 ॥</l>
</lg></b>
<p>atrāvantyā vāsavadattāyā ālambanavibhāvabhūtāyāḥ sakāśādutpanne vatseśvarasya ratau
sthāyibhāve tasyāḥ punarjīvanādibhiruddīpanavibhāvairuddīpyamane, samutpanneṣu harṣadhṛtismṛti—
vitarkaprabhṛtiṣu sukhātmakeṣu vyabhicāriṣu sambhogaśṛṅgāratāṃ prāp‍te sthāyini yadetadanubhāvarūpaṃ
mṛtetyādivacanaṃ vatseśvarasya tacchṛṅgārarasādupajāyamānaṃ rasavaducyate ।</p>
<p><b>hāsāddhāsyaniṣpatti</b>ryathā— (kāvyāda. 2.289)</p>
<b><lg>
<l>idamamlānamānāyā lag‍naṃ stanataṭe tava ।</l>
<l>chādyatāmuttarīyeṇa navaṃ nakhapadaṃ sakhi ! ॥ 50 ॥</l>
</lg></b>
<p>atra kāṃcitsakhīṃ pūrvaṃ bhartari parigṛhītamānāṃ tenaiva navanakhapadāṅkitastanīmālambana—
vibhāvabhūtāmupālabhamānāyāḥ kasyāścit sakhyā utpanne hāsasthāyibhāve tadīyamāna—
parigrahasmaraṇādibhiruddīpanavibhāvairuddīpyamāne samutpanneṣu śaṅkāvahitthaharṣagadgadādiṣu
vyabhicāriṣu paraprakarṣādhigamād dhāsyarasatāmāpanne sthāyini yadetadamlānamānādivacanaṃ
taddhāsyarasasamud‍bhūtaṃ rasavaducyate ।</p>
<p><b>utsāhād vīraniṣpatti</b>ryathā—(kāvyāda. 2.284)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ ।</l>
<l>adattvā cārthamarthibhyo bhaveyaṃ pārthivaḥ katham ॥ 51 ॥</l>
</lg></b>
<p>atra vasudhāvijayādeśalambanavibhāvādutpanne sthāyinyutsāhabhāve tejaḥsthairyadhairyādi—
<pb n="630"/>
bhiruddīpanavibhāvairuddīpyamāne samutpanneṣu smṛtimativitarkaprabhṛtiṣu vyabhicāriṣu paraprakarṣā—
dhigamād vīrarasatāmāpanne sthāyini vīrarasātmanaḥ puṃso yadetadajitvetyādivacanaṃ tad
vīrarasādupajāyamānaṃ rasavaducyate ।</p>
<p><b>vismayādad‍bhutaniṣpatti</b>ryathā—(kāvyāda. 2.290)</p>
<b><lg>
<l>aṃśukāni pravālāni puṣpaṃ hārādibhūṣaṇam ।</l>
<l>phalaṃ madhūni harmyāṇi śākhā nandanaśākhinām ॥ 52 ॥</l>
</lg></b>
<p>atra śākhināṃ pravālapuṣpaphalaśākhāsampattirnijaṃ rūpaṃ; nandanaśākhināṃ punaḥ
pravālādisthāneṣu aṃśukahāramaṇimandirāṇi, tadetadāścaryameteṣāmataścaitebhya ālambana—
vibhāvebhyaḥ kasyacid devabhūmigatasyotpanne vismayasthāyibhāve tadīyāvayavadarśanā—
dibhiruddīpanavibhāvairuddīpyamāne samutpanneṣu harṣaromodgamasvedagadgadādiṣu vyabhicāriṣu
paraprakarṣādhigamādad‍bhutarasatvamāpanne sthāyini yadetadaṃśukāni prāvālānītyādivacanaṃ
tadad‍bhutarasādupajāyamānaṃ rasavaducyate ।</p>
<p><b>krodhād raudraniṣpatti</b>ryathā— (kāvyāda. 2.282)</p>
<b><lg>
<l>nigṛhya keśeṣvākṛṣṭā kṛṣṇā yena mamāgrataḥ ।</l>
<l>so'yaṃ duśśāsanaḥ pāpo labdhaḥ kiṃ jīvati kṣaṇam ॥ 53 ॥</l>
</lg></b>
<p>atra duśśāsanālambanavibhāvāya krudhyato bhīmasenasya pūrvamutpanne krodhasthāyibhāve
tadavāp‍teḥ smaryamāṇasamakṣakṛtadraupadīkeśakarṣaṇādibhiruddīpanavibhāvairuddīpyamāne samutpanneṣu
asūyāvegavipathuśramādiṣu duḥkhātmakeṣu vyabhicāriṣu paraṃ prakarṣamadhirūḍhe raudrarasatāmāpanne
sthāyinī yadetad bhīmasenasya nigṛhyetyādivacastad raudrarasādupajāyamānaṃ rasavaducyate ।</p>
<p><b>bhayād bhayānakaniṣpatti</b>ryathā— (kāvyāda. 2.291)</p>
<b><lg>
<l>idaṃ maghonaḥ kuliśaṃ dhārāsannihitānalam ।</l>
<l>smaraṇaṃ yasya daityastrīgarbhapātāya kalpate ॥ 54 ॥</l>
</lg></b>
<p>atra mahendrakuliśād dhārāsannihitānalādālambanavibhāvāt smaryamāṇādapi
daityastrīṇāmutpanne	bhayasthāyibhāve	tad‍‌vidīrṇadānavamaraṇasmaraṇādibhiḥ
uddīpanavibhāvairuddīpyamāne samutpanneṣu svedastambhavaivarṇyavepathuprabhṛtiṣu vyabhicāriṣu sthāyino
bhayānakarasatāmāpannasya garbhapātādibhiranubhāvairvibhāvyamānasya svarūpasūcakaṃ yadetadidaṃ
maghonaḥ kuliśamityādivacanaṃ tadapi tanmūlatvād rasavaducyate ।</p>
<pb n="631"/>
<p><b>śokāt karuṇaniṣpatti</b>ryathā—(kāvyāda. 2.286)</p>
<b><lg>
<l>yasyāḥ kusumaśayyāpi komalāṅgyā rujākarī ।</l>
<l>sādhiśete kathaṃ devī hutāśanavatīṃ citām ॥ 55 ॥</l>
</lg></b>
<p>atra cālambanavibhāvabhūtād devīmaraṇādutpanne śokasthāyibhāve citāniveśana—
hutāśanajvālādibhiruddīpanavibhāvairuddīpyamāne samutpanneṣu nirvedaglānicintāstambhādiṣu
vyabhicāriṣu paraprakarṣāt karuṇarasatāmāpanne sthāyini karuṇarasavato nāyakasya yadetad
yasyāḥ kusumaśayyāpītyādivacanaṃ tat karuṇarasādupajāyamānamanubhāvarūpaṃ rasavaducyate ।</p>
<p><b>jugupsāyā bībhatsaniṣpatti</b>ryathā—(kāvyāda. 2.288)</p>
<b><lg>
<l>pāyaṃ pāyaṃ tavārīṇāṃ śoṇitaṃ pāṇisampuṭaiḥ ।</l>
<l>kauṇapāssaha	nṛtyanti	kabandhairāntrabhūṣaṇāḥ ॥ 56 ॥</l>
</lg></b>
<p>atrālambanavibhāvabhūtebhyaḥ kauṇapebhyaḥ kasyacid‍rājño vijayaśaṃsinaḥ puṃsa utpanne
jugupsāsthāyibhāve śiraśchedavigalad‍rudhiradhārāpariplutapranartitakabandhāntrabhūṣaṇaśoṇita—
pānādibhiruddīpanavibhāvairuddīpyamāne samutpanneṣu bhayāvegaśaṅkāvahitthādiṣu vyabhicāriṣu parāṃ
koṭimadhirūḍhe bībhatsarasatāmāpanne sthāyini yadetat pāyaṃpāyamityādivacanaṃ tad
bībhatsarasādupajāyamānaṃ rasavaducyate । evamete aṣṭāveva ratyādayo bhūmānamāpannāḥ
śṛṅgāravīrādivyapadeśaṃ labhante ।</p>
<p>(<b>rasebhyo rasaniṣpattiḥ</b>)</p>
<p>yathā caite bhāvebhyo rasāḥ rasebhyo bhāvāḥ tathā <b>rasebhyaśca rasā</b> bhavantīti
<b>bharatācāryaḥ</b> । tatra—</p>
<p><b>śṛṅgārāddhāsyarasaniṣpatti</b>ryathā— (dra. atraiva 10.2)</p>
<b><lg>
<l>sa	eṣa	bhuvanatrayaprathitasaṃyamaśśaṅkaro
bibharti vapuṣādhunā virahakātaraḥ kāminīm ।</l>
<l>anena kila nirjitā vayamiti priyāyāḥ karaṃ
kareṇa parighaṭṭayan jayati jātahāsaḥ smaraḥ ॥ 57 ॥</l>
</lg></b>
<p><b>vīrādadbhutaniṣpatti</b>ryathā—</p>
<b><lg>
<l>sampratyeva hi gograhe yadabhavat tat tāvadākarṇyatā—
metat te hṛdayaṃ spṛśāmi yadi vā sākṣī tavaivātmajaḥ ।</l>
<pb n="632"/>
<l>ekaḥ	pūrvamudāyudhaissubahubhirdṛṣṭastato'nantaraṃ
yāvanto	vayamāhavapraṇayinaḥ	tāvanta	evārjunāḥ ॥ 58 ॥</l>
</lg></b>
<p><b>raudrāt karuṇaniṣpatti</b>ryathā—(mavīca. 2.20)</p>
<b><lg>
<l>sattvabhraṃśaviṣādibhiḥ kathamapi trastaiḥ kṣaṇaṃ vetribhi—
rdṛṣṭo	dṛṣṭinipātajihmitamukhairavyāhataprakramaḥ ।</l>
<l>rāmānveṣaṇatatparaḥ	parijanairunmuktahāhāravaṃ
kanyāntaḥpurameva hā praviśati kruddho munirbhārgavaḥ ॥ 59 ॥</l>
</lg></b>
<p><b>bībhatsād bhayānakaniṣpatti</b>ryathā—(mavīca.1.35)</p>
<b><lg>
<l>āntraprotabṛhatkapālanalakakrūrak‍vaṇatkaṅkaṇa—
prāyapreṅkhitabhūribhūṣaṇaravairāghoṣayantyambaram ।</l>
<l>pītaccharditaraktakardamaghanaprāgbhāraghorollasad—
vyālolastanabhārabhairavavapurbandhoṛtaṃ dhāvati ॥ 60 ॥</l>
</lg></b>
<p>etac‍cāyuktaṃ, yato'mī ratyādayaḥ paraṃ prakarṣamārūḍhā bhāvā eva, na rasāḥ, tathātve
harṣādīnāmapi rasatvaprasaṅgāt । tadāha—</p>
<b><lg>
<l>ratyādayo yadi	rasāḥ	syuratiprakarṣe
harṣādibhiḥ	kimaparāddhamatad‍‌vibhinnaiḥ ।</l>
<l>na sthāyinasta iti ced bhayahāsaśoka—
krodhādayo	vada	kiyac‍ciramulasanti ॥ 61 ॥</l>
</lg></b>
<p><b>na cāṣṭāveveti niyamaḥ</b>, yataḥ śāntaṃ preyāṃsamuddhatamūrjasvinaṃ ca kecid
rasamācakṣate । tanmūlāśca kila nāyakānāṃ dhīrapraśāntadhīralalitadhīroddhatadhīrodātta—
vyapadeśāḥ । teṣu —</p>
<p><b>dhīrapraśāntāśrayaḥ śānto</b> yathā—</p>
<b><lg>
<l>sarvāssampattayastasya santuṣṭaṃ yasya mānasam ।</l>
<l>upānad‍gūḍhapādasya	nanu	carmāstṛtaiva	bhūḥ ॥ 62 ॥</l>
</lg></b>
<p><b>dhīralalitāśrayaḥ preyān</b> yathā—</p>
<b><lg>
<l>yadeva	rocate	mahyaṃ	tadeva	kurute	priyā ।</l>
<l>iti vetti na jānāti tat priyaṃ yat karoti sā ॥ 63 ॥</l>
</lg></b>
<pb n="633"/>
<p><b>dhīroddhatāśraya uddhato</b> yathā—(vesaṃ. 3.46)</p>
<b><lg>
<l>dhṛtāyudho	yāvadahaṃ	tāvadanyaiḥ	kimāyudhaiḥ ।</l>
<l>yadvā na siddhamastreṇa mama tat kena setsyati ॥ 64 ॥</l>
</lg></b>
<p><b>dhīrodāttāśraya ūrjasvī</b> yathā—(kāvyāda. 2.293)</p>
<b><lg>
<l>apakartāhamasmīti mā te manasi bhūd bhayam ।</l>
<l>vimukheṣu na me khaṅgaḥ prahartuṃ jātu vāñchati ॥ 65 ॥</l>
</lg></b>
<p>atra ca śamaprakṛtiḥ śāntaḥ, s‍nehaprakṛtiḥ preyān, garvaprakṛtiruddhataḥ,
ahaṅkāraprakṛtiḥ punarūrjasvīti śṛṅgārādivadeteṣvapi vibhāvānubhāvavyabhicārisaṃyogo
draṣṭavyaḥ ।</p>
<p>anye tvāhuḥ — sarva eva ratyādayo vibhāvānubhāvavyabhicārisaṃyogādutpadyamānāḥ
bhūmānamāpannā rasībhavanti । tathā hi— (rudraṭā. 12.4)</p>
<b><lg>
<l>rasanād rasatvameṣāṃ madhurādīnāmivoktamācāryaiḥ ।</l>
<l>nirvedādiṣvapi tat prakāmamastīti te'pi rasāḥ ॥ 66 ॥</l>
</lg></b>
<p>sarveṣāṃ ca tulye rasatve ratyādīnāmeva paraprakarṣagāmināṃ śṛṅgāravīrādivyapadeśa iti
na ghaṭate । tathātve vā nāmamātraṃ bhidyate । taduktam—</p>
<b><lg>
<l>vīrādbhutādiṣu ca yeha rasaprasiddhiḥ
siddhā kuto'pi vaṭayakṣavadāvibhāti ।</l>
<l>loke	gatānugatikatvavaśādupetā
metāṃ nivartayitumeṣa pariśramo naḥ ॥ 67 ॥</l>
</lg></b>
<p>yadi ca ratyādayaḥ prakarṣagāmino bhāvā eva rasāḥ, kathamucyate bhāvebhyo rasā iti ?</p>
<p><b>rasebhyo bhāvā ityapyayuktam</b> । na hi bahavo rasāḥ, api tveka eva śṛṅgāro
rasa ityagrato'pi prabandhena pratipādayiṣyate ।</p>
<p><b>yac‍coktaṃ rasebhyaśca rasā</b> iti, tatra yadyālambanavibhāvabhūtebhya iti mataṃ, tadā</p>
<b><lg>
<l>śṛṅgārāt tu bhaveddhāsyo raudrāt tu karuṇo rasaḥ ।</l>
<l>vīrāc‍caivādbhuto nāma bībhatsāt tu bhayānakaḥ ॥ 68 ॥</l></lg></b> (nāśā. 6.38)
<p>iti niyamo na ghaṭate,</p>
<pb n="634"/>
<p>yataḥ śṛṅgārādanyato'pi <b>hāsya</b> utpadyamāno dṛśyate, yathā—</p>
<b><lg>
<l>hastālambitamakṣasūtravalayaṃ	karṇāvataṃsīkṛtaṃ
strastaṃ	bhrūyugamunnamayya	racitaṃ	yajñopavītena	ca ।</l>
<l>sannaddhā jaghane ca valkalapaṭī pāṇiśca dhatte dhanuḥ
dṛṣṭaṃ bho janakasya yogina idaṃ dāntaṃ viraktaṃ manaḥ ॥ 69 ॥</l></lg></b>(bārā.1.53)
<p>śṛṅgārādapi na dṛśyate, yathā—(gāsa. 1.60)</p>
<b><lg>
<l>cintāṇiadaiasamāgamammi kaamaṇṇuāim̐ bhariūṇa ।</l>
<l>suṇṇaṃ kalahāantī sahīhi ruṇṇā ṇa ohasiā ॥ 70 ॥</l>
</lg></b>
<lg>
<l>(cintānītadayitasamāgame kṛtamanyukāni smṛtvā ।</l>
<l>śūnyaṃ kalahāyamānā sakhībhī ruditā na upahasitā ॥)</l>
</lg>
<p>raudrādanyato'pi <b>karuṇo</b> dṛśyate, yathā—</p>
<b><lg>
<l>ārdraṃ	nāgājinamavayavagranthimad	bibhradaṃse
rūpaṃ	prāvṛḍghanaruci	mahābhairavaṃ	darśayitvā ।</l>
<l>paśyan	gaurīṃ	bhayacalakarālambitaskandahastāṃ
manye prītyā druta iva bhavān vajradeho'bhijātaḥ ॥ 71 ॥</l>
</lg></b>
<p>raudrādapi na dṛśyate, yathā—(kirātā. 3.21)</p>
<b><lg>
<l>nirīkṣya saṃrambhanirastadhairyaṃ rādheyamārādhitajāmadagnyam ।</l>
<l>asaṃstuteṣu prasabhaṃ bhayeṣu jāyeta mṛtyorapi pakṣapātaḥ ॥ 72 ॥</l>
</lg></b>
<p>vīrādanyato'<b>pyad‍bhuto</b> dṛśyate, yathā—</p>
<b><lg>
<l>kāsukhahehu kotti āi ajjaṇṇa uppāo ।</l>
<l>piasaṃgama sahaṇaṭṭāṇisasa saṃghāṇisuṃpuḍa jāi ॥ 73 ॥</l>
</lg></b>
<p>vīrādapi na dṛśyate, yathā—(śāku. 2.15)</p>
<b><lg>
<l>naitac‍citraṃ yadayamudadhiśyāmasīmāṃ dharitrī—
mekaḥ	kṛts‍nāṃ	nagaraparighaprāṃśubāhurbhunakti ।</l>
<l>āśaṃsante surayuvatayaḥ saktavairā hi daityai—
rasyādhijye dhanuṣi vijayaṃ pauruhūte ca vajre ॥ 74 ॥</l>
</lg></b>
<pb n="635"/>
<p>bībhatsādanyato'pi <b>bhayānako</b> dṛśyate, yathā—(kirātā. 3.19)</p>
<b><lg>
<l>yasminnanaiśvaryakṛtavyalīkaḥ	parābhavaṃ	prāp‍ta	ivāntako'pi ।</l>
<l>dhunvan dhanuḥ kasya raṇe na kuryānmano bhayaikapravaṇaṃ sa bhīṣmaḥ ॥ 75 ॥</l>
</lg></b>
<p>bībhatsādapi na dṛśyate, yathā—(mavīca. 5.29)</p>
<b><lg>
<l>tatkrūradantakarapatranikṛttasattvasaṅghātanissaradasṛkplutakūrcaguccham	।</l>
<l>vaktraṃ vapuśca vikṛtākṛti dīrghabāhorāryeṇa rākṣasakutūhalinā na dṛṣṭam ॥</l>
</lg></b>
<p><b>atha prakṛtibhūtebhya iti pakṣaḥ</b> ।</p>
<p>tatrāpi kiṃ śṛṅgārāddhāsyo jāyate ? uta śṛṅgāra eva hāsyo bhavati ?</p>
<p>kiṃ cātaḥ ?</p>
<p>yadi śṛṅgārāddhāsyo jāyate, tadiṣyata eva ।</p>
<p><b>na hyaśṛṅgāriṇaḥ kaścidapi prakarṣagāmī aprakarṣagāmī vā bhāvaḥ sambhavati ।
śṛṅgārī hi</b> 'ramate, utsahate, hasati, vismayate, jugupsate, śocate, bibheti, śāmyati,
s‍nihyati, garvāyate, abhimanyata' iti ।</p>
<p>atha ratiprakṛtireva śṛṅgāro hāsyarasībhavati, tanna ghaṭate, śṛṅgārasya
hāsyavyapadeśābhāvāt । athocyate—</p>
<b><lg>
<l>śṛṅgārānukṛtiryeha sa hāsyo rasa iṣyate ॥ 77 ॥</l></lg></b> (nāśā. 6.39)
<p>tarhi,</p>
<b><lg><l>vīrasyānukṛtiryeha so'pi hāsya itīṣyatām ॥ 78 ॥</l>
</lg></b>
<p>etena 'raudrāttu karuṇo rasa' ityapi pratyuktam । na hi raudrāt karuṇo jāyate,
nāpi raudraḥ karuṇo bhavati ।</p>
<b><lg>
<l>atha raudrasya yat karma karuṇassa nigadyate ॥ 79 ॥</l></lg></b> (nāśā. 6.39)
<p>tathāpi,</p>
<b><lg>
<l>na raudrakarma karuṇaḥ kāraṇaṃ karuṇasya tat ।</l>
<l>etena vīrakarmāpi na bhavedadbha‍uto rasaḥ ॥ 80 ॥</l>
</lg></b>
<b><lg>
<l>hetutvaṃ tu tadutpattau tasyāpi na nivāryate ।</l>
<l>bībhatsadarśanād yaḥ syāt sa bhavet tu bhayānakaḥ ॥</l></lg></b> (nāśā. 6.40)
<b><lg>
<l>ityālambanahetubhyo vibhāvebhyo na bhidyate ॥ 82 ॥</l>
</lg></b>
<pb n="636"/>
<p>ato yatkiṃcidetad <b>'bhāvebhyo rasā, rasebhyo bhāvā, rasebhyaśca rasā'</b> iti ।</p>
<p>kiṃ punariha nyāyyam ?</p>
<p>yathopavarṇitaṃ purastāt—</p>
<b><lg>
<l>aprātikūlikatayā manaso mudāde—
ryassaṃvido'nubhavaheturihābhimānaḥ	।</l>
<l>jñeyo rasaḥ sa rasanīyatayā''tmaśakteḥ(/rak‍teḥ)1
ratyādibhūmani punarvitathā rasoktiḥ ॥ 83 ॥</l>
</lg></b>
<p>etena rūḍhāhaṅkāratā2 rasasya <b>pūrvā koṭiḥ</b> । ratyādīnāmekonapañcāśato'pi
vibhāvānubhāvavyabhicārisaṃyogāt paraprakarṣādhigame rasavyapadeśārhatā rasasyaiva
<b>madhyamāvasthā</b> । 'preyaḥ priyatarākhyānam' ityupalakṣaṇena yathā rateḥ premarūpeṇa pariṇatistathā
bhāvāntarāṇāmapi paramaparipāke premarūpeṇa pariṇatau rasaikāyanamiti rasasya <b>paramā kāṣṭheti</b>
pratiṣṭhitaṃ bhavati । tathā hi — yathorjasvinyapakartāhamiti yatte cetasi bhayaṃ, na me
khaṅgaḥ parāṅmukheṣu kadācidapi prahartumutsahata iti rūḍho'haṅkāraḥ pratīyate, saiṣāvantī
mayātraiva janmani labdheti dhik te vṛthāpratijño mānaparigraha iti, urvīvijayādyakṛtvā
kathaṃ pārthivo bhaveyamiti, na mayedṛśāḥ śākhinaḥ k‍vacidapi dṛṣṭā iti, anena me
draupadī keśeṣvākṛṣṭeti, dhanyo maghavā yasyaitadāyudhamiti, sā me devī citāmadhyāsta
iti, dhik kauṇapāḥ śoṇitamāntrabhūṣaṇāḥ pibantīti, asti me santoṣo manasa iti,
yatheyaṃ me priyā tathāhamapyasyā yato madanukūlamevaiṣāpi ceṣṭata iti, mayi
dhṛtāyudhe kimāyudhāntarairiti sarvatraivāhaṅkāraḥ pratīyate ।</p>
<p>kathaṃ punarvibhāvānubhāvavyabhicārisaṃyogād rasaniṣpattiḥ ?</p>
<p>ucyate, yathendusannidhergaṇḍakaḥ syandate, yathārkasannidhessūryakānto jvalati, yathā
karpūrasannidheḥ sphaṭiko vilīyate tathā tebhyastebhya ālambanavibhāvebhyastattadākāra—
pariṇatendriyabuddha‍yupādhiyogino'bhimānimanasaste te ratikrodhaśokādayo bhāvāḥ samutpadyante ।
te ratyādayo yathā—(māmā. 3.5)</p>
<b><lg>
<l>āścaryamutpaladṛśo vadanāmalendusānnidhyato mama muhurjaḍimānametya ।</l>
<l>jātyena candramaṇineva mahīdharasya sandhāryate dravamayo manaso vikāraḥ ॥ 84 ॥</l>
</lg></b>
<!-- NOTES pg=636!-->
1. dra. atraiva 1.8 ; 11.7
2. ahamityevāhaṅkāraḥ yathā omityeva oṅkāra iṃti 'kāraḥ' svārthaka eveti nātra garvadoṣaḥ ।
<pb n="637"/>
<p>krodhādayo yathā— (rāca. 19.89)</p>
<b><lg>
<l>tenātha	nātha	durudāharaṇātapena
saumyāpi	nāma	paruṣatvamabhiprapannā ।</l>
<l>jajvāla tīkṣṇaviśadāḥ sahasod‌gi‍rantī
vāgarciṣastapanakāntaśileva	sītā ॥ 85 ॥</l>
</lg></b>
<p>śokādayo yathā—(urāca. 1.28)</p>
<b><lg>
<l>athedaṃ	rakṣobhiḥ	kanakahariṇacchadmavidhinā
tathāvṛttaṃ	pāpairvyathayati	yathā	kṣālitamapi ।</l>
<l>janasthāne	śūnye	viśadakaruṇairāryacaritai—
rapi grāvā rodityapi dalati vajrasya hṛdayam ॥ 86 ॥</l>
</lg></b>
<p>atha yathendūdaye samudraḥ kṣubhyati, yathā'pathyasevayā vyādhirabhivardhate,
yathānāryasannidheḥ sādhuḥ sutarāṃ duḥkhākaroti, tathā tebhyastebhya uddīpanavibhāvebhya—
stattadanubhavasaṃskārayogino manasastattad‍bhāvābhivṛddhaye te te vikārā upajāyante । te
tatkṣobhe yathā—(raghu. 8.43)</p>
<b><lg>
<l>vilalāpa sa bāṣpagad‍gadaṃ sahajāmapyapahāya dhīratām ।</l>
<l>abhitap‍tamayo'pi mārdavaṃ bhajate kaiva kathā śarīriṣu ॥ 87 ॥</l>
</lg></b>
<p>tadabhivṛddhau yathā—(kusaṃ. 4.26)</p>
<b><lg>
<l>tamudīkṣya ruroda sā bhṛśaṃ stanasaṃbādhamuro jaghāna ca ।</l>
<l>svajanasya hi duḥkhamagrato vivṛtadvāramivopajāyate ॥ 88 ॥</l>
</lg></b>
<p>tatprātikūlye yathā—(vikramo. 2.6)</p>
<b><lg>
<l>idamasulabhavastuprārthanādurnivāraṃ
prathamamapi mano me pañcabāṇaḥ kṣiṇoti ।</l>
<l>kimuta	malayavātonmūlitāpāṇḍupatrai—
rupavanasahakārairdarśiteṣvaṅkureṣu	॥ 89 ॥</l>
</lg></b>
<p>atha yathaikasyāpi bhūruhādeḥ kāṇḍaskandhaśākhāviṭapādayaḥ prakārāḥ,
pallavapatrapuṣpaphalasampadādayo vikārāḥ, ekasyāpyambhasaḥ pravāhāvartabud‍budataraṅgādayo
vivartāḥ, muktāphalaphenalavaṇakārakādayo vipariṇāmāḥ, ekasyāpi dhvanestāramadhyamandra—
kruṣṭādayo bhedāḥ, varṇapadavākyakūjitādayo avacchedāḥ, ekasyāpi vāyoḥ
pravahāvahaparivahādayaḥ skandhāḥ prāṇāpānavyānādayo'nubandhāḥ tebhyastebhya upādhibhyo
<pb n="638"/>
jāyante, tathaikasyāpi ratikrodhaśokādestebhyastebhya upādhibhyaste te'nubhāvā
vyabhicāriṇaścābhyantarā bāhyāśca vyavasthāsamplavābhyāmupaplavante । tatrābhyantarā
vyabhicāriṣu cintautsukyāvegavitarkādayaḥ, bāhyāḥ svedaromāñcāśruvaivarṇyādayaḥ;
anubhāveṣvābhyantarāḥ smaraṇecchādveṣaprayat‍nāḥ, bāhyā manovāmbuddhiśarīrārambhāḥ, ta ubhaye
apyanukriyamāṇāḥ sāttvikāṅgivācikacitrasāmānyābhinayavyapadeśaṃ labhante । teṣu</p>
<p><b>ratiprabhavā</b> yathā—(kusaṃ. 3.68)</p>
<b><lg>
<l>vivṛṇvatī śailasutāpi bhāvamaṅgaiḥ sphurad‍bālakadambakalpaiḥ ।</l>
<l>sācīkṛtā cārutareṇa tasthau mukhena paryastavilocanena ॥ 90 ॥</l>
</lg></b>
<p><b>krodhaprabhavā</b> yathā—(pṛ. 835)</p>
<b><lg>
<l>pratyagrārikṛtābhimanyunidhanaprod‍bhūtatīvrakrudhaḥ
kīrṇā bāṣpakaṇaiḥ patanti dhanuṣi vrīḍājaḍā dṛṣṭayaḥ ।</l>
<l>pārthasyākṛtaśātravapratikṛterantaḥ	śucā	muhyato
hā vatseti giraḥ sphuranti, na punarniryānti kaṇṭhād bahiḥ ॥ 91 ॥</l>
</lg></b>
<p><b>śokaprabhavā</b> yathā—(māmā. 9.20)</p>
<b><lg>
<l>mātarmātardalati	hṛdayaṃ	dhvaṃsate	dehabandhaḥ
śūnyaṃ	manye	jagadaviratajvālamantarjvalāmi ।</l>
<l>sīdannandhe	tamasi	vidhuro	majjatīvāntarātmā
viṣvaṅ mohaḥ sthagayati kathaṃ mandabhāgyaḥ karomi ॥ 92 ॥</l>
</lg></b>
<p>atha yathekṣubhyo rasaḥ, sarṣapebhyastailaṃ dhātubhyo hiraṇyaṃ, aśmabhyo lohaṃ,
dadh‍no navanītaṃ, kāṣṭhato'g‍nistebhyastebhyo yantrāg‍nimanthasaṃyogebhyo niṣpatanti tathā svebhyaḥ
svebhyo vibhāvānubhāvavyabhicārisaṃyogebhyo ratikrodhaśokādibhyaste <b>te rasā niṣpadyante ।</b></p>
<p>yathā—(māmā. 5.28)</p>
<b><lg>
<l>rāhoścandrakalāmivānanacarīṃ	daivātsamāsādya	me
dasyorasya	kṛpāṇapātaviṣayādācchindataḥ	preyasīm ।</l>
<l>ātaṅkād vikalaṃ, drutaṃ karuṇayā, vikṣobhitaṃ vismayāt,
krodhena jvalitaṃ, mudā vikasitaṃ, cetaḥ kathaṃ vartate ॥ 93 ॥</l>
</lg></b>
<p>atha yathā lavaṇāmlādayaḥ svasaṃyogino mṛdvīkādīnapyātmarūpatāṃ nayanta
upacīyante, tathā ratyādijanmāno rasāḥ vibhāvādīnapyātmarūpatāṃ nayanta upacīyante ।
yathā—(gāsa. 4.89)</p>
<pb n="639"/>
<b><lg>
<l>kassa bharisi tti bhaṇie ko me atthi tti jappamāṇāe ।</l>
<l>uvvegaroirīe	amhe	vi	ruāviā	tīe ॥ 94 ॥</l>
</lg></b>
<lg>
<l>(kasya smarasīti bhaṇite ko me'stīti jalpamānayā ।</l>
<l>udvig‍narodanaśīlayā	vayamapi	roditāstayā ॥)</l>
</lg>
<p>atha yathā (vai.sū. 2.1.6) sarpirjatumadhūcchiṣṭādīnāṃ pārthivānāṃ
ghanatuhinakarakādīnāmāpyānāṃ trapusīsarajatādīnāṃ taijasānāmag‍nisaṃyogād dravatā
adbhissāmānyaṃ bhavati, tathā vibhāvānubhāvavyabhicāriṇāṃ rasasaṃyogād rasatā rasenaiva
sāmānyaṃ bhavati । yathā—(raghu. 8.70)</p>
<b><lg>
<l>vilapanniti kosalādhipaḥ karuṇārthagrathitaṃ priyāṃ prati ।</l>
<l>akarot	pṛthivīruhānapi	strutaśākhārasabāṣpadurdinān ॥ 95 ॥</l>
</lg></b>
<p>atha yathā oṣadhirasebhyo madhuniṣpattiḥ, yathā madhurādibhyaḥ ṣāḍavotpattiḥ, yathā
guḍādibhya āsavotpattiḥ; tathā tebhyastebhyo rasasāmānyebhyaḥ rasaviśeṣābhinirvṛttiḥ
bhavati । yathā—(rat‍nā. 4. 19)</p>
<b><lg>
<l>yāto	vikramabāhurātmasamatāṃ	prāp‍teyamurvītale
sāraṃ	sāgarikā	sasāgaramahīprāp‍tyekahetuḥ	priyā ।</l>
<l>devī prītimupāgatā ca bhaginīlābhājjitāḥ kosalāḥ
kiṃ nāsti tvayi satyamātyavṛṣabhe yasmin karomi spṛhām ॥ 96 ॥</l>
</lg></b>
<p>atha yathaikasyāpyagrerbhaumadivyaudaryādayo jātibhedāḥ dāhālokapākādayo'rthakriyāḥ
dhūmārciraṅgārādayo'vasthāḥ saṃdṛśyante, tathaikasyāpi rasasya bhāvarasatadābhāsādayo
jātibhedā utkaṇṭhābhiṣaṅganirvṛtyādayo'rthakriyā utpādābhivṛddhisthairyādayo'vasthāssa—
mupalabhyante । tatra—</p>
<p><b>bhāvo</b> yathā—(kusaṃ. 3.67)</p>
<b><lg>
<l>harastu kiṃcitparivṛttarivṛttadhairyaścandrodayārambha ivāmburāśiḥ ।</l>
<l>umāmukhe bimbaphalādharoṣṭhe vyāpārayāmāsa vilocanāni ॥ 97 ॥</l>
</lg></b>
<p><b>raso</b> yathā—(kusaṃ. 5.85)</p>
<b><lg>
<l>taṃ vīkṣya vepathumatī sarasāṅgayāṣṭiḥ vikṣepa eva padam ॥ 98 ॥</l></lg></b> ityādi ।
<pb n="640"/>
<p><b>ābhāso</b> yathā—</p>
<b><lg>
<l>āḥ	sīte !	patigarvavibhramabharabhrāntabhramadvāndhava
pradhvaṃsasmitakāntimat tava tadā jātaṃ yadetanmukham ।</l>
<l>saṃpratyeṣa haṭhāt tadeva kurute keśoc‍cayākarṣaṇa—
tryaśrottānitalolalocanapatadvāṣpaplutaṃ	rāvaṇaḥ ॥ 99 ॥</l>
</lg></b>
<p><b>utkaṇṭhā</b> yathā—(kusaṃ. 6.95)</p>
<b><lg>
<l>paśupatirapi	tānyahāni	kṛcchrādagamayadadrisutāsamāgamotkaḥ ।</l>
<l>kamaparamavaśaṃ na viprakuryurvibhumapi taṃ yadamī spṛśanti bhāvāḥ ॥ 100 ॥</l>
</lg></b>
<p><b>abhiṣaṅgo</b> yathā—(māmā. 5.10)</p>
<b><lg>
<l>līneva	pratibimbiteva	likhitevautkīrṇarūpeṇa	ca
pratyup‍teva	ca	vajralepaghaṭitevāntarnikhāteva	ca ।</l>
<l>sā naścetasi kīliteva viśikhaiścetobhuvaḥ pañcabhi—
ścintāsantatitantujālanibiḍasyūteva	lag‍nā	priyā ॥ 101 ॥</l>
</lg></b>
<p><b>nirvṛti</b>ryathā—(māmā. 1.36)</p>
<b><lg>
<l>jagati	jayinaste	te	bhāvā	navendukalādayaḥ
prakṛtimadhurāḥ	santyevānye	mano madayanti	ye ।</l>
<l>mama	tu	yadiyaṃ	yātā	loke	vilocanacandrikā
nayanaviṣayaṃ	janmanyekaḥ	sa	eva	mahotsavaḥ ॥ 102 ॥</l>
</lg></b>
<p><b>utpādo</b> yathā—(mavīca. 1.21)</p>
<b><lg>
<l>utpattirdevayajanād	brahmavādī	nṛpaḥ	pitā ।</l>
<l>suprasannojjvalā mūrtirasyāḥ s‍nehaṃ karoti me ॥ 103 ॥</l>
</lg></b>
<p><b>abhavṛddhi</b>ryathā—</p>
<b><lg>
<l>kānte	talpamupāgate	vigalitā	nīvī	svayaṃ	bandhanāt
tad	vāsaḥ	ślabhamekhalāguṇadhṛtaṃ kiṃcinnitambe	sthitam ।</l>
<l>etāvat	sakhi	vedmi	sāmpratamahaṃ	tasyāṅgasaṅge	punaḥ
ko'sau kāsmi rataṃ ca kiṃ kathamiti svalpāpi me na smṛtiḥ ॥ 104 ॥</l>
</lg></b>
<p><b>sthairyaṃ</b> yathā—(urāca. 1.39)</p>
<b><lg>
<l>advaitaṃ sukhaduḥkhayoranugataṃ sarvāsvavasthāsu yat ॥ 105 ॥</l>
</lg></b>
<pb n="641"/>
<p><b>bhāvaviśeṣo</b> yathā—(urā. 5.4)</p>
<b><lg>
<l>śatrossāgaralaṅghanaṃ kimaparaṃ dvāroparodhaḥ pure
dordaṇḍā api me ta eva kuliśakṣuṇṇāṅgadagranthayaḥ ।</l>
<l>sarvaṃ soḍhamidaṃ vṛthaiva hi mayā sītāprasaktātmanā
pāpo dhvastamanorathastu saralaṃ dṛṣṭo'pi nāhaṃ tayā ॥ 106 ॥</l>
</lg></b>
<p>(manoratho'tra kartṛ)</p>
<p><b>rasaviśeṣo</b> yathā—(amaruka. 38)</p>
<b><lg>
<l>kopo yatra bhrukuṭiracanā vigraho yatra maunaṃ
yatrānyonyasmitamanunayo dṛṣṭipātaḥ prasādaḥ ।</l>
<l>tasya premṇastadidamadhunā vaiśasaṃ paśya jātaṃ
tvaṃ pādānte luṭhasi na ca me manyumokṣaḥ khalāyāḥ ॥ 107 ॥</l>
</lg></b>
<p><b>ābhāsaviśeṣo</b> yathā—</p>
<b><lg>
<l>āpṛṣṭāsi vyathayasi mano durbalā vāsaraśrī—
rehyāliṅga kṣapaya rajanīmekikā cakravākī ।</l>
<l>nānyāsakto na khalu kupito nānurāgacyuto vā
daivādhīnastadiha	bhavatīmasvatantrastyajāmi ॥ 108 ॥</l>
</lg></b>
<p>(<b>alaṅkārasaṅkaraḥ —6</b>)</p>
<p>evamavasthāpite guṇarasatadābhāsabhāvānāmalaṅkāratve ṣaṭprakāro'laṅkārasaṅkara
sambhavati— <b>guṇasaṅkaraḥ, rasasaṅkaraḥ, alaṅkārasaṅkaraḥ, guṇarasasaṅkaraḥ, guṇālaṅkārasaṅkaraḥ,
rasālaṅkārasaṅkara</b> iti ।</p>
<p>(<b>1. guṇasaṅkaraḥ</b>)</p>
<p>nanu ca guṇānāṃ saṅkaravyavahāro nopapadyate, bahuṣvapi guṇeṣu guṇavadityeva vyapadeśāt ।</p>
<p>naivam; trividhā guṇāḥ <b>śabdaguṇā, arthaguṇā doṣaguṇāśca ।</b></p>
<p>te tu pratyekaṃ dvidhā <b>ullekhavanto nirullekhāśca ।</b> tatra —</p>
<p><b>śabdaguṇeṣu</b> samādhimādhuryaudāryagāmbhīryādayaḥ <b>sollekhāḥ।</b></p>
<p>śleṣaprasādasamatāsaukumāryādayo <b>nirullekhāḥ ।</b></p>
<p><b>arthaguṇeṣu</b> śleṣaprasādarītikāntyādayaḥ <b>sollekhāḥ</b>,
arthavyaktisaukṣmyagāmbhīryasammitatvādayo <b>nirullekhāḥ ।</b></p>
<pb n="642"/>
<p><b>doṣaguṇeṣu</b> grāmpapunaruktatāpārthavyarthādayaḥ <b>sollekhāḥ</b>,
śabdahīnasaṃśayāpakramavisandhyādayo <b>nirullekhāḥ ।</b></p>
<p>tatra sajātīyānāṃ sollekhānāmiva vijātīyānāṃ tu nirullekhānāmapi saṅkaraḥ
pravartate । tatra <b>sajātīyānāṃ</b> —</p>
<p><b>śabdaguṇeṣu samādhyādīnāṃ</b> yathā—</p>
<b><lg>
<l>ṇavapallavesu lolai gholai viḍavesu valai siharesu ।</l>
<l>ṭhavai thavaesu calaṇe vasaṃtalacchī asoassa ॥ 109 ॥</l>
</lg></b>
<lg>
<l>(navapallaveṣu lolati ghūrṇate viṭapeṣu valate śikhareṣu ।</l>
<l>sbhagati stabakeṣu caraṇau vasantalakṣmīraśokasya ॥)</l>
</lg>
<p>atra anyadharmāṇāmanyatrāropaṇaṃ <b>samādhiḥ</b>, pṛthakpadatā <b>mādhuryaṃ</b>,
bandhavikaṭatva<b>mudāratā</b>, dhvanimattā <b>gāmbhīryamiti</b> sajātīyāssaṅkīryante । yato
vasantalakṣmīraśokasyeti padayoḥ śabdadhvanirapi parisphurati; yathā kasyacidaśokasya
kāmino'ṅgeṣu priyāṅganā savilāsaṃ ceṣṭate tathāsyeyamiti ।</p>
<p><b>arthaguṇeṣu śleṣādīnāṃ</b> yathā—</p>
<b><lg>
<l>janaḥ puṇyairyāyājjaladhijalabhāvaṃ jalamucaḥ ॥110॥</l>
</lg></b>
<p>atra saṃvidhānakasusūtratā śleṣaḥ, arthasya prākaṭyaṃ prasādaḥ, utpattyādi kriyākramo
rītiḥ, dīp‍tarasatvaṃ kāntiḥ ityarthaguṇāssajātīyāssaṃkīryante ।</p>
<p><b>doṣaguṇeṣu grāmyādīnāṃ</b> yathā— (kāvyāda. 4.15)</p>
<b><lg>
<l>hanyate sā varārohā smareṇākāṇḍavairiṇā ।</l>
<l>hanyate cārusarvāṅgī hanyate mañjubhāṣiṇī ॥ 111 ॥</l>
</lg></b>
<p>atra hanyata ityamaṅgalārthaṃ varārohetyaślīlārthaṃ hanyate hanyata iti punaruktaṃ
cārusarvāṅgītyuktvā varāreheti vyartham, ata ete sajātīyāścatvāro'pi doṣaguṇāḥ
saṅkīryamāṇāḥ kasyacidunmattabhāṣiṇo anukampādyatiśayavivakṣāyāmabhyanujñāyante । yadāha—</p>
<b><lg>
<l>anukampādyatiśayo yadi kaścid vivakṣyate ।</l>
<l>na doṣaḥ punaruktādau pratyuteyamalaṅkriyā ॥ 112 ॥</l></lg></b>(kāvyāda. 4.14)
<p>atha <b>asajātīyānāṃ</b></p>
<p><b>śabdaguṇānām arthaguṇānāṃ</b> ca saṅkaro yathā—</p>
<pb n="643"/>
<b><lg>
<l>ko nāma nodayati nāstamupaiti ko vā
lokottaraḥ punarayaṃ savitā jagatsu ।</l>
<l>yatrodayāstamayabhāji rucāṃ nidhāne
dvedhā bhavatyahariti kṣaṇadeti kālaḥ ॥ 113 ॥</l>
</lg></b>
<p>atra yāvadarthapadatā sammitatvaṃ, bandhavikaṭatvamudāratā, ślāghyaviśeṣaṇayoga
udāttatvamiti śabdaguṇāḥ; uktārthanirvahaṇaṃ prauḍhiḥ, arthasya prākaṭyaṃ prasādaḥ,
rūḍhāhaṅkāratairjityamityarthaguṇāśca saṅkīryante ।</p>
<p><b>śabdaguṇānāṃ doṣaguṇānāṃ</b> ca yathā—</p>
<b><lg>
<l>ehyehi vatsa! raghunandana! pūrṇacandra!
cumbāmi mūrdhani cirāya pariṣvaje tvām ।</l>
<l>āropya vā hṛdi divāniśamud‍vahāmi
vande'thavā	caraṇapuṣkarakadvayaṃ	te ॥ 114 ॥ (mavīca. 1.55)</l>
</lg></b>
<p>atra bhavato vākpravṛttirbhāvikatvaṃ, prasiddhārthapadatā prasādaḥ, preyārthapadopākhyānaṃ
preya iti śabdaguṇāḥ, ehyehīti punaruktaṃ, vatsetyuktvā tvatpādābjadvayaṃ vanda iti
viruddhaṃ, mūrdh‍ni cumbāmi hṛdi vahāmi pādau vanda iti kriyāsvanupayogāt pūrṇacandreti
darśanādikriyopayogi vyarthaṃ ceti doṣaguṇāḥ parasparaṃ saṅkīryante । rasākṣepādau hi
punaruktādayo na duṣyanti ।</p>
<p><b>arthaguṇānāṃ doṣaguṇānāṃ</b> ca yathā—</p>
<b><lg>
<l>kiṃ dvāri daivahatike sahakārakeṇa saṃvardhitena viṣapādapa eṣa pāpaḥ ।‍</l>
<l>asmin manāgapi vikāsavikārabhāji bhīmā bhavanti madanajvarasannipātāḥ ॥ 115 ॥</l>
</lg></b>
<p>atra dīp‍tarasatvaṃ kāntiḥ, arthaprākaṭyaṃ prasādaḥ, aktārthanirvahaṇaṃ
prauḍhirityarthaguṇāḥ; daivahatike viṣapādapo'yaṃ pāpa ityādyamaṅgalārthaṃ grāmyam, kimanena
saṃvardhitenetyatra madanajvarasannipāta ityatra ca kartavyaprayojanādervirahiṇo draṣṭurityādeścā—
dhyāhārādasampūrṇavākyatāyāmarthavyaktiviparyayaḥ, asmin vikāsavikārabhājīti
vikāsaśabdasya puṣpaviṣayatvād vṛkṣe'pi prayoge'vācakatvādasamarthamiti doṣaguṇā mithaḥ
saṅkīryante । yato rasākṣapāt parihāsaleśoktyoramaṅgalaṃ, praviśa piṇḍīṃdvāraṃ dvāramiti
nyāyāt prasiddhādhyāhāraḥ, darī vadati, mañcāḥ krośantīti prayogadarśanādā—
dhārādheyayorabhedopacāraśca viruddhalakṣaṇādibhiḥ prayujyamāno na doṣāyeti ।</p>
<pb n="644"/>
<p>(<b>2. rasasaṅkaraḥ —6</b>)</p>
<p>astu nāma guṇānāṃ śabdārthadoṣaguṇabhedāt traividhye nirullekhatayā sollekhatayā
ca saṅkaravyavahāraḥ, rasānāṃ tu vīrādbha‍utādīnāṃ nirastatvāt kathamivaikaḥ śrṛṅgāro
anekasādhyaṃ saṅkaravyavahāraṃ vartayati ?</p>
<p>ucyate — yadyapi śrṛṅgāra evaiko rasaḥ; tathāpi tatprabhavā ye ratyādayaḥ;
te'pyuddīpanavibhāvairuddīpyamānāstadanupraveśādeva sañcāriṇāmanubhāvānāṃ ca nimittabhāva—
mupayanto rasavyapadeśaṃ labhante । yathā —</p>
<p><b>hyabhimāno ratyādīnāṃ nimittaṃ cetasā rasyamāno rasaḥ tathā ratyādayo'pi
harṣadhṛticintautsukyādīnāṃ manovākkāyabuddhiśarīrārambhāṇāṃ ca nimittamabhimānānupraveśenaiva
cetasā rasyamānā rasā ityucyante ।</b> yugapadabhidhāne ca saṅkaravyavahāraṃ kalpayanti । te
tūtpattau bhāvāḥ, prakarṣe rasāḥ, viparyaye bhāvarasābhāsāḥ, pravilaye tatpraśamā iti
prabhidyamānāḥ saṅkīryanta iti ।</p>
<p>tatsaṅkaraḥ ṣoḍhā — bhāvasaṅkara, rasasaṅkaḥ, bhāvābhāsasaṅkaraḥ, rasābhāsasaṅkaraḥ,
bhāvapraśamasaṅkaraḥ, rasapraśamasaṅkara iti । teṣu</p>
<p><b>bhāvasaṅkaro</b> yathā— (mavīca. 5.32)</p>
<b><lg>
<l>nyakkāro hṛdi vajrakīla iva me tīvraḥ parispandate
ghorāndhe tamasīva majjati manaḥ saṃmīlitaṃ lajjayā ।</l>
<l>śokastātavipattito dahati māṃ nāstyeva yasmin kriyā
marmāṇyeva punaśchinatti karuṇā sītāṃ varākīṃ prati ॥ 116 ॥</l>
</lg></b>
<p>atrāmarṣalajjāśokaprītayaḥ samakakṣyatayā mithastilataṇḍulavat saṅkīryamāṇā
rāmasya virahiṇo vāgārambhānubhāvoktiparatayā pratīyante ।</p>
<p><b>rasasaṅkaro</b> yathā—</p>
<b><lg>
<l>kṣip‍to hastāvalagnaḥ prasabhamabhihato'pyādadānoṃ'śukāntaṃ ॥ 117 ॥</l></lg></b> (pṛ.552)
<p>atra śrṛṅgārakaruṇau haraprabhāvavarṇanāyāṃ mṛtpiṇḍe pāṃsūdakavat pradhānāṅgabhāvena
saṃkīrtete ।</p>
<p><b>bhāvābhāsasaṅkaro</b> yathā—</p>
<b><lg>
<l>āḥ sīte! patigarvavibhramabharabhrāntabhramadvāndhava॰ ॥ 118 ॥</l></lg></b> (pṛ. 691)
<p>atra krodhābhāse chāyādarśanyāyena ratyābhāsaḥ upalabhyate ।</p>
<pb n="645"/>
<p><b>rasābhāsasaṅkaro</b> yathā—</p>
<b><lg>
<l>ekenārkaṃ	pravitataruṣā	pāṭalenāstasaṃsthaṃ
paśyatyakṣṇā	sajalataralenāpareṇātmakāntam ।</l>
<l>ahnaśchede	dayitavirahāśaṅkinī	cakravākī
dvau saṅkīrṇau racayati rasau nartakīva pragalbhā ॥ 119 ॥</l>
</lg></b>
<p>atra narasiṃhajātāviva siṃhanarabhāgau nartakīcakravākyupamāne roṣaśokaprakarṣā—
vābhāsamānau mithaḥ saṃkīryete ।</p>
<p><b>bhāvapraśamasaṅkaro</b> yathā—</p>
<p><b>dṛṣṭe locanavanmanāk॰ ॥ 120 ॥</b> (pṛ. 500)</p>
<p>atra kasyāścit sakhīvikhyātamānasaṃvidhānakāyā mānavatyāḥ priyadarśanā—
lambanavibhāvādutpanne prakṛṣṭaratiprabhave praharṣasthāyibhāve tatpārś‍vopasarpaṇādibhiruddīpana—
vibhāvairuddīpyamāne samutpadyamāneṣu pulakādiṣu sukhātmakeṣu vyabhicāriṣu nayanani—
mīlanādhomukhyanīvīstraṃsanādibhiranubhāvaiḥ paraprakarṣāropaṇādānandarasatāmāpadyamāne sthāyini
prabalavirodhibhāvāntarodayādetebhya eva kāraṇebhyaḥ pratikṣaṇamapacīyamānayorlajjāroṣayoḥ
praśamau samakakṣyatayā kṣīranīravat saṅkīryamāṇau pratīyete ।</p>
<p><b>rasapraśamasaṅkaro</b> yathā—(urāca. 6.11)</p>
<b><lg>
<l>virodho viśrāntaḥ prasarati raso nirvṛtighana—
stadauddhatyaṃ kvāpi vrajati, vinayaḥ prahvayati mām ।</l>
<l>jhaṭityasmin dṛṣṭe kimapi paravānasmi yadi vā
mahārghastīrthānāmiva hi mahatāṃ ko'pyatiśayaḥ ॥ 121 ॥</l>
</lg></b>
<p>atra vīraiddhatyasvātantryarasānāmānandapraśamapāravaśyarasaistiraskriyamāṇānāṃ paṭa iva
nīlādibhiḥ sitādīnāṃ praśame rāmadarśanaprabhāvodbhave lavasya vismayātiśayapraśamajanmani
vāgārambhānubhāvopamādau citravarṇavat saṅkīryamāṇaḥ samupalabhyate ।</p>
<p>(<b>3. alaṅkārasaṅkaraḥ —6</b>)</p>
<p><b>athālaṅkārasaṅkaraḥ</b>। sa yadyapi vyaktāvyaktobhayātmatayā tilataṇḍulakādibhedaiḥ
pradhānāṅgabhāvasamakakṣyatābhyāṃ purastāduktaḥ, tathāpi teṣāṃ guṇādisaṅkarasādhāraṇatvāt
sampratyasādhāraṇaḥ prakāra ucyate ।</p>
<pb n="646"/>
<p>sa ṣoḍhā— <b>'śabdālaṅkārasaṅkaraḥ, arthālaṅkārasaṅkaraḥ, ubhayālaṅkārasaṅkaraḥ,
śabdārthālaṅkārasaṅkaraḥ, śabdobhayālaṅkārasaṅkaraḥ, arthobhayālaṅkārasaṅkara'</b> iti । teṣu</p>
<p><b>śabdālaṅkārasaṅkaro</b> yathā—</p>
<b><lg>
<l>haṃsālī bhayataralā sārāsarasā sarāsasārasarāsā ।</l>
<l>ambaratalamārūḍhā sārāsarasā sarāsasārasarāsā ॥ 122 ॥</l></lg></b>(saka.)
<p>atra saṃskṛtaprākṛtabhāṣāśleṣaḥ gatapratyāgataṃ citraṃ pādāvṛtti yamakaṃ varṇānuprāsaśceti
catvāraḥ śabdālaṅkārāḥ saṅkīryante ।</p>
<p><b>arthālaṅkārasaṅkaro</b> yathā—</p>
<b><lg>
<l>vāsāvasthitatāmracūḍavayasāmāyāmibhiḥ	kūjitai—
rdūrādapyanumīyamānavasatirgrāmo'yamagrevaṇam	।</l>
<l>yatrādīp‍takukūlakūṭavisaraddha‍ūmyāghanaṃ	ghūrṇate
sandhyāntollasadacchabhallapaṭalacchāyājaṭālaṃ tamaḥ ॥ 123 ॥</l></lg></b> (saka.)
<p>atra tāmracūḍavayasāṃ kūjitairityanumānaṃ, yatra tamo ghūrṇata iti jñāpakahetuḥ,
ādīp‍takukūlakūṭavisaraddha‍ūmyāghanamiti	sandhyāntollasadacchabhallapaṭalacchāyā—
jaṭālamiti ca kārakahetuḥ, jāyamānapadārthasvarūpābhidhānaṃ jātirityarthālaṅkārā— ścatvāro
mithaḥ saṅkīryante ।</p>
<p><b>ubhayālaṅkārasaṅkaro</b> yathā—</p>
<b><lg>
<l>ṇa hu ṇavaraṃ dīvasihāsāricchaṃ caṃpaehiṃ paḍivaṇṇaṃ ।</l>
<l>kajjalakajjaṃ pi kaaṃ uari bhamaṃtehiṃ bhamarehiṃ ॥ 124 ॥</l>
</lg></b>
<lg>
<l>(na khalu kevalaṃ dīpaśikhāsādṛśyaṃ campakaiḥ pratipannam ।</l>
<l>kajjalakāryamapi	kṛtamupari	bhramadbhirbhramaraiḥ ॥)</l>
</lg>
<p>atra campakānāṃ pradīpaśikhābhirākārakāntibhyāmupamā, virahiṇīhṛdayadāhodyāna—
dyotanārthakriyābhyāṃ sāmyaṃ, kajjalapaṭalānāmiva bhramarapaṭalānāmuparimelanānmelitaṃ,
campakapradīpakalikayoriva bhramarakajjalapaṭalayorapyaupamyādisambandhāt samuccaya
ityubhayālaṅkārāścatvāro mithaḥ saṅkīryante ।</p>
<p><b>śabdārthālaṅkārasaṅkaro</b> yathā—</p>
<b><lg>
<l>sarvāśārudhi dagdhavīrudhi sadā sāraṅgabaddhakrudhi
kṣāmakṣmāruhi mandamunmadhulihi svacchandakundadruhi ।</l>
<pb n="647"/>
<l>śuṣyatstrotasi tap‍tabhūrirajasi jvālāyamānāmbhasi
grīṣme māsi tatārkatejasi kathaṃ pāntha! vrajan jīvasi ॥ 125 ॥</l>
</lg></b>
<p>atrāvantyā rītiḥ, padamudrā, vibhaktimudrā, anuprāsaśceti śabdālaṅkārāḥ; jātiḥ,
kārakajñāpakahetū citraṃhetuścetyarthālaṅkārāḥ mithaḥ saṅkīryante।</p>
<p><b>śabdobhayālaṅkārasaṅkaro</b> yathā—</p>
<b><lg>
<l>stokastokamamūbhirambaratale	tārāmirastaṃ gataṃ
gacchatyastagireḥ śirastadanu ca cchāyādaridraḥ śaśī ।</l>
<l>pratyāsannatarodayasya taraṇerbimbāruṇimnā tato
mañjiṣṭhārasalohinī digapi ca prācī samunmīlati ॥ 126 ॥</l>
</lg></b>
<p>atra cchāyādaridraḥ mañjiṣṭhārasalohinīti padamudrā, tārābhirastaṃ gataṃ prācī
samunmīlatīti vibhaktimudrā, tadanu ca digapi ceti samuccayamudrā, stokastokamastaṃ
gataṃ	gacchatītyādiranuprāsaśca	śabdālaṅkārāḥ,	hetūpamāsamādhirarthakramaḥ,
samuccayoktiścetyubhayālaṅkārā mithaḥ saṅkīryante ।</p>
<p><b>arthobhayālaṅkārasaṅkaro</b> yathā—</p>
<b><lg>
<l>khaṃ vaste kalaviṅkakaṇṭhamalinaṃ kādambinīkambalaṃ
carcā pārayatīva dardurakulaṃ kolāhalairunmadam ।</l>
<l>gandhaṃ muñcati siktalājasurabhiṃ varṣeṇa dagdhā sthalī
durlakṣo'pi vibhāvyate kamalinīhāsena bhāsāṃ patiḥ ॥ 127 ॥</l>
</lg></b>
<p>atra jātiranumānaṃ kārakajñāpakahetū cetyarthālaṅkārāḥ, rūpakamupamā
hetūpamotprekṣopameti ca ubhayālaṅkārā mithaḥ saṅkīryante ।</p>
<p>(<b>4. guṇarasasaṅkaraḥ —6</b>)</p>
<p>bhavatu nāma guṇānāṃ rasānāmalaṅkārāṇāṃ ca saṅkaraḥ; guṇarasasaṅkarastu kathaṃkāramupapanno
bhavati? yato doṣadānamiva guṇopādānamapi niyamanirvartyam, alaṅkārayoga iva
rasāviyogo'pyavaśyavidheyaḥ ।</p>
<p>kadācidalaṅkārayogo'pi tyajyate, na tu rasāviyogo guṇayogaśca । vyabhicarita—
sambandhā eva ca padārthāḥ padārthāntaraistilataṇḍulakṣīranīrādivat saṃsṛjyamānāḥ saṅkara—
buddhimutpādayanto dṛśyante, nāvayavāvayavivajjātivyaktivaccāvyabhicaritasambandhā iti ।</p>
<pb n="648"/>
<p>atrāpi brūmaḥ — yatra citravarṇavannarasiṃhavat pāṃsūdakavacca avayavāvayavinyāyena
jātivyaktinyāyena cāpṛthakprayatnanirvartyānāṃ guṇarasānāṃ vākye sanniveśaḥ, tatraṃ
saṅkaravyavahāro na pravartate । tadyathā— (kāvyāda. 1.51)</p>
<b><lg>
<l>madhuraṃ rasavad‍ vāci vastunyapi rasasthitiḥ ।</l>
<l>yena mādyanti dhīmanto madhuneva madhuvratāḥ ॥ 128 ॥</l>
</lg></b>
<b><lg>
<l>kāmaṃ sarvo'pyalaṅkāro rasamarthe niṣiñcatu ।</l>
<l>tathāpyagrāmyataivainaṃ bhāraṃ vahati bhūyasā ॥ 129 ॥</l></lg></b> (kāvyāda. 1.62)
<b><lg>
<l>śrṛṅgāra eva madhuraḥ paraprahlādano rasaḥ ।</l>
<l>tanmayaṃ kāvyamāśritya mādhuryaṃ pratitiṣṭhati ॥ 130 ॥</l></lg></b> (dhva. 2.8)
<b><lg>
<l>śrṛṅgāre vipralambhākhye karuṇe ca prakarṣavat ।</l>
<l>mādhuryamārdratāṃ yāti yatastatrādhikaṃ manaḥ ॥ 131 ॥</l></lg></b> (dhva. 2.9)
<b><lg>
<l>raudrādayo rasā dīptyā lakṣyante kāvyavartinaḥ ।</l>
<l>tadva‍yaktihetū śabdārthāvojo'dhiṣṭhāya tiṣṭhati ॥ 132 ॥</l></lg></b> (dhva. 2.10)
<b><lg>
<l>samarpakatvaṃ vākyasya yattu sarvarasān prati ।</l>
<l>sa prasādo guṇo jñeyaḥ sarvasādhāraṇakriyaḥ ॥ 133 ॥</l></lg></b> (dhva. 2.11)
<p>seyaṃ guṇānāṃ rasārambhakatve saṅkarāprasiddhiḥ । evaṃ rasānāṃ guṇārambhakatve'pi ।
tadyathā — rūḍhāhaṅkārataurjityaṃ, bhāvato vākyavṛttirbhāvikatvaṃ, krodhādāvapyatīvratā mādhuryam,
āśayotkarṣaḥ udāttatvam, arthasyābhīṣṭatamatā preyaḥ, dīp‍tarasatvaṃ kāntiriti । yatra tu
tilataṇḍulavat kṣīranīravacchāyādarśavacca tulyakakṣyatayaiva guṇarasānāṃ vākye
pṛthakprayatnanirvartyānāṃ viniveśastatra <b>saṅkaravyavahāraḥ</b> pravartata eva ।</p>
<p>sa ṣoḍhā— <b>guṇapradhānaḥ, rasapradhānaḥ; ubhayapradhānaḥ, ubhayāpradhānaḥ, guṇādhikaḥ,
rasādhika</b> iti । teṣu</p>
<p><b>guṇapradhāno</b> yathā— (visā. 1.19)</p>
<b><lg>
<l>atrāntare lalitahāralatānitambasaṃvāhanaskhalitavegataraṅgitāṅgī ।</l>
<l>devī vyapāsya śayanaṃ dhṛtamānatanturantaḥpuraṃ gatavatī saha sauvidallaiḥ ॥ 134 ॥</l>
</lg></b>
<p>atrārthaprākaṭyaudāryayorarthaśabdaguṇayoḥ prādhānyam, na ratikrodhayoriti guṇapradhānaḥ ।</p>
<pb n="649"/>
<p><b>rasapradhāno</b> yathā—(kirātā. 5.33)</p>
<b><lg>
<l>asminnagṛhyata pinākabhṛtā salīlamārabdhavepathuradhīravilocanāyāḥ ।</l>
<l>vinyastamaṅgalamahauṣadhirīśvarāyāḥ strastoragapratisareṇa kareṇa pāṇiḥ ॥ 135 ॥</l>
</lg></b>
<p>atra ślāghyaviśeṣaṇayoga udāttatvam, bandhavikaṭatvamudāratā, arthaprākaṭyaṃ prasādaḥ,
dīp‍tarasatvaṃ kāntiriti guṇāḥ, sādhvasavilāsānurāgasaṅgamarasairatiśayyanta iti
rasapradhānaḥ ।</p>
<p><b>ubhayapradhāno</b> yathā—</p>
<b><lg>
<l>āpātamātrarasike	sarasīruhasya
kiṃ	bījamarpayitumicchasi	vāpikāyām ।</l>
<l>kālaḥ kalirjagadidaṃ na kṛtajñamajñe!
sthitvā hariṣyati tavaiva mukhasya lakṣmīm ॥ 136 ॥</l>
</lg></b>
<p>atra bhaṇitiviśeṣa uktiḥ, saṃvidhāne susūtratā śleṣa iti śabdaguṇayoḥ
lāvaṇyavilāsavarṇanīyarasayośca tulyakakṣyatayā nirdeśa ityubhayapradhānaḥ ।</p>
<p><b>ubhayāpradhāno</b> yathā—</p>
<b><lg>
<l>abhinavavadhūroṣasvāduḥ karīṣatanūnapāt॰ ॥ 137 ॥ (pṛ. 516)</l>
</lg></b>
<p>atra svādukrūramasṛṇaklaibyamityanyadharmāṇāmanyatrāropaṇaṃ samādhiḥ, abhinava—
vadhūroṣādīnāṃ caturṇāmapyarthānāṃ svādvādīnāṃ ca lakṣaṇādilakṣitānāṃ prākaṭyaṃ prasādaḥ,
abhinavavadhūroṣasvāduḥ karīṣatanūnapāt iti viśeṣaṇaviśeṣyāṇāmupakramakrameṇa nirvahaṇaṃ
rītiḥ, pādacatuṣṭye caturṇāmapyarthānāṃ vibhajya samatvena niveśaḥ sammitatvāmiti catvāro
guṇāḥ, catvāraśca ratyamarṣaviṣādajugupsātmāno rasāḥ kālāvasthānivedanaparatvena pratīyanta
ityubhayāpradhānaḥ ।</p>
<p><b>guṇādhiko</b> yathā—</p>
<b><lg>
<l>ajananirastu	vibhūterapūraṇirbhavatu	sarvakāmānām ।</l>
<l>mā yāciṣi mā seviṣi mā sahiṣi parābhavaṃ dhaninaḥ ॥ 138 ॥</l>
</lg></b>
<p>atra sup‍tiṅvyutpattiḥ sauśabdyam, vākyānāṃ paripūrṇatvamarthavyaktiḥ, arthasya
prākaṭyaṃ prasādaḥ, vibhūteranutpattau kāmā na pūryante, aparipūrṇakāmo yācate,
yācamānastadanāp‍nuvan dhaninaḥ sevate, sevamānastu taiḥ paribhūyata ityutpattyādikriyākramo
rītiriti guṇāścatvāraḥ, rasastu nirveda evaika iti guṇādhikaḥ ।</p>
<pb n="650"/>
<p><b>rasādhiko</b> yathā—</p>
<b><lg>
<l>kamalamanambhasi kamale॰ ॥ 139 ॥</l></lg></b> (pṛ. 336)
<p>atra 'kamalamanambhasi kamale ca kuvalaye tāni kanakalatikāyām' ityanya—
dharmāṇāmanyatrāropaṇaṃ <b>samādhiḥ</b>, 'sā ca sukumārasubhagetyutpātaparamparā keyami'—
tyaślīlāmaṅgalārthau doṣaguṇāvapi, ślāghyaviśeṣaṇayoga udāttatvam, bandhavikaṭa—
tvamudāratā, upakramābhedo rītiḥ, arthasya prākaṭyaṃ prasādaḥ, aniṣṭhuratā saukumāryaṃ,
abhīṣṭatamatā preyaḥ, dīp‍tarasatvaṃ kāntiriti guṇā daśa, rasāstu ratyutkarṣaharṣadhṛtyutkaṇṭhā—
vegavismayamativitarkacintācapalatāhāsotsāhastambhagadgadonmādavrīḍāvahitthabhayaśaṅkā
viṃśatirvāgārambhānubhāve śrṛṅgāriṇaḥ priyācāṭukārasya kasyacit pratīyanta iti
rasādhikaḥ ।</p>
<p><b>nanu cānyadharmāṇāmanyatrāropaṇaṃ samādhiḥ ।</b> iha tu kamalamanambhasi ityādau dharmiṇa
evādhyāse tadbhāvāpattau kathaṃ samadhitvopapattiḥ ।</p>
<p>ucyate— anyasya ca dharmāṇāṃ cānyatrāropaṇaṃ <b>samādhiriti ।</b> etena
guṇālaṅkārasaṃkare'pi ṣaṭprakārasyaiva samādheḥ prādhānyamabhihitaṃ bhavati । yadāha—</p>
<b><lg>
<l>tadetat kāvyasarvasvaṃ samādhirnāma yo guṇaḥ ।</l>
<l>kavisārthaḥ	samagro'pi tamevamanudhāvati ॥ 140॥</l></lg></b> (kāvyāda. 1.100)
<p>sa tridhā— ekadharmādhyāse'nekadharmādhyāse dharmyadhyāse ca । tatra—</p>
<p><b>anekadharmādhyāse</b> samādherubhayālaṅkāratvamuktam ।</p>
<p><b>ekadharmādhyāse</b> samādhistu dvidhā— <b>śabdaguṇarūpo doṣaguṇarūpaśca ।</b></p>
<p><b>śabdaguṇarūpo</b> yathā—(kāvyāda. 1.94)</p>
<b><lg>
<l>kumudāni nimīlanti kamalānyunmiṣanti ca ।</l>
<l>iti netrakriyādhyāsāllabdhā tadvācinī śrutiḥ ॥ 141 ॥</l>
</lg></b>
<p><b>doṣaguṇeṣu</b> tu—(kāvyāda. 1.95)</p>
<b><lg>
<l>niṣṭhyūtodgīrṇavāntādi	gauṇavṛttivyapāśrayam ।</l>
<l>atisundaram, anyattu grāmyakakṣāṃ vigāhate ॥ 142 ॥</l>
</lg></b>
<p>tadyathā—(kāvyāda. 1.96)</p>
<b><lg>
<l>padmānyarkāṃśuniṣṭh‌yūtāḥ pītvā pāvakavipruṣaḥ ।</l>
<l>bhūyo vamantīva mukhairudgīrṇāruṇareṇubhiḥ ॥ 143 ॥</l>
</lg></b>
<pb n="651"/>
<b><lg>
<l>iti hṛdyam; ahṛdyaṃ tu niṣṭhīvati vadhūriti ।</l>
<l>yugapannaikadharmāṇāmadhyāso'laṅkṛtiryathā	॥ 144 ॥</l></lg></b> (kāvyāda. 1.97)
<b><lg>
<l>gurugarbhabharaklāntāḥ stanantyo meghapaṅktayaḥ ।</l>
<l>acalādhityakotsaṅgamimāḥ	samadhiśerate ॥ 145 ॥</l></lg></b> (kāvyāda. 1.98)
<b><lg>
<l>utsaṅgaśayanaṃ sakhyāḥ stananaṃ gauravaṃ klamaḥ ।</l>
<l>itīha garbhiṇīdharmā bahavo'nyatra darśitāḥ ॥ 146 ॥</l></lg></b> (kāvyāda. 1.99)
<p>(<b>5. guṇālaṅkārasaṅkaraḥ —6</b>)</p>
<p>dharmyadhyāsastu guṇālaṅkārasaṅkare pradhānaṃ bhavati । yato yadyapi guṇavatyeva
vākye'laṅkārayogaḥ, tathāpi kavacid guṇasya prādhānyaṃ kvacidalaṅkārasyeti
pradhānāṅgabhāvena guṇālaṅkārayoḥ saṃkaravyavahāraḥ pravartate ।</p>
<p>sa ṣoḍhā— <b>śabdaguṇapradhānaḥ, arthaguṇapradhānaḥ, doṣaguṇapradhānaḥ, śabdālaṅkārapradhānaḥ,
arthālaṅkārapradhānaḥ, ubhayālaṅkārapradhānaḥ ।</b> teṣu—</p>
<p><b>śabdaguṇapradhāno</b> yathā—</p>
<b><lg>
<l>prāp‍taśrīreṣa kasmāt॰ ॥ 147 ॥</l></lg></b> (pṛ. 332)
<p>atra hetūtprekṣābhidhāne tvayītyādau pade viṣṇoḥ svarūpādhyāsena tad‍bhāvāpattau
samādheriha prādhānyaṃ pratīyate ।</p>
<p>nanu cāyamarthasya prākaṭyāt prasādo'rthaguṇaḥ kasmānna bhavati?</p>
<p>atasminnapi tad‍vyapadeśena śabdaśakterādhikyāt ।</p>
<p>nanu ca'tvayi iti, eṣa iti asya iti yuṣmadetadidamāṃ na kaścana viṣṇuvācī;
sa kathaṃ varṇanīye adhyastamarthamabhidadhīta,</p>
<p>sarvanāmatvenaiṣāṃ sarvavācitvāt । sarvanāmāni hi sarvābhidhāyīnyapi prakaraṇādhi
/?/gamyaṃ viśeṣameva bruvate । sa ca iha prāp‍taśrīrityevamādibhirabhivyaktamevāvagamyata iti ।</p>
<p><b>arthaguṇapradhāno</b> yathā—(de.pa.ghaṭastabe 18)</p>
<b><lg>
<l>lakṣmīvaśīkaraṇacūrṇasahodarāṇi—
tvatpādapaṅkajarajāṃsi ciraṃ jayanti ।</l>
<l>yāni praṇāmamilitāni nṛṇāṃ lalāṭe
lumpanti daivalikhitāni durakṣarāṇi ॥ 148 ॥</l>
</lg></b>
<p>atra hetusāmyobhayālaṅkṛtyabhidhāne'pi prādhānyenārthaprākaṭyamarthaguṇaḥ pratīyate ।</p>
<pb n="652"/>
<p><b>doṣaguṇapradhāno</b> yathā—(kirātā. 5.30)</p>
<b><lg>
<l>yenāpaviddhasalilasphuṭanāgasadmā—devāsurairamṛtamambunidhirmamanthe ।</l>
<l>vyāvartanairahipaterayamāhitāṅkaḥ khaṃ vyālikhanniva vibhāti sa mandarādriḥ ॥ 149 ॥</l>
</lg></b>
<p>atra 'vyāvartanairahipaterayamāhitāṅkaḥ' iti jñāpakahetoḥ 'khaṃ vyālikhanniva' iti
utprekṣāvayavācca, devāsurairiti nityavairavivakṣāyāṃ bahuvacanam, 'amṛtamambunidhirmamanthe'
iti 'dvikarmakeṣu jiprabhṛtīnāmupasaṃkhyānam' iti amṛtaśabdād dvitīyā iti doṣaguṇayoḥ
prādhānyaṃ pratīyate ।</p>
<p>nanu cātrāpyarthasya prākaṭyāt prasādasya prādhānyaṃ kathaṃ na bhavati ?</p>
<p>tadviṣayasya jñāpakahetunāpahṛtatvāt so'pi hṛrthālaṅkāra eva ।</p>
<p><b>guṇālaṅkārayośca tulyakakṣyatāyāmalaṅkāraḥ pradhānaṃ bhavati, na guṇaḥ </b>। gumairhi
guṇabhūtairevālaṅkārāḥ prāya ārabhyante । tadyathā—</p>
<b><lg>
<l>aspṛṣṭā doṣamātrābhiḥ samagraguṇagumphitā ।</l>
<l>vipañcīsvarasaubhāgyā vaidarbhī rītiriṣyate ॥ 150 ॥</l>
</lg></b>
<b><lg>
<l>samastātyudbhaṭapadāmojaḥkāntisamanvitām ।</l>
<l>gauḍīyeti vijānanti rītiṃ rītivicakṣaṇāḥ ॥ 151 ॥</l>
</lg></b>
<b><lg>
<l>āśliṣṭaślathabhāvāṃ tu purāṇacchāyayāśritām ।</l>
<l>madhurāṃ sukumārāṃ ca pāñcālīṃ kavayo viduḥ ॥ 152 ॥</l>
</lg></b>
<b><lg>
<l>mādhuryamabhivāñchanti/ntaḥ prasādaṃ ca sumedhasaḥ ।</l>
<l>samāsavanti bhūyāṃsi na padāni prayuñjate ॥ 153 ॥</l></lg></b> (bhāmahā. 2.1)
<b><lg>
<l>lāṭīyāvantyayorvṛttyo1-rmāgadhyāṃ ca kvacit kvacit ।</l>
<l>kecidojo'bhidhitsantaḥ	samasyanti	bahūnyapi ॥</l></lg></b> (bhāmahā. 2.2)
<b><lg>
<l>pratītaśabdamojasvi suśliṣṭapadasandhi ca ।</l>
<l>prasādi svābhidhānaṃ ca yamakaṃ kṛtināṃ matam ॥ iti ।</l></lg></b> (bhāmahā. 2.18)
<p>mā bhūdalaṅkāratulyakakṣatayā arthaguṇasya prādhānyaṃ, śabdaguṇasya ślāghyaviśeṣaṇayoga
udāttatvamityādeḥ kimiti prādhānyaṃ na bhavati ?</p>
<p>doṣaguṇānāmatīvollekhavattvena prādhānyāt ।</p>
<!-- NOTES pg=652!-->
1. vṛttyo = rītyoriti tu vak‍tavyam ।
<pb n="653"/>
<b><lg>
<l>sā vāmanaprasiddhirlaṅghitanabhaso balidviṣo'dyāpi ।</l>
<l>matyariṇaḥ khalu lokā marmāṇyevānubadh‍nanti ॥ 156 ॥</l>
</lg></b>
<p>doṣasya yo guṇībhāvaḥ sa tato'pyadhikaṃ prakāśata iti ।</p>
<p><b>śabdālaṅkārapradhāno</b> yathā—(sa.ka.)</p>
<b><lg>
<l>yaccandrakoṭikarakorakabhārabhāji babhrāma babhruṇi jaṭāpaṭale harasya ।</l>
<l>tad vaḥ punātu himaśailaśilānikuñjajhāṅkāraḍambaravirāvi surāpagāmbhaḥ ॥ 157 ॥</l>
</lg></b>
<p>atrārthasya prākaṭyaṃ prasādaḥ, vibhavotkarṣa udāratā, mṛdusphuṭonmiśra—
varṇānāmavaiṣamyaṃ samatā, bandhagāḍhatā aurjityamityādibhyo guṇebhyaḥ prādhānyena
śabdālaṅkārānuprāsaḥ pratīyate ।</p>
<p><b>arthālaṅkārapradhāno</b> yathā—</p>
<b><lg>
<l>āśleṣiṇaḥ pṛthutaraklamapītaśītamāyāminīrghanamudo rajanīryuvānaḥ ।</l>
<l>ūrvormuhurvalanabandhanasandhilolapādāntasaṃvalitatūlapaṭāḥ svapanti ॥ 158 ॥</l>
</lg></b>
<p>atra bandhavikaṭatvamudāratā, ślāghyaviśeṣaṇayoga udāttatvam, vibhavotkarṣa
audāryam, dīp‍tarasatvaṃ kāntirityādibhyo guṇebhyaḥ prādhānyena jātirarthālaṅkāraḥ pratīyate ।</p>
<p><b>ubhayālaṅkārapradhāno</b> yathā—</p>
<b><lg>
<l>abhyuddha‍ṛtā vasumatī dalitaṃ ripūraḥ॰ ॥ 159 ॥</l></lg></b> (pṛ. 501)
<p>atroktiparipākaḥ prauḍhiḥ, bandhavikaṭatvamudāratā, āśayotkarṣa udāttatvam,
arthasya prākaṭyaṃ prasāda ityādibhyo guṇebhyaḥ śleṣopasarjanā viśeṣoktirubhayālaṅkāraḥ
prādhānyena pratīyate ।</p>
<p>(<b>6. rasālaṅkārasaṅkaraḥ —6</b>)</p>
<p>atha <b>rasālaṅkārasaṅkara</b>:—</p>
<b><lg>
<l>rasavanti hi vastūni sālaṅkārāṇi kānicit ।</l>
<l>ekenaiva prayatnena nirvartyante mahākaveḥ ॥ 160 ॥</l></lg></b> (dhva. 2.17)
<b><lg>
<l>rasabhāvādiviṣayavivakṣāvirahe sati ।</l>
<l>alaṅkāranibandho yaḥ sa 1kavibhyo na rocate ॥ 161 ॥</l></lg></b> (dhva. 3.42 saṃ.)
<!-- NOTES pg=653!-->
1. 'sa' citraviṣayo mataḥ' dhva. 3.42 saṃkā.	2. prakṛṣyate = dhvanau mataḥ — dhva. 2.16
<pb n="654"/>
<b><lg>
<l>rasākṣip‍tatayā yasya bandhaḥ śakyakriyo bhavet ।</l>
<l>apṛthagyat‍nanirvartyaḥ so'laṅkāraḥ 2prakṛṣyate ॥ 162 ॥</l></lg></b> (dhva. 2.16)
<b><lg>
<l>śrṛṅgārī cet kaviḥ kāvye jātaṃ rasamayaṃ jagat ।</l>
<l>sa eva vītarāgaścennīrasaṃ sarvameva tat ॥ 163 ॥</l></lg></b> (dhva. 3.43)
<b><lg>
<l>yayā kayācicchutyā	yatsamānamanubhūyate ।</l>
<l>tadrūpādipadāsaktissānuprāsā	rasāvahā ॥ 164 ॥</l></lg></b> (kāvyāda. 1.52)
<b><lg>
<l>navo'rthaḥ sūktiragrāmyā śravyo bandhaḥ sphuṭā śrutiḥ ।</l>
<l>alaukikārthānuktiśca	rasamāhartumīśata1 ॥ 165 ॥</l></lg></b> (ha.ca.)
<p>tatra rasālaṅkārasaṅkaraḥ ṣoḍhā sambhavati—</p>
<p><b>'śabdālaṅkārapradhānaḥ, arthālaṅkārapradhānaḥ, ubhayālaṅkārapradhānaḥ, bhāvapradhānaḥ,
ābhāsapradhānaḥ rasapradhānaśceti' ।</b> teṣu —</p>
<p><b>śabdālaṅkārapradhāno</b> yathā—(pṛ. 605)</p>
<b><lg>
<l>kamalamaliramuñcadutpalakalikātaralolamutpalāśaṅkāṃ	te ।</l>
<l>kurute sma cakṣuralikulakalikātaralolamutpalāśaṅkāṃ te ॥ 166 ॥</l>
</lg></b>
<p>atra ratirasaprabhavaṃ vāgārambhamabhibhūya yamakānuprāsau śabdālaṅkārau prādhānyena pratīyete ।</p>
<p><b>arthālaṅkārapradhāno</b> yathā— (seba. 15.66)</p>
<b><lg>
<l>pulaaṃ jaṇeṃti dahakaṃdharassa rāhavasarā sarīraaḍaṃtā ।</l>
<l>jaṇaasuāpaoharapphaṃsa—karajualāṇivvūḍhā ॥ 167 ॥</l>
</lg></b>
<lg>
<l>(pulakaṃ janayanti daśakandharasya rāghavaśarāḥ śarīre patantaḥ ।</l>
<l>janakasutāpayodharasparśamahārghita—kara—yugala—nirvyūḍhā ॥)</l>
</lg>
<p>atra rasābhāsamabhibhūya heturarthālaṅkāraḥ prādhānyena pratīyate ।</p>
<p><b>ubhayālaṅkārapradhāno</b> yathā—</p>
<b><lg>
<l>kiṃ guru jahaṇaṃ aha thaṇabharo tti bhāa-kara-alagga-tuliāe ।</l>
<l>vihiṇo khuttaṃguli-magga-vibbhamaṃ vahai se tivalī ॥ 168 ॥</l>
</lg></b>
<lg>
<l>(kiṃ guru jaghanamatha stanabhara iti bhāgakaratalāgratulitāyāḥ ।</l>
<l>vidheḥ	khātāṅgulimārgavibhramaṃ	vahatyasyāstrivalī ॥)</l>
</lg>
<!-- NOTES pg=654!-->
1. iha uttarārdham 'vikaṭākṣarabandhastu kṛtsnamekatra duṣkaram' iti ।
<pb n="655"/>
<p>atra ratiprabhavān vismayādīnabhibhūya paryāyasaṃśayahetūtprekṣopamā ubhayālaṅkārāḥ
prādhānyena pratīyante ।</p>
<p><b>bhāvapradhāno</b> yathā—</p>
<b><lg>
<l>tīe daṃsaṇasuhae paṇaa-kkhalaṇa-jaṇio muhammi maṇahare ।</l>
<l>roso vi harai hiaaṃ maapaṃko vva maalaṃchaṇammi ṇisaṇṇo ॥ 169 ॥</l>
</lg></b>
<lg>
<l>(tasyā darśanasubhage praṇayaskhalanajanito mukhe manohare ।</l>
<l>roṣo'pi harati hṛdayaṃ madapaṅka iva mṛgalāñchane niṣaṇṇaḥ ॥)</l>
</lg>
<p>atra	hetūpamātiraskāreṇa rasavato harervacasi vāgārambharūpe rukmiṇīdatta—
pārijātamañjarīvilokanaprabhavaṃ satyabhāmāyā roṣabhāvarāmaṇīyakaṃ prādhānyena pratīyate ।</p>
<p><b>ābhāsapradhāno</b> yathā—</p>
<b><lg>
<l>kaha mā jhijjau majjho imīa kaṃdoṭṭhadalasaricchehiṃ ।</l>
<l>acchīhiṃ jo ṇa dīsai ghaṇa-thaṇahara-ruddha-pasarehiṃ ॥ 170 ॥</l>
</lg></b>
<lg>
<l>(kathaṃ mā kṣīyatāṃ madhya etasyā kandoṣṭha/nīlotpala—dalasadṛśābhyām ।</l>
<l>akṣibhyāṃ yo na dṛśyate ghanastanabhararuddhaprasarābhyām ॥)</l></lg>
<p>atra hetūpamotprekṣāsamādhitiraskāreṇa kasyacidanavāp‍tadayitāpratyabhiyogā—
bhimānasukhasya subhagamāninaḥ pratināyakādeḥ pratyahaṃ sīdataḥ rasābhāsavāgārambhaḥ
prādhānyena pratīyate ।</p>
<p><b>rasapradhāno</b> yathā—</p>
<p><b>mā garvamudvaha kapolatale cakāsti ॰॥ 171 ॥</b> (pṛ. 535 H.O.S.)</p>
<p>atrākṣepahetvahetuparyāyoktibhyaḥ prakṛṣṭaratirasaprasavaḥ priyapremābhimānavikatthanāyāḥ
priyavayasyāyāḥ purastāt svakāntapremanivedanāparaḥ vepathuvyabhicārasūcako vāgārambhaḥ
prādhānyena pratīyate ।</p>
<p>evamiyamanekaprakārā saṃsṛṣṭirguṇarasālaṅkārasaṃkaraprabhavābhimantavyā । tatrāpi
pradhānāṅgabhāvena samakakṣyatayā ca vyaktāvyaktobhayātmakarūpāyāḥ tilataṇḍulakṣīra—
jalacchāyādarśakādayo bhedā yathāyogamavagantavyāḥ ।</p>
<p>te kiṃ vaktavyāḥ?</p>
<p>na vaktavyāḥ ।</p>
<p>kathamanuktā gamyante ?</p>
<pb n="656"/>
<p>ukteṣvevāntarbhāvāt । tadyathā—arthobhayālaṅkārasaṅkarābhidhāne 'khaṃ vaste' iti 'carcāṃ
pārayati' iti <b>vibhakti</b>mudrā 'kalaviṅkakaṇṭhamalinaṃ kādambinīkambalam' iti <b>padamudrā</b>
ca śabdālaṅkārāvapi saṃkīryamāṇau pratīyete ।</p>
<p>kiṃ punaramī saṅkarā dvayorbahūnāmapi bhavantīti?</p>
<p>dvayoreveti brūmaḥ ।</p>
<p>nanvidānīmevoktaṃ bahūnāmapi bhavantīti? dvayordvayoḥ sarvaprakārairapyudāhṛtatvād vākye
ca guṇarasayogasya nityatvādullekhavanta eva saṅkarā gṛhyante, nānullekhavantaḥ ।</p>
<p>tadyathā— (kusaṃ. 2.12)</p>
<b><lg>
<l>ud‍ghātaḥ praṇavo yāsāṃ nyāyaistribhirudīraṇam ।</l>
<l>karma yajñaḥ phalaṃ svargastāsāṃ tvaṃ prabhavo girām ॥ 172 ॥</l>
</lg></b>
<p>atra ślāghyaviśeṣaṇayoga udāttatvamiti śabdaguṇe arthaprākaṭyaṃ prasādaḥ,
viśeṣyānupādānādasampūrṇavākyatā neyatvamiti doṣaguṇaśca nollikhati, vibhāvyamānastu
pratīyate । jñāpakahetvarthālaṅkāre 'tāsāṃ tva prabhava' iti kārakaheturarthālaṅkāraḥ kramaracaneti
śabdālaṅkāra 1nollikhati vibhāvyamānastu pratīyate । preyasi rase vismayaprakarṣo harṣotkarṣaṃ
(rṣaśca?) nollikhati vibhāvyamānastu pratīyate । evaṃ</p>
<b><lg>
<l>kiṃ yena sṛjasi vyaktamuta yena bibharṣi tat ।</l>
<l>atha yastasya saṃhartā bhāgaḥ katama eṣa te ॥ 173 ॥</l></lg></b> (kusaṃ. 6.23)
<p>atra vitarkālaṅkāre kārakahetuḥ kramaracanā ca nollikhati, prasādārthaguṇe suśabdatā
bandhavaikaṭyaṃ ca nollikhati, matiprakarṣe prītyutkarṣo vitarkaśca nollikhati ।
vibhāvyamānāstu sarva eva pratīyante । tathā</p>
<b><lg>
<l>śiñjānamañjumañjīrakāñcīsañcāracāravaḥ ।</l>
<l>ramayanti manaḥ kāntā nitāntaṃ yogināmapi ॥ 174 ॥</l>
</lg></b>
<p>atra saukumāryaśabdaguṇe samāsabhūyastvamojaḥ ślāghyaviśeṣaṇayoga udāttatvaṃ ca
nollikhati । anuprāsaśabdālaṅkāre heturarthālaṃkāro jātiśca nollikhati । vismayabhāve
ratirmatiśca nollikhati । vibhāvyamānāśca sarva eva pratīyante । api ca</p>
<b><lg>
<l>payodharataṭotsaṅgalagnasandhyātapāṃśukā ।</l>
<l>kasya kāmāturaṃ ceto vāruṇī na kariṣyati ॥ 175 ॥</l></lg></b> (kāvyāda. 1.84)
<p>atra hetusamādhyalaṅkārayoḥ śleṣarūpakālaṅkārau kāntyudāttatvaguṇayorojaḥ—
<!-- NOTES pg=656!-->
1. nollikhatītyevā'trāsau vākyayogaḥ ।
<pb n="657"/>
prasādaguṇau ālambanavibhāvoddīpanavibhāvayormativitarkau ca nollikhati । te tu
vibhāvyamānāḥ pratīyante । kiṃca —</p>
<b><lg>
<l>haste līlākamalamalakaṃ bālakundānuviddhaṃ1
nītā lodhraprasavarajasā pāṇḍutāmānanaśrīḥ ।</l>
<l>cūḍāpāśe navakuravakaṃ cāru karṇe śirīṣaṃ
sīmante ca tvadupagamajaṃ yatra nīpaṃ vadhūnām ॥ 176 ॥</l></lg></b> (megha. 65)
<p>atra jñāpakahetvalaṅkāre kārakaheturjātiścārthālaṅkārau, āvantyā rītiḥ kramaracanā
ca śabdālaṅkārau, dīpakakramaśleṣahetūktiparyāyāśca ubhayālaṅkārau(rā) nollikhanti ।
ślāghyaviśeṣaṇayoga udāttatvamiti śabdaguṇe yāvadarthapadatā saṃmitatvam,
aniṣṭhurākṣaraprāyatā saukumāryamiti śabdaguṇau, dīp‍tarasatvaṃ kāntirarthaprākaṭyaṃ prasāda
ityarthaguṇo, kālavirodhi niṣkriyamaśarīramiti doṣaguṇau ca nollikhanti ।
svanivāsavarṇanotkarṣe patiprabhāvopavarṇanaṃ nivāsijanavaidagdhyābhidhānaṃ ca vibhāvau
priyatamāsthāna (?) preyorase sarvopakaraṇaprāguṇyasmṛtiḥ vilāsādyabhinandanaṃ cānubhāvau
priyasuhṛtprarocanotsāhe ghanāgamanīpavikāsasmṛtirutkaṇṭheti ca vyabhicāriṇau nollikhanti ।
vibhāvyamānāstu sarva eva pratīyante । anyacca —</p>
<b><lg>
<l>śikhaṇḍe khaṇḍenduḥ śaśidinakarau karṇayugale
gale tārā hāraḥ taralamuḍucakraṃ ca kucayoḥ ।</l>
<l>taṭitkāñcī sandhyā sicayarucayaḥ kāli! tadayaṃ
tavākalpaḥ kalpavyuparamavidheyo vijayate ॥ 177 ॥</l>
</lg></b>
<p>atrārohāvarohakramo gatiḥ, ślāghyaviśeṣaṇayoga udāttatvamiti śabdaguṇayorbandha—
vaikaṭyādayaḥ śabdaguṇāḥ, dīp‍tarasatvaṃ kāntirarthaprākaṭyaṃ prasāda ityarthaguṇayoḥ
rūḍhāhaṅkārataurjityamityādayo'rthaguṇāḥ, kālādivirodhyaprakṛtarasatvamiti doṣaguṇayoḥ
niṣkriyatvādayo doṣaguṇā nollikhanti । vākyamudrānuprāsaśabdālaṅkārayoḥ kramaracanādayaḥ
śabdālaṅkārāḥ, jātihetvarthālaṅkārayoḥ jñāpakahetvādayo'rthālaṅkārā; samāsoktirūpa—
kobhayālaṅkārayoḥ samuccayoktyādaya ubhayālaṅkārāḥ nollikhanti । preyaśśāntara—
sayorbhayānakādayo rasāḥ raudraśrṛṅgārābhāsayorvīrābhāsādayaḥ ābhāsā matismṛtibhāva—
yorharṣādayaśca bhāvā nollikhanti । vibhāvyamānāśca te sarva eva pratīyante ।</p>
<p><b>so'yaṃ vākyaviṣayo rasāviyoga uktaḥ ॥</b></p>
<!-- NOTES pg=657!-->
1. dra. asmākaṃ kālidāsagranthāvalīgataḥ pāṭhaḥ ।
<pb n="658"/>
<p>(<b>2. prabandhaviṣayo rasāviyoga</b>)*</p>
<p><b>prabandhaviṣaya</b> ucyate— so'pi doṣahānena guṇopādānena alaṅkārasaṅkareṇa ca
prakāśamāno manīṣiṇāṃ manaḥprakarṣaheturbhavati । tatra</p>
<p><b>doṣahānamanaucityādiparihāreṇa</b> yathā— māyākaikeyīdaśarathābhyāṃ rāmaḥ pravāsito
na mātāpitṛbhyāmiti <b>nirdoṣadaśarathe;</b></p>
<p>rāmameva yodhayan rāmeṇa vālī nihato na sugrīvamiti <b>mahāvīracarite;</b></p>
<p>rudhirapriyarākṣasena duśśāsanasya rudhiraṃ pītaṃ 1na bhīmaseneneti <b>veṇīsaṃhāre;</b></p>
<p>anaṅgāvatārasya pradyumnasyaiva janmāntarapatnī ratirmāyāvatī na gurvaṅganeti <b>harivaṃśe;</b></p>
<p>durvāsaso avadhyānād duṣyantaḥ śakuntalāsvīkāraṃ visasmāra, nānavasthitā—
nurāgatayeti <b>śākuntale;</b></p>
<p>lavaṇaprayuktarākṣasākṣyāṃ rāma upahvare tattadabhidhāya sītā parityājitā na
kaikeyīmantharābhyāmiti <b>chalitarāme;</b></p>
<p>dagdhāyāmapi vāsavadattāyāṃ vairapraticikīrṣayā padmāvatī mayoḍhā, siddhe ca
samīhite tayā vinā kṣaṇamapi na jīvāmītyavijñātavāsavadattāsannidhervatsarāja—
syāgnipraveśādhyavasāyaḥ priyāhṛdayato vyalīkaśalyamuccakhāneti <b>tāpasavatsarāje;</b></p>
<p>nīcākṣaḥ svāmikāryaṃ sādhayāmīti prabhubhaktyā niraparādhāmapi preyasīṃ hitvā
svāmikāryāpekṣayā ahametāvanti dināni jīvitaḥ, adya tu kṛtasvāmikārya—
stāmevānugacchāmīti śivagaṇaḥ śūdrakavinirmitāṃ māyāmayīṃ citāṃ priyāsamakṣaṃ praviveśa,
sāpi tatpremāpadānadarśanāpahnutapriyavyalīkā tadviyogakātarā tatraivātmānaṃ pracikṣepeti
<b>vikrāntaśūdrake</b>।</p>
<p>evamanyadapi doṣahānamudāhāryam । guṇopādānaṃ tu vakṣyamāṇaprabandhabhedānāṃ
samyaglakṣaṇayogena saṃvidhānakasusūtratā; teṣveva nagarārṇavavarṇanādīnāṃ sanniveśa—
prāśastyamalaṅkārasaṅkara iti । taduktam— (rāmābhyudaye prastāvanāyām)</p>
<b><lg>
<l>aucityaṃ vacasāṃ prakṛtyanugataṃ, sarvatra pātrocitā
puṣṭiḥ svāvasare rasasya ca, kathāmārge na cātikramaḥ ।</l>
<l>śuddhiḥ prastutasaṃvidhānakavidhau, prauḍhiśca śabdārthayoḥ,
vidvadbhiḥ	paribhāvyatāmavahitairetāvadevāstu naḥ ॥ 178 ॥</l>
</lg></b>
<!-- NOTES pg=658!-->
* dra॰ atraiva pṛ॰ 616
<pb n="659"/>
<p>tatreṣṭārthavyavacchinnā padapaṅ‌ktirvākyapaddhatiḥ prakaraṇāvalī vā <b>prabandhaḥ</b> । yataḥ
padānāṃ subantānāṃ tiṅantānāṃ ca sarvārthasādhāraṇatvānna svarūpanibandhano viśeṣaḥ pratīyate ।
nāpi vākyānāṃ, sarvavyavahārasādhāraṇatvāt parasparāvacchedahetuḥ bhedaḥ saṃbhavati । na ca
prakaraṇānāṃ śailartunagarārṇavavarṇanādirūpāṇāṃ sakalakāvyaśarīrāṅgatve tadgato vyatireka
upapadyate । ato ya eva taiḥ upakriyamāṇo mahāvākyārthaḥ pratiniyatarūpaḥ sa
paramanekavākyaprakaraṇādisamudāyarūpasya mahākāvyāderavacchedahetuḥ, tena vyavacchinnā
viśeṣe'vasthāpitā padapaṅktirvākyapaddhatiḥ prakaraṇāvalī vā prabandhaḥ । yathā
<b>jānakīharaṇaṃ, kumārasambhava</b> iti ।</p>
<p>nanu ca jānakyā haraṇamasmin, kumārasya sambhavo'sminniti bahuvrīhau
prabandhe'nyapadārthe jānakīharaṇamiti na prāpnoti, kāvye tu kumārasambhava iti । na caikatra
kāvyamevānyapadārthatvenāśrīyate, anyatra prabandha eveti niyamaheturasti । tarhi nāyaṃ
bahuvrīhiḥ, ati tu tatpuruṣaḥ, jānakyā haraṇaṃ jānakīharaṇaṃ, kumārasya sambhavaḥ
kumārasambhava iti । abhidheyena cābhidhāyakamapi vyapadiśanti kavayaḥ; yathā
abhijñānaśākuntalaṃ nāṭakaṃ, harṣacaritamākhyāyiketi ।</p>
<p>prabandhaśceha dvidhā— <b>prekṣyaḥ, śravyaśca ।</b> tayoḥ —</p>
<p><b>abhineyaḥ prekṣyaḥ </b>। sa ca nāṭakādibhedāccaturviṃśatiprakāro bhavati—</p>
<p>nāṭakaṃ, prakaraṇaṃ, vyāyogaḥ, īhāmṛgaḥ, samavakāraḥ, ḍimaḥ, utsṛṣṭikāṅkaḥ, bhāṇaḥ,
prahasanaṃ, vīthī, nāṭikā, saṭṭakaḥ, śrīgaditaṃ, 1durmilikā, prasthānaṃ, kāvyaṃ, bhāṇakaṃ,
bhāṇikā, goṣṭhī, hallīsakaṃ, nartanakaṃ, prekṣaṇakaṃ, rāsakaṃ, nāṭyarāsakamiti ।</p>
<p><b>anabhineyaḥ śravyaḥ ।</b> so'pyākhyāyikādibhedāccaturviṃśatiprakāro bhavati—</p>
<p>ākhyāyikā, upākhyānam, ākhyānaṃ, nidarśanaṃ, pravahlikā, mandhu(nthu)llikā,
maṇikulyā, kathā, parikathā, khaṇḍakathā, upakathā, bṛhatkathā, campūḥ, parvabandhaḥ,
kāṇḍabandhaḥ, āśvāsakabandhaḥ, sandhibandhaḥ, avaskandhabandhaḥ, kāvyaśāstraṃ, sargabandhaḥ,
śāstrakāvyaṃ, kośaḥ, saṅghātaḥ, saṃhitā, 2<b>sāhityaprakāśa</b> iti । tatra</p>
<!-- NOTES pg=659!-->
1. agre'pi durmiliketyeva nāma ।
2. idameva hi vastubhūtaṃ nāma granthasyāsya ।
<pb n="660"/>
<p>(<b>prekṣyaprabandhaḥ (vākyārthābhinayaḥ) —24</b>)</p>
<p><b>abhineyabhedeṣu—</b></p>
<p>(<b>1. nāṭakam</b>)</p>
<b><lg>
<l>prakhyātavastuviṣayaṃ prakhyātodāttanāyakaṃ caiva ।</l>
<l>rājarṣicaritavaṃśānucaritadivyāśrayopetam	॥ 171 ॥1</l></lg></b> (nāśā.18.9)
<b><lg>
<l>sarvābhirbhāṣābhiḥ	samanvitaṃ	gadyapadyamiśrābhiḥ ।</l>
<l>sarvaiścālaṅkārairlakṣaṇaṣaṭ‌triśatā2	yuktam ॥ 180 ॥</l>
</lg></b>
<b><lg>
<l>nānāvibhūtisaṃyutamṛddhivilāsādibhirguṇairyuktam ।</l>
<l>aṅkapraveśakāḍhyaṃ rūpakamiha <hi>nāṭakaṃ</hi> nāma ॥ 181 ॥</l></lg></b> (20.11)
<b><lg>
<l>nṛpatīnāṃ yaccaritaṃ nānārasabhāvasaṃśritaṃ bahudhā ।</l>
<l>sukhaduḥkhotpattikṛtaṃ vācyaṃ tannāṭake bhavati ॥ 182 ॥</l></lg></b> (20.12)
<b><lg>
<l>tatrāvasthopetaṃ kāryaṃ prasamīkṣya binduvistārāt ।</l>
<l>kartavyo'ṅkaḥ samyagguṇānvito nāṭyatattvajñaiḥ ॥ 183 ॥</l>
</lg></b>
<b><lg>
<l>yatrārthasya samāp‍tiryatra ca bījasya bhavati saṃhāraḥ ।</l>
<l>kiñcidavalagnabinduḥ so'ṅka iti sadāvagantavyaḥ ॥ 184 ॥</l>
</lg></b>
<b><lg>
<l>ye nāyakā nigaditāsteṣāṃ pratyakṣacaritasambhogaḥ ।</l>
<l>nānāvasthāntaritaḥ kāryastvaṅko yathārtharasaḥ ॥ 185 ॥</l>
</lg></b>
<b><lg>
<l>nāyakadevīparijanapurohitāmātyasārthavāhānām ।</l>
<l>naikarasāntaravihito hyaṅka iti budhaiḥ sa vijñeyaḥ ॥ 186 ॥</l>
</lg></b>
<b><lg>
<l>śokaprasādavidravaśāpotsargaprasādanakrodhāḥ ।</l>
<l>udvāho3'dbha‍utadarśanamaṅke	pratyakṣajāni syuḥ ॥ 187 ॥</l>
</lg></b>
<b><lg>
<l>yuddhaṃ rājyabhraṃśo maraṇaṃ nagaroparodhanaṃ caiva ।</l>
<l>pratyakṣāṇi tu nāṅke praveśakaiḥ saṃvidheyāni ॥ 188 ॥</l>
</lg></b>
<!-- NOTES pg=660!-->
1. nā.śā. kāśīsaṃ. ।	2. bhojamatena lakṣaṇāni catuṣṣaṣṭirbhavanti ।
3. ud‍vāho = utsāho
<pb n="661"/>
<b><lg>
<l>bhāvā rasāśca yasminnārohantyaṅkavad bhavet so'ṅkaḥ ।</l>
<l>nānāvidhānayukto lakṣmeva ca yaḥ prabandhasya ॥ 189 ॥</l>
</lg></b>
<b><lg>
<l>ekadivasaprayojyaḥ kāryastvaṅko'rthabījamadhikṛtya ।</l>
<l>āvaśyakakāryāṇāmavirodhena	prabandheṣu ॥ 190 ॥</l>
</lg></b>
<b><lg>
<l>ekāṅkena kadācid bahūni kāryāṇi yojayed dhīmān ।</l>
<l>āvaśyakāvirodhena tatra kāryāṇi kāryāṇi ॥ 191 ॥</l>
</lg></b>
<b><lg>
<l>jñātvā divasāvasthāṃ kṣaṇayāmamuhūrtalakṣaṇopetām ।</l>
<l>vibhajet kāryaṃ matimān pṛthakpṛthak sarvamaṅkeṣu ॥ 192 ॥</l>
</lg></b>
<b><lg>
<l>raṅgaṃ tu ye praviṣṭāssarveṣāṃ bhavati tatra niṣkrāmaḥ ।</l>
<l>bījārthayuktiyuktaṃ kṛtvā kāryaṃ yathārtharasam ॥ 193 ॥</l>
</lg></b>
<b><lg>
<l>divasāvasānakāryaṃ yadyaṅke nopapadyate sarvam ।</l>
<l>aṅkacchedaṃ kṛtvā praveśakaistad vidhātavyam ॥ 194 ॥</l>
</lg></b>
<b><lg>
<l>sannihitanāyako'ṅkaḥ kartavyo nāṭake prakaraṇe vā ।</l>
<l>parijanakathānubandhaḥ praveśakastatra vijñeyaḥ ॥ 195 ॥</l>
</lg></b>
<b><lg>
<l>aṅkacchedaṃ kṛtvā māsakṛtaṃ varṣasañcitaṃ vāpi ।</l>
<l>tat sarvaṃ kartavyaṃ varṣādūrdhvaṃ na tu kadācit ॥ 196 ॥</l>
</lg></b>
<b><lg>
<l>yadi kiñcit kāryavaśād gacchati puruṣaḥ prakṛṣṭamadhvānam ।</l>
<l>tatrāpyaṅkacchedaḥ kartavyaḥ pūrvatantrajñaiḥ ॥ 197 ॥</l>
</lg></b>
<b><lg>
<l>aṅkāntarānusārī saṃkṣepārthamadhikṛtya bindūnām ।</l>
<l>prakaraṇanāṭakaviṣaye praveśakassaṃvidhātavyaḥ ॥ 198 ॥</l>
</lg></b>
<b><lg>
<l>nottamamadhyamapuruṣairācarito nāpyudāttavacanakṛtaḥ ।</l>
<l>prākṛtabhāṣācāraḥ	prayogamāsādya	kartavyaḥ ॥ 199 ॥</l>
</lg></b>
<b><lg>
<l>viṭamunidaivatapuruṣaiḥ	kañcukibhiścārthayuktimāsādya ।</l>
<l>saṃskṛtavāgbhirapītthaṃ	praveśakaḥ	saṃvidhātavyaḥ ॥ 200 ॥</l>
</lg></b>
<pb n="662"/>
<b><lg>
<l>kālotthānagatirasa—vyatyāsārambhakāmaviṣayāṇām ।</l>
<l>arthābhidhānabhūtaḥ praveśakaḥ syādanekārthaḥ ॥ 201 ॥</l>
</lg></b>
<b><lg>
<l>bahvāśrayamapyarthaṃ praveśakaiḥ saṃkṣipet prabandheṣu ।</l>
<l>aṅkeṣu saṃprayukto janayati khedaṃ prayogasya ॥ 202 ॥</l>
</lg></b>
<b><lg>
<l>yatrārthasya samāp‍tirna bhavatyaṅke prayogabāhulyāt ।</l>
<l>vṛttāntaḥ svalpakathaiḥ praveśakaisso'bhidhātavyaḥ ॥ 203 ॥</l>
</lg></b>
<b><lg>
<l>śuddhassaṅkīrṇo vā dvividho viṣkambhakaśca vijñeyaḥ ।</l>
<l>madhyamapātraśśuddhaḥ saṅkīrṇo madhyanīcakṛtaḥ ॥ 204 ॥</l>
</lg></b>
<b><lg>
<l>aṅkamukhaṃ garbhāṅkaḥ kāryo'smiṃś‍cūlikāpi vā kuśalaiḥ ।</l>
<l>mā bhūditivṛttānāṃ vicchedo vistaro veti ॥ 205 ॥</l>
</lg></b>
<b><lg>
<l>aṅkamukhaṃ viśliṣṭaṃ yatropaśliṣyate striyā vākyaiḥ ।</l>
<l>puruṣasya vā tadasminnaṅkamukhamiti vyapadiśanti ॥ 206 ॥</l>
</lg></b>
<b><lg>
<l>aṅkāntare parāṅko nipatati yasmin prayogamāsādya ।</l>
<l>bījārthayuktiyukto garbhāṅko nāma sa jñeyaḥ ॥ 207 ॥</l>
</lg></b>
<b><lg>
<l>antaryavanikasaṃsthairmāgadhasūtādibhistu yaḥ kriyate ।</l>
<l>arthasyopakṣepo'nekavidhaś‍cūlikā	sāpi ॥ 208 ॥</l>
</lg></b>
<b><lg>
<l>nāṭakalakṣaṇametanmayā samāsena kīrtitaṃ vidhivat ।</l>
<l>prakaraṇamataḥ paramahaṃ lakṣaṇayuktyā pravakṣyāmi ॥ 209 ॥</l>
</lg></b>
<p>(<b>2. prakaraṇam</b>)</p>
<b><lg>
<l>yatra kavirātmabuddha‍yā vastu śarīraṃ ca nāyakaṃ caiva ।</l>
<l>autpattikaṃ prakurute tajjñeyaṃ <hi>prakaraṇaṃ</hi> nāma ॥ 210 ॥</l>
</lg></b>
<b><lg>
<l>yadanārṣamaprayuktaṃ pareṇa yat syādabhūtaguṇabandham ।</l>
<l>prakaraṇamiti tadvidyādaud‍‌bhijabījārthasaṃyuktam ॥ 211 ॥</l>
</lg></b>
<b><lg>
<l>yannāṭake mayoktaṃ vastuśarīraṃ rasāśrayopetam ।</l>
<l>tatprakaraṇe'pi kāryaṃ kevalamutpādyavastviha tat ॥ 212 ॥</l>
</lg></b>
<pb n="663"/>
<b><lg>
<l>vipravaṇiksacivānāṃ purohitāmātyasārthavāhānām ।</l>
<l>caritaṃ yannaikavidhaṃ tajjñeyaṃ prakaraṇaṃ kṛtibhiḥ ॥ 213 ॥</l>
</lg></b>
<b><lg>
<l>nodāttanṛpopetaṃ na divyacaritaṃ na rājasambhogam ।</l>
<l>bāhyajanasaṃprayuktaṃ tajjñeyaṃ prakaraṇaṃ loke ॥ 214 ॥</l>
</lg></b>
<b><lg>
<l>dāsaviṭaśreṣṭhiyutaṃ veśastryupacārakāraṇopetam ।</l>
<l>mandakulastrīcaritaṃ kāryaṃ kāryaṃ <hi>prakaraṇe</hi> tu ॥ 215 ॥</l>
</lg></b>
<b><lg>
<l>sacivaśreṣṭhibrāhmaṇapurohitāmātyasārthavāhānām ।</l>
<l>gṛhavārtā yatra bhavenna tatra veśyāṅganā kāryā ॥ 216 ॥</l>
</lg></b>
<b><lg>
<l>yadi veśayuvatiyuktaṃ na kulastrīsaṅgamarhati kadācit ।</l>
<l>atha kulavadhūprayuktaṃ na veśayuvatirbhavettatra ॥ 217 ॥</l>
</lg></b>
<b><lg>
<l>yadi vā kāraṇayuktyā veśakulastrīsamāgamo'pi syāt ।</l>
<l>avikṛtabhāṣācāraṃ tatra tu pāṭhyaṃ prayoktavyam ॥ 218 ॥</l>
</lg></b>
<b><lg>
<l>madhyamapuruṣairnityaṃ yojyo viṣkambhako'tra tantrajñaiḥ ।</l>
<l>saṃskṛtavacanānugataḥ saṃkṣepārthaḥ praveśakavat ॥ 219 ॥</l>
</lg></b>
<b><lg>
<l>aṅkāntarālavihitapraveśako'rthakriyāmabhisamīkṣya ।</l>
<l>saṃkṣepāt sandhīnāmarthānāṃ caiva kartavyaḥ ॥ 220 ॥</l>
</lg></b>
<b><lg>
<l>aṅke praveśake vā prakaraṇamāśritya nāṭakaṃ vāpi ।</l>
<l>na vadhaḥ kartavyo vai yastatra tu nāyakaḥ khyātaḥ ॥ 221 ॥</l>
</lg></b>
<b><lg>
<l>apasaraṇameva kāryaṃ grahaṇaṃ vā sandhireva vā yojyaḥ ।</l>
<l>kāryaṃ śleṣairbahubhiryathārasaṃ nāṭyatattvajñaiḥ ॥ 222 ॥</l>
</lg></b>
<b><lg>
<l>prakaraṇanāṭakaviṣaye pañcādyā daśaparā bhavatyaṅkāḥ ।</l>
<l>aṅkāntarasandhiṣu ca praveśakāsteṣu tāvantaḥ ॥ 223 ॥</l>
</lg></b>
<b><lg>
<l>na mahājanaparivāraṃ kartavyaṃ nāṭakaṃ prakaraṇaṃ vā ।</l>
<l>ye tatra kāryapuruṣāścatvāraḥ pañca vā te syuḥ ॥ 224 ॥</l>
</lg></b>
<b><lg>
<l>vyāyogehāmṛgasamavakāraḍimasaṃjñitāni kāvyāni ।</l>
<l>daśabhirdvādaśabhirvā ṣoḍaśabhirvāpi puruṣaiḥ syuḥ ॥ 225 ॥</l>
</lg></b>
<pb n="664"/>
<p>(<b>3. vyāyogaḥ</b>)</p>
<b><lg>
<l>vyāyogastatra budhaiḥ kāryaḥ prakhyātanāyakaśarīraḥ ।</l>
<l>alpastrījanayuktaḥ syādekāhaprayojyaśca ॥ 226 ॥</l>
</lg></b>
<b><lg>
<l>bahavastatra tu puruṣā vyāyacchante kathāśarīravaśāt ।</l>
<l>na ca tatpramāṇaniyamaḥ kiñcaikāṅkau vidhātavyaḥ ॥ 227 ॥</l>
</lg></b>
<b><lg>
<l>na sa divyanāyakakṛtaḥ kāryo rājarṣināyakanibandhaḥ ।</l>
<l>yuddhaniyuddhādharṣaṇasaṅgharṣayutaśca	kartavyaḥ ॥ 228 ॥</l>
</lg></b>
<b><lg>
<l>evaṃvidhastu kāryo <hi>vyāyogo</hi> dīp‍takāvyarasayoniḥ ॥ 229 ॥</l>
</lg></b>
<p>(<b>4. īhāmṛgaḥ</b>)</p>
<b><lg>
<l>vakṣyāmyataḥ paramahaṃ lakṣaṇamīhāmṛgasyāpi ।</l>
<l>divyapuruṣāśrayakṛto divyastrīkāraṇopagatayuddhaḥ ॥ 230 ॥</l>
</lg></b>
<b><lg>
<l>suvihitavastunibandho	vipratyayakārakaścaiva ।</l>
<l>uddhatapuruṣaprāyastrīroṣagrathitakāvyabandhaśca	॥ 231 ॥</l>
</lg></b>
<b><lg>
<l>saṃkṣobhavidravakṛtaḥ saṃsphoṭakṛtaśca sa jñeyaḥ ।</l>
<l>tatra ca vadhepsitānāṃ vadho'pyudagro bhavenna puruṣāṇām ॥ 232 ॥</l>
</lg></b>
<b><lg>
<l>kiñcid‍vyājaṃ kṛtvā teṣāṃ yuddhaṃ śamayitavyam ।</l>
<l>strībhedanāpaharaṇopamardanaprāp‍tavastuśṛṅgāraḥ ॥ 233 ॥</l>
</lg></b>
<b><lg>
<l>īhāmṛgo	vidheyaścaturaṅkavibhūṣitastajjñaiḥ ।</l>
<l>yad vyāyoge kāryaṃ ye puruṣā vṛttayo rasāścaiva ॥ 234 ॥</l>
</lg></b>
<b><lg>
<l>īhāmṛge'pi te syuḥ kevalamamarastriyā yogaḥ ।</l>
<l><hi>īhāmṛgasya</hi> lakṣaṇamityuktamidaṃ mayā samāsena ॥ 235 ॥</l>
</lg></b>
<p>(<b>5. samavakāraḥ</b>)</p>
<b><lg>
<l>vakṣyāmyataḥparamahaṃ lakṣaṇayuktyā samavakāram ।</l>
<l>devāsurabījakṛtaḥ prakhyātodāttanāyakaścaiva ।</l>
<l>tryaṅkastathā trikapaṭastrividravaḥ syāttriśṛṅgāraḥ ॥ 236 ॥</l>
</lg></b>
<pb n="665"/>
<b><lg>
<l>dvādaśanāyakabahulo hyaṣṭādaśanāḍikāpramāṇaśca ।</l>
<l>vakṣyāmyasyāṅkavidhiṃ yāvatyo nāḍikā yatra ॥ 237 ॥</l>
</lg></b>
<b><lg>
<l>aṅko'tra saprahasanaḥ savidravaḥ sakapaṭaḥ savīthīkaḥ ।</l>
<l>dvādaśanāḍīyuktaḥ prathamaḥ kāryaḥ kriyopetaḥ ॥ 238 ॥</l>
</lg></b>
<b><lg>
<l>kāryastathā dvitīyassamāśrito nāḍikāścatasrastu ।</l>
<l>vastusamāpanavihito dvināḍikaḥ syāt tṛtīyo'smin ॥ 239 ॥</l>
</lg></b>
<b><lg>
<l>nāḍīsaṃjñā jñeyā mānaṃ kālasya yanmuhūrtārdham ।</l>
<l>tannāḍikāpramāṇaṃ yathoktamaṅkeṣu saṃyojyam ॥ 240 ॥</l>
</lg></b>
<b><lg>
<l>aṅke'ṅke sambandhaḥ kartavyaḥ kāvyabandhamāsādya ।</l>
<l>arthaṃ	hi	samavakāreṣvapratisambandhamicchanti ॥ 241 ॥</l>
</lg></b>
<b><lg>
<l>vastugatikramavihito daivavaśādvā paraprayukto vā ।</l>
<l>sukhaduḥkhotpattikṛtastrividhaḥ kapaṭo'tra vijñeyaḥ ॥ 242 ॥</l>
</lg></b>
<b><lg>
<l>yuddhajalasaṃbhramo vā vāyvag‍nigajendrasaṃbhramakṛto vā ।</l>
<l>nagaroparodhajo	vijñeyo	vidravastrividhaḥ ॥ 243 ॥</l>
</lg></b>
<b><lg>
<l>vividhaścātra vidhijñaiḥ pṛthakpṛthakakkāvyabandhavihitārthaḥ ।</l>
<l>trividhakṛtaḥ	śṛṅgāro jñeyo dharmārthakāmeṣu ॥ 244 ॥</l>
</lg></b>
<b><lg>
<l>yasmin dharmaprāpakamātmahitaṃ bhavati sādhanaṃ bahudhā ।</l>
<l>vrataniyamatapoyukto jñeyo'sau dharmaśṛṅgāraḥ ॥ 245 ॥</l>
</lg></b>
<b><lg>
<l>arthasyāp‍tiryasmin bhavati ca bahudhā sa cārthaśṛṅgāraḥ ।</l>
<l>strīsaṃprayogaviṣaye	hyarthārthamapīṣyate'bhiratiḥ ॥ 246 ॥</l>
</lg></b>
<b><lg>
<l>kanyāvilobhanakṛtaḥ prāp‍tau strīpuṃsayoḥ sa ratyaiva ।</l>
<l>nibhṛtaṃ sāvegaṃ vā vijñeyaḥ kāmaśṛṅgāraḥ ॥ 247 ॥</l>
</lg></b>
<b><lg>
<l>uṣṇiggāyatryādyānyanyāni ca yāni bandhakuṭilāni ।</l>
<l>vṛttāni samavakāre kavibhistāni prayojyāni ॥ 248 ॥</l>
</lg></b>
<b><lg>
<l>evaṃ	kāryaḥ	prājñairnānārasasaṃśrayaḥ <hi>samavakāraḥ</hi> ।</l>
<pb n="666"/>
(6. ḍimaḥ)
<l>ḍimalakṣaṇaṃ tu bhūyo lakṣaṇayuktyā pravakṣyāmi ॥ 249 ॥</l>
</lg></b>
<b><lg>
<l>śṛṅgārahāsyavarjaṃ śaiṣaiḥ sarvai rasaissamāyuktaḥ ।</l>
<l>dīp‍tarasakāvyayoniścaturaṅko vai <hi>ḍimaḥ</hi> kāryaḥ ॥ 250 ॥</l>
</lg></b>
<b><lg>
<l>prakhyātavastuviṣayaḥ	prakhyātodāttanāyakarśceva ।</l>
<l>raudrabhayānakabībhatsavīrakaruṇādbha‍utopetaḥ	॥ 251 ॥</l>
</lg></b>
<b><lg>
<l>māyendrajālabahulo	bahupuṃso(pusto)tthānasaṃyuktaḥ ।</l>
<l>devabhujagendrarākṣasayakṣapiśācāvakīrṇaśca	॥ 252 ॥</l>
</lg></b>
<b><lg>
<l>nirghātolkāpātairuparāgaiścandrasūryayoryuktaḥ ।</l>
<l>yuddhaniyuddhanibaddhaḥ saṃspho(samphe)ṭakutaśca kartavyaḥ ॥ 253 ॥</l>
</lg></b>
<b><lg>
<l>sātvatyārabhaṭībhyāṃ vṛttibhyāmanvito ḍimaḥ kāryaḥ ।</l>
<l>ṣoḍaśanāyakabahulastajjñairnānāśrayaviśeṣaḥ ॥ 254 ॥</l>
</lg></b>
<b><lg>
<l>ḍimalakṣaṇamapyabhihitamidamuddeśakrameṇa saṃkṣepāt ।</l>
<l>utsṛṣṭikāṅkabhāṇaprahasanavīthīratho	vakṣye ॥ 255 ॥</l>
</lg></b>
<p>(<b>7. utsṛṣṭikāṅkaḥ</b>)</p>
<b><lg>
<l>prakhyātavastuviṣayasteṣvaprakhyātavastuviṣayo vā ।</l>
<l>divyapuruṣairviyuktaśśeṣaiśca	samanvitaḥ	puṃbhiḥ ॥ 256 ॥</l>
</lg></b>
<b><lg>
<l>karuṇarasaprāyakṛto	niyuddhayuddhoddhataprahāraśca ।</l>
<l>strīparidevitabahulo	nirveditavākyabhāṣaśca ॥ 257 ॥</l>
</lg></b>
<b><lg>
<l>nātivyāyataceṣṭaḥ	sātvatyārabhaṭikaiśikīhīnaḥ ।</l>
<l>kāryaḥ kāvyavidhijñaissatatamiho<b>tsṛṣṭikāṅka</b>stu ॥ 258 ॥</l>
</lg></b>
<p>(<b>8. bhāṇaḥ</b>)</p>
<b><lg>
<l>dhūrtaviṭasaṃprayojyo	nānāvasthāntarātmakaścaiva ।</l>
<l>vastusamāṅkaḥ kāryaḥ satataṃ kāvye budhai<hi>rbhāṇaḥ</hi> ॥ 259 ॥</l>
</lg></b>
<pb n="667"/>
<b><lg>
<l>ātmānubhūtaśaṃśī parasaṃśrayavarṇanāviśeṣayutaḥ ।</l>
<l>vividhāśrayaśca	bhāṇo	vijñeyaḥ	saikahāryaśca ॥ 260 ॥</l>
</lg></b>
<b><lg>
<l>paravacanamātmasaṃsthaṃ paravacanaiḥ sottarairgrathitavākyam ।</l>
<l>ākāśapuruṣakathitairaṅgavikārairihābhinayet	॥ 261 ॥</l>
</lg></b>
<p>(<b>9. prahasanam</b>)</p>
<b><lg>
<l><hi>prahasanami</hi>ha vijñeyaṃ dvividhaṃ śuddhaṃ ca saṅkīrṇam ।</l>
<l>vakṣyāmi tayoryuktyā pṛthakpṛthaglakṣaṇaviśeṣam ॥ 262 ॥</l>
</lg></b>
<b><lg>
<l>lokopacārayuktā yā vārtā yaśca dambhasaṃyogaḥ ।</l>
<l>sa	prahasane	prayojyo	dhūrtajanavivādasampannaḥ ॥ 263 ॥</l>
</lg></b>
<b><lg>
<l>bhagavattāpasaviprairanyairapi	hāsavādasampannam ।</l>
<l>nīcajanasaṃprayuktaṃ	parihāsābhāṣaṇaprāyam ॥ 264 ॥</l>
</lg></b>
<b><lg>
<l>veśyānapuṃsakaviṭairvātikadāsījanena	saṃkīrṇam ।</l>
<l>anibhṛtaveṣaparicchadaceṣṭitakaraṇaiśca	saṃpannam ॥ 265 ॥</l>
</lg></b>
<b><lg>
<l>avikṛtabhāṣācāraṃ	viśeṣabhāṣopahāsaracitapadam ।</l>
<l>niyatagativastuviṣayaṃ śuddhamiha prahasanaṃ bhavati ॥ 266 ॥</l>
</lg></b>
<b><lg>
<l>ud‍ghātyakādibhiridaṃ vīthyaṅgairmiśritaṃ bhavenmiśram ।</l>
(10. vīthī)
<l><hi>vīthī</hi> syādekāṅkā dvipātrahāryaikahāryā vā ॥ 267 ॥</l>
</lg></b>
<b><lg>
<l>sarvarasalakṣaṇāḍhyā samanvitāṅgairiyaṃ trayodaśabhiḥ ।</l>
<l>prathamo(adhamo)ttamamadhyamābhiryuktaḥ syāt prakṛtibhistisṛbhiḥ ॥ 268 ॥</l>
</lg></b>
<b><lg>
<l>iti daśarūpakametad bharatācāryānusārato gaditam ।</l>
(11. nāṭikā)
<l>prakaraṇanāṭakabhedo rūpakamiha <hi>nāṭikā</hi> bhavati ॥ 269 ॥</l>
</lg></b>
<b><lg>
<l>strīprāyā caturaṅkā lalitābhinayātmikā suvihitāṅgī ।</l>
<l>bahugītanṛttavādyā	ratisaṃbhogātmikā	caiva ।</l>
<l>rājopacārayuktā	śṛṅgārābhinayabhāvasaṃyuktā ॥ 270 ॥</l>
</lg></b>
<b><lg>
<l>nāyakadevīparijanasamanvitā	nāṭakaprakṛtiḥ ।</l>
<pb n="668"/>
(12. saṭṭakaḥ)
<l>prakaraṇasamudbhavā punarutpādyaṃ vastu nāyakaṃ nṛpatim ॥ 271 ॥</l>
</lg></b>
<b><lg>
<l>antaḥpurasaṅgītakakanyāmadhikṛtya	kartavyā ।</l>
<l>viṣkambhakapraveśakarahito yastvekabhāṣayā bhavati ॥ 272 ॥</l>
</lg></b>
<b><lg>
<l>aprākṛta—saṃskṛtayā sa <hi>saṭṭako</hi> nāṭikāpratimaḥ ।</l>
<l>kāvyaṃ gopucchāgraṃ kartavyaṃ nāṭikādiṣu prājñaiḥ ॥ 273 ॥</l>
</lg></b>
<b><lg>
<l>ye tūdāttā bhāvāste sarve pṛṣṭhataḥ kāryāḥ ।</l>
<l>sarveṣāṃ	kāvyānāṃ	nānārasabhāvayuktiyuktānām ॥ 274 ॥</l>
</lg></b>
<b><lg>
<l>nirvahaṇe kartavyo nityaṃ hi raso'dbha‍utastajjñaiḥ ।</l>
<l>yaddivyanāyakakṛtaṃ kāvyaṃ saṃgrāmabandhavadhayuktam ॥ 275 ॥</l>
</lg></b>
<b><lg>
<l>tad	bhārate'tra	varṣe	kartavyaṃ	kāvyabandheṣu ।</l>
<l>tasmād bhāratamiṣṭaṃ	varṣeṣvanyeṣu nityakālaṃ hi ॥ 276 ॥</l>
</lg></b>
<b><lg>
<l>hṛdyā	sarvā	bhūmiḥ	śubhagandhā	hemarat‍namayī ।</l>
<l>upavanagamanakrīḍāvihāranārīratipramodāḥ	syuḥ ॥ 277 ॥</l>
</lg></b>
<b><lg>
<l>teṣu hi varṣeṣu sadā na tatra duḥkhaṃ na vā śokaḥ ।</l>
<l>ye caiṣāmadhivāsāḥ purāṇavādeṣu parvatāḥ kathitāḥ ।</l>
<l>sambhogasteṣu	bhavet	karmārambhastathā tasmin ॥ 278 ॥</l>
</lg></b>
<b><lg>
<l>vākyārthābhinayo'yaṃ prakīrtito nāṭakādibhedena ।</l>
<l>dvādaśavidhapadārthābhinayamatha	yathāsthitaṃ	vakṣye ॥ 279 ॥</l>
</lg></b>
<p>(<b>padārthābhinayaḥ</b>)</p>
<b><lg>
<l>tatra śrīriva dānavaśatroryasmin kulāṅganā patyuḥ ।</l>
<l>varṇayati	śauryadhairyaprabhṛtiguṇānagratassakhyāḥ ॥ 280 ॥</l>
</lg></b>
<b><lg>
<l>patyā ca vipralabdhā gātavye taṃ kramādupālabhate ।</l>
<l><hi>śrīgaditamiti</hi> 13 manīṣibhirudāhṛto'sau padābhinayaḥ ॥ 281 ॥</l>
</lg></b>
<pb n="669"/>
<b><lg>
<l>cauryaratapratibhedaṃ	yūnoranurāgavarṇanaṃ	vāpi ।</l>
<l>yatra grāmyakathābhiḥ kurute kila dūtikā rahasi ॥ 282 ॥</l>
</lg></b>
<b><lg>
<l>mantrayati ca tadviṣaya(ye) nyagjātitvena yācate ca vasu ।</l>
<l>labdhvāpi labdhumicchati <hi>durmilikā</hi>14 nāma sā bhavati ॥ 283 ॥</l>
</lg></b>
<b><lg>
<l>prathamānurāgamānapravāsaśṛṅgārasaṃśrayaṃ	yat	syāt ।</l>
<l>prāvṛḍvasantavarṇanaparamanyad	vāpi	sotkaṇṭham ॥ 284 ॥</l>
</lg></b>
<b><lg>
<l>ante	vīrarasāḍhyairnibaddhametaccaturbhirapasāraiḥ ।</l>
<l><hi>prasthāna</hi>mita15 bruvate pravāsamupalakṣayet sudhiyaḥ ॥ 285 ॥</l>
</lg></b>
<b><lg>
<l>ākṣip‍tikātha varṇo mātrā dhruvako'tha bhag‍natālaśca ।</l>
<l>paddhatikācchardhanikā yatra syustadiha 16<hi>kāvya</hi>miti ॥ 286 ॥</l>
</lg></b>
<b><lg>
<l>yuktaṃ layāntarairyacca dhvanikāsthānanirmitairbhavati ।</l>
<l>kāvyamiti; vividharāgaṃ citramiti taducyate kṛtibhiḥ ॥ 287 ॥</l>
</lg></b>
<b><lg>
<l>hariharabhānubhavānīskandapramathādhipastutinibandhaḥ ।</l>
<l>uddhatakaraṇaprāyaḥ	strīvarjo	varṇanāyuktaḥ ॥ 288 ॥</l>
</lg></b>
<b><lg>
<l>dhavalaguṇakīrtanaparairgāthārambhādibhiḥ stutinibandhaḥ ।</l>
<l>gāyanasahoktiyuktodantena	vibhūṣitaprāyaḥ ॥ 289 ॥</l>
</lg></b>
<b><lg>
<l>tricatuḥpañcavitālairviśrāmaiḥ	sap‍tabhiḥ	paricchinnaḥ ।</l>
<l>ardhod‍grāhanivāraṇasaṃkhyātaiḥ	kutracinniyataḥ ॥ 290 ॥</l>
</lg></b>
<b><lg>
<l>samaviśrāmairdvipathairvibhūṣitaḥ	pañcame	viparivarte ।</l>
<l>gāthāmātrādvipathakapāṭhyenālaṅkṛto	bhavati ॥ 291 ॥</l>
</lg></b>
<b><lg>
<l>varṇo'tha mattapālī sabhag‍natālā tvanantaraṃ gāthā ।</l>
<l>anubhag‍natālamātre prathame syād bhag‍natālaśca ॥ 292 ॥</l>
</lg></b>
<b><lg>
<l>mātrānu ca mārgaṇikā mātrātha tato'nu bhag‍natālaśca ।</l>
<l>gāthādvipathavahanto viśrāme syād dvitīye tu ॥ 293 ॥</l>
</lg></b>
<b><lg>
<l>mātrā viṣamacchinnā sabhag‍natālātha bhavati radhvāthyā ca ।</l>
<l><hi>mārgaṇi</hi>ketyevaṃ syāt tālavidhānaṃ tṛtīye tu ॥ 294 ॥</l>
</lg></b>
<pb n="670"/>
<b><lg>
<l>mātrādvipathavahanto radhvāthyāvasthāpanaṃ caturthe syuḥ ।</l>
<l>radhvā/thyātha bhag‍natālo mārgaṇikādvipathaviṣamāśca ॥ 295 ॥</l>
</lg></b>
<b><lg>
<l>pañcamake ṣaṣṭhe'pyatha radhvā/thyānu ca bhag‍natālaḥ syāt ।</l>
<l>dvipathakamārgaṇike ca syātāmatha sap‍tame śṛṇuta ॥ 296 ॥</l>
</lg></b>
<b><lg>
<l>radhvā/thyātha bhag‍natālaśśuddhe bhāṇe kramaḥ pradiṣṭo'yam ।</l>
<l>saṅkīrṇabhāṇabhaṇitiḥ kāryā syādubhayasaṃyogāt ।</l>
<l>kiñcidanuddhatabhāvāt tālakramavarjanācca citro'yam ॥ 297 ॥</l>
</lg></b>
<b><lg>
<l>iti śuddhaḥ saṃkīrṇaścitraśca matastridhā bhāṇaḥ ।</l>
<l>yadi vaiṣa śuddhavācā śuddhaḥ saṃkīrṇayātha saṃkīrṇaḥ ॥ 298 ॥</l>
</lg></b>
<b><lg>
<l>sarvābhirbhāṣābhiścitraiśca	viceṣṭitaiścitraḥ ।</l>
<l>ayamuddhato'tha lalito bhāṇo lalitoddhataśca sambhavati ॥ 299 ॥</l>
</lg></b>
<b><lg>
<l>arthānāmauddhatyāllālityādubhayabhāvācca ।</l>
<l>yad duṣkaramabhineyaṃ citraṃ cātyudbhaṭaṃ ca yad bhavati ।</l>
<l><hi>tadbhāṇake'bhidheya</hi>17	yutamanutālairvitālaiśca ॥ 300 ॥</l>
</lg></b>
<b><lg>
<l>so'traivāntarbhāvyo yo bhāṇo nandimālināmā syāt ।</l>
<l>bhinnaḥ kaiścit kathito bharatamataṃ samyagaviditvā ॥ 301 ॥</l>
</lg></b>
<b><lg>
<l>ākāśapuruṣamuddiśya vastu yat paṭhyate'thavā kriyate ।</l>
<l>viśliṣṭodbhaṭabhāvaprayogamiha <hi>nandimālī</hi> saḥ ॥ 302 ॥</l>
</lg></b>
<b><lg>
<l>prāyo haricaritayutā svīkṛtagāthādivarṇamātrā ca ।</l>
<l>sukumārataḥ prayogād bhāṇo'pi hi <b>bhāṇikā</b>18 bhavati ॥ 303 ॥</l>
</lg></b>
<b><lg>
<l>divyābhiścārībhirvivarjitā	lalitakaraṇasaṃyuktā ।</l>
<l>tālāntarālanṛttā k‍vacidapi radhvā/yādisaṅkalitā ॥ 304 ॥</l>
</lg></b>
<b><lg>
<l>ardhod‍grāhanivāraṇagāyanasahavacanamattapālībhiḥ ।</l>
<l>viśrāmaiśca vihīnā strīyojyā varjitaiḥ/tastālaiḥ ॥ 305 ॥</l>
</lg></b>
<b><lg>
<l>vastūni <hi>bhāṇikāyā</hi> nava daśa vā niyamato vidhīyante ।</l>
<l>navamādyapañcameṣu sthāneṣu ca bhag‍natālaḥ syāt ॥ 306 ॥</l>
</lg></b>
<pb n="671"/>
<b><lg>
<l>sthānāntareṣu cāsyāṃ layatālavidhiryadṛcchayā kriyate ।</l>
<l>vividhavacovinyāsaissabhyajanotsāhasampattiḥ	॥ 307 ॥</l>
</lg></b>
<b><lg>
<l>goṣṭhe yattu viharataśceṣṭitamiha kaiṭabhadviṣaḥ kiṃcit ।</l>
<l>riṣṭāsurapramathanaprabhṛti tadicchanti 19<hi>goṣṭhīti</hi> ॥ 308 ॥</l>
</lg></b>
<b><lg>
<l>yanmaṇḍalena nṛttaṃ strīṇāṃ 20<hi>hallīsakaṃ</hi> tu tat prāhuḥ ।</l>
<l>tatraiko netā syād gopastrīṇāmiva murāriḥ ॥ 309 ॥</l>
</lg></b>
<b><lg>
<l>yasya padārthābhinayaṃ lalitalayaṃ sadasi nartakī kurute ।</l>
<l>tanna<hi>rtanakaṃ</hi>21	śamyālāsyacchalikadvipadyādi ॥ 310 ॥</l>
</lg></b>
<b><lg>
<l>rathyāsamājacatvarasurālayādau pravartyate bahubhiḥ ।</l>
<l>pātraviśeṣairyat tat <hi>prekṣaṇakaṃ</hi>22 kāmadahanādi ॥ 311 ॥</l>
</lg></b>
<b><lg>
<l>ṣoḍaśa dvādaśāṣṭau vā yasmin nṛtyanti nāyikāḥ ।</l>
<l>piṇḍībandhādivinyāsai	<hi>rāsakaṃ</hi>23	tadudāhṛtam ॥ 312 ॥</l>
</lg></b>
<b><lg>
<l>piṇḍanāttu bhave<hi>tpiṇḍī</hi> gumphanā<hi>cchuṅkhalā</hi> bhavet ।</l>
<l>bhedanād bhedyako jāto latā jālāpanodanaḥ ॥ 313 ॥</l>
</lg></b>
<b><lg>
<l>ete nṛttātmakāḥ kāryā nāṭyavantaḥ kriyāvidhau ।</l>
<l>sukumāroddhatairaṅgairgāyikābhirvilakṣaṇāḥ	॥ 314 ॥</l>
</lg></b>
<b><lg>
<l>vākyasyāvadhayo hyete piṇḍyādyā brahmaṇo'ṅgajāḥ ।</l>
<l>na	padairabhidhīyante	hyanukāryānurūpiṇaḥ ॥ 315 ॥</l>
</lg></b>
<b><lg>
<l>kāminībhirbhuvo	bhartuś‍ceṣṭitaṃ	yattu	nṛtyate ।</l>
<l>rāgād vasantamāsādya sa jñeyo <hi>nāṭyarāsakaḥ</hi>24 ॥ 316 ॥</l>
</lg></b>
<b><lg>
<l><hi>carca</hi>rīti	ca	tāmāhurvarṇatālena	tatra tu ।</l>
<l>praviśet	kāminīyugmaṃ	samacāryadiśikṣitam ॥ 317 ॥</l>
</lg></b>
<b><lg>
<l>vāmadakṣiṇasañcārairaṅgaistena	pariṣkṛtam ।</l>
<l>tatastadeva		<hi>varṇaṃ</hi>	tadālīḍhadvayasaṃsthitam ॥ 318 ॥</l>
</lg></b>
<b><lg>
<l>choṭikābhirdrutaṃ	tālaṃ	vādakānāṃ	pradarśayet ।</l>
<l>pañcaghātakasaṃjño'rthaśchedaḥ	tasmāt	pravartate ॥ 319 ॥</l>
</lg></b>
<pb n="672"/>
<b><lg>
<l>nṛttena	vibhajet	khaṇḍaiścaturbhistribhireva	vā ।</l>
<l>anyonyāṅkisañcārairhastatālairmithaḥ	kṛtaiḥ ॥ 320 ॥</l>
</lg></b>
<b><lg>
<l>parikramya ca niṣkrāmet tato'nyad dvitayaṃ viśet ।</l>
<l>ekakālaṃ	tu	nissandhipraveśo	nirgamastayoḥ ॥ 321 ॥</l>
</lg></b>
<b><lg>
<l><hi>puṣpāñjali</hi>prayogaṃ	tu	mātrātālena	yojayet ।</l>
<l>ubhayoḥ pārśvayoḥ paścāt pātrāṇi praviśanti ca ॥ 322 ॥</l>
</lg></b>
<b><lg>
<l>yad	dārpaṇakatālena	rathyāvarṇādivarṇakaiḥ ।</l>
<l>śuṣkagītaprayogaṃ	tu	tato	gāyanti	gāyanāḥ ॥ 323 ॥</l>
</lg></b>
<b><lg>
<l>latākhyairbhedyakairgulmairnānāvṛ/nṛttapradarśakaiḥ	।</l>
<l>pātrairekatra		saṃyuktaṃ	<hi>piṇḍībandhaṃ</hi> tu kārayet ॥ 324 ॥</l>
</lg></b>
<b><lg>
<l>tato	valinikātālaṃ	śuṣkavarṇaprayogataḥ ।</l>
<l>murajākṣaravādyaistu	hanyāddaṇḍaṃ	tu	daṇḍakaiḥ ॥ 325 ॥</l>
</lg></b>
<b><lg>
<l>evaṃ	nṛttakrameṇānyo	hyapasārassamāpyate ।</l>
<l>apasāratrayaṃ	cānyat	kalpyate	sāmprataṃ	mayā ॥ 326 ॥</l>
</lg></b>
<b><lg>
<l>tatrāpi	pūrvavannṛttaṃ	kāmatastu	layakramaḥ ।</l>
<l>kathito	rāsakaprānte	śubhārtho	vacanakramaḥ ॥ 327 ॥</l>
</lg></b>
<b><lg>
<l>labdhvā dugdhamahodadhau suragaṇaiḥ pītvā'mṛtaṃ yastadā
piṇḍīśṛṅkhalikāviśeṣavihito yukto latābhedyakaiḥ ।</l>
<l>citrātodyapadakramairlayayuto	bhedadvayālaṅkṛta—
ścārīkhaṇḍasumaṇḍalairanugataḥ so'yaṃ mato <hi>rāsakaḥ</hi> ॥ 328 ॥</l>
</lg></b>
<p>(<b>śravyaprabandhaḥ —24</b>)</p>
<p>athānabhineyabhedāḥ । teṣu—</p>
<b><lg>
<l>kanyāpahārasaṅgarasamāgamābhyudayabhūṣitaṃ	yasyām ।</l>
<l>nāyakacaritaṃ	brūte	nāyaka	evāsya	vānucaraḥ ॥ 321 ॥</l>
</lg></b>
<b><lg>
<l>vaktrāparavaktravatī socch‍vāsā saṃskṛtena gadyena ।</l>
<l>sā''khyāyiketi kathitā mādhavikā—harṣacaritādi ॥ 330 ॥</l>
</lg></b>
<pb n="673"/>
<b><lg>
<l>nala—sāvitrī—ṣoḍaśarājopākhyānavat prabandhāntaḥ ।</l>
<l>anyaprabodhanārthaṃ	yadupākhyāti	<hi>tadupākhyānam</hi> ॥ 331 ॥</l>
</lg></b>
<b><lg>
<l><hi>ākhyānaka</hi>saṃjñāṃ tallabhate yadyabhinayan paṭhan gāyan ।</l>
<l><hi>granthika</hi> ekaḥ kathayati govindavadavahite sadasi ॥ 332 ॥</l>
</lg></b>
<b><lg>
<l>niścīyate tiraścāmatiraścāṃ vā yatra ceṣṭābhiḥ ।</l>
<l>kāryamakāryaṃ	vā	<hi>tannidarśanaṃ</hi> pañcatantrādi ॥ 333 ॥</l>
</lg></b>
<b><lg>
<l>dhūrtaviṭa—kuṭṭanīmatamayūramārjārikādi	yalloke ।</l>
<l>kāryākāryanirūpaṇarūpamiha	<hi>nidarśanaṃ</hi>	tadapi ॥ 334 ॥</l>
</lg></b>
<b><lg>
<l>yatra dvayorvivādaḥ pradhānamadhikṛtya jāyate sadasi ।</l>
<l>sārdhaprākṛtaracitā	<hi>pravahlikā</hi> ceṭakaprabhṛti ॥ 335 ॥</l>
</lg></b>
<b><lg>
<l>kṣudrakathā <hi>manthullī</hi> yeha mahārāṣṭrabhāṣayā bhavati ।</l>
<l>gorocaneva kāryā <hi>sānaṅgavatīva</hi> vā kavibhiḥ ॥ 336 ॥</l>
</lg></b>
<b><lg>
<l>yasyāmupahāsaḥ syāt purohitāmātyatāpasādīnām ।</l>
<l>prārabdhānirvāhe	sāpi	hi	<hi>manthullikā</hi> bhavati ॥ 337 ॥</l>
</lg></b>
<b><lg>
<l>maṇikulyāyāṃ jalamiva na lakṣyate yatra pūrvato vastu ।</l>
<l>paścāt prakāśate sā <hi>maṇikulyā</hi> matsyahasitādi ॥ 338 ॥</l>
</lg></b>
<b><lg>
<l>yā'niyamitagatibhāṣā	divyādivyobhayetivṛttavatī ।</l>
<l>kādambarīva līlāvatīva vā sā <hi>kathā</hi> kathitā ॥ 339 ॥</l>
</lg></b>
<b><lg>
<l>paryāyeṇa bahūnāṃ yatra pratiyogināṃ kathākuśalaiḥ ।</l>
<l>śrūyante śūdrakavajjigīṣubhiḥ <hi>parikathā</hi> sā tu ॥ 340 ॥</l>
</lg></b>
<b><lg>
<l>granthāntaraprasiddhaṃ	yasyāmitivṛttamucyate	vibudhaiḥ ।</l>
<l>madhyādupāntato	vā	sā	<hi>khaṇḍakathā</hi> yathendumatī ॥ 341 ॥</l>
</lg></b>
<b><lg>
<l>yatrāśritya kathāntaramatiprasiddhaṃ nibadhyate kavibhiḥ ।</l>
<l>caritaṃ	vicitramanyat		<hi>sopakathā</hi> citralekhādi ॥ 342 ॥</l>
</lg></b>
<b><lg>
<l>lambhāṅkitādbha‍utārthā piśācabhāṣāmayī mahāviṣayā ।</l>
<l>naravāhanadattādeścaritamiva	<hi>bṛhatkathā</hi> bhavati ॥ 343 ॥</l>
</lg></b>
<pb n="674"/>
<b><lg>
<l>yā''khyāyikaiva sāṅkā socch‌vāsā divyapadyagadyamayī ।</l>
<l>sā	damayantī—vāsavadattādirihocyate <hi>campūḥ</hi> ॥ 344 ॥</l>
</lg></b>
<b><lg>
<l>yasminnitihāsārthāśchandobhissaṃskṛtena	badhyante ।</l>
<l>bahavaḥ	sa	<hi>parvabandho</hi> bhavati mahābhārataprabhṛtiḥ ॥ 345 ॥</l>
</lg></b>
<b><lg>
<l>yatretihāsamakhilaṃ	yathāsthitaṃ	caikameva	bhāṣante ।</l>
<l>ṛṣayasya	<hi>kāṇḍabandho</hi> rāmāyaṇasannibho bhavati ॥ 346 ॥</l>
</lg></b>
<b><lg>
<l>yasminnitihāsārthān apeśalān peśalān kaviḥ kurute ।</l>
<l>sa hayagrīvavadhādiprabandha iva <hi>sargabandhaḥ</hi> syāt ॥ 347 ॥</l>
</lg></b>
<b><lg>
<l>yaḥ sargabandhatulyo nibadhyate prākṛtena śuddhena ।</l>
<l><hi>āśvāsakabandho'sau</hi>	vijñeyaḥ	setubandhādiḥ ॥ 348 ॥</l>
</lg></b>
<b><lg>
<l>yo'pabhraṃśanibandho	mātrācchandobhirabhimato'lpadhiyām ।</l>
<l>vācyassa	<hi>sandhibandhaśca</hi>turmukhoktābdhimathanādi ॥ 349 ॥</l>
</lg></b>
<b><lg>
<l>ya iha dvicārikāvāggrāmyagirā gīyate gabhīroktaḥ ।</l>
<l><hi>so'vaskandhakabandho</hi>'bhidhīyate	bhīmakulyādi ॥ 350 ॥</l>
</lg></b>
<b><lg>
<l>yatrārthaśśāstrāṇāṃ kāvye'bhiniveśyate mahākavibhiḥ ।</l>
<l>tadbhaṭṭikāvyamudrārākṣasavat <hi>kāvyaśāstraṃ</hi> syāt ॥ 351 ॥</l>
</lg></b>
<b><lg>
<l>śāstraṃ yatra kavīnāṃ rahasyamupakalpayantyanalpadhiyaḥ ।</l>
<l>tadrativilāsakāmandakīyava<hi>cchāstrakāvyaṃ</hi> tu ॥ 352 ॥</l>
</lg></b>
<b><lg>
<l>kośa iva yaḥ subhāṣitarat‍nasamūhātmakaḥ samuddhriyate ।</l>
<l>mahataḥ kāvyāmbhodheḥ sa <hi>kośa</hi> iha sap‍taśatikādi ॥ 353 ॥</l>
</lg></b>
<b><lg>
<l>ekapraghaṭṭake yastvekakṛto bhavati sūktisamudāyaḥ ।</l>
<l><hi>saṅghātassa</hi>	nigadito	bṛndāvanameghadūtādi ॥ 354 ॥</l>
</lg></b>
<b><lg>
<l>yasyāṃ sandhīyante manīṣibhirviprakīrṇavṛttāntāḥ ।</l>
<l>sā <hi>saṃhiteti</hi> gaditā yaduvaṃśadilīpavaṃśādi ॥ 355 ॥</l>
</lg></b>
<b><lg>
<l>yasminnaśeṣavidyāsthānārthavibhūtayaḥ	prakāśante ।</l>
<l>saṃhatya	sa	<hi>sāhityaprakāśaḥ</hi> 1etādṛśo bhavati ॥ 356 ॥</l>
</lg></b>
<!-- NOTES pg=674!-->
1. etādṛśa śṛṅgāraprakāśasadṛśaḥ ।
<pb n="675"/>
<p><b>etasmin	hi	śṛṅgāraprakāśe	suprakāśamevāśeṣaśāstrārthasampadupaniṣadām
akhilakalākāvyaucityakalpanārahasyānāṃ ca sanniveśo dṛśyate ।</b></p>
<p>athaiteṣāmubhayeṣāmapi prabandhaskandhabhedānāmavaiśeṣiko vaiśeṣikaśca guṇālaṅkāra—
lakṣaṇayogo rasāviyogaheturbhavati । tatra</p>
<p>guṇo dvedhā — <b>śabdaguṇo'rthaguṇaśca</b> ।</p>
<p>alaṅkāro'pi <b>śabdālaṅkāro'rthālaṅkāraśca</b> । tābhyāmubhayaguṇālaṅkārā vyākhyātaḥ(tāḥ) ।</p>
<p>ta ete guṇā alaṅkārāścāviśeṣeṇa । lakṣaṇaṃ tu trividhamapi viśeṣeṇa vyākhyāyate ।
tatra— mahākāvyādau yathāsambhavam, asaṃkṣip‍tagranthatvamaviṣamabandhatvaṃ, śravyavṛttatvam,
anativistīrṇasargāditvam, suśliṣṭasandhitvaṃ ceti <b>śabdaguṇāḥ</b> ।</p>
<p>caturvargasuphalāyattatvaṃ, caturodāttanāyakatvaṃ, rasabhāvanirantaratvaṃ, vidhiniṣedhavyu—
tpādakatvaṃ, susūtrasaṃvidhānakatva<b>mityarthaguṇāḥ</b> ।</p>
<p>rasānurūpasandarbhatvaṃ pātrānurūpabhāṣatvamarthānurūpacchandastvaṃ	samastalokarañjakatvaṃ
sadalaṅkāravākyatva<b>mityubhayaguṇāḥ</b>;</p>
<p>namaskārādyupakramatvaṃ, saṃbandhādimadādivākyatvaṃ, duṣkara(sama)saṃskṛtādivākyatvaṃ,
bhinnavṛttasargāntatvaṃ, kavibhāvāṅkitasamāp‍titvamiti <b>śabdālaṅkārāḥ</b> ।</p>
<p>nagarāśramaśailasainyāvāsārṇavādivarṇanam,	ṛturātrindivārkāstamayacandrodayādi—
varṇanaṃ,	nāyakanāyikākumārasahāyavāhanādivarṇanam,	mantradūtaprayāṇasaṅgrāmābhyudayā—
divarṇanaṃ, vanavihārajalakrīḍāmadhupānamānāpagamaratotsavādivarṇana<b>mityarthālaṅkārāḥ</b> ।</p>
<p>bījabindupatākāprakarīkāryopakalpanaṃ,	garbhāṅkacūlikāṅkāvatāraviṣkambhaka—
praveśakavidhānaṃ, deśakālapātraceṣṭākathāntarānuṣañjanaṃ,	dvisandhānaṃ,	mārgadvayānuvartana—
<b>mityubhayālaṅkārāḥ</b> ।</p>
<p><b>tatrāsaṅkṣip‍tagranthatvamityanena</b>	granthagauravamācakṣāṇaḥ	kathārasavicchedaśaṅkināṃ
manāṃsyāvarjayati ।</p>
<p><b>aviṣamabandhatvamityanena</b> śabdasandarbhavedināṃ manomudamādadhāti ।</p>
<p><b>śravyavṛttatvamityanena</b> yadyapi padyabhedatvānmahākāvyādeḥ sarvāpi catuṣpadī samākṛṣṭā,
<pb n="676"/>
tathāpi yānyeva śrutisukhamupajanayanti vṛttāni tānyeva nibandhanīyānīti darśayan śrotṛjanaṃ
protsāhayati ।</p>
<p><b>anativistīrṇasargāditvamityanena</b>	granthavistarabhīrūṇāṃ	cittamākarṣayati ।
suśliṣṭasandhitvamityanena	tu	sargādīnāṃ	parasparamekavākyatayā	mahāvākyātmakasya
prabandhasyopakāritvaṃ darśayati ।</p>
<p><b>caturvargaphalāyattatvamityanena</b> catvāro vargā dharmārthakāmamokṣāḥ, ta eva vyastāḥ
samastā vā phalaṃ, tatsādhanopāyaviṣayaṃ mahākāvyādīti jñāpayan muktakādibhyo
bhedamācaṣṭe ।</p>
<p><b>caturodāttanāyakatvamityanena</b> kathāśarīravyāpino nāyakasya dharmārthakāmamokṣeṣu
vaicakṣaṇyamabhidadhāna āśayavibhūtyorapyutkarṣamabhidadhāti ।</p>
<p><b>rasabhāvanirantaratvamityanena</b> rasagrahaṇenāpi tatkāraṇabhūtānāṃ bhāvānāṃ parigrahe
pṛthagbhāvagrahaṇena rasabhāvānāṃ parasparaṃ kāryakāraṇabhāvamabhidadhad rasebhyo bhāvā bhāvebhyo
rasā rasebhyaśca rasā iti nairantaryasya, rasabhāvabahutvasyānvayena bhojanasyevaikarasasya
prabandhasyāpi vairasyamapākaroti ।</p>
<p><b>vidhiniṣedhavyutpādakatvena</b>	tu	guṇavato	nāyakasyotkarṣaprakāśanena
doṣavataścocchedapradarśanena jigīṣuṇā guṇavataiva bhāvyaṃ, na doṣavateti vyutpādayati ।</p>
<p><b>susūtrasaṃvidhānakatvamityanena</b> proktalakṣaṇā vakṣyamāṇalakṣaṇāśca	padārthāstathā
nibandhanīyāḥ, yathā prabandhasya śobhāyai bhavantīti kavīn śikṣayati ।</p>
<p><b>rasānurūpasandarbhatvamityanena</b> ratiprakarṣe komala utsāhaprakarṣe prauḍhaḥ krodhaprakarṣe
kaṭhoraḥ śokaprakarṣe mṛduḥ vismayaprakarṣe tu sphuṭaḥ śabdasandarbho viracanīya ityupadiśan
'naikamojaḥ prasādo vā rasabhāvavidaḥ kaveḥ' (māgha. 2.83) iti khyāpayati ।</p>
<p><b>pātrānurūpabhāṣatvamityanena</b> uttamapātrāṇi saṃskṛtena 1uttamādhamāni prākṛtena,
madhyamāni śaurasenyā jaghanyānyapabhraṃśena tadaparāṇi māgadhikayā bhāṣanta iti jñāpayan
bhinnabhāṣeṣu bhāṣācitrāṇāmavakāśaṃ dadāti ।</p>
<!-- NOTES pg=676!-->
1. ceṭyādyapekṣayottamatvaṃ nāyakādyapekṣayā cādhamatvamiti rājamahiṣyādayo'tra grāhyāḥ uttameṣvadhamānīti vigṛhya ।
<pb n="677"/>
<p><b>arthānurūpacchandastvamityanena</b> śṛṅgāre drutavilambitādayo, vīre vasantatila—
kādayaḥ, karuṇe vaitālīyādayaḥ, raudre sragdharādayaḥ,	sarvatra	śārdūlavikrīḍitādayo
nibandhanīyā ityupadiśati ।</p>
<p><b>samastalokarañjakatvamityanena</b> alaukikatāṃ pariharan kīrttiprītinibandhanasya
prabandhasya loke pratiṣṭhayā kaveḥ prayāsavaiyarthyamapākaroti ।</p>
<p><b>sadalaṅkāravākyatvamityanena</b> tu yadyapyupāttalakṣaṇānāṃ	śabdārthobhayaguṇānāṃ
svarūpasaundaryeṇaiva kāvyaśobhākaratvaṃ tathāpyalaṅkāravattaivainaṃ bhāramudvoḍhumalamityetaduparyupa—
deśenopapādayati ।</p>
<p>te'mī śabdārthobhayaguṇā mahākāvyeṣu rasāviyogahetavo bhavanti ।</p>
<p>evamalaṅkārā api ।</p>
<p>tatra <b>namaskārādyupakramatvamityanena</b> namaskāraḥ stutirāśīrvastunirdeśo vastūpakṣepa
ityupalakṣyante । tatra</p>
<p><b>namaskāro</b> yathā <b>harṣacarite</b>—</p>
<b><lg>
<l>namastuṅgaśiraś‍cumbicandracāmaracārave	।</l>
<l>trailokyanagarārambhamūlastambhāya	śambhave ॥ 357 ॥</l>
</lg></b>
<p><b>stuti</b>ryathā raghuvaṃśe—(raghu.1.1)</p>
<b><lg>
<l>vāgarthāviva sampṛktau vāgarthapratipattaye ।</l>
<l>jagataḥ	pitarau	vande	pārvatīparameśvarau ॥ 358 ॥</l>
</lg></b>
<p><b>āśī</b>ryathā <b>harivilāse</b>—</p>
<b><lg>
<l>omityetatparaṃ	brahma	śrutīnāṃ	mukhamakṣaram ।</l>
<l>prasīdat	satāṃ	svānteṣvekaṃ	tripuruṣīmayam ॥ 359 ॥</l>
</lg></b>
<p><b>vastunirdeśo</b> yathā <b>hayagrīvavadhe</b>—</p>
<b><lg>
<l>āsīd daityo hayagrīvaḥ suhṛd‍veśmasu yasya tāḥ ।</l>
<l>vadanti sma balaṃ bāhvoḥ sitacchatrasmitāḥ śriyaḥ ॥ 360 ॥</l>
</lg></b>
<p><b>vastūpakṣepo</b> yathā <b>mārīcavadhe</b>—</p>
<b><lg>
<l>maavaha-ṇimittaṇiggaa-maiṃdasuṇṇaṃ	guhaṃ	ṇieūṇa ।</l>
<l>laddhāvasaro	gahiūṇa	mottiāiṃ	gao	vāho ॥ 361 ॥</l>
</lg></b>
<pb n="678"/>
<lg><l>(mṛgavadhanimittanirgatamṛgendraśūnyāṃ guhāṃ nirūpya ।</l>
<l>labdhāvasaro gṛhītvā mauktikāni gato vyādhaḥ ॥)</l></lg>
<p><b>saṃbandhādimadādivākyatvamityanena</b> svavaṃśādikīrtanaṃ, vaktavyārthapratijñānaṃ,
tatprayojanopanyāsaḥ, kavipraśaṃsā, durjanasujanasvarūpamityādayaḥ saṃgṛhyante । tatra—</p>
<p><b>svavaṃśādikīrtanaṃ</b> yathā kādambaryām—<b>'babhūva vātsyāyanavaṃśasaṃbhava'</b> ityupakramya,</p>
<b><lg>
<l>dvijena tenākṣatakaṇṭhakauṇṭhyayā	mahāmanomohamalīmasāndhayā ।</l>
<l>alabdhavaidagdhyavilāsamugdhayā dhiyā nibaddheyamatidvayī kathā ॥ 362 ॥</l>
</lg></b>
<p><b>vaktavyārthapratijñānaṃ</b> yathā setubandhe—(1.12)</p>
<b><lg>
<l>taṃ	tiasabaṃdimokkhaṃ	samatthatellokkahiaasalluddharaṇaṃ ।</l>
<l>suṇaha aṇurāaiṇhaṃ sīādukkhakkhaaṃ dahamuhassa vahaṃ ॥ 363 ॥</l>
</lg></b>
<lg><l>(taṃ tridaśabandimokṣaṃ samastatrailokyahṛdayaśalyoddharaṇam ।</l>
<l>śṛṇutānurāgacihnaṃ	sītāduḥkhakṣayaṃ	daśamukhasya vadham ॥)</l></lg>
<p><b>prayojanopanyāso</b> yathā tatraiva—(seba. 1.10)</p>
<b><lg>
<l>parivaḍh‍ḍhai viṇṇāṇaṃ saṃbhāvijjai jaso viḍhappaṃti guṇā ।</l>
<l>suvvai suurisacariaṃ kiṃ taṃ jeṇa ṇa haraṃti kavvālāvā ॥ 364 ॥</l>
</lg></b>
<lg><l>(parivardhate	vijñānaṃ	saṃbhāvyate	yaśo'rjyante	guṇāḥ ।</l>
<l>śrūyate supuruṣacaritaṃ kiṃ tad yanna haranti kāvyālāpāḥ ॥)</l></lg>
<p><b>kavipraśaṃsā</b> yathā rāvaṇavijaye—</p>
<b><lg>
<l>saalaṃ cea ṇibaṃdhaṃ dohi paehi kalusaṃ pasaṇṇaṃ ca ṭhiaṃ ।</l>
<l>jāṇaṃti kaīṇa kaī suddhasahāvehi loaṇehi va hiaaṃ ॥ 365 ॥</l>
</lg></b>
<lg><l>(sakalameva nibandhanaṃ dvābhyāṃ padābhyāṃ kaluṣaṃ prasannaṃ ca sthitam ।</l>
<l>jānanti kavīnāṃ kavayaḥ śuddhasvamāvābhyāṃ locanābhyāmiva hṛdayam ॥)</l></lg>
<p><b>durjanasujanasvarūpaṃ</b> yathā kādambaryām—</p>
<b><lg>
<l>kaṭu k‍vaṇanto maladāyakāḥ khalāstudantyalaṃ bandhanaśṛṅkhalā iva ।</l>
<l>manastu sādhudhvanibhiḥ padepade haranti santo maṇinūpurā iva ॥ 366 ॥</l>
</lg></b>
<pb n="679"/>
<p><b>duṣkarasamasaṃskṛtādisargatvamityanena</b> gomūtrikāmurajabandhaikākṣarapādayamakamāṣā—
citrādaya upalakṣyante । teṣu —</p>
<p><b>gomūtrikā</b> yathā <b>kirātārjunīye</b>—(kirātā. 15.12)</p>
<b><lg>
<l>nāsuro'yaṃ navā nāgo dharasaṃstho na rākṣasaḥ ।</l>
<l>nāsukho'yaṃ navābhogo dharaṇīstho hi rājasaḥ ॥ 367 ॥</l>
</lg></b>
<p><b>murajabandho</b> yathā <b>śiśupālavadhe</b>—(māgha.19.29)</p>
<b><lg>
<l>sāsenā gamanārambhe rasenāsīdanāratā ।</l>
<l>tāranādajanāmattadhīranāgamanāmayā ॥ 368 ॥</l>
</lg></b>
<p><b>ekākṣarapādo</b> yathā (<b>tatraiva</b>)—(māgha. 19.3)</p>
<b><lg>
<l>jajaujojājijijjā jī taṃ tato'titatātitut ।</l>
<l>bhābho'bhībhābhibhūbhābhūrārārirarirīraraḥ	॥ 369 ॥</l>
</lg></b>
<p><b>yamakaṃ</b> yathā tatraiva—(māgha. 19.9)</p>
<b><lg>
<l>pṛthoradhyakṣipad rukmī yayā cāpamudāyudhaḥ ।</l>
<l>tayaiva vācāpagamaṃ yayācāpamudā yudhaḥ ॥ 370 ॥</l>
</lg></b>
<p><b>bhāṣācitraṃ</b> mālatīmādhave—(māmā. 6.11)</p>
<b><lg>
<l>kiṃ	vā	bhaṇāmi	vicchedadāruṇāyāsakāriṇi ।</l>
<l>kāmaṃ	kuru	varārohe	dehi	me	parirambhaṇam ॥ 371 ॥</l>
</lg></b>
<p><b>bhinnavṛttasargāntatvamityanena</b> bhinnaparvāntatvaṃ, bhinnakāṇḍāntatvaṃ, bhinnasargāntatvaṃ,
bhinnāśvāsakāntatvaṃ, bhinnasandhyantatvamityādīnyupasaṃgṛhyante । sargagrahaṇasya chatriṇo
gacchantītivat sahacaritopalakṣaṇatvāt । etena vṛttagrahaṇena na kevalaṃ gaṇacchando
mātrākṣaracchando'pi parigṛhītaṃ bhavati ।</p>
<p>nanu	cāśvāsakabandheṣu	tatsamāp‍tāvapi	na	cchangobheda	upalabhyate ।	tathā hi
rāvaṇavijaya—harivijaya—setubandheṣu	āditassamāp‍tiparyantamekameva	cchando	bhavati ।
galitakāni tu tatra <b>1vyāsakaṣṭavat</b> kairapi vidagdhamānibhirupakṣip‍tānīti tadvido bhāṣante ।</p>
<p>maivam; mātrācchandasāṃ skandhakādīnāṃ chandovicitiṣvekaikasyāpyanantabhedatvāt ।
<b>anye</b> tu bhinnavṛttāḥ sargāntāḥ parvakāṇḍasargā eteṣviti vyācakṣate । tenāyamarthaḥ saṃpadyate</p>
<!-- NOTES pg=679!-->
1. vyāsāṣṭakavaditi tu syāt ।
<pb n="680"/>
<p>parvaṇiparvaṇi kāṇḍekāṇḍe sargesarge cānyadanyacchando nibandhanīyamati ।
āśvāsakasandhibandhayostu sarvatra ekameva cchando bhavati ।</p>
<p>tanna samyak; āśvāsakabandhe'pi bhinnavṛttāntatvadarśanāt । tadyathā hariprabodhe
āryāgīticchandonibandhaka āśvāsakānte puṣpitāgrā—</p>
<b><lg>
<l>bhagavati śayite vibhāvarīṇāṃ dyutimapahṛtya yaśovibhāvarīṇām ।</l>
<l>gatamasasitayā(?) vibhāvarīṇāṃ saghanamahassamatāvibhāvarīṇām ॥ 372 ॥</l>
</lg></b>
<p>sandhibandheṣu	ca	nārācatoṭakādīni vicitrāṇi cchandāṃsi dṛśyante । ekeneva
anuṣṭubjātyādinā chandasā bahavaḥ sargakāṇḍādayo <b>raghuvaṃśa—rāmāyaṇādi</b>ṣūpalabhyante ।
tasmādupakrāntavṛttavyudāsena sargādīnāṃ vṛttāntarairupasaṃhāraḥ kartavya ityetadeva vyākhyānaṃ
śreyaḥ । tadyathā kumārasambhave—(kusaṃ.2.64)</p>
<b><lg>
<l>atha	sa	lalitayoṣid‍bhrūlatācāruśṛṅgaṃ
rativalayapadāṅke	cāpamāsajya	kaṇṭhe ।</l>
<l>sahacaramadhuhastanyastacūtāṅkurāstraḥ
śatamakhamupatasthe	prāñjaliḥ	puṣpadhanvā ॥ 373 ॥</l>
</lg></b>
<p><b>kavibhāvāṅkitasamāp‍tivākyatvamityanena</b>	'svābhiprāyāṅkatā	svanāmāṅkatā
iṣṭanāmāṅkatā, maṅgalāṅkatā, āśaṃsāṅkatā' ca saṃgṛhyante । teṣu —</p>
<p><b>abhiprāyāṅkatā</b> yathā dhairyamāḍhyarājasya, utsāhaḥ sarvasenasya, anurāgaḥ pravarasenasyeti ।</p>
<p><b>svanāmāṅkatā</b> yathā svaprabandheṣu govindacaturmukhādīnāṃ, yathā ca rājaśekharasya haravilāse ।</p>
<p><b>iṣṭanāmāṅkatā</b> yathā lakṣmyaṅkatā kirāte bhāraveḥ, śrayaṅkatā śiśupālavadhe māghasya,
caturmukha—govinda—candraśekhareṣṭadevatānāmāṅkatā ca pūrvokteṣu pūrvoktānāmiti ।</p>
<p><b>maṅgalāṅkatā</b>	yathā—	abhyudayaḥ	kṛṣṇacarite,	jaya	uṣāharaṇe,	ānandaḥ
pañcaśikhaśūdrakakathāyāmiti ।</p>
<p><b>āśaṃsā(ṅkatā)</b> dharmārthakāmamokṣaviṣayā । tāsu</p>
<p><b>dharmaviṣayā</b> yathā <b>uttararāmacarite</b>—(u.rā.ca. 7.21)</p>
<b><lg>
<l>pāpmabhyaśca punāti vardhayati ca śreyāṃsi yeyaṃ kathā</l>
<l>maṅgalyā ca manoharā ca jagatāṃ māteva gaṅgeva ca ।</l>
</lg></b>
<pb n="681"/>
<b><lg>
<l>tāmetāṃ	paribhāvayantvabhinayairvinyastarūpāṃ budhāḥ</l>
<l>śabdabrahmavidaḥ	kaveḥ	pariṇataprajñasya	vāṇīmapi ॥ 374 ॥</l>
</lg></b>
<p><b>arthaviṣayā</b> yathā—(vikramo. 5.24)</p>
<b><lg>
<l>parasparavirodhinyorekasaṃśrayadurlabham	।</l>
<l>saṃgataṃ śrīsarasvatyorbhūtaye'stu satāṃ bhuvi ॥ 375 ॥</l>
</lg></b>
<p><b>kāmaviṣayā</b> yathā—</p>
<b><lg>
<l>mama	hṛdayamaśaṅkitavyalīkaṃ	samasukhaduḥkhamajātaviprayogam ।</l>
<l>anubhavatu mudaḥ sadaiva yūnāṃ mithunamabhīṣṭatamāstava prasādāt ॥ 376 ॥</l>
</lg></b>
<p><b>mokṣaviṣayā</b> yathā—(śāku. 7.35)</p>
<b><lg>
<l>pravartatāṃ prakṛtihitāya pārthivaḥ, sarasvatī śrutimahatāṃ mahīyatām ।</l>
<l>mamāpi ca kṣapayatu nīlalohitaḥ punarbhavaṃ parigataśaktirātmabhūḥ ॥ 377 ॥</l>
</lg></b>
<p>etenānyadapi vyākhyātam । tadyathā—</p>
<b><lg>
<l>yāvallīlāvatīnāmanaṇumaṇiraṇatkiṅkiṇīk‍vāṇakūjat—
kāñcīdāmopanaddhāḥ	pṛthujaghanataṭīḥ	pañcabāṇo'dhiśete ।</l>
<l>yāvacca	bhrūvilāsassakalajanamanohāriṇaḥ	sundarīṇāṃ
tasyaivāstrībhavanti	tribhuvanavijaye	tāvadevāstu	kīrttiḥ ॥ 378 ॥</l>
</lg></b>
<p><b>nagarāśramaśailasainyāvāsārṇavavarṇanamityanena</b> arthālaṅkāreṣu deśapraśaṃsāmupadiśati । tatra —</p>
<p><b>nagaravarṇanaṃ</b> yathā setubandha—harivijaya—śiśupālavadha—kumārasambhavādau ।</p>
<p><b>āśramavarṇanaṃ</b> yathā raghuvaṃśa—kirātārjunīya—kādambarī—śākuntalādau ।</p>
<p><b>śailavarṇanaṃ</b> yathā kirātārjunīya—śiśupālavadha—setubandha—harivijayādau ।</p>
<p><b>sainyāvāsavarṇanaṃ</b> yathā śiśupālavadha—kirātārjunīya—rāvaṇavijaya—raghuvaṃśādau ।</p>
<p><b>arṇavavarṇanaṃ</b> yathā setubandha—harivijaya—raghuvaṃśādau ।</p>
<p><b>ṛturātrindivārkāstamayacandrodayādivarṇanamityanena</b> kālāvasthopavarṇanaṃ lakṣayati । tatra</p>
<p><b>ṛtuvarṇanaṃ</b> śarad‍vasantagrīṣmavarṣādivarṇanāni setubandha—harivijaya—raghuvaṃśa—harivaṃśādau ।</p>
<p><b>rātrivarṇanaṃ</b> yathā kirātārjunīya—kumārasambhava—śiśupālavadha—hayagrīvavadhādau ।</p>
<p><b>divasavarṇanaṃ</b> x x x x x x</p>
<pb n="682"/>
<p><b>prabhātapūrvāh‍ṇāparāh‍ṇamadhyāhnavarṇanāni</b>	śiśupālavadha—rāmacarita—uttararāmacarita—
kirātārjunīyādau ।</p>
<p><b>arkāstamayavarṇanaṃ</b> yathā kumārasambhava—harivijaya—setubandhādau ।</p>
<p><b>candrodayavarṇanaṃ</b> yathā kumārasambhava—kirātārjunīya—śiśupālavadha—setubandhādāviti ।</p>
<p><b>nāyakanāyikākumārasahāyavāhanādivarṇanamityanena</b> pātraviśeṣābhinandanaṃ sūcayati । tatra</p>
<p><b>nāyakavarṇanaṃ</b> yathā harivijaya—rāvaṇavijaya—jānakīharaṇa—raghuvaṃśādau ।</p>
<p><b>nāyikāvarṇanaṃ</b> yathā kuvalayāśvacarita—kumārasambhava—jānakīharaṇa—subhadrāharaṇādau ।</p>
<p><b>kumāravarṇanaṃ</b> yathā raghuvaṃśa—uttaracarita—kādambarī—harṣacaritādau ।</p>
<p><b>sahāyavarṇanaṃ</b> yathā rāmāyaṇa—mahābhārata—bṛhatkathā—mālatīmādhavādau ।</p>
<p><b>vāhanavarṇanaṃ</b> yathā harṣacarita—kādambarī—harivijaya—rāvaṇavijayādau ।</p>
<p>hastyaśvagarutmatpuṣpakādivarṇanādi ।</p>
<p><b>mantradūtaprayāṇasaṅgrāmābhyudayavarṇanamityanena</b> arthapradhānaceṣṭānāmupadeśāt 'caturvargaphalatve'pi
bhūyasārthopadeśakṛt' mahākāvyādikaṃ bhavatītyabhidhatte । puruṣakārāyattāṃ ca nāyakasya
siddhiṃ sūcayati । tatra</p>
<p><b>mantraḥ</b>	pañcāṅgaḥ	karmaṇāmārambhopāyaḥ	puruṣadravyasampat	deśakālavibhāgaḥ
vinipātapratīkāraḥ	kāryasiddhiśceti । sa yathā kirātārjunīya—śiśupālavadha—
hayagrīvavadha—bhaṭṭikāvyādau ।</p>
<p><b>dūta</b>stridhā— nisṛṣṭārthaḥ, parimitārthaḥ śāsanaharaśca । tatra</p>
<p><b>nisṛṣṭārtho</b> yathā udyogaparvaṇi vāsudevaḥ, harivijaye vā satyakaḥ ।</p>
<p><b>parimitārtho</b> yathā rāmāyaṇe'ṅgadaḥ ।</p>
<p><b>śāsanaharo</b> yathā kādambaryāṃ keyūraka iti ।</p>
<p><b>prayāṇaṃ</b> tridhā— svaśaktyupacaye, paravyasane, abhimatārthasiddhaye ca । tatra</p>
<p><b>svaśaktyupacaye</b> yathā raghuvaṃśe ।</p>
<p><b>paravyasane</b> yathā jarāsandhavyasaninaḥ śiśupālasyocchedāya vāsudevasya śiśupālavadhe ।</p>
<p><b>abhimatārthasiddhaye</b> yathā viṣṇoḥ pārijātaharaṇāya harivijaye,	yathā	vā
divyāstralābhāyārjunasya kirātārjunīya iti ।</p>
<pb n="683"/>
<p><b>saṅgrāma</b>stridhā— samo, viṣamaḥ, samaviṣama iti । tatra</p>
<p><b>samo</b> dvandvayuddhe caturaṅgayuddhe ca । dvandvayuddhaṃ yathā rāmarāvaṇayoḥ । caturaṅgaṃ yathā
kurupāṇḍavānām ।</p>
<p><b>viṣamo</b> yathā rāmasya kharadūṣaṇatriśirobhiḥ saha ।</p>
<b><lg>
<l>caturdaśasahastrāṇi	caturdaśa	ca	rakṣasām ।</l>
<l>hatānyekena	rāmeṇa	mānuṣeṇa	padātinā ॥ 379 ॥</l></lg></b> (vārā. 3.26.35)
<p><b>samaviṣamo</b> yathā maheśvarārjunayoḥ kirātārjunīye, raghumaghonorvā raghuvaṃśa iti ।</p>
<p><b>abhyudayastridhā</b>— arivijayaḥ, strīlābhaḥ, putrotpattiriti । tatra—</p>
<p><b>arivijayo</b> dvidhā— śatrūcchedena, tadupanatyā ca । sa pūrvo yathā <b>rāvaṇavadhādau</b> ।</p>
<p>dvitīyo yathā <b>harivijayādau</b> ।</p>
<p><b>strīlābho</b> yathā indumatīsvayaṃvare ।</p>
<p><b>putralābho</b> yathā dilīpasya <b>raghuvaṃśa</b> iti ।</p>
<p><b>vanavihārajalakrīḍāmadhupānamānāpagamaratotsavādivarṇanamityanena</b> rasoddīpanavibhāvasya
sambhogaśṛṅgārasya upadeśānmantradūtaprayāṇasaṅgrāmābhyudayādibhistāṃstānarthānadhigamya
taistairvilāsaviśeṣaiḥ kāmasevayā tadupayogaḥ kartavya iti śikṣayati । tatra</p>
<p><b>vanavihāro</b> dvidhā— mṛgayādibhiḥ puṣpāpacayādibhiśca ।</p>
<p><b>tatrādyo</b> yathā daśarathasya raghuvaṃśe, duṣyantasya śākuntale ।</p>
<p><b>dvitīyo</b> yathā yadūnāṃ śiśupālavadhe, apsarasāṃ vā kirātārjunīye iti ।</p>
<p><b>jalakrīḍā</b> dvidhā— ekasya vā bahvībhiḥ svayoṣābhirbahūnāṃ vā bahvībhiḥ yathāsvamaṅganābhiḥ ।</p>
<p><b>tatrādyā</b> yathā kārtavīryasya narmadāyāṃ, kuśasya vā sarayvām ।</p>
<p><b>dvitīyā</b> yathā apsarasāṃ vā siddhasindhau, yadūnāṃ vā raivatakahrada iti ।</p>
<p><b>madhupānaṃ</b> dvidhā; goṣṭhīgṛhe vāsabhavane ca ।</p>
<p><b>tatrādyaṃ</b> yathā harivijaye śiśupālavadhe ca ।</p>
<p><b>dvitīyaṃ</b> yathā kumārasambhave kirātārjunīye ca ।</p>
<p><b>mānāpagamo</b> dvidhā— prāyat‍niko naimittikaśca ।</p>
<p><b>prāyat‍niko</b> yathā harivijaye satyabhāmāyāḥ, rat‍nāvalyāṃ vāsavadattāyāḥ;
<pb n="684"/>
<b>naimittiko</b> yathā rāmātaṅkānniśācarīṇāṃ setubandhe, yathā vā malayamārutendūdayādibhyo
mahāprabandheṣu ।</p>
<p><b>ratotsavo</b>'pi dvidhā— sāmānyato viśeṣataśca ।</p>
<p><b>sāmānyato</b> yathā kirātārjunīye śiśupālavadhe ca ।</p>
<p><b>viśeṣato</b> yathā kumārasambhave jānakīharaṇe ceti ।</p>
<p><b>bījabindupatākāprakarīkāryopakalpanamityanena pañcānāmarthapukṛtīnāṃ</b> prayoge saṃpūrṇam ।</p>
<p>prabandhaśarīramadhya evaikadvitrilope tvaparipūrṇamiti upavarṇayati । tatra</p>
<b><lg>
<l>alyamātramupakṣip‍taṃ	bahudhā	yad	visarpati ।</l>
<l>phalāvasānaṃ yacca syāt tad <hi>bījamiha</hi> kīrtitam ॥</l></lg></b> (nāśā. 19.22)
<p>tadyathā—</p>
<b><lg>
<l>dhūrtairyacch‌vapacīkṛto <hi>vararuciḥ</hi> sarvajñakalpo'pi sañ
jīvanneva	piśācatāṃ	ca	gamito	bhatsyuryadabhyarcyadhīḥ ।</l>
<l>chandogo'yamiti	<hi>prabhākaragururdeśācca</hi>	nirvāsito
mad‍vṛttāntavijṛmbhitena	mahatā	tat sarvamalpīkṛtam ॥ 381 ॥</l>
</lg></b>
<b><lg>
<l>prayojanānāṃ	vicchede	yadavicchedakāraṇam ।</l>
<l>yāvatsamāp‍ti sambandhaḥ sa <hi>binduri</hi>ti kīrtitaḥ ॥ 382 ॥</l>
</lg></b>
<p>yathā—</p>
<b><lg>
<l>dhvastāḥ kṣudrāḥ dhārtarāṣṭrāssamastāḥ pītaṃ raktaṃ svād duśśāsanasya ।</l>
<l>pūrṇā	kṛṣṇākeśabandhapratijñā	tiṣṭhatyekaḥ	kauravasyorubhaṅgaḥ ॥ 383 ॥</l>
</lg></b>
<b><lg>
<l>yasyā vṛttaṃ parārthaṃ syāt pradhānasyopakārakam ।</l>
<l>ātmānubandhaphalavat sā <hi>patāketi</hi> kīrtitā ॥ 384 ॥</l>
</lg></b>
<p>yathā— (urāca. 1.32)</p>
<b><lg>
<l>diṣṭyā	saiṣa	mahābāhurañjanānandavardhanaḥ ।</l>
<l>yasya vīryeṇa kṛtino vayaṃ ca bhuvanāni ca ॥ 385 ॥</l>
</lg></b>
<b><lg>
<l>phalaṃ prakalpate yasyāḥ parārthāyaiva kevalam ।</l>
<l>anubandhavihīnāṃ tāṃ <hi>prakarīti</hi> vinirdiśet ॥ 386 ॥</l>
</lg></b>
<pb n="685"/>
<p>yathā—</p>
<b><lg>
<l>sandhyābhrakapiśastatra virādho nāma rākṣasaḥ ।</l>
<l>atiṣṭhanmārgamāvṛtya	rāmasyendoriva grahaḥ ॥ 387 ॥</l>
</lg></b>
<b><lg>
<l>yadādhikārikaṃ vastu samyak prājñaiḥ prayujyate ।</l>
<l>yadarthaśca samārambhastat <hi>kāryamiti</hi> kīrtitam ॥ 388 ॥</l>
</lg></b>
<p>yathā—</p>
<b><lg>
<l>ājñā kṛtā gurūṇāṃ suhṛdbhiraparikṣatairahaṃ yuktaḥ ।</l>
<l>dṛṣṭo bhagavān sākṣāddevī prāp‍tā priyaṃ kimataḥ ॥ 389 ॥</l>
</lg></b>
<p>eṣāṃ tvekadvitrilope niyama ucyate—(nāśā. 19.18)</p>
<b><lg>
<l>ekalope	caturthasya	dvilope	tricaturthayoḥ ।</l>
<l>dvitṛtīyacaturthānāṃ	trilope	lopa	iṣyate ॥ 390 ॥</l>
</lg></b>
<p><b>garbhāṅkacūlikāṅkamukhaviṣkambhakapraveśakavidhānamityanena</b>	saṃkṣepābhidhānenāpi
kathāśarīrasyāvicchedād rasāvicchedaṃ rasāntaratiraskāraṃ ca sūcayati । tatra—</p>
<b><lg>
<l>bījārthayuktimān aṅko yo'ṅkeṣvaṅkaḥ prayujyate ।</l>
<l>sa nāṭakeṣu <hi>garbhāṅko'ṅkāvatāraśca</hi> kathyate ॥ 391 ॥</l>
</lg></b>
<p>yathā bālarāmāyaṇe—(3.12)</p>
<b><lg>
<l>śravaṇaiḥ śravyamanekairdṛśyaṃ dīrghaiśca locanairbahubhiḥ ।</l>
<l>bhavadarthamiva nibaddhaṃ nāṭyaṃ sītāsvayaṃvaraṇam ॥ 392 ॥</l>
</lg></b>
<b><lg>
<l>antaryavanikāsaṃsthaiḥ	sūtādibhiranekadhā ।</l>
<l>arthopakṣepaṇaṃ yatra kriyate sā hi <hi>cūlikā</hi> ॥ 393 ॥</l>
</lg></b>
<p>yathā veṇīsaṃhāre nepathye—(vesaṃ. 3.19)</p>
<b><lg>
<l>ācāryasya tribhuvanagurornyastaśastrasya śokād
droṇasyājau	nayanasalilacchāditākṣānanasya ।</l>
<l>maulau pāṇiṃ palitadhavale nyasya kṛtvā nṛśaṃsaṃ
dhṛṣṭādyum‍naḥ svaśibiramayaṃ yāti sarve sahadhve ॥ 394 ॥</l>
</lg></b>
<b><lg>
<l>viśiṣṭaṃ mukhamaṅkasya striyā vā puruṣeṇa vā ।</l>
<l>yadupakṣipyate	pūrvaṃ	<hi>tadaṅkamukhamucyate</hi> ॥ 395 ॥</l>
</lg></b>
<pb n="686"/>
<p>yathā— mālatīmādhave— 'eṣāsmi saudāmanī bhagavataḥ śrīparvatādupetya' ityādi ॥</p>
<b><lg>
<l>nīcamadhyamapātrābhyāṃ	madhyamābhyāṃ	prayujyate ।</l>
<l>tadaṅkamukhameveha <hi>viṣkambhaka</hi> iti smṛtam ॥ 396 ॥</l>
</lg></b>
<p>yathā—</p>
<p>{kāmandakī— vatse! avalokite !
avalokitā— āṇavedu bhaavadī (ājñāpayatu bhagavatī ।)}</p>
<p>kāmandakī— api nāma kalyāṇinoranayorbhūrivasudevarātāpatyayormālatīmādhava—
yorabhimataḥ pāṇigrahaḥ syādityādi । (māmā. 1)</p>
<b><lg>
<l>hīnābhyāmeva pātrābhyāmaṅkādau yaḥ prayujyate ।</l>
<l>praveśakassa	vijñeyaḥ	śaurasenyādibhāṣayā ॥ 397 ॥</l>
</lg></b>
<p>yathā— tataḥ praviśataśceṭyau ।</p>
<p>ekā— sahi! saṃgīdasālāparisare avaloidādudiā bhaavadī maṃtaaṃtī āsī ।
(sakhi! saṃgītaśālāparisare avalokitādvitīyā bhagavatī mantrayantī āsīt ।)</p>
<p>dvitīyā— sahi! teṇa kila māhavapiavayasseṇa maarandeṇa saalo
maaraṃdaujjāṇauttaṃto bhaavadīe ṇivedido । (sakhi tena kila
mādhavapriyavayasyena makarandena sakalo makarandodyānavṛttānto bhagavatyai
niveditaḥ ।) ityādi ।</p>
<p><b>deśakālapātraceṣṭākathāntarānuṣañjanamityanena</b>	paripūrṇāṅge'pi	saṃvidhānake
deśakālādyavirodhena tadvarṇanādikaṃ nirdiśati । tatra</p>
<p><b>deśāntarānuṣañjanaṃ</b> yathā śiśupālavadhe— (māgha. 4.10)</p>
<b><lg>
<l>mude murāreramaraiḥ sumerorānīya yasyopacitasya śṛṅgaiḥ ।</l>
<l>bhavanti noddāmagirāṃ kavīnāmucchrāyasaundaryaguṇā mṛṣodyāḥ ॥ 398 ॥</l>
</lg></b>
<p><b>kālāntarānuṣañjanaṃ</b> yathā <b>kirātārjunīye</b>—(kirātā. 10.18)</p>
<b><lg>
<l>sapadi harisakhairvadhūnideśād dhvanitamanoramavallakīmṛdaṅgaiḥ ।</l>
<l>yugapadṛtugaṇasya sannidhānaṃ viyati vane ca yathāyathaṃ vitene ॥ 399 ॥</l>
</lg></b>
<p><b>pātrāntarānuṣañjanaṃ</b> yathā—(kirātā. 3.29)</p>
<b><lg>
<l>kariṣyase	yatra	suduścarāṇi	prasattaye	gotrabhidastapāṃsi ।</l>
<l>śiloccayaṃ		cāruśiloccayaṃ tameṣa kṣaṇānneṣyati guhyakastvām ॥ 400 ॥</l>
</lg></b>
<pb n="687"/>
<p><b>ceṣṭāntarānuṣañjanaṃ</b> yathā— (kirātā. 16.2)</p>
<b><lg>
<l>madasrutiśyāmitagaṇḍarekhāḥ krāmanti vikrāntanarādhirūḍhāḥ ।</l>
<l>sahiṣṇavo neha yudhāmabhijñā nāgā nagocchrāyamivākṣipantaḥ ॥ 401 ॥</l>
</lg></b>
<p><b>kathāntarānuṣañjanaṃ</b> yathā kumārasambhave—(kusaṃ. 4.40)</p>
<b><lg>
<l>kusumāyudhapat‍ni! durlabhastava bhartā na cirād‍ bhaviṣyati ।</l>
<l>śṛṇu yena gataḥ sa karmaṇā śalabhatvaṃ haralocanārciṣi ॥ 402 ॥</l>
</lg></b>
<p><b>dvisandhānamityanena vākyaprakaraṇaprabandhānāmanekārthānusandhānena</b> kaveḥ śaktiviśeṣaṃ
vyañjayati । tatra —</p>
<p>kiñcidekameva vākyaṃ prakaraṇaṃ prabandho vā dvayorarthayoḥ saṃgacchate ।</p>
<p>kiṃcidabhinnārthamevocyamānamanekena śrotrā sambandhamanubhavati ।</p>
<p>kiñcitpunarekamuddiśyābhidhīyamānamarthabhedādanyenāpi sambadhyate । tatra—
<b>ādyasyodāharaṇaṃ</b> yathā mālatīmādhave —</p>
<p>'mahābhāga! suśliṣṭaguṇatayā ramaṇīya eṣa sanniveśaḥ । kutūlinī ca no bhartṛdārikā
vartate	tasyāmabhinavo		vicitrakusumeṣuvyāpāraḥ ।	tadbhavatu	kṛtārthatā
vaidagdhyasya । phalatu nirmāṇasya ramaṇīyatā । samāsādayatu sarasa eva (ṣa)
bhartṛdārikāyāḥ kaṇṭhāvalambanamahārghatāmiti ।'</p>
<p><b>dvitīyasya</b> yathā śiśupālavadhe— (māgha. 16.1)</p>
<b><lg>
<l>damaghoṣasutena	kaścana	pratiśiṣṭaḥ	pratibhānavānatha ।</l>
<l>upagamya hariṃ sadasyadaḥ sphuṭabhinnārthamudāharad vacaḥ ॥ 403 ॥</l>
</lg></b>
<p><b>tṛtīyasya</b> yathā daṇḍino dhanañjayasya vā dvisandhānaprabandhau rāmāyaṇamahābhāratārthāvanubadh‍nāti ।</p>
<p><b>caturthasya</b> yathā kumārasambhave—(kusaṃ. 2.18)</p>
<b><lg>
<l>svāgataṃ svānadhīkārān prabhāvairavalambya vaḥ ।</l>
<l>yugapad yugabāhubhyaḥ prāp‍tebhyaḥ prājyavikramāḥ ॥ 404 ॥</l>
</lg></b>
<p>ityādiprakaraṇaṃ catasṛṣvapi dikṣvavasthitairdivaukobhirbrahmaṇābhidhīyamānamabhisambadhyate ।</p>
<p><b>pañcamasya</b>	yathā	kīcakavadhe	draupadī	virāṭamabhibhāṣamāṇā	tenaiva	vākyena
yudhiṣṭhirādīnabhibhāṣata iti ।</p>
<pb n="688"/>
<p><b>mārgadvayānuvartanamityanena</b> mahākavīnāṃ samayamupalakṣayati । tatra—</p>
<b><lg>
<l>guṇataḥ	prāgupanyasya	nāyakaṃ	tena	vidviṣām ।</l>
<l>nirākaraṇamityeṣa	mārgaḥ	prakṛtisundaraḥ ॥ 405 ॥</l></lg></b> (kāvyāda. 1.21)
<b><lg>
<l>vaṃśavīryaśrutādīni	varṇayitvā	riporapi ।</l>
<l>tajjayānnāyakotkarṣakathanaṃ	ca	dhinoti	naḥ ॥ 406 ॥</l></lg></b> (kāvyāda. 1.22)
<p>kiṃ punarayaṃ nāyakena riporucchedaḥ kriyamāṇo <b>doṣavato</b> vā syād? <b>guṇavato</b> vā?</p>
<p>kiṃ cātaḥ?</p>
<p>yadi <b>doṣavatasta</b>dā tata evocchedaḥ । na hi śīryamāṇanadītaṭopaviṣṭaprakṣepaṇe
puruṣakāraḥ sāphalyamanubhavati । taduktaṃ 'kāṣṭhamiva ca ghuṇajagdhamavinītaputraṃ
rājakulamaniyuktamātraṃ 'bhajyeta' ।</p>
<p>nāpi <b>guṇavataḥ</b>, tasyānucchedyatvāt nāyakasya dviṣato vā na kaścidviśeṣa iti ।</p>
<p>naivam; vidhiniṣedhavyutpattiphalatvāt prabandhānām । tathā hi— <b>rāmāyaṇādiṣu</b>
guṇavato nāyakasya utkarṣapradarśane na doṣaḥ । ko hi guṇārjanaṃ prati yateta yadi
guṇavato'pyutchedaḥ syāt? api ca guṇavattve tulye ekasya jayo'nyasya parājaya iti
niyamanimittamabhidhānīyam; tannāntareṇa daivaṃ bhavitumarhati । daivasampāditāyāṃ ca siddhau
puruṣakāraśūnyasya nāyakasya dviṣato vā na kaścidviśeṣa iti ।</p>
<p>naivaṃ; <b>vidhiniṣedhavyutpattiphalatvāt prabandhānām</b> । tathā hi <b>rāmāyaṇādiṣu</b> guṇavato
nāyakasya utkarṣapradarśanena doṣavataścocchedaprakāśena etad‍vyutpādyate rāmavad vartitavyaṃ na
rāvaṇavat, yathā rāmasya piturājñāṃ paripālayato vanavāsino'pi vijayaḥ saṃpannaḥ,
rāvaṇasya ca paradārānabhilaṣataḥstrailokyavijayino'pyucchedaḥ, tathānyasyāpi saṃpatsyata
iti vidhiniṣedhavyutpattiḥ । tadanuvidhānena ca mahākāvyādiprabandhānāṃ viracaneti ।</p>
<p>yatpunaridamuktaṃ doṣavataḥ samucchede svata eva viśīryamāṇatvāt ka iva
nāyakasyotkarṣaḥ? ko vā guṇārjanaṃ prati yateta, yadi guṇavato'pyucchedaḥ syāt?</p>
<p>tatra na puruṣārthaviṣayatvena doṣavattvam; nāpyucchedanimittatvena guṇavattvam; api
tūcchedanimittatvena doṣavattvaṃ, nāyakotkarṣaprakāśakatvena ca pratipakṣasya ca
guṇasamṛddhirvarṇyate । sthityatikramaśca tasyocchedanimittaṃ bhavati । tathā ca purāṇeṣu
hiraṇyakaśipuprabhṛtīnāṃ	devatārādhanaprāp‍tamahāvīryāṇāṃ	trailokyakaṇṭakatvena	samucchedo
dṛśyate । vaṃśavīryaśrutādivarṇanajanitaśca	tadutkarṣastajjayānnāyakasyaivotkarṣaheturbhavati ॥</p>
<pb n="689"/>
<p>atha kimetāni nagarārṇavavarṇanādīni samuccayaprayojyāni, uta vikalpaprayojyāni?
samuccayaprayojyānīti	cet	<b>kirātārjunīyādau</b>	nagarārṇavārkodaya—
kumāravivāhābhyudayādīnāṃ bhaṇanaṃ; atha vikalpena yatheṣṭakalpanāyām, alakṣaṇaprasaṅgaḥ ।</p>
<p>tanna; aṅgakalpanasyobhayathāpīṣṭatvāt । yadā kathāśarīrasya paripūrṇāṅgasambhavaḥ tadā
samuccayena, yadānyathā tadā vikalpeneti । tatrāpi keṣāṃcidevāṅgānāṃ vikalpaḥ, apareṣāṃ
niyamena prayogaḥ । yāni puruṣārthasya kāmāderāsannopakārīṇi tāni niyamataḥ prayujyante ।
yathā— <b>'mantradūtaprayāṇājināyakābhyudayādayaḥ ।'</b> (bhāmahā. 1.20)</p>
<p>yathā ca śailartūdyānagamanajalakrīḍācandrodayamadhupānaratotsavādayaḥ । tāni ca yadi
kathāśarīre na syuḥ, tadā kathāntarādyanuṣañjanenāpi kartavyānīti pracakṣate । tadetadubhayamapi
tatra tatra niyamyamānaṃ śabdalakṣaṇamarthalakṣaṇaṃ ca veditavyam । tadyathā—</p>
<b><lg>
<l>sargabandho	mahākāvyamucyate	tasya	lakṣaṇam ।</l>
<l>āśīrnamaskriyā	vastunirdeśo	vāpi	tanmukham ॥ (kāvyāda. 1.14–20)</l>
</lg></b>
<b><lg>
<l>itihāsakathodbha‍ūtamitarad	vā	sadāśrayam ।</l>
<l>caturvargaphalopetaṃ	caturodāttanāyakam ॥ 408 ॥</l>
</lg></b>
<b><lg>
<l>nagarārṇavaśailartucandrārkodayavarṇanaiḥ	 ।</l>
<l>udyānasalilakrīḍāmadhupānaratotsavaiḥ ॥ 409 ॥</l>
</lg></b>
<b><lg>
<l>vipralambhairvivāhaiśca	kumārodayavarṇanaiḥ ।</l>
<l>mantradūtaprayāṇājināyakābhyudayairapi	॥ 410 ॥</l>
</lg></b>
<b><lg>
<l>alaṅkṛtamasaṃkṣip‍taṃ	rasabhāvanirantaram ।</l>
<l>sargairanativistīrṇaiḥ	śravyavṛttaiḥ	sumandhibhiḥ ॥ 411 ॥</l>
</lg></b>
<b><lg>
<l>sarvatra	bhinnasargāntairupetaṃ	lokarañjakam ।</l>
<l>kāvyaṃ	kalpāntarasthāyi	jāyate	sadalaṅkṛti ॥ 412 ॥</l>
</lg></b>
<b><lg>
<l>nyūnamapyatra yaiḥ kaiścidaṅgaiḥ kāvyaṃ na duṣyati ।</l>
<l>yadyupātteṣu	sampattirārādhayati	tadvidaḥ ॥ 413 ॥</l></lg></b> iti ।
<p>yathā ca— (nāśā. 19.139–141)</p>
<pb n="690"/>
<b><lg>
<l>vṛttipratyaṅgasampannaṃ	pañcārthaprakṛtikṣamam ।</l>
<l>pañcāvasthābhiniṣpannaiḥ	pañcabhissandhibhiryutam ॥ 414 ॥</l>
</lg></b>
<b><lg>
<l>sandhyantaraikaviṃśatyā	catuṣṣaṣṭyaṅgasaṃyutam ।</l>
<l>mahārasaṃ	mahābhogamudāttavacanānvitam ॥ 415 ॥</l>
</lg></b>
<b><lg>
<l>mahāpuruṣasañcāraṃ	sādhvācārajanapriyam ।</l>
<l>suśliṣṭasandhisaṃyogaṃ	suprayogaṃ	sukhāśrayam ॥ 416 ॥</l>
</lg></b>
<b><lg>
<l>mṛduśabdābhidhānaṃ	ca	guṇālaṅkārasaṃyutam ।</l>
<l>lakṣaṇaiśca	catuṣṣaṣṭyā yuktaṃ kurvīta nāṭakam ॥ 417 ॥</l>
</lg></b>
<b><lg>
<l>nāṭake lakṣaṇaṃ yattu tat syāt prakaraṇe'pi ca ।</l>
<l>saṭṭake nāṭikāyāṃ ca kiñcidūnaṃ taducyate ॥ 418 ॥</l>
</lg></b>
<b><lg>
<l>mahākāvyeṣu ga ga ga ga ga ga ga tat ।</l>
<l>kāvyaśāstrādiṣu	tathā	tathaivākhyāyikādiṣu ॥ 419 ॥</l>
</lg></b>
<b><lg>
<l>mahākāvyādayaḥ	padyaṃ	gadyamākhyāyikādayaḥ।</l>
<l>gadyapadyamayī	campūḥ	padyagadye	tathā	pṛthak ॥ (kāvyāda.1.31)</l>
</lg></b>
<b><lg>
<l>pañcasandhi mahākāvyaṃ nāṭakaṃ nāṭikā tathā ।</l>
<l>ākhyāyikā	prakaraṇaṃ	parvabandhādayaśca	ye ॥ 421 ॥</l>
</lg></b>
<b><lg>
<l>ḍimassamavakāraśca	catussandhī	prakīrtitau ।</l>
<l>vyāyogehāmṛgau	prājñaiḥ	saṃvidheyau	trisandhikau ॥ 422 ॥</l>
</lg></b>
<b><lg>
<l>dvisandhi syāt prahasanaṃ vīthyaṅkau bhāṇa eva ca ।</l>
<l>pravahlikādiṣu	jñeyā	yatheṣṭaṃ	sandhikalpanā ॥ 423 ॥</l>
</lg></b>
<b><lg>
<l>na	sandhikalpanā	kośasaṅghātādiṣu vidyate ।</l>
<l>kāvyavarjaṃ	samasteṣu	padārthābhinayeṣu	ca ॥ 424 ॥</l>
</lg></b>
<b><lg>
<l>kaiśikīvṛttihīnāni	ḍimādīnyaṣṭa	lakṣayet ।</l>
<l>kathādiṣu	yathāyogaṃ	vijñeyā	vṛttikalpanā ॥ 425 ॥</l>
</lg></b>
<b><lg>
<l>saṃskṛtaṃ sargabandhādi prākṛtaṃ skandhakādi yat ।</l>
<l>avaskandhānyapabhraṃśo nāṭakādi tu miśrakam ॥</l></lg></b> (kāvyāda. 1.37)
<pb n="691"/>
<b><lg>
<l>iti	saṃkṣepataḥ	proktaṃ	mahākāvyādilakṣaṇam ।</l>
<l>śeṣaṃ yad yatra nirdiṣṭaṃ tat tatraivopalakṣayet ॥ 427 ॥</l>
</lg></b>
<b><lg>
<l>tanmahākāvyamityāhurmahatāṃ	ca	mahac‍ca yat ।</l>
<l>niruktamavagantavyamitthamevāpareṣvapi	॥ 428 ॥</l></lg></b>(bhāmahā. 1.19)
<b><lg>
<l>caturvargaphalatve'pi	bhūyasārthopadeśakṛt ।</l>
<l>mahākāvyaṃ bhavet kāmapradhānāstu kathādayaḥ ॥ 429 ॥</l></lg></b>(bhāmahā. 1.21)
<b><lg>
<l>vākyaprabandhānugato'yamukto
mayā	samāsena	rasāviyogaḥ ।</l>
<l>atheha ye'rthā na vivecitāḥ pṛthag
vibhajya	te	kecidudāhriyante ॥ 430 ॥</l>
</lg></b>
<p><b>iti mahārājādhirājaśrībhojadevaviracite śṛṅgāraprakāśe
rasāviyogaprakāśo nāma</b></p>
<p><b>॥ ekādaśaḥ prakāśaḥ ॥ 11 ॥</b></p>
<b><lg>
<l>revāprasādena sanātanena prakāśa ekādaśa eṣa diṣṭyā ।</l>
<l>sāhityatattvaṃ praṇidhāya citte vyaśodhi, dhārādhipateḥ prakāśe ॥</l>
</lg></b>
<pb n="692"/>
<p>atha</p>
<p><b>śṛṅgāraprakāśe dvādaśaḥ prakāśaḥ</b></p>
<p>prabandhāṅgacatuṣṣaṣṭicatuṣṭayo nāma</p>
<p>tatra ca—(kāvyāda. 1.15)</p>
<b><lg>
<l>itihāsakathod‍bhūtamitarad vā sadāśrayam ।</l>
<l>caturvargaphalopetaṃ	caturodāttanāyakam ॥ 1 ॥</l>
</lg></b>
<b><lg>
<l>pañcāvasthābhiniṣpannaiḥ pañcabhiḥ sandhibhiryutam ।</l>
<l>vṛttivṛttyaṅgasaṃpannaṃ	pañcārthaprakṛtikṣamam ॥ 2 ॥</l>
</lg></b>
<b><lg>
<l>mahārasaṃ	mahābhogamudāttavacanānvitam ।</l>
<l>mahāpuruṣasañcāraṃ	sādhvācārajanapriyam ॥ 3 ॥</l>
</lg></b>
<b><lg>
<l>suś‍liṣṭasandhisaṃyogaṃ suprayogaṃ sukhāśrayam ।</l>
<l>mṛduśabdābhidhānañca	guṇālaṅkārabhūṣitam ॥ 4 ॥</l>
</lg></b>
<b><lg>
<l>sandhyantaraikaviṃśatyā catuṣṣaṣṭyaṅgasaṃyutam ।</l>
<l>lakṣaṇaiś‍ca catuṣṣaṣṭyā yuktaṃ kurvīta nāṭakam ॥ 5 ॥</l>
</lg></b>
<p>iti yaduktaṃ 1(nāśā. 19.27) tatra yathā kāvyādeḥ prabandhasya—</p>
<p><b>1.</b> (1) <b>śarīrāṇi</b> pañca, (2) <b>ārambhavidhayaḥ</b> pañca, (3) <b>arthaprakṛtayaḥ</b> pañca,
(4) <b>avasthāḥ</b> pañca, (5) <b>saṃsthāḥ</b> pañca, (6) <b>samavasthāḥ</b> pañca, (7) <b>sandhayaḥ</b> pañca,
(8) <b>vṛttayaḥ</b> pañca, (9) caturviṃśatiḥ <b>pravṛttayaḥ ityekā catuṣṣaṣṭiḥ</b> ।</p>
<p><b>2.</b> (1) daśa <b>lāsyāṅgani</b>, (2) trayodaśa <b>vīthyaṅgāni</b>, (3) ṣoḍaśa <b>vṛttyaṅgāni</b>,
(4)ekaviṃśatiḥ <b>sandhyantarāṇi</b>, (5)catvāri <b>patākāsthānāni</b> iti <b>dvitīyā catuṣṣaṣṭiḥ</b>,</p>
<p><b>3.</b> sandhyaṅgāni <b>catuṣṣaṣṭiḥ iti tṛtīyā</b>,</p>
<p><b>4.</b> kāvyalakṣaṇāni 1<b>catuṣṣaṣṭiriti caturthī ।</b></p>
<p>imā<b>ś‍catastro'pi catuṣṣaṣṭayaḥ</b> krameṇa kriyante । tatra—</p>
<!-- NOTES pg=692!-->
1. atra draṣṭavyamasmatsaṃpādite nāṭyaśāstre 19.127, baḍa़audāsaṃskaraṇe 19.139 । ābhireva kārikā—
bhirmahākāvyasargabandhādilakṣaṇamapi bharatoktaṃ phalati ।
<pb n="693"/>
<p>(<b>1. prathamā catuṣṣaṣṭiḥ</b>)</p>
<p>(<b>1. prabandhaśarīrāṇi—5</b>)</p>
<p>prathamacatuṣṣaṣṭau—</p>
<p>itihāsāśrayam,	kathāśrayam,	utpādyetivṛttam,	anutpādyetivṛttam,
pratisaṃskāryetivṛttamiti pañca prabandhaśarīrāṇi,</p>
<p>1.(1.1) <b>itihāsāśraya</b>mityanena	vṛttadevādicaritasaṃśritā । śaṃsitāmāha,	yathā
<b>kumārasambhava—hayagrīvavadhādayo</b> mahādevādīnāmaitihāsikaṃ caritamāvedayanti ।</p>
<p>2.(1.2) <b>kathāśraya</b>mityanena <b>bṛhatkathādi</b>pratipannaprakhyātodāttanāyakacaritaviṣayatāmapi
mahākāvyādeḥ prabandhasyābhidhatte, yathā <b>bṛhatkathāyāṃ</b> kathāmukha—pratipanna—
vatseśvaracaritam udayanodaye ।</p>
<p>3.(1.3) <b>utpādyetivṛtta</b>mityanena kavimanīṣāprakalpitacaturvargāvabodhahetudivyāditvaṃ brūte,
yathā candrāpīḍapuṇḍarīkādicaritavarṇanaṃ <b>kādambaryām</b> ।</p>
<p>4.(1.4) <b>anutpādyetivṛtta</b>mityanena	yathāvagatavartamānātītamahārājādivṛttavarṇana—
viṣayatāmasyācaṣṭe, yathā harṣavardhanarājyavardhanādīnāṃ ca varṇanaṃ <b><hi>harṣacarite</hi></b> ।</p>
<p>5.(1.5) <b>pratisaṃskāryeti</b>vṛttamityanenetihāseṣu yathāsthitavṛttopanibandhane nyāyapravṛtterapya—
phalatvamaniṣṭāvāp‍tiphalatvaṃ ca dṛśyate, anyathā pravṛtterapi phalayogo'—
vadhāryate, tatra tathā pratisaṃskāro vidheyaḥ, yathā nyāyapravṛttereva
phalayogābhinirvṛtiḥ, viparītasya niṣphalatvāniṣṭāvāp‍tī bhavata iti
vyutpādayati ।</p>
<p>te ca dharmaśṛṅgārārthaśṛṅgārakāmaśṛṅgāramokṣaśṛṅgārādhikāriṇaḥ dhīrodāttadhīralalita—
dhīroddhatadhīrapraśāntasāttvika—rājasa—tāmasottamamadhyamakaniṣṭhasādhāraṇānukūladakṣiṇa—
śaṭhadhṛṣṭādibhedabhinnā nāyakānunāyakopanāyakapratināyakā agrataḥ prabandhena pratipādayiṣyanta
iti neha pratanyate ।</p>
<p>(<b>2. ārambhavidhaya :—5)</b></p>
<p><b>pramāṇaṃ, prameyaṃ, vimarśaḥ, nirṇayaḥ, pravṛttiḥ</b> ityetāḥ <b>pañcārambhavidhayaḥ(dhāḥ)</b> ।</p>
<p>tāśca pratyekaṃ pañcaprakāratvāt pañcaviṃśatirbhavanti । tatra—</p>
<!-- NOTES pg=693!-->
1. lakṣaṇāni bharataśāstre ṣaṭ‌‍‍triṃśadeva । teṣāmeva nāmaparamparādvayam, yayoraṣṭādaśa nūtanāni (18+18+18=54)
ityevaṃ vardhiṣṇau saṃkhyāyāṃ gup‍tapādānāmānantyaṃ parāyaṇaṃ bhojasya punaś‍catuṣṣaṣṭitvam ।
<pb n="694"/>
<p>6.(2.1) yuktiruktirdṛṣṭaṃ nidarśanamarthāpattiriti <b>pramāṇāni</b> ।</p>
<p>7.(2.2) dharmo'rthaḥ kāmo loko lokayātreti <b>prameyāṇi</b> ।</p>
<p>8.(2.3) karmaṇāmārambhopāyaḥ, puruṣadravyasaṃpad, deśakālavibhāgaḥ, vinipātapratīkāraḥ,
kāryasiddhiśceti <b>vimarśāḥ</b> ।</p>
<p>9.(2.4) anupalabdhasya jñānam, upalabdhasya niścayabalādhānam, advaidhasya
saṃśayocchedana(artha)m, ekadeśadṛṣṭasya śeṣopalabdhiḥ, viparyayacikitsā
ceti <b>nirṇayāḥ</b> ।</p>
<p>10.(2.5) alabdhalābhārthā, labdhaparirakṣārthā, rakṣitābhivṛddha‍yarthā, vardhitopayogārthā,
upayogaparyāp‍tyarthā ceti <b>pravṛttayaḥ</b> । pramāṇena prameyamupalabhya vimṛśyāvadhārya
upekṣā(prekṣā)pūrvakāriṇo abhīṣṭakarmāṇi prārabhante ।</p>
<p>tā imāḥ pañcaviṃśatirārambhavidhayaḥ kathyante ।</p>
<p>(<b>3. arthaprakṛtayaḥ — 5</b>)</p>
<p>athaitāsu kathāśarīropādānakāraṇabhūtāḥ pañcārthaprakṛtayo bhavanti । catasṛṣu hi
vidhāsu tattvaṃ parisamāpyate— 'kartā karma karaṇaṃ kriye'ti । tāśca
prakṛtipañcakopalakṣaṇena pratipādyante । tadyathā—</p>
<b><lg>
<l>bījaṃ binduḥ patākā ca prakarī kāryameva ca ।</l>
<l>arthaprakṛtayaḥ	pañca	kathādehasya hetavaḥ ॥ 6 ॥</l></lg></b> (nāśā. 19.20)
<p>11.(3.1) (<b>bījam</b>)</p>
<p>kathāśarīravyāpini nāyake kartari karmaṇi vāvatiṣṭhamāna ārambho
<b>bījami</b>tyucyate, yathā <b>rāmacaritaṃ śiśupālavadha</b> iti । etena nāyikā api
vyākhyātāḥ, yathā <b>lakṣmīsvayaṃvaraḥ, subhadrāharaṇa</b>miti । uktaṃ ca—(nāśā. 19.21)</p>
<b><lg>
<l>alpamātramupakṣip‍taṃ	bahudhā	yad	visarpati ।</l>
<l>phalāvasānaṃ yac‍ca syāt tad <hi>bīja</hi>miti saṃjñitam ॥ 7 ॥</l>
</lg></b>
<p>bījamiva ca bījam yathā bījamup‍tamaṅkuramūlaprakāṇḍapatraskandhaśākhā—
prarohapallavapuṣpādinā prakāreṇa bahudhā visarpad ante phalāya kalpate, tathā yo
mahāvākyārtho	nāyakopanāyakānunāyakapratināyakasuhṛtsahāyādivyāpārabhedād
bahudhā visarpannante phalāya jāyate sa bījamityucyate । kathāśarīravyāpiṣu
<pb n="695"/>
gurujñātipurohitāmātyabhṛtyadāsapīṭhamardaviṭavidūṣakaśakārasiddhatāpasādināyaka—
pratināyakasahāyeṣu kartṛbhūteṣu paryastamāna ārambho <b>bījami</b>tyucyate ।</p>
<p>12.(3.2) (<b>bindu</b>)</p>
<p>sa hi viṣkambhapraveśakādibhirasambaddhaḥ sambaddho vā kathāśarīrā'viccheda—
hetutayāvatiṣṭhamāno <b>binduri</b>tyākhyāyate । uktaṃ ca—</p>
<b><lg>
<l>prayojanānāṃ	vicchede	yadavicchedakāraṇam ।</l>
<l>yāvatsamāp‍ti yadvandhaḥ sa binduriti kīrtitaḥ ॥ 8 ॥</l></lg></b> (nāśā. 19.22)
<p>binduriva ca binduḥ । yathā payobinduś‍cyotam payo'bhiṣyandalakṣaṇāyāḥ kriyāyā
avicchedahetuḥ, yathā vā dhṛtabindurag‍nijvalanalakṣaṇāyāḥ, evaṃ vicchinnāvicchinneṣu
kathāśarīreṣu yo'nusandhātā sa bindurityucyate ।</p>
<p>13.(3.3) (<b>patākā</b>)</p>
<p>kathāśarīravyāpini punaḥ sahāyaviśeṣe sādhakatamatvena karaṇabhūte vartamāna
ārambhaḥ <b>patāke</b>tyucyate । kathāśarīravyāpino hi nāyakasya prādhānyena yadupakārakaṃ
ca phalena ca phalavat sā patākā । uktaṃ ca—</p>
<b><lg>
<l>yasyā vṛttaṃ parārthaṃ syāt pradhānasyopakārakam ।</l>
<l>tatsambandhāc‍ca phalavat sā patāketi kīrtitā ॥ 9 ॥</l></lg></b> (nāśā. 19.23)
<p>yathā hi patākā kasyacic‍cihnarūpeṇa prakarṣaśobhāyai bhavati, evaṃ teṣu
yadupanāyakādeścaritaṃ tatpradhānasyātmanaśca śobhāprakarṣāya jāyamānaṃ patāketyucyate ।</p>
<p>14.(3.4) (<b>prakarī</b>)</p>
<p>kathāśarīravyāpini punaḥ sahāyaviśeṣa eva sādhakatvāt karaṇābhāsabhūte
vartamāna ārambhaḥ <b>prakarī</b>tyucyate । patākaiva hyaphalavatyanubandhavihīnā ca prakarī ।
yathocyate—</p>
<b><lg>
<l>phalaṃ prakalpate yasyāḥ parārthāyaidha kevalam ।</l>
<l>anubandhavihīnāṃ tāṃ prakarīti vinirdiśet ॥ 10 ॥</l></lg></b> (nāśā. 19.24)
<p>prakarīva prakarī; laghurhi prakaraḥ prakarītyucyate । sa tu puṣpādīnāmeva syāt । yathā
ca puṣpaprakaraḥ parārtho'pavarakādeḥ śayanasthānasya anyasya vā śobhāyai bhavati evaṃ
mahāprabandhasya ṛtuvarṇanādiḥ, anyo vā ko'pi tadvidho vyāpāraḥ sā prakarīti kathyate ।
<pb n="696"/>
15.(3.5) (<b>kāryam</b>)</p>
<p>kathāśarīravyāpinyāṃ nāyakasahāyādikriyāyāmupalabhyamānaṃ pradhānasambandhī
prārambhaphalaviśeṣaḥ <b>kāryami</b>tyucyate । dharmārthakāmānāmanyatamaṃ hi puruṣārtha—
kāryamityāmananti । tadāha—</p>
<b><lg>
<l>yadādhikārikaṃ vastu samyak prājñaiḥ prayujyate ।</l>
<l>yadarthaśca	samārambhastatkāryāmiti	kīrtitam ॥ 11 ॥</l></lg></b> (nāśā. 19.25)
<p>athaiteṣāmudāharaṇāni1— (māvīca. 1.7)</p>
<b><lg>
<l>prācetaso	munivṛṣā	pravaraḥ	kavīnāṃ
yatpāvanaṃ	raghupateḥ	praṇināya	vṛttam ।</l>
<l>bhaktasya tatra samaranta mamāpi vācaḥ
tāḥ suprasannamanasaḥ kṛtino bhajantām ॥ 12 ॥</l></lg></b> iti <b>bījasya</b> ।
<b><lg>
<l>hā vatsāḥ kharadūṣaṇaprabhṛtayo vadhyāḥ stha pāpasya me
hā hā vatsa ! vibhīṣaṇa ! tvamapi me kāryeṇa heyaḥ sthitaḥ ।</l>
<l>hā mad vatsala ! vatsa ! rāvaṇa ! mahat paśyāmi te saṅkaṭaṃ
vatse ! kaikasi ! hā hatāsi na ciraṃ trīn putrakān drakṣyasi ॥ 13a ॥</l>
</lg></b>
<p>iti <b>bindoḥ</b> । (māvīca. 4.11)</p>
<b><lg>
<l>'mūrdh‍nā jāmbavato'bhivādya caraṇāvāpṛcchya senāpatīn' ॥ 13b ॥</l>
</lg></b>
<p>iti <b>patākāyāḥ</b>, (rāca. 15.67, atraiva pṛ.514)</p>
<b><lg>
<l>mainākaḥ	kimayaṃ	ruṇaddhi	gagane	manmārgamavyāhataṃ
śaktistasya kutaḥ sa vajrapatanād bhīto mahendrādapi ।</l>
<l>tārkṣyaḥ so'pi samaṃ nijena vibhunā jānāti māṃ rāvaṇaṃ
āḥ jñātaṃ sa jaṭāyureṣa jarasā kliṣṭo vadha vāñchati ॥</l></lg></b>(urā. 2.31)
<p>iti <b>prakaryāḥ</b> ।</p>
<b><lg>
<l>nīto	vikramabāhurātmasamatāṃ	prāp‍teyamurvītale
sāraṃ	sāgarikā	sasāgaramahīprāp‍tyekahetuḥ	priyā ।</l>
<l>pratyāvṛttimupāgatā ca bhaginīlābhena devī punaḥ
kiṃ nāsti tvayi satyamātyavṛṣabhe yasmin karomi spṛhām ॥ 15 ॥</l></lg></b>(rat‍nā. 4.19)
<p>iti <b>kāryasya</b> ।</p>
<!-- NOTES pg=696!-->
1. ṇāni । bījasya yathā prāceta. jośera । evamagre'pi ।
<pb n="697"/>
<p>(<b>4. avasthāḥ —5</b>)</p>
<p>kāvyā(ryā)rthaṃ ca netāro yat‍namadhyāsate । tasya tasya daivapauruṣobhaya—
prādhānyādavasthāḥ saṃsthāḥ samavasthāstrayo vyapadeśāḥ jāyante । avasthādīnāṃ ca
tisṝṇāmapyārambhaprārthanādīni pañca pañca parvāṇi bhavanti । tatra daivaprādhānye
avasthāstāsāmārambhādayaḥ pañca parvāṇi ।</p>
16.(4.1) <b><lg><l>ārambhaprasavodbhedakiñciccheṣasamāp‍tayaḥ	।</l>
<l>nirdiṣṭāḥ sūribhiste tu teṣāṃ lakṣaṇamucyate ॥ 16 ॥</l>
</lg></b>
<p><b>(mahataḥ) phalayogasya sa khalvā<hi>rambha</hi> iṣyate</b> ।	(nāśā. 19.8)</p>
17.(4.2) <b><lg><l>apaśyataḥ phalaprāp‍tiṃ yo vyāpāraḥ phalaṃ prati ।</l>
<l>paraṃ tvautsukyagamanaṃ <hi>prasavaḥ</hi> sa udāhṛtaḥ ॥ 17 ॥</l></lg></b> (nāśā. 19.9)
18.(4.3) <b><lg><l>īṣatprāp‍tiryadā kācit phalasya parikalpyate ।</l>
<l>bhāvamātreṇa taṃ prāhu<hi>rudbheda</hi>miha sūrayaḥ ॥ 18 ॥</l></lg></b> (nāśā. 19.10)
<p><b>niyatāṃ tu phalaprāp‍tiṃ yadā bhāvena paśyati</b> ।	(nāśā. 19.11)</p>
19.(4.4) <b><lg><l>kiñciccheṣa—samāp‍tiṃ tāmākṣipantaḥ pracakṣate ।</l>
20.(4.5) <l>abhipretaṃ samagraṃ ca pratirūpaṃ nigadyate ॥ 19 ॥</l></lg></b> (nāśā. 19.12)
<p>(<b>5. saṃsthāḥ —5</b>)</p>
<p>pauruṣaprādhānye <b>saṃsthāḥ</b> । tāsāṃ tu prārambhādayaḥ pañca parvāṇi ।</p>
<p>21–25.(5.1–5.5)</p>
<b><lg>
<l>prārambhaśca prayat‍naśca tathā vai prāp‍tisambhavaḥ ।</l>
<l>niyatā tu phalaprāp‍tiḥ phalayogaśca pañcamaḥ ॥ 20 ॥</l></lg></b> (nāśā. 19.7)
<p>atra pratyekaṃ propasargayogāt pauruṣaprakarṣo'vabhāsate । puruṣavyāpāreṇa
balātkāryasiddhiḥ saṃsthāpyate iti imāḥ saṃsthā ucyante । arthastu yaḥ pūrveṣāṃ
sa eṣāmapīti ।</p>
<p>(<b>6. samavasthāḥ —5</b>)</p>
<p>(ubhayaprādhānye <b>samavasthāḥ</b> । tāsāṃ tu) prārthanādayaḥ pañcaiva parvāṇi ।
26–30.(6.1–6.5) <b>prārthanā lābhasaṃyogau nāśassaṃprāp‍tireva ca ॥</b></p>
<p>atra lābhanāśayordaivasya prādhānyaṃ, prārthanāsaṃyogayoḥ pauruṣasya, saṃprāp‍tau
<pb n="698"/>
daivapauruṣayoriti na sarvatra prakarṣavācī propasargayogo bhavati । tatra ārambhaprasavādayo
avasthā <b>uṣāharaṇādiṣu</b>, prārambhaprayat‍nādayaḥ saṃsthāśca<b>turdārikālābhādiṣu</b> prabandheṣu
upavīthayo (upādhayo) gṛhyante ।</p>
<p>(<b>7. sandhayaḥ—5</b>)</p>
<p>athaitadupādheḥ kathāśarīrabhāgānāṃ mukhādayaḥ pañca vyapadeśā bhavanti—<b>mukhaṃ, pratimukhaṃ,
garbho, vimarśo, nirvahaṇami</b>ti । te ca bījabindvādīnāmarthaprakṛtīnāṃ sandhānāt <b>sandhaya</b> ucyante ।</p>
<p>tadāha— (nāśā. 19.35)</p>
<b><lg>
<l>mukhaṃ pratimukhaṃ garbho vimarśaśca tathaiva hi ।</l>
<l>tathā nirvahaṇaṃ ceti sandhayaḥ pañca nāṭake ॥ 21 ॥</l>
</lg></b>
<p>31.(7.1) tatrādhikāriṇo nāyakādeḥ yatra nirūpaṇaṃ tatra rasasambhavāḥ ।</p>
<b><lg>
<l>yatra	bījasamutpattirnānārtharasasambhavā ।</l>
<l>kathāśarīrānugataṃ ta<hi>nmukhaṃ</hi> parikīrtitam ॥ 22 ॥</l></lg></b>	(nāśā. 19.36)
<p>32.(7.2) yatra phalārthāyāḥ pravṛtterupakramaskandhe tu yannirūpaṇaṃ tatpratimukham । yathocyate—
<b><lg>
<l>bījasyoddhāṭanaṃ yatra dṛṣṭanaṣṭamiva k‍vacit ।</l>
<l>mukhe nyastasya dṛśyeta tadvai <hi>pratimukhaṃ</hi> smṛtam ॥ 23 ॥</l></lg></b> (nāśā. 19.37)
33.(7.3) yatra kriyāphalasyodbhedalābhanāśānveṣaṇādayo jāyante sa <b>garbhaḥ</b> । yathocyate—</p>
<b><lg>
<l>udbhedaḥ kāryabījasya prāp‍tiraprāp‍tireva vā ।</l>
<l>punaścānveṣaṇaṃ yatra sa <hi>garbha</hi> iti saṃjñitaḥ ॥ 24 ॥</l></lg></b> (nāśā. 19.38)
<p>34.(7.4) kriyāphalāvāp‍taye vicāranirṇayo <b>vimarśaḥ</b> । yathocyate—</p>
<b><lg>
<l>garbhanirbhinnabījārthaḥ krodhavyasanajo'pi vā ।</l>
<l>vipralambhakṛto vāpi <hi>vimarśa</hi> iti saṃjñitaḥ ॥25॥</l></lg></b> (nāśā. 19.39) iti ।
<p>35.(7.5) kriyāphalena samyagyogo <b>nirvahaṇam</b> । yathocyate—</p>
<b><lg>
<l>yatrānayanamarthānāṃ	mukhādyānāṃ	mahaujasām ।</l>
<l>phalopabṛṃhitānāṃ syājjñeyaṃ <hi>nirvahaṇaṃ</hi> tu tat ॥ 26 ॥</l></lg></b> (nāśā. 19.40)
<p>ete ca mahāvākyeṣu <b>rat‍nāvalyā</b>diṣūpakṣepaparikarādyaṅgacatuṣṣaṣṭipravibhāgaprastāvādanyatra
vistarādudāhariṣyanta iti neha pratanyate । tathā copakṣepādayaḥ prabandheṣvādhikārikāḥ
ānuṣaṅgikāḥ prāsaṅgikā vā prayoktavyāḥ, yathā sandarbhasya śobhāyai bhavanti ।
tenānusandhyādīnāmapi samāveśo vyākhyātaḥ ।</p>
<pb n="699"/>
<p>tatra kimādhikārikaṃ kimānuṣaṅgikaṃ kiṃ prāsaṅgikamiti cet—</p>
<b><lg>
<l>yat kāryaṃ hi phalaprāp‍tau samarthaṃ parikalpyate ।</l>
<l>tadādhikārikaṃ jñeyamanyat syādānuṣaṅgikam ॥ 27 ॥</l></lg></b> (nāśā. 19.3)
<b><lg>
<l>kāraṇāt phalayogasya vṛttaṃ syādādhikārikam ।</l>
<l>tasyodāharaṇārthaṃ	tu	prāsaṅgikamihocyate ॥ 28 ॥</l></lg></b>	(nāśā. 19.4)
<p>evamete <b>pañca sandhayaḥ</b> paripūrṇaprabandhe bhavanti । taduktam—</p>
<b><lg>
<l>ete tu sandhayaḥ kāryā nāṭakeṣu prayok‍tṛbhiḥ ।</l>
<l>tathā prakaraṇeṣvevaṃ kathāsvākhyāyikāsu ca ॥ 29 ॥</l></lg></b> (nāśā. 19.44)
<b><lg>
<l>mahākāvyeṣu campūṣu tathaivākhyānakeṣu ca ।</l>
<l>kriyante yatra naite tu sarve te syurḍimādayaḥ ॥ 30 ॥</l>
</lg></b>
<b><lg>
<l>ekalope caturthasya dvilope tricaturthayoḥ ।</l>
<l>dvitṛtīyacaturthānāṃ trilope lopa iṣyate ॥ 31 ॥</l></lg></b> (nāśa. 19.17)
<p>(<b>8. vṛttayaḥ — 5</b>)</p>
<p>mukhādisandhiṣu ca vyāpriyamāṇānāṃ nāyikā'— nāyakopanāyakādīnāṃ
manovākkāyakarmanibandhanāḥ pañca vṛttayo bhavanti— <b>'bhāratī, ārabhaṭī, kaiśikī, sāttvatī,
vimiśrā'</b> ceti । tāsu— (nāśā.20.23)</p>
36.(8.1) <b><lg><l>yā vākpradhānā nṛvaraprayojyā strīvarjitā saṃskṛtavākyayuktā ।</l>
<l>svānāmadheyairbharataprayojyā sā <hi>bhāratī</hi> nāma bhavettu vṛttiḥ ॥ 32 ॥</l>
</lg></b>
37.(8.2) <b><lg><l>prastāvapātaplutalaṅghanāni chedyāni māyākṛtamindrajālam ।</l>
<l>citrāṇi yuddhāni ca yatra vṛttiṃ tāṃ tādṛśī<hi>mārabhaṭīṃ</hi> vadanti ॥</l></lg></b> (nāśā.20.53ṭi.)
38.(8.3) <b><lg><l>yā ślakṣṇanepathyaviśeṣayuktā strīsaṃyutā yā bahugītanṛttā ।</l>
<l>kāmopabhogaprabhavopacārā tāṃ <hi>kaiśikīṃ</hi> vṛttimudāharanti ॥</l></lg></b> (nāśā.20.45)
39.(8.4) <b><lg><l>yā sāttvateneha guṇena yuktā tyāgena vṛttena samanvitā ca ।</l>
<l>harṣotkaṭā saṃhṛtaśokabhāvā sā <hi>sāttvatī</hi> nāma bhavettu vṛttiḥ ॥ 35 ॥</l></lg></b>(nāśā. 20.36)
40.(8.5) <b><lg><l>yatrārabhaṭyādiguṇāssamastāḥ miśratvamāśritya mithaḥ prathante ।</l>
<l>miśreti tāṃ vṛttimuśanti dhīrāḥ sādhāraṇīmarthacatuṣṭayasya ॥ 36 ॥1</l>
</lg></b>
<p>so'yaṃ pañcaprakāro'pi ceṣṭāviśeṣavinyāsakramo <b>vṛttiri</b>tyākhyāyate ।</p>
<pb n="700"/>
<p>(<b>9. pravṛttayaḥ —24</b>)</p>
<p><b>veṣavinyāsakramaḥ pravṛttiḥ</b> । sāpi caturdhā— <b>'paurastyā, māgadhī, dākṣiṇātyā,
āvantyā'</b> ca । tāsāṃ ca lakṣaṇānyagrato vakṣyāmaḥ । (dra. pṛ. 977)</p>
<p>anye punaranyathā pravṛttiṃ vyācakṣate— daśavidhā puṇyapravṛttiḥ, daśavidhā
pāpapravṛttiriti । sā cāgrato vyākariṣyate ।</p>
<p>kecittu tāmapyanyathā āhuḥ— pañca buddhīndriyāṇi, pañca karmondriyāṇi tad‍dvārikā ca
dharmā ca vādasthāne ca pṛthakpṛthak daśaprakārā pravṛttiḥ bhavati ।</p>
<p>athānyanmatam— <b>'pravṛttirvāgbuddhiśarīrārambhā'</b> । tatra <b>vāgārambhā</b> dvādaśa
ālāpapralāpādayaḥ, <b>buddha‍yārambhā</b> dvādaśa bhāvahāvādayaḥ, <b>śarīrārambhā</b> dvādaśa
vilāsādayaḥ । ta ete ṣaṭ‌triṃśadapyagrata udāhariṣyante । (dra. pṛ. 969)</p>
<p>anyattu darśanam— veṣavinyāsakramaḥ pravṛttirityuktam । tatra ca paurastyauḍhramāgadhī—
tyādinā deśopalakṣaṇena <b>deśakālapātravayo'vasthāśaktisādhanābhiprāyapratyaya(/vyatyāsa)—
vipariṇāmanimittābhigamasaṅgrāmavihāropahāracchalacchadmāśramajātivṛttivyaktivibhava—
prakīrṇasaṃkīrṇaviprakīrṇā</b>dayo <b>veṣaviśeṣapravṛttihetavaḥ</b> saṃgṛhyante । tatra—</p>
<p>41.(9.1) <b>deśo</b> yathā—</p>
<b><lg>
<l>tāṭaṅkavalganataraṅgitagaṇḍalekham ānābhilambi daradolitatārahāram ।</l>
<l>āśroṇigulphaparimaṇḍalitāntarīyaṃ veṣaṃ namasyata mahodayasundarīṇām ॥ 37 ॥</l>
</lg></b>
<p>42.(9.2) <b>kālo</b> yathā—</p>
<b><lg>
<l>karṇe smeraṃ śirīṣaṃ, śirasi vicakilastraglatāḥ pāṭalinyaḥ,1
kaṇṭhe mārṇālahāro, valayitabisinīmūlakāṇḍāḥ kalācyoḥ ।</l>
<l>sāmodaṃ candanāmbhaḥ stanabhuvi, nayane mlānamāñjiṣṭhapṛṣṭhe
gātraṃ lolajjalārdraṃ jayati mṛgadṛśāṃ grauṣmiko veṣa eṣaḥ ॥ 38 ॥</l>
</lg></b>
<p>43.(9.3) <b>pātraṃ</b> yathā—</p>
<p><b>chaṇapiṭṭhadhūsaratthaṇi</b> । (atreva pṛ. 1127)</p>
<p>44.(9.4) <b>vayo</b> yathā—</p>
<b><lg>
<l>viracitaviśeṣakāṇāṃ	śekhariṇāmikṣukāṇḍahastānām ।</l>
<l>vṛndaiḥ	kumārakāṇāṃ	vihitavataṃsā	iva	grāmāḥ ॥ 39 ॥</l>
</lg></b>
<!-- NOTES pg=700!-->
1. bhojasyaivedaṃ padam ।
<pb n="701"/>
<p>45.(9.5) <b>avasthā</b> yathā—(śāku. 7.21)</p>
<b><lg>
<l>vasane paridhūsare vasānā niyamakṣāmatanuḥ kṛśaikaveṇī ।</l>
<l>atiniṣkaruṇasya śuddhaśīlā mama dīrghāṃ virahavyathāṃ bibharti ॥ 40 ॥।</l>
</lg></b>
<p>46.(9.6) <b>śakti</b>ryathā—</p>
<b><lg>
<l>ārdrāḥ strajo malayajodakamacchamekaṃ vāsaśca vāsavaripurmamṛṣe'lasāṅgaḥ ।</l>
<l>sañcikliśe kalitarudraniketanādribhāreṇa tatkṣaṇamasau maṇibhūṣaṇānām ॥ 41 ॥</l>
</lg></b>
<p>47.(9.7) <b>sādhanaṃ</b> yathā—</p>
<b><lg>
<l>vāso jāmbavapallavāni jaghane guñjāstrajo bhūṣaṇaṃ
hastasvastikadānamaṃśukavidhirdhātudravo	maṇḍanam ।</l>
<l>uttaṃsaḥ	śitikaṇṭhapiñchalatikāveṣo'yamalpairdinaiḥ—
ryasyārātivadhūjanena	śabarīsaṃvāsataḥ	śikṣitaḥ ॥ 42 ॥</l>
</lg></b>
<p>48.(9.8) <b>abhiprāyo</b> yathā—(gāsa. 2.73)</p>
<b><lg>
<l>sihipehuṇāvaaṃsā vahuā vāhassa gavvirī bhamai ।</l>
<l>gaa-mottia-raia-pasāhaṇāṇa	majjhe	savattīṇaṃ ॥ 43 ॥</l>
</lg></b>
<lg>
<l>(śikhipiñchāvataṃsā vadhūrvyādhasya garviṇī bhramati ।</l>
<l>gaja-mauktika-racita-prasādhanānāṃ madhye sapat‍nīnām ॥)</l>
</lg>
<p>49.(9.9) <b>vyatyāso</b> yathā—(māghasyeva)</p>
<b><lg>
<l>pratimūrdhajaṃ	nihitakarṇapūrakā	rabhasena	hārapadadattakāñcayaḥ ।</l>
<l>parivartitāmbarayugā samāpatan valayīkṛtaśravaṇakuṇḍalāḥ striyaḥ ॥ 44 ॥</l>
</lg></b>
<p>50.(9.10) <b>vipariṇāmo</b> yathā—(kusaṃ. 7.32)</p>
<b><lg>
<l>babhūva	bhasmaiva	sitāṅgarāgaḥ	kapālamevāmalaśekharaśrīḥ ।</l>
<l>upāntabhāgeṣu ca rocanāṅkaḥ siṃhāgajājinasyaiva dukūlabhāvaḥ ॥ 45 ॥</l>
</lg></b>
<p>51.(9.11) <b>nimittaṃ</b> yathā—(rat‍nā. 1.20)</p>
<b><lg>
<l>pratyagramajjanaviśeṣaviviktamūrtiḥ kausumbharāgarucirasphuradaṃśukāntā ।</l>
<l>vibhrājase makaraketanamarcayantī bālapravālaviṭapiprabhavā lateva ॥ 46 ॥</l>
</lg></b>
<pb n="702"/>
<p>52.(9.12) <b>abhigamo</b> yathā—</p>
<b><lg>
<l>goraṅgau taruṇīaṇo joṇhāiṃ ahisarai
siaṇevacchapaḍicchiu	vallahabaddharai ।</l>
<l>tacchāāhiṃ	puṇa	caliau
sāmalagatto	taha	maaṇu	mantiahiṃ ॥ 47 ॥</l>
</lg></b>
<lg>
<l>(gaurāṅgastaruṇījano jyots‍nāyāmabhisarati
sitanepathyaparicchanno	vallabhabaddharatiḥ ।</l>
<l>tacchāyāsu	punaścalitaḥ
śyāmalagātrastatra madano mantryabhūt ॥)</l>
</lg>
<p>53.(9.13) <b>saṅgrāmo</b> yathā—(kirātā. 3.56)</p>
<b><lg>
<l>athābhipaśyanniva vidviṣaḥ puraḥ purodhasāropitahetisaṃhatiḥ ।</l>
<l>babhāra ramyo'pi vapuḥ sa bhīṣaṇaṃ gataḥ kriyāṃ mantra ivābhicārikīm ॥ 48 ॥</l>
</lg></b>
<p>54.(9.14) <b>vihāro</b> yathā—(māgha. 8.30)</p>
<b><lg>
<l>śṛṅgāṇi drutakanakojjvalāni gandhāḥ kausumbhaṃ pṛthukucakumbhasaṅgi vāsaḥ ।</l>
<l>mārdvīkaṃ priyatamasannidhānamāsan nārīṇāmiti jalakelisādhanāni ॥ 49 ॥</l>
</lg></b>
<p>55.(9.15) <b>upahāro</b> yathā—(māmā. 5.24)</p>
<b><lg>
<l>nyastālaktakaraktamālyavasanā	pāṣaṇḍacaṇḍālayoḥ
pāpārambhavatormṛgīva	vṛkayorbhīrurgatā gocaram ।</l>
<l>seyaṃ	bhūrivasorvasoriva	sutā	mṛtyormukhe	vartate
hā dhikkaṣṭamaniṣṭamastakaruṇaḥ ko'yaṃ vidheḥ prakramaḥ ॥ 50 ॥</l>
</lg></b>
<p>56.(9.16) <b>chalaṃ</b> yathā—(kusaṃ. 5.30)</p>
<b><lg>
<l>athājināṣāḍhadharaḥ pragalbhavāg jvalanniva brahmamayena varcasā ।</l>
<l>viveśa kaścijjaṭilastapovanaṃ śarīrabandhaḥ prathamāśramo yathā ॥ 51 ॥</l>
</lg></b>
<p>57.(9.17) <b>chadma</b> yathā—(urā. 2.11)</p>
<b><lg>
<l>jātaṃ me paruṣeṇa bhasmarajasā tac‍candanoddha‍ūlanaṃ
hāro vakṣasi yajñasūtramucitaṃ cīnāṃśukaṃ valkalam ।</l>
<l>rudrākṣaiḥ sakalaissarat‍navalayāḥ1 kliṣṭā jaṭākuntalā—
ssītā2locanahāri kalpitamaho ramyaṃ vapuḥ kāminām3 ॥ 52 ॥</l>
</lg></b>
<pb n="703"/>
<p>58.(9.18) <b>āśramo</b> yathā—(urāca. 4.20, pṛ. 464)</p>
<p><b>cūḍācumbitakaṅkapatramabhitastūṇīdvayaṃ pṛṣṭhataḥ॰</b> ॥ 53 ॥</p>
<p>59.(9.19) <b>jāti</b>ryathā—</p>
<b><lg>
<l>galanihitakusumamālaścandanacarcārcitassanistrāvaḥ ।</l>
<l>bhaṭṭaḥ praviśati hṛṣṭaḥ kuṭīrakaṃ haṭṭakuṭṭinyāḥ ॥ 54 ॥</l>
</lg></b>
<p>60.(9.20) <b>vyakti</b>ryathā—(kirātā. 18.15)</p>
<b><lg>
<l>atha himarucibhasmabhūṣitaṃ śirasi virājitamindulekhayā ।</l>
<l>svavapuratimanoharaṃ haraṃ dadhatamudīkṣya nanāma pāṇḍavaḥ ॥ 55 ॥</l>
</lg></b>
<p>61.(9.21) <b>vibhavo</b> yathā—</p>
<b><lg>
<l>śirasi jaṇḍīlo aḍīgaṇimaṇiaḍāṇagīsato ।</l>
<l>vigodhaḍākara	viāmuddhaeu	īrassa ॥ 56 ॥ (?)</l>
</lg></b>
<p>62.(9.23) <b>prakīrṇaṃ</b> yathā—</p>
<b><lg>
<l>maliṇavasaṇāṇa kaaveṇiāṇa āpaṃḍugaṃḍapālīṇa ।</l>
<l>pupphavaiāṇa kāmo aṃgesu kaāuho vasai ॥ 57 ॥</l>
</lg></b>
<lg>
<l>(malinavasanānāṃ kṛtaveṇikānāmāpāṇḍugaṇḍapālīnām ।</l>
<l>puṣpavatīnāṃ	kāmo'ṅgeṣu	kṛtāyudho	vasati ॥)</l>
</lg>
<p>63.(9.24) <b>saṅkīrṇaṃ</b> yathā—</p>
<b><lg>
<l>k‍va yuvatimārdavaṃ k‍vaca mahāhavadāruṇatā
k‍va ca valayī karaḥ k‍va karidantajamuṣṭirasiḥ ।</l>
<l>k‍va ca navayauvanaṃ k‍va kusumāyudhanisspṛhatā
tava	lalanāviceṣṭitaviruddhamaho	lalitam ॥ 58 ॥</l>
</lg></b>
<p>64.(9.24) <b>viprakīrṇaṃ</b> yathā—(kusaṃ. 2.64)</p>
<b><lg>
<l>atha	sa	lalitayoṣid‍bhrūlatācāruśṛṅgaṃ
rativalayapadāṅke	cāpamāsajya	kaṇṭhe ।</l>
<l>sahacara-madhu-hasta-nyasta-cūtāṅkurāstraḥ
śatamakhamupatasthe	prāñjaliḥ	puṣpaketuḥ ॥ 59 ॥</l>
</lg></b>
<p>evamiyaṃ prathamā catuṣṣaṣṭiḥ ॥</p>
<!-- NOTES pg=703!-->
1. sakalai॰ ॰kuntalāḥ=sakilai tarau (sakalaissarat‍na) valaya(yāḥ) kliṣṭā jaṭā kuntalā=rāghavaḥ ।
2. locanahāri = kuntalahāri rāghavaḥ 3. nām = nā(nām) rāghavaḥ
<pb n="704"/>
<p>(<b>2. dvitīyā catuṣṣaṣṭiḥ</b>)</p>
<p>(<b>1. lāsyāṅgāni — 10</b>)</p>
<p>atha dvitīyā । tasyāṃ <b>geyapadaṃ, sthitapāṭhyam, āsīnaṃ, puṣpagandhi(ṇḍi)kā,
pracchedakaṃ, saindhavaṃ, dvimūḍhakam, uttamottamam, uktapratyuktamiti</b> lāsyāṅgāni । teṣu—</p>
1.(1.1) <b><lg><l>āsaneṣūpaviṣṭairyadbhāṇḍavādyopabṛṃhitam	।</l>
<l>gāyanairgīyate śuṣkaṃ tad <hi>geyapadamucyate</hi> ॥ 60 ॥</l></lg></b> (nāśā. 19.114)
<p>yathā <b>nāgānande</b> prathame'ṅke vīṇāṃ vādayantī malayavatī gāyati—(nāgā. 1.14)</p>
<b><lg>
<l>utphullakamalakesaraparāgagauradyute ! mama hi gauri !/?/</l>
<l>abhivāñchitaṃ prasidhyatu bhagavati ! yuṣmatprasādena ॥ 61 ॥</l>
</lg></b>
2.(1.2) <b><lg><l>prākṛtaṃ yanniyukte/viyuktā tu paṭhedāsanasaṃsthitā ।</l>
<l>madanānalatap‍tāṅgī	<hi>sthitapāṭhyaṃ</hi>	taducyate ॥ 62 ॥</l></lg></b> (nāśā. 19.114)
<p>yathā rat‍nāvalyāṃ dvitīye'ṅke—</p>
<p>'sāgarikā (niḥśvasya)—'hiaa, pasīda, kiṃ imiṇā āāsamettaphalaeṇa
dullahajaṇappatthaṇāṇubaṃdheṇa । aṇṇac‍ca—jeṇa evva diṭhṭhametteṇa aaṃ īdiso
saṃdāvo taṃ evva puṇo pekkhiduṃ ahilasasi tti aho de mūḍhadā । kiṃ ca—
ai ṇisaṃsa ! jammapahudi saha vaḍ‌ḍhiaṃ maṃ parivaṃia kkhaṇamattadaṃsaṇaṃ jaṇaṃ
aṇugacchaṃto kahaṃ ṇa lajjesi ? ahavā aṇaṃgasarasaṇibaṃdhaṇabhīdeṇa tue edaṃ
vvavasidaṃ । bhaavaṃ kusumāuha ! ṇijjiasaalasurāsuro bhavia itthiājaṇaṃ
paharaṃto ṇa lajjesi । savvahā ma imiṇā ṇimitteṇa uvaṭṭhidaṃ । tā jāva iha
ṇa ko vi āacchadi dāva ālekkhagadaṃ vi taṃ jaṇaṃ pekkhia jahāsamīhidaṃ
karaissaṃ' (rat‍nā. 2)1 iti ।</p>
3.(1.3) <b><lg><l><hi>āsīnamā</hi>syate	yatra	sarvātodyavivarjitam ।</l>
<l>aprasāritamātraṃ	ca	cintāśokasamanvitam ॥ 63 ॥</l></lg></b> (nāśā. 19.116)
<!-- NOTES pg=704!-->
1. hṛdaya, prasīda । kimamunāyāsamātraphalakena durlabhajanaprārthanānubandhena ? anyac‍ca—yenaiva dṛṣṭamātreṇa ayam
īdṛśaḥ santāpaḥ tameva punaḥ prekṣituṃ abhilaṣasītyaho te mūḍhatā । kiṃ ca ayi nṛśaṃsa ! janmaprabhṛti
saha vardhitaṃ māṃ parivarjya kṣaṇamātradarśanaṃ janamanugacchat kathaṃ na lajjse ? athavā anaṅgaśara—
nibandhanabhītena tvayaitad vyavasitam । bhagavan kusumāyudha ! nirjitasakalasurāsuro bhūtvā strījanaṃ praharan
na lajjase । sarvathā mama anena nimittena upasthitam । tadyāvadiha na ke'pi āgacchati
tāvadālekhyagataṃ taṃ janaṃ prekṣya yathāsamīhitaṃ kariṣyāmi ।
<pb n="705"/>
<p>yathā <b>rat‍nāvalyāṃ</b> tṛtīye'ṅke rājā āsanastha eva praviṣṭaḥ paṭhati—(rat‍nā. 3.1)</p>
<b><lg>
<l>saṃtāpo hṛdaya ! smarānalakṛtaḥ saṃpratyayaṃ sahyatāṃ
nāstyevoparamo'sya tāṃ prati punaḥ kiṃ tvaṃ mudhā khidyase ।</l>
<l>yanmūḍhena mayā tadā kathamapi prāp‍to gṛhītvā ciraṃ
vinyastastvayi sāndracandanarasasparśo na tasyāḥ karaḥ ॥ 64 ॥</l>
</lg></b>
<p>na ca tathāhamevaṃvidhamātmānaṃ cintayāmi yathāntarnigūḍhakopasambhārāyā devyā
gocaragatāṃ tāmeva tapasvinīṃ sāgarikām । tathā hi—(rat‍nā. 3.4)</p>
<b><lg>
<l>hriyā sarvasyādho nayati viditāsmīti vadanaṃ
dvayordṛṣṭvā''lāpaṃ kalayati kathāmātmaviṣayām ।</l>
<l>sakhīṣu smerāsu prakaṭayati vailakṣyamiti me
priyā	prāyeṇāste	hṛdayanihitātaṅkavidhurā ॥ 65 ॥</l></lg></b> iti ।
4.(1.4) <b><lg><l>vṛttāni vividhāni syurgeyaṃ cātodyasaṃśritam ।</l>
<l>ceṣṭā ca vividhā puṃsā yatra sā <hi>puṣpagaṇḍikā</hi> ॥ 66 ॥</l></lg></b>(nāśā. 19.117)
<p>yathā <b>rat‍nāvalyāṃ</b> dvitīye'ṅke vidūṣakeṇa nalinīpatraśayane darśite
rājā— vayasya, nipuṇamupalakṣitam ।</p>
<b><lg>
<l>parimlānaṃ	pīnastanajaghanasaṅgādubhayata—
stanormadhyasyāntaḥ parimilanamaprāpya haritam ।</l>
<l>idaṃ vyastanyāsaṃ ślathabhujalatākṣepavalanaiḥ
kṛśāṅgyāḥ santāpaṃ vadati nalinīpatraśayanam ॥ 67 ॥</l></lg></b> (rat‍nā. 2.11)
<p>api ca—</p>
<b><lg>
<l>sthitamurasi	viśālaṃ	padminīpatrametat
kathayati	na	tathāntarmanmathotthāmavasthām ।</l>
<l>atiśayaparitāpaglāpitāṅgyā	yathāsyāḥ
stanayugapariṇāhaṃ	maṇḍalābhyāṃ	bravīti ॥ 68 ॥</l></lg></b> (rat‍nā. 2.12)
5.(1.5) <b><lg><l><hi>praccheda</hi>kassa vijñeyo yatra candrātapāhatāḥ ।</l>
<l>striyaḥ priyeṣu sajjante api vipriyakāriṣu ॥ 69 ॥</l></lg></b> (nāśā. 19.118)
<p>yathā <b>rāsakāṅke</b> — 'sādhu re caṃdāyaṇa paḍu aṇasu eva x x x ṇac‍cāṇa akkhaṃka
(ta) hiaaṃ x x x tanodīrayāva c‍cia īdise cuddhacandāloe vado
<pb n="706"/>
u(sa)mae(samae) ṇiddiṭṭhasaṃkeaṃ piavaassaṃ kadaṇu a x x x
capalādiyaṃ vesaanteṇa ṇivvūḍhaṃ te jahā samatthidaṃ ti ।
(sādhu re candrāyaṇa x x x ākrāntahṛdayaṃ x x x iva īdṛśe śuddhacandrāloke
pradoṣasamaye nirdiṣṭasaṅketaṃ priyavayasyaṃ x x x nirvyūḍhaṃ te yathā samarthitam) iti
vidūṣakādeva prakṛtibhedamavagamya tathākṛtāparādhamapi candrātapāhatā
priyamabhisasāra rādhā, 'yatra vā pālitakā gatā' iti ।</p>
6.(1.6) <b><lg><l>aniṣṭhuraślakṣṇapadaṃ		samavṛttairalaṅkṛtam ।</l>
<l>nāṭyaṃ	puruṣabhāvāḍhyaṃ		<hi>trimūḍhaka</hi>mudāhṛtam ॥ 70 ॥</l></lg></b> (nāśā. 19.119)
<p>yathā <b>rat‍nāvalyāṃ</b> dvitīye'ṅke rājā sāgarikāmevāvalokyāha—(rat‍nā. 2.14)</p>
<b><lg>
<l>dṛśaḥ	pṛthutarīkṛtā	jitanijābjapatratviṣaḥ
caturbhirapi sādhu sādhviti mukhaiḥ samaṃ vyāhṛtam ।</l>
<l>śirāṃsi calitāni vismayavaśād dhruvaṃ vedhaso
vidhāya	lalanāṃ	jagattrayalalāmabhūtāmimām ॥ 71 ॥</l>
</lg></b>
<b><lg>
<l>dṛṣṭiṃ ruṣā kṣipasi yadyapi bhāminīmāṃ
s‍nigdheyeṣyati tathāpi na rūkṣabhāvam ।</l>
<l>tyaktvā tvarāṃ vraja padaiḥ skhalitairayaṃ te
khedaṃ	gamiṣyati	gururniyataṃ	nitambaḥ ॥ 72 ॥</l></lg></b> (rat‍nā. 2.15)
<b><lg>
<l>śrīreṣā pāṇirapyasyāḥ pārijātasya pallavaḥ ।</l>
<l>kuto'nyathā sravatyeṣa svedacchadmāmṛtadravaḥ ॥ 73 ॥</l></lg></b> (rat‍nā. 2.16)
7.(1.7) <b><lg><l>rūpādivādyasaṃyuktaṃ pāṭhyena ca vivarjitam ।</l>
<l>nāṭyaṃ hi tattu vijñeyaṃ <hi>saindhavaṃ</hi> nāṭyakovidaiḥ ॥ 74 ॥</l></lg></b>(nāśā. ba.sa. 19.123)
<p><b>rat‍nāvalyāṃ</b> dvitīye'ṅke vidūṣakaḥ—'bho avassa jidaṃ amhehiṃ' (bho vayasya, jitaṃ
asmābhiḥ।) ityuktvā bāhū prasārya nṛtyati । kakṣāyāḥ
citraphalakaṃ patati, vidūṣakaḥ viṣādaṃ nāṭayati । rājā
apavārya	vidūṣakam	aṅgulyā	tarjayatīti ।
॥75॥ (rat‍nā. 2.17/18)</p>
8.(1.8) <b><lg><l>mukhapratimukhopetaṃ	caturaśrapadakramam ।</l>
<l>spaṣṭabhāvarasopetaṃ citrārthaṃ ced <hi>dvimūḍhakam</hi> ॥ 76 ॥</l></lg></b> (nāśā. 19.121)
<pb n="707"/>
<p><b>rat‍nāvalyāṃ</b> dvitīye'ṅke rājā citragatāṃ sāgarikāṃ dṛṣṭvā āha—</p>
<b><lg>
<l>līlāvadhūtapadmā kathayantī pakṣapātamadhikaṃ me ।</l>
<l>mānasamupaiti keyaṃ citragatā rājahaṃsīva ॥ 77 ॥</l></lg></b> (rat‍nā. 2.7)
<p>ityādyabhihitaṃ yāvat susaṅgatā āgacchati, etanmukhopakṣip‍tabījod‍bhedānmukhamiva
mukham । tathā susaṅgatāyāmāgatāyāṃ rājani sāśaṅke vicchinnamiva tad bījamiti
dṛśyate ।</p>
<b><lg>
<l>'bījasyod‍ghāṭanaṃ yatra dṛṣṭanaṣṭamiva k‍vacit ॥ 78 ॥'</l></lg></b> (nāśā. 19.37) iti ।
<p>ata evābhihitaṃ rājñā 'susaṅgate krīḍāmātrakamevaitad' (rat‍nā. 2.13) ityādi ।
ata eva dve mukhapratimukhe mūḍhe ghaṭite yatra tad <b>dvimūḍhakamiti</b> ।</p>
9.(1.9) <b><lg><l><hi>uttamottamakaṃ</hi>	vidyādanekarasasaṃśrayam ।</l>
<l>vicitraślokabandhaiśca helāhāvavibhūṣitam ॥ 79 ॥</l></lg></b> (nāśā. 19.122)
<p>yathā <b>rat‍nāvalyāṃ</b> tṛtīye'ṅke,</p>
<p>rājā sāgarikābuddhyā vāsavadattāmāha— 'priye sāgarike'/?/ !</p>
<b><lg>
<l>śītāṃśurmukhamutpale tava dṛśau padmānukārau karau
rambhāgarbhanibhaṃ tavoruyugalaṃ bāhū mṛṇālopamau ।</l>
<l>ityāhlādakarākhilāṅgi ! rabhasānniśśaṅkamāliṅgya mā—
maṅgāni	tvamanaṅgatāpavidhurāṇyehyehi	nirvāpaya ॥ 80 ॥</l>
</lg></b>
<p>(rat‍nā. 3.11) ityādi ।</p>
10(1.10) <b><lg><l>kopa-prasāda-janitamadhikṣepasamāśrayam	।</l>
<l><hi>uktapratyuktamevaṃ</hi> syāllāsyāṅgaṃ daśamaṃ tviha ॥ 81 ॥</l></lg></b> (nāśā. 19.123)
<p>yathā <b>rat‍nāvalyāṃ</b> tṛtīye'ṅke rājñā pratyabhijñātāyāṃ vāsavadattāyāṃ 'priye vāsavadatte'
ityādyabhihite vāsavadattā sakopamāha,</p>
<p>'ajjautta, mā evvaṃ bhaṇa । adikkaṃdāiṃ dāṇiṃ edāiṃ akkharāiṃ' । (āryaputra,
mā evaṃ bhaṇa । atikrāntānīdānīmetānyakṣarāṇi ।) evamukte tadā vijñāpanānantaraṃ
pādayoḥ patantaṃ rājānaṃ dṛṣṭvā vāsavadattā punaranubhāvānnāyakaprasādamurarīkṛtya
praviṣṭāha— 'kaṃcaṇamāle, taṃ tahā calaṇaṇipaḍidaṃ ajjauttaṃ avadhīria
āacchaṃtīe mae adiniṭhṭhuraṃ evva kidaṃ । dāṇiṃ saaṃ tā gadua alakkhidā
evva kaṃṭhe geṇhia pasādaissaṃ ।' (rat‍nā. 3.17)</p>
<pb n="708"/>
<p>(kāñcanamāle, taṃ tathā caraṇanipatitamāryaputramavadhīryāgacchantyā mayātiniṣṭhuram eva kṛtam ।
idānīṃ svayaṃ taṃ gatvā alakṣitaiva kaṇṭhe gṛhītvā prasādayiṣye ।) ityādi ।</p>
<p>(<b>2. vīthyaṅgani—13</b>)</p>
<p>atha vīthyaṅgāni — <b>ud‍ghātyakam, avaluṇṭhitam(avalagitam),
anvasyanditam, asatpralāpaḥ, nālikā, vākkeliḥ, adhibalaṃ, chalaṃ, vyāhāraḥ,
trigataṃ, gaṇḍaḥ, mṛdavaṃ, prapañca</b> iti ।</p>
11.(2.1) <b><lg><l>padāni tvagatārthāni tadarthagataye narāḥ ।</l>
<l>paryāyairavabodhyante	ta<hi>dud‍ghātyaka</hi>mucyate ॥ 82 ॥</l></lg></b> (nāśā. 18.108)
<p>yathā <b>mālatikāyāṃ</b> vīthyām—mālatikā—</p>
<b><lg>
<l>ko visamo saṃsāre ko vā dukkhena pīrae tariuṃ ॥ 83 ॥</l>
</lg></b>
<lg>
<l>(ko viṣamaḥ saṃsāre ko vā duḥkhena pāryate tarttum ।)</l></lg>
rājā— <b><lg><l>kusumaśarastaralākṣīviyogaduḥkhāmbudhiścaiva ॥ 84 ॥</l>
</lg></b>
<p>yathā vā <b>veṇīsaṃhāre</b>—</p>
<b><lg>
<l>satpakṣā madhuragiraḥ prasādhitāśā madoddhatārambhāḥ ।</l>
<l>nipatanti	dhārtarāṣṭrāḥ	kālavaśānmedinīpṛṣṭhe ॥ 85 ॥</l></lg></b> (vesaṃ. 1.5)
<p>iti sūtradhāreṇa paṭhite praviśya saṃbhrāntaḥ</p>
<p>pāripārśvakaḥ— 'bhāva, śāntaṃ pāpaṃ, pratihatamamaṅgalam ।'</p>
<p>sūtradhāraḥ— nanu śaratsamayavarṇanāśaṃsayā haṃsān dhārtarāṣṭrāniti vyapadiśāmi ।</p>
<p>pāripārśvakaḥ— bhāva, na khalu na jāne । kintvamaṅgalatvādasya vo vacasaḥ
kampitamiva me hṛdayam iti ।</p>
12.(2.2) <b><lg><l>yatrānyasmin samāveśya kāryamanyat prasādhyate ।</l>
<l>ta<hi>c‍cāvalagitaṃ</hi> nāma vijñeyaṃ nāṭyayoktṛbhiḥ ॥ 86 ॥</l></lg></b> (nāśā. 18.109)
<p>yathā <b>rat‍nāvalyāṃ</b> dvitīye'ṅke</p>
<p>susaṅgatā—sahi, jassa kide tumaṃ āadā so aaṃ ciṭṭhadi । (sakhi, yasya
kṛte tvamāgatā so'yaṃ tiṣṭhati ।)</p>
<p>sāgarikā— (sāsūyaṃ) sahi, kassa kide ahaṃ āadā ? (sakhi, kasya
kṛte'hamāgatā ?) susaṅgatā—(vihasya), citraphalakasya kṛte āgatāhamiti
pratipādayantyā chāyāntareṇa rājārtho'pi pratipādita ityavalagitam ।</p>
<pb n="709"/>
13.(2.3) <b><lg><l>ākāṅ‍‌kṣite tu kismiṃścicchubhāśubhasamutthite ।</l>
<l>kauśalāducyate'nyo'rthasta<hi>davasyanditaṃ</hi> bhaveta ॥ 87 ॥</l></lg></b> (nāśā. 18.110)
<p>yathā <b>veṇīsaṃhāre</b> prathame'ṅke sūtradhāraḥ— (vesaṃ. 1.6)</p>
<b><lg>
<l>nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena ।</l>
<l>raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ ॥</l>
</lg></b>
<p>iti sūtradhāravacanamamṛṣyamāṇaḥ krudhyan</p>
<p>bhīmasenaḥ prāha — āḥ durātman vṛthāmaṅgalapāṭhaka śailūṣāpasada !</p>
<b><lg>
<l>lākṣāgṛhānalaviṣānnasabhāpraveśaiḥ
prāṇeṣu vittanicayeṣu ca naḥ prahṛtya ।</l>
<l>ākṛṣṭapāṇḍavavadhūparidhānakeśāḥ
svasthā bhavantu mayi jīvati dhārtarāṣṭrāḥ ? ॥ 89 ॥</l></lg></b> (vesaṃ. 1.7)
<p>iti bhīmasenenokte</p>
<p>sahadeva āha— 'ārya ! anumatamevāsya no bharataputravacanam । tathāhi— 'nirvāṇa
vairadahanā ityanyathāsya vyākhyānam' ityuktvā, 'raktaprasādhitabhuvaḥ
kṣatavigrahāḥ svargasthā bhavantu' iti anyathā vyācaṣṭe ।
14.(2.4) mūrkhajanasannikarṣe hitamapi yatra prabhāṣate vidvān ।
<b>na ca gṛhyate'sya vacanaṃ vijñe<hi>yo'satpralāpo</hi>'sau ॥ 90 ॥</b>(nāśā. 18.111)
yathā— <b>rāmābhyudaye</b> dvitīye'ṅke</p>
<p>rāvaṇaḥ — 'prāyaḥ śrutameva bhavadbhiḥ । yathā kalatramātrasādhano'sau tāpasaḥ, tadapahāra
eva tāvan nirūpyatām । na ca kalatrāpaharaṇādṛte puruṣasyāparaṃ
paribhavasthānamasti । tatra ca mārīcena sāhāyyakaṃ kriyamāṇamicchāmi ।</p>
<p>mārīcaḥ— svāmin, jīvato rāmasya paribhava ityaśakyametat । na khalu tāpasa
iti mā tamavajñātumarhati devaḥ । anyadeva kimapi vastvantaraṃ tat ।</p>
<p>rāvaṇaḥ— (sakrodham) āḥ, kinnāma vastvantaraṃ tat ? mūḍha !</p>
<b><lg>
<l>yuktyaiva kṣatrabandhoḥ paribhavamamasamaṃ jīvataḥ kartumicchan
māyāsāhāyyake tvaṃ nipuṇatara iti prārthaye, nāsamarthaḥ ।</l>
<l>yac‍cānyat	tatra	vajraprahatimasṛṇitasphārakeyūrabhājaḥ
sajjāstrailokyalakṣmīhaṭhaharaṇasahā	bāhavo	rāvaṇasya ॥ 91 ॥</l>
</lg></b>
<pb n="710"/>
15.(2.5) <b><lg><l>yatrātmanaḥ parasya ca vacanaṃ syāduttarottaraprabhavam ।</l>
<l>anyonyārthaviśeṣaka<hi>madhibala</hi>miti tad budhairjñeyam ॥ 92 ॥</l></lg></b>(nāśā. 18.109)
<p>yathā — <b>kṛtyārāvaṇe</b>—'hā bhrātarlakṣmaṇa paritrāyasva māṃ paritrāyasvaṃ' iti śrutvā
sītāveṣadhāriṇī śūrpaṇakhā mohamupāgatā, tasyāṃ ca mūḍhāyāṃ</p>
<p>lakṣmaṇaḥ — ārye, samāśvasihi, samāśvasihi ।</p>
<p>śūrpaṇakhā — {akṣiṇī ni(un‍ ‍)mīlya, sakrodhaṃ sakaruṇaṃ ca} ā aṇayya! ajjavi
tumaṃ ciṭhṭhasi yyeva । aho dāṇiṃ se tumaṃ nisaṃso nissineho । ciṭhṭhadu
dāva bhāduasineho, kahaṃ ikkhāukulasaṃbhaveṇa mahākhattieṇa bhavia
evvaṃ tue vavasidaṃ ? ṇaṃ bhaṇāmi evaṃ akkadaṃto sattū vi ṇa
uvekkhīadi, kiṃ puṇa ayyautto ?</p>
<p>{ā anārya ! adyāpi tvaṃ tiṣṭhasyeva । aho idānīmasi tvaṃ nṛśaṃso
niḥs‍nehaḥ ! tiṣṭhatu tāvat bhrātṛs‍nehaḥ, katham ikṣvākukulasambhavena
mahākṣattriyeṇa bhūtvā evaṃ (tvayā) vyavasitam ? nanu bhaṇāmi evamākrandan
śatrurapi nopekṣyate, kiṃ punarāryaputraḥ ?}</p>
<p>lakṣmaṇaḥ — ārye nanu tvadartha eva āryeṇa sthāpito'smi ?</p>
<p>śūrpaṇakhā — evaṃ mama attho kado hodi ? evaṃ ca parirakkhidā homi ? tti । (evaṃ
mamārthaḥ kṛto bhavati । evaṃ cāhaṃ parirakṣitā bhavāmi iti) <b>॥ 93 ॥</b></p>
16.(2.6) <b><lg><l>anyārthameva vākyaṃ <hi>chalama</hi>bhisandhānahāsyaroṣakaram ॥ 94 ॥</l></lg></b> (nāśā.18.115)
<p>yathā— <b>rat‍nāvalyāṃ</b> citraphalake rājānaṃ sāgarikāṃ cāvalokya 'kassa edaṃ
viṇṇāṇaṃ ?' (kasyedaṃ vijñānam ?) iti vāsavadattāpraś‍ne,</p>
<p>rājā — devi ! alamanyathā sambhāvitena । iyaṃ hi mayā svacetasaiva
vikalpyālikhitā, na tu dṛṣṭapūrvā ।</p>
<p>vidūṣakaḥ sac‍ca savāmi bamhasutteṇa jai amhehiṃ īdisī diṭhṭhapuvvā । (satyaṃ
śape brahmasūtreṇa yadi asmābhirīdṛśī dṛṣṭapūrvā) iti ॥</p>
17.(2.7) <b><lg><l>pratyakṣavṛttirukto <hi>vyāhāro</hi> hāsyaleśārthaḥ ॥ 95 ॥</l></lg></b> (nāśā. 18.116)
<p>yathā— <b>rat‍nāvalyāṃ</b> tṛtīye'ṅke</p>
<p>rājā— 'vayasya, kathaṃ darśanamapi bhaviṣyati' ityuktaḥ (rat‍nā. 3.4/5)</p>
<pb n="711"/>
<p>vidūṣakaḥ — kahaṃ ṇa bhavissadi, jassa de ohasidabuhappadibuddhivihavo aaṃ
amacco । (kathaṃ na bhaviṣyati yasya ta upahasitabṛhaspati—
buddhivibhavo'yamamātyaḥ)<b>॥ 96 ॥</b></p>
<p>atra vidūṣakeṇānubhūtasyārthasya hāsyaleśāya <b>vyāhāra</b> iti ।</p>
18.(2.8) <b><lg><l>śrutisārūpyād yasmin bahavo'rthā yuktibhirniyujyante ।</l>
<l>yaddhāsyamahāsyaṃ vā tat <hi>trigataṃ</hi> nāma vijñeyam ॥ 97 ॥</l></lg></b> (nāśā. 18.115)
<p>yathā <b>indulekhāyāṃ vīthyām</b> rājā—vayasya!</p>
<b><lg>
<l>kiṃ nu kalahaṃsanādo madhuro madhupāyināṃ tu jhaṅkāraḥ ।</l>
<l>hṛdayagṛhadevatāyāstasyā nu sanūpuraṃ caraṇam ॥ 98 ॥</l>
</lg></b>
<p>yadi vā—(nāśā. 18.115)</p>
<b><lg>
<l>yatrānudāttavacanaṃ tridhā vibhaktaṃ bhavet prayoge tu ।</l>
<l>hāsyarasasaṃprayuktaṃ tat <hi>trigataṃ</hi> nāma vijñeyam ॥ 99 ॥</l>
</lg></b>
<p>yathā <b>pullasake rūpake</b>— taralaṃ hi bhaṭṭā tuṃha eaṃ avatthaṃ soūṇa cintā
aāmāuḻaharāo āgadehiṃ sidhatthavareṇṇo x x x suruṣaca mālaiāe
mālaṃ saaṃvarattheṇa viraiaṃ gaiūṇa esā devī iha evvāyadde tti ।
x x x bhartaḥ! tavemāmavasthāṃ śrutvā cintā (?) x x x rājā āgata
mālatikāyā mālāṃ svayaṃvaratvena viracitaṃ grahītum eṣā devī
ihaivāgatā iti ।</p>
19.(2.9) <b><lg><l>saṃrambhasambhramayutaṃ viṣādayuktaṃ tathāpavādakṛtam ।</l>
<l>bahuvacanākṣepakṛtaṃ <hi>gaṇḍami</hi>ti vadanti tattvajñāḥ ॥ 100 ॥</l></lg></b> (nāśā. 18.116)
<p>yathā— veṇīsaṃhāre dvitīye'ṅke duryodhano bhānumatīmuddiśya—(vesaṃ. 2.23)</p>
<b><lg>
<l>lolāṃśukasya pavanākulitāṃśukāntaṃ tvad‍dṛṣṭihāri mama locanabāndhavasya ।</l>
<l>adhyāsituṃ tava ciraṃ jaghanasthalasya paryāp‍tameva karabhoru! mamoruyugmam ॥ 101 ॥</l>
</lg></b>
<p>kañcukī— deva, bhagnam ।</p>
<p>duryodhanaḥ— kena?</p>
<p>kañcukī— bhīmena ।</p>
<p>duryodhanaḥ— āḥ, kimevaṃ pralapasi?</p>
<pb n="712"/>
<p>kañcukī—(sabhayaṃ) nanu kathayāmi, bhagnaṃ bhīmena bhavataḥ—
duryodhanaḥ—hā dhik, pralāpin, vṛddhāpasada, ko'yamamadya te vyāmohaḥ?
kañcukī—deva na khalu kaścid vyāmohaḥ, satyamevam—॥ 102 ॥</p>
<b><lg>
<l>bhagnaṃ bhīmena bhavato marutā rathaketanam ।</l>
<l>patitaṃ kiṅkiṇīk‍vāṇabaddhākrandamiva kṣitau ॥ 103 ॥</l></lg></b> (vesaṃ. 2.23) iti ।
<p>nanu ca bahoḥ vakṣyamāṇasya aśubhavārtābahulamatvartho(?) bahuvacanākṣepakṛtaṃ
gaṇḍamityanenocyate; tacca patākāsthāṃnakasyāpi, āgāmivastusūcanātmakatvāt, tato'sya
ko bhedaḥ?</p>
<p>ucyate । patākāsthānakena dharmādernāṭakaśarīrabhūtasya sādhyasya vastunaḥ
sādhanabhūtānāmākṣepaḥ kriyate; ata eva tad‍‌vigh‍nabhūtānāmiti viśeṣaḥ । ata eva gaṇḍa
iva gaṇḍako <b>gaṇḍo</b> jñeyaḥ yathā hi gaṇḍo gaṇḍarūpaḥ prathamamudbhidyamāno vyā varttako
bhavati tathā gaṇḍo jñeyaḥ । tadāha—(nāśā. 18.118)</p>
<p>20.(2.10) vacasā1 sambandhānāmante yatpadaṃ tvasambandham ।</p>
<b><lg>
<l>sambaddhamivābhāti hi tad gaṇḍaṃ nāma vīthyāṃ syāt ।</l>
<l>hāsyenopagatārthā prahelikā <hi>nālike</hi>ti+ vijñeyā ॥ 104 ॥</l>
</lg></b>
<p>*yathā mālatikāyāṃ vīthyām—</p>
<b><lg>
<l>siakusumahāsiṇi japa x x x x x x x maṃ jā uṇa muhaṃkhamaṇaassa ।</l>
<l>ujjāṇavi e ā x x x x x x x kā sā diṭṭhā mae ajja ॥</l>
</lg></b>
<lg>
<l>(sitakusumahāsini x x x x x x x ।</l>
<l>udyāna x x x x x x x kā sā dṛṣṭā mayā adya ॥)</l>
</lg>
<p>21.(2.11) ekadviprativacanā <b><hi>vākkelī</hi></b>+ ।</p>
<p>vidūṣakaḥ— hā sā caccarī ।</p>
<p>madanikā—(hadāsa, na sā hodi caccarī ।) dupadīkhaṇḍaṃ kkhu edam । (hatāśa,
na sā bhavati carcarī । dvipadīkhaṇḍaṃ khalvetat ।)</p>
<!-- NOTES pg=712!-->
1. jośerastu 'bahuvacanasa॰॰ padaṃ ca sambaddham ।' iti paṭhati ।
** tārādvayamadhyagato grantho jośere nāsti ।
++ nālikā vāk‍kelīti ca dve api adhibalātpūrvamullikhite vīthyaṅgeṣu ।
<pb n="713"/>
<p>vidūṣakaḥ— kiṃ edaṃ kkhu taṃ khaṇḍaṃ, jeṇa moṇake karīaṃti? (kimetat khalu
tat khaṇḍam, yena modakāḥ kriyante?)</p>
<p>madanikā — ṇahi ṇahiṃ । paḍhīadi kkhu edaṃ । (nahi nahi । paṭhyate khalvetat)</p>
	<p>(rat‍nā. 1.16/17)</p>
<p>yathā vā—* <b>॥ 105 ॥</b></p>
<b><lg>
<l>ko'yaṃ dvāri? hariḥ, prayāhyupavanaṃ śākhāmṛgasyātra kim ?</l>
<l>kṛṣṇo'haṃ dayite! bibhemi sutarāṃ kṛṣṇaḥ kuto vānaraḥ ?</l>
<l>mugdhe'haṃ madhusūdano, vraja latāṃ tāmeva tanvīmalaṃ</l>
<l>mithyā sūcayasītyupetya dhanikāṃ hrīto hariḥ pātu vaḥ ॥ 106 ॥</l>
</lg></b>
<p>yathā <b>mṛcchakaṭikāyāṃ</b></p>
<p>vasantasenā — kadhaṃ pariaṇo tti maṃ avagacchadi । hodu, evvaṃ dāva karaissaṃ ।
(gṛh‍ṇāti, āghrāya) aṇudāsīṇaṃ se jovvaṇaṃ paḍihāsedi—(anudāsīnamasya yauvanaṃ
pratibhāsate ।)</p>
<p>nāyakaḥ — radanike! rohasenaṃ gṛhītvā abhyantaracatuśśālaṃ praveśaya ।</p>
<p>vasantasenā — aṇabbhaṃtarā kkhu ahaṃ abbhaṃtaracaussālassa । (anabhyantarā
khalvahaṃ abhyantaracatuśśālasya ।</p>
<p>nāyakaḥ — kathamuttarottaraprativādinī radanikā । kaṣṭam! <b>॥ 107 ॥</b></p>
<b><lg>
<l>yadā hi bhāgyakṣayapīḍito naro daśāṃ kṛtāntopahitāṃ prapadyate ।</l>
<l>tadā'sya mitrāṇyapi yāntyamitratāṃ cirānurakto'pi virajyate janaḥ ॥ 108 ॥</l>
</lg></b>
22.(2.12) <b><lg><l>yad‍guṇadoṣīkaraṇaṃ doṣaguṇīkaraṇameva vā vāde ।</l>
<l>hetubhirupapannārthaista<hi>nmṛdavaṃ</hi>		nāma vijñeyam ॥ 109 ॥</l></lg></b> (nāśā. 18.113)
<p>tatra doṣasya guṇīkaraṇaṃ yathā <b>śākuntale</b>—(śāku. 2.5)</p>
<b><lg>
<l>medaśchedakṛśodaraṃ laghu bhavatyutthānayogyaṃ vapuḥ
sattvānāmupalakṣyate vikṛtimaccittaṃ	bhayakrodhayoḥ ।</l>
<l>utkarṣaḥ sa ca dhanvināṃ yadiṣavaḥ siddha‍yanti lakṣye cale
mithyaiva vyasanaṃ vadanti mṛgayāmīdṛg vinodaḥ kutaḥ ॥ 110 ॥</l>
</lg></b>
<p>guṇasya doṣīkaraṇaṃ yathā—<b>mālatīmādhave</b>— (māmā. 6.15/16)</p>
<pb n="714"/>
<b><lg>
<l>puraścakṣūrāgastadanu	manaso'nanyaparatā—
tanuglāniryasya tvayi samabhavad yatra ca tava ।</l>
<l>yuvā so'yaṃ preyāniha suvadane! muñca jaḍatāṃ
vidhāturvaidagdhyaṃ vilasati sakāmo'stu madanaḥ ॥ 111 ॥</l>
</lg></b>
<p>iti kāmandakīvacanādanantaraṃ—</p>
<p>lavaṅgikā—bhaavadi! kisaṇa—cauddasīraaṇīmasāṇasaṃcāraṇipaḍida ṇivvattia
visamavavasāaṇiṭṭhāvidacaṃḍapāsaṃḍavaaṃḍadoddaṃḍasāhaso	sāhasio
kkhu eso । ado piasahī ukkaṃpidā ।</p>
<p>(bhagavati! kṛṣṇacaturdaśīrajanīśmaśānasañcāranipatita viṣamavyavasāya—
niṣṭhāpitacaṇḍapāṣaṇḍapracaṇḍadordaṇḍasāhasaḥ sāhasikaḥ khalveṣaḥ । ataḥ
priyasakhī utkampitā ।)</p>
<p>kāmandakī—sādhu lavaṅgike! sādhu । avasare khalu anurāgopakārayorgarī
yasorupanyāsaḥ ॥ 112 ॥ (māmā. 6.15)</p>
23.(2.13) <b><lg><l>yadasad‍bhūtaṃ vacanaṃ saṃstavayuktaṃ dvayoḥ parasparaṃ yattu ।</l>
<l>ekasya vā'rthahetoḥ sa hāsyajananaḥ <hi>prapañca</hi>stu ॥ 113 ॥(nāśā. 18.112)</l>
</lg></b>
<p>yathā <b>prayogadvaye</b> (<b>prayogābhyudaye</b>)—</p>
<p>taraṅgadattakaceṭī— ammo! ayaṃ kkhu eso saṃcārimaṃ avahāsapaṭṭaṇaṃ aybhaṃḍīravo
ido yyeva āgacchadi । (aho! ayaṃ khalveṣa
sañcariṣṇūpahāsapattanamāryabhaṇḍīrava ita evāgacchati ।)</p>
<p>vidūṣakaḥ— (upasūtya) bhodī! sāgadaṃ de । (bhavati! svāgataṃ te ।)</p>
<p>ceṭī—(svagatam) parihāsaissaṃ dāva ṇaṃ । (parihāsayiṣyāmi tāvadenam ।)
(prakāśam) ko dāṇi eso amhāṇaṃ pesaṇaārao ceḍau tti? । (ka
idānīmeṣo'smākaṃ preṣaṇakāraśceṭaka iti?)</p>
<p>vidūṣakaḥ—ahaṃ ghaṭadāsīṇaṃ sāmiṇo । (ahaṃ ghaṭadāsīnāṃ svāmī ।)</p>
<p>ceṭī — kiṃ ceḍau tti bhaṇide kuvido tumaṃ? (kiṃ ceṭaka iti bhaṇite
kupitastvam?)</p>
<p>vidūṣakaḥ —ko dāṇi viseso ghaṭadāsīṇaṃ kuṃbhadāsīṇaṃ ca? (ka idānīṃ viśeṣo
ghaṭadāsīnāṃ kumbhadāsīnāṃ ca?)</p>
<pb n="715"/>
<p>ceṭī— mā kuppa, bhaṭṭautto tti bhaṇissaṃ । (mā kupya, bhaṭṭaputra iti bhaṇiṣyāmi ।)</p>
<p>vidūṣakaḥ — bhodī! tuvaṃ pi mā kuppa, ajjā itti bhaṇissaṃ । (bhavati,
tvamapi mā kupya, āryā iti bhaṇipyāmi ।)</p>
<p>ceṭī—aho! bhaṭṭaputtassa gadī! (aho! bhaṭṭaputrasya gatiḥ!)</p>
<p>vidūṣakaḥ—aho !adirūā ajjayā ॥ (aho ! atirūpā āryā ॥)</p>
<p><b>ekasya vā'rthahetoḥ</b>—yathā <b>mṛcchakaṭikāyām—</b></p>
<p>nāyakaḥ—(maitreyaṃ dṛṣṭvā) diṣṭyā bhavān dṛśyate?</p>
<p>vidūṣakaḥ— saṭṭu x x x x x kaṃ corakaṃ to rā doṇī samiduṇṇa tāri sādo
gaṇiā—kaṃ tā rā do । kkhu uccadi—akaṃdasamutthitā paumiṇī,
avañcao vāṇio, acoro suvaṇṇaāro, akalaho gāmasamāgamo,
aluddhā gaṇiā tti dukkaraṃ ede saṃbhāvīanti । tā piavaassaṃ
gadua imādo gaṇiāpasaṅgādo ṇivattāvemi । (parikramaya dṛṣṭ‍vā) kathaṃ
piavaasso rukkhavāḍiāe uvaviṭṭo ciṭṭhadi । tā jāva
uvasappāmi । (upasṛtya) sotthi bhavade । vaḍ‌ṭhaḍhadu bhavaṃ ।</p>
<p>nāyakaḥ — vayasya ! kathaya vṛttāntam1 ।</p>
<p>vidūṣakaḥ — taṃ kkhu kajjaṃ viṇaṭhṭhaṃ ।</p>
<p>cārudattaḥ — kiṃ tayā na gṛhītā sā rat‍nāvalī?</p>
<p>vidūṣakaḥ — kudo amhāṇaṃ ettiaṃ bhāaheaṃ । ṇavaṇaliṇakomalaṃ aṃjaliṃ matthae
kadua paḍicchiā ॥ 114 ॥</p>
<p>(<b>3. vṛttyaṅgāni2 — 16</b>)</p>
<p>atha vṛttyaṅgāni ।</p>
<p>(<b>bhāratyaṅgāni—4</b>)</p>
<p>uddhātaḥ(tyakaḥ)/kathod‍ghātaḥ, prayogātiśayaḥ, pravṛttako'valagitamiti
<b>bhāratyaṅgāni</b> । tatra —</p>
<!-- NOTES pg=715!-->
1. atra rāghavapāṭhaḥ vidūṣakaḥ— kudo etti uttī ā bhi paḍigiṇhisi । edaṃ evva pasādhia
virala viṇṇi aṃgulī kariia aṃjaliuḍaṃ tahu kkhidāe vilapajjaravihīe maṃ
sa pesī vitiṇo tāvatī esā muktāvalī akkhitto ।
2. 'pratyaṅgāni' jośeraḥ
<pb n="716"/>
<p>24.(3.1) <b>ud‌ghātyako</b> yathā—</p>
<b><lg>
<l>ko jayati? jayati śarvaḥ; kena jitaṃ? jitamanaṅgadahanena ।</l>
<l>tripurāriṇā	bhagavatā	bālaśaśāṅkāṅkitajaṭena ॥ 115 ॥</l>
</lg></b>
<p><b>kathod‍ghāto</b> yathā—</p>
<b><lg>
<l>sākaṃ paṅkajajanmanā surapaterabhyarthanāyā vaśā—
dikṣvākoḥ śaradindubimbavimale vaṃśe'vatīrya svayam ।</l>
<l>niśśoṣābhayadastrayīpathajuṣāṃ	vidveṣiṇāṃ	rakṣasāṃ
yaḥ paulastyamahan sa pātu bhavato rāmābhidhāno hariḥ ॥ 116 ॥</l>
</lg></b>
<p>25.(3.2) <b>prayogātiśayo</b> yathā—</p>
<b><lg>
<l>yūthāyitamavatu hareḥ kṣmāmuddharato varāhavapuṣo vaḥ ।</l>
<l>śeṣaphaṇarat‍nadarṇaṇasahastrasaṅkrāntabimbasya	॥ 117 ॥</l>
</lg></b>
<p>26.(3.3) <b>pravṛttako</b> yathā—(chalitarāmake.)</p>
<b><lg>
<l>āsāditaprakaṭanirmalacandrahāsaḥ
prāp‍taḥ śaratsamaya eṣa viśuddhakāntaḥ ।</l>
<l>utkhāya	gāḍhatamasaṃ	ghanakālamugraṃ
rāmo daśāsyamiva sambhṛtabandhujīvaḥ ॥ 118 ॥</l>
</lg></b>
<p>27.(3.4) <b>avalagitaṃ</b> yathā—</p>
<p>amumeva śaratsamayamadhikṛtya gīyatām । asyāṃ hi śaradi—(vesaṃ. 1.5)</p>
<b><lg>
<l>satpakṣā madhuragiraḥ prasādhitāśā madoddhatārambhāḥ ।</l>
<l>nipatanti	dhārtarāṣṭrāḥ	kālavaśānmedinīpṛṣṭhe ॥ 119 ॥</l>
</lg></b>
<p>(<b>ārabhaṭyaṅgāni—4</b>)</p>
<p>saṃkṣip‍tikā, avapātaḥ, vastūtthāpanaṃ, saṃsphoṭa iti catvāryārabhaṭyaṅgani । teṣu
28.(3.5) māyendrajālaśilpanaipathyādibhiḥ vastusaṃkṣepaḥ <b>saṃkṣip‍tikā ।</b></p>
<p>yathā—(raghu.12.53)</p>
<b><lg>
<l>rakṣasā mṛgarūpeṇa vañcayitvā sa rāghavau ।</l>
<l>jahāra sītāṃ pakṣīndraprayāsakṣaṇavigh‍nitaḥ ॥ 120 ॥</l>
</lg></b>
<pb n="717"/>
<p>29.(3.6) bhayādibhi vidravādikarmasu praveśanirgamana<b>mavapātaḥ</b>।</p>
<p>yathā—(urā. 2.22)</p>
<b><lg>
<l>mṛgarūpaṃ parityajya vidhāya vikaṭaṃ vapuḥ ।</l>
<l>nīyate rakṣasā tena lakṣmaṇo yudhi saṃśayam ॥ 121 ॥</l>
</lg></b>
<p>30.(3.7) avidravaḥ savidravo vā sarvarasabhāvasamāso <b>vastūtthāpanam</b> । yathā—
<b>rāhoścandrakalām ityādi ॥122 ॥</b> (māmā. 5.28, pṛ. 638)</p>
<p>31.(3.8) nānāstrayuddhaniyuddhādibhiḥ saṃrambhasaṃprahāraḥ <b>saṃsphoṭaḥ</b> ।</p>
<p>yathā—(vesaṃ. 3.42)</p>
<b><lg>
<l>kṛṣṭā yena vilolakeśanivahā pāñcālarājātmajā
yenāsyāḥ paridhānamapyapahṛtaṃ rājñāṃ kurūṇāṃ puraḥ ।</l>
<l>yasyorassthalaśoṇitāsavamahaṃ pātuṃ pratijñātavān
so'yaṃ mad‍bhujapañjare nipatitaḥ saṃrakṣyatāṃ kauravāḥ! ॥ 123 ॥</l>
</lg></b>
<p>(<b>kaiśikyaṅgāni—4</b>)</p>
<p>narma, narmasphijaḥ, narmasphoṭaḥ, narmagarbha iti catvāri <b>kaiśikyaṅgāni ।</b> teṣu —</p>
<p>32.(3.9) āsthāpitaśrṛṅgāraṃ vaco viceṣṭitaṃ vā saparihāsaṃ <b>narma</b> । yathā—(māmā. 6.9)</p>
<b><lg>
<l>vayaṃ tathā nāma yadāttha kiṃ vadā—
myayaṃ tvakasmād vikalaḥ kathāntare ।</l>
<l>kadambagolākṛtimantritaṃ/māśritaḥ	kathaṃ
viśuddhamugdhaḥ	kulakanyakājanaḥ ॥ 124 ॥</l>
</lg></b>
<p>33.(3.10) prathamasambhoge navāvasthānaṃ sambhogāśrayavākyādikarma narma saṃjñā <b>sphijaḥ</b> । yathā—</p>
<b><lg>
<l>prāp‍tā'sau vṛṣaparvaṇaḥ priyasutā saṅketaṣaṇḍaṃ sakhe!
vṛṣṭiḥ seyamanambudāmṛtamayī gātrāṇi me siñcati ।</l>
<l>kiṃ jānāsi vinodayiṣyasi manaḥ santap‍tameṣā ca me</l>
vidūṣakaḥ—
<l>durvātyeva vinodayiṣyati na bhostāṃ devayānī yadi ॥ 125 ॥</l>
</lg></b>
<p>34.(3.11) āvirbhūtābhilāṣānubhāvayorakāṇḍa eva sambhogabhaṅgo <b>narmasphoṭaḥ</b>।</p>
<pb n="718"/>
<p>yathā— (raghu. 7.67)</p>
<b><lg>
<l>itaḥ parānarbhakahāryaśastrān vaidarbhi ! paśyānupatā mayā'si ।</l>
<l>evaṃvidhenāhavaceṣṭitena tvaṃ prārthyase hastagatā mamaibhiḥ ॥ 126 ॥</l>
</lg></b>
<p>35.(3.12) kāryahetoḥ svarūpavijñānādipracchādanaṃ <b>narmagarbhaḥ</b> । yathā— (kusaṃ. 5.30)</p>
<b><lg>
<l>athājināṣāḍhadharaḥ pragalbhavāg jvalanniva brahmamayena varcasā ।</l>
<l>viveśa kaścijjaṭilastapovanaṃ śarīrabaddhaḥ prathamāśramo yathā ॥ 127 ॥</l>
</lg></b>
<p>(<b>sāttvatyaṅgāni—4</b>)</p>
<p>utthāpakaḥ, parivartakaḥ, saṃlāpakaḥ, saṃghātyaka iti catvāri sāttvatyaṅgāni । teṣu
36.(3.13) parasparībhūtārtheṣu utthāpanam <b>utthāpakaḥ</b> । yathā—(mavīca. 2.49)</p>
<b><lg>
<l>prahara namatu cāpaṃ prāk‌prahārapriyo'haṃ
mayi tu kṛtanighāte kiṃ vidadhyāt pareṇa ।</l>
<l>jhaṭiti	vitatavahnayud‍gārabhāsvatkuṭhāra—
pravighaṭitakaṭhoraskandhabandhaḥ		kabandhaḥ ॥ 128 ॥</l>
</lg></b>
<p>37.(3.14) prastutārthatyāgādanyārthabhajanaṃ <b>parivartakaḥ</b> । yathā—(kirātā. 10.40)</p>
<b><lg>
<l>munimabhimukhatāṃ ninīṣavo yāḥ samupayayuḥ kamanīyatāguṇena ।</l>
<l>madanamupadadhe sa eva tābhyo duradhigamā hi gatiḥ prayojanānām ॥ 129 ॥</l>
</lg></b>
<p>38.(3.15) sadasi nānāvākyairmitho'dhikṣepaḥ <b>saṃlāpakaḥ</b> । yathā—(vesaṃ. 3.35)</p>
<b><lg>
<l>kathamapi na niṣiddho duḥkhinā bhīruṇā vā
drupadatanayapāṇistena	pitrā	mamādya ।</l>
<l>tava bhujabaladarpādhmāyamānasya	 vāmaḥ
śirasi caraṇa eṣa nyasyate vārayainam ॥ 130 ॥</l>
</lg></b>
<p>39.(3.16)kāryamantrārthaprabhāvadaivādibhiḥ saṃghātabhedaḥ <b>saṃghātyakaḥ</b> (nāśā. 20.49) ।
yathā— (kirātā.15.2)</p>
<b><lg>
<l>apaśyadbhiriveśānaṃ raṇānnivavṛte gaṇaiḥ ।</l>
<l>muhyatyeva hi kṛcchreṣu sambhramajvaritaṃ manaḥ ॥ 131 ॥</l>
</lg></b>
<pb n="719"/>
<p>(<b>4. sandhyantarāṇi—21</b>)</p>
<p>atha sandhyantarāṇyekaviṃśatiḥ । tad yathā—</p>
<p><b>sāma, bhedaḥ, daṇḍaḥ, pradānam, vadhaḥ, pratyutpannamatitvam,
gotraskhalitam, sāhasam, bhayam, hrīḥ, māyā, krodhaḥ, ojaḥ, saṃvaraṇam,
bhrāntiḥ, hetvavadhāraṇam, dūtaḥ, lekhaḥ, svapnaḥ, citram, mada</b> iti । tatra</p>
<p>40.(4.1) <b>sāma</b> yathā— <b>pārthavijaye</b> bhagavān vāsudevo dūtyena gato duryodhanamāha—</p>
<b><lg>
<l>kṣīrodādamṛtadyutiḥ	kṣitibhujāṃ	vaṃśastato bhārataḥ</l>
<l>ślāghyaḥ ślāghyaguṇaśca kiṃ ca bahunā yatrodbhavastvādṛśām ॥ 132 ॥</l></lg></b> ityādi
<p>41.(4.2) <b>bhedo</b> yathā mudrārākṣase—</p>
<p><b>cāṇakyena tanmudrālāñchitalekhālaṅkārādidarśanena rākṣasāt malayaketurbheditaḥ ।</b></p>
<p>42.(4.3) <b>daṇḍo</b> yathā tatraiva rākṣasasaṅgrahārthaṃ vadhabandhādikaṃ tanmitre śreṣṭhini candanadāse
prayuktam ।</p>
<p>43.(4.4) <b>pradānaṃ</b> yathā mṛcchakaṭyām—</p>
<p><b>śakāro gaṇikāṃ vyāpādayituṃ viṭāya dānamupanyastavān । (śakāraḥ) bhāva !</b></p>
<b><lg>
<l>jadicchase	laṃbadasākalāpaṃ pāvāiaṃ suttasatena juttaṃ ।</l>
<l>maṃsaṃ ca khāduṃ taha tuṭṭhi kāhiṃ cuhū cuhū cukku cuhū cuhūtti ॥ 133 ॥</l>
</lg></b>
<lg>
<l>{yadīcchasi	lambadaśākalāpaṃ	prāvārakaṃ	sūtraśatena	yuktam ।</l>
<l>māṃsaṃ ca khādituṃ tathā tuṣṭiṃ kartuṃ (cuhū cuhū cukku cuhū cuhū)iti ॥}</l>
</lg>
<p>viṭaḥ— tataḥ kim?</p>
<p>śakāraḥ— mama piaṃ kahehi । (mama priyaṃ kuru ।)</p>
<p>viṭaḥ— bāḍhaṃ karomi, varjayitvā tvakāryam ।</p>
<p>śakāraḥ— akajjassa gaṃdho vi ṇa tthi । (akāryasya gandho'pi nāsti ।)</p>
<p>viṭaḥ— ucyatāṃ tarhi ।</p>
<p>śakāraḥ— mālehi vasaṃtaśeṇiaṃ ti । (māraya vasantasenām iti ।) tathā mama
svāminānenāryeṇa (anāryeṇa) vasantasenā vyāpāditā; na cārudattena iti
bruvate sa ceṭāya kaṭakaṃ prayacchannāha ca—putaka (edaṃ geh‍iṇaa aṇṇa)
dhā bhaṇa । (putraka ! etad gṛhītvā'nyathā bhaṇa ।) ॥ 134 ॥</p>
<pb n="720"/>
<p>44.(4.5) <b>vadho</b> yathā— rāmāyaṇīyeṣu nāṭakeṣu tāṭakāvirādhavālijaṭāyuḥprabhṛtīnāṃ,
bhāratīyeṣu bakahiḍimbakīcakābhimanyuprabhṛtīnāmiti ।</p>
<p>45.(4.6) <b>pratyutpannamatitvaṃ</b> yathā tāpasavatsarāje vasantakena rājā bhautikanaiṣṭhika—
vṛttayorviśeṣaṃ pṛṣṭaḥ kathayitvā''ha — kiṃ ca bhavān naiṣṭhikaṃ prapannaḥ?</p>
<p>vidūṣakaḥ — bho ṇāhaṃ bhodiaṃ jāṇāmi । ṇa hi (ṇa)ṭṭhiaṃ । jadā tumaṃ eda vva
padaṃ pariccaasi tadā x x x x jā esā dāsīe libhā assa thavia
x x x x edāvia akha x x x x vimedhā doṇeddaradi । edaṃ
parivyāaabhaṃḍiaṃ sadasakkāraṃ ṇaia tā ajjeva devīe vāsavadattāe
sahatthovaṇīdamodae aṇhaṃto paḍhamakālādo vi avbhuaṃ vilasissaṃ । (bho
nāhaṃ bhautikaṃ jānāmi, na hi naiṣṭhikam । yadā tvam etadeva padaṃ parityajasi
tadā x x x x yā eṣā dāsyāḥ x x x x tarati । evaṃ parivrājakabhaṇḍilaṃ
śatasatkāraṃ	nītvā	tad	adyaiva	devyā	vāsavadattayā
svahastopanītamodakānyaśrnan prathamakālādapi adbhutaṃ vilasiṣyāmi ।)</p>
<p>rājā—	sasamabhramautsukyaṃ kathamiva? tataḥ x x x x</p>
<p>vidūṣakaḥ— {prakāśitadāhāyā vāsavadattāyā rabhasāt jīvanocchedaṃ (?) kṛtvā,
hastamavadhūya, ātmagatam} kiṃ dāṇiṃ ettha karissaṃ? (kimidānīmatra
kariṣyāmi?) (pratyutpannamatitvāt cintayan āha) ahavā evvaṃ dāva ।
(athavā evaṃ tāvat) । (prakāśam) bho vaassa ! kiṃ ṇa suramadi
bhavaṃ jaṃ bhaṇidaṃ teṇa bhaavadā sihādeseṇa devīsarisākidīe
kaṇṇaāe pāṇiggahaṇaṃ ṇiccatia devīsamāgamo de bhavissidi tti ।
(bho vayasya ! kiṃ na smarati bhavān—yad bhaṇitaṃ tena bhagavatā
siddhādeśena devīsadṛśākṛtyāḥ kanyakāyāḥ pāṇigrahaṇaṃ nirvartya
devīsamāgamaste bhaviṣyatīti ।) ॥ 135 ॥</p>
<p>46.(4.7) <b>gotraskhalitaṃ</b> yathā— vikramorvaśyām— apsarasā anyasyai kathitam ūrvaśyā
śakrasadasi prekṣaṇīye 'puruṣottama' iti vaktavye tadgatamanasā 'purūravāḥ'
ityabhihitam iti praveśake sūcitam ।</p>
<pb n="721"/>
<p>47.(4.8)<b>sāhasaṃ</b> yathā— (devī)candragup‍te— strīveṣanihnutaścandragup‍taḥ śatroḥ skandhāvāram
alipuraṃ gatavati (śakapati)vadhāyāgamad iti prayoge darśitam,
śakapatimaghātayad iti ca vṛttaṃ sūcitam ।</p>
<p>48.(4.9) <b>bhayaṃ</b> yathā— veṇīsaṃhāre nepathye sūcitam—'bho bho bhayaskhalitakārmuka—
kṛpāṇatomaraśakti(ktayaḥ)	kauravabalapakṣapātatṛṇīkṛtaprāṇadraviṇasañcayā
narapatayaḥ । saṃstabhyatām । nirhataduśśāsanapītaśeṣaśoṇitasnapita—
bībhatsavṛkodaradarśanapariskhalatpraharaṇāni raṇād vidravanti balāni ।'
punaśca mūrcchitaduryodhanamapavāhayatā sūtenoktam— kathāmāsanna evāyaṃ
durātmā kauravadrumotpātamāruto mārutiḥ! anupalabdhasaṃjñaśca tāvadatra
mahārājaḥ! bhavatu, sudūramapaharāmi syandanam । ityevaṃ prayoga eva
darśitam ।</p>
<p>49.(4.10) <b>hnīrya</b>thā— tāpasavatsarāje padmāvatī pratyākhyānaduḥkhāduddha‍ṛtyātmānaṃ vyāpādayantī
vatsarājena nivāritā hriyā yuktā । tatra hi— (tāva. 4.20/21)</p>
<p>vidūṣakaḥ— bhodi ! aaṃ dāva dhoaguggullanibaddhāo uṇhodaeṇṇa jaḍāo
viccholia tāriso evva । ahaṃ puṇa aṇavarādhamuṃḍido kudo tārise
caṃḍu X X X X lahisaṃ । {bhavati ! ayaṃ tāvad X X X X guga (?)
X X X X uṣṇodakena X X X X}</p>
<p>padmāvatī— (lajjāvanatamukhī smitaṃ karoti ।) punaśca kañcukivijñāpanayā anujñātā
rājñā salajjā adhomukhī kañcukinā saha niṣkrāntā ।</p>
<p>tathā puṃso'pi hrīryathā pārthavijaye— gandharvaiḥ parājitya badhyasya arjunena vikramya
mocitasya duryodhanasya ।</p>
<p>tatra hi duryodhanamarjuna āha— 'na cāhamasmin kāle pāṇḍavenāhūta iti manasi
sambhāvanīyam । yasmād abhinnameva āryayudhiṣṭhiramahārājamavagacchāmaḥ,
viśeṣato'smin kāle । paś‍yatu mahārājaḥ—</p>
<b><lg>
<l>svairvaire kurupāṇḍavāntarakṛto yasmin viśeṣo'sti na—
stasmiṃstat kimasādhu sādhu kathamityāryā vijānanti tat ।</l>
<l>yatraikābhijanānvaye	tvabhibhavaḥ	kṣatrasya tasmin puna—
rbhrātṝṇāṃ	purato'bhiyogasamaye	pañcottaraṃ naḥ	śatam ॥ 136 ॥'</l>
</lg></b>
<pb n="722"/>
<p>duryodhanaḥ— (savairalakṣyamātmagatam) hṛdaya, śikṣayottaram । kathamivainamālapāmi?</p>
<b><lg>
<l>bhrātāhamityasadṛśaṃ	mama	duṣkṛtaistai—
rdveṣṭā	bhavāniti	tadatra	daśāviruddham ।</l>
<l>yadyad bravīmi vacanaṃ laghu tattu tatra
kāmaṃ	bhaveccharaṇamapratipattireva ॥ 137 ॥</l>
</lg></b>
<p>tadatra vailakṣyam lajjānimittameva ।</p>
<p>50. (4.11) <b>māyā</b> yathā devīcandragup‍te— candragup‍tasya kṛtakonmāda iti mānuṣī māyā।
kṛtyārāvaṇādiṣu— kanakamṛgādiracanātmikā tvamānuṣī ।</p>
<p>51. (4.12) <b>krodho</b> yathā— śrīviśākhadevakṛte abhisārikāvañcite vatsaṃrājaḥ
sambhāvitaputravadhāyai padmāvatyai kruddhaḥ, tathā cābhyadhāt—</p>
<b><lg>
<l>praduṣṭogragrāhāṃ	saritamavagāḍhaḥ	śramavaśā—
dupālīnaḥ śākhāṃ phalakusumalobhād viṣataroḥ ।</l>
<l>phaṇālīḍhenārthī	cyutaparicayāṃ krauryaniratāṃ
viṣajvālāgarbhāṃ	ciramuragakanyāmanusṛtaḥ ॥ 138 ॥</l>
</lg></b>
<p>yo'sau puruṣārthasiddhihetuḥ krodhaḥ sthāyibhāvaḥ, so'yaṃ na bhavatītyudāhṛtam ।
puruṣārthasiddhihetustu sthāyibhāvaḥ, na sandhyantaram ।</p>
<p>52. (4.13) <b>ojo</b> yathā devīcandragup‍te vidūṣakaḥ śakapateḥ śibiramabhiprasthitaṃ nāyakamāha—
bho kaha dāṇiṃ tumaṃ subahuāṇaṃ amaccāṇaṃ majjhe saṃcarissasi? (bhoḥ,
kathamidānīṃ tvaṃ subahūnām amātyānāṃ madhye ekākī saṃcariṣyasi ?)</p>
<p>nāyakaḥ— alaṃ mūrkhaṃ, sattvamṛtsṛjya saṅkhyāyāṃ bahumāno bhavataḥ । paś‍ya—</p>
<b><lg>
<l>sadvaṃśān	pṛthuvarṣmavikramabalān	dṛṣṭvādbha‍utān	dantino
hāsasmeraguhāmukhādabhimukhaṃ	niṣkrāmataḥ	parvatāt ।</l>
<l>ekasyāpi vidhūtakesarasaṭābhārasya	bhītā	mṛgā
gandhādeva	harerdravanti	bahavo,	vīrasya	kiṃ	saṃkhyayā ॥ 139 ॥</l>
</lg></b>
<p>etadojasābhihitam ।</p>
<p>53. (4.14) <b>saṃvaraṇa</b> yathā tāpasavatsarāje— padmāvatyā svikāyāṃ vatsarājapratikṛtau
darśitāyāṃ</p>
<pb n="723"/>
<p>vāsavadattāṃ svagatamāha— kahaṃ ayyautto ! ai hadahiaa āliaṃ mahāṇubhāvaṃ
attaa	ce(pe)kkhassaṃ	taṃ khivvaṃtaṃ	mandabhāiṇiṃ āāsesi ।
(kathamāryaputraḥ! ayi hatahṛdaya! ālikhitaṃ mahānubhāvam X X X
X (?) mandabhāginīmāyāsayasi ?) iti sasaṃvaraṇamāste ।</p>
<p>padmāvatī— piasahi, kiṃ bhaṇāmi ṇaṃ lajjāvedi piasahī esa (mi?)
jaḍāpariggaho । (priyasakhi! kiṃ bhaṇāmi, lajjayati priyasakhi, eṣa
jaṭāparigrahaḥ ।)</p>
<p>vāsavadattā—kahaṃ te esā ākidī aṇaṇurūpe abhiramadi । (kathaṃ tava eṣā
ākṛtiḥ ananurūpe abhiramate ?)</p>
<p>sāṃkṛtyāyanī—(sakhedamātmagatam) aho dhairyaṃ vatsāyāḥ, yeneyam—(tāpa. 3.7)</p>
<b><lg>
<l>dayitaṃ vilokayantī	tadgatamanaso'pi	hastagatamasyāḥ ।</l>
<l>antarniyamitaduḥkhā	na	manāgapi vikṛtimāyāti ॥ 140 ॥</l>
</lg></b>
<p>54.(4.15) <b>bhrānti</b>ryathā	<b>rat‍nāvalyāṃ</b>—	rātrāvudyānasaṅketasthānasthitena rājñā
naipathyasādṛś‍yanimittayā bhrāntyā sāgariketi tannāmnā vāsavadattā
samābhāṣitā, vāsavadattānāmnā sāgarikā ।</p>
<p>55. (4.16) <b>hetvavadhāraṇaṃ</b> yathā <b>mudrārākṣase</b> nepathye— vaitālikābhyāṃ devatārūpakeṇa
pravṛttaśaradu/?/ṇa— prakhyāpakāśīrvacane paṭhite'nantaraṃ ś‍lokadvayaṃ paṭhitam—</p>
<b><lg>
<l>sattvotkarṣasya dhātrā nidhaya iva kṛtāḥ ke'pi kasyāpi heto—
rjetāraḥ svena dhāmnā madasalilamucāṃ	nāgayūtheśvarāṇām ।</l>
<l>daṃṣṭrābhaṅgaṃ	mṛgāṇāmadhipataya	iva	tyaktamānāvalepāḥ
nājñābhaṅgaṃ	sahante	nṛvara!	nṛpatayastvādṛśāssārvabhaumāḥ ॥ 141 ॥</l>
</lg></b>
<p>api ca—</p><b><lg>
<l>bhūṣaṇādyupabhogena prabhurbhavati na prabhuḥ ।</l>
<l>parairaparibhūtājñastvamiva prabhurucyate ॥ 142 ॥</l>
</lg></b>
<p>etadākarṇya cāṇakyaścandragup‍tenādiṣṭasya kaumudīmahotsavasya svayaṃ kṛtaṃ
pratiṣedhamanusandhāya candragup‍tasamuttejanaparametadityavadhārayan tathā hi svagatamāha—
prathamaṃ tāvad viśiṣṭadevatā (stutirūpeṇa pravṛtaśaradu/?/ṇaprakhyāpanamāśīrvacana)m,
<pb n="724"/>
aparaṃ kimityavadhārayāmi ? (vicintya) āḥ, bhavatu jñātam । rākṣasasyāyaṃ
prayogaḥ । (ākāśe lakṣyaṃ vaddhvā) rākṣasa rākṣasa ! dṛś‍yase bhoḥ! (dṛś‍yase)
jāgarti khalu kauṭilyaḥ (iti) rākṣasaprayukte hetoravadhāraṇam ॥</p>
<p>56.(4.17) <b>dūto</b> yathā <b>pārthavijaye</b>—bhagavān vāsudevo duryodhanasya dūto gataḥ ।</p>
<p>57.(4.18) <b>lekho</b> yathā <b>tāpasavatsarāje</b>— pradyotena vāsavadattāyāḥ prahite lekhe, vatse
tvāṃ svajanāśiṣāmaviṣayaṃ patyuḥ ।</p>
<p>58.(4.19) <b>svap‍no</b> yathā <b>svap‍na vāsavadatte</b> padmāvatīmasvasthāṃ dṛṣṭvā rājā samudragṛhakaṃ
gataḥ । padmāvatīrahitaṃ ca tadavalokya tasyā eva śayanīye suṣvāpa । vāsavadattāṃ
ca svap‍navadasvap‍ne dadarśa । svap‍nāyamānaśca vāsavadattā— mābabhāṣe । svap‍naśabdena
ceha svāpo vā svap‍nadarśanaṃ vā svap‍nāyitaṃ vā vivakṣitam; sarvatredamevodāharaṇam,
sarveṣāṃ sambhavāt ।</p>
<p>59.(4.20) <b>citraṃ</b> yathā <b>ratnāvalyāṃ</b> citragatāṃ sāgarikāṃ dṛṣṭvā vatsarājasya kāmaḥ ।</p>
<p>60(4.21) <b>madaḥ</b> mānino bhavasya (?) cetihāseṣu darśitam; rāvaṇasyāpi nāṭakeṣu
kavibhirnibandhaḥ(ddhaḥ)। yathā <b>kṛtyārāvaṇe</b> vimānastho rāvaṇo madādāha—</p>
<b><lg>
<l>bhītāḥ stha bhoḥ kimamarāssamarābhimāna—
mutsṛjya tiṣṭhati ripau na hi me'sti vairam ।</l>
<l>svastho'ruṇa—vraja—vikṛṣṭakhalīnapāśaḥ
preṣyeṣu kiṃ daśaśirāḥ prahiṇoti śastram? ॥ 143 ॥</l>
</lg></b>
<p>atha <b>pānanimitto</b> yathā <b>mālavikāg‍nimitre</b> । tatra hi irāvatī yuktamadā (praviś‍ya)
ceṭī ca—</p>
<p>irāvatī — haṃje niuṇie, suṇomi bahuso mado kila visesamaṃḍaṇaṃ itthiāaṇassa
tti । avi sacco loappavādo ? (hañje nipuṇike, śrṛṇomi bahuśaḥ madaḥ kila
viśeṣamaṇḍanaṃ strījanasyeti । api satyo lokapravādaḥ ?)</p>
<p>ceṭī— paḍamaṃ loappavādo evva, ajja uṇa sacco saṃutto । (prathamaṃ lokapravāda
eva; adya punaḥ satyaḥ saṃvṛttaḥ ।)<b>॥ 144 ॥</b></p>
<pb n="725"/>
<p>(<b>5. patākāsthānam—4</b>)</p>
<p>atha patākāsthānāni catvāri । tatra ca—(nāśā. 19. 30)</p>
<b><lg>
<l>yatrārthe cintite'nyasmiṃstalliṅgo'nyaḥ prayujyate ।</l>
<l>āgantukena	bhāvena	patākāsthānakaṃ	tu	tat ॥ 145 ॥</l>
</lg></b>
<p>taccaturdhā— (nāśā 19.31)</p>
<p>61.(5.1)</p><b><lg>
<l>sahasaivārthasampattirguṇavatyupakārataḥ ।</l>
<l>patākāsthānakamidaṃ prathamaṃ parikīrtitam ॥ 146 ॥</l>
</lg></b>
<p>kevatinā (śakapatinā) paraṃ kṛcchramāpatitaṃ rāmagup‍taskandhāvāramanujighṛkṣu—
rupāyāntarāgocare pratīkāre niśi vetālasādhanamadhyavasyati kumāracandragup‍te
ātreyeṇa vidūṣakeṇoktam—</p>
<p>vidūṣakaḥ— bho ṇa sakkaṃ dāṇiṃ bhavadā imāe velāṃmabhaṇḍāgāriāṇaṃ) saāsādo
padādo padaṃ vi gaṃtuṃ ? (bhoḥ! na śakyamidānīṃ bhavatā asyāṃ velāyāṃ
bhāṇḍāgārikāṇāṃ sakāśāt padatpadamapi gantum ?)</p>
<p>nāyakaḥ—(svagatam) atropāyaścintanīyaḥ । (praviś‍ya paṭalakahastā ceṭikā)</p>
<p>ceṭī—jaadu jaadu kumāro । kumāra! kahiṃ ajjuā . . . ajja khu
ajjuā keṇa vi kāraṇeṇa aaṃ vimaṇā kumāraṃ pekkhāmi tti bhaṇaṃtī
rāuḻādo ṇikkaṃtā । imaṃ ca se devīe dhupadevīe sasarīraparibhuttaṃ
vasāhaṇaaṃ pasādīkidaṃ gah‍ṇia kumārassa samīpe ajjua . . .
maṇṇā āgadatthia vatteakhoai imaṃ jāva ajjuaṃ aṇṇosāmi ।
(niṣkrāntā ।)</p>
<p>(jayatu jayatu kumāraḥ । kumāra! kutrājjukā ? X X X X adya khalu ajjukā
kenāpi kāraṇena ahaṃ vimanāḥ kumāraṃ prekṣe iti bhaṇantī rājakulānniṣkrāntā ।
idaṃ ca tasyā devyāḥ dhruvadevyāḥ svaśarīraparibhuktaṃ prasādhanakaṃ prasādīkṛtaṃ
gṛhītvā kumārasya samīpe'jjukā gatā । yāvadajjukāmanveṣayāmi ।)</p>
<p>vidūṣakaḥ—ā dāsīedhīe ! kiṃ tava ahaṃ bhaṃḍāgārio ? gaccha vecchi
ā dāsyāḥ putri! kiṃ tavāhaṃ bhāṇḍāgārikaḥ? gaccha iti
yavanikāntaritaḥ strīveṣaṃ kṛtvā niṣkrāntaḥ <b>॥ 147 ॥</b></p>
<pb n="726"/>
<p>tadevamanyathā nirgamanopāye cintyamāne strīveṣaḥ sādhanamupagatāmiti
sāmānyalakṣaṇānugamāttadbhedaśceṭīvacanaprayukta<b>mekaṃ patākāsthānakamiti</b> ।</p>
<p>62. (5. 2)</p><b><lg><l>vacaḥ sātiśayaṃ śliṣṭaṃ kāvyabandhasamāśrayam ।</l>
<l>patākāsthānakamidaṃ	dvitīyaṃ	parikīrtitam ॥ 148 ॥</l></lg></b> (nāśā. 19.31)
<p>yathā <b>rāmābhyudaye</b>— tṛtīye'ṅke sugrīvaḥ saṃdiśati—</p>
<b><lg>
<l>bahunātra kimuktena pāre'pi jaladheḥ sthitām ।</l>
<l>acirādeva devi tvāmāryaḥ praśvāsayiṣyati ॥ 149 ॥</l>
</lg></b>
<p>atra jaladheḥ pārasya durgatvāt duṣkaraṃ praśvāsaṃ manyamāno rāmaparākramasya
tatrāpratighātādatiśayamupavarṇayaṃścintyamāneṣu deśāntareṣu sukaratāṃ praśvāsane
bhāvinīṃ khyāpayati, na tu jaladheḥ pāre sthitāṃ jñātvaiva ।</p>
<p>63.(5.3)</p> <b><lg><l>arthopakṣepaṇaṃ yatra hīnaṃ/līnaṃ savinayaṃ bhavet ।</l>
<l>śliṣṭapratyuttaropetaṃ	tṛtīyamidamiṣyate ॥ 150 ॥(nāśā. 19.32)</l>
</lg></b>
<p>yathā mudrārākṣase— cāṇakyena svacaritāt prayogādrākṣasagrahaṇe sandehādāśaṃsite
siddhārthavacanasaṅghaṭanayā niścaya upakṣip‍taḥ । tatra</p>
<p>cāṇakyaḥ— api nāma durātmā rākṣaso gṛhyeta ?</p>
<p>siddhārthakaḥ— ayaṃ gaṇhio । (ayaṃ gṛhītaḥ ।)</p>
<p>cāṇakyaḥ— (saharṣamātmagatam) hanta, gṛhīto durātmā rākṣasaḥ! (prakāśam) bhadra
atha ko'yaṃ gṛhītaḥ?</p>
<p>siddhārthakaḥ— gahīdo ayyasaṃdeso tti । (gṛhīta āryasandeśa iti ।)॥ 151 ॥</p>
<p>64.(5.4)</p> <b><lg><l>dva‍yartho vacanavinyāsaḥ suśliṣṭaḥ kāryayojitaḥ ।</l>
<l>upanyāsasuyuktatvaṃ	taccaturthamudāhṛtam ॥ 152 ॥</l></lg></b> (nāśā. 19.33)
<p>yathā <b>ratnāvalyāṃ</b> rājā navamālikopanyāsādāha— (ratnā. 2.4)</p>
<b><lg>
<l>uddāmotkalikāṃ vipāṇḍurarucaṃ prārabdhajṛmbhāṃ kṣaṇā—
dāyāsaṃ	śvasanod‌gamairaviratairātanvatīmātmanaḥ ।</l>
<l>adyodyānalatāmimāṃ samadanāṃ nārīmivānyāṃ dhruvaṃ
paś‍yan kopavipāṭaladyuti mukhaṃ devyāḥ kariṣyāmyaham ॥ 153 ॥</l>
</lg></b>
<pb n="727"/>
<p>atra	vatsarājasya	vāsavadattayā	saha	navamālikāmādhavīlatayoḥ
prathamakusumodgamanimitte samāhvaye viṣayasukhamabhilaṣataḥ sāgarikāsaṃdarśanaṃ sukhanimittaṃ
dvitīyārthābhidhānādāgāmi prayuktam; ayaṃ ca vacanavinyāsaḥ suśliṣṭo
nitarāmupakṣepaṇārthenāliṅgitaḥ prasaṅgāduktaḥ । seyaṃ <b>dvitīyā catuṣṣaṣṭiḥ</b> ॥</p>
<p>(<b>3. tṛtīyā catuṣṣaṣṭiḥ</b>)</p>
<p>(sandhyaṅgacatuṣṣaṣṭiḥ)</p>
<p>atha tṛtīyā sandhyaṅgacatuṣṣaṣṭirityācakṣate ।</p>
<b><lg>
<l>sandhīnāṃ yāni vṛttāni pradeśeṣvanu pūrvaśaḥ ।</l>
<l>susampadguṇayuktāni	tānyaṅgānyupadhārayet ॥ 154 ॥</l>
</lg></b>
<b><lg>
<l>iṣṭasyārthasya	racanā	vṛttāntasyānupakṣayaḥ ।
rāgaprāp‍tiḥ prayogasya guhyānāṃ ca nigūhanam ॥ 155 ॥</l>
</lg></b>
<b><lg>
<l>āścaryavadabhikhyānaṃ prakāś‍yānāṃ prakāśanam ।</l>
<l>aṅgānāṃ ṣaḍivadhaṃ hyetad dṛṣṭaṃ śāstre prayojanam ॥ 156 ॥</l>
</lg></b>
<b><lg>
<l>aṅgahīno naro yaśca naivārambhakṣamo bhavet ।</l>
<l>aṅgahīnaṃ tathā kāvyaṃ na prayogakṣamaṃ bhavet ॥ 157 ॥</l></lg></b> (nāśā.19.47)
<b><lg>
<l>kāvyaṃ yadapi hīnārthaṃ samyagaṅgaiḥ samanvitam ।</l>
<l>dīp‍tatvāttu prayogasya śobhāmeti na saṃśayaḥ ॥ 158 ॥</l></lg></b> (nāśā. 19.48)
<b><lg>
<l>udāttamapi yat kāryaṃ/kāvyaṃ syādaṅgaiḥ parivarjitam ।</l>
<l>hīnatvāddhi	prayogasya	na	satāṃ	rañjayenmanaḥ ॥ 159 ॥</l></lg></b>(nāśā.19.49)
<b><lg>
<l>tasmāt sandhiprayogeṣu yathākāvyaṃ yathārasam ।</l>
<l>kāryāṇyaṅgāni teṣāṃ tu pravibhāgaḥ pradṛś‍yate ॥ 160 ॥</l></lg></b> (nāśā. 19.50)
<p>upakṣepaḥ, parīkarma/parikaraḥ, parinyāso, vilobhanam, yuktiḥ, prāp‍tiḥ, samādhānaṃ,
vidhānaṃ, paribhāvanā, udbhedaḥ, karaṇaṃ, bhedaḥ iti <b>mukhasandhau dvādaśāṅgāni ।</b></p>
<p>vilāsaḥ, parisarpaḥ, vidhūtaṃ, tāpanaṃ, narma, narmadyutiḥ, pragamanaṃ, virodhaḥ(nirodhaḥ),
paryupāsanaṃ, puṣpaṃ, vajraṃ, varṇasaṃhāra iti <b>pratimukhasandhāvapi dvādaśāṅgāni ।</b></p>
<pb n="728"/>
<p>abhūtāharaṇaṃ, mārgaḥ, rūpam, udāharaṇaṃ, kramaḥ, saṅgrahaḥ anumānaṃ, prārthanā,
ākṣip‍tiḥ(saṃkṣip‍tiḥ), toṭakam, adhibalam, udvegaḥ, vidravaḥ iti <b>garbhasandhau
trayodaśāṅgāni ।</b></p>
<p>apavādaḥ, saṃsphoṭaḥ, dravaḥ, śaktiḥ, vyavasāyaḥ, prasaṅgaḥ, kāntiḥ, khedaḥ,
pratiṣedhaḥ, virodhanam, ādānaṃ, sādhanaṃ/chādanaṃ, prarocaneti <b>vimarśasandhāvapi trayodaśa ।</b></p>
<p>sandhiḥ, nirodhaḥ, grathanaṃ, nirṇayaḥ, śeṣaṇaṃ/paribhāṣaṇam, kāntiḥ(dyutiḥ), prasādaḥ,
ānandaḥ, samayaḥ, upagūhanaṃ, bhūṣaṇaṃ, punarvākyaṃ, kāvyasaṃhāraḥ, praśastiḥ iti
<b>nirvahaṇasandhau caturdaśāṅgāni ।</b></p>
<p>saiṣā sandhyaṅgacatuṣṭirnāṭakādiṣu mahākāvyādiṣu ca pūrṇasandhyādiṣu
nibandhanīyā । pratisandhi ca yānyaṅgāni paṭhitāni tāvatāmeva krameṇa nibandhaḥ kārya ityeṣa
pracuraḥ prayogaḥ । saṃvidhānavaśācca nyūnādhikabhāvena vyutkrameṇa ca prayoga
ityetadapyavagantavyamiti <b>॥ 161 ॥</b> teṣu —</p>
<p>(<b>1. mukhasandhau dvādaśāṅgāni</b>)</p>
<p><b>mukhāṅgāni</b> (12) tāvat—</p>
<p><b>1. (1.1 upakṣepaḥ)</b></p>
<b><lg>
<l>kāvyārthasya samutpattirupakṣepa iti smṛtaḥ ॥ 162 ॥</l></lg></b> (nāśā. 19.65)
<p>yathā <b>ratnāvalyāṃ</b> yaugandharāyaṇaḥ sūtradhārānantaram— evametat । kassandehaḥ?
<b>'dvīpādanyasmādapi'</b> ityādi paṭhati ।</p>
<p>yathā ca <b>veṇīsaṃhāre</b> sūtradhāraḥ—</p>
<b><lg>
<l>nirvāṇavairadahanāḥ	praśamādarīṇāṃ
nandantu pāṇḍutanayāḥ saha mādhavena ।</l>
<l>raktaprasādhitabhuvaḥ	kṣatavigrahāśca
svasthā bhavantu kururājasutāḥ sabhṛtyāḥ ॥ 163 ॥</l>
</lg></b>
<p><b>2. (1.2 parikaraḥ)</b></p>
<b><lg>
<l>samutpannārthabāhulyājjñeyaḥ parikarastu saḥ ॥ 164 ॥</l></lg></b> (nāśā. 19.65)
<pb n="729"/>
<p>yathā <b>ratnāvalyām</b>— anyathā k‍va siddhādeśapratyayaprārthitāyāḥ siṃhaleśvaraduhituḥ
samudre	pravahaṇabhaṅganimagnāyāḥ	phalakāsādanam ratnamālācihnāyāḥ
parijñāyehānayanam, iti yāvat ॥</p>
<p>yathā ca <b>veṇīsaṃhāre</b> bhīmaḥ— sahadeva, ucyatāṃ mad‌vacanādāryaḥ— (vesaṃ. 1.11)</p>
<b><lg>
<l>yuṣmacchāsanalaṅghanāmbhāsi mayā magnena nāma sthitaṃ
prāp‍tā nāma vigarhaṇā sthitimatāṃ madhye'nujānāmapi ।</l>
<l>krodhollāsitaśoṇitāruṇagadasyocchindataḥ kauravā—
nadyaikaṃ divasaṃ mamāsi na gururnāhaṃ vidheyastava ॥ 165 ॥</l>
</lg></b>
<p><b>3. (1.3 parinyāsaḥ)</b></p>
<p><b>tanniṣpapattiḥ parinyāso vijñeyaḥ kavibhiḥ sadā ॥ 166 ॥</b> (nāśā. 19.66)</p>
<p>yathā <b>ratnāvalyāṃ</b> yaugandharāyaṇaḥ — tadevaṃ niṣpannaprāyamapi prabhuprayojanaṃ na me
dhṛtimāvahatīti kaṣṭo'yaṃ khalu bhṛtyabhāvaḥ bhartuḥ iti yāvat । yathā ca
<b>veṇīsaṃhāre</b>—(vesaṃ. 1.20)</p>
<b><lg>
<l>cañcadbha‍ujabhramitacaṇḍagadābhighātasaṃcūrṇitoruyugalasya	suyodhanasya ।</l>
<l>styānāvanaddhaghanaśoṇitaśoṇapāṇiruttaṃsayiṣyati kacāṃstava devi bhīmaḥ ॥</l>
</lg></b>
<p><b>4. (1.4 vilobhanam)</b></p>
<b><lg>
<l>guṇanirvarṇanaṃ caiva vilobhanamiti smṛtam ॥ 168 ॥</l></lg></b> (nāśā. 19.66)
<p>yathā <b>ratnāvalyāṃ</b> yaugandharāyaṇaḥ ratnāvalīto vilobhanārthamāha—</p>
<p><b>'viśrāntavigrahakathaḥ'</b> ityupakramya,</p>
<b><lg>
<l>'vatseśvaraḥ kusumacāpa ivābhyupaiti' ॥ 169 ॥</l></lg></b> (rat‍nā. 1.8) iti ।
<p>yathā ca <b>veṇīsaṃhāre</b>— (vesaṃ. 1.21)</p>
<b><lg>
<l>manthāyastārṇavāmbhaḥplutakuhara—valanmanadaradhvānadhīraḥ
koṇāghāteṣu	garjatpralayaghanaghaṭānyonyasaṅghaṭṭacaṇḍaḥ ।</l>
<l>kṛṣṇākrodhāgradūtaḥ	kuruśatanidhanotpātanirghātavātaḥ
kenāsmatsiṃhanādapratirasitasakho	dundubhistāḍito'yam ॥ 170 ॥</l></lg></b> iti ॥
<p>5. (1.5 yuktiḥ)</p>
<b><lg>
<l>sampradhāraṇamarthānāṃ yuktirityabhidhīyate ॥ 171 ॥</l></lg></b> (nāśā. 11.67)
<pb n="730"/>
<p>yathā <b>ratnāvalyāṃ</b> rājā—(ratnā.1.9)</p>
<b><lg>
<l>rājyaṃ nirjitaśatru yogyasacive nyastaḥ samasto bharaḥ
samyakpālanalālitāḥ praśamitāśeṣopasargāḥ prajāḥ ।</l>
<l>pradyotasya sutā basantasamayastvaṃ ceti nām‍nā dhṛtiṃ
kāmaḥ kāmamupaitvayaṃ mama punarmanye mahānutsavaḥ ॥ 172 ॥</l>
</lg></b>
<p>yathā <b>veṇīsaṃhāre</b> —</p>
<p>sahadevaḥ —ārya kiṃ mahārājasya saṃ)deśo'yamāryeṇāpi avyutpanna iva gṛhītaḥ ।</p>
<p>bhīmaḥ— kā punarasya vyutpatti?</p>
<p>sahadevaḥ— evamāryeṇa sandiṣṭaṃ suyodhanasya—(vesaṃ. 1.15)</p>
<b><lg>
<l>kuśasthalaṃ vṛkasthalaṃ mākandīṃ vāraṇāvatam ।</l>
<l>prayaccha caturo grāmān kaṃcideva tu pañcamam ॥ 173 ॥</l></lg></b> iti ।
<p>tadanayā pratināmagrāmaprārthanayā pañcamasya cākīrtanād‌viṣabhojanajatugṛhadāha—
dyūtasamādyapakārod‌ghāṭanamevedaṃ manyāmahe iti ॥</p>
<p><b>6. (1.6 prāp‍tiḥ)</b> (nāśā. 19.67)</p>
<b><lg>
<l>sukhārtasyopagamanaṃ prāp‍tirityabhidhīyate ॥ 174 ॥</l>
</lg></b>
<p>yathā ratnāvalyāṃ vasantakena madanamahotsave varṇi X X X</p>
<p>dadhadvasantakenānekavidhaṃ madanikāṃ nṛtyantīṃ paś‍yan sukhātiśayamanubhūtavān ।</p>
<p>yathā ca <b>veṇīsaṃhāre</b> —</p>
<p>ceṭī— (sāmandaṃ) bhaṭṭiṇi! parikuvido via kumālo lakkhīadi । (bhaṭṭiṇi!
parikupita iva kumāro lakṣyate ।)</p>
<p>draupadī— hañje! jadi evvaṃ tā avahīraṇā vi esā samāsāsedi । tā iha
evva upavisia (suṇāmo) dāva ṇāhassa vavasidaṃ । {hañje! yadyevaṃ
tadavadhīraṇā'pyeṣā samāśvāsayati । tat ihaiva upaviś‍ya
śrṛṇugastāvannāthasya vyavasitam ।}</p>
<p>bhīmaḥ—</p>
<b><lg>
<l>mathnāmi	kauravaśataṃ samare na kopād
duśśāsanasya	rudhiraṃ	na	pibāmyurastaḥ ।</l>
<l>sañcūrṇayāmi	gadayā	na	suyodhanorū
sandhiṃ	karotu	bhavatāṃ	nṛpatiḥ	paṇena ॥ 175 ॥</l></lg></b> (vesaṃ. 1.14)
<pb n="731"/>
<p>draupadī—assudapuvvaṃ kkhu de edisaṃ vaaṇaṃ । ṇāha ! puṇo vi bhaṇa । (aśrutapūrvaṃ
khalu te īdṛśaṃ vatanam । nātha ! punarapi bhaṇa) iti ॥</p>
<p>7. (<b>1.7 samādhānam</b>)</p>
<b><lg>
<l>bījārthasyopagamanaṃ samādhānamiti smṛtam ॥ 176 ॥</l></lg></b> (nāśā. 19.68)
<p>yathā— <b>rat‍nāvalyāṃ</b>—</p>
<p>ceṭyau— ṇahi ṇahi viṇṇavedi । (nahi nahi, vijñāpayati ।)</p>
<p>rājā— (vihasya, sādaram) madanike ! nanvājñāpayatītyetadeva ramaṇīyam,
viśeṣato'dya madanotsave । tat kimājñāpayati devī ? ।</p>
<p>ceṭyau—jahā ajja mae maaraṃdujjāṇe rattāsoaṇaavaṭṭhiassa bhaavado
kusumāuhassa pūā ṇivvattaidavvā x x x saṃ(?) ayyautteṇa hodavvaṃ
tti । (yathā adya mayā makarandodyāne raktāśokapādapasthitasya bhagavataḥ
kusumāyudhasya pūjā nirvartayitavyā āryaputreṇa sannihitena bhavitavyam
iti ।)</p>
<p>vidūṣakaḥ— bho ! uṭṭhehi lahu gacchahmābaṃhaṇassa me sotthivāaṇaṃ bhavissidi tti ।
(bho ! uttiṣṭha, laghu tatra gacchāvaḥ । brāhmaṇasya me svastivāyanaṃ bhaviṣyati
iti) ॥ rat‍nā. 1.16</p>
<p>yathā ca <b>veṇīsaṃhāre</b>—</p>
<p>draupadī— ṇāha ! mā kkhu jaṇṇaseṇīparibhavuddīvidakovāṇalā sarīraṇaravekkhaṃ
parikkāmissatho । jado appamattasaṃcaraṇīāṇi riubalāṇi suṇīaṃti ।
(nātha! khalu yājñasenīparibhavoddīpitakopānalā śarīranirapekṣaṃ
parikrāmiṣyatha । yato'pramattasañcaraṇīyāni ripubalāni śrūyante ।)</p>
bhīmaḥ— <b><lg><l>ayi sukṣatriye ! ॥ 177 ॥</l></lg></b> (vesaṃ. 1.26)
<b><lg>
<l>anyonyāsphālabhinnadviparudhiravasāsāndramastiṣkapaṅke
mag‍nānāṃ	syandanānāmupari	kṛtapadanyāsavikrāntapattau ।</l>
<l>sphītāsṛkpānagoṣṭhīrasadaśivaśivātūryanṛtyatkabandhe
saṅgrāmaikārṇavāntaḥpayasi vicarituṃ paṇḍitāḥ pāṇḍuputrāḥ ॥ 178 ॥</l></lg></b>iti ।
<pb n="732"/>
<p>8. (<b>1.8 vidhānam</b>)</p>
<b><lg>
<l>sukhaduḥkhānvito yo'rthastad vidhānamiti smṛtam ॥ 179 ॥</l></lg></b> (nāśā. 19.68)
<p>yathā <b>rat‍nāvalyām</b>—</p>
<p>kāñcanamālā— devi ! aaṃ so rattāsoapāavo jahiṃ devī aṇaṃgassa pūāṃ
ṇivvattaismidi । (devi ! ayaṃ sa raktāśokapādapaḥ yatra devī
anaṅgasya pūjāṃ nirvartayiṣyati ।)</p>
<p>vāsavadattā— teṇa hi avaṇehi me pūāṇimittaupaaraṇāī । (tena hi upanaya
me pūjānimittopakaraṇāni ।)</p>
<p>sāgarikā— devi ! ūṇaiṃ (devi ! upanītam ।)</p>
<p>vāsavadattā— (nirūpyātmagatam) aho pamādo pariaṇassa । jassa jevva
daṃsaṇapadhādo paatteṇa rakkhīadi, tassa jevva ajja
diṭhṭhigoaragadā । (prakāśap) halā sāarie ! kīsa tumaṃ
maaṇavarāhiṇṇa pariaṇe maaṇamahūssave sāriaṃ mottūṇa idha
āgadā ? tā tahiṃ evva gaccha । eaṃ savvaṃ kaṃcaṇamālāe samappehi ।
{aho pramādaḥ parijanasya ! yasya eva darśanapathāt prayat‍nena rakṣyate
tasyaivādya dṛṣṭigocaragatā । halā sāgarike ! kasmāt tvaṃ madanaparādhīne
parijane madanamahotsave ? śārikāṃ muktvā ihāgatā ? tat tatraiva
gaccha । etat sarvaṃ kāñcanamālāyai samarpaya ।}</p>
<p>sāgarikā— jaṃ devī āṇavedi (yad devī ājñāpayati) (iti katicit padāni
gatvā) sāriā dāva mae susaṃgadāe samappidā । edaṃ vi atthi
pekkhiduṃ me kaudūhalaṃ । taṃ jahā nātādassa aṃteure bhaau aṇaṃgo
ac‍cīadi ihāpi(vi) taha evva, ādu aṇṇaha tā alakkhidā
bhavia pekkhissaṃ । {śārikā tāvat mayā susaṅgatāyai samarpitā ।
(etadapyasti) prekṣituṃ me kautūhalam — tad yathā tātasyāntaḥ pure
bhagavānanaṅgo'rcyate, ihāpi tathaiva । athavā anyathā iti । tadalakṣitā
bhūtvā prekṣiṣye ।} <b>॥ 180 ॥</b></p>
<pb n="733"/>
<p>yathā ca <b>veṇīsaṃhāre</b></p>
<p>draupadī— ṇāha ! puṇo tue ahaṃ āacchia samāsāsaidavvā ।</p>
<p>(nātha ! punastvayā'hamāgatya samāśvāsayitavyā ।)</p>
<p>bhīmaḥ ! nanu pañcālarājatanaye ! kimadyāpyalīkāśvāsanādibhiḥ ।</p>
<b><lg>
<l>bhūyaḥ	paribhavakṣāntilajjābandhuritānanam ।</l>
<l>aniśśeṣitakauravyaṃ na paśyasi vṛkodaram ॥ 181 ॥</l></lg></b> (vesaṃ.1.25) iti ।
<p>9. (<b>1.9 paribhāvanā</b>)</p>
<b><lg>
<l>kutūhalottarāvedhaḥ(gā) proktā tu paribhāvanā ॥ 182 ॥</l></lg></b> (nāśā. 19.69)
<p>yathā <b>rat‍nāvalyāṃ</b></p>
<p>sāgarikā—kahaṃ pac‍cakkho evva bhaavaṃta sumāugo pac‍cīadi ? (kathaṃ pratyakṣa
eva bhagavān sumāśugaḥ pratīcchati ?)</p>
<p>yathā (ca) <b>veṇīsaṃhāre</b>—</p>
<p>draupadī— kiṃ dāṇiṃ eso palaajala (kimidānīmeṣaḥ pralayajala॰ ।)</p>
<p>10. (<b>1.10 ud‍bhedaḥ</b>)</p>
<b><lg>
<l>(bījārthasya) praroho ya udbhedaḥ sa tu kīrtitaḥ ॥ 183 ॥</l></lg></b> (nāśā. 19.69)
<p>yathā <b>rat‍nāvalyāṃ</b> nepathye vaitālikaḥ—(rat‍nā. 1.23)</p>
<b><lg>
<l>astāpāstasamastabhāsi nabhasaḥ pāraṃ prayāte ravā—
vāsthānīṃ samaye samaṃ nṛpajanassāyantane sampatan ।</l>
<l>sampratyeva	saroruhadyutimuṣaḥ	pādāṃstavāsevituṃ
prītyutkarṣakṛto	dṛśāmudayanasyendorivodvīkṣate ॥ 184 ॥</l>
</lg></b>
<p>sāgarikā— (saharṣaṃ parivṛtya saspṛhaṃ paśyantī) kahaṃ aaṃ so rāā (udaaṇo
jassa ahaṃ tādeṇa diṇṇā । (kathamayaṃ se rājā udayano yasyāhaṃ tātena dattā ?)</p>
<p>yathā ca <b>veṇīsaṃhāre</b> bhīmaḥ — raṇayajñaḥ । tathāhi— (vesaṃ. 1.24)</p>
<b><lg>
<l>catvāro vayamṛtvijaḥ sa bhagavān karmopadeṣṭā hariḥ
saṃgrāmādhvaradīkṣito narapatiḥ pat‍nī gṛhītavratā ।</l>
<l>kauravyāḥ paśavaḥ priyāparibhavakleśopaśāntiḥ phalaṃ
rājanyopanimantraṇāya rasati sphītaṃ yaśo/ito dundubhiḥ ॥ 185 ॥</l>
</lg></b>
<pb n="734"/>
<p>11. (<b>1.11 karaṇam</b>)</p>
<b><lg>
<l>prakṛtārthasamārambhaṃ karaṇaṃ paricakṣate ॥ 186 ॥</l></lg></b> (nāśā. 19.70)
<p>yathā <b>rat‍nāvalyāṃ</b></p>
<p>sāgarikā—kahaṃ aaṃ so rājā udaaṇo jassa aaṃ tādeṇa diṇṇā । tā
parappesaṇadūsidaṃ vi me sarīraṃ edassa daṃsaṇeṇa ajja bahumadaṃ
saṃvuttam ।) (kathamayaṃ sa rājā udayano yasyāhaṃ tātena dattā ? tat
parapreṣaṇadūṣitamapi me śarīrametasya darśanenādya bahumataṃ saṃvṛttam ।)</p>
<p>yathā ca <b>veṇīsaṃhāre</b>—</p>
<p>sahadevaḥ—ārya, gacchāmo vayamidānīṃ gurujanenānujñātā vikramānurūpamā—
caritum ।</p>
<p>bhīmaḥ—vatsa, ete vayamudyatā eva (āryasya) ājñāmanuṣṭhātum । (uttiṣṭhati ।) ।</p>
<p>(utthāya) devi, gacchāmo vayamidānīṃ kurukulakṣayāya iti ।</p>
<p>12. (<b>1.12 bhedaḥ</b>)</p>
<b><lg>
<l>saṅghātarūpabhedo yaḥ sa bheda iti kīrtitaḥ ॥ 187 ॥</l></lg></b> (nāśā. 19.70)
<p>yathā <b>rat‍nāvalyāṃ</b> —</p>
<p>sāgarikā— diṭhṭhaṃ jaṃ diṭhṭhavvaṃ (dṛṣṭhaṃ yad draṣṭavyam) ityādi bhaṇitvā nirgatā ।
yathā ca <b>veṇīsaṃhāre</b> vāsudevopakrāntaḥ sandhiḥ x x x x (vesaṃ. 1.23)</p>
<b><lg>
<l>yat satyavratabhaṅgabhīrumanasā yat‍nena mandīkṛtaṃ
yad vismartumapīhitaṃ śamavatā śāntiṃ kulasyecchatā ।</l>
<l>tad	dyūtāraṇisambhṛtaṃ	nṛpavadhūkeśāmbarākarṣaṇaiḥ
krodhajyotiridaṃ mahat kuruvane yaudhiṣṭhiraṃ jṛmbhate ॥ 188 ॥</l>
</lg></b>
<p>bhīmaḥ— jṛmbhatāmapratihatakopamāryasya jyotiriti । (vesaṃ. 1.22—24)</p>
<p>(<b>2. pratimukhasandhau dvādaśāṅgani</b>)</p>
<p>atha <b>pratimukhāṅgāni</b> dvādaśa ।</p>
<p>13. (<b>2.1 vilāsaḥ</b>)</p>
<p>samīhā ratibhogārthā vilāsaḥ parikīrtitaḥ ॥ (nāśā. 19.71)</p>
<p>yathā <b>rat‍nāvalyāṃ</b> citritenāpi nāyakena saha sambhogasukhamavagacchantyā sāgarikayā ।</p>
<pb n="735"/>
<p>yathā ca <b>veṇīsaṃhāre</b> rājā— vinayandhara, prātareva vāsabhavanānmāmanāmantryaiva
bhānumatī niṣkrānteti vyākṣip‍taṃ me manaḥ ।</p>
<p>14. (<b>2.2 parisarpa</b>)</p>
<b><lg>
<l>dṛṣṭanaṣṭānusaraṇaṃ parisarpaḥ ॥ 189 ॥</l></lg></b> (nāśā. 19.71)
<p>yathā <b>rat‍nāvalyāṃ</b> madanaparavaśāṃ sāgarikāṃ rājānamālikhantīṃ dṛṣṭvā susaṅgatayā—
bhyadhāyi — kiṃ puṇa esā guruāṇurāokkhittahiaā ālihaṃtī maṃ
pi ṇa pekkhadi । hodu । to jāva imāe diṭhṭhivahaṃ se pariharia ṇirūvaissaṃ
kiṃ esā ālihadi tti । {kiṃ punareṣā gurvanurāgotkṣip‍tahṛdayā ālikhantī
mām api na prekṣate ? bhavatu । tadyāvadasyā dṛṣṭipathaṃ parihṛtya nirūpayiṣyāmi
kimeṣā''likhati iti ।}</p>
<p>yathā ca <b>veṇīsaṃhāre</b> kañcukī— sādhu pativrate sādhu ! strīsvabhāve'pi vartamānā
varaṃ bhavatī, na punarmahārājaḥ, yo'yamudyateṣu balavatsu, athavā kiṃ balavatsu
vāsudevasahāyakeṣu ripuṣu adyāpyantaḥpurakrīḍāsukhamabhilaṣati । idaṃ
cāparamayathāyathaṃ svāminaśceṣṭitam । (vesaṃ. 2.2)</p>
<b><lg>
<l>āśastragrahaṇādakuṇṭhaparaśostasyāpi jetā mune—
stāpāyāsya na pāṇḍusūnubhirayaṃ bhīṣmaḥ śaraiḥ śāyitaḥ ।</l>
<l>prauḍhānekadhanurdharārivijayaśrāntasya	caikākino
bālasyāyamarātilūnadhanuṣaḥ	prīto'bhimanyorvadhāt ॥</l></lg></b> iti ।
<p>15. (<b>2.3 vidhūtam</b>)</p>
<b><lg>
<l>kṛtasya vinaya(syānunaya)syādau vidhūtaṃ hyaparigrahaḥ ॥ 191 ॥</l></lg></b> (nāśā. 19.72)
<p>yathā <b>rat‍nāvalyāṃ</b> —</p>
<p>susaṅgatā— (sāgarikāhṛdaye hastaṃ dattvā), sahi samassasa samassasa । jāva imāe
digghiāe ṇaliṇīpattāiṃ muṇāloaiṃ a geṇhia āacchāmi । {sakhi,
samāśvasihi samāśvasihi ! yāvadasyā dīrghikāyā nalinīpatrāṇi mṛṇālikāṃ
ca gṛhītvā āgacchāmi । (utthāya parikramyopasṛtya nalinīpatrāṇi
mṛṇālikāśca nāṭyena hṛdaye'syā dadāti ।)}</p>
<pb n="736"/>
<p>sāgarikā— (patrāṇi vikṣipantī) sahi, avaṇehi ṇaliṇīpattāiṃ muṇāliā
a । alaṃ edehiṃ । kīsa aāraṇe attāṇaṃ āāsesi tti । (sakhi, apanaya
nalinīpatrāṇi mṛṇālikāśca । alametena । kimakāraṇa ātmānamāyāsayasi
iti ।) <b>॥ 192 ॥</b></p>
<p>yathā ca <b>veṇīsaṃhāre</b> (dvitīye')ṅke — (vesaṃ. 2.16)</p>
<p>rājā—</p>
<b><lg>
<l>vikira dhavaladīrghāpāṅgasaṃsarpi	cakṣuḥ
parijanapadavartinyatra	kiṃ	sambhrameṇa ।</l>
<l>smitamadhuramudāraṃ	devi !	māmālapoc‍cai
prabhavati mama pāṇyorañjaliḥ tvaṃ spṛśā'smin ॥ 193 ॥</l>
</lg></b>
<p>bhānumatī— ayyautta ! kassiṃci ṇiame ahippāo । to aṇumaṇṇadu maṃ ayyautto
tti । (āryaputra ! kasmiṃścinniyame'bhiprāyaḥ । tadanumanyatāṃ māmāryaputraḥ iti ।)</p>
<b><lg>
<l>16. (2.4 tāpanam) apāyadarśanaṃ yattuṃ tāpanaṃ nāma tadbhavet ॥ 194 ॥</l></lg></b>(nāśā.19.72)
<p>yathā <b>rat‍nāvalyāṃ</b> sāgarikā—</p>
<b><lg>
<l>dullahajaṇe'ṇurāo lajjā guruī paravvaso appā ।</l>
<l>piasahi visamaṃ ppemma maraṇaṃ saraṇaṃ ṇu varamekam ॥ 195 ॥</l>
</lg></b>
<lg>
<l>(durlabhajane'nurāgo lajjā gurvī paravaśa ātmā ।</l>
<l>priyasakhi ! viṣamaṃ prema maraṇaṃ śaraṇaṃ nu varamekam ॥)</l></lg>(rat‍nā. 2.1)
<p>yathā ca <b>veṇīsaṃhāre</b>—</p>
<p>suvadanā— sahi bhāṇumadi ! kīsa dāṇīṃ tumaṃ siviṇaadaṃsaṇamettakassa kide
ahimāṇiṇo mahārāadujjohaṇassa mahisī bhavia evvaṃ
vialiatthirabhāvā aṇimittaṃ saṃtappasi । (sakhi bhānumati !
kasmādidānīṃ tvaṃ svap‍nadarśanamātrakasya kṛte abhimānino
mahārājaduryodhanasya mahiṣī bhūtvā evaṃ vigalitasthirabhāvā animittaṃ
santapyase ?)</p>
<p>bhānumatī—evvaṃ ṇedam । kiṃ uṇa taṃ(?) me siviṇaaṇimittaṃ āui
(āula)daṃsaṇaṃ paḍibhādi । (evaṃ nu etat । kiṃ punastat meṃ
svap‍nanimittamākuladarśanaṃ pratibhāti ?) <b>॥ 196 ॥</b></p>
<pb n="737"/>
<p>17. (<b>2.5 narma</b>)</p>
<b><lg>
<l>krīḍāvilobhanārthaṃ ca hāsyaṃ narmeti kīrtitam ॥ 197 ॥</l></lg></b> (nāśā. 19.73)
<p>yathā <b>rat‍nāvalyāṃ</b></p>
<p>vidūṣakaḥ—(karṇaṃ dattvā, sasambhramaṃ rājānaṃ haste gṛhītvā) bho vayassa ! ehi
palāahma । essiṃ baulapāape kiṃ vi bhūdaṃ paḍivasadi । jai maṃ
ṇa pattiāāsi, tā aggado bhavia saaṃ e(vva) āaṇṇehi ।
{bho vayasya ! (ehi pa)lāyāvaḥ । asmin vakulapādape kimapi bhūtaṃ
prativasati । yadi māṃ na pratyāyayasi, tadagrato bhūtvā
svayamevākarṇaya ।}</p>
<p>rājā—(ākarṇya) vayasya ! śārikeyam iti ॥</p>
<p>yathā ca <b>veṇīsaṃhāre</b></p>
<p>rājā kṛtāvakuṇṭhanaśceṭyā hastād gṛhītvā bhānumatyā arghyapātramupanayati ।</p>
<p>bhānumatī—{sparśamabhinīya sotkampamarghyapātraṃ dhārayati । sasādhvasāyā hastāt
puṣpāṇi patanti । (rājānamavalokya) aho pamādo pariaṇassa । (aho
pramādaḥ parijanasya !)} ityata ārabhya—</p>
<p>rājā—(saparihāsaṃ) nipuṇaḥ parijanaste evaṃvidhe sevāvakāśe iti <b>॥ 198 ॥</b></p>
<p>18. (<b>2.6. narmadyutiḥ</b>)</p>
<b><lg>
<l>doṣapracchādanārthaṃ tu hāsyaṃ narmadyutiḥ smṛtā ॥ 199 ॥</l></lg></b> (nāśā. 19.73)
<p>yathā <b>rat‍nāvalyāṃ</b></p>
<p>vidūṣakaḥ— (ūrdhvaṃ vilokya) kahaṃ sac‍caṃ evva sāriā । (daṇḍakāṣṭhamudyamya)
dāsīedhīe, kiṃ tue jāṇidaṃ jahā sa sac‍caṃ evva vasantao
bhāadi । tā ciṭhṭha muhuttaaṃ, jāva imiṇā rattakāmiṇīhiaabhaṃgureṇa
daṃḍakaṭhṭhaeṇa paḍipakke via kaitthaphalaṃ imādo vauḻapāavādo
pāḍaissaṃ iti । (kathaṃ satyameva śārikā ! dāsyāḥputri, kiṃ tvayā
jñātaṃ yathā sa satyameva vasantako bibheti ? tattiṣṭha muhūrtaṃ yāvadetena
raktakāminīhṛdayabhaṅgureṇa	daṇḍakāṣṭhena	paripak‍vamiva
kapitthaphalamasmād vakulapādapāt pātayiṣyāmi iti ।)</p>
<pb n="738"/>
<p>yathā ca <b>veṇīsaṃhāre</b></p>
<p>rājā— (saparihāsaṃ) devi ! śrutavistāra evāsmi bhavatyāḥ svap‍navṛttāntasya;
tadalamatyantasukumāramātmānaṃ khedayitum iti <b>॥200 ॥</b></p>
<p>19. (<b>2.7. praśamanam</b>)</p>
<b><lg>
<l>uttarottaravākyaṃ tu bhavet praśamanaṃ tathā ॥ 201 ॥</l></lg></b> (nāśā. 19.74)
<p>yathā <b>rat‍nāvalyāṃ</b></p>
<p>vidūṣakaḥ— bho esā khu sāriā cauvedī via brahmaṇo riāo
paṭhiduṃ āraddhā । (bho eṣā khalu śārikā caturvedī iva brāhmaṇaḥ
ṛcaḥ paṭhitumārabdhā ।)</p>
<p>rājā— mitrā'nyacetasā mayā nāvadhāritaṃ, kimanayoktam ?</p>
<p>vidūṣakaḥ— bho eāe maṃtidaṃ— (bho etayā mantritam)— duḻahajaṇe'ṇurāo
(durlabhajane'nurāgo) ityādi paṭhati ।</p>
<p>rājā— (sahāsaṃ) mahābrāhmaṇa, bhavantaṃ muktvā ko'nya evamṛcāmabhijñaḥ ?</p>
<p>viduṣakaḥ— kiṃ khu dāṇi edaṃ । (kiṃ khalvidānīmetat ?)</p>
<p>rājā— vayasya, nanu gāthā । idaṃ kayāpi ślāghyamanāsādayantyā
jīvitanirapekṣayoktam ।</p>
<p>vidūṣakaḥ— kiṃ edehiṃ vak‍kabhaṇidehiṃ ? ujjuaṃ evvaṃ kiṃ ṇa bhaṇasi jaha
maṃ ṇāsāaaṃtīe tti । aṇṇahā ko aṇṇo kusumacāvavvavadeseṇa
ṇiṇhavīadi । {kimetairvakrabhaṇitaiḥ ? ṛjukamevaṃ kiṃ na bhaṇasi yathā
mām anāsādayantyā iti । anyathā ko'nyaḥ kusumacāpavyapadeśena
nihnūyate ?} (ityuc‍cairhasati ॥)</p>
<p>yathā ca <b>veṇīsaṃhāre</b> (praviśya)</p>
<p>kañcukī— bhag‍nam ।</p>
<p>duryodhanaḥ— kena ?</p>
<p>kañcukī— bhīmena ।</p>
<p>duryodhanaḥ— kasya ?</p>
<p>kañcukī— bhavataḥ ।</p>
<p>duryodhanaḥ— kimuddhataṃ pralapasi ?</p>
<pb n="739"/>
<p>kañcukī—(sabhayaṃ) deva,</p>
<b><lg>
<l>bhag‍naṃ bhīmena bhavato marutā rathaketanam ॥ 202 ॥</l></lg></b> (vesaṃ. 2.23) iti ॥
<p><b>20. (2.8 nirodha:)</b></p>
<b><lg>
<l>sukhānāṃ sanniveśo yaḥ sa nirodhaḥ prakīrtitaḥ ॥ 203 ॥</l></lg></b> (nāśā.19.74)
<p>yathā <b>rat‍nāvalyāṃ</b></p>
<p>rājā— dhiṅmūrkha! kimuccairhasatā tvayeyaṃ trāsitā? yenoḍḍīyānyataḥ k‍vāpi gatā
iti ।</p>
<p>yathā(ca) <b>veṇīsaṃhāre</b> (bhānumatyā saha sukhāsīne rājani praviśya jayadrathamātā duḥśalā
ca ।)</p>
<p>mātā— parittāadu parittāadu kuruṇāho । (paritrāyatāṃ paritrāyatāṃ kurunāthaḥ ।)</p>
<p>duryodhanaḥ — samāśvasihi । kuśalaṃ samarāṅgaṇeṣvapratihatarathasya mahārājajayadrathasya ।</p>
<p>mātā— kudo kudo kusalam? (kutaḥ kutaḥ kuśalam?) ityādi ॥ 204 ॥</p>
<p><b>21. (2.9 paryupāsanam)</b></p>
<b><lg>
<l>kruddhasyānunayo yastu1 bhavet tat paryupāsanam ॥ 205 ॥</l></lg></b> (nāśā. 19.75)
<p>yathā <b>rat‍nāvalyāṃ</b></p>
<p>vidūṣakaḥ—bho esā khu kaalīgharaperaṃteṇa gadā । tā ehi turiaṃ aṇusarahma ।
(bho eṣā khalu kadalīgṛhaparyantena gatā! tadehi, tvaritamanusarāvaḥ ।)</p>
<p>yathā ca <b>veṇīsaṃhāre</b></p>
<p>rājā—(kañcukinamuddiśya) vinayandhara! kimāha bhavān? ekākī bahubhirbālo
lūnaśarāsanaśca hata iti । paśya—(vesaṃ. 2.3)</p>
<b><lg>
<l>hate jarati goṅgeye puraskṛtya śikhaṇḍinam ।</l>
<l>yā ślāghā pāṇḍuputrāṇāṃ saivāsmākaṃ bhaviṣyati ॥ 206 ॥</l>
</lg></b>
<p><b>22. (2.10 puṣpam)</b></p>
<p><b>viśeṣavacanaṃ yattu tat puṣpamiti saṃjñitam ॥ 207 ॥</b> (nāśā. 19.75)</p>
<p>yathā <b>rat‍nāvalyāṃ</b></p>
<p>vidūṣakaḥ— bho edaṃ khu taṃ jaṃ mae bhaṇidaṃ tumaṃ evva etthaṃ ālihido । aṇṇahā
ko aṇṇo kusumacāpavvavadeseṇa ṇiṇhavīadi iti । (bho, etatkhalu़
<!-- NOTES pg=739!-->
1. syānanuyogastu iti rā.
<pb n="740"/>
tat yanmayā bhaṇitaṃ tvamevetamilikhitaḥ । anyathā ko'nyaḥ
kusumacāpavyapadeśena nihrūyata iti ।)</p>
<p>yathā ca <b>veṇīsaṃhāre</b></p>
<p>rājā—alaṃ vikalpena । svap‍nadarśanamanayā varṇitam । mayā punarmanda—
dhiyā('n‍ )yathaiva saṃbhāvitam iti ॥ 208 ॥</p>
<p><b>23. (2.11 vajram)</b></p>
<b><lg>
<l>pratyakṣarūkṣaṃ yad vākyaṃ tad vajramiti kīrtitam ॥ 201 ॥</l></lg></b>(nāśā. 19.76)
<p>yathā <b>rat‍nāvalyāṃ</b></p>
<p>rājā—susaṅgate, kathamahamihastho bhavatyā vijñānaḥ?</p>
<p>susaṅgatā—bhaṭṭā! ṇa kevalaṃ tumaṃ, samaṃ cittaphalaeṇa savvo mae vuttanto
viṇṇādo । tā gadua devīe ṇivedaissaṃ iti । (bhartaḥ! na kevalaṃ
tvaṃ, samaṃ citraphalakena sarvo mayā vṛttānto vijñātaḥ । tad gatvā
devyai nivedayiṣye ।) iti ॥</p>
<p>yathā ca <b>veṇīsaṃhāre</b></p>
<p>rājā kañcukinamāha—ā vṛddhāpasada, marutā rathasya keturbhag‍naḥ। tatkimākulaṃ
pralapasi iti ॥ 210 ॥</p>
<p><b>24. (2.12 varṇasaṃhāraḥ)</b></p>
<b><lg>
<l>varṇitārthatiraskāro varṇasaṃhāra ucyate ॥ 211 ॥</l></lg></b> (nāśā. 19.77)
<p>yathā <b>rat‍nāvalyāṃ</b></p>
<p>vidūṣaka:— (apavārya), bho savvaṃ saṃbhāviadi । muharā khu esā gabbhadāsī ।
tā pariosehi ṇaṃ । (bhoḥ, sarvaṃ sambhāvyate । mukharā khalveṣā garbhadāsī ।
tat paritoṣayainām ।)</p>
<p>rājā— yuktamabhihitam । susaṅgate! krīḍāmātramevaitat । tathā nākāraṇaṃ tvayā devī
khedayitavyā । tad gṛhāṇa karṇābharaṇam ।</p>
<p>susaṅgatā—idaṃ bhaṭṭiṇo pasādeṇa mae kīlidaṃ evva । tā kiṃ kaṇṇābharaṇeṇa । ado
vi me guruo pasādo jaṃ kissa tae ahaṃ cittaphaḻae āḻihidā
tti parikuvidā me piasahī sāariā । sā pasādiadu iti ।</p>
<!-- NOTES pg=740!-->
1. 'cāturvarṇyopagamanaṃm' iti nāśā. 19.77
<pb n="741"/>
<p>(idaṃ bhartuḥ prasādena mayā krīḍitameva । tat kiṃ karṇābharaṇena ? ayamapi
me guruḥ prasādaḥ yat kimiti tvayā ahaṃ citraphalake ālikhiteti
parikupitā me priyasakhī sāgarikā । sā prasādyatām iti ।)</p>
<p>yathā ca <b>veṇīsaṃhāre</b> kañcukinā rathaketanapatanam āvedite ।</p>
<p>(bhānumatī)—aṃtariadu dāva edaṃ samatthapaṇāṇaṃ (baṃmaṇāṇaṃ) veapathabhaṇi
maṃgaḻagghoseṇa iti । (antarīyatāṃ tāvadetat samarthabrāhmaṇānāṃ
vedadhvanimaṅgaloddhoṣeṇa iti ।) <b>॥ 212 ॥</b></p>
<p>(<b>3. garbhasandhau trayodaśāṅgāni</b>)</p>
<p>atha <b>garbhāṅgāni</b> trayodaśa । teṣu—</p>
<p>25. (<b>3.1 abhūtāharaṇam</b>)—</p>
<b><lg>
<l>abhūtāharaṇaṃ tat syād vākyaṃ yat kapaṭāśrayam ॥ 213 ॥</l></lg></b>(nāśā. 19.77)
<p>yathā <b>rat‍nāvalyāṃ</b></p>
<p>vidūṣakaḥ — susaṅgade ! ṇa hu sāariaṃ vajjia aṇṇaṃ piavaassassa
asatthadāe kāraṇaṃ । tā ciṃtehi ettha ko uvāo tti । ajjae
cittaphaḻaavuttaṃtasaṃkidāe sāariaṃ mapa(ma) rakkhidu samappaaṃtīe
jahāvaṇa . . . (jaṃ ṇevatthaṃ me) pasādīkidaṃ tā teṇa evva
viraidabhaṭṭiṇīvesaṃ sāariaṃ geh‍iṇaa ahaṃ vi kaṃcaṇamālāvesa
(dhā)riṇī bhavia padose āgamissaṃ । tumaṃ pi idha evva
paḍivālaissasi । tado māhavīladāmaṃḍave bhaṭṭiṇo tae saha samāamo
havissadi । (susaṅgate ! na khalu sāgarikāṃ varjayitvā anyat
priyavayasyasyāsvasthatāyāḥ kāraṇam । tat cintayātra ka upāya iti ।
āryayā citraphalakavṛttāntaśaṅkitayā sāgarikāṃ mama rakṣituṃ
samarpayantyā yannepathyaṃ me prasādīkṛtaṃ tatastenaiva viracitabhaṭṭinīveṣāṃ
sāgarikāṃ gṛhītvā ahamapi kāñcanamālāveṣadhāriṇī bhūtvā pradoṣe
āgamiṣyāmi । tvamapi ihaiva pratipālayiṣyasi । tato
mādhavīlatāmaṇḍape bhartuḥ tayā saha samāgamo bhaviṣyati ।}</p>
<pb n="742"/>
<p>yathā ca <b>veṇīsaṃhāre</b> draupadīmuddiśya sūto'śvatthāmānamāha—(vesaṃ. 3.10)</p>
<b><lg>
<l>aśvatthāmā hata iti pṛthāsūnunā spaṣṭamuktvā
svairaṃ śeṣe gaja iti kila vyāhṛtaṃ satyavācā ।</l>
<l>tacchutvā'sau dayitatanayaḥ pratyayāt tasya rājñaḥ
śastrāṇyājau nayanasalilaṃ cāpi tulyaṃ mumoca ॥ 214 ॥</l>
</lg></b>
<p>26. (<b>3.2 mārgaḥ</b>)</p>
<b><lg>
<l>tattvārthavacanaṃ caiva mārga ityabhidhīyate ॥ 215 ॥</l></lg></b> (nāśā. 19.78)
<p>yathā <b>rat‍nāvalyāṃ</b> tṛtīye'ṅke kāñcanamālayā sarvo'sau susaṅgatāvasantakayoḥ kapaṭaprapañco
rājñaścāsvasthāsthatāpracchādanaṃ tattvata upalabhya madanikāyai punaśca
vāsavadattāyai niveditam iti ।</p>
<p>yathā ya <b>veṇīsaṃhāre</b></p>
<p>rājā— kathaṃ punarācāryaḥ śastragrahaṇasamaye sastramujjhitavān ?</p>
<p>karṇaḥ— ayamabhiprāyaḥ tat (tasya ?) syāt— aśvatthāmā mayā pṛthivīrājye
abhiṣektavya iti । tasyaivābhāvād vṛddhasya me brāhmaṇasya vṛthā
śastragrahaṇamiti tathā kṛtavān ।</p>
<p>rājā— sādhu, nipuṇamupalakṣitam । ata eva samartho'pi kurukulakṣaya—
mupekṣitavān iti ।</p>
<p>27. (<b>3.3 rūpam</b>)</p>
<b><lg>
<l>citrārthasamavāye tu vitarko rūpamucyate ॥ 216 ॥</l></lg></b> (nāśā. 19.78)
<p>yathā <b>rat‍nāvalyāṃ</b> tṛtīye'ṅke</p>
<p>rājā—aho mahadāścaryam !</p>
<b><lg>
<l>manaścalaṃ prakṛtyaiva durlakṣyaṃ ca tathāpi me ।</l>
<l>kāmenaitat kathaṃ viddhaṃ samaṃ sarvaiśśilīmukhaiḥ ॥ 217 ॥</l></lg></b>(rat‍nā 3.2) iti ॥
<p>yathā ca <b>veṇīsaṃhāre</b></p>
<p>rājā— (vesaṃ. 3.26)</p>
<b><lg>
<l>tejasvī ripuhatabandhuduḥkhapāraṃ bāhubhyāṃ vrajati dhṛtāyudhaplavābhyām ।</l>
<l>ācāryaḥ sutanidhanaṃ niśamya saṃkhye kiṃ śastragrahasamaye viśastra āsīt ॥ 218 ॥</l>
</lg></b>
<pb n="743"/>
<p>28. (<b>3.4 udāharaṇam</b>)</p>
<b><lg>
<l>yac‍cātiśayavad vākyaṃ tadudāharaṇaṃ smṛtam ॥ 219 ॥</l></lg></b> (nāśā. 19.79)
<p>yathā <b>rat‍nāvalyāṃ</b></p>
<p>vidūṣakaḥ— hī hī ! kosaṃbīrajjalāheṇa vi ṇa tādiso piavaassassa
maṇaparioso āsī jādiso ajja mama saāsādo piavaaṇaṃ
suṇia bhavissadi tti tak‍kemi । (hī hī ! kauśāmbīrājyalābhenāpi
na tādṛśaḥ priyavayasyasya manaḥparitoṣaḥ āsīd yādṛśo'dya mama
sakāśāt priyavacanaṃ śrutvā bhaviṣyatīti tarkayāmi ।)</p>
<p>yathā ca <b>veṇīsaṃhāre</b></p>
<p>aśvatthāmā—aṅgarāja ! kimāha bhavān—kimatra kriyata iti ? śrūyatāṃ yad yat
kriyate—(vesaṃ. 3.31)</p>
<b><lg>
<l>yo yaḥ śastraṃ bibharti svabhujagurumadaḥ pāṇḍavīnāṃ camūnāṃ
yo yaḥ pāñcālagotre śiśuradhikavayā garbhaśayyāṃ gato vā ।</l>
<l>yo yastatkarmasākṣī carati mayi raṇe yaśca yaśca pratīpaḥ
krodhāndhastasya tasya svayamapi jagatāmantakasyāntako'ham ॥ 220 ॥</l>
</lg></b>
<p>29. (<b>3.5. kramaḥ</b>)</p>
<b><lg>
<l>bhāvatattvopalabdhistu krama ityabhidhīyate ॥ 221 ॥</l></lg></b> (nāśā. 19.79)
<p>yathā rat‍nāvalyāṃ tṛtīye'ṅke —</p>
<p>vidūṣakaḥ—(upasṛtya) bho vaassa ! diṭhṭhiā vaḍḍhasi samīhitabbhadiāai
kajjasiddhīe । (bho vayasya, diṣṭyā vardhase samīhitābhyadhikayā
kāryasiddha‍yā ।)</p>
<p>rājā— vayasya, api kuśalaṃ priyāyāḥ ?</p>
<p>vidūṣakaḥ— aireṇa pekkhia saaṃ evva jāṇissidi bhavaṃ ।
(acireṇa prekṣya svayameva jñāsyati bhavān ।)</p>
<p>rājā—(saparitoṣaṃ) kathaṃ darśanamapi bhaviṣyati, iti ।</p>
<p>yathā ca <b>veṇīsaṃhāre</b> tṛtīye'ṅke, . . .</p>
<p>rājan duryodhana ! mahā(n) x x x x x bhavatā ca kṛtaparikaro'yaṃ
<pb n="744"/>
lokatrayamucchettuṃ samarthaḥ, kiṃ punaretad yudhiṣṭhirabalam ? tadabhiṣicyatāṃ
saināpatye ।</p>
<p>rājā— suṣṭhuṃ yujyamānamabhihitam; kiṃ tu prākpratipanno'yamartho mayā'ṅgarājasya,
iti <b>॥ 222 ॥</b></p>
<p>30. (<b>3.6 saṃgrahaḥ</b>)</p>
<b><lg>
<l>sāmadānārthasampannaḥ saṃgrahaḥ parikīrtitaḥ ॥ 223 ॥</l></lg></b> (nāśā. 19.80)
<p>yathā <b>rat‍nāvalyāṃ</b> tṛtīye'ṅke</p>
<p>rājā— (saharṣaṃ) (sādhu) vayasya, sādhu । idaṃ ca te pāritoṣikam । (hastādapasārya
kaṭakaṃ prayacchati) ।</p>
<p>yathā ca <b>veṇīsaṃhāre</b></p>
<p>aśvatthāmā— rājan kauraveśvera ! kimadyāpi yuktāyuktavicāraṇayā ?<b>॥ 224 ॥</b></p>
<b><lg>
<l>prayat‍naparibodhitaḥ stutibhiradya śeṣe niśā—
makeśavamapāṇḍavaṃ bhuvanamadya nissomakam ।</l>
<l>iyaṃ parisamāpyate raṇakathā'dya dośśālinā—
mapaitu nṛpakānanācigururadya bhāro bhuvaḥ ॥ 225 ॥</l></lg></b> (vesaṃ. 3.33)
<p>31. (<b>3.7 anumānam</b>)</p>
<b><lg>
<l>rūpānurūpagamanamanumānamiti smṛtam ॥ 226 ॥</l></lg></b> (nāśā. 19.80)
<p>yathā <b>rat‍nāvalyāṃ</b> —</p>
<p>vidūṣakaḥ—(nirūpya) bho edaṃ khu (saṃsa)ttaṃ (bahala)pattapādavadāe piṃḍīkadaṃdhaāraṃ
via ujjāṇaṃ । tā kadhaṃ ettha maggo lakkhīadi ? (bho, etat
khalu saṃsaktabahalapatrapādapatayā piṇḍīkṛtāndhakāramiva udyānam ।
tatkathamatra mārgo lakṣyate ?)</p>
<p>rājā— vayasya ! sujñātamevaitat । tathā hi—(rat‍nā. 3.8)</p>
<b><lg>
<l>pālīyaṃ campakānāṃ niyatamayamasau sundaraḥ sindhuvāraḥ
sāndrā vīthī tatheyaṃ bakulaviṭapināṃ pāṭalā paṅktireṣā ।</l>
<l>āghrāyāghrāya gandhaṃ vividhamadhigataiḥ pādapairevamasmin
vyaktiṃ panthāḥ prayāti dviguṇataratamonihnuto'pyeṣa cihnaiḥ ॥ 227 ॥</l></lg></b>iti ।
<pb n="745"/>
<p>yathā ca <b>veṇīsaṃhāre</b></p>
<p>aśvatthāmā— (agrato vilokya), hā hā dhikkaṣṭam ! bho bhoḥ ! pratijñābhaṅgabhīruḥ
kirīṭī duryodhanarādheyau śaravarṣairabhidravati । sarvathā pītaṃ śoṇitaṃ
duḥśāsanasya bhīmena, iti ।</p>
<p>32. (<b>3.8 prārthanā</b>)</p>
<b><lg>
<l>abhyarthanāparaṃ vākyaṃ prārthanetyabhidhīyate 1 ॥ 228 ॥</l></lg></b> (nāśā. 19.81)
<p>yathā <b>rat‍nāvalyāṃ</b> tṛtīye'ṅke</p>
<p>vidūṣakaḥ—bhodi sāarie ! vīsaddhā bhavia ālava piavaassaṃ । ajja vi
dāva se ṇic‍caruṭṭāe devīe vāsavadattāe duṭ‍ṭhavaaṇehiṃ kaḍuidāiṃ
sottāiṃ saṃpadaṃ suhāvedu tuha mahuravaaṇovaṇṇāso । (bhavati sāgarike !
visrabdhā bhūtvā ālapa priyavayasyam । adyāpi tāvadasyā
nityaruṣṭayā devyā vāsavadattāyāḥ duṣṭavacanaiḥ kaṭukite śrotre sāmprataṃ
sukhayatu tava madhuravacanopanyāsaḥ ।)</p>
<p>yathā ca <b>veṇīsaṃhāre</b></p>
<p>aśvatthāmā— rājan duryodhana ! abhīṣmadroṇaṃ ca saṃprati kauravabalamāloḍayantau
bhīmārjunau rādheyena naivaṃvidhenānyena vā śakyete nivārayitum । ataḥ
svayaṃ bhrātuḥ pratīkāraparo bhava, iti <b>॥ 229 ॥</b></p>
<p>33. (<b>3.9 saṃkṣip‍tiḥ</b>)</p>
<b><lg>
<l>garbhasyodbhedanaṃ yattu 2saṃkṣip‍tiriti gīyate ॥ 230 ॥</l></lg></b> (nāśā. 19.81)
<p>yathā <b>rat‍nāvalyāṃ</b></p>
<p>rājā—(mukhamud‍ghāṭya, unnamayya) vilokya ca, saviṣādaṃ kathaṃ devī vāsavadattā !
(vidūṣakamuddiśya) mūrkha, kimetat ?</p>
<p>vidūṣakaḥ—(sabhayaṃ) bho ahmāṇaṃ jīvidasaṃsao । (bhoḥ, asmākaṃ
jīvitasaṃśayaḥ !)</p>
<p>yathā ca <b>veṇīsaṃhāre</b> caturthe'ṅke</p>
<p>sundarakaḥ—aha vā kiṃ ettha devaṃ uvālahāmi । tassa kkhu edaṃ
<!-- NOTES pg=745!-->
1. ratiharṣotsavādīnāṃ prārthanā prārthanā bhavet । nāśā. 19.81 2. 'sā''kṣi'—iti nāśā. 19.81
<pb n="746"/>
ṇibbhacchiaviuravaaṇavīassa	paribhūdapidāmahahidovadesaṃkurassa
sauṇippocchāhaṇāvarūḍhamūlassa jadugehajūdavisasāhiṇo paṃcālī—
kesaggahaṇakusumassa phalam, iti । (atha vā kimatra daivamupālabhe ?
tasya khalvetad nirbhartsitaviduravacanabījasya paribhūtapitāmaha—
hitopadeśāṅkurasya	śakuniprotsāhanāvarūḍhamūlasya	jatugṛha—
dyūtaviṣaśākhinaḥ pāñcālīkeśagrahaṇakusumasya phalam, iti ।}<b>॥ 231 ॥</b></p>
<p>34. (<b>3.10 toṭakam</b>)</p>
<b><lg>
<l>saṃrambhavacanaṃ caiva toṭakaṃ samudāhṛtam ॥ 232 ॥</l></lg></b> (nāśā. 19.81)
<p>yathā <b>rat‍nāvalyāṃ</b></p>
<p>rājā—(añjaliṃ baddha‍‍vā), priye vāsavadatte, prasīda ।</p>
<p>vāsavadattā—(aśrūṇi dhārayantī), ayyavutta ! mā evaṃ bhaṇa । saṃkaṃtāi khu edāiṃ
aṇṇassi akkharāiṃ ।</p>
<p>(āryaputra ! mā evaṃ bhaṇa । saṃkrāntāni khalvidānīmanyasyāmakṣarāṇi ।)</p>
<p>yathā ca <b>veṇīsaṃhāre</b></p>
<p>rājā—sundaraka, kac‍cit kuśalamaṅgarājasya ?</p>
<p>puruṣaḥ—kusalaṃ sarīramettaeṇa । (kuśalaṃ śarīramātrakeṇa ।)</p>
<p>rājā—kiñcāsya kirīṭinā nihatā dhaureyāḥ kṣatassārathirbhag‍no vā rathaḥ ?</p>
<p>puruṣaḥ— deva ṇa bhaggo raho । bhaggo de maṇoraho । (deva ! na bhag‍no rathaḥ । bhag‍naste
manorathaḥ)</p>
<p>rājā—sasaṃrambhaṃ kimavispaṣṭavacanairākulamapi paryākulayasi me hṛdayam ? iti ।</p>
<p>35. (<b>3.11 adhibalam</b>)</p>
<b><lg>
<l>kapaṭasyānyathābhāvaṃ bruvate'dhibalaṃ budhāḥ ॥ 233 ॥</l></lg></b> (nāśā. 19.82)
<p>yathā <b>rat‍nāvalyāṃ</b> tṛtīye'ṅke (rat‍nā. 3.14)</p>
<p>rājā—evamapi pratyakṣadṛṣṭavyalīkaḥ kiṃ vijñāpayāmi ?</p>
<b><lg>
<l>ātāmratāmapanayāmi vilakṣa eṣa
lākṣākṛtāṃ caraṇayostava devi mūrdh‍nā ।</l>
<l>kopoparāgajanitāṃ tu mukhendubimbe
hartuṃ kṣamo yadiparaṃ karuṇā mayi syāt ॥ 234 ॥</l>
</lg></b>
<pb n="747"/>
<p>yathā ca <b>veṇīsaṃhāre</b></p>
<p>sundarakaḥ—tado a deva sattikhaṃḍaṇāmarisideṇa gaṃḍīviṇā bhaṇi(a)—re re
dujjohaṇappamuhā kurukula—aviṇaa—ṇāvākaṇṇadhāra kaṇṇa ! tumhehiṃ
bahuhiṃ mahārahehiṃ paḍivāria eāī mama puttao ahimaṇṇu
vvāvādido । ahaṃ uṇa tumhāṇaṃ pekkhantāṇaṃ evva visaseṇaṃ ajja
sumaridavvasesaṃ karomi । (tataśca deva !	śaktikhaṇḍanāmarṣitena
gāṇḍīvinā bhaṇitam—re re duryodhanapramukhāḥ, kurukulāvinaya—
nāvākarṇadhāra karṇa ! yuṣmābhiḥ bahubhirmahārathaiḥ parivāryaikākī mama
putrako'bhimanyurvyāpāditaḥ । ahaṃ punaryuṣmākaṃ prekṣamāṇānāmeva
vṛṣasenamadya smartavyaśeṣaṃ karomi ।) <b>॥ 235 ॥</b></p>
<p>36. (<b>3.12 ud‍vegaḥ</b>)</p>
<b><lg>
<l>bhayaṃ nṛpādijanitamudvegassaṃprakīrtitaḥ ॥ 236 ॥</l></lg></b> (nāśā. 19.83)
<p>yathā <b>rat‍nāvalyāṃ</b> tṛtīye'ṅke,</p>
<p>sāgarikā—varaṃ dāṇiṃ ahaṃ saaṃ evva attāṇaṃ ubbaṃdhia uvaradā, ṇa uṇa
jāṇidasaṃkedavuttaṃtae devīe paribhūda hmi । tā jāva iha asoapādavaṃ
gadua jadhāsamīhidaṃ karissaṃ ।</p>
<p>{varamidānīmahaṃ svayamevātmānamud‍badhyoparatā, punarjñātasaṃketavṛttāntayā
devyā paribhūtāsmi । tadyāvadiha aśokapādapaṃ gatvā yathāsamīhitaṃ
kariṣye ।}</p>
<p>yathā ca <b>veṇīsaṃhāre</b> caturthe'ṅke,</p>
<p>'bho bhoḥ bhayaskhalitakārmukakṛpāṇatomaraśaktayaḥ kauravacamūbhaṭāḥ
pāṇḍavapakṣapātinaśca yodhāḥ ! na bhetavyaṃ na bhetavyam' ityādi
bhīmasenavacanaṃ śrutvā, (sabhayam) kathamāsanno durātmā kauravarāja—
putramahāvanotpātamārutaḥ ! anupalabdhasaṃjñaśca mahārājaḥ ! bhavatu ।
sudūramapaharāmi	syandanam । kadācidayamanāryo duśśāsana
ivāsminnadyāpyanāryamācariṣyati, iti <b>॥ 237 ॥</b></p>
<pb n="748"/>
<p>37. (<b>3.13 vidravaḥ</b>)</p>
<b><lg>
<l>śaṅkā bhayatrāsakṛto vidravaḥ samudāhṛtaḥ ॥ 238 ॥</l></lg></b> (nāśā. 19.85)
<p>yathā <b>rat‍nāvalyāṃ</b></p>
<p>vidūṣakaḥ— uc‍cai bho vaassa, parittāhi parittāhi । esā kkhu devī
vāsavadattā appāṇaṃ ubbaṃdhia vāvādiadi । (bho vayasya,
paritrāyasva, paritrāyasva ! eṣā khalu devī vāsavadattā
ātmānamudvadhya vyāpādayati ।)</p>
<p>rājā— (sasambhramamupasṛtya) vayasya, k‍vāsau k‍vāsau ?</p>
<p>vidūṣakaḥ— ho esā । (aho eṣā !)</p>
<p>rājā—ayi kimidamakāryaṃ kriyate ? <b>॥ 239 ॥</b></p>
<b><lg>
<l>mama kaṇṭhagatāḥ prāṇāḥ pāśe kaṇṭhagate tava ।</l>
<l>anarthārthaḥ prayāso'yaṃ tyajyatāṃ sāhasaṃ priye ॥ 240 ॥</l></lg></b>(rat‍nā. 4.1) iti ।
<p>yathā (ca) <b>veṇīsaṃhāre</b> pañcame'ṅke,</p>
<p>sūtaḥ—deva !</p>
<p><b>prāp‍tāvekarathārūḍhau pṛcchantau tvāmitastataḥ ।</b></p>
<p>sarve— kaśca kaśca ?</p>
<p>sūtaḥ— <b>sa karṇāriḥ sa ca krūro vṛkakarmā vṛkodaraḥ ॥ 241 ॥</b>(vesaṃ. 5.25)</p>
<p>gāndhārī— (sabhayam) jāda ! kiṃ ettha paḍivajjidavvaṃ ? (jāta ! kimatra
pratipattavyam ?)</p>
<p>rājā—nanu sannihitaiveyaṃ gadā, iti ।</p>
<p>(<b>4. vimarśasandhau trayodaśāṅgāni</b>)</p>
<p>atha <b>vimarśāṅgāni trayodaśa ।</b> (teṣu)—</p>
<p>38. (<b>4.1 apavādaḥ</b>)</p>
<b><lg>
<l>doṣaprakhyāpanaṃ yat syāt so'pavādaḥ prakīrttitaḥ ॥ 242 ॥</l></lg></b> (nāśā. 19.84)
<p>yathā <b>rat‍nāvalyāṃ</b> tṛtīye'ṅke rājñi priyaṃ vadatyapi
<pb n="749"/>
sāgarikā—ayyautta ! kiṃ ediṇā alīadākkhiṇṇeṇa jīvidādo vi
vallahatarāe devīe attāṇaaṃ avarāhiṇaṃ karesi ? (āryaputra ! kiṃ
etena alīkadākṣiṇyena jīvitādapi vallabhatarāyāḥ devyāḥ
ātmānamaparādhinaṃ karoṣi ? ।)</p>
<p>rājā—ayi ! mithyāvādinī khalvasi । kutaḥ—(rat‍nā. 3.17)</p>
<b><lg>
<l>śvāsotkampini kampitaṃ kucayuge maune priyaṃ bhāṣitaṃ
vaktre'syāḥ kuṭilīkṛtabhruṇi ruṣā yātaṃ mayā pādayoḥ ।</l>
<l>itthaṃ naḥ sahajābhijātyajanitā sevaiva devyāḥ, paraṃ
premābandhavivardhitādhikarasā prītistu yā sā tvayi ॥ 243 ॥</l>
</lg></b>
<p>yathā ca <b>veṇīsaṃhāre</b> yudhiṣṭhiraḥ—(vesaṃ. 6.1)</p>
<b><lg>
<l>tīrṇe bhīṣmamahodadhau kathamapi droṇānale nirvṛte
karṇāśīviṣabhogini praśamite śalye ca yāte divam ।</l>
<l>bhīmena priyasāhasena rabhasādalpāvaśeṣe jaye
sarve jīvitasaṃśayaṃ vayamamī vācā samāropitāḥ ॥ 244 ॥</l>
</lg></b>
<p>39. (<b>4.2 saṃsphoṭaḥ</b>)</p>
<b><lg>
<l>roṣagrathitavākyaṃ tu saṃsphoṭa iti kīrtitam ॥ 245 ॥</l></lg></b> (nāśā. 19.84)
<p>yathā <b>rat‍nāvalyāṃ</b> tṛtīye'ṅke tadeva sāgarikā—vatsarājayorvākyamalakṣitā
niśamyopasṛtya ca devī saroṣamāha—</p>
<p>jajjautta ! juttaṃ edaṃ, sarisaṃ edaṃ । (āryaputra ! yuktametat ! sadṛśametat !)</p>
<p>rājā—(sāgarikāṃ muktvā sasambhramam) devi ! na khalvakāraṇe māmupā—
labdhumarhasi । satyaṃ tvāmeva matvā veṣasādṛśyād vipralabdhā vayamihāgatāḥ ।
tathāpi kṣamyatām । (iti pādayoḥ patati ।)</p>
<p>vāsavadattā—ayyautta ! uṭṭehi । kiṃ ajje vi ahijāī sevādukkhaṃ
aṇubhavīadi ? । (āryaputra ! uttiṣṭha । kimadyāpi abhijātayā
sevāduḥkhamanubhāvyate ?)</p>
<p>rājā—kathamidamapi śrutaṃ devyā ? iti ।</p>
<pb n="750"/>
<p>yathā ca <b>veṇīsaṃhāre</b></p>
<p>yudhiṣṭhiraḥ—pāñcālaka ! kac‍cidāsāditā tasya durātmanaḥ kauravāpasadasya padavī ?</p>
<p>pāñcālakaḥ—na kevalaṃ padavī, sa eva durātmā devīkeśāmbarākarṣaṇamahāpātaka—
pradhānaheturupalabdhaḥ, iti <b>॥ 246 ॥</b></p>
<p>40. (<b>4.3 dravaḥ</b>)</p>
<b><lg>
<l>guruvyatikramo yastu sa dravaḥ parikīrtitaḥ ॥ 247 ॥</l></lg></b> (nāśā. 19.85)
<p>yathā <b>rat‍nāvalyāṃ</b> tṛtīye'ṅke—</p>
<p>vidūṣakaḥ—hodi ! tumaṃ evva ubbaṃdhia attāṇaaṃ vivajjihisi tti karia
vesasārissamohideṇa mae vayasso iha āṇīdo । (bhavati ! tvameva
udvadhyātmānaṃ vipatsyase iti kṛtvā veṣasādṛśyamohitena mayā vayasya
ihānītaḥ) । latāpāśaṃ darśayati । kiṃ ṇa pekkhadi hodi imaṃ । (kiṃ
na prekṣate bhavatī idam ?)</p>
<p>vāsavadattā—kaṃcaṇamāle edeṇa evva ladāvāseṇa baṃdhia āṇehi baṃhabaṃdhuaṃ ।
(aṅgulyā tarjayantī) edaṃ vi duvviṇīaṃ aggado karehi ।
kāñcanamāle ! etenaiva latāpāśena baddha‍vā ānaya
brahmabandhum । etāmapi kanyakāṃ durvinītām agrataḥ kuru ।</p>
<p>kāñcanamālā—jaṃ bhaṭṭiṇī āṇavedi । yad bhaṭṭinī ājñāpayati । iti vidūṣakaṃ
badh‍nāti ।</p>
<p>yathā vā <b>veṇīsaṃhāre</b></p>
<p>yudhiṣṭhiraḥ—(draupadīmavalokya, mukhādasyāḥ bāṣpamapanīya) ayi sukṣatriye ! <b>॥ 248 ॥</b></p>
<b><lg>
<l>gurūṇāṃ bandhūnāṃ kṣitipatisahastrasya purataḥ
purā'bhūdasmākaṃ nṛpasadasi yo'yaṃ paribhavaḥ ।</l>
<l>priye ! prāyastasya dvitayamapi pāraṃ gamayitā
kṣayaḥ prāṇānāṃ vā kurupatipaśorvā'dya samare ॥ 249 ॥</l></lg></b> (vesaṃ.6.45)
<p>49. (<b>4.4 śaktiḥ</b>)</p>
<b><lg>
<l>virodhapraśamo yastu sā śaktiḥ parikīrtitā ॥ 250 ॥</l></lg></b> (nāśā. 19.85)
<p>yathā <b>rat‍nāvalyāṃ</b> caturthe'ṅke—</p>
<pb n="751"/>
<p>vidūṣakaḥ—praviś‍yāha—hī hī bho ajje kkhu piavaassappasādiāe devie
baṃdhaṇādo moia sahatthadiṇṇehiṃ modaehiṃ cirassa kālassa me udaraṃ
pūridaṃ । aṇṇacca edaṃ paṭṭaṃsuajualaṃ kaṇṇāharaṇaṃ ca diṇṇaṃ । tā
jāva piavayassaṃ pekkha, iti । (hī hī bhoḥ! adya khalu
priyavayasyaprasāditayā devyā bandhanāt mocayitvā svahastadattaiḥ
modakaiḥ cirasya kālasya me udaraṃ pūritam । anyacca, etat
paṭṭāṃśukayugalaṃ karṇābharaṇaṃ ca dattam । tad yāvat priyavayasyaṃ prekṣe,
iti}</p>
<p>yathā na <b>veṇīsaṃhāre</b></p>
<p>pāñcālako yudhiṣṭhiramāha— ahaṃ ca devena cakrapāṇinā devasakāśamanupreṣitaḥ ।
āha ca devo devakīnandanaḥ— aparyuṣitapratijñe mārutau pranaṣṭe
kauraveśvara mahān āsīnno viṣādaḥ । samprati punarbhīmasenenāsādite
suyodhane niṣkaṇṭakībhūtaṃ bhuvanatalaṃ parikalpayatu devaḥ, iti ॥ 251 ॥</p>
<p><b>42. (4.5. vyavasāyaḥ)</b></p>
<b><lg>
<l>vyavasāyaśca vijñeyaḥ pratijñāhetusambhavaḥ ॥ 252 ॥</l></lg></b> (nāśā. 19.86)
<p>yathā <b>rat‍nāvalyām —</b></p>
<p>aindrajālikaḥ—deva!</p>
<b><lg>
<l>kiṃ dharaṇie miaṃko āāse mahiaro jale jalaṇo ।</l>
<l>majjhaṇhami	paoso	dāvijjai	dehi āṇattiṃ ॥ 253 ॥</l>
</lg></b>
<lg>
<l>(kiṃ dharaṇyāṃ mṛmāṅka ākāśe mahīdharo jale jvalanaḥ ।</l>
<l>madhyāhne	pradoṣo	darś‍yatāṃ	dehyājñap‍tim ॥) (rat‍nā. 4. 8)</l></lg>
<p>avi a(api ca)— (rat‍nā. 4.10,9)</p>
<b><lg>
<l>hariharabahmappamuhe	deve	dāvemi	devarāaṃ a ।</l>
<l>gaaṇe vi siddha—vijjāhara—vahu—satthaṃ ca ṇaccaṃtaṃ ॥ 254 ॥</l>
</lg></b>
<lg><l>(hariharabrahmapramukhān devān darśayāmi devarāja ca ।</l>
<l>gagane	siddhavidyādharavadhūsārdhaṃ	ca	nṛtyantam ॥)</l></lg>
<!-- NOTES pg=751!-->
1. 'bahuṇā mahamahanimaṇeṇāvi aṃ piyaṃ daṭṭhuṃ'—iti HOS. dra. pariśiṣṭe'pi
<pb n="752"/>
<b><lg>
<l>kiṃ jappieṇa bahuṇā jaṃ jaṃ hiae samīhidaṃ1 piyaṃ daṭaṭhuṃ ।</l>
<l>taṃ	taṃ	daṃsemi	ahaṃ	guruṇo	maṃtappahāveṇa ॥ 255 ॥ iti ।</l>
</lg></b>
<lg><l>(kiṃ jalpitena bahunā yad yad hṛdaye samīhitaṃ draṣṭum ।</l>
<l>tattad	darśayāmyahaṃ	gurormantraprabhāveṇa ॥}</l></lg>
<p><b>īdisoavasṭambho jeṇa	savvaṃ	saṃbhāvīadi ।</b>
{īdṛśo'vaṣṭambho	yena	sarvaṃ	saṃbhāvyate ।} iti ।</p>
<p>yathā ca <b>veṇīsaṃhāre</b></p>
<p>yudhiṣṭhiraḥ—(aśrūṇi vimuñcan)</p>
<b><lg>
<l>sarvathā kathaya brahman saṃkṣepād vistareṇa vā ।</l>
<l>vatsasya kimapi śrotumetaddattaṃ mano1 mayā ॥ 256 ॥ (vesaṃ.6.15)</l>
</lg></b>
<p>rākṣasaḥ—śrūyatām—</p>
<b><lg>
<l>tasmin kauravapārthayorgurugadāghoradhvanau saṃyuge ॥ 257 ॥</l>
</lg></b>
<p>draupadī—(labdhasaṃjñā) tado kiṃ? (tataḥ kim?)</p>
<p>rākṣasaḥ—(ātmagatam) kathaṃ punarapyanayā labdhā saṃjñā? ayamapaharāmyasyāḥ
prāṇān ।</p>
<b><lg>
<l>sīrī tatkṣaṇamāgataściramabhūt tasyāgrataḥ saṅgaraḥ ॥ 258 ॥</l>
</lg></b>
<p>kañcukī—nūnaṃ tatkuto'tra kaścidaparāddho bhaviṣyati?</p>
<p>rākṣasaḥ— (vesaṃ.6.16)</p>
<b><lg>
<l>ālambya	priyaśiṣyatāṃ	tu	halinā	saṃjñā rahasyāhitā</l>
<l>yāmāsādya	kurūttamaḥ pratikṛtiṃ duśśāsanārau gataḥ ॥ 259 ॥</l>
</lg></b>
<p><b>43. (4.6 prasaṅgaḥ)</b></p>
<b><lg>
<l>aprastutārthavacanaṃ2 prasaṅgaḥ parikīrtitaḥ ॥ 260 ॥</l></lg></b> (nāśā. 19.86)
<p>yathā <b>rat‍nāvalyāṃ</b></p>
<p>vāsavadattā—halā kaṃcaṇamāle! ujjaiṇīe āado tti atthi me edassiṃ
iṃdajālie vakkhavādo । (halā kāñcanamāle, ujjayinyā āgata
ityasti me etasmin aindrajālike pakṣapātaḥ ।)</p>
<!-- NOTES pg=752!-->
1. metaddattaṃ manomeṣa dattaḥ kṣaṇo—jo., mūlaṃ HOS.
2. prasaṅgaś‍caiva vijñeyo gurūṇāṃ parikīrttanam । nāśā. 19.86
<pb n="753"/>
<p>kāñcanamālā—bhaṭṭiṇi, ṇāikulavahumāṇo khu eso ।</p>
<p>(bhaṭṭini, jñātikulabahumānaḥ khalu eṣaḥ ।)</p>
<p>yathā ca <b>veṇīsaṃhāre—</b></p>
<p>yudhiṣṭhiraḥ—hā tāta bhīma hā kāntārabāndhava, hā jatugṛhasamudrataraṇayānapātra,
hā kirmīrajaṭāsurajarāsandhapratimalla, hā kīcakasuyodhanānuja—
śatakanalinīvanaprāleyavarṣa!॥ <b>261</b> ॥</p>
<b><lg>
<l>nirlajjasya durodaravyasanino vatsa! tvayā sā tadā
bhak‍tyā	me	samadadvipāyutabalenāṅgīkṛtā	dāsatā ।</l>
<l>kiṃ nāmāpakṛtaṃ mayā'dhikamatastvayyadya yad gamyate
muktvā'nāthamabāndhavaṃ sapadi māṃ prītiḥ k‍va te sā'dhunā ॥ (vesaṃ. 6.17)</l>
</lg></b>
<p>draupadī—mahārāa, kiṃ ṇedaṃ? (mahārāja, kiṃ nvidam ?)</p>
<p>yudhiṣṭhiraḥ—(vesaṃ. 6.18)</p>
<b><lg>
<l>sa	kīcakaniṣūdano	bakahiḍimbakirmīrahā
madāndhamagadhādhipadviradasandhibhaṅgāśaniḥ	।</l>
<l>gadāparighaśobhinā	bhujayugena	tenānvitaḥ
priyastava	mamānujo'rjunagururgato'staṃ	kila ॥ 263 ॥ iti ।</l>
</lg></b>
<p><b>44. (4.7 dyutiḥ)</b></p>
<b><lg>
<l>vākyamādharṣasaṃyuktaṃ dyutistajjñairudāhṛtā ॥ 264 ॥</l></lg></b> (nāśā. 19.87)
<p>yathā <b>rat‍nāvalyāṃ</b> caturthe'ṅke,</p>
<p>vidūṣakaḥ—(apavārya) āḥ dāsīeutta, iṃdaālia, kiṃ devehiṃ, kiṃ vā
accharāihiṃ? jai imiṇā parituṭhṭheṇa de paoaṇaṃ tā sāariaṃ se
daṃsehi । (āḥ dāsyāḥputra, aindrajālika, kiṃ devaiḥ, kiṃ vā'psarobhiḥ?
yadi anena parituṣṭena te prayojanaṃ sāgarikāṃ tasya darśaya ।)</p>
<p>yathā ca <b>veṇīsaṃhāre</b> ṣaṣṭhe'ṅke,</p>
<p>yudhiṣṭhiraḥ—bhagavan kāmapāla, kṛṣṇāgraja, subhadrābhrātaḥ ॥ 265 ॥</p>
<b><lg>
<l>jñātiprītirmanasi	na	kṛtā	kṣatriyāṇāṃ	na	dharmo
rūḍhaṃ	sakhyaṃ	tadapi	gaṇitaṃ	nānujasyārjunena ।</l>
<pb n="754"/>
<l>tulyaḥ	kāmaṃ	bhavatu	bhavataśśiṣyayoss‍nehabandhaḥ
ko'yaṃ panthā yadasi vimukho mandabhāgye mayīttham ॥ 266 ॥</l></lg></b>(vesaṃ.) iti ।
<p><b>45. (4.8 khedaḥ)</b></p>
<b><lg>
<l>manaśceṣṭāviniṣpannaḥ śramaḥ kheda udāhṛtaḥ ॥ 267 ॥</l></lg></b> (nāśā. 19.87)
<p>yathā <b>rat‍nāvalyāṃ</b></p>
<p>rājā—ārya vasubhūte! api kuśalaṃ tatrabhavataḥ siṃhaleśvarasya ?</p>
<p>vasubhūtiḥ—(ūrdhvamavalokya, niḥśvasya ca) deva! na jāne kiṃ vijñāpayāmi ।</p>
<p>vāsavadattā—(saviṣādamātmagatam) haddhi, kiṃ dāṇīṃ vasubhūdī kathaissadi, kiṃ
bhavissidi tti saṃsae vaṭṭāmi ।</p>
<p>(hā dhik, kimidānīṃ vasubhūtiḥ kathayiṣyati ? kiṃ bhaviṣyati iti
saṃśaye varte ।)</p>
<p>rājā—kathaya, kimiti paryākulo'si ?</p>
<p>bābhravyaḥ— (apavārya) amātya, suciramapi sthitvā kathanīyamevaitat । kathyatām ।</p>
<p>vasubhūtiḥ—deva, śakyate kathayitum । tathāpyeṣa mandabhāgyaḥ kathayāmi । yā sā
tatrabhavatā siṃhaleśvareṇa svaduhitā rat‍nāvalī nāma āyuṣmatīṃ devīṃ
dagdhāṃ vāsavadattāmupaśrutya devāya pūrvaṃ prārthitā satī dattā—</p>
<p>vidūṣakaḥ— tado tāe kiṃ saṃuttaṃ ? (tatastasyāḥ kiṃ saṃvṛttam ?)</p>
<p>vasubhūtiḥ— sā yuṣmadantikamasmābhirānīyamānā pravahaṇabhaṅgāt sāgare nimag‍nā ।</p>
<p>vāsavadattā— (sāsram) hā bahiṇie, kahiṃ si । dehi me paḍivaaṇaṃ । (hā
bhaginike, k‍vāsi? dehi me prativacanam ।) iti ।</p>
<p>yathā ca <b>veṇīsaṃhāre</b>—(vesaṃ. 6.21)</p>
<p>yudhiṣṭhiraḥ—yuktamāha pāñcālī । kañcukin, kriyatāmiyaṃ tapasvinī citāsaṃvibhāgena
sahyavedanā । mamāpi dhanurupanaya । alamathavā dhanuṣā ॥ 268 ॥</p>
<b><lg>
<l>tasyaiva	deharudhirokṣaṇapāṭalāṅgīm
ādāya saṃyati gadāmapavidhya cāpam ।</l>
<l>bhrātṛpriyeṇa	kṛtamadya	yadarjunena
śreyo mamāpi hi tadeva jayena kiṃ me	॥ 269 ॥</l>
</lg></b>
<pb n="755"/>
<p><b>46. (4.9 pratiṣedhaḥ)</b></p>
<b><lg>
<l>īpsitārthapratīghātaḥ pratiṣedha iti smṛtaḥ ॥ 270 ॥</l></lg></b> (nāśā. 19.88)
<p>yathā <b>rat‍nāvalyāṃ</b> caturthe'ṅke</p>
<p>rājā— devi, samāśvasihi samāśvasihi । duravaboghā gatirdaivasya । nanvetāveva
vahanabhaṅge'pyabhag‍nau bābhravyavasubhūtī nidarśanam ।</p>
<p>vāsavadattā—ayyautta, jujjai edaṃ । kudo uṇa mama ettiā bhāadheyā । (āryaputra,
yujyata etat । kutaḥ punaḥ mamaitāvadbhāgadheyam ?)</p>
<p>rājā— (vasubhūtimapavārya) bābhravya, kimetat? sarvaṃ nāvagacchāmi ।</p>
<p>bābhravyaḥ— deva, śrūyatām ॥ <b>271</b> ॥</p>
<p>(nepathye)</p>
<b><lg>
<l>harmyāṇāṃ	hemaśṛṅgaśriyamiva	nicayairarciṣāmādadhānaḥ
sāndrodyānadrumāgraglapanapiśunitātyantatīvrābhitāpaḥ ।</l>
<l>kurvan krīḍāmahīdhraṃ sajalajaladharaś‍yāmalaṃ dhūmapātai—
reṣa ploṣārtayoṣijjana iha sahasaivotthito'ntaḥpure'g‍niḥ ॥ 272 ॥</l></lg></b> (rat‍nā.)
<p>(sarve sasambhramamuttiṣṭhanti ।)</p>
<p>yathā ca <b>veṇīsaṃhāre</b> yudhiṣṭhire duryodhanamabhiyojayituṃ jigamiṣati—</p>
<p>rākṣasaḥ(upagamyaya)— rājan, ripujayavimukhaṃ yadā te cetaḥ tadā yatra tatra prāṇatyāgaḥ
kriyatām । vṛthā tu tatra gamanam, iti ।</p>
<p><b>47. (4.10 virodhanam)</b></p>
<p><b>kāryātyayopagamanaṃ virodhanamiti smatam ॥ 273 ॥</b> (nāśā. 19.88)</p>
<p>yathā <b>rat‍nāvalyāṃ</b></p>
<p>vāsavadattā— na khu ahaṃ ? attaṇo kāraṇeṇa evvaṃ bhaṇāmi । esā khu mae
ṇigghiṇāe iha saṃjadā sāariā vivajjadi । tā parittāadu
parittāadu ajjautto । (na khalvahamātmanaḥ kāraṇenaivaṃ bhaṇāmi । eṣā
khalu mayā nirghṛṇayeha saṃyatā sāgarikā vipadyate । tatparitrāyatāṃ
paritrāyatāmāryaputraḥ!) iti ।</p>
<pb n="756"/>
<p>yathā ca <b>veṇīsaṃhāre,</b> (praviś‍ya sambhrāntaḥ),</p>
<p>kañcukī— mahārāja! paritrāyatām! eṣa durātmā kauravāpasadaḥ kṣatajajalā—
bhiṣekapāṭalitāmbaraḥ samucchritaraktabhīṣaṇagadāśanirudyatakāladaṇḍa iva
antako'trabhavatīṃ	pāñcālatanayāmitastataḥ	parimārgamāṇaḥ	ita
evābhivartate, iti ॥ 274 ॥</p>
<p><b>48. (4.11 ādānam)</b></p>
<b><lg>
<l>bījakāryopagamanamādānamiti saṃjñitam ॥ 275 ॥</l></lg></b> (nāśā. 19.89)
<p>yathā <b>rat‍nāvalyāṃ</b> 'sāgarikā vipadyate, tāṃ paritrāyatāṃ rājaputraḥ' iti vāsavadattayokte,</p>
<p>rājā— eṣa gacchāmi ।</p>
<p>vasubhūtiḥ—kimayamakāraṇe pataṅgavṛttiḥ kriyate ?</p>
<p>kañcukī— yuktamāha vasubhūtiḥ ।</p>
<p>vidūṣakaḥ—(rājānamuttarīye gṛhītvā) bho mā khu mā khu sāhasaṃ karaissasi ।
(bhoḥ, mā khalu mā khalu sāhasaṃ kuru!)</p>
<p>rājā— (uttarīyamutsṛjya)—'mūrkha, sāgarikā dahyate । ahaṃ prāṇān bibharmi'
ityārabhya sarveṣvag‍nipraveśaṃ nāṭayatsu, rājā—'nanviyamāsannā vartate
sāgarikā । tat tvaritamenāṃ sambhāvayāmi' iti yāvat ।</p>
<p>yathā ca <b>veṇīsaṃhāre</b></p>
<p>kañcukī buddhimatikāmāha—kaṣṭam! idānīmayaṃ durātmā yatheṣṭaṃ pravartate । sarvathā'yaṃ
samprati deśakālocitaḥ pratīkāraḥ । citāsamīpaṃ nayāmyatrabhavatīṃ
pāñcālarājatanayām ।	tvamapi	bhadre!	devyāḥ bhrātaraṃ
dhṛṣṭadyum‍naṃ	nakulasahadevau	sambhāvaya,	iti ।	etadavasthe
(mahā)rāje'stamitayoḥ bhīmārjunayoriyamatra paritrāṇāśā, iti ॥ 276 ॥</p>
<p><b>49. (4.12 chādanam)</b></p>
<p><b>apamānakṛtaṃ vākyaṃ kāryārthaṃ chādanaṃ bhavet ॥ 277 ॥</b> (nāśā. 19.89)</p>
<p>yathā <b>rat‍nāvalyāṃ</b></p>
<p>sāgarikā— (diśo vilokya, saharṣam) samaṃtado pajjalido bhaavaṃ hudāsaṇo ।
diṭṭhiā ajja me karaissidi duḥkhāvasāṇaṃ । (samantataḥ prajvalito
bhagavān hutāśanaḥ । diṣṭyā adya me kariṣyati duḥkhāvasānam) iti ।</p>
<pb n="757"/>
<p>yathā ca <b>veṇīsaṃhāre</b> (nepathye)—'bho bhoḥ samantapañcakasañcariṇaḥ!' ityādyupakramya</p>
<b><lg><l>ūrū kareṇa parighaṭṭa‍yataḥ salīlaṃ duryodhanasya purato'pahṛtāmbarā yā ।</l>
<l>duśśāsanāgrakarakarṣaṇabhinnamauliḥ sā draupadī kathayata k‍va punaḥ pradeśe ॥</l></lg></b> iti ।
<p>(vesaṃ. 6.35)</p>
<p><b>50. (4.13 prarocanā)</b></p>
<b><lg>
<l>prarocanā sā vijñeyā saṃhārārthapradarśinī ॥ 279 ॥</l></lg></b> (nāśā. 19.90)
<p>yathā <b>rat‍nāvalyāṃ</b></p>
<p>rājā—aho āścaryam!</p>
<b><lg>
<l>k‍vāsau	jvaladdhutavahastadavasthameta—
dantaḥpuraṃ	kathamavantinṛpātmajeyam ।</l>
<l>bābhravya	eṣa	vasubhūtirayaṃ	vayasyaḥ
svap‍ne	matirbhramati	kiṃ	tvidamindrajālam ॥ 280 ॥</l></lg></b> (rat‍nā. 4.19)
<p>vidūṣakaḥ— bho mā saṃdehaṃ karehi । bhaṇidaṃ khu teṇa dāsīeutteṇa iṃdaālieṇa
ekko uṇa khelao avassaṃ deveṇa pekkhidavvo tti । (bhoḥ, mā
sandehaṃ kuru । bhaṇitaṃ khalu tena dāsyāḥputreṇa aindrajālikena—ekaḥ
punaḥ khelako'vaś‍yaṃ devena prekṣitavya iti ।)</p>
<p>yathā ca <b>veṇīsaṃhāre</b></p>
<p>kañcukī—(saharṣaṃ) mahārāja, vañ‍cyase । ayaṃ khalvāyuṣmān kumārabhīmasenaḥ
suyodhanakṣatajāruṇīkṛtasakalaśarīrambaro durlakṣavyaktiḥ । tadalamadhunā
sandehena, iti ॥ 281 ॥</p>
<p><b>(5. nirvahaṇasandhau caturdaśāṅgāni)</b></p>
<p>atha <b>nirvahaṇāṅgāni</b> caturdaśa । teṣu—</p>
<p><b>51. (5.1 sandhiḥ)</b></p>
<b><lg><l>mukhabījopagamanaṃ sandhirityabhidhīyate ॥ 282 ॥</l></lg></b> (nāśā. 19.92)
<p>yathā <b>rat‍nāvalyāṃ</b> caturthe'ṅke</p>
<p>vasubhūtiḥ ag‍nividravānantaraṃ rat‍nāvalīṃ vilokyāha — bābhravya, sadṛśīyaṃ
rājaputryāḥ ।</p>
<pb n="758"/>
<p>bābhravyaḥ— mamāpyetadeva manasi vartate ।</p>
<p>yathā (ca) <b>veṇīsaṃhāre</b></p>
<p>ceṭī—	(draupadīmāliṅgya) ṇivattadu devī imādo maaṇavavasāādo । aaṃ kkhu
pūridapaḍiṇṇābhāro ṇāho de veṇīsaṃhāraṃ kāduṃ tuvaṃ evva aṇṇesedi ।
{(nivartatāṃ devī asmānmaraṇavyavasāyāt । ayaṃ khalu pūritapratijñābhā ro
nāthaste veṇīsaṃhāraṃ kartuṃ tvāmevānviṣyati)।} ॥ 283 ॥</p>
<p><b>52. (5.2 nirodhaḥ)</b></p>
<b><lg>
<l>anyasyānveṣaṇaṃ yuk‍tyā nirodha iti kīrtitaḥ ॥ 284 ॥</l></lg></b> (nāśā. 19.92)
<p>yathā <b>rat‍nāvalyāṃ</b> caturthe'ṅke</p>
<p>vasubhūtiḥ— deva, kuta iyaṃ kanyakā?</p>
<p>rājā—	devī jānāti ।</p>
<p>yathā ca <b>veṇīsaṃhāre</b></p>
<p>yudhiṣṭhiraḥ—	(svairamuktvā bhīmasenamavalokayannaṃse parāmṛś‍ya) jṛyaṃdhara, satyaṃ
kathayāmi ।	nāyamanujavairī । vatsa, bāṣpajalāt‍naritanayanatvānna
paś‍yāmi te mukhacandram, iti ॥ 285 ॥</p>
<p><b>53. (5.3 grathanam)</b></p>
<b><lg>
<l>upakṣepastu kāryāṇāṃ grathanaṃ parikīrtitam ॥ 286 ॥</l></lg></b> (nāśā. 19.92)
<p>yathā <b>rat‍nāvalyāṃ</b> caturthe'ṅke,</p>
<p>vāsavadattā— amacca! esā khu sāgarado pāvidetti bhaṇia joandharāaṇeṇa
mama hatthe samappidā । ado evva sāaria tti saddāīdi । (amātya!
eṣā khalu nāgarataḥ prāp‍teti bhaṇitvā yaugandharāyaṇena mama haste
samarpitā । ata eva sāgariketi śabdāyate ।)</p>
<p>vasūbhūtiḥ— (janāntikam) bābhravya, yathā vasantakasya kaṇṭhe rat‍namālā,
(sāgarikāṃ nirdiś‍ya) yathā cāsyāḥ sāgarāt prāp‍tistathā vyaktameveyaṃ
siṃhaleśvaraduhitā rat‍nāvalī, iti ।</p>
<p>yathā (ca) <b>veṇīsaṃhāre</b></p>
<p>bhīmaḥ— deva ajātaśatro! adyāpi duryodhanahatakaḥ! ॥ 287 ॥</p>
<pb n="759"/>
<b><lg>
<l>bhūmau kṣip‍tvā śarīraṃ nihatamidamasṛk‍candanābhaṃ mayāṅge
lakṣmīrārye niyuktā caturudadhipayassīmayā sārdhamurvyā ।</l>
<l>bhṛtyā mitrāṇi yodhāḥ kurukulamanujairdagdhametad raṇāg‍nau
nāmaikaṃ yad bravīṣi kṣitipa tadadhunā dhārtarāṣṭrasya śeṣam ॥</l></lg></b> (vesaṃ. 6.39) iti ।
<p><b>54. (5.4 nirṇayaḥ)</b></p>
<b><lg>
<l>anubhūtārthakathanaṃ	nirṇayaḥ	samudāhṛtaḥ ॥ 289 ॥</l></lg></b> (nāśā. 19.93)
<p>yathā <b>rat‍nāvalyāṃ</b></p>
<p>vasubhūtiḥ—āyuṣmati ayi rat‍nāvali! tvametāmavasthāṃ prāp‍tāsi ?</p>
<p>sāgarikā—(sapratyabhijñam)		tumaṃ	pi	kiṃ	amac‍cavasubhūdī?	(tvamapi kim
amātyavasubhūtiḥ ?)</p>
<p>vasubhūtiḥ—sa evāhaṃ mandabhāgyaḥ ।</p>
<p>sāgarikā—sā kkhu ahaṃ maṃdabhāiṇī । (sā khalvahaṃ mandabhāginī ।)</p>
<p>vasubhūtiḥ—hā hato'smi! (iti bhūmau patati।)</p>
<p>sāgarikā—hā tāda, hā (hā, tāta! hā,)</p>
<p>(vāsavadattā)—kiculaā kiṃ esā me bahiṇiā raaṇāvalī ।
(kañcukin, kimeṣā me bhaginikā rat‍nāvalī!)</p>
<p>kañcukī—devi, evam ।</p>
<p>vāsavadattā— rat‍nāvali! samassudu me bahiṇiā । (rat‍nāvali! samāśvasitu me
bhaginikā ।)</p>
<p>rājā— kathamuṣṇāṃśurājavaṃśaprasūtasya siṃhaleśvarasya vikramabāhorātmajeyam ।</p>
<p>vidūṣakaḥ— (ātmagatam) ṣaḍamaṃ evva mae jāṇidaṃ (rat‍namālāṃ parāmṛś‍ya) ṇa
hu īdiso sāmaṇṇajaṇasya vihavo hodi tti । (prathamameva mayā jñātam,
na khalu īdṛśaḥ sāmānyajanasya vibhavo bhavatīti ।)</p>
<p>yathā ca <b>veṇīsaṃhāre</b></p>
<p>yudhiṣṭhiraḥ— vatsa, anavarataṃ kathaya kac‍cijjīvati . . . ?</p>
<p>bhīmasenaḥ— nihatasakalaripupakṣe tvayi narādhipe jīvati bhīmo'rjunaśca ।</p>
<p>yudhiṣṭhiraḥ— punargāḍhamāliṅgya tāta! ॥ 290 ॥</p>
<pb n="760"/>
<b><lg>
<l>riporāstāṃ	tāvannidhanamidamākhyāhi	śataśaḥ
priyo bhrātā bhīma tvamasi mama yo'sau balaripuḥ ।</l>
<l>jarāsandhasyorassarasi	rudhirāgādhasalile
taṭāghātakrīḍālalitamakarot	saṃyati	bhavān ॥ 291 ॥</l></lg></b> (vesaṃ. 6.40)
<p><b>55. (5.5 paribhāṣaṇam)</b></p>
<b><lg>
<l>parivādakṛtaṃ yat syāt tadāhuḥ paribhāṣaṇam ॥ 292 ॥</l></lg></b> (nāśā. 19.93)
<p>yathā <b>rat‍nāvalyāṃ</b> caturthe'ṅke</p>
<p>vasubhūtiḥ— āyuṣmati, samāśvasihi । nanviyaṃ jyāyasī te bhaginī duḥkhamāste ।
tat pariṣvajasvainām ।</p>
<p>rat‍nāvalī— {(samāśvasya, rājānaṃ taṃ nirīkṣamāṇā, svagatam) kiāvarāhā khu
ahaṃ devīe । ṇa sakkuṇomi se muhaṃ daṃsiduṃ । (kṛtāparādhā khalvahaṃ
devyāḥ । na śak‍nomi tasyāḥ mukhaṃ darśayitum ।} iti ।</p>
<p>yathā ca <b>veṇīsaṃhāre</b></p>
<p>bhīmaḥ—muñcatu māmāryaḥ kṣaṇamekam ।</p>
<p>yudhiṣṭhiraḥ— kimaparamavaśiṣṭam?</p>
<p>bhīmaḥ— sumahadavaśiṣṭam । saṃyamayāmi tāvadanane duśśāsanaduryodhanaśoṇitokṣitena
pāṇinā	pāñcālyā	duśśāsanasamākṛṣṭaṃ keśahastam, iti ॥ <b>293</b> ॥</p>
<p><b>56. (5.6 dyutiḥ)</b></p>
<b><lg>
<l>1īrṣyākopapraśamanaṃ dyutimācakṣate budhāḥ ॥ 294 ॥</l></lg></b> (nāśā. 19.94)
<p>yathā <b>rat‍nāvalyāṃ</b> caturthe'ṅke,</p>
<p>vāsavadattā— (vasubhūtimapavārya),	ayyautta,	lajjāmi	kkhu	ahaṃ	imiṇā
ṇisaṃsattaṇeṇa ।	tā	avaṇehi	se	baṃdhaṇaṃ ।	(āryaputra, lajje
khalvahamanena nṛśaṃsatvena । tadapanayāsyā bandhanam ।)</p>
<p>rājā— (saparitoṣam) yathāha devī । (iti mocayati ।)</p>
<p>vāsavadattā—(vasubhūtimuddiś‍ya) ayya, joandharāaṇeṇa attiaṃ kālaṃ dujjaṇīkida
hmi ।	jeṇa	me	jāṇia	ṇācakkhidaṃ । (ārya,	yaugandharāyaṇenaitāvantaṃ
kālaṃ durjanīkṛtāsmi । yena me jñātvā nākhyātam ।)</p>
<!-- NOTES pg=760!-->
1. labdhasyārthasya śama. nāśā. 19.94
<pb n="761"/>
<p>yathā ca <b>veṇīsaṃhāre</b></p>
<p>bhīmaḥ—rājaputri, alaṃ māmālokya trāsena <b>॥ 295 ॥</b></p>
<b><lg>
<l>kṛṣṭā yenāsi rājñāṃ sadasi nṛpaśunā tena duḥśāsanena
styānānyetāni tasya spṛśa mama karayoḥ pītaśeṣāṇyasṛñji ।</l>
<l>kānte	rājñaḥ	kurūṇāmapi	sarasamidaṃ	madgadācūrṇitoro—
raṅge'ṅge'sṛṅ‍‌niṣaktaṃ tava paribhavajasyānalasyāstu śāntyai ॥ (vesaṃ. 6.41)</l>
</lg></b>
<p><b>57. (5.7 prasādaḥ)</b></p>
<b><lg><l>śuśrūṣādyupasampannaḥ prasāda iti kīrtitaḥ ॥ 297 ॥</l></lg></b> (nāśā. 19.95)
<p>yathā <b>rat‍nāvalyām</b>—</p>
<p>vāsavadattā— iai(?) ehi ettiaṃ vi dāva me bahiṇīttaṇassa aṇurūvaṃ hodu ।
(ehi, etāvadapi tāvanme bhaginītvasya anurūpaṃ bhavatu ।) (ityuktvā
rat‍nāvalīṃ svairamābharaṇairalaṅakṛtya haste gṛhītvā rājānamupasṛtya),
ayyautta edaṃ । (āryaputraṃ . . enām ।)iti ।</p>
<p>yathā ca <b>veṇīsaṃhāre—</b></p>
<p>bhīmaḥ— (veṇīṃ	badh‍nan),	bhavati,	saṃyamyatāmidānīṃ	kṣattriyakālarātriḥ
kurupativighaṭitā veṇī ।</p>
<p>draupadī— ṇāha! visumarida hmi edaṃ vāvāram । tā ṇāhassa ppasādeṇa puṇo
vi sikkhissaṃ । (nātha, vismṛtāsmyetaṃ vyāpāram । tan‍nāthasya prasādena
punarapi śikṣiṣye ।) iti <b>॥ 298 ॥</b></p>
<p><b>58. (5.8 ānandaḥ)</b></p>
<b><lg>
<l>samāgamastathārthānāmānandaḥ parikīrtitaḥ ॥ 299 ॥</l></lg></b> (nāśā. 19.94)
<p>yathā <b>rat‍nāvalyāṃ</b> caturthe'ṅke,</p>
<p>rājā—(hastau prasārya) ko devyāḥ prasādaṃ na bahumanyate ? iti ।</p>
<p>yathā (ca) <b>veṇīsaṃhāre</b> ṣaṣṭhe'ṅke, nepathye, samarānalaśeṣāya svasti tatrabhavato rājñaḥ</p>
<b><lg>
<l>krodhāndhairyasya mokṣāt kṣatanarapatibhiḥ pāṇḍuputraiḥ kṛtābhi(ni)
pratyāśaṃ	muktakeśānyanudinamadhunā	pārthivāntaḥpurāṇi ।</l>
<l>kṛṣṇāyāḥ	keśapāśaḥ	kupitayamasakho	dhūmaketuḥ	kurūṇāṃ
diṣṭyā baddhaḥ prajābhyo viramatu nidhanaṃ svasti rājñāṃ kulebhyaḥ ॥ 300 ॥</l>
</lg></b>
<pb n="762"/>
<p><b>59. (5.9 samayaḥ)</b></p>
<b><lg><l>duḥkhasyopaśamaścaiva samayo'tha nigadyate ॥ 301 ॥</l></lg></b> (nāśā. 19.101)
<p>yathā <b>rat‍nāvalyāṃ</b></p>
<p>vāsavadattā— ayyautta, dūre kkhu edāe ṇṇādiulam । tāni taha karedu jaha
esā bandhujaṇaṃ ṇa sumaredi । (āryaputra, dūre khalvetasyā jñātikulam ।
tattathā kuru yathā eṣā bandhujanaṃ na smarati ।)</p>
<p>rājā— yathāha devī । iti ।</p>
<p>yathā ca <b>veṇīsaṃhāre—</b></p>
<p>yudhiṣṭhiraḥ—bhagavān puṇḍarīkākṣaḥ vatsaḥ kirīṭī ca । bhagavan! kutastasya
vijayādanyat,	yasya	bhagavān	puruṣaḥ	svayameva	nārāyaṇo
maṅgalānyāśāste ? <b>॥ 302 ॥</b> (vesaṃ. 6.43)</p>
<b><lg>
<l>kṛtagurumahadādikṣobhasambhūtamūrtiṃ
guṇinamudayanāśasthānaṃhetuṃ	prajānām ।</l>
<l>ajamamaramacintyaṃ cintayitvāpi na tvāṃ
bhavati jagati duḥkhaṃ, kiṃ punardeva dṛṣṭvā ॥ 303 ॥</l></lg></b> iti ।
<p><b>60. (5.10 upagūhanam)</b></p>
<b><lg>
<l>adbhūtasya ca saṃprāp‍tirbhavet tadupagūhanam ॥ 304 ॥</l></lg></b> (nāśā. 19.96)
<p>yathā <b>rat‍nāvalyāṃ</b></p>
<p>vidūṣakaḥ— hī hī bhoḥ, hatthagada evva saṃpadaṃ vaassassa । (hastagata eva sāṃprataṃ
vayasyasya)</p>
<p>sumati (vasubhūtiḥ) . . . .</p>
<p>yathā ca <b>veṇīsaṃhāre</b> (kṛṣṇaḥ)— ete khalu bhagavanto vyāsavālmīkijāmadagnya—
jābāliprabhṛtayo	maharṣayaḥ	kalpitāśeṣamaṅgalāḥ	nakulasahadevau
dhṛṣṭadyum‍napramukhāśca senāpatayaḥ yādavamatsyamāgadhapāla kulasambhavāśca
rājanyakumārāḥ stambhottambhitatīrthavārikalaśāḥ tathā(?) abhiṣekaṃ
dhārayantaḥ tiṣṭhanti <b>॥ 305 ॥</b> . . .</p>
<p>cāsmākaṃcārvākanām‍nā rākṣasena viprakṛtaṃ bhavantamupalabhya bhagavato vyāsād arjunena
saha tvaritamāgata iti ।</p>
<pb n="763"/>
<p><b>61. (5.11 bhāṣaṇam)</b></p>
<b><lg>
<l>sāmadānādisampannaṃ bhāṣaṇaṃ bruvate budhāḥ ॥ 306 ॥</l></lg></b> (nāśā. 19.96)
<p>yathā <b>rat‍nāvalyāṃ</b></p>
<p>vasubhūtiḥ—devi, sthāne devīśabdamudvahasi ।</p>
<p>yathā ca <b>veṇīsaṃhāre</b></p>
<p>bhīmaḥ— k‍vāsau dhārtarāṣṭrasakhaḥ puṇyajanāpasado yenāryasya mahān ayaṃ cittavibhramaḥ
kṛtaḥ?</p>
<p>kṛṣṇaḥ— nigṛhītaḥ sa durātmā nakulena, iti ।</p>
<p><b>62. (5.12 ākṣepaḥ)</b></p>
<b><lg>
<l>punarvākyaṃ tu vijñeyaṃ yathoktakṣepadarśanam ॥ 307 ॥</l></lg></b> (nāśā. 19.97)
<p>yathā <b>rat‍nāvalyāṃ</b></p>
<p>bābhravyaḥ—devi, idānīṃ saphalapariśramo'smi saṃvṛtta iti ।</p>
<p>yathā ca <b>veṇīsaṃhāre</b></p>
<p>yudhiṣṭhiraḥ—bhagavan, kiṃ nāma cārvākeṇa rakṣasā vayaṃ vipralabdhāḥ?</p>
<p>kṛṣṇaḥ—atha kim । iti <b>॥ 308 ॥</b></p>
<p><b>63. (5.13 kāvyasaṃhāraḥ)</b></p>
<b><lg>
<l>varapradānasamprāp‍tiḥ kāvyasaṃhāra iṣyate ॥ 309 ॥</l></lg></b> (nāśā. 19.97)
<p>yathā <b>rat‍nāvalyāṃ</b></p>
<p>yaugandharāyaṇaḥ—deva, taducyatāṃ kiṃ te bhūyaḥ priyamupakaromi ?</p>
<p>rājā—ataḥparamapi priyamasti ?</p>
<b><lg>
<l>yāto	vikramabāhurātmasamatāṃ	prāpteyamurvītale
sāraṃ	sāgarikā	sasāgaramahīprāp‍tyekahetuḥ priyā ।</l>
<l>devī prītimupāgatā ca bhaginīlābhājjitāḥ kosalāḥ
kiṃ nāsti tvayi satyamātyavṛṣabhe yasmin karomi spṛhām ॥ 310 ॥</l></lg></b> iti ।
<p>(rat‍nā. 4.21)</p>
<p>yathā ca <b>veṇīsaṃhāre</b></p>
<p>kṛṣṇaḥ—tatkathaya mahārāja, kimasmattaḥ priyamicchasi ?</p>
<p>yudhiṣṭhiraḥ—kimataḥ paramapi priyamasti ?</p>
<pb n="764"/>
<b><lg>
<l>krodhāndhaiḥ sakalaṃ hataṃ ripukulaṃ pañcākṣatāḥ pāṇḍavāḥ
pāñcālyā mama durnaye patitayā tīrṇo nikārārṇavaḥ ।</l>
<l>tvaṃ devaḥ puruṣottamaḥ sukṛtinaṃ māmādṛto bhāṣase (vesaṃ. 6.45)
kiṃ nāmānyadataḥ paraṃ bhagavato yāce prasannādaham ॥ 311 ॥ iti ।</l>
</lg></b>
<p><b>64. (5.14 praśastiḥ)</b></p>
<b><lg><l>nṛpadevādiśākti(śasti)śca praśastirabhidhīyate ॥ 312 ॥</l></lg></b> (nāśā. 19.98)
<p>yathā <b>rat‍nāvalyāṃ</b></p>
<p>rājā—tathapīdamastu—(rat‍nā. 4.22)</p>
<b><lg>
<l>urvīmuddāmasasyāṃ janayatu visṛjan vāsavo vṛṣṭimiṣṭā—
miṣṭaistraviṣṭapānāṃ vidadhatu vidhivat prīṇanaṃ vipramukhyāḥ ।</l>
<l>ākalpāntaṃ kṛṣīṣṭa kramasamupacitaṃ saṅgataṃ sajjanānāṃ
nirviśleṣāvakāśaṃ	piśunajanavacovarjanāvajralepāḥ(?) ॥ 313 ॥</l>
</lg></b>
<p>yathā (ca) <b>veṇīsaṃhāre</b></p>
<p>yudhiṣṭhiraḥ—prītaścedbhagavāṃstadidamastu—(vesaṃ. 6.46)</p>
<b><lg>
<l>akṛpaṇamaruk kāntaṃ jīvyājjanaḥ puruṣāyuṣaṃ
bhavatu	bhagavan	bhaktirdvaidhaṃ	vinā	puruṣottame ।</l>
<l>kalitabhuvano	vidvad‍bandhurguṇeṣu	viśeṣavit
satatasukṛtī	bhūyād	bhūpaḥ	prasādhitamaṇḍalaḥ ॥ 314 ॥</l>
</lg></b>
<p><b>(4. caturthī catuṣṣaṣṭiḥ)</b></p>
<p>(lakṣaṇāni)</p>
<b><lg>
<l>lakṣaṇāni catuṣṣaṣṭiriti yat prāgudīritam ।</l>
<l>nāṭakādessphuṭaṃ lakṣma tadidānīṃ vivicyate ॥ 315 ॥</l>
</lg></b>
<b><lg>
<l>bhūṣaṇākṣarasaṅghātau	śobhodāharaṇe	tathā ।</l>
<l>hetusaṃśayadṛṣṭāntāḥ	prāp‍tirāśaya	eva	ca ॥ 316 ॥</l>
</lg></b>
<b><lg>
<l>nidarśanaṃ niruktaṃ ca siddhiścāpi viśeṣaṇam ।</l>
<l>guṇātipāto'tiśayastulyatarkaḥ	padocyayaḥ ॥ 317 ॥</l>
</lg></b>
<pb n="765"/>
<b><lg>
<l>diṣṭaṃ caivopadiṣṭaṃ ca vicāro'tha viparyayaḥ ।</l>
<l>bhraṃśaścaivānunītiśca	mālā	dākṣiṇyagarhaṇe ॥ 318 ॥</l>
</lg></b>
<b><lg>
<l>arthāpattiḥ prasiddhiśca pṛcchā sārūpyameva ca ।</l>
<l>manorathaśca	leśaśca	saṃkṣobho	guṇakīrtanam ॥</l>
<l>ākhyānamabhimānaśca yāñcā protsāhanaṃ spṛhā ॥ 319 ॥</l>
</lg></b>
<b><lg>
<l>paścāttāpo'nuvṛttiśca	yuktirnirbhāsanaṃ	kṣamā ।</l>
<l>guṇānuvāda	ākrandaḥ	kapaṭaṃ	parivādanam ॥ 320 ॥</l>
</lg></b>
<b><lg>
<l>upapattiśca	kāryaṃ	ca	pratiṣedho mṛṣodyamaḥ ।</l>
<l>chaloktiḥ kākurunmādaḥ/thaḥ parihāso vikatthanam ॥ 321 ॥</l>
</lg></b>
<b><lg>
<l>yadṛcchāyogavaiṣamyapratijñānapravṛttayaḥ ।</l>
<l>āśīranuktasiddhiśca priyaṃ vacanameva ca ॥1</l>
<l>lakṣaṇāni catuṣṣaṣṭiṃ kāvyeṣvetāni nirdiśet ॥ 322 ॥</l>
</lg></b>
<p>tatra ca—</p>
<p><b>(1. bhūṣaṇam)</b></p>
<b><lg>
<l>alaṅkārairguṇaścaiva	bahubhiryadalaṅkṛtam ।</l>
<l>bhūṣaṇairiva vinyastaistad bhūṣaṇamiti smṛtam ॥ 323 ॥</l></lg></b> (nāśā. 16.5)
<p>yathā <b>rat‍nāvalyāṃ</b> prathame'ṅke yaugandharāyaṇaḥ—</p>
<b><lg>
<l>viśrāntavigrahakatho	ratimān	janasya
citte	vasan	priyavasantaka	eṣa	sākṣāt ।</l>
<l>paryutsuko	nijamahotsavadarśanāya
vatseśvaraḥ	kusumacāpa	ivābhyupaiti ॥ 324 ॥</l></lg></b> (rat‍nā. 1.8)
<p>atra śleṣopamāpratyakṣādibhiralaṅkāraiḥ śleṣaprasādasaukumāryādibhiśca guṇairupetatā
draṣṭavyā । evaṃ vakṣyamāṇeṣvapi guṇālaṅkārā yathāsambhavamūhanīyāḥ, kāraiśca
niyamenārabhyante; sandhyaṅgeṣu tu guṇālaṅkārayogo nāpekṣyata iti ।</p>
<!-- NOTES pg=765!-->
1. 'āśīruk‍tiś‍ca siddhiś‍ca' iti rāghavaḥ । siddhiriti punaruk‍tam 12.317kārikāyāṃ paṭhitacaratvāt,
anuk‍tasiddheḥ tyāgācca rā.pāṭho'mānyaḥ । 12.457
<pb n="766"/>
<p><b>(2. akṣarasaṅghātaḥ)</b></p>
<b><lg>
<l>yatrārthairakṣaraiḥ śliṣṭairvicitrārthopavarṇanam ।</l>
<l>tamatrākṣarasaṅghātaṃ vidyāllakṣaṇasaṃjñitam ॥ 325 ॥</l></lg></b> (nāśā. 6.6)
<p>yathā <b>abhijñānaśākuntale</b> sap‍tame'ṅke,</p>
<p>(praviśya mṛnmayūrahastā tāpasī)— savvadamaṇa! sauṃdalāvaṇṇaṃ pekkha । (sarvadamana,
śakuntalāvaṇyaṃ prekṣasva ।)</p>
<p>bālaḥ—(sadṛṣṭikṣepam), kahiṃ sā ajjū । (kutra sā ambā?)</p>
<p>(ubhe prahasite) (ubhe) ṇāmasāriccheṇa chaḻido māuvacchalo ।</p>
<p>(nāmasādṛśyena chalito mātṛvatsalaḥ ।)</p>
<p>(dvitīyā) vaccha imassa mittiāmoraassa rammattaṇaṃ pekkha tti bhaṇiso । (vatsa!
asya mṛttikāmayūrasya ramyatvaṃ paśyeti bhaṇito'si ।)</p>
<p>rājā—(ātmagatam), kiṃ śakuntaleti tasya māturākhyā? <b>॥ 326 ॥</b></p>
<p><b>(3. śobhā)</b></p>
<b><lg>
<l>siddhairarthaissamaṃ	kṛtvā	yatrāsiddhaṃ	prasādhyate ।</l>
<l>śliṣṭā ślakṣṇā vicitrārthā sā śobhetyabhidhīyate ॥ 327 ॥</l></lg></b> (nāśā. 1.6)
<p>yathā <b>rat‍nāvalyāṃ</b> prathame'ṅke,</p>
<p>yaugandharāyaṇaḥ—evametat, kaḥ sandehaḥ?</p>
<b><lg>
<l>dvīpādanyasmādapi madhyādapi jalanidherdiśo'pyantāt ।</l>
<l>ānīya jhaṭiti ghaṭayati vidhirabhimatamabhimukhībhūtaḥ ॥ 328 ॥(rat‍nā. 16.7)</l>
</lg></b>
<p>anyathā	k‍va	siddhādeśapratyayaprārthitāyāḥ	siṃhaleśvaraduhituḥ	samudre
pravahaṇabhaṅgamag‍notthitāyāḥ phalakāsādanaṃ, k‍va ca kauśāmbenaiva vaṇijā
siṃhalebhyaḥ pratyāgacchatā tadavasthāyāḥ	sambhāvanaṃ	sarat‍namālācihnāyāśca
parijñāyehānayanam? sarvathā spṛśanti svāminamabhyudayāḥ, iti ।</p>
<p><b>(4. udāharaṇam)</b></p>
<b><lg>
<l>yatra	tulyārthayuktena	vākyenābhipradarśanāt ।</l>
<l>sādhyante	nipuṇairarthāstadudāharaṇaṃ	smṛtam ॥ 329 ॥</l></lg></b> (nāśā. 16.11)
<pb n="767"/>
<p>yathā <b>rat‍nāvalyāṃ</b>, dvitīye'ṅke, rājā vidūṣakaśca śārikāvacanaṃ niśamayataḥ । tato
vidūṣakaḥ— (ākāśe) kiṃ . . . . . ayaṃ kāmadevo ālihido maha vi
tādisī rai tti । bho vaassa, kiṃ ṇedaṃ । {kim (akāraṇe kupyasi ।
yādṛśastvayā) ayaṃ kāmadeva ālikhito tādṛśī mayā'pi ratiriti ।
bho vayasya, kiṃ nvidam?}</p>
<p>rājā—vayasya, evaṃ tarkayāmi ।	kayāpi	hṛdayavallabho'nurāgādabhilikhya
kāmavyapadeśena nihnutastatsakhyāpi pratyakṣijñāya vaidagdhyādapratibhindānayā
sāpi tatraiva likhitā, iti <b>॥ 330 ॥</b></p>
<p><b>(5. hetuḥ)</b></p>
<b><lg>
<l>yatprayojanasāmarthyād	vākyamiṣṭārthasādhakam ।</l>
<l>samāsoktamanogrāhi sa heturiti saṃjñitaḥ ॥ 331 ॥</l></lg></b> (nāśā.16.14a)
<p>yathā <b>rat‍nāvalyāṃ</b>, dvitīye'ṅke</p>
<p>vidūṣakaḥ— saccaṃ sabāmi bamhasutteṇa, jai amhehiṃ īdisī kadā vi purā
(diṭhṭhapuvvā) । (satyaṃ śape brahmasūtreṇa, yadi asmābhirīdṛśī kadāpi
dṛṣṭapūrvā ।)</p>
<p>kāñcanamālā—bhaṭṭiṇi, ghuṇakkhadaṃ vi saṃvadadi evva । (bhaṭṭini, ghuṇākṣaramapi
saṃvadatyeva)</p>
<p>vāsavadattā—ayi ujjie, ayyavasantao eso । ṇa āṇāsi edassa
vak‍kabhaṇidīo । (ayi ṛjuke, ārya vasantaka eṣaḥ । na jānāsi
etasya vakrabhaṇitīḥ ।) <b>॥ 332 ॥</b></p>
<p><b>(6. saṃśayaḥ)</b></p>
<b><lg>
<l>aparijñātatattvārthaṃ	yatra	vākyaṃ	samāpyate ।</l>
<l>so'nekatvād vicārāṇāṃ saṃśayaḥ parikīrtitaḥ ॥ 333 ॥</l></lg></b> (nāśā.16.27)
<p>yathā <b>rat‍nāvalyāṃ</b> caturthe'ṅke</p>
<p>vasubhūti:— (sāgarikāṃ nirvarṇya) bābhravya! susadṛśīyaṃ rājaputryāḥ ।</p>
<p>bābhravya:—mamāpyetadeva manasi vartate ।</p>
<pb n="768"/>
<p><b>(7. dṛṣṭāntaḥ)</b></p>
<b><lg>
<l>sarvalokamanogrāhī	yastu	pakṣārthasādhakaḥ ।</l>
<l>hetornidarśanakṛtassa	dṛṣṭānta	iti	smṛtaḥ ॥ 334 ॥</l></lg></b> (nāśā.16.12a)
<p>yathā(ca) <b>veṇīsaṃhāre</b> prathame'ṅke,</p>
<p>ceṭī—ai jaṇṇaseṇi! u (?) paṃca gāmā patthīanti tti ajja vi ede
kesā ṇa saṃjamīaṃti, iti । (ayi yājñaseni! pañca grāmāḥ prārthyanta
iti adyāpi ete keśā na saṃyamyante ।) (iti bhānumatīvacasi
buddhimatikayā''khyāte)</p>
<p>bhīmasenaḥ—sahadeva, śrutam?</p>
<p>sahadevaḥ— ārya, duryodhanakalatraṃ sā ।</p>
<b><lg>
<l>strīṇāṃ hi sāhacaryād bhavanti cetāṃsi bhartṛsadṛśāni ।</l>
<l>madhurā'pi hi mūrcchayate viṣaviṭapisamāśritā vallī ॥</l></lg></b> (vesaṃ. 1.20) iti ।
<p><b>(8. prāp‍tiḥ)</b></p>
<b><lg>
<l>dṛṣṭvaivāvayavān kāṃścid bhāvo yatrānumīyate ।</l>
<l>prāp‍tiṃ tāmabhijānīyāllakṣaṇaṃ nāṭakāśrayam ॥ 336 ॥</l></lg></b> (nāśā. 16.32)
<p>yathā <b>rat‍nāvalyāṃ</b> dvitīye'ṅke, kadalīgṛhe citragatāṃ sāgarikāṃ nirvarṇayati rājani—
vidūṣakaḥ—bho vaassa, kīsa uṇa esā oruṇṇamuhī ālihidā । (bho vayasya,
kasmāt punareṣā ruditamukhyālikhitā?)</p>
<p>(etacch‌rutvā''ha susaṅgatā) sahi, jaha ayyavasaṃtio maṃtehi taha takkemi
bhaṭṭiṇā vi iha evva hodavvaṃ ti । (sakhi, yathā āryavasantako mantrayate tathā
tarkayāmi bhartrāpīhaiva bhavitavyam, iti)</p>
<p><b>(9. abhiprāyaḥ)</b></p>
<b><lg>
<l>abhūtapūrvo'pyartho yassādṛśyāt parikalpitaḥ ।</l>
<l>lokasya hṛdayagrāhī so'bhiprāya iti smṛtaḥ ॥ 337 ॥ (nāśā.16.14a)</l>
</lg></b>
<p>yathā mudrāvede(<b>viddhasālabhañjikāyāṃ</b> dvitīye'ṅke)—</p>
<pb n="769"/>
<b><lg>
<l>vilīyenduḥ sākṣādamṛtarasavāpī yadi bhavet
kalaṅkastatratyo	yadi	ca	vikacendīvaravanam ।</l>
<l>tatass‍nānakrīḍājanitajaḍabhāvairavayavaiḥ
kadācinmuñceyaṃ	madanaśikhipīḍāparibhavam ॥ 338 ॥</l></lg></b> (visā.	2.2)
<p><b>(10. nidarśanam)</b></p>
<b><lg>
<l>yatrārthānāṃ	prasiddhānāṃ	kriyate	parikīrtanam ।</l>
<l>parāpekṣāvyudāsārthaṃ	tannidarśanamucyate ॥ 339 ॥ (nāśā.16.15a)</l>
</lg></b>
<p>yathā <b>mālatīmādhave</b></p>
<p>kāmandakī—ayi sarale, kimatra śakyaṃ bhagavatyā? prabhavati hi prāyaḥ
kumārikāṇāṃ janayitā daivaṃ ca । yacca kila kauśikī śakuntalā
duṣyantam, urvaśī cāpsarāḥ purūravasamailakaṃ cakama ityākhyānavida
ācakṣate, tadapi sāhasakalpamityanupadeṣṭavyam, iti <b>॥ 340 ॥</b></p>
<p><b>(11. niruktam)</b></p>
<b><lg>
<l>niravadyasya	vākyasya	pūrvoktārthaprasiddhaye ।</l>
<l>yaducyate	tu	vacanaṃ	niruktaṃ	tadudāhṛtam ॥ 341 ॥ (nāśā.16.16a)</l>
</lg></b>
<p>yathā <b>abhijñānaśakuntalāyām</b></p>
<p>priyaṃvadā—halā sauṃdale, idha evva dāva muhuttaaṃ ciṭṭha । tue samīpaṭṭhidāe
ḻadāsaṇāho via aaṃ kesararukkhao paḍibhāi । (sakhi śakuntale,
atraiva tāvanmuhūrtakaṃ tiṣṭha । tvayā samīpasthitayā latāsanātha iva
ayaṃ kesaravṛkṣaḥ pratibhāti ।)</p>
<p>śakuntalā—adā khu si piaṃvadā । (ataḥ khalvasi priyaṃvadā ।)</p>
<p>rājā—priyamapi tathyamāha sā <b>॥ 342 ॥</b></p>
<b><lg>
<l>adharaḥ kisalayarāgaḥ komalaviṭapānukāriṇai bāhū ।</l>
<l>kusumamiva	lobhanīyaṃ	yauvanamaṅgeṣu	sannaddham ॥ 343 ॥</l></lg></b>(śāku. 1.21)
<p><b>(12. siddhiḥ)</b></p>
<b><lg>
<l>bahūnāṃ	tu	pradhānānāṃ	nāma	yatrābhikīrtyate ।</l>
<l>abhipretārthasiddha‍yarthaṃ sā siddhiriti kīrtitā ॥ 344 ॥</l></lg></b> (nāśā. 16.17a)
<pb n="770"/>
<p>yathā <b>rat‍nāvalyāṃ</b> caturthe'ṅke,
rājā—</p>
<b><lg>
<l>k‍vāsau jalaṃ hutavahaḥ + + kiṃ nvidamindrajālam ॥ 345 ॥</l></lg></b>
<p>(13. viśeṣaṇam)</p>
<b><lg>
<l>siddhān bahūn pradhānārthān uktvā yatra prayujyate ।</l>
<l>viśeṣayuktaṃ	vacanaṃ	vijñeyaṃ	tadviśeṣaṇam ॥ 346 ॥</l></lg></b>(nāśā.16.18a)
<p>yathā <b>abhijñānaśākuntale</b>—</p>
<b><lg>
<l>prāṇānāmanilena	vṛttirucitā	saṅkalpavṛkṣe	vane
toye	kāñcanapadmareṇukapiśe	puṇyābhiṣekakriyā ।</l>
<l>dhyānaṃ rat‍naśilātaleṣu vibudhastrīsannidhau saṃyamo
yad vāñchanti tapobhiranyamunayastasmiṃstapasyantyamī ॥ 347 ॥</l></lg></b>(śāku.7.12)
<p>(14. guṇātipātaḥ)</p>
<b><lg>
<l>guṇābhidhānairvividhairviparītārthayojitaiḥ ।</l>
<l>guṇātipāto	madhurairniṣṭhurārthairbhavedatha ॥ 348 ॥</l></lg></b> (nāśa. 16.19a)
<p>yathā <b>uttaracarite</b></p>
<p>lavaḥ rāmamuddiśya (urāca. 5.34)</p>
<b><lg>
<l>vandyāste	na	vicāraṇīyacaritāstiṣṭhantu	huṃ	vartate
sundastrīdamane'pyakuṇṭhayaśaso	loke	mahānto	hi te ।</l>
<l>yāni	trīṇyakutomukhānyapi	padānyāsan	kharāyodhane
yadvā kauśalamindrasūnunidhane	tatrāpyabhijño	janaḥ ॥ 349 ॥</l>
</lg></b>
<p><b>(15. atiśayaḥ)</b></p>
<b><lg>
<l>bahūn	guṇān	kīrtayitvā	sāmānyajanasambhavān ।</l>
<l>viśeṣaḥ	kīrtyate	yastu	jñeyasso'tiśayo budhaiḥ ॥ 350 ॥</l></lg></b>(nāśā. 16.20a)
<p>yathā <b>rat‍nāvalyāṃ</b> dvitīye'ṅke</p>
<p>rājā citralikhitāṃ sāgarikāṃ dṛṣṭvā''ha—</p>
<pb n="771"/>
<b><lg>
<l>vidhāyāpūrvapūrṇendumasyā mukhamabhūd dhruvam ।</l>
<l>dhātā	nijāsanāmbhojavinimīlanadussthitaḥ ॥ 351 ॥</l></lg></b> (rat‍nā. 2.8)
<p>(<b>16. tulyatarkaḥ</b>)</p>
<b><lg>
<l>rūpakairupamābhirvā tulyārthābhiḥ prayojitaḥ ।</l>
<l>apratyakṣārthasaṃsparśastulyatarkaḥ	prakīrtitaḥ ॥ 352 ॥</l></lg></b> (nāśā. 16.21a)
<p>yathā <b>uttaracarite</b> rāmaḥ—</p>
<b><lg>
<l>api	janakasutāyāstac‍ca	tac‍cānurūpaṃ
sphuṭamiva	śiśuyugme	naipuṇonneyamasti ।</l>
<l>nanu punariva tanme gocarībhūtamakṣṇo—
rabhinavaśatapatraśrīmadāsyaṃ	priyāyāḥ ॥ 353 ॥</l></lg></b>(urāca. 6.26)
<p>(<b>17. padoc‍cayaḥ</b>)</p>
<b><lg>
<l>bahūnāṃ tu prayuktānāṃ padānāṃ bahubhiḥ padaiḥ ।</l>
<l>uc‍cayassadṛśārtho yassa vijñeyaḥ padoc‍cayaḥ ॥ 354 ॥</l></lg></b> (nāśā. 16.22a)
<p>yathā <b>rat‍nāvalyāṃ</b> prathame'ṅke</p>
<p>rājā vāsavadattāṃ pratyāha—(rat‍nā.1.19)</p>
<b><lg>
<l>kusumasukumāramūrtirdadhatī niyamena tanutaraṃ madhyam ।</l>
<l>ābhāti makaraketoḥ pārśvasthā cāpayaṣṭiriva ॥ 355 ॥</l>
</lg></b>
<p>(<b>18. diṣṭaṃ varṇakaḥ</b>) (nāśā. 16.23a)</p>
<b><lg>
<l>yathādeśaṃ yathākālaṃ yathāpātraṃ ca varṇyate ।</l>
<l>yatpratyakṣaṃ parokṣaṃ vā diṣṭaṃ tadvarṇako'pi vā ॥ 356 ॥</l>
</lg></b>
<p>yathā <b>rāghavānande</b>—</p>
<b><lg>
<l>aṅke nyasyottamāṅgaṃ plavagabalapateḥ pādamakṣasya hantuḥ
kṛtvotsaṅge salīlaṃ tvayi/ci kanakamṛgasyāṅgaśeṣaṃ nidhāya ।</l>
<l>bāṇaṃ rakṣaḥkulagh‍naṃ praguṇitamanujenādarāt tīkṣṇamakṣṇaḥ
koṇenāvekṣamāṇastvadanujavacane	dattakarṇo'yamāste ॥ 357 ॥</l>
</lg></b>
<pb n="772"/>
<p>(<b>19. upadiṣṭam</b>) (nāśā. 16.24a)</p>
<b><lg>
<l>parigṛhya tu śāstrārthaṃ yadvākyamabhidhīyate ।</l>
<l>vidvanmanoharaṃ	svantamupadiṣṭaṃ	prakīrtyate ॥ 358 ॥</l>
</lg></b>
<p>yathā <b>abhijñānaśākuntale</b>—(śāku. 4.18)</p>
<b><lg>
<l>śuśrūṣasva gurūn, kuru priyasakhīvṛttiṃ sapat‍nījane
bharturviprakṛtā'pi roṣaṇatayā mā sma pratīpaṃ gamaḥ ।</l>
<l>bhūyiṣṭhaṃ bhava dakṣiṇā parijane, bhāgyeṣvanutsekinī
yāntyevaṃ gṛhiṇīpadaṃ yuvatayo vāmāḥ kulasyādhayaḥ ॥ 359 ॥</l>
</lg></b>
<p>(<b>20. vicāraḥ</b>) (nāśā. 16.25a)</p>
<b><lg>
<l>pūrvāśayasamānārthairapratyakṣārthasādhanaiḥ	।</l>
<l>anekopāyasaṃyukto vicāraḥ parikīrtitaḥ ॥ 360 ॥</l>
</lg></b>
<p>yathā <b>uttaracarite</b> lavacandraketū parasparaṃ sas‍nehānurāgaṃ nirvarṇya,</p>
<b><lg>
<l>yadṛcchāsaṃvādaḥ	kimu	guṇagaṇānāmatiśayaḥ
purāṇo	vā	janmāntaranibiḍabaddhaḥ	paricayaḥ ।</l>
<l>nijo vā sambandhaḥ kimu vidhivaśāt kopyavidito
mamaitasmin	dṛṣṭe	hṛdayamavadhānaṃ	racayati ॥ 361 ॥</l>
</lg></b>
<p>(urāca. 5.16)</p>
<p>(<b>21. viparyayaḥ</b>) (nāśā. 16.26 a)</p>
<b><lg>
<l>vicārasyānyathābhāvastathā	diṣṭopagiṣṭayoḥ ।</l>
<l>sandehājjāyate yatra sa vijñeyo viparyayaḥ ॥ 362 ॥</l>
</lg></b>
<p>yathā <b>rat‍nāvalyāṃ</b> tṛtīye'ṅke,</p>
<p>vāsavadattā—haḻā kaṃcaṇamāle, sac‍caṃ evva mama vesaṃ karia sāariā ayyauttaṃ
ahisāraissidi । (halā kāñcanamāle ! satyameva mama veṣaṃ kṛtvā
sāgarikā āryaputraṃ abhisariṣyati ।)</p>
<p>kāñcanamālā—kadhaṃ aṇṇathā bhaṭṭiṇīe ṇivediāṇi । ahavā cittasālāduvārammi
uvaviṭṭo vasaṃtao evva de pac‍caaṃ uppādaissadi । kathamanyathā
<pb n="773"/>
bhaṭṭinyai nivedayāni ? athavā citraśālādvāre upaviṣṭo vasantaka
eva te pratyayamutpādayiṣyati ।</p>
<p>(tataḥ praviśati kṛtāvakuṇṭhano vasantakaḥ ।)</p>
<p>vasantakaḥ—(karṇaṃ dattvā) jahā cittasālāā duvāre paasaddo via suṇīadi
tahā takkemi āadā sāariā tti । (yathā citraśālāyā dvāre
padaśabda iva śrūyate tathā tarkayāmyāgatā sāgariketi ।)</p>
<p>kāñcanamālā—bhaṭṭiṇī, eaṃ cittaśāliāduvāraṃ । tā jāva vasaṃtaassa saṇṇaṃ
karemi । (bhaṭṭini etat citraśālikādvāram । tadyāvadvasantakasya
saṃjñāṃ karomi ।) (iti choṭikāṃ dadāti ।)</p>
<p>vidūṣakaḥ—(upasṛtya, apavārya), susaṅgade ! susariso khu de kido kaṃcaṇamālāe
veso sāariā evva vāsavadatte tti । (susadṛśaḥ khalu tvayā kṛtaḥ
kāñcanamālāyā veṣaḥ sāgarikā eva vāsavadatteti ।)</p>
<p>yathā cātraivāgrataḥ—</p>
<p>vidūṣakaḥ—(sasambhramaṃ, dṛṣṭvā) bho vaassa, parittāahi । esā khu devī
vāsavadattā । attāṇaṃ ubbaddhīa vivajjai । (bho vayasya, paritrāyasva ।
eṣā khalu devī vāsavadattā ātmānamudvadhya vyāpādayati ।)</p>
<p>rājā—(sasambhramamupasṛtya) vayasya, k‍vāsau ?</p>
<p>vidūṣakaḥ—bho esā । (bho eṣā ।)</p>
<p>rājā—(upasṛtya, kaṇṭhāt pāśamapanayan) ayi, kimidamakāryaṃ kriyate ?॥ 363 ॥</p>
<b><lg>
<l>mama kaṇṭhagatāḥ prāṇāḥ pāśe kaṇṭhagate tava ।</l>
<l>anarthārthaprayāso'yaṃ tyajyatāṃ sāhasaṃ priye ॥ 364 ॥</l></lg></b> (rat‍nā. 3.16)
<p>(<b>22. bhraṃśa</b>) (nāśā. 16.27 a)</p>
<b><lg>
<l>vācyamarthaṃ parityajya dṛṣṭādibhiranekadhā ।</l>
<l>anyasminneva patanādāśu bhraṃśassa ucyate ॥ 365 ॥</l>
</lg></b>
<p>yathā— <b>veṇīsaṃhāre</b> dvitīye'ṅke, duryodhanaḥ—(vesaṃ. 2.5)</p>
<b><lg>
<l>sahabhṛtyagaṇaṃ sabāndhavaṃ sahamitraṃ sasutaṃ sahānujam ।</l>
<l>sabalena nihanti saṃyuge nacirāt pāṇḍusutassuyodhanam ॥ 366 ॥</l>
</lg></b>
<pb n="774"/>
<p>kañcukī—(karṇau pidhāya) śāntaṃ pāpaṃ śāntaṃ pāpam !</p>
<p>rājā—kañcukin ! kiṃ vā mayoktam ?</p>
<p>kañcukī—(duryodhanoktaṃ paṭhitvā) tadetadviparītamabhihitaṃ devena ।</p>
<p>rājā—kañcukin, prātarmāmanābhāṣyaiva bhānumatī vyākṣip‍taṃ me ceta iti ।</p>
<p>(<b>23. anunayaḥ</b>) (nāśā. 16.28a)</p>
<b><lg>
<l>ubhayoḥ prītijanano viruddhābhiniveśayoḥ ।</l>
<l>arthasya sādhakaścaiva vijñeyo'nunayo budhaiḥ ॥ 367 ॥</l>
</lg></b>
<p>yathā <b>rat‍nāvalyāṃ</b> tṛtīyo'ṅke</p>
<p>rājā sāgarikāvṛttāntāparādhe vāsavadattāyāḥ puro baddhāñjalistāmanunayannāha—
priye vāsavadatte devi, evamapi pratyakṣadṛṣṭavyalīkaḥ kiṃ vijñāpayāmi ?</p>
<b><lg>
<l>ātāmratāmapanayāmi	vilakṣa	eṣa
lākṣākṛtāṃ	caraṇayostava	devi	mūrdh‍nā ।</l>
<l>kopoparāgajanitāṃ	tu	mukhendubimbe
hartuṃ kṣamo yadiparaṃ karuṇā mayi syāt ॥ 368 ॥</l></lg></b> (rat‍nā. 3.14)
<p>(<b>24. mālā</b>)</p>
<b><lg>
<l>abhipretārthasiddha‍yarthaṃ kīrtyate yatra sūribhiḥ ।</l>
<l>prayojanānyanekāni sā māletyabhisaṃjñitā ॥ 369 ॥ (nāśā. 16.29a)</l>
</lg></b>
<p>yathā <b>mālatīmādhave</b>—</p>
<p>makarando mālatīmuddiśya kāmandakīṃ prati—bhagavatī,</p>
<b><lg>
<l>ślāghyānvayeti	nayanotsavakāriṇīti
nirvyūḍhasauhṛdaguṇeti	guṇojjvaleti ।</l>
<l>ekaikameva hi vaśīkaraṇaṃ garīyo
yuṣmākamevamiyamityatha kiṃ bravīmi ॥ 370 ॥</l></lg></b> (māmā. 6.27)
<p>(<b>25. dākṣiṇyam</b>)</p>
<b><lg>
<l>hṛṣṭaiḥ	prasannavadanairyatparasyānunuvartanam ।</l>
<l>kriyate vākyaceṣṭābhistad dākṣiṇyamudāhṛtam ॥ 371 ॥</l></lg></b> (nāśā. 16.30a)
<pb n="775"/>
<p>yathā <b>rat‍nāvalyāṃ</b> dvitīye'ṅke,</p>
<p>vāsavadattā—ayyautta, mama pi kiṃ edaṃ cittakamma pekkhantīe sīsaveaṇā
samuppaṇṇā । tā gamissaṃ ahaṃ । {ārya(putra), mamāpi kiṃ etat
citrakarma prekṣamāṇāyāḥ śīrṣavedanā samutpannā । tad‍gamiṣyāmyaham ।}</p>
<p>rājā—(vāsavadattāṃ paṭānte gṛhītvā) priye !</p>
<b><lg>
<l>prasīdeti brūyāmidamasati kope na ghaṭate
kariṣyāmyevaṃ no punariti bhavedabhyupagamaḥ ।</l>
<l>na me doṣo'stīti tvamidamapi vijñāsyasi mṛṣā
kimetasmin vak‍tuṃ kṣamamiti na vedmi priyatame ॥ 372 ॥</l></lg></b> (rat‍nā. 2.18)
<p>vidūṣakaḥ— bhodi pasīeu । (bhavati, prasīda ।)</p>
<p>vāsavadattā— sahāpehi sac‍caṃ evva me sīsaveaṇā samuppaṇṇā । tā gamissaṃ ।
{sambhāvaya satyameva me śīrṣavedanā samutpannā । tadgamiṣye ।} (iti
niṣkrāntā saparivārā vāsavadattā ।)</p>
<p>vidūṣakaḥ—bho diṭhṭhiā vaḍh‍ḍhasi, (bhoḥ, diṣṭyā vardhase ।)</p>
<p>rājā— mūrkha, alaṃ parihāsena । ābhijātyād vinigūḍho na lakṣitastvayā kopo
devyāḥ ॥ 373 ॥</p>
<b><lg>
<l>bhrūbhede sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna visphāritaṃ
kopaśca prakaṭīkṛto dayitayā muktaśca na praśrayaḥ ॥</l></lg></b> (rat‍nā 2.19)
<p>(<b>26. garhaṇam</b>)</p>
<b><lg>
<l>yatra saṅkīrtayed doṣaṃ guṇamarthena darśayet ।</l>
<l>guṇātipātād doṣād‍na vā garhaṇaṃ nāma tadbhaveta ॥ 375 ॥</l></lg></b> (nāśā. 16.31a)
<p>yathā <b>uttaracarite</b></p>
<p>candraketuḥ sainikairabhiyujyamānaṃ lavamuddiśya,
bho bho rājānaḥ !</p>
<pb n="776"/>
<b><lg>
<l>saṃkhyātītairdviradaturagasyandanasthaiḥ	padātā—
vatraikasmin	kavacanibiḍairnaddhacarmottarīye ।</l>
<l>kālajyeṣṭhairaparavayasi	kīrttikāmairbhavadbhi—
ryo'yaṃ baddho yudhi samabharastena dhig vo dhigasmān ॥ 376 ॥</l></lg></b> (urāca. 5.12)
<p>(<b>27. arthāpattiḥ</b>)</p>
<b><lg>
<l>arthāntararasya kathane yatrānyo'rthaḥ pratīyate ।</l>
<l>vākyamādhuryasampannā	sā'rthāpattirudāhṛtā ॥ 377 ॥</l></lg></b>(nāśā.16.32a)
<p>yathā <b>rāghavānande</b>—</p>
<p>kumbhakarṇo rāvaṇamuddiśya—</p>
<b><lg>
<l>rāmo'sau jagatīha vikramaguṇairyātaḥ prasiddhiṃ parām
asmadbhāgyaviparyayād yadiparaṃ devo na jānāti tam ।</l>
<l>bandīvaiṣa yaśāṃsi gāyati marud yasyaikabāṇāhati—
śreṇībhūtaviśālasālavivarodgīrṇaissvaraissap‍tabhiḥ ॥ 378 ॥</l>
</lg></b>
<p>(<b>28. prasiddhiḥ</b>) (nāśā. 16.33)</p>
<b><lg>
<l>vākyaissātiśayairyuktā vākyārthasya prasādhakaiḥ ।</l>
<l>lokaprasiddhairbahubhiḥ prasiddhiriti kīrtitā ॥ 379 ॥</l>
</lg></b>
<p>yathā <b>mahāvīracarite</b> rāmaḥ paraśurāmamuddiśyāha—(mavīca. 2.36)</p>
<b><lg>
<l>utpattirjamadag‍nitaḥ sa bhagavān devaḥ pinākī guruḥ
vīryaṃ yattu na tadgirāṃ pathi nanu vyaktaṃ hi tatkarmabhiḥ ।</l>
<l>tyāgassap‍tasamudramudritamahīnirvyājadānāvadhi—
rbrahmakṣatrataponidherbhagavataḥ kiṃ vā na lokottaram ॥ 380 ॥</l>
</lg></b>
<p>(<b>29. pṛcchā</b>)</p>
<b><lg>
<l>yatrākārodbhavairvākyairātmānamathavā	param ।</l>
<l>pṛcchannivābhidhatte'rthaṃ sā pṛcchetyabhidhīyate ॥ 381 ॥</l></lg></b> (nāśā. 16.34a)
<p>yathā <b>rāmacarite</b> hanumān sītāṃ dṛṣṭvā—(rāca. 19.51)</p>
<pb n="777"/>
<b><lg>
<l>sthāne'vasīdasi raghūdvaha ! kiṃ vidhātar
asyāstvayekṣitamalakṣaṇamaṅgakeṣu	।</l>
<l>adyāpi jīvasi daśānana ! he hanūman !
keyaṃ tavābhimukhavartiripoḥ pratīkṣā ॥ 382 ॥</l>
</lg></b>
<p>(<b>30. sārūpyam</b>)</p>
<b><lg>
<l>dṛṣṭaśrutādibhūtārthakathanādisamudbhavam	।</l>
<l>sādṛśyaṃ kṣobhajananaṃ sārūpyamiti saṃjñitam ॥ 383 ॥</l></lg></b> (nāśā. 16.35a)
<p>yathā <b>chalitarāme</b> ṣaṣṭhe'ṅke—hiraṇmayīṃ sītāpratikṛtimavalokya</p>
<p>lavaḥ—(sakṣobhasambhramaṃ) kathamambā ihānītā ! jānīma ॰ ॰ ॰ ॰ ।</p>
<p>yathā (<b>veṇīsaṃhāre</b>) duryodhanena (bhīmārjunau) hatāviti cārvākādākarṇya
śokāc‍citāpraveśaṃ abhilaṣati sadraupadīke yudhiṣṭhare, (nepathye
kalakalānantaraṃ) bho bhoḥ syamantapañcakasañcāriṇaḥ pravīrapuruṣāḥ kṛtaṃ kṛtaṃ
vo maddarśanatrāsena । kathayantu bhavantaḥ,</p>
<b><lg>
<l>ūrū kareṇa parighaṭṭayatassalīlaṃ
duryodhanasya purato'pahṛtāmbarā yā ।</l>
<l>duḥśāsanāgrakarakarṣaṇabhinnamauliḥ
sā draupadī kathayata k‍va punaḥ pradeśe ॥ 384 ॥</l></lg></b> (vesaṃ. 6.35)
<p>kañcukī—hā devi yajñavedisaṃbhave, paribhūyase saṃpratyanena durātmanā
kurukulakalaṅkena ।</p>
<p>yudhiṣṭhiraḥ—(sasaṃbhramamutthāya) devi yājñaseni, na bhetavyaṃ na bhetavyam । kaḥ ko'tra
bhoḥ ! saniṣaṅgaṃ me dhanurupānayata । durātman duryodhanahataka !
āgacchāgaccha । ayamapanayāmi to gadākauśalasaṃbhūtaṃ bhujadarpaṃ
śilīmukhāsāreṇa । paśya re mūḍha ! ॥ 385 ॥</p>
<b><lg>
<l>priyamanujamapaśyaṃstaṃ	jarāsandhamallaṃ
kupitaharakirātadveṣiṇaṃ taṃ ca vatsam ।</l>
<l>bhavatu kaṭhinacetāḥ prāṇituṃ nāsmi śakto
na nu punarapahartuṃ bāṇavarṣaistavāsūn ॥ 386 ॥</l></lg></b> (vesaṃ. 6.36)
<pb n="778"/>
<p>(tataḥ praviśati yathānirdiṣṭo bhīmaḥ ।)</p>
<p>bhīmaḥ—(vesaṃ. 6.37)</p>
<b><lg>
<l>bho bho rājanyavīrāḥ samaraśikhiśikhābhuktaśeṣāḥ kṛtaṃ va—
strāsenānena	līnairhatakarituragāntarhitairāsyate	yat ।</l>
<l>nāhaṃ rakṣo na bhūto ripurudhirajalahlāditāṅgaḥ prakāmaṃ
nistīrṇorupratijñājalanidhigahanaḥ krodhanaḥ kṣatriyo'smi ॥ 387 ॥</l>
</lg></b>
<p>devi pāṇḍus‍nuṣe, uttiṣṭhottiṣṭha ।</p>
<p>draupadī—kahaṃ pi ajja vi ṇa saṃbhāvemi cidāsamīvaṃ ।</p>
<p>(kathamapi adyāpi na saṃbhāvayāmi citāsamīpam ।)</p>
<p>yudhiṣṭhiraḥ—kaḥ ko'tra bhoḥ ! saniṣaṅgaṃ dhanurupanayata । kathaṃ na kaścit parijanaḥ ।
bhavatu । bāhuyuddhasambhāvanayā vihastamenaṃ gāḍhamāliṅgya
jvalanamabhipatāmi । (iti parikaraṃ badh‍nāti ।)</p>
<p>kañcukī—devi pāṇḍus‍nuṣe ! saṃyamyantāmidānīṃ nayanapatharodhino duḥśāsanākṛṣṭā
mūrdhajāḥ । astamitā saṃprati pratīkārāśā ।</p>
<p>yudhiṣṭhiraḥ—na khalvanihate asmin durātmani duryodhanahatake saṃhartavyaḥ
keśahastaḥ ।</p>
<p>bhīmaḥ— pāñcāli, na khalu mayi jīvati saṃhartavyā duḥśāsanavilulitā
veṇirātmapāṇinā । tiṣṭha tiṣṭha । svayamevāhaṃ saṃharāmi । (keśeṣu
grahītumicchati ।)</p>
<p>yudhiṣṭhiraḥ—(bhīmamāliṅgya) durātman bhīmārjunaśatro, duryodhanahataka ! ॥ 388 ॥</p>
<b><lg>
<l>āśaiśavādanudinaṃ janitāparādho kṣībo madena bhujayorhatarājaputraḥ ।</l>
<l>āsādya me'ntaramidaṃ bhujapañjarasya jīvan prayāsi na padāt padamadya mūḍha ! ॥</l>
</lg></b>
<p>(vesaṃ. 6.38)</p>
<p>bhīmaḥ—kathamāryaḥ suyodhanaśaṅkyā krodhānnirdayaṃ māmāliṅgati ?</p>
<p>kañcukī—(upagamya saharṣaṃ) mahārāja, diṣṭyā vardhase । ayaṃ khalvāyuṣmān
kumārabhīmasenaḥ suyodhanakṣatajārūṇīkṛtasakalaśarīratayā durlakṣavyaktiḥ ।
tadalamadhunā saṃrambheṇa, iti <b>॥ 390 ॥</b></p>
<pb n="779"/>
<p>(<b>31. manorathaḥ</b>)</p>
<b><lg>
<l>hṛdayasthasya bhāvasya suśliṣṭārthaprakāśakam ।</l>
<l>anyāpadeśakathanaṃ manoratha iti smṛtaḥ ॥ 391 ॥</l></lg></b> (nāśā. 16.36a)
<p>yathā <b>rat‍nāvalyāṃ</b> dvitīye'ṅke</p>
<p>susaṅgatā—sahi jassa kide tumaṃ āadā aaṃ so jiṭhṭhadi । (sakhi, yasya
kṛte tvamāgatā, ayaṃ sa tiṣṭhati ।)</p>
<p>sāgarikā—(sāsūyaṃ) sahi kassa kide ahaṃ āadā ? (sakhi, kasya
kṛte'hamāgatā ?)</p>
<p>susaṅgatā—ai aṇṇasaṃkide, ṇaṃ cittaphalaassa ।</p>
<p>(ayi anyaśaṅkite, nanu citraphalakasya।) <b>॥ 392 ॥</b></p>
<p>(<b>32. leśaḥ</b>)</p>
<b><lg>
<l>yadvākyaṃ	vākyakuśalairupāyenābhidhīyate ।</l>
<l>sādṛśyārthābhiniṣpattyā sa leśa iti kīrtitaḥ ॥ 393 ॥</l></lg></b> (nāśā. 16.37a)
<p>yathā <b>abhijñānaśākuntale</b></p>
<p>sakhyau—(śakuntalāduṣyantayorākāraṃ viditvā janāntikaṃ) haḻā sauṃdaḻe, jai
ajja tādo saṇṇihido bhave । (sakhi śakuntale, yadyadya tātassannihito
bhavet—)</p>
<p>śakuntalā—(saroṣaṃ) tado kiṃ bhave । (tataḥ kiṃ bhavet ?)</p>
<p>sakhyau—tadā imaṃ jīvitasavvasseṇa vi adihiṃ kidatthaṃ karei । (tadā imaṃ
jīvitasarvasvenāpyatithiṃ kṛtārthaṃ kariṣyati ।)</p>
<p>śakuntalā—apetha । kiṃ vi hiae karia maṃtetha । ṇa vo vauṇaṃ suṇissaṃ ।
(apeta । kimapi hṛdaye kṛtvā mantrayethe । na vāṃ vacanaṃ
śroṣyāmi ।) <b>॥ 394 ॥</b></p>
<p>(<b>33. kṣobhaḥ</b>) (nāśā. 16.38 a)</p>
<b><lg>
<l>paradoṣairvicitrārthairyatrātmā	parikīrtyate ।</l>
<l>aduṣṭo'nyo'pi vā kaścit sa tu kṣobha iti smṛtaḥ ॥ 395 ॥</l>
</lg></b>
<pb n="780"/>
<p>yathā <b>rat‍nāvalyāṃ</b> tṛtīye'ṅke,</p>
<p>rājā— (añjaliṃ baddha‍vā) priye vāsavadatte, prasīda ।</p>
<p>vāsavadattā—ajjautta, mā evvaṃ bhaṇa । saṃkaṃtā khu ede aṇṇahi akkharā(i) ।
{āryaputra, (mā) evaṃ bhaṇa । saṃkrāntāni khalu etāni anyatra
akṣarāṇi}</p>
<p>vidūṣakaḥ— bhodi, mahāṇubhāvā khu tumaṃ । tā khamīadu ekko avarāho । (bhavati,
mahānubhāvā khalu tvam । tat kṣamyatāṃ eko'parādhaḥ ।)</p>
<p>vāsavadattā— paḍhamasaṃkeassa vigghaṃ karaṃtīe mae evva eassa avaraddhaṃ ।
{prathamasaṅketasya vigh‍naṃ kurvantyā mayaivaitasyāparāddham ।} <b>॥ 396 ॥</b></p>
<p>(<b>34. guṇakīrttanam</b>)</p>
<b><lg>
<l>kīrtyamānairguṇairyatra	vividhārthasamudbhavaiḥ ।</l>
<l>doṣā na parikalpyante tajjñeyaṃ guṇakīrtanam ॥ 397 ॥</l></lg></b> (nāśā.16.9u)
<p>yathā <b>rat‍nāvalyāṃ</b> dvitīye'ṅke, rājā—(rat‍nā. 2.15)</p>
<b><lg>
<l>dṛṣṭiṃ ruṣā kṣipasi yadyapi bhāminīmāṃ
s‍nigdheyameṣyati tathāpi na rūkṣabhāvam ।</l>
<l>tyaktvā tvarāṃ vraja tava skhalitairayaṃ tu
khedaṃ kariṣyati gururniyataṃ nitambaḥ ॥ 398 ॥</l>
</lg></b>
<p>(<b>35. ākhyānam</b>)</p>
<b><lg>
<l>pṛṣṭairapṛṣṭairathavā nirṇayaḥ (kriyate tu yaḥ) ।</l>
<l>tadākhyānamiti jñeyaṃ lakṣaṇaṃ nāṭakāśrayam ॥ 399 ॥</l></lg></b> (nāśā. 16.21u)
<p>yathā <b>uttaracarite</b>, caturthe'ṅke,</p>
<p>kausalyā—ammahe edāṇaṃ majjhe ko esa rāmabhaddakomāralihi (lac‍cī)sāvaṭhṭhaṃbhehiṃ
muddhaḻaḻidehiṃ aṃṅgakehiṃ dārao amhāṇa (kha) loaṇāiṃ
sīlaḻāvei ।</p>
<p>(aho eteṣāṃ madhye ka eṣaḥ rāmabhadrakaumāralakṣmīsāvaṣṭambhai—
rmugdhalalitairaṅgakairdārako'smākaṃ locane śītalayati ?)</p>
<pb n="781"/>
<p>arundhatī—(apavārya,	saharṣotkaṇṭham		idaṃ	nāma	tadbhāgīrathīniveditaṃ
rahasyakarṇāmṛtam ।	na	tvevaṃ	vidmaḥ	kataro'yamāyuṣmatoḥ
kuśalavayoriti ।) <b>॥ 400 ॥</b></p>
<p>(<b>36. abhimānaḥ</b>) (nāśā. 16.8u)</p>
<b><lg>
<l>vā/dhāryamāṇāḥ	subahubhirvacanaiḥ	kāryayuktibhiḥ ।</l>
<l>nāryo yannānutiṣṭhanti/nayaḥ paryavatiṣṭheta so'bhimānaḥ prakīrtitaḥ ॥ 401 ॥</l>
</lg></b>
<p>yathā <b>rat‍nāvalyāṃ,</b> tṛtīyeṅke,</p>
<p>kāñcanamālā—bhaṭṭiṇī karehi se pasādaṃ । eaṃ caraṇapaḍiaṃ ujjhia gadāe
vaassaṃ avassaṃ pac‍cādāvena hodavvaṃ । (bhaṭṭinī ! kuruṣva asmai
prasādam evaṃ caraṇapatitamujjhitvā gatāyā avaś‍yaṃ paścāttāpena
bhavitavyam ।)</p>
<p>vāsavadattā—ai apehi । ko paccādāvasaro iti । (ayi, apehi । kaḥ
paścāttāpāvasara iti ।)<b>॥ 402 ॥</b></p>
<p><b>(37. yāñcā)</b></p>
<b><lg>
<l>lābhopapattimākhyāya svayaṃ dūtamukhena vā ।</l>
<l>prārthyate yatra kanyādissā yāñcetyabhidhīyate ॥ 403 ॥</l></lg></b>(nāśā. 16.22ṭi.)
<p>yathā <b>mahā vīracarite</b>—(mavīca. 1.30)</p>
<b><lg>
<l>kanyārat‍namayonijanma	bhavatāmāste	vayaṃ	cārthino
rat‍naṃ yat k‍vacidasti tat pariṇamatyasmāsu śakradapi ।</l>
<l>kanyāyāśca	parārthataiva	hi matā	tasyāḥ	pradānādahaṃ
bandhurvo	bhavitā	pulastyapulahapraṣṭhāśca	sambandhinaḥ ॥ 404 ॥</l>
</lg></b>
<p><b>(38. protsāhanam)</b></p>
<b><lg>
<l>utsāhajananaissaṣṭairguṇairaupamyasaṃśrayaiḥ ।</l>
<l>prasiddhairupagūḍhaṃ ca jñeyaṃ protsāhanaṃ budhaiḥ ॥ 405 ॥</l></lg></b> (nāśā. 16.10u)
<p>yathā <b>rat‍nāvalyāṃ</b> caturthe'ṅke vijayavarmā prāgvṛttayuddhavarṇanāyāṃ prāha—</p>
<pb n="782"/>
<b><lg><l>yoddha‍uṃ nirgatya vindhyādabhavadabhimukhastatkṣaṇaṃ digvibhāgān
vindhyenevāpareṇa	dvipapatipṛtanāpīṭhabandhena	rundhan ।</l>
<l>vegād bāṇān vimuñcan samadakarighaṭotpiṣṭapattirnipatya
pratyaicchad vāñchitāp‍tidviguṇitarabhasastaṃ rumaṇvān kṣaṇena ॥</l></lg></b> (rat‍nā. 4.5)
<p><b>(39. spṛhā)</b> (samā nāśā. 16.8 ṭi.)</p>
<b><lg>
<l>dṛṣṭe	śrute'nubhūte	vā	vastuno	rāmaṇīyake ।</l>
<l>abhilāṣo bhaved yastu sā spṛheti prakīrtitā ॥ 407 ॥</l>
</lg></b>
<p>yatho<b>ttaracarite</b> janakaḥ—(u.rā.ca. 4.19)</p>
<b><lg>
<l>kuvalayadalas‍nigdhaś‍yāmaśśikhaṇḍakamaṇḍano
vaṭupariṣadaṃ puṇyaśrīkaḥ śriyaiva sabhājayan ।</l>
<l>punariva śiśurbhūtvā vatsassa me raghunandano
jhaṭiti kurute dṛṣṭaḥ so'yaṃ dṛśoramṛtāñjanam ॥ 408 ॥</l>
</lg></b>
<p><b>(40. paś‍cāttāpaḥ)</b></p>
<b><lg>
<l>akāryaṃ sahasā kṛtvā(')kṛtvā kāryamathāpi vā ।</l>
<l>santāpo	manaso	yastu	paścāttāpassa	ucyate ॥ 409 ॥</l></lg></b> (nāśā. 16.33)
<p>yathā <b>rat‍nāvalyāṃ</b> tṛtīye'ṅke,</p>
<p>vāsavadattā—kaṃcaṇamāḻe,	taṃ	tahā	caḻaṇapaḍi(damayya) uttamavadhīraaṃtīe
adiṇiṭhṭhuraṃ evva mae kidaṃ, iti । (kāñcanamāle, taṃ tathā
caraṇapatitamāryaputraṃ avadhīrayantyā atiniṣṭhurameva mayā kṛtam ।
iti ।) (rat‍nā. 3.17–18)</p>
<p><b>(41. anuvṛttiḥ)</b> (nāśā. 16.34)</p>
<b><lg>
<l>praśrayeṇārthasaṃyuktaṃ	yat	parasyānuvartanam ।</l>
<l>s‍nehād dākṣiṇyayogādvā sānuvṛttistu saṃjñitā ॥ 410 ॥</l>
</lg></b>
<p>yathā <b>rat‍nāvalyāṃ</b> tṛtīye'ṅke</p>
<p>rājā—kathaṃ darśanamapi bhaviṣyati?</p>
<p>vidūṣakaḥ—bho kahaṃ ṇa bhavissidi jassa rā(de)ohasitaccuhatthadi (vihappadi)</p>
<pb n="783"/>
<p>buddhivihavo amac‍co । (bhoḥ	kathaṃ	na	bhaviṣyati	yasya	ta
upahasitabṛhaspatibuddhivibhavo'mātyaḥ ।)</p>
<p>rājā—na khalu kiñcinna saṃbhāvyata iti ॥ 411 ॥</p>
<p><b>(42. yuktiḥ)</b> (nāśā. 16.36)</p>
<b><lg>
<l>sādhyate yo'rthasambandho mahadbhissamavāyataḥ ।</l>
<l>parasparānukūlyena sā yuktiḥ parikīrtitā ॥ 412 ॥</l>
</lg></b>
<p>yathā <b>mālatīmādhave,</b></p>
<p>kāmandakī—tadidānīṃ	vidarbharājamantriṇā	satā	devarātena	mādhavaṃ
putramānvīkṣakīśravāṇāya kuṇḍinapurād imāṃ padmāvatīṃ prati preṣayatā
suvihitam ।</p>
<b><lg>
<l>apatyasambandhavidhipratijñā priyasya nītā suhṛdaḥ smṛtiṃ ca ।</l>
<l>alokasāmānyaguṇastanūjaḥ	prarocanārthaṃ	prakaṭīkṛtaśca ॥</l></lg></b> (māmā. 1.13)
<p>anyacca, makarandodyānavṛttāntena bhagavato vidherapyanukūlatāmavagacchāmi । vakulā—
valīcitraphaḻakasaṃvidhānavyatikaraśca kamapyadbha‍utaṃ pramodamullāsayati, iti ।</p>
<p><b>(43. nirbhāsanam)</b> (nāśā. 16.26)</p>
<b><lg>
<l>anekayuktimad	vākyamanekārthaprasādhakam ।</l>
<l>anekavācyasaṃyuktaṃ	jñeyaṃ	nirbhāsanaṃ	tu	tat ॥ 414 ॥</l>
</lg></b>
<p>yathā <b>mālatīmādhave</b></p>
<p>makarandaḥ—vayasya mādhava,</p>
<b><lg>
<l>anyonyasambhinnadṛśāṃ sakhīnāṃ tasyā api prāganurāgacihnam ।</l>
<l>kasyāpi ko'pīti niveditaṃ ca dhātreyikāyāścaturaṃ vacaśca ॥</l></lg></b> (māmā. 1.36)
<p>kalahaṃsakaḥ—(upasṛtya) edaṃ ca । (etacca) (citraphalakaṃ darśayati ।)</p>
<p><b>(44. kṣamā)</b></p>
<b><lg>
<l>pratikriyāsamarthasya	pātraucityavaśena yaḥ ।</l>
<l>apakāre'pyupaśamaḥ	sā	kṣameti	prakīrtitā ॥ 416 ॥1 (nāśā. 16.31)</l>
</lg></b>
<!-- NOTES pg=783!-->
1.–2. bhojopajñamidaṃ dvayam ।
<pb n="784"/>
<p>yathā <b>uttaracarite</b></p>
<p>lavaḥ—(ātmagatam) īdṛśo māṃ pratyamīṣāmakāraṇas‍nehaḥ। mayā punarebhya
evābhidrugdhamajñena, yadāyudhaparigraho vihitaḥ (prakāśam) mṛṣyantāmidānīṃ
lavasya bāliśatāṃ tātapādāḥ ।</p>
<p>rāmaḥ—kimaparāddhaṃ vatsena?</p>
<p>candraketuḥ—aśvānuyātrikebhyastātapratāpāviṣkaraṇamupaśrutya vīrāyitamanena ।</p>
<p>rāmaḥ—nanvayamalaṅkāraḥ kṣatrasya । iti ॥ <b>417</b>॥</p>
<p><b>(45. guṇānuvādaḥ)</b> (nāśā. 16.13a)</p>
<b><lg>
<l>guṇānuvādaḥ sa jñeyo yatrā'bhedopacārataḥ ।</l>
<l>gauṇīṃ vṛttimupāśritya vastuno rūpamucyate ॥ 418 ॥2</l>
</lg></b>
<p>yathā <b>śākuntale</b> rājā—(śāku. 2.10)</p>
<b><lg>
<l>anāghrātaṃ	puṣpaṃ	kisalayamalūnaṃ	kararuhai—
ranāviddhaṃ	rat‍naṃ		madhu	navamanāsvāditarasam ।</l>
<l>akhaṇḍaṃ puṇyānāṃ phalamiva ca tadrūpamanaghaṃ
na jāne bhoktāraṃ kamiha samupasthāsyati vidhiḥ ॥ 419 ॥</l>
</lg></b>
<p><b>(46. ākrandaḥ)</b></p>
<b><lg>
<l>ātmabhāvamupanyasya	parasādṛś‍yayuktibhiḥ ।</l>
<l>tīvrārthabhāṣaṇaṃ yat syādākrandassa tu kīrtitaḥ ॥ 420 ॥</l></lg></b> (nāśā. 16.19)
<p>yathā <b>mālatīmādhave</b></p>
<p>(praviś‍ya) buddharakṣitā—parittāadha parittāadha । esā	khu	ṇo	piasahī
amaccaṇaṃdaṇassa	bhaiṇīā	madaaṃtiā	ediṇā	duṭhṭhaśadda‍ūleṇa
bhayaviddaviapariaṇā abbhiddavīyadi । (paritrāyadhvaṃ, paritrāyadhvam!
eṣā khalu naḥ priyasakhyamātyanandanasya bhaginikā madayantikā etena
duṣṭaśārdūlena bhayavidrāvitaparijanā abhidrūyate ।)<b>॥ 421 ॥</b></p>
<!-- NOTES pg=784!-->
1. bhojopajñamidam ।
<pb n="785"/>
<p><b>(47. kapaṭam)</b> (nāśā. 16.30)</p>
<b><lg>
<l>adivyaṃ divyamapi vā kṛtvā rūpaviparyayam ।</l>
<l>avidvān vañcyate yatra kapaṭaṃ tadudāhṛtam ॥ 422 ॥1</l>
</lg></b>
<p>yathā <b>mālatīmādhave</b></p>
<p>kāmandakī—vatsa	makaranda,	anenaiva	mālatīnaipathyenāpavāritaḥ pravartasva
pariṇayāyātmānaṃ nandanena । iti ।</p>
<p><b>(48. parivādanam)</b></p>
<b><lg>
<l>yad doṣairanyanāmoktaiḥ prasiddhārthaprayojanam ।</l>
<l>anyatrārthena sambaddhaṃ jñeyaṃ tat parivādanam ॥ 423 ॥ (nāśā. 16.39)</l>
</lg></b>
<p>yathā <b>rat‍nāvalyāṃ</b> tṛtīye'ṅke,</p>
<p>vāsavadattā . . . . . </p>
<p>rājā vidūṣakaśca . . . . . </p>
<p>bhāṣate— ajja vi dāva se ṇic‍caruṭ‍ṭhāe devīe vaaṇehiṃ kaḍuīkadā kaṇṇā
tuhālāpehi suhāviantu । (adyāpi tāvad asyā nityaruṣṭāyā devyā
vacanaiḥ kaṭukīkṛtāḥ karṇāḥ tavālāpaiḥ sukhyantu ।)
tato jñātāyāṃ rājā parivadannāha—dhiṅ mūrkha! tvatkṛto'yamanartho'—
smākamāpatitaḥ, iti <b>॥ 424 ॥</b></p>
<p><b>(49. abhyupapattiḥ)</b> (nāśā. 16.35)</p>
<b><lg>
<l>prāp‍tā(prok‍tā)nāṃ yatra doṣāṇāṃ kriyate śamanaṃ punaḥ ।</l>
<l>jñeyā	sā'bhyupapattistu	lakṣaṇaṃ	nāṭakāśrayam ॥ 425 ॥</l>
</lg></b>
<p>yathā <b>rat‍nāvalyāṃ</b> dvitīye'ṅke;</p>
<p>vāsavadattā—kaṃcaṇamāle! aaṃ ayyauto । iaṃ uṇa sāariā । tā kiṃ edaṃ ? ।
(kāñcanamāle, ayamāryaputraḥ । iyaṃ sāgarikā । tat kimetat?)</p>
<p>kāñcanamālā—ahaṃ pi evvamevva takkemi । (ahamapi evameva tarkayāmi ।)</p>
<p>(rājā)— (apavārya), vayasya tvamevāsyā uttaraṃ prayaccha ।</p>
<p>vidūṣakaḥ — hodi, appa kila dukkaraṃ ālihiduṃ ti mama vaaṇaṃ suṇia
piavaassaeṇa edaṃ viṇṇāṇaṃ daṃsidam । (bhavati, ātmā kila
<pb n="786"/>
duṣkaraṃ ālikhitumiti mama vacanaṃ śrutvā priyavayasyenaitad vijñānaṃ
darśitam ।)</p>
<p>rājā— devi, yathāha vasantakaḥ ।</p>
<p>vāsavadattā—esā pi jā tuha samīpe ālihidā, edaṃ kiṃ vasaṃdaassa viṇṇāṇaṃ ।
(eṣāpi) yā tava samīpe ālikhitā, etat kiṃ vasantakasya
vijñānam ?</p>
<p>rājā—(savilakṣasmitaḥ) devi, alamanyathā sambhāvitena । iyaṃ hi mayā
svacetasaiva vikalpyālikhitā । na tu dṛṣṭapūrvā । iti <b>॥ 426 ॥</b></p>
<p><b>(50. kāryam)</b></p>
<b><lg>
<l>yatrā(/?/ā)saṅkīrtayan doṣaṃ guṇamarthena yojayet ।</l>
<l>guṇābhivādaṃ doṣād vā kāryaṃ tadiha kīrtitam ॥ 427 ॥</l></lg></b> (nāśā. 16.37)
<p>yathā vā <b>rat‍nāvalyāṃ</b> prathame'ṅke yaugandharāyaṇaḥ—(1.7)</p>
<b><lg>
<l>prārambhe'smin svāmino vṛddhihetau
daivenetthaṃ	dattahastāvalambe ।</l>
<l>siddherbhrāntirnāsti	satyaṃ	tathāpi
svecchākārī	bhīta	evāsmi	bhartuḥ ॥ 428 ॥</l>
</lg></b>
<p><b>(51. pratiṣedhaḥ)</b></p>
<b><lg>
<l>kāryeṣu	viparīteṣu	yadi	kaścit	pravartate ।</l>
<l>nivāryate ca kāryajñaiḥ pratiṣedhaḥ sa kīrtitaḥ ॥ 429 ॥</l></lg></b> (nāśā. 16.23)
<p>yathā <b>vīracarite</b> daśarathaḥ (janakamuddiś‍ya)—(mavīca. 3.30)</p>
<b><lg>
<l>virama narapate! kathaṃ dvije'sminnaviratayajñavitīrṇagosahastraḥ ।</l>
<l>tava palitanirantaraḥ pṛṣatkaṃ spṛśati purāṇadhanurdharasya bāhuḥ ॥ 430 ॥</l>
</lg></b>
<p><b>(52. mṛṣodyamaḥ)</b></p>
<b><lg>
<l>prayuktārthavidhānāya		mohād	yatra	pravartate ।</l>
<l>nivartate vṛthā kleśassa vijñeyo mṛṣodyamaḥ ॥ 431 ॥1</l>
</lg></b>
<!-- NOTES pg=787!-->
1–2. bhojopajñamidaṃ dvayam ।
<pb n="787"/>
<p>yathā <b>vīracarite</b>—(mavīca. 3.24)</p>
<b><lg>
<l>tapo vā śastraṃ vā vyapadiśati yaḥ kaścidiha vo
sa	darpāduddāmaṃ	dviṣamasahamānaḥ	skhalayatu ।</l>
<l>arāmāṃ	nissīradhvajadaśarathīkṛtya	vasudhā—
mṛtap‍tastatkulyānapi	paraśurāmaśśamayati ॥ 432 ॥</l>
</lg></b>
<p>(53. chalok‍tiḥ)</p>
<b><lg>
<l>kāk‍vā śleṣeṇa vā yatra padaṃ dva‍yarthe prayujyate ।</l>
<l>pradhānamatisandhātuṃ sā chaloktiḥ prakīrtitā ॥ 433 ॥2</l>
</lg></b>
<p>yathā <b>rat‍nāvalyāṃ</b></p>
<p>vidūṣakaḥ—hodi, sabāmi bahmasutteṇa jai ahmehiṃ īdisī kāpi diṭhṭhapuvvā ।
(bhavati! śapāmi brahmasūtreṇa, yadi . . . asmābhirīdṛśī kāpi
dṛṣṭapūrvā ।)</p>
<p>kāñcanamālā—bhaṭṭiṇi! ghuṇakkhadaṃ vi saṃvadadi evva । (bhaṭṭinī! ghuṇākṣaramapi
saṃvadatyeva ।)</p>
<p>vāsavadattā— ai ujue, vasaṃdao khu eso । ṇa āṇāsi tumaṃ edassa
vak‍kabhaṇidio । ayya mama vi edaṃ cittaaṃ pekkhaṃtīe
sīsaveaṇā samuppaṇṇā । tā gamissaṃ ahaṃ, iti । (ayi ṛjuke,
vasantakaḥ khalveṣaḥ । na jānāsi tvaṃ etasya vakrabhaṇitīḥ । ārya!
mamāpi	etac‍citrakaṃ	prekṣamāṇāyāḥ	śīrṣavedanā	samutpannā
tadgamiṣyāmyaham, iti ।)</p>
<p>yathā ca <b>mālatīmādhave</b> prabhavati nijasya kanyakājanasya mahārājaḥ, iti ।</p>
<p><b>(54. kākuḥ)</b></p>
<b><lg>
<l>vākye'bhidhīyamāno'rtho yenānyatvaṃ prapadyate ।</l>
<l>bhinnakaṇṭhadhvanirdhīraissa kākuriti kathyate ॥ 434 ॥1</l>
</lg></b>
<p>yathā ca <b>veṇīsaṃhāre,</b> bhīmaḥ sahadevamuddiś‍ya — sandheyāste bhrātaro yuṣmākam ।
yathā cātraiva</p>
<!-- NOTES pg=787!-->
1. bhojopajñamidam ।
<pb n="788"/>
<b><lg>
<l>lākṣāgṛhānalaviṣānnasabhāpraveśauḥ
prāṇeṣu vittanicayeṣu ca naḥ prahṛtya ।</l>
<l>ākṛṣṭapāṇḍavavadhūparidhānakeśāḥ
svasthā bhavantu mayi jīvati dhārtarāṣṭrāḥ ॥ 435 ॥ (vesaṃ. 1.7)</l>
</lg></b>
<p><b>(55. unmāthaḥ)</b></p>
<b><lg>
<l>asādhukāriṇaṃ kañcit paś‍yatassādhumāninaḥ ।</l>
<l>sotprāsaṃ vacanaṃ yat syāt tamunmāthaṃ pracakṣate ॥ 436 ॥1</l>
</lg></b>
<p>yathā <b>rat‍nāvalyāṃ</b> tṛtīye'ṅke,</p>
<p>kāñcanamālā—sāhu re amacca vasantaa sāhu । (adisaido tu)
e amac‍cajjoaṃdharāaṇo imāe saṃdhiviggahapītāe (ciṃtāe) ।
(sādhu re amātya vasantaka sādhu । atiśayitastvayā amātya—
yaugandharāyaṇo'nayā sandhivigrahacintayā ।) iti ।</p>
<p><b>(56. parihāsaḥ)</b></p>
<b><lg>
<l>yadagrāmyaṃ bhaved vākyaṃ gurūṇāmadhikeṣvapi ।</l>
<l>tathāvasaramāsādya	parihārassa	kathyate ॥ 437 ॥2</l>
</lg></b>
<p>yathā <b>uttaracarite,</b></p>
<p>rāmaḥ—asti cedānīmaśvamedhasahacāriṇī hiraṇmayī sītāpratikṛtiḥ । tatrāpi
tāvadvāṣpadagdhaṃ cakṣurvinodayāmi ।</p>
<p>sītā—dhaṇṇā khu sā jā ayyavutteṇa evvaṃ bahumaṇṇīadi । jā ayyavuttaṃ
viṇodaaṃtī āsāṇibaṃdhaṇa jādā jīvaḻoassa । (dhanyā khalu sā yā
āryaputreṇaivaṃ bahumanyate । yā āryaputraṃ vinodayantī āśānibandhanaṃ jātā
jīvalokasya ।)</p>
<p>tamasā— (sasmitas‍nehāstraṃ pariṣvajya) ayi vatse, evamātmā stūyate ।</p>
<p>sītā— (salajjam) parihasidammi bhaavadīe । (parihasitāsmi bhagavatyā ।) (iti ।)</p>
<p><b>(57. vikatthanam)</b></p>
<b><lg>
<l>saguṇotkarṣato	vāpi	karmaṇo	vā'padānataḥ ।</l>
<l>ātmaślāghāparaṃ	vākyaṃ	vikatthanamihocyate ॥ 438 ॥3</l>
</lg></b>
<!-- NOTES pg=788!-->
1–3. bhojopajñamidaṃ tritayam ।
<pb n="789"/>
<p>yathā ca <b>veṇīsaṃhāre</b> (bhīmaḥ)—</p>
<b><lg>
<l>sakalaripu/?/jayāśā	yatra	baddhā	sutaiste
tṛṇamiva	paribhūto	yasya	garveṇa	lokaḥ ।</l>
<l>raṇaśirasi	nihantā	tasya	rādhāsutasya
praṇamati pitarau vāṃ madhyamaḥ pāṇḍavo'yam ॥ 439 ॥ (vesaṃ. 5.27)</l>
</lg></b>
<p>api ca,</p>
<b><lg>
<l>cūrṇitāśeṣakauravyaḥ	kṣībo	duḥśāsanāsṛjā ।</l>
<l>bhaṅaktā suyodhanasyorvorbhīmo vāṃ śirasā'ñcati ॥ 440 ॥</l></lg></b> (vesaṃ. 5.28)
<p><b>(58. yadṛcchāyogaḥ)</b></p>
<b><lg>
<l>yadṛcchāyā bhaved yogo yatrābhīṣṭena kenacit ।</l>
<l>acintitassa	dhīmadbhiryadṛcchāyoga ucyate ॥ 441 ॥2</l>
</lg></b>
<p>yathā <b>mālatīmādhave</b></p>
<p>mālatī—ṇāha tuhme uṇa kahaṃ । (nātha, yūyaṃ punaḥ katham ?)</p>
<p>mādhavaḥ—(salajjam)</p>
<b><lg>
<l>tvatpāda/pāṇipaṅkajaparigrahapuṇya/ dhanyajanmā
bhūyāsamityabhiniveśakadarthyamānaḥ ।</l>
<l>bhrāmyan	nṛbhāṃsapaṇanāya	paretabhūmā—
vākarṇya	bhīru!	ruditāni	tavāgato'smi ॥ 442 ॥</l></lg></b> (māmā. 5.27)
<p><b>(59. vaiṣamyam)</b></p>
<b><lg>
<l>pratyakṣamiti	yatraikaḥ	parokṣamiti	cāparaḥ ।</l>
<l>manyate'bhimataṃ vastu tad vaiṣamyamiti smṛtam ॥ 443 ॥1</l>
</lg></b>
<p>yathā <b>uttaracarite</b></p>
<p>(vāsantī)—kathamadyāpi	nocch‌vasiti	rāmabhadraḥ? hā priyasakhi sīte!
vipattiduḥkhadagdhāmapi punaḥpunarmandabhāginīṃ dahasi ।</p>
<p>sītā—apasartumicchāmi । eṣa punaścirapraṇayasaṃbhārasaumyaśītalena āryaputra—
sparśena dīrghadāruṇamapi jhaṭiti santāpaṃ laghayatā vajralepopanaddha iva
paryastavyāpāra āsañjito me hastaḥ ॥ 444 ॥</p>
<!-- NOTES pg=789!-->
1. bhojopajñamidam ।
<pb n="790"/>
<p>rāmaḥ—sakhi, kutaḥ pralāpaḥ? ।</p>
<b><lg>
<l>gṛhīto yaḥ pūrvaṃ pariṇayavidhau kaṅkaṇadhaऱḥ
sudhāsūteḥ	pādairamṛtaśiśirairyaḥ	paricitaḥ ।</l>
<l>sa	evāyaṃ	tasyāstaditarakaraupamyasubhago
mayā labdhaḥ pāṇirlalitalavalīkandaḻanibhaḥ ॥ 445 ॥</l></lg></b> (urāca. 3.40)
<p>sītā—haddhi, ayyauttapparisamohidāe pamādo khu se saṃvutto । (hā dhik!
āryaputrasparśamohitāyāḥ prasādaḥ khalu asyāḥ saṃvṛttaḥ!)</p>
<p>rāmaḥ—sakhi vāsanti, ānandanimīlitaḥ priyāsparśasādhvasena paravānasmi । tat
tvamapi dhāraya ।</p>
<p>vāsantī—kaṣṭamunmāda eva ।</p>
<p>sītā—{sasambhramaṃ hastamākṣipyāpasarpati} ।</p>
<p>rāmaḥ—hā dhik, pramādaḥ! ॥ 446 ॥</p>
<b><lg>
<l>karapallavassa	tasyāssahasaiva	jaḍātmanaḥ	paribhraṣṭaḥ ।</l>
<l>parikampinaḥ prakampī karo (karād) mama svidyatassvidyan ॥ 447 ॥</l>
</lg></b>
<p>(urāca. 3.41)</p>
<p>tamasā—(sas‍nehakautukasmitaṃ nirvarṇya) (urācaya. 3.42)</p>
<b><lg>
<l>sasvedaromāñcitakampitāṅgī
jātī priyasparśasukhena vatsā ।</l>
<l>marunnavāmbhaḥpravidhūtasikta—
kadambayaṣṭissaphuṭakorakeva ॥ 448 ॥</l>
</lg></b>
<p>sītā—(svagatam) avaseṇa edeṇa attāṇaeṇa lajjāvidahmi bhaavadīe
tamasāe । kiṃ ti kila esā tamasā esa maṇṇissidi eso
paricayo(ccāyo) eso āsaṃho tti । (avaśenaitenātmanā lajjāpitāsmi
bhagavatyā tamasayā । kimiti kilaiṣā tamasā maṃsyate eṣa parityāgaḥ,
eṣa āsaṅga iti ।)</p>
<p>rāmaḥ—(sarvamavalokya) hā kathaṃ nāstyeva । nanvakaruṇe vaidehi! na māmevaṃ
parityak‍tumarhasi ।</p>
<!-- NOTES pg=790!-->
1.–2. bhojopajñamidaṃ dvayam ।
<pb n="791"/>
<p>vāsantī—deva! prasīda । svenaiva lokottareṇa dhairyeṇa saṃstambhayātmānam । kuto'tra
me priyasakhī ?</p>
<p>rāmaḥ—vyaktaṃ nāsti । kathamanyathā vāsantyapi na paśyet ? eṣa khalu svap‍na
eva syāt । na cāsmi prasup‍taḥ । kuto rāmasya nidrā? iti ॥ 449 ॥</p>
<p>(<b>60. pratijñānam</b>)</p>
<b><lg>
<l>na sādhayāmi yadyetadevaṃ kartāsmyahaṃ tadā ।</l>
<l>ityuddhavādervākyasya	tat	pratijñānamucyate ॥ 450 ॥1</l>
</lg></b>
<p>yathā makuṭatāḍite bhīmaḥ—</p>
<b><lg>
<l>dhvastāḥ kṣubdhā dhārtarāṣṭrāssamastāḥ pītaṃ raktaṃ svādu duśśāsanasya ।</l>
<l>pūrṇā kṛṣṇākeśabandhapratijñā tiṣṭhatyekaḥ	kauravasyorubhaṅgaḥ ॥</l>
</lg></b>
<b><lg>
<l>ūrū nipīḍya gadayā yadi nāsya tasya
pādena	rat‍namakuṭaṃ	śakalīkaromi ।</l>
<l>dehaṃ	nipītanijadhūmavijṛmbhamāṇa—
jvālājaṭālavapuṣi	jvalane	juhomi ॥ 452 ॥</l>
</lg></b>
<p>(<b>61. pravṛttiḥ</b>)</p>
<b><lg>
<l>evaṃ mayātra kartavyamiti yanniścitaṃ vacaḥ ।</l>
<l>snehād dākṣiṇyato vāpi pravṛttissā nigadyate ॥ 453 ॥2</l>
</lg></b>
<p>yathā <b>mālatīmādhave</b> kāmandakī—(māmā.4.5)</p>
<b><lg>
<l>mā vāṃ sapat‍neṣvapi nāma tad bhūt
pāpaṃ yadasyāṃ tvayi vāpi śakyam viśaṃkyam ।</l>
<l>tat	sarvathā	saṅgamanāya yat‍naḥ
prāṇavyayenāpi	mayā	vidheyaḥ ॥ 454 ॥</l>
</lg></b>
<p>(<b>62. āśīḥ</b>) (nāśā. 16.28 pāṭhabhedena)</p>
<b><lg>
<l>yadāśāstyarthasampannaṃ manorathasamudbhavam ।</l>
<l>aprārthanīyamanyad vā vidustāmāśiṣaṃ budhāḥ ॥ 455 ॥</l>
</lg></b>
<p>yathā <b>mālatīmādhave</b> kāmandakī—(māmā. 6.7)</p>
<pb n="792"/>
<b><lg>
<l>vidhātā bhadraṃ no vitaratu manojñāya vidhaye
kriyāsurdevā	(naḥ)	paramaraṇīyāṃ	pariṇatim ।</l>
<l>kṛtārthā	bhūyāsaṃ	priyasuhṛdi	yat‍nairabhimataḥ
prayāsaḥ kṛtsno'yaṃ phalatu śivatātiśca bhavatu ॥ 456 ॥</l>
</lg></b>
<p>(<b>63. anuktasiddhiḥ</b>) (nāśā. 16.40 pṛ.361)</p>
<b><lg>
<l>prastāvenaiva śeṣo'rthaḥ kṛtsno yatra pratīyate ।</l>
<l>vacanena	vinā'nuktassiddhissā	parikīrtitā ॥ 457 ॥</l></lg></b> (nāśā. 16.40)
<p>yathā <b>śākuntale</b></p>
<p>rājā—bhagavān khalu kāśyapaśśāśvate brahmaṇi sthita iti prakāśaḥ । iyaṃ ca
vassakhī tadātmajeti kathametat?</p>
<p>anasūyā—suṇādu ayyo । atthi kosio tti gottanāmado mahappahāvo rāesī ।</p>
<p>(śrṛṇotvāryaḥ । asti kauśika iti gotranāmato mahāprabhāvo rājarṣiḥ ।)</p>
<p>rājā—śrūyate</p>
<p>anasūyā—taṃ sahīe pahavaṃ avagacchadu mahārāo । ujjhidasarīrasaṃvaḍh‌ḍhaṇādihiṃ
tādakassapo se pidā । {taṃ sakhyāḥ prabhavamavagacchatu mahārājaḥ ।
ujjhitaśarīrasaṃvardhanādibhiḥ tātakāśyapaḥ asyāḥ pitā ।}</p>
<p>rājā—ujjhitaśabdena punarjanitaṃ kutūhalam । āmūlācchrotumicchāmi ।</p>
<p>anasūyā—purā tassa kila rāesiṇo ugge tavasi vaṭ‌ṭhamāṇassa kiṃ pi
jādasaṃkehiṃ devehiṃ meṇaā ṇāma accharā ṇiamavigghakāriṇī
aṇuppesidā । (purā tasya kila rājarṣeḥ ugre tapasi vartamānasya kimapi
jātaśaṅkairdevaiḥ menakā nāmāpsarā niyamavigh‍nakāriṇī anupreṣitā ।)</p>
<p>rājā—astyetadanyasamādhibhīrutvaṃ devānām । tatastataḥ?</p>
<p>anasūyā—tadā vasantodārasamae tae unmādayittaaṃ rūvaṃ pekkhia . . . (tato
vasantodārasamaye	tasyā	unmādayitṛkaṃ	rūpaṃ	prekṣya)
(ityardhokte lajjāṃ nāṭyati ।)</p>
<p>rāja—bhavatu, parastādavagamyata eva । sarvathā apsarassambhavaivaiṣā, iti ॥ 458 ॥</p>
<pb n="793"/>
<p>(<b>64. priyavacanam</b>)</p>
<b><lg>
<l>ādau	yat	krodhajananamante harṣavivardhanam ।</l>
<l>tatpriyaṃ	vacanaṃ	jñeyamāśīrvādasamanvitam ॥ 459 ॥</l></lg></b> (nāśā. 16.29)
<p>yathā <b>rat‍nāvalyāṃ</b>, caturthe'ṅke,</p>
<p>vidūṣakaḥ apavāryaindrajālikamāha—ā dāsīeputta iṃdajālia! kiṃ vā devehiṃ?
jadi de ediṇā parituṭṭheṇa kajjaṃ tā sāariaṃ se daṃsehi । (āḥ
dāsyāḥputra, aindrajālika! kiṃ vā devaiḥ? yadi ta etena parituṣṭena kāryaṃ
tat sāgarikāmasya darśaya ।) tata etad‍vacanānantaramagnisambhramādutthitaḥ
<b>rājā, na</b> vasubhūtyādaya āvṛtā vahninā ॥ 460 ॥</p>
<b><lg>
<l>etāni kāvyasya vibhūṣaṇāni 1prāyaścatuṣṣaṣṭirudāhṛtāni ।</l>
<l>prabandhaśobhākaraṇāya tajjñaissamyak prayojyāni yathārasāni ॥ 461 ॥</l>
</lg></b>
<b><lg>
<l>udāhṛtā nāṭakanāṭikādāviyaṃ catuṣṣaṣṭicatuṣṭayī yā ।</l>
<l>rasāvirodhena nibandhanīyā kathāsu kāvyeṣu ca sā mahadbhiḥ ॥ 462 ॥</l>
</lg></b>
<b><lg>
<l>bhaktīrdvādaśa tāḥ pṛthakpṛthagimāssañcintya śabdārthayoḥ
sāhityasya ca śabdaśāsanavidā kāryaḥ prabandhe śramaḥ ।</l>
<l>kīrttiryāvadanaśvarī	hi	viduṣāṃ	rodogṛhaṃ	gāhate
brāhmaṃ lokalalāmadhāma	tadamī	tāvat kilādhyāsate ॥ 463 ॥</l>
</lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
prabandhāṅgacatuṣṣaṣṭicatuṣṭayaprakāśo nāma</b></p>
<p><b>॥ dvādaśaḥ prakāśaḥ ॥ 12 ॥</b></p>
<b><lg>
<l>nedṛśī spaṣṭatā'nyatra dṛśyate nāṭyalakṣaṇe ।</l>
<l>sanātano'sya labdhyā svaṃ sāhityaṃ pūrṇamīkṣate ॥</l>
</lg></b>
<!-- NOTES pg=793!-->
1. prāyaḥpadena sūcito lakṣaṇānāṃ nyūnādhikabhāvo'pi । abhinavaguto'pyāha—'lakṣaṇāni aniyata—
saṃkhyānī'—ti । lakṣitāni svayaṃ nūtanāni 28 ।
<pb n="794"/>
<p>atha</p>
<p><b>śrṛṅgāraprakāśe trayodaśaḥ prakāśaḥ</b></p>
<p>ratiprakāśano nāma</p>
<p>tattvajñānānniśśreyasādhigatau <b>mokṣaḥ</b>1 । tamīhamānasya gārhasthye'pi tadadhigamayogya—
tābhimāno mokṣaśrṛṅgāraḥ ।</p>
<p><b>dharmaśrṛṅgāre</b> bhāratī vṛttiḥ, paurastyā pravṛttiḥ, pāñcālī rītiḥ, svakīyā nāyikā,
dhīrodāttaśca nāyakaḥ, iti ।</p>
<p><b>arthaśrṛṅgāre</b> gauḍīyā rītiḥ, auḍhramāgadhī pravṛttiḥ, ārabhaṭī vṛttiḥ, sarvā nāyikā,
dhīroddhataśca nāyaka iti ।</p>
<p><b>kāmaśraṅgāre</b> vaidarbhī rītiḥ, dākṣiṇātyā pravṛttiḥ, kaiśikī vṛttiḥ sarvā nāyikā,
dhīralalitaśca nāyaka iti ।</p>
<p><b>mokṣaśrṛṅgāre</b> lāṭīyā rītiḥ, āvantyā pravṛttiḥ, sāttvatī vṛttiḥ, svakīyā nāyikā,
dhīraśāntaśca 'nāyakaḥ iti ।</p>
<p>eteṣāmapi	nāyakaviśeṣāṇāṃ	caturṇāmapi	ca	nāyikāviśeṣāṇāṃ
vakṣyamāṇottamādisvabhedopabhedayogināṃ yathāyogamutpadyate ratyādiḥ, sa ca vibhāvānubhāva—
vyabhicārisaṃyogairabhivyajyate ॥ tatra—</p>
<p>1. <b>ratera</b>bhīṣṭajanopavanavaramandirādaya ālambanavibhāvāḥ । ṛtumālyavilepanādayo—
'nubhāvāḥ । vyabhicāriṇastu sambhoge harṣadhṛtismṛtimatisvedaromāñcagadgadahāsādayaḥ;
vipralambhe glānicintautsukyāvegavismayadainyāsūyādayo bhavanti ।</p>
<p>2. <b>prīte</b>rabhīṣṭarūparasagandhasparśaśabdaputramitrādaya ālambanavibhāvāḥ । tadupabhoga—
samāgamasukhasmaraṇādaya uddīpanavibhāvāḥ । sarvendriyāṇāṃ romāñcasvedasvarabhedādayo
vyabhicāriṇaḥ ॥</p>
<p>3. harṣasya manorathalābheṣṭajanasamāgamadevagurubhartṛrājaprasādādaya ālambanavibhāvāḥ ।
bhojanācchādanādaya uddīpanavibhāvāḥ । nayanavadanaprasādapriyabhāṣaṇāliṅganalalita—
tāḍanādayo'nubhāvāḥ । hāsadhṛtismṛtimatigarvautsukyāvegacapalatotsāhajaḍatādayo
vyabhicāriṇaḥ ॥</p>
<!-- NOTES pg=794!-->
1. prakāśa eṣa pade pade naṣṭamātṛkāṃśa: rāghave ।	2. dra. pṛ. 614 ekādaśaprakāśārambhaḥ ।
<pb n="795"/>
<p>4. <b>romāñcasya</b> sparśabhayaśītaharṣakrodharogādayaḥ	ālambanavibhāvāḥ । priyā—
liṅganāyādarśanādayo'bhiṣekaguṇakīrtanopakārasmaraṇādaya	uddīpanavibhāvāḥ ।
priyāgātrasparśanavilokanādayo'nubhāvāḥ । hāsatrāsavismayavitarkāvegaśaṅkā'bahittha—
vrīḍāstambhasvedavepathusvarabhedādayo vyabhicāriṇaḥ ॥</p>
<p>5. <b>dhṛte</b>raṣṭaiś‍varyakularūpayauvanavidyābalādaya	ālambanavibhāvāḥ । śrutavijñāna—
śaucācāradevagurubhaktyādayaḥ uddīpanavibhāvāḥ । prāp‍taviṣayopabhogāprāp‍tānanuśocanā1—
dayo'nubhāvaḥ । tṛp‍tiharṣādayo vyabhicāriṇaḥ ।</p>
<p>6. <b>garvasya</b>2	aiśvaryakularūpayauvanadhanavidyābalādaya	ālambanavibhāvāḥ ।
bhartṛsambhāvanottamādarānurūpanārīprārthanāguṇapraśaṃsādaya uddīpanavibhāvāḥ । . . . . .
praś‍nottarādānābhāṣaṇopahasanavāk‌pāruṣyadharṣaṇādhikṣepavyatikramādayo'nubhāvā: ।
hāsotsāhakrodhacapalatāmarṣādayo	vyabhicāribhāvāḥ ॥</p>
<p>7. <b>hāsasya</b>	pratijñāsaṃpralāpasaukhyadhāṣṭaryakuhakaparaceṣṭānukaraṇapaurobhāgyādaya
ālambanavibhāvāḥ । nāyakasānnidhyādaya uddīpanavibhāvāḥ । bhajanadarśanasandarśanāsya—
rāgapārśvagrahaṇādayo'nubhāvāḥ । smitahasitavihasitopahasitātihasitāpahasitādayo'—
nubhāvaviśeṣāḥ । premāśrucapalatādayo vyabhicāriṇaḥ ॥</p>
<p>8. <b>madasya</b> madyopabhogādaya ālambanavibhāvāḥ । manorathāvāp‍tīṣṭadarśanagītavādya—
nṛttavarṇanādaya uddīpanavibhāvāḥ paruṣābhibhāṣaṇavyākulavacanamadhuramukharāgahṛṣṭatanutrāsa—
sukumārāviṣṭa/lalitaskhalitanayanaghūrṇanādayo'nubhāvāḥ । aṅgaglānyasūyāśramamohaharṣa—
dhṛtismṛticapalatāśrugarvautsukyanidrāmarṣastambhavepathuromāñcapulakādayo vyabhicāriṇaḥ ॥</p>
<p>9. <b>mohasya</b>3 avalokanāvasthāvadhāraṇādaya ālambanavibhāvāḥ । saṃskṛ/stutapradeśa—
darśaneṣṭaguṇākarṇanartumālyānulepanopanatiprabhṛtaya uddīpanavibhāvāḥ । guṇagrahaṇa—
kākalīgītādayo'nubhāvāḥ ।	nirvedaglāniśaṅkā''vegaśramadainyacintāmatismṛti—
capalatāvrīḍā'vahitthajaḍatāviṣādonmādādayo vyabhicāriṇaḥ ॥*</p>
<p>11. <b>cintāyāḥ</b> paradravyāpahāradāridrayeṣṭajanaviyogādaya ālambanavibhāvāḥ । prārabdhā—
siddhisamīhitānavāp‍tideśabhramaṇādaya uddīpanavibhāvāḥ । śvasitasantāpadhyānādho—
mukhyatanubhāvādayo'nubhāvāḥ ।	śokabhayavismayaviṣādanidrānirvedaglāniśaṅkā—
śramadainyamohasmṛtivaivarṇyādayo vyabhicāriṇaḥ ॥</p>
<!-- NOTES pg=795!-->
1. ॰nanu॰ = ॰nu॰ rā. ।	2. garvasya rā., svedasya jo. ।	3. jośerasaṃskaraṇe moho dvirnirūpitaḥ ।
prathamaṃ madacintayormadhye dvitīyaṃ vāraṃ ca vitarkakrodhayormadhye । dra. pṛ. 799 । *10. utkaṇṭhā nopalabhyate ।
<pb n="796"/>
<p>12. <b>smṛteḥ</b>	svāsthyāpararātraprabodhasamānadarśanodāharaṇadaivādaya	ālambanavibhāvāḥ ।
pūrvānubhūtaviṣayajñānādaya uddīpanavibhāvāḥ । śiraḥkampanabhrūsamunnamanaśūnyāvalokanā—
ṅgulivibhaṅgādayo'nubhāvāḥ । hāsaśokakrodhotsāhabhayajugupsāviṣādautsukyāsūyogratā—
garvatrāsavitarkaratistambhasvedaromāñca vepathuvaivarṇyāśrusvarabhedādayo vyabhicāriṇaḥ ॥</p>
<p>13. <b>mateḥ</b> śāstropadeśamantrādyairarthanirdhāraṇādaya ālambanavibhāvāḥ । vidyāvṛddhasaṃyogādhyayanā—
dhyāpanatad‌vidyāvitsambhāṣaṇādaya	uddīpanavibhāvāḥ । tattvābhiniveśadeśakālā—
nusāraṇādayo'nubhāvāḥ । grahaṇaśaktivikāsādayaḥ sarve vyabhicāriṇaḥ ॥</p>
<p>14. <b>vitarkasya</b> sandehavimarśavipratiyattyādaya ālambanavibhāvāḥ । samānāneka—
dharmopapattipratipattiviśeṣādaya uddīpanavibhāvāḥ bhrūvikṣepamantrasaṃgrahaṇādayo'nubhāvāḥ ।
nirvedaglāniśaṅkāśramaviṣādavismayadainyacintāmohasmṛtimativrīḍā''vegajaḍatāstambha—
svedādayo vyabhicāriṇaḥ ॥</p>
<p>15. <b>utsāhasya</b> vismayāsaṃmohāviṣādādhyavasāyaviśayasāhasādaya ālambanavibhāvāḥ ।
vinayabalaparākramadeśakālaśaktisampatpratāpādaya uddīpanavibhāvāḥ । gāmbhīryādayo'—
nubhāvāḥ । krodhāsūyāmarṣacintāsmṛtigarvāvegaromāñcasvedogratautsukyādayo vyabhicāriṇaḥ ॥</p>
<p>16. <b>krodhasya</b>	ākṣepānṛtavacanopaghātavākpāruṣyābhidrohamātsaryādaya	ālambana—
vibhāvāḥ ।	tāḍanapīḍanapāṭanabhedacchedyapraharaṇādaya uddīpanavibhāvāḥ ।
nayanarāgabhrukuṭidantoṣṭhapīḍanagaṇḍasphuraṇahastaniṣpeṣādayo'nubhāvāḥ । saṃmohotsāhā—
marṣavegacapalatāgadgadādayo vyabhicāriṇaḥ ॥</p>
<p>17. <b>amarṣasya</b> vidyaiśvaryadhanabalādhikārādhikairadhikṣepāvamānādaya	ālambanavibhāvāḥ ।
svāvasthālokanamadhurālāpaśravaṇakāminīprotsāhanādaya		uddīpanavibhāvāḥ ।
śiraḥkampādhomukhyadhyānādhyavasāyopāyasahāyānveṣaṇādayo'nubhāvāḥ । krodhāsūyā—
tāpogratā''vegavaivarṇyāsrādayo vyabhicāriṇaḥ ॥</p>
<p>18. <b>asūyāyāḥ</b> paraiśvaryasaubhāgyamedhāvidyādaya ālambanavibhāvāḥ । doṣakhyāpanaguṇo—
paghātāccakṣuḥpraṇidhānādhomukhyabhrukuṭikriyādaya uddīpanavibhāvāḥ । avajñāparādha—
dveṣaveṣakutsanādayo'nubhāvāḥ । hāsyakrodhājñopahasitasvarabhedādayo vyabhicāriṇaḥ ॥</p>
<p>19. <b>īrṣyāyāḥ</b> samānakulaśīlarūpavidyāvayovibhavabalaparākrameṣu sapat‍nīṣu ca krameṇa
prītiprāsādasthānadānamānādaya ālambanavibhāvāḥ । amarṣādavalokanādaya uddīpana—
<pb n="797"/>
vibhāvāḥ । manyuvyalīkavipriyapraṇayakalahopālambhādayo'nubhāvāḥ । krodhotsāha—
vismayavitarkadainyajugupsāmohanirvedāsūyāmarṣavepathuvaivarṇyāśrusvedagadgadādayo vyabhicāriṇaḥ ॥</p>
<p>20. <b>ugratāyāḥ</b>	cauryābhigrahanṛpāparādhāsambaddhapralāpādaya	ālambanavibhāvāḥ ।
dravyāpahārabhārābhiniveśā'sahiṣṇutādaya uddīpanavibhāvāḥ । tāḍanapīḍanavadhabandha—
bhartsanāsyarāgādayo'nubhāvāḥ ।	krodhotsāhavismayajugupsā'sūyāsmṛtimatimoha—
capalatāharṣāmarṣamadāvegautsukyavaivarṇyā śrugad‍gadādayo vyabhicāriṇaḥ ॥</p>
<p>21. <b>jugupsāyāḥ</b> suhṛdyapriyavācyāniṣṭaśravaṇadarśanaparikīrtanādaya ālambanavibhāvāḥ ।
tatsvarūpavikārakriyāvipariṇāmapariṇāmādaya uddīpanavibhāvāḥ । sarvāṅgasaṃhārākṣi—
saṅkocamukhavikūṇanahṛllekhaniṣṭhīvanodvejanādayo'nubhāvāḥ ।	vismayanirvedabhaya—
glāniśaṅkāmohasmṛtijaḍatā''vegaviṣādāpasmāravyādhiromāñcamadavepathusvarabheda—
vaivarṇyāśrumūrcchāpralāpādayo vyabhicāriṇaḥ ॥</p>
<p>22. <b>vismayasya</b> asambhāvyamānakautukamāhendrajālamānuṣakarmacitrapustaśilpavidyāti—
śayādaya ālambanavibhāvāḥ । divyajanabhāṣaṇopavanadevakulavihāradarśanādaya
uddīpanavibhāvāḥ । nayanavistārānimeṣaprekṣaṇabhrūvikṣepasādhuvādaprabandhahāhākārāṅguli—
bhramaṇādayo'nubhāvāḥ jaḍatāmohamūrcchādayo vyabhicāriṇaḥ ॥</p>
<p>23. <b>nidrāyā</b> daurbalyamudaśramaklamālasyacintā'tyāhārasvabhāvābhyāsādaya ālambana—
vibhāvāḥ ।	manassantoṣaniścintatāviviktasthānalābhānukūlopakaraṇaprāp‍tyādaya
uddīpanavibhāvāḥ । śirovedanagauravaśarīralolananetraghūrṇanajṛmbhaṇagātramardaniḥśvasito—
cch‌vasitastrastagātratākṣinimīlanasarvāṅgakriyādayo'nubhāvāḥ । dainyamohajaḍatā—
'pasmārastambhasvedasvarabhedavepathuvaivarṇyāstrādayo vyabhicāriṇaḥ ॥</p>
<p>24. <b>svapnasya(/sup‍tam)</b> nidrādaya ālambanavibhāvāḥ । nidrādikāraṇānyevoddīpanavibhāvāḥ ।
akṣinimīlanotsvap‍nāyitādayo'nubhāvāḥ । prāyeṇa tu sarve ratyādayo vyabhicāriṇaḥ ॥</p>
<p>25. <b>prabodhasya</b> nidrācchedāhārapariṇāmasvap‍nāntatīvraśabdasparśādaya ālambanavibhāvāḥ ।
prāgdṛṣṭapadārthāvalokanārabdhasmaraṇamitrādikāryagauravācāraparipālanādaya	uddīpana—
vibhāvāḥ। jṛmbhaṇonmeṣanimeṣanimeṣākṣimardanaśayanamokṣāṅgavalanādayo'nubhāvāḥ ।
utsāhacintāsmṛtimatisvarabhedāstrādayo vyabhicāriṇaḥ ॥</p>
<p>26. <b>capalatāyāḥ</b>	rāgadveṣamātsaryerṣyāmarṣaprātikūlyādaya	ālambanavibhāvāḥ ।
padārtharāmaṇīyakamānotkarṣaprotsāhanāpakārasmaraṇādaya uddīpanavibhāvāḥ । vākpāruṣya—
<pb n="798"/>
daṇḍapāruṣyārthadūṣaṇādayo'nubhāvāḥ ।	hāsakrodhotsāhavismayajugupsāharṣā—
vegaviṣādogratātrāsāromāñcavepathusvedasvarabhedādayo vyabhicāriṇaḥ ॥</p>
<p>27. <b>ālasyasya</b> garvamadamāndyanairāśyaśramaklamagarbhasvābhāvyādaya ālambanavibhāvāḥ ।
strastagātratādayo'nubhāvāḥ । nirvedaśramaviṣādanidrādainyamohajaḍatāvyādhisvedavepathu—
stambhādayo vyabhicāriṇaḥ ॥</p>
<p>28. <b>bhayasya</b>	mativrīḍāviṣādāvahitthatrāsavitarkaromāñcasvarabhedavepathuvaivarṇyādayo
vyabhicāriṇaḥ ॥*</p>
<p>36. <b>svedasya</b> dharmasampīḍanādaya ālambanavibhāvāḥ । krodhabhayaharṣādikāraṇānyeva
uddīpanavibhāvāḥ । vyajanagrahaṇādayo'nubhāvāḥ ।</p>
<p>37. <b>vyādheḥ</b> ubhayānurāgādikāraṇasamānī (?) kopanipātasannipātavātapittaśleṣma—
prakopādaya uddīpanavibhāvāḥ । vepanālasyaprabhṛtayo'nubhāvāḥ । glāniśaṅkāni—
rvedamadaśramadainyamohacintā''vegajaḍatāvaivarṇyāśrupralayādayo vyabhicāriṇaḥ ॥</p>
<p>38. <b>unmādasya</b>	iṣṭajanaviyogavibhavanāśavyasanābhighātālābhāpathyasevanādaya
uddīpanavibhāvāḥ । animittahasitaruditotkruṣṭapralayagarvaratyādayo vyabhicāriṇaḥ ॥</p>
<p>39. <b>śramasya</b> ativyāyāmātibhārotkṣepaṇādaya ālambanavibhāvāḥ । jṛmbhaṇāṅgamardana—
mandapadotkṣepaṇālasyādayo'nubhāvāḥ1 । nirvedaglānidainyacintā vyabhicāriṇaḥ ॥</p>
<p>40. <b>śokasya</b> śāpakleśavinipāteṣṭajanaviyogavibhavanāśavadhabandhanaduḥkhānubhava—
vidravopadravādaya ālambanavibhāvāḥ । aśrupātālasyavilapitastrastagātratābhūmi—
pātākranditaveṣṭitadīrghaniḥśvasitamukhaśoṣamadādayo'nubhāvāḥ । stambhavepathuvaivarṇyā—
śrusvarabhedādayo vyabhicāriṇaḥ ॥</p>
<p>41. <b>viṣādasya</b> ārambhānistaraṇo upāyacintanotsāhavighātavaimanasyālasyādayo—
'nubhāvāḥ । stambhasvedagadgadavaivarṇyavepathuprabhṛtayo vyabhicāriṇaḥ ॥</p>
<p>42. <b>vevarṇyasya</b> śītakrodhādaya ālambanavibhāvāḥ । ॰॰kāraṇānyevoddīpanavibhāvāḥ ।
nayanamukharāgavṛtti vaimanasyālasyādayo'nubhāvāḥ । ॰॰vyabhicāriṇaḥ ॥</p>
<p>43. <b>dainyasya</b> manastāpadaurgatyādaya ālambanavibhāvāḥ । sarvopāyabhraṃśopabhedajugupsānirveda—
glānicintāmohajaḍatāviṣādanidrāstambhagadgadavepathuvaivarṇyāśruprabhṛtayo vyabhicāriṇaḥ ॥</p>
<!-- NOTES pg=798!-->
1. ॰lasyā॰ = ॰labdhā(?)॰ rā. । *29. 'śaṅkā, 30. trāsaḥ, 31. vepathuḥ, 32. vrīḍā,
33. abahitthā, 34 stambhaḥ, 35. glāniḥ' ityeteṣāṃ vibhāvādīnāṃ varṇanaṃ mātṛkāsu truṭitam ।
<pb n="799"/>
<p>44. <b>svarabhedasya</b> kāraṇānyevoddīpanavibhāvāḥ ।	tāramandramadhyaghargharagadgadavisvara—
svanādayo'nubhāvāḥ । hā . . .(vyabhicāriṇaḥ) ॥</p>
<p>45. <b>āvegasya</b>	vidyudulkānirghātapatanacandrasūryoparāgaketudarśanabhramaṇavātavarṣā—
nikuñjarodbhramaṇapriyāpriyaśravaṇadussvap‍nadurnimittadarśanavyasanābhighātādaya	ālambana—
vibhāvāḥ । uktaviṣayakīrtanānubhavanasampradhāraṇādaya uddīpanavibhāvāḥ ।</p>
<p>sarvāṅgasrastatāvakuṇṭhanākṣimardanatvaritagamanāṅgapīḍanapradhāvanacchannāśrayaṇadhūmā—
kulanetratāṅgavidhūnanatvaritāpasaraṇapaścādavalokanābhyutthānāliṅganabhūmiśayana—
paridevitavilāpākranditadevatānusmaraṇādayo'nubhāvāḥ ।	śokabhayavismayaśaṅkā—
śramacintāmohavitarkastambhasvedavepathuvaivarṇyāśrupralayādayo vyabhicāriṇaḥ ॥</p>
<p>46. <b>aśruṇaḥ</b> śokakrodhaharṣadhūmāñjanajṛmbhaṇabhayānimeṣaprekṣaṇaśītarogādaya	ālambana—
vibhāvāḥ । kāryakāraṇānubandhaprabandhādaya uddīpanavibhāvāḥ । netrasammārjanabāṣpamokṣa—
trividharodanādayo'nubhāvāḥ ।	tatrotphullakapolāṅganimīlitāsramaparyāp‍tamuktāsram
asvasthagātraṃ svanavadgataceṣṭaṃ saṃbhramipātaviceṣṭitavilāpaduḥkhajaṃ prasphuritoṣṭhakapolaṃ
saniḥśvāsaṃ saśiraḥkampabhrūkaṭākṣādayo rodanaṃ cānubhāvāḥ । bhayanirvedaglāniśramadainya
mohautsukya trāsavitarkasvedasvarabhedastambharomāñcavepathuvaivarṇyādayo vyabhicāriṇaḥ ॥</p>
<p>47. <b>(mohasya/s‍nehasya)</b>1 avalokanāvasthāvadhāraṇavyasanābhighātabhayāvegavairasmaraṇādaya
ālambanavibhāvāḥ । 2saṃstutapradeśadarśaneṣṭaguṇākarṇanarttumālyānulepanopanatiprabhṛtayaḥ
uddīpanavibhāvāḥ । niścaitanyabhramaṇapatanaghūrṇanādarśanādayo'nubhāvāḥ । glānipralayādayo
vyabhicāriṇaḥ ॥)</p>
<p>48. <b>pralayasya</b> mūrcchāśramābhighātanidrāmohamadādaya	ālambanavibhāvāḥ । śramādi—
kāraṇānyevoddīpanavibhāvaḥ । niśceṣṭatādayo'nubhāvāḥ । glānijaḍatāstambhavaivarṇyādayo
vyabhicāriṇaḥ ॥</p>
<p>49. <b>jaḍatāyāḥ</b> iṣṭāniṣṭaśravaṇadarśanavyādhyādaya ālambanavibhāvāḥ । tadrāmaṇīya—
kodvejanīya(uddīpa)navibhāvāḥ kāryāpratipattyakathanābhāṣaṇatūṣṇīmbhāvānimeṣanirīkṣaṇā—
dayo'nubhāvāḥ ।	nirvedaglāniśramadainyamohaviṣādanidrāstambha	vaivarṇyādayo
vyabhicāriṇaḥ ॥</p>
<!-- NOTES pg=799!-->
1. dra. sarasvatīkaṇṭhābharaṇe ।	2. rāghavapāṭhastu—prakṛtadharmādharmakrodhāśāvajñādayaḥ iti । mudritastu pāṭho
jośerapaṭhitaḥ । jośereṇa moho dviḥ pradattaḥ । s‍nehastu syāt ।
<pb n="800"/>
<p>50. <b>nirvedasya</b> adhikṣepakrodhatāḍaneṣṭajanaviyogavairāgyādaya ālambanavibhāvāḥ । sa
sa(?) x x x x x ratāvibhāvana śāstrābhyāsatattvajñānādaya uddīpanavibhāvāḥ ।
ruditaniḥśvasi(ta) x x x x jugupsāśramajaḍatānidrāstambhaśamādayo vyabhicāriṇaḥ ॥</p>
<p>51. <b>śamasya</b> tattvajñānādaya ālambanavibhāvāḥ । yogābhyāsādaya uddīpanavibhāvāḥ । paraṃ
brahmopāstimatiromāñcaharṣadhṛtyādayo vyabhicāriṇaḥ, iti ॥</p>
<b><lg>
<l>uktaḥ	so'yaṃ 	vibhāvānubhāvasañcārisaṅkaraḥ ।</l>
<l>krameṇa	sarvabhāvānāṃ	śṛṅgāreṣu	caturṣvapi ॥ 1 ॥</l>
</lg></b>
<b><lg>
<l>vyak‍taḥ sa tairvibhāvādyaiḥ sthāyī bhāvo rasaḥ smṛtaḥ ।</l>
<l>sambhogo vipralambhaśca śṛṅgāro'pi dvidhā mataḥ ॥ 2 ॥</l>
</lg></b>
<b><lg>
<l>samavāye	ya	udbha‍ūtaściraṃ	yaścāvatiṣṭhate ।</l>
<l>bhāvaḥ sthāyīti sa jñeyo vyabhicārī tato'nyathā ॥ 3 ॥</l>
</lg></b>
<b><lg>
<l>abhīṣṭāliṅga(na—prīta—prahṛṣṭa—cira—sa)—gate ।</l>
<l>so'smin sambhogaśṛṅgāro	vipralambho	viparyaye ॥ 4 ॥</l>
</lg></b>
<b><lg>
<l>vibhāvo	dvividhaś‍cātrālambanoddīpanātmakaḥ ।</l>
<l>eko'nubhavasaṃskāre janako'nyastu sa dvidhā/bodhakaḥ ॥ 5 ॥</l>
</lg></b>
<b><lg>
<l>(rajastamobhyāṃ	sattvasya)prabhave'bhibhave	dvidhā ।</l>
<l>antarbahiśca	bhāve'tra	sahaiva	vyabhicāribhiḥ ॥ 6 ॥</l>
</lg></b>
<b><lg>
<l>smṛtīcchādveṣayat‍nānāmantassantāna iṣyate ।</l>
<l>manovāgbuddhivapuṣāṃ	bahirārambha	eva	tu ॥ 7 ॥</l>
</lg></b>
<b><lg>
<l>janmānubandhā'tiśayānuṣaṅgānugamaprasūḥ ।</l>
<l>vibhāvaścānubhāvaśca	vyabhicārīva	pūrvake ॥ 8 ॥</l>
</lg></b>
<b><lg>
<l>vibhāvājjanma	bhāvānāṃ	uddīpanavibhāvataḥ ।</l>
<l>anubandho'nubhāvebhyaḥ	prakarṣa	upajāyate ॥ 9 ॥</l>
</lg></b>
<b><lg>
<l>bhāvāntarānuṣaṅgastu	sthāyinopadrave	sati ।1</l>
<l>samparkastu tayostulyabalabhāvottaro('nugaḥ) . . ॥ 10 ॥</l>
</lg></b>
<b><lg>
<l>janmānubandhātiśayānuṣaṅgāt tataḥ paraṃ sānugamāt krameṇa ।</l>
<l>bhāveṣu tallakṣaṇalakṣa/kṣyayogāt pañca prapañcān upavarṇayāmaḥ ॥ 11 ॥</l>
</lg></b>
<!-- NOTES pg=800!-->
1. itaḥ paraṃ 'samparkastu॰॰ upavarṇayāma' iti pādaṣaṭkaṃ jośerasaṃskaraṇe na dṛśyate ।
﻿<pb n="801"/>
<p><b>jośera—rāghavayoḥ 49—bhāvakramaḥ</b></p>
<p>jośeraḥ	rāghavaḥ			jośeraḥ	rāghava
1.	amarṣaḥ	16	19	26.	madaḥ	8 	9
2.	aśru	27	44	27.	mohaḥ	9	45
3.	asūyā	17	20			14	xx
4.	ālasyam	25	30	28.	ratiḥ	1	1
5.	āvegaḥ	26	42	29.	romāñca	4	4
6.	īrṣyā	18	21	30.	vitarka	13	15
7.	ugratā	XX	22	31.	viṣādaḥ	XX	38
8.	utsāhaḥ	XX	16	32.	vismayaḥ	20	24
9.	unmādaḥ	XX	34	33.	vaivarṇyam	XX	39
10.	krodhaḥ	15	18	34.	vyādhiḥ	XX	33
11.	garvaḥ	XX	6	35.	śamaḥ	32	49
12.	glāniḥ	XX	10	36.	śokaḥ	XX	37
13.	capalatā	24	28	37.	śramaḥ	XX	36
14.	cintā	10	12	38.	smṛtiḥ	10	13
15.	jaḍatā	29	47	39.	svap‍na	22	26
16.	jugupsā	19	23	40.	svarabheda 	XX	41
17.	dainyam 	XX	40	41.	sveda	6	33
18.	dhṛtiḥ	5	5	42.	harṣaḥ	3	3
19.	nidrā	21	25	43.	hāsaḥ	7	8
20.	nirvedaḥ	XX	48	44.	mohaḥ	14	XX
21.	prabodhaḥ	23	27	45.	aspaṣṭa	XX	7
22.	pralayaḥ	28	46	46.	"	XX	11
23.	prītiḥ	2	2	47.	"	XX	17
24.	bhayam	XX	31	48.	"	XX	29
25.	matiḥ	12	14	49.	"	XX	43</p>
<pb n="802"/>
<p>śṛṅgāravibhāvahetavaḥ — śṛṅgāraprabhavā eva । te ratyādayo bhāvā ekonapañcāśaditi
yaduktaṃ (pṛ. 614) nādhikāḥ, na nyūnāḥ' iti; tatra—</p>
<p>(<b>1. ratiḥ —8</b>)</p>
<p><b>mano'nukūleṣvātmanaḥ sukhānubhavo ratiḥ ।</b></p>
<p>sā cāṣṭadhā— <b>naisargikī, sāṃsargikī, ābhiyogikī, ādhyātmikī,
aupamānikī, vaiṣayikī, sāmprayogikī, ābhimānikī</b> ceti ।</p>
<p>(<b>1.1 naisargikī</b>)</p>
<p><b>janmāntaravāsanā nisargaḥ, tadutthā naisargikī ।</b></p>
<p>sā ca <b>jātā, anubandhinī pravṛddhā, saṃvṛttā, anuvartinī</b> ceti pañcadhā ।
tatrālambanavibhāvādutpannamātrā <b>jātā</b> । yathā—</p>
<b><lg>
<l>iyaṃ mahendraprabhṛtīnadhiśriyaścaturdigīśānavamatya māninī ।</l>
<l>arūpahāryaṃ madanasya nigrahāt pinākapāṇiṃ patimāp‍tumicchati ॥</l></lg></b> (kusaṃ. 5.53)
<p>utpatteranantaramuddīpanairuddīpyamānā sānubandhatvā<b>danubandhinī</b>; yathā—(kusaṃ. 5.64)</p>
<b><lg>
<l>yathāśrutaṃ vedavidāṃ vara ! tvayā jano'yamuc‍caiḥ padalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 13 ॥</l>
</lg></b>
<p>satyanubandhe saṃskārasyānavarataprabodhāt smaraṇecchādveṣaprayat‍najanmabhirmanovāgbuddhi—
śarīrāṅgai(rambhai)ranubhāvaissañcāribhissaṃsṛjyamānā prāp‍taprakarṣāvasthā <b>pravṛddhā;</b> yathā—</p>
<b><lg>
<l>alaṃ vivādena yathā śrutastvayā tathāvidhastāvadaśeṣamastu vaḥ ।</l>
<l>mamātra bhāvaikarasaṃ manassthitaṃ na kāmavṛttirvacanīyamīkṣate ॥ 14 ॥</l>
</lg></b>
<p>atha pṛthagālambanā'nubhavasaṃskāroddīpanasmṛtyādijanmānubhavasañcārisaṃbhave tulyabala—
bhāvantarasaṃparkīṇī <b>saṃpṛktā;</b> yathā—</p>
<b><lg>
<l>santāpasantatimahāvyasanāya tasyāmāsaktametadanapekṣitahetu cetaḥ ।</l>
<l>prāyaśśubhaṃ ca vidadhātyaśubhaṃ ca jantossarvaṅkaṣā bhagavatī bhavitavyataiva ॥ 15 ॥</l>
</lg></b>
<p>balīyasā bhāvāntareṇābhibhūtāpi, saṃskāramātreṇānuvartata <b>ityanuvartinī;</b> yathā—</p>
<b><lg>
<l>śailātmajāpi	piturucchiraso'bhilāṣaṃ
vyarthaṃ samīkṣya lalitaṃ vapurātmanaśca ।</l>
<pb n="803"/>
<l>sakhyossamakṣamiti cākṣikajātalajjā
śūnyā jagāma bhavanābhimukhī kathañcit ॥ 16 ॥</l></lg></b> (kusaṃ. 4.75)
<p>(<b>1.2 sāṃsargikī</b>)</p>
<p><b>saṃsarge bhavā sāṃsargikī ।</b></p>
<p>sā ca pūrvavadeva jātādibhedāt pañcadhā । tatra—</p>
<p><b>jātā</b> yathā—(megha.104)</p>
<b><lg>
<l>bhittvā sadyaḥ kisalayapuṭān devadārudrumāṇāṃ
ye tatkṣīrasratisurabhayo dakṣiṇena pravṛttāḥ ।</l>
<l>āliṅgyante guṇavati ! mayā te tuṣārādrivātāḥ
pūrvaṃ spṛṣṭaṃ yadi kila bhavedaṅgamebhistaveti ॥ 17 ॥</l>
</lg></b>
<p><b>anubandhinī</b> yathā—(kunda. 4.20)</p>
<b><lg>
<l>dyūte paṇaḥ praṇayakeliṣu kaṇṭhapāśaḥ
krīḍāpariśramaharaṃ vyajanaṃ ratānte ।</l>
<l>śayyā niśīthakalahe hariṇekṣaṇāyāḥ
prāp‍taṃ mayā vidhivaśādidamuttarīyam ॥ 18 ॥</l>
</lg></b>
<p><b>pravṛddhā</b> yathā—</p>
<b><lg>
<l>āyāte dayite marusthalabhuvāṃ sañcintya durlaṅghatāṃ
gehinyā paritoṣabāṣpataralāmāsajya dṛṣṭiṃ mukhe ।</l>
<l>dattvā	pīluśamīkarīrakavalaṃ	celāñcalenādarā—
dunmṛṣṭaṃ	karabhāsyakesarasaṭābhārāgralag‍naṃ rajaḥ ॥ 19 ॥</l>
</lg></b>
<p><b>saṃpṛktā</b> yathā—(urāca. 2.28)</p>
<b><lg>
<l>yasyāṃ te divasāstayā saha tathā nītāḥ punaḥ/yathā sve gṛhe
yatsaṃbandhakathābhireva	niyataṃ	dīrghābhirasthīyata ।</l>
<l>ekassaṃprati	nāśitapriyatamastāmeva	pāpaḥ	kathaṃ
rāmaḥ pañcavaṭīṃ vilokayatu vā gacchatvasaṃbhāṣya/vya vā ॥ 20 ॥</l>
</lg></b>
<p><b>anuvartinī</b> yathā—(kirātā. 8.37)</p>
<b><lg>
<l>priyeṇa saṃgṛhya vipakṣasannidhāvupāhitāṃ vakṣasi pīvarastane ।</l>
<l>srajaṃ na kācid vijahau jalāvilāṃ vasanti hi premṇi guṇā na vastuni ॥ 21 ॥</l>
</lg></b>
<pb n="804"/>
<p>(<b>1.3 ābhiyogikī</b>)</p>
<p><b>abhiyogaprabhavā ābhiyogikī</b> । sāpi pañcadhā । tatra
<b>jātā</b> yathā—(māmā. 1.30)</p>
<b><lg>
<l>stimitavikāsitānāmullasad‍bhrūlatānāṃ
masṛṇamukulitānāṃ prāntavistārabhājām ।</l>
<l>pratinayananipāte	kiñcidākuñcitānāṃ
vividhamahamabhūvaṃ	pātramālokitānām ॥ 22 ॥</l>
</lg></b>
<p><b>anubandhinī</b> yathā—(māmā. 1.31)</p>
<b><lg>
<l>alasavalitamugdhas‍nigdhanisspandamandai—
radhikavikasadantarvismayasmeratāraiḥ	।</l>
<l>hṛdayamaśaraṇaṃ me pakṣmalākṣyā kaṭākṣai—
rapahṛtamapaviddhaṃ pītamunmūlitaṃ ca ॥ 23 ॥</l>
</lg></b>
<p><b>pravṛddhā</b> yathā—(māmā. 1.43)</p>
<b><lg>
<l>paś‍yāmi tāmitaitaḥ purataśca paścā—
dantarbahiḥ parita eva vivartamānām ।</l>
<l>uddha‍u‍ddhamugdhakanakābjanibhaṃ vahantī—
māsaṅgatiryagapavartitadṛṣṭivaktram	॥ 24 ॥</l>
</lg></b>
<p><b>saṃpṛktā</b> yathā—(māmā. 1.32)</p>
<b><lg>
<l>yāntyā muhurvilulitādharamānanaṃ tad
āvṛttavṛntaśatapatranibhaṃ	vahantyā ।</l>
<l>digdho'mṛtena ca viṣeṇa ca pakṣmalākṣyā
gāḍhaṃ nikhāta iva me hṛdaye kaṭākṣaḥ ॥ 25 ॥</l>
</lg></b>
<p><b>anuvartinī</b> yathā—(māmā. 4.1)</p>
<b><lg>
<l>yad	vyālavraṇitasuhṛtpramohamugdhaṃ
saujanyād vihitavatī gatavyatha mām ।</l>
<l>tatkāmaṃ prabhavati pūrṇapātravṛttyā
svīkartuṃ mama hṛdayaṃ ca jīvitaṃ ca ॥ 26 ॥</l>
</lg></b>
<pb n="805"/>
<p>(<b>1.4 ādhyātmikī</b>)</p>
<p>adhyātmabhavā <b>ādhyātmikī</b> । ātmaiva tāmanubhavati, na cakṣurādaya ityarthaḥ । sāpi
pañcadhā । tatra—</p>
<p><b>jātā</b> yathā—(śāku. 5.13)</p>
<b><lg>
<l>kā svidavakuṇṭhanavatī nātiparisphuṭaśarīralavāṇyā ।</l>
<l>madhye tapodhanānāṃ kisalayamiva pāṇḍupatrāṇām ॥ 27 ॥</l>
</lg></b>
<p><b>anubandhinī</b> yathā—(vikramo. 4.39)</p>
<b><lg>
<l>tanvī meghajalārdrapallavatayā dhautādharevāśrubhiḥ
śūnyevābharaṇaiḥ svakālavirahād viśrāntapuṣpodgamā ।</l>
<l>nūnaṃ maunamivāsthitā madhulihāṃ śabdairvinā lakṣyate
caṇḍī māmavadhūya pādapatitaṃ jātānutāpeva sā ॥ 28 ॥</l>
</lg></b>
<p><b>pravṛdghā</b> yathā—(śāku. 5.23)</p>
<b><lg>
<l>mayyevamasmaraṇadāruṇacittavṛttau	vṛttaṃ	rahaḥpraṇayamapratipadyamāne ।</l>
<l>bhedād bhruvoḥ kuṭilayoratilohitākṣyā bhag‍naṃ śarasanamivātiruṣā smarasya ॥ 29 ॥</l>
</lg></b>
<p><b>saṃpṛktā</b> yathā—(śāku. 5.19)</p>
<b><lg>
<l>idamupagatamevaṃ rūpamakliṣṭakānti prathamaparigṛhītaṃ syānnavetyavyavasyan ।</l>
<l>bhramara iva vibhāte kundamantastuṣāraṃ na ca khalu paribhoktuṃ nāpi śak‍nomihātum ॥</l>
</lg></b>
<p><b>anuvartinī</b> yathā—(śāku. 5.31)</p>
<b><lg>
<l>kāmaṃ pratyādiṣṭāṃ smarāmi na parigrahaṃ munestanayām ।</l>
<l>balavattu dūyamānaṃ pratyāyatīva māṃ cetaḥ ॥ 31 ॥</l>
</lg></b>
<p>(<b>1.5 aupamānikī</b>)</p>
<p>. . . . <b>aupamānikī</b> । sāpi pañcadhā । tatra
<b>jātā</b> yathā—(megha. 101)</p>
<b><lg>
<l>ś‍yāmāsvaṅgaṃ, cakitahariṇīprekṣite dṛṣṭipātaṃ
vaktracchāyāṃ śaśini, śikhināṃ barhabhāreṣu keśān ।</l>
<l>utpaś‍yāmi pratanuṣu nadīvīciṣu bhrūvilāsān
hantaikasmin k‍vacidapi na te caṇḍi ! sādṛś‍yamasti ॥ 32 ॥</l>
</lg></b>
<pb n="806"/>
<p><b>anubandhinī</b> yathā—(megha. 102)</p>
<b><lg>
<l>tvāmālikhya	praṇayakupitāṃ	dhāturāgaiśśilāyā—
mātmānaṃ te caraṇapatitaṃ yāvadicchāmi kartum ।</l>
<l>asasrastāvanmuhurupacitairdṛṣṭirālupyate	me
krūrastasnnipi na sahate saṅgamaṃ nau kṛtāntaḥ ॥ 33 ॥</l>
</lg></b>
<p><b>pravṛddhā</b> yathā—(urāca. 6.26)</p>
<b><lg>
<l>api janakasutāyāstac‍ca tac‍cānurūpaṃ sphuṭamiva śiśuyugme naipuṇonneyamasti ।</l>
<l>nanu punariva tanme gocarībhūtamakṣṇorabhinavaśatapatraśrīmadāsyaṃ priyāyāḥ ॥</l>
</lg></b>
<p><b>saṃpṛktā</b> yathā—(śāku. 2.3)</p>
<b><lg>
<l>na namayitumadhijyamasmi śakto dhanuridamāhitasāyakaṃ mṛgeṣu ।</l>
<l>saha vasatimupetya yaiḥ priyāyāḥ kṛta iva mṛgdhavilokitopadeśaḥ ॥ 35 ॥</l>
</lg></b>
<p><b>anuvartinī</b> yathā—(rāmābhyudaye)</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye tava mukhacchāyānukārī śaśī ।</l>
<l>ye'pi tvadgamanānukārigatayaste rājahaṃsā gatāḥ
tvatsādṛś‍yavinodamātramapi me daivena na kṣamyate ॥ 36 ॥</l>
</lg></b>
<p>(<b>1.6. vaiṣayikī</b>)</p>
<p>viṣayebhyo bhavā <b>vaiṣayikī</b> । sāpi prañcadhā śabdasparśarūparasagandhabhedāt । tatra—
<b>śabde jātā</b> yathā—</p>
<b><lg>
<l>vilāsamasṛṇollasanmusalaloladoḥ kandalī—
parasparapariskhalad‍valayanissvanoddanturāḥ ।</l>
<l>haranti	kalahuṃkṛtiprasabhakampitorassthala—
truṭad‍gamakasaṃkulāḥ	 kalamakaṇḍanīgītayaḥ ॥ 37 ॥</l>
</lg></b>
<p><b>anubandhinī</b> yathā—(rat‍nā. 28)</p>
<b><lg>
<l>durvārāṃ madanaśaravyathāṃ vahantyā kāminyā yadabhihitaṃ purassakhīnām ।</l>
<l>tadbha‍ūyaḥ śukaśiśuśārikābhiruktaṃ dhanyānāṃ śravaṇapathātithitvameti ॥ 38 ॥</l>
</lg></b>
<pb n="807"/>
<p><b>pravṛddhā</b> yathā—(māmā. 6.8)</p>
<b><lg>
<l>mlānasya jīvakusumasya vikāsanāni saṃtarpaṇāni sakalendriyamohanāni ।</l>
<l>ānandanāni hṛdayaikarasāyanāni (diṣṭyā mayā) parigatāni vaco'mṛtāni ॥ 39 ॥</l>
</lg></b>
<p><b>saṃpṛktā</b> yathā—(māmā. 6.9)</p>
<b><lg>
<l>nairāś‍yakātaradhiyo hariṇekṣaṇāyāḥ śrutvā nikāmakaruṇaṃ ca manoharaṃ ca ।</l>
<l>vātsalyade/mohaparidevitamudvahāmi cintāviṣādavipadaṃ ca mahotsavaṃ ca ॥ 40 ॥</l>
</lg></b>
<p><b>anuvartinī</b> yathā—(kusaṃ. 3.38)</p>
<b><lg>
<l>gītāntareṣu śramavārileśaiḥ kiṃcitsamucchvāsitapatraśobhaṃ (lekham) ।</l>
<l>puṣpāsavāghūrṇitanetraśobhi	priyāmukhaṃ	kimpuruṣaś‍cucumba ॥ 41 ॥</l>
</lg></b>
<p><b>sparśe jātā</b> yathā—(kāvyāda. 2.11)</p>
<b><lg>
<l>badh‍nannaṅgeṣu romāñcaṃ kurvan manasi nirvṛtim ।</l>
<l>netre cāmīlayanneṣa priyāsparśaḥ pravartate ॥ 42 ॥</l>
</lg></b>
<p><b>anubandhinī</b> yathā—(māmā. 4.8)</p>
<b><lg>
<l>tanme manaḥ kṣipati yatsarasaprahāramālekya māmagaṇitaskhaladuttarīyā ।</l>
<l>trastaikahāyanakuraṅgaviloladṛṣṭirāśliṣṭavatyamṛtasaṃvalitairivāṅgaiḥ ॥ 43 ॥</l>
</lg></b>
<p><b>pravṛddhā</b> yathā—(urāca. 1.35)</p>
<b><lg>
<l>viniścetuṃ śakyo na sukhamiti vā duḥkhamiti vā
pramādo pramoho nidrā vā kimu viṣavisarpaḥ kimu madaḥ ।</l>
<l>tava sparśe sparśe mama hi parimūḍhendriyagaṇo
vikāraścaitanyaṃ bhramayati ca saṃmīlayati ca ॥ 44 ॥</l>
</lg></b>
<p><b>saṃpṛktā</b> yathā—(vikramo. 4.68)</p>
<b><lg>
<l>samarthaye yat prathamaṃ priyāṃ prati kṣaṇena tanme parivartate'nyathā ।</l>
<l>ato vinidre sahasā vilocane karomi na sparśavibhāvitapriyaḥ ॥ 45 ॥</l>
</lg></b>
<p><b>anuvartinī</b> yathā—(vikramo. 3.13)</p>
<b><lg>
<l>yadayaṃ	rathasaṃkṣobhādaṃsenāṃso nipīḍitaḥ ।</l>
<l>ekaḥ kṛtī śarīre'smin śeṣamaṅgaṃ bhuvo bharaḥ ॥ 46 ॥</l>
</lg></b>
<pb n="808"/>
<p><b>rūpe jātā</b> yathā—(kusaṃ. 3.67)</p>
<b><lg>
<l>harastu kiṃcitparilup‍tadhairyaścandrodayārambha ivāmburāśiḥ ।</l>
<l>umāmukhe bimbaphalādharoṣṭhe vyāpārayāmāsa vilocanāni ॥ 47 ॥</l>
</lg></b>
<p><b>anubandhinī</b> yathā—(māmā. 1.39)</p>
<b><lg>
<l>jagati jayinaste te bhāvā navendukalādayaḥ
prakṛtimadhurāḥ santyevānye mano madayanti ye ।</l>
<l>mama tu yadiyaṃ yātā loke vilocanacandrikā
nayanaviṣayaṃ janmanyekaḥ sa eva mahotsavaḥ ॥ 48 ॥</l>
</lg></b>
<p><b>pravṛddhā</b> yathā—(māmā. 5.9)</p>
<b><lg>
<l>saṃbhūyeva sukhāni cetasi paraṃ bhūmānamātanvate
yatrālokapathāvatāriṇi ratiṃ prāp‍noti netrotsavaḥ ।</l>
<l>yadvālendukaloc‍cayādapacitaiḥ	sārairivotpāditaṃ
tat paś‍yeyamanaṅgamaṅgalagṛhaṃ bhūyo'pi tasyā mukham ॥ 49 ॥</l>
</lg></b>
<p><b>saṃpṛktā</b> yathā—</p>
<b><lg>
<l>kapole	jānakyāḥ 	karikalabhadantadyutimuṣi
smarasmeraṃ	gaṇḍoḍḍamarapulakaṃ vaktramalam ।</l>
<l>muhuḥ paś‍yan śṛṇvan rajanicarasenākalakalaṃ
jaṭājūṭagranthiṃ draḍhayati raghūṇāṃ paribṛḍhaḥ ॥ 50 ॥</l>
</lg></b>
<p><b>anuvartinī</b> yathā—(māmā. 2.24)</p>
<b><lg>
<l>nyastālaktakaraktamālyavasanā	pāṣāṇḍacaṇḍālayoḥ
pāpārambhavatormṛgīva	vṛkayorbhīrurgatā	gocaram ।</l>
<l>seyaṃ bhūrivasorvasoriva sutā mṛtyormukhe vartate
hā dhik kaṣṭamaniṣṭamastakaruṇaḥ ko'yaṃ vidheḥ prakramaḥ ॥ 51 ॥</l>
</lg></b>
<p><b>rase jātā</b> yathā—</p>
<b><lg>
<l>ayaṃ te vidrumacchāyo marumārga ivādharaḥ ।</l>
<l>kasya no kurute mugdhe pipāsākulitaṃ manaḥ ॥ 52 ॥</l>
</lg></b>
<pb n="809"/>
<p><b>anubandhinī</b> yathā—(śāku. 3.21)</p>
<b><lg>
<l>aparikṣatakomalasya yāvat kusumasyeva navasya ṣaṭ‍padena ।</l>
<l>adharasya pipāsatā mayā te sadayaṃ sundari ! gṛhyate raso'sya ॥ 53 ॥</l>
</lg></b>
<p><b>pravṛddhā</b> yathā—(śāku. 3.22)</p>
<b><lg>
<l>muhuraṅgulisaṃvṛtādharoṣṭhaṃ	pratiṣedhākṣaraviklabābhirāmam ।</l>
<l>mukhamaṃsavivarti pakṣmalākṣyāḥ kathamapyunnamitaṃ na cumbitaṃ tu ॥ 54 ॥</l>
</lg></b>
<p><b>saṃpṛktā</b> yathā—</p>
<b><lg>
<l>śikhariṇi k‍va nu nāma kiyac‍ciraṃ kimabhidhānamasāvakarot tapaḥ ।</l>
<l>taruṇi ! yena tavādharapāṭalaṃ daśati bimbaphalaṃ śukaśāvakaḥ ॥ 55 ॥</l>
</lg></b>
<p><b>anuvartinī</b> yathā—</p>
<b><lg>
<l>nirānandaḥ kaunde madhuni vidhuro bālavakule
na sāle sālambo lavamapi lavaṅge na ramate ।</l>
<l>priyaṅgau nāsaṅgaṃ racayati na cūte vicarati
smaraṃllakṣmīlīlākamalamadhupānaṃ	madhukaraḥ ॥ 56 ॥</l>
</lg></b>
<p><b>gandhe jātā</b> yathā—(māmā. 7.5)</p>
<b><lg>
<l>prāsādānāmupari	valabhījālavātāyanebhyo
bhrāntāvṛttiḥ	pariṇatasurāgandhasamparkahṛdyaḥ ।</l>
<l>mālyāmodī	muhurupacitassphārakarpūravāso
vāyuryūnāmabhimatavadhūsannidhānaṃ	vyanakti ॥ 57 ॥</l>
</lg></b>
<p><b>anubandhinīṃ</b> yathā—(raghu. 3.3)</p>
<b><lg>
<l>tadānanaṃ mṛtsurabhi kṣitīśvaro rahaḥ samāghrāya na tṛp‍timāyayau ।</l>
<l>karīva siktaṃ pṛṣataiḥ payomucāṃ śucivyapāye vanarājipalvalam ॥ 58 ॥</l>
</lg></b>
<p><b>pravṛddhā</b> yathā—(māgha. 6.12)</p>
<b><lg>
<l>surabhiṇi śvasite dadhatastṛṣaṃ navasudhāmadhure ca tavādhare ।</l>
<l>alamaleriva gandharasāvamū mama na saumanasau manaso mude ॥ 59 ॥</l>
</lg></b>
<p><b>saṃpṛktā</b> yathā—(kusaṃ. 8.76)</p>
<b><lg>
<l>ārdrakesarasugandhi te mukhaṃ mattamattanayanaṃ svabhāvataḥ ।</l>
<l>atra labdhavasatirguṇāntaraṃ kiṃ vilāsini ! madaḥ kariṣyati ॥ 60 ॥</l>
</lg></b>
<pb n="810"/>
<p><b>anuvartinī</b> yathā—</p>
<b><lg>
<l>gehājireṣu	navaśālikaṇāvapātagandhānubhāvasubhageṣu	kṛṣīvalānām ।</l>
<l>ānandayanti musalollasanāvadhūtapāṇiskhalad‍valayapaddhatayo vadhūbhyaḥ ॥ 61 ॥</l>
</lg></b>
<p>(<b>1.7 sāmprayogikī</b>)</p>
<p><b>saṃprayogaprayojanā sāmprayogikī</b> । sāpi pañcadhaiva । tatra
<b>jātā</b> yathā—</p>
<b><lg>
<l>uttiṣṭhantyā ratānte bharamuragapatau pāṇinaikena kṛtvā
dhṛtvā cānyena vāso vigalitakabarībhāramaṃse vahantyāḥ ।</l>
<l>bhūyastatkālakāntidviguṇitasurataprītinā śauriṇā vaḥ
śayyāmāliṅgya nītaṃ vapuralasalasad‍bāhu lakṣmyāḥ punātu ॥ 62 ॥</l>
</lg></b>
<p><b>anubandhinī</b> yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃ vimuñca ma ma meti ca mandaṃ jalpitaṃ jayati mānavatīnām ॥ 63 ॥</l>
</lg></b>
<p><b>pravṛddhā</b> yathā—</p>
<b><lg>
<l>dhanyāsstha yāḥ kathayatha priyasaṅgame'pi
visrabdhacāṭukaśatāni	ratāntareṣu ।</l>
<l>nīvīṃ prati praṇihite tu kare priyeṇa
sakhyaḥ ! śapāmi yadi kiñcidapi smarāmi ॥ 64 ॥</l>
</lg></b>
<p><b>saṃpṛktā</b> yathā—</p>
<b><lg>
<l>adyāpi tat kanakakuṇḍalaghṛṣṭagaṇḍa—
māsyaṃ smarāmi viparītaratābhiyoge ।</l>
<l>āndolanaśramajalasphuṭagharmabindu—
muktāphalaprakaravicchuritaṃ priyāyāḥ ॥ 65 ॥</l>
</lg></b>
<p><b>anubandhinī</b> yathā, <b>uttaracarite</b> citradarśanāntaraṃ rāmasya—(urāca. 1.27)</p>
<b><lg>
<l>kimapi kimapi mandaṃ mandamāsattiyogā—
daviralitakapolaṃ	jalpatorakrameṇa ।</l>
<l>sapulakaparimbhavyāpṛtaikaikadoṣṇo—
raviditagatayāmā rātrireva vyaraṃsīt ॥ 66 ॥</l>
</lg></b>
<pb n="811"/>
<p>(<b>1.8 ābhimānikī</b>)</p>
<p><b>abhimānaprabhavā ābhimānikī</b> । sāpi pañcadhā । tatra
<b>jātā</b> yathā—(urāca. 2.19)</p>
<b><lg>
<l>akiñcidapi	kurvāṇaḥ	saukhyairduḥkhānyapohati ।</l>
<l>tat tasya kimapi dravyaṃ yo hi yasya priyo janaḥ ॥ 67 ॥</l>
</lg></b>
<p><b>anubandhinī</b> yathā—</p>
<b><lg>
<l>yadeva rocate mahyaṃ tadeva kurute priyā ।</l>
<l>iti vetti na jānāti tat priyaṃ yat karoti sā ॥ 68 ॥</l>
</lg></b>
<p><b>pravṛddhā</b> yathā—(urāca. 1.39)</p>
<b><lg>
<l>advaidhaṃ sukhaduḥkhayoranuguṇaṃ sarvāsvavasthāsu yad
visrambho hṛdayasya yatra jarasā yasminnahāryo rasaḥ ।</l>
<l>kālenāvaraṇātyayāt pariṇate yat s‍nehasāre sthitaṃ
bhadraṃ tasya sumānuṣasya kathamapyekaṃ hi tat prāpyate ॥ 69 ॥</l>
</lg></b>
<p><b>sampṛktā</b> yathā—(urāca. 1.38)</p>
<b><lg>
<l>iyaṃ	gehe	lakṣmīriyamamṛtavarttirnayanayo—
rasāvasyāḥ sparśo vapuṣi bahulaścandanarasaḥ ।</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā na preyo yadiparamasahyastu virahaḥ ॥ 70 ॥</l>
</lg></b>
<p><b>anuvartinī</b> yathā—(raghu. 15.61)</p>
<b><lg>
<l>ślāghyastyāgo'pi vaidehyāḥ patyuḥ prāgvaṃśavāsinaḥ ।</l>
<l>ananyajānerāsīd yat saiva jāyā hiraṇmayī ॥ 71 ॥</l>
</lg></b>
<p>(<b>2. prītiḥ —8</b>)</p>
<p>ratireva asaṃprayogaprayojanā <b>prītiḥ</b> । sāpi sāmprayogikīṃ vinā ābhyāsikyā
saha rativadaṣṭaprakāraiva । punaśca jātādibhedāt pratyekaṃ pañcadhā । atra
<b>(2.1) naisargikī</b></p>
<p><b>jātā</b> yathā— (śāku. 7.17)</p>
<pb n="812"/>
<b><lg>
<l>ālakṣyadantamukulānanabaddhahāsairavyaktavarṇaramaṇīyavacaḥ pravṛttīn ।</l>
<l>aṅkāgatān praṇayinastanayān vahanto dhanyāstadaṅgarajasā paruṣībhavanti ॥ 72 ॥</l>
</lg></b>
<p><b>anubandhinī</b> yathā—(vikramo.5.12)</p>
<b><lg>
<l>iyaṃ te jananī prāp‍tā tvadālokanatatparā ।</l>
<l>s‍nehaprasravanirbhinnamudvahantī	stanāṃśukam ॥ 73 ॥</l>
</lg></b>
<p><b>prakṛṣṭā</b> yathā—(raghu. 3.26)</p>
<b><lg>
<l>tamaṅkamāropya śarīrayogajaiḥ sukhairniṣiñcantamivāmṛtaṃ tvaci ।</l>
<l>upāntasammīlitalocano nṛpaścirāt sukhasparśarasajñatāṃ yayau ॥ 74 ॥</l>
</lg></b>
<p><b>samparkiṇī</b> yathā—</p>
<b><lg>
<l>apariṣvajya bharataṃ nāsti me gacchato dhṛtiḥ ।</l>
<l>asmad‍‍viyogaduḥkhāntaṃ na tvenaṃ draṣṭumutsahe ॥ 75 ॥</l>
</lg></b>
<p><b>anugāminī</b> yathā—(vikramo. 5.14)</p>
<b><lg>
<l>ahaṃ hi putriṇāmagryaḥ satputreṇa tavāmunā ।</l>
<l>paulomīsambhaveneva	jayantena	purandaraḥ ॥ 76 ॥</l>
</lg></b>
<p><b>(2.2) sāṃsargikī</b></p>
<p><b>jātā</b> yathā—(urāca. 1.32)</p>
<b><lg>
<l>diṣṭyā	saiṣa	mahābāhurañjanānandavardhanaḥ ।</l>
<l>yasya vīryeṇa kṛtino vayaṃ na bhuvanāni ca ॥ 77 ॥</l>
</lg></b>
<p><b>anubandhinī</b> yathā—(urāca. 1.9)</p>
<b><lg>
<l>viśvambharā bhagavatī bhavatīmasūta rājā prajāpatisamo janakaḥ pitā te ।</l>
<l>teṣāṃ vadhūstvamasi nandini ! pārthivānāṃ yeṣāṃ kuleṣu savitā ca gururvayaṃ ca ॥</l>
</lg></b>
<p><b>prakṛṣṭā</b> yathā—(mavīca. 1.21)</p>
<b><lg>
<l>utpattirdevayajanād brahmavādī nṛpaḥ pitā ।</l>
<l>suprasannojjvalā mūrtirasyāḥ s‍nehaṃ karoti me ॥ 79 ॥</l>
</lg></b>
<p><b>saṃpṛktā</b> yathā—(vikramo. 1.14)</p>
<b><lg>
<l>yāvat punariyaṃ subhrūrutsukābhiḥ samutsukā ।</l>
<l>sakhībhiryāti saṃyogaṃ latābhiśśrīrivārtavī ॥ 80 ॥</l>
</lg></b>
<pb n="813"/>
<p><b>anubandhinī</b> yathā—(raghu. 13.72)</p>
<b><lg>
<l>laṅkeśvarapraṇati/yabhaṅgadṛḍhavrataṃ tad vandyaṃ yugaṃ caraṇayorjanakātmajāyāḥ ।</l>
<l>jyeṣṭhānuvṛttijaṭilaṃ ca śiro'sya sādhoranyopāvanamabhūdubhayaṃ sametya ॥ 81 ॥</l>
</lg></b>
<p><b>(2.3) ābhiyogikī</b></p>
<p><b>jātā</b> yathā—(śāku. 7.26)</p>
<b><lg>
<l>putrasya te raṇaśirasyayamagrayāyī duṣyantaṃ ityabhimato bhuvanasya bhartā ।</l>
<l>cāpena yasya vinivartitakarmajātaṃ tatkoṭimatkuliśamābharaṇaṃ maghonaḥ ॥ 82 ॥</l>
</lg></b>
<p><b>anubandhinī</b> yathā—(raghu. 13.72)</p>
<b><lg>
<l>durjātabandhurayamṛkṣaharīśvaro me paulastya eṣa samareṣu puraḥ prahartā ।</l>
<l>ityādareṇa kathitau raghunandanena vyatkramya lakṣmaṇamubhau bharato vavande ॥ 83 ॥</l>
</lg></b>
<p><b>prakṛṣṭā pravṛddhā</b> yathā—(urāca. 3.24)</p>
<b><lg>
<l>dadatu taravaḥ puṣpairarghyaṃ phalaiśca madhuś‍cyutaḥ
sphuṭitakamalāmodaprāyāḥ prayā/vāntu vanānilāḥ ।</l>
<l>kalamaviralaṃ rajayatkaṇṭhāḥ k‍vaṇantu śakuntayaḥ
punaridamayaṃ devo rāmaḥ svayaṃ vanamāgataḥ ॥ 84 ॥</l>
</lg></b>
<p><b>saṃpṛktā</b> yathā—(vārā. 7.40.23)</p>
<b><lg>
<l>tadaṅgeṣu jarāṃ yātu yat tvayopakṛtaṃ mama ।</l>
<l>naraḥ pratyupakārāṇāmāpatsu labhate phalam ॥ 85 ॥</l>
</lg></b>
<p><b>anugāminī</b> yathā—(śāku. 7.2)</p>
<b><lg>
<l>antargataprārthanamantikasthaṃ jayantamudvīkṣya kṛtasmitena ।</l>
<l>āmṛṣṭa—vakṣo—haricandranāṅkā mandāramālā hariṇā pinaddhā ॥ 86 ॥</l>
</lg></b>
<p><b>(2.4) ādhyātmikī</b></p>
<p><b>jātā</b> yathā—(kirātā. 11.8)</p>
<b><lg>
<l>paritastaṃ	pṛthāsūnurlobhena	paritastera ।</l>
<l>avijñāte'pi bandhau hi balāt prahlādate manaḥ ॥ 87॥</l>
</lg></b>
<p><b>anubandhinī</b> yathā—(vikramo. 5.9)</p>
<b><lg>
<l>bāṣpānvitā nipatitā mama dṛṣṭirasmin vātsalyabandhi hṛdayaṃ manasaḥ pramodaḥ ।</l>
<l>sañjātavepathubhirujjhitadhairyavṛttiricchāmi	cainamadayaṃ	parirabdhumaṅgaiḥ ॥ 88 ॥</l>
</lg></b>
<pb n="814"/>
<p><b>prakṛṣṭā</b> yathā—(śāku. 7.19)</p>
<b><lg>
<l>anena kasyāpi kulāṅkureṇa spṛṣṭasya gātreṣu sukhaṃ mamaitat ।</l>
<l>kāṃ nirvṛtiṃ cetasi tasya kuryād yasyāyamaṅgāt kṛtinaḥ prārūḍhaḥ ॥ 89 ॥</l>
</lg></b>
<p><b>saṃpṛktā</b> yathā—(urāca. 6.11)</p>
<b><lg>
<l>virodho viśrāntaḥ prasarati raso nirvṛtighana—
stadauddhatyaṃ k‍vāpi vrajati vinayaḥ prahvayati mām ।</l>
<l>jhaṭityasmin dṛṣṭe kimapi paravānasmi yadi vā
mahārghastīrthānāmiva hi mahatāṃ ko'pyatiśayaḥ ॥ 90 ॥</l>
</lg></b>
<p><b>anugāminī</b> yathā—(urāca. 5.16)</p>
<b><lg>
<l>yadṛcchāsaṃvādaḥ	kimu	guṇagaṇānāmatiśayaḥ
purāṇo	vā	janmāntaranibiḍabaddhaḥ	paricayaḥ ।</l>
<l>nijo vā sambandhaḥ kimu vidhivaśāt ko'pyavidito
mamaitasmin	dṛṣṭe	hṛdayamavadhānaṃ	racayati ॥ 91 ॥</l>
</lg></b>
<p><b>(2.5) aupamānikī</b></p>
<p><b>jātā</b> yathā—(urāca. 5.3)</p>
<b><lg>
<l>munijanaśiśurekaḥ sarvataḥ saṃprakopānnava iva raghuvaṃśasyāprasiddhaḥ/ddhi-prarohaḥ ।</l>
<l>dalitakarikapolagranthiṭaṅkāraghorajvalitaśarasahastraḥ kautukaṃ me karoti ।</l>
</lg></b>
<p><b>anubandhinī</b> yathā—(urāca. 4.19)</p>
<b><lg>
<l>kuvalayadalas‍nigdhaś‍yāmaḥ śikhaṇḍakamaṇḍano
vaṭupariṣadaṃ	puṇyaśrīkaśśriyaiva	sabhājayan ।</l>
<l>punariva śiśurbhūtvā vatsaḥ sa me raghunandano
jhaṭiti kurute dṛṣṭaḥ ko'yaṃ dṛśoramṛtāñjanam ॥ 93 ॥</l>
</lg></b>
<p><b>prakṛṣṭā</b> yathā—(urāca. 4.22)</p>
<b><lg>
<l>vatsāyāśca raghūdvahasya ca śiśāvasminnabhivyajyate
sampṛktiḥ pratibimbiteva nikhilā saivākṛtiḥ sā dyutiḥ ।</l>
<l>sā vāṇī vinayaḥ sa eva sahajaḥ puṇyānubhāvo'pyasau
hā hā devi ! kimutpathairmama manaḥ pāriplavaṃ dhāvati ॥ 94 ॥</l>
</lg></b>
<pb n="815"/>
<p><b>saṃpṛktā</b> yathā—(urāca. 5.4)</p>
<b><lg>
<l>atiśayitasurāsuraprabhāvaṃ śiśumavalokya tavaiva tulyarūpam ।</l>
<l>kuśikasutamakhadviṣāṃ pramāthe dhṛtadhanuṣaṃ raghunandanaṃ smarati ॥ 95 ॥</l>
</lg></b>
<p><b>anugāminī</b> yathā—(urāca. 5.17)</p>
<b><lg>
<l>tadākārādhikākāramāliṅgya tvāṃ sudurlabham ।</l>
<l>vatsacchadmā punarvatsassa evāliṅgyate mayā ॥ 96 ॥</l>
</lg></b>
<p><b>(2.6) vaiṣayikī</b> punaḥ pañcadhā । tatra—</p>
<p><b>śabde jātā</b> yathā—(urāca. 5.17)</p>
<b><lg>
<l>ete	te	kuhareṣu	gadgadanadgodāvarīvārayo
meghāliṅgitatuṅganīlaśikharāḥ kṣīṇībhṛto dakṣiṇāḥ ।</l>
<l>anyonyapratighātasaṃkuladalatkallolakolāhalai—
rutālāsta ime gabhīrapayasaḥ puṇyāḥ saritsaṅgamāḥ ॥ 97 ॥</l>
</lg></b>
<p><b>anubandhinī</b> yathā—</p>
<b><lg>
<l>nādhanyaiḥ kṣaṇadāvirāmamadhurāḥ kiñcid‍‌vinidrālasa—
śrotraikavramugdhacāraṇavadhūdantacchādāyāsinaḥ	।</l>
<l>śrūyante	mṛdupītavaktramarutaḥ	paurāṇarītikrama—
vyālolāṅguliruddhamuktasuṣiraśroṇīravā	veṇavaḥ ॥ 98 ॥</l>
</lg></b>
<p><b>prakṛṣṭā</b> yathā—</p>
<b><lg>
<l>avyāt	svarlokacūḍāmaṇipaṭalaśikhāśreṇiśoṇīkṛtāṅghrau
kṣoṇībhāraṃ vinetuṃ jaṭharajuṣi jagad‍bāndhave devakī vaḥ ।</l>
<l>rājñāmuddāmadoṣṇāṃ	raṇaśirasi	lasatkīkasacchedabhīmāḥ
śastrāṇāṃ k‍vāṇakārāḥ pratihitaguravo yacch‍rute/rdohado/no'bhūt ॥ 99 ॥</l>
</lg></b>
<p><b>saṃpṛktā</b> yathā—(urāca. 6.17)</p>
<b><lg>
<l>atha ko'yamindramaṇimecakacchavirdhvaninaiva baddhapulakaṃ karoti mām ।</l>
<l>navanīlanīradharadhīragarjitakṣaṇalabdhakuṭmalakadambadanturam ॥ 100 ॥</l>
</lg></b>
<p><b>anugāminī</b> yathā—(māmā. 6.4)</p>
<b><lg>
<l>asmākamekapada eva marud‌vikīrṇajīmūtajālarasitānukṛtirninādaḥ ।</l>
<l>gambhīramaṅgalamṛdaṅgasahasrajanmā śabdāntaragrahaṇaśaktimapākaroti ॥ 101 ॥</l>
</lg></b>
<pb n="816"/>
<p><b>sparśe jātā</b> yathā—(kusaṃ. 1.15)</p>
<b><lg>
<l>bhāgīrathīnirjharaśīkarāṇāṃ voḍhā muhuḥ kampitadevadāruḥ ।</l>
<l>yad‍vāyuranviṣṭamṛgaiḥ kirātairāsevyate bhinnaśikhaṇḍibarhaḥ ॥ 102 ॥</l>
</lg></b>
<p><b>anubandhinī</b> yathā—(māgha. 13.16)</p>
<b><lg>
<l>iha/bha—tuṅgakumbhaghaṭitetaretarastanabhāradūravinivāritodaram/rāḥ ।</l>
<l>pariphullegaṇḍaphalakāḥ parasparaṃ parirebhire kukurakauravastriyaḥ ॥ 103 ॥</l>
</lg></b>
<p><b>prakṛṣṭā</b> yathā—(urāca. 6.8)</p>
<b><lg>
<l>dinakarakulacandra candraketo ! sarabhasamehi dṛḍhaṃ pariṣvaje tvām ।</l>
<l>tuhinaśakalaśītalaistavāṅgaiḥ śamamupayātu mamāpi cittadāhaḥ ॥ 104 ॥</l>
</lg></b>
<p><b>saṃpṛktā</b> yathā—(māmā. 9.38)</p>
<b><lg>
<l>tadetadasitollasaddyuti	 śarīramasminnabhū—
nmamāpi dṛḍhapīḍanairapi na tṛp‍tirāliṅganaiḥ ।</l>
<l>yadullasitavibhramāñcitanipītavatyaḥ	purā
navapraṇayavibhramākulitamālatīdṛṣṭayaḥ	॥ 105 ॥</l>
</lg></b>
<p><b>anugāminī</b> yathā—(śāku. 4.11)</p>
<b><lg>
<l>ramyāntaraḥ	kamalinībharitaissarobhiśchāyādrumairniyamitārkamayūrakhatāpaḥ ।</l>
<l>bhūyāt kuśeśayarajomṛdureṇurasyāḥ śāntānukūlapavanaśca śivaśca panthāḥ ॥</l>
</lg></b>
<p><b>rūpe jātā</b> yathā—(māmā. 7.5)</p>
<b><lg>
<l>ayamabhinavameghaś‍yāmalottuṅgasānu—
rmadamukharamayūrīmuktasaṃsaktakekaḥ	।</l>
<l>śakuniśabalanīlānokahas‍nigdhavarṣā/rṣmā
vitarati bṛhadaśamā parvataḥ prītimakṣṇoḥ ॥ 107 ॥</l>
</lg></b>
<p><b>anubandhinī</b> yathā—(visā.1.25, bārā.5.38)</p>
<b><lg>
<l>sāmyaṃ saṃprati sevate vicakilaṃ ṣāṇmāsikairmauktikai—
rbāhlīkīdaśanavraṇāruṇadalaiḥ	puṣpairaśoko'rcitaḥ ।</l>
<l>hūṇīnāṃ kurute madhūkakusumaṃ lāvaṇyaluṇṭākatāṃ
lāṭīnābhinibhaṃ cakāsti ca patadvṛntāgrataḥ kesaraḥ ॥ 108 ॥</l>
</lg></b>
<pb n="817"/>
<p><b>prakṛṣṭā</b> yathā—</p>
<b><lg>
<l>pṛṣṭheṣu śaṅkhaśakalacchaviṣu cchadānāṃ rājībhiraṅkitamalaktakalohinībhiḥ ।</l>
<l>gorocanāharitababhrubahiḥpalāśamāmodate kumudamambhasi palvalasya ॥ 109 ॥</l>
</lg></b>
<p><b>saṃpṛktā</b> yathā—</p>
<b><lg>
<l>abhīkapītāntikadhūsarebhyo garbhasthatāmbūlarasāruṇebhyaḥ ।</l>
<l>pariśramaṃ karṣati kāñcanāraṃ pāñcālanārīdaśanacchadebhyaḥ ॥ 110 ॥</l>
</lg></b>
<p><b>anugāminī</b> yathā—</p>
<b><lg>
<l>tiktāvilāsānyadhunā	purāṇamāñjiṣṭhacelacchavidhūsarāṇi ।</l>
<l>alambusāyāḥ kusumāni sīm‍ni lolanti mandaṃ marudāhatāni ॥ 111 ॥</l>
</lg></b>
<p><b>rase jātā</b> yathā—</p>
<b><lg>
<l>ucchvasyocchvasya dīrghaṃ kathamapi śanakaiḥ pāṭalāgandhagamyaṃ
prabhraṣṭaṃ	karkarītaḥ	sphuṭasitasikatāsekasatkarṇikāyāḥ ।</l>
<l>durād	dhārānipātapravitatakaṇikāsicyamānānena
svacchaṃ dhanyena vāri drutatuhinajaḍaṃ pīyate pāṇinaiva ॥ 112 ॥</l>
</lg></b>
<p><b>anubandhinī</b> yathā—</p>
<b><lg>
<l>ikṣudaṇḍasya madya/ṇḍasya dadh‍naḥ piṣṭakṛtasya ca ।</l>
<l>varāhasya ca māṃsasya saiṣa gacchati phālgunaḥ ॥ 113 ॥</l>
</lg></b>
<p><b>prakṛṣṭā</b> yathā—(mavīca. 3.2)</p>
<b><lg>
<l>saṃjñapyate vatsatarī sarpiṣyannaṃ ca pacyate ।</l>
<l>śrotriya ! śrotriyagṛhānāgato'si juṣasva naḥ ॥ 114 ॥</l>
</lg></b>
<p><b>saṃpṛktā</b> yathā—(māgha. 3.81)</p>
<b><lg>
<l>lavaṅgamālākalitāvataṃsāste nārikelāntarapaḥ pibantaḥ ।</l>
<l>āsvāditārdrakramukāḥ samudrādabhyāgatasya pratipattimāpuḥ ॥ 115 ॥</l>
</lg></b>
<p><b>anugāminī</b> yathā—(raghu.4.65)</p>
<b><lg>
<l>vinayante sma tadyodhā madhubhirvijayaśramam ।</l>
<l>āstīrṇājinarat‍nāsu	drākṣāvalayabhūmiṣu ॥ 116 ॥</l>
</lg></b>
<pb n="818"/>
<p><b>gandhe jātā</b> yathā—(kusaṃ. 1.9)</p>
<b><lg>
<l>kapolakaṇḍūḥ karibhirvinetuṃ vighaṭṭitānāṃ saraladrumāṇām ।</l>
<l>yatra srutakṣīratayā prasūtaḥ sānūni gandhaḥ surabhīkaroti ॥ 117 ॥</l>
</lg></b>
<p><b>anubandhinī</b> yathā—</p>
<b><lg>
<l>vānti kahlārasubhagāḥ sap‍tacchadasugandhayaḥ ।</l>
<l>śephālīkalikākośakaṣāyāmodino'nilāḥ ॥ 118 ॥</l>
</lg></b>
<p><b>prakṛṣṭā</b> yathā—</p>
<b><lg>
<l>asesaihlādaṃ	sadaruṃmii	aṇehiṃ	muhehiṃ ।</l>
<l>aṅgha āharapuraoṇaaa vasāgaṃdhagabbhimā sihicāḻā(?) ॥ 119 ॥</l>
</lg></b>
<p><b>saṃpṛktā</b> yathā—</p>
<b><lg>
<l>mūle vṛntaṃ tadanu cipiṭaṃ kubjapṛṣṭhaṃ ca kiñcid—
vyāvṛttāntacchadamatha	tataḥ	śliṣṭamutpiñjalāgram ।</l>
<l>vātoddha‍ūtādavanamukhaṃ	bandhinīmuktasandhe—
rgandhāndhāḻiskhalitakusumaṃ pāṭalaṃ pāṭalāyām(?) ॥ 120 ॥</l>
</lg></b>
<p><b>anugāminī</b> yathā—</p>
<b><lg>
<l>śūnyagrāmaṭikopakaṇṭharacitakṣudraikakūpīpayaḥ—
paryāsāhitasekaśākikaharitkacchapradeśodbhavāḥ ।</l>
<l>asmin hanta ! haranti hālikaratakrīḍāvimardasphuṭat—
pak‍vorbārukagandhagandhitajarad‍gomāyavo	vāyavaḥ ॥ 121 ॥</l>
</lg></b>
<p><b>(2.7) ābhyāsikī(/sāmprayogikī)</b></p>
<p><b>jātā</b> yathā—(śāku. 2.5)</p>
<b><lg>
<l>medaśchedakṛśodaraṃ laghu bhavatyutthānayogyaṃ vapuḥ
sattvānāmupalakṣyate vikṛtimaccittaṃ bhayakrodhayoḥ ।</l>
<l>utkarṣaḥ sa ca dhanvināṃ yadiṣavaḥ sidhyanti lakṣye cale
mithyaiva vyasanaṃ vadanti mṛgayāmīdṛg vinodaḥ kutaḥ ॥ 122 ॥</l>
</lg></b>
<p><b>anubandhinī</b> yathā—(raghu. 9.63)</p>
<b><lg>
<l>vyāghrānabhīrābhimukhotpatitān guhābhyaḥ phullāsanāgraviṭapāniva vāyurugṇān ।</l>
<l>śikṣāviśeṣalaghuhastatayā nimeṣāt tūṇīcakāra śarapūritavaktrarandhrān ॥</l>
</lg></b>
<pb n="819"/>
<p><b>prakṛṣṭā</b> yathā—(raghu. 9.69)</p>
<b><lg>
<l>iti vismṛtānyakaraṇīyamātmanaḥ sacivāvalambitadhuraṃ dharādhipam ।</l>
<l>parivṛddharāgamanubaddhasevayā mṛgayā jahāra catureva kāminī ॥ 124 ॥</l>
</lg></b>
<p><b>saṃpṛktā</b> yathā—(raghu. 9.67)</p>
<b><lg>
<l>api	turagasamīpādutpatantaṃ	mayūraṃ
na	sa	rucirakalāpaṃ bāṇalakṣīcakāra ।</l>
<l>sapadi	gatamanaskaścitramālyānukīrṇe
rativigalitabandhe	keśapāśe	priyāyāḥ ॥ 125 ॥</l>
</lg></b>
<p><b>anugāminī</b> yathā—(śāku. 2.6)</p>
<b><lg>
<l>gāhantāṃ mahiṣāṃ nipānasalilaṃ śṛṅgairmuhustāḍitaṃ
chāyābaddhakadambakaṃ mṛgakulaṃ romanthamabhyasyatu ।</l>
<l>visrabdhaṃ kriyatāṃ varāhatatibhirmustākṣatiḥ palvale
viśrāmaṃ labhatāmidaṃ ca śithilajyābandhamasmaddhanuḥ ॥ 126 ॥</l>
</lg></b>
<p><b>(2.8) abhimānikī</b></p>
<p><b>jātā</b> yathā— (urāca. 5.2)</p>
<b><lg>
<l>kirati kalitakiñcitkoparajyanmukhaśrī—
ravirataguṇaguñjatkoṭinā	kārmukeṇa ।</l>
<l>samaraśirasi	cañcatpañcacūḍaścamūnā—
mupari śaratuṣāraṃ ko'pyayaṃ vīrapotaḥ ॥ 127 ॥</l>
</lg></b>
<p><b>anubandhinī</b> yathā—</p>
<b><lg>
<l>herambadantamusalollikhitaikabhitti
vakṣo viśālaviśikhavraṇalāñchitaṃ me ।</l>
<l>romāñcakañcukitamad‍bhutavīralābhāt
satyaṃ bravīmi parirabdhumivecchati tvām ॥ 128 ॥</l>
</lg></b>
<p><b>prakṛṣṭā</b> yathā—(urāca. 6.18)</p>
<b><lg>
<l>dattendrābhayadakṣiṇairbhagavato	vaivastatādā	mano—
rda‍ṛp‍tānāṃ	damanāya	dīpitanijakṣātrapratāpāg‍nibhiḥ ।</l>
<l>ādityairyadi vigraho nṛpatibhiḥ sadyo mamaitat tato
dīp‍tāgrasphuradugradīdhitiśikhānīrājitajyaṃ	dhanuḥ ॥ 129 ॥</l>
</lg></b>
<pb n="820"/>
<p><b>saṃpṛktā</b> yathā—(vesaṃ. 4.1)</p>
<b><lg>
<l>rājño mānadhanasya kārmukabhṛto duryodhanasyāgrataḥ
pratyakṣaṃ kurubāndhavasya miṣataḥ karṇasya śalyasya ca ।</l>
<l>pītaṃ tasya mayādya pāṇḍavavadhūkeśāmbarākarṣiṇaḥ
koṣṇaṃ jīvata eva tīkṣṇakarajakṣuṇṇādasṛg vakṣasaḥ ॥ 130 ॥</l>
</lg></b>
<p><b>anugāminī</b> yathā—(vikramo. 2.16)</p>
<b><lg>
<l>mayā nāma jitaṃ yasmāt tvayā'yaṃ samudīryate ।</l>
<l>jayaśabdaḥ	sahasrākṣādāgataḥ	puruṣāntaram ॥ 131 ॥</l>
</lg></b>
<b><lg>
<l>saiṣa bhāvo ratirnāma kāmakalpadrumāṅkuraḥ ।</l>
<l>sauhṛdāṅkurakandaśca dviprakāro'pi darśitaḥ ॥ 132 ॥</l>
</lg></b>
<b><lg>
<l>bhāvāntarebhyaḥ sarvebhyo ratibhāvaḥ prakṛṣyate ।</l>
<l>kavivargaḥ samagro'pi tamenamanudhāvati ॥ 133 ॥</l>
</lg></b>
<b><lg>
<l>nisargasaṃsargamukhaiḥ	prabhedairjanmānubandhātiśayādibhiśca ।</l>
<l>idaṃ viniścitya niveśayantaḥ kavīndrabhāvaṃ kavayo labhante ॥ 134 ॥</l>
</lg></b>
<p><b>iti śrīmahārājādhirājabhojadevaviracite śṛṅgāraprakāśe
ratiprakāśano nāma</b></p>
<p><b>॥ trayodaśaḥ prakāśaḥ ॥ 13 ॥</b></p>
<b><lg>
<l>kāmapat‍n‍yāvubhe hyete ratiprīti tayorasau ।</l>
<l>prakāśo bhojadevena hanta gāḍhaṃ prakāśitaḥ ॥</l>
</lg></b>
<b><lg>
<l>sanātanasya me puṇyaṃ mahadeva na saṃśayaḥ ।</l>
<l>yasyāgre bhojakośo'yaṃ vivṛtā'tmā'vatiṣṭhate ॥</l>
</lg></b>
<pb n="821"/>
<p>atha </p>
<p><b>śrṛṅgāraprakāśe caturdaśaḥ prakāśaḥ</b></p>
<p>harṣādibhāvaprapañcapañcakaprakāśaḥ</p>
<p>(<b>3. harṣaḥ</b>)*</p>
<p><b>manorathāvāp‍tau manaḥ prasādo harṣaḥ</b> । sa
<b>janmani</b> yathā—(mavīca 1.13)</p>
<b><lg>
<l>rakṣogh‍nāni ca maṅgalāni sudine kalpyāni dārakriyā
vaidehyāśca raghūd‌vahasya ca kule dīkṣāpraveśaśca naḥ ।</l>
<l>āsthāpyāni ca tāni tāni jagatāṃ kṣemāya rāmātmano
daityāreścaritādbhutānyatha	khalu	vyagrāḥ	pramodāmahe ॥ 1 ॥</l>
</lg></b>
<p><b>anubandhe</b> yathā—(raghu. 3.16)</p>
<b><lg>
<l>janāya śuddhāntacarāya śaṃsate kumārajanmāmṛtasammitākṣaram ।</l>
<l>adeyamāsīd dvayameva bhūpateḥ śaśiprabhaṃ chattramubhe ca cāmare ॥ 2 ॥</l>
</lg></b>
<p><b>prakarṣe</b> yathā—(urāca. 5.24)</p>
<b><lg>
<l>jātasya 	te	piturapīndrajito	nihantu—
rvatsasya	vatsa! kati	nāma	dinānyamūni ।</l>
<l>tasyāpyapatyamanutiṣṭhati		vīradharmaṃ
diṣṭyā gataṃ daśarathasya kulaṃ	pratiṣṭhām ॥ 3 ॥</l>
</lg></b>
<p><b>saṃpṛkte</b> yathā—(vikramo. 5.16)</p>
<b><lg>
<l>āśvāsitasya mama nāma sutopalabdhyā
sadyastvayā saha kṛśodari! viprayogaḥ ।</l>
<l>vyāvartitātaparujaḥ prathamābbhravṛṣṭyā
vṛkṣasya vaidyuta ivāg‍nirupasthito'yam ॥ 4 ॥</l>
</lg></b>
<p><b>anuvṛttau</b> yathā—(rat‍nā. 4.13)</p>
<b><lg>
<l>vivṛddhiṃ kampasya prathayatitarāṃ sādhvasavaśā—
davispaṣṭāṃ	dṛṣṭiṃ	tirayati	 muhurbāṣpasalilaiḥ ।</l>
<!-- NOTES pg=821!-->
*614 pṛṣṭhagatamud‌deśakramamanusṛtya bhāvā atra nopasthāpyante mudriteṣu saṃskaraṇeṣu vyutkrameṇopasthāpitatvāt ।
<pb n="822"/>
<l>skhaladvarṇāṃ vāṇīṃ jaḍayatitarāṃ gadgaditayā</l>
<l>jarāyāḥ sāhāyyaṃ mama hi paritoṣo'dya kurute ॥ 5 ॥</l>
</lg></b>
<p>(<b>4. romāñcaḥ</b>)</p>
<p><b>ātmano vikṣobhajanmā antaśśarīrocch‌vāso romāñcaḥ ।</b> tasya
<b>janmani</b> yathā—(śāku. 3.12)</p>
<b><lg>
<l>unnamitaikabhrūlatamānanamasyāḥ padāni racayantyāḥ ।</l>
<l>kaṇṭakitena prathayati mayyanurāgaṃ kapolena ॥ 6 ॥</l>
</lg></b>
<p><b>anubandhe</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṃ śaśāka śālīnatayā na vak‍tum ।</l>
<l>romāñcalakṣyeṇa sa gātrayaṣṭiṃ bhittvā nirākramadarālakeś‍yāḥ ॥ 7 ॥</l>
</lg></b>
<p><b>prakarṣe</b> yathā—(kusaṃ. 3.68)</p>
<b><lg>
<l>vivṛṇvatī śailasutā'pi bhāvamaṅgaiḥ k‍vacit/sphurad‌bālakadambakalpaiḥ ।</l>
<l>sācīkṛtā	cārutareṇa	tasthau	mukhena	paryastavilocanena ॥</l>
</lg></b>
<p><b>samparke</b> yathā—(urāca. 3.42)</p>
<b><lg>
<l>sasvedaromāñcitakampitā sā jātā priyasparśasukhena vatsā ।</l>
<l>marunnavāmbhaḥpravidhūtasiktā kadambayaṣṭiḥ sphuṭakorakeva ॥ 9 ॥</l>
</lg></b>
<p><b>anubandhe</b> yathā—(jāha. 10.86)</p>
<b><lg>
<l>ekasmin śayane mayā mayasutāmāliṅgaya nidrālasā—
munnidraṃ	śayitena	maccaraṇayoḥ	saṃvāhanavyāpṛtā ।</l>
<l>pādāgreṇa	tilottamā	stanataṭe	sas‍nehamāpīḍitā
harṣāvegasamarpitāni	pulakānyadyāpi	no	muñcati ॥ 90 ॥</l>
</lg></b>
<p>(<b>5. dhṛtiḥ</b>)</p>
<p><b>abhīṣṭaprāp‍teradhikā'spṛhā dhṛtiḥ ।</b></p>
<p><b>tajjanmani</b> yathā—(kirātā. 6.18)</p>
<b><lg>
<l>anusānu puṣyitalatāvitatiḥ phalitorubhūruhaviviktavanaḥ ।</l>
<l>dhṛtimātatāna tanayasya harestapase'dhivastumacalāmacalaḥ ॥ 11 ॥</l>
</lg></b>
<pb n="823"/>
<p><b>anubandhe</b> yathā—</p>
<b><lg>
<l>viṣayapatiralabdho	dhenubhirdhātupūtaṃ
katicidabhimatāyāṃ	sīm‍ni	sīrā	vahanti ।</l>
<l>śithilayati	na	bhāryāṃ	cātitheyīṃ	saparyā—
miti	sukṛtamanena	vyañjitaṃ	naḥ	phalena ॥ 12 ॥ (?)</l>
</lg></b>
<p><b>prakarṣe</b> yathā—(rat‍nā‍. 4. 19)</p>
<b><lg>
<l>yāto	vikramabāhurātmasamatāṃ	prāp‍teyamurvītale
sāraṃ	sāgarikā	sasāgaramahīprāp‍tyekahetuḥ	priyā ।</l>
<l>devī prītimupāgatā ca bhaginīlābhājjitāḥ kosalāḥ
kiṃ nāsti tvayi satyamātyavṛṣabhe yasmin karomi spṛhām ॥ 13 ॥</l>
</lg></b>
<p><b>saṃparke</b> yathā—(māmā. 2.3)</p>
<b><lg>
<l>nikāmaṃ	kṣāmāṅgī	sarasakadalīgarbhasubhagā
kalāśeṣā	mūrtiśśaśina	iva	netrotsavakarī ।</l>
<l>avasthāmāpannā	madanadahanoddāhavidhurā—
miyaṃ naḥ kalyāṇī ramayati mano mohayati ca ॥ 14 ॥</l>
</lg></b>
<p><b>anugame</b> yathā—</p>
<b><lg>
<l>abhyuṣṇāt saghṛtādannādacchidrād vāsasaḥ sitāt ।</l>
<l>aparapreṣyabhāvācca bhūri vāñchan vinaś‍yati ॥ 15 ॥</l>
</lg></b>
<p>(<b>6. hāsaḥ</b>)</p>
<p><b>harṣādibhirmanovikāsaviśeṣo hāsaḥ ।</b></p>
<p><b>tajjanma</b> yathā—</p>
<b><lg>
<l>etat kiṃ śirasi sthitaṃ mama pituḥ? khaṇḍaḥ sudhādīdhiteḥ
lalāṭaṃ kimidaṃ? vilocanamidaṃ; haste'sya kiṃ? pannagaḥ ।</l>
<l>itthaṃ	krauñcaripoḥ	kramādupagate	digvāsasaḥ	śūlinaḥ
praś‍ne	vāmakaroparodhasubhagaṃ	devyāḥ	smitaṃ pātu vaḥ ॥ 16 ॥</l>
</lg></b>
<p><b>anubandhe</b> yathā—</p>
<b><lg>
<l>mātarjīva!	kimetadañjaligataṃ	tātena	gopāyyate?
vatsa! svādu phalaṃ; prayacchati na me; gatvā gṛhāṇa svayam ।</l>
<pb n="824"/>
<l>gauryetthaṃ	gadite	guhe vighaṭayatyākṛṣya	sandhyāñjaliṃ
śambhorbhinnasamādhiruddharabhaso	hāsod‍gamaḥ	pātu	vaḥ ॥ 17 ॥</l>
</lg></b>
<p><b>prakarṣo</b> yathā—</p>
<b><lg>
<l>sa	eṣa	bhuvanatrayaprathitasaṃyamaḥ	śaṅkaro
bibharti	vapuṣā'dhunā	virahakātaraḥ	kāminīm ।</l>
<l>anena kila nirjitā vayamiti priyāyāḥ karaṃ
kareṇa paritāḍayan jayati jātahāsaḥ smaraḥ ॥ 18 ॥</l>
</lg></b>
<p><b>saṃparko</b> yathā—(khaṇḍayaśāstiḥ 30)</p>
<b><lg>
<l>vapurdalanasambhramāt svanakharaṃ prana/viṣṭe ripau
k‍va yāta iti vismayāt prahitalocanaḥ sarvataḥ ।</l>
<l>vṛtheti	karadhūtibhirnipatitaṃ	punardānavaṃ
nirīkṣya	bhuvi	reṇuvajjayati jātahāso hariḥ ॥ 19 ॥</l>
</lg></b>
<p><b>anugamo</b> yathā—(rat‍nā. 1.2)</p>
<b><lg>
<l>autsukyena kṛtatvarā sahabhuvā vyāvartamānā hniyā
taistairbandhuvadhūjanasya	vacanairnītā''bhimukhyaṃ punaḥ ।</l>
<l>paś‍yantī	paramāttasādhvasarasā gaurī nave saṅgame
saṃrohatpulakā hareṇa hasatā''śliṣṭā	śivāyāstu vaḥ ॥ 20 ॥</l>
</lg></b>
<p>(<b>7. garvaḥ</b>)</p>
<p><b>ātmotkarṣasambhāvanayā parāvajñānaṃ garvaḥ ।</b></p>
<p><b>tajjanma</b> yathā—(urāca. 2.39)</p>
<b><lg>
<l>yaḥ prāpat prasabhaṃ purā'mṛtahṛtau vahniprabhābhāsuraiḥ
pakṣālīkalitā	parapraharaṇairdheryocitaṃ	maṇḍanam ।</l>
<l>tenāsmadbha‌‍ujapañjare'tra viphalotphālān muhuḥ kurvatā
vyālolena garutmatā'pi suciraṃ krīḍāśakuntāyitam ॥ 21 ॥</l>
</lg></b>
<p><b>anubandho</b> yathā—(vesaṃ. 3.7)</p>
<b><lg>
<l>astrajvālāvalīḍhapratibalajaladheṃrantaraurvāyamāṇe
senānāthe sthite'smin mama pitari gurau sarvadhanvīśvarāṇām ।</l>
<l>karṇālaṃ sambhrameṇa, vraja kṛpa! samaraṃ, muñca hārdikya! śaṅkāṃ
tāte cāpadvitīye vahati raṇadhuraṃ ko bhayasyāvakāśaḥ ? ॥ 22 ॥</l>
</lg></b>
<pb n="825"/>
<p><b>prakarṣo</b> yathā—(vesaṃ. 3.46)</p>
<b><lg>
<l>dhṛtāyudho yāvadahaṃ tāvadanyaiḥ kimāyudhaiḥ ।</l>
<l>yadvā na siddhamastreṇa mama tat kena setsyati ॥ 23 ॥</l>
</lg></b>
<p><b>saṃparko</b> yathā—</p>
<b><lg>
<l>cakraṃ	vā	madhuhā	kṛtāntagṛhiṇīdattāgrapañcāṅgulaṃ
vajraṃ	bhūdharapakṣaśoṇitasurāpānonmadaṃ	vā	vṛṣā ।</l>
<l>śūlaṃ vā'ndhakaraktabindunicitaṃ gṛh‍ṇātu śūlāyudho
dhṛṣṭadyum‍namahaṃ nihanmi samare kaścit paritrāyatām ॥ 24 ॥</l>
</lg></b>
<p><b>anugamo</b> yathā—(urāca. 2.31)</p>
<b><lg>
<l>mainākaḥ	kimayaṃ	ruṇāddhi	gagane	manmārgamavyāhataṃ
śaktistasya kutaḥ? sa vajrapatanād bhīto mahendradāpi ।</l>
<l>tārkṣyaḥ? so'pi samaṃ nijane vibhunā jānāti māṃ rāvaṇam
āḥ; jñātaṃ sa jaṭāyureṣa jarasā kliṣṭo vadhaṃ vāñchati ॥ 25 ॥</l>
</lg></b>
<p>(<b>8. madaḥ</b>)</p>
<p><b>madirādyupayogānmanassammohānandasaṃbhedo madaḥ ।</b></p>
<p><b>tajjanma</b> yathā—(kusaṃ. 8.78)</p>
<b><lg>
<l>pārvatī tadupayogasambhavāṃ vikriyāṃ gatavatī manoharām ।</l>
<l>apratarkyavidhiyoganirmitāmāmrateva	sahakāratāṃ	yayau ॥ 26 ॥</l>
</lg></b>
<p><b>anubandho</b> yathā—(kusaṃ. 8.80)</p>
<b><lg>
<l>ghūrṇamānanayanaṃ skhalatpadaṃ svedabinduma—dakāraṇasmitam ।</l>
<l>ānanena na tu tāvadīśvaraścakṣuṣā ciramumāmukhaṃ papau ॥ 27 ॥</l>
</lg></b>
<p><b>saṃparko</b> yathā—(kirātā. 9.73)</p>
<b><lg>
<l>śīdhupānavidhureṣu vadhūnāṃ nigh‍natāmupagateṣu vapuṣṣu ।</l>
<l>īhitaṃ ratirasāhitabhāvaṃ vītalakṣyamapi kāmiṣu reje ॥ 28 ॥</l>
</lg></b>
<p><b>anugamo</b> yathā—(kirātā. 9.77)</p>
<b><lg>
<l>āmodavāsitacalādharapallaveṣu	nidrākaṣāyitavipāṭalalocaneṣu ।</l>
<l>vyāmṛṣṭapatralatikeṣu vilāsinīnāṃ śobhāṃ babandha vadaneṣu madasya śeṣāḥ ॥ 21 ॥</l>
</lg></b>
<pb n="826"/>
<p>(<b>9. utsāhaḥ</b>)</p>
<p><b>puruṣārtheṣvāparisamāp‍teḥ prayat‍naviśeṣa utsāhaḥ ।</b></p>
<p><b>tajjanma</b> yathā—(rāca. 15.67)</p>
<b><lg>
<l>mūrdh‍nā	jām‍bavato'bhivādya caraṇāvāpṛcch‌ya	senāpatīn
āśvāsyāśrumukhān muhuḥ priyasakhān preṣyān samādiśya ca ।</l>
<l>ārambhaṃ	jagṛhe	mahendrasikharādambhonidherlaṅghane
raṃhasvī	radhunāthapādarajasāmuccaiḥ	smaran	mārutiḥ ॥ 30 ॥</l>
</lg></b>
<p><b>anubandho</b> yathā—(raghu. 6.76)</p>
<b><lg>
<l>putro raghustasya padaṃ praśāsti mahākratorviśvajitaḥ prayoktā ।</l>
<l>caturdigāvarjitasambhṛtāṃ yo mṛtpātraśeṣāmakared vibhūtim ॥ 31 ॥</l>
</lg></b>
<p><b>prakarṣo</b> yathā—</p>
<b><lg>
<l>diḍyātaṅgaghaṭāvibhaktacaturāghāṭā	mahī	sādhyate;
siddhā sāpi; vadanta eva hi vayaṃ romāñcitāḥ paśyata ।</l>
<l>viprāya	pratipādyate;	kimaparaṃ;	rāmāya	tasmai	namo
yasmādāvirabhūt kathāddha‍utamidaṃ	yatraiva	cāstaṃ gatam ॥ 32 ॥</l>
</lg></b>
<p><b>samparko</b> yathā—(raghu. 5.28)</p>
<b><lg>
<l>athādhiśiś‍ye prayataḥ pradoṣe rathaṃ raghuḥ kalpitamastragarbham ।</l>
<l>sāmantasambhāvanayaiva dhīraḥ kailāsanāthaṃ tarasā jigīṣuḥ ॥ 33 ॥</l>
</lg></b>
<p><b>anugamo</b> yathā—(urāca. 6.13)</p>
<b><lg>
<l>śak‍tyā vakṣasi mag‍nayā saha mayā mūḍhe plavaṅgādhipe
vidrāṇeṣu	ca	vidravatsu	kapiṣu	prāp‍tāvakāśe dviṣi ।</l>
<l>mā bhaiṣṭeti nirundhataḥ kapibalān	yasyodbhaṭabhrūsthite
marmacchedavisaṃsthulākṣarajaḍā	vācastvayā	na	śrutāḥ ॥ 34 ॥</l>
</lg></b>
<p>(<b>10. matiḥ</b>)</p>
<p><b>śāstraparibhāvanayā'rthanirdhāraṇaṃ matiḥ ।</b> tasyā</p>
<p><b>janma</b> yathā—(śāku. 5.2)</p>
<b><lg>
<l>ramyāṇi vīkṣya madhurāṃśca niśamya śabdān
paryutsuko	bhavati	yat	sukhito'pi jantuḥ ।</l>
<pb n="827"/>
<l>taccetasā	smarati	nūnamabodhapūrvaṃ
bhāvasthitāni/sthirāṇi	jananāntarasauhṛdāni ॥ 35 ॥</l>
</lg></b>
<p><b>anubandho</b> yathā—(urāca. 6.12, māmā. 1.27)</p>
<b><lg>
<l>vyatiṣajati padārthānāntaraḥ ko'pi hetu—
rna khalu bahirupādhīn pratīyaḥ saṃśrayante ।</l>
<l>vikasati	hi	pataṅgasyodaye	puṇḍarīkaṃ
dravati	ca	himaraśmāvudgate	candrakāntaḥ ॥ 36 ॥</l>
</lg></b>
<p><b>prakarṣo</b> yathā—(urāca. 3.47)</p>
<b><lg>
<l>eko	rasaḥ	karuṇa	eva	nimittabhedād
bhinnaḥ	pṛthak	pṛthagiva	śrayate	vivartān ।</l>
<l>āvartabudbudataraṅgamayān	vikārā—
nambho yathā salilameva	hi	tat	samagram ॥ 37 ॥</l>
</lg></b>
<p><b>samparko</b> yathā— (māmā. 8.14)</p>
<b><lg>
<l>yātā nu tad bhagavatī bhavanaṃ sakhī no
jīvantyupaiṣyati	na	vetyatha	śaṅkito'smi ।</l>
<l>prāyeṇa	bāndhavasuhṛtpriyasaṅgamādi
saudāmanīsphuraṇacañcalameṣa	saukhyam ॥ 38 ॥</l>
</lg></b>
<p><b>anugamo</b> yathā—</p>
<b><lg>
<l>tadetat	tarkāṇāmapathamapadaṃ	viśvavacasā—
manādhāraṃ	buddherniyatakaraṇagrāmasuhṛdaḥ ।</l>
<l>yadāloke	yūnāṃ	kanakaphalakasphārajaghanā
ghanā lokā tanvī kimapi kamanīyaṃ janayati ॥ 39 ॥</l>
</lg></b>
<p>(<b>11. vitarkaḥ</b>)</p>
<p><b>artheṣu yathāmati ūho vitarkaḥ ।</b> tasya</p>
<p><b>janma</b> yathā—(kusaṃ. 1.41)</p>
<b><lg>
<l>śirīṣapuṣpādhikasaukumāryau bāhū tadīyāviti me vitarkaḥ ।</l>
<l>parājitenāpi kṛtau harasya yau kaṇṭhapāśo makaradhvajena ॥ 40 ॥</l>
</lg></b>
<pb n="828"/>
<p><b>anubandho</b> yathā—(śāku. 2.9)</p>
<b><lg>
<l>citra niveś‍ya parikalpitasattvayogā
rūpoccayena	vidhinā manasā kṛtā nu ।</l>
<l>strīrat‍nasṛṣṭiraparā pratibhāti sā me
dhāturvibhutvamanucintya vapuśca tasyā ॥ 41 ॥</l>
</lg></b>
<p><b>prakarṣo</b> yathā—(vikramo. 1.10)</p>
<b><lg>
<l>asyāḥ sargavidhau prajāpatirabhūccandro nu kāntipradaḥ
śrṛṅgāraikarasaḥ svayaṃ nu madano māso nu puṣpākaraḥ ।</l>
<l>vedābhyāsajaḍaḥ	kathaṃ	sa	viṣayavyāvṛttakautūhalo
nirmātuṃ	prabhavenmanoharamidaṃ rūpaṃ purāṇo muniḥ ॥ 42 ॥</l>
</lg></b>
<p><b>saṃparko</b> yathā—(kusaṃ. 7.67)</p>
<b><lg>
<l>na nūnamārūḍharuṣā śarīramanena dagdhaṃ kusumāyudhasya ।</l>
<l>vrīḍādamuṃ devamudīkṣya manye saṃnyastadehaḥ svayameva kāmaḥ ॥ 43 ॥</l>
</lg></b>
<p><b>anugamo</b> yathā—(śāku. 1.19)</p>
<b><lg>
<l>asaṃśayaṃ kṣatraparigrahakṣamā yadāryamasyāmabhilāṣi me manaḥ ।</l>
<l>saṃtā hi sandehapadeṣu vastuṣu pramāṇamantaḥ karaṇapravṛttayaḥ ॥ 44 ॥</l>
</lg></b>
<p>(<b>12. vismayaḥ</b>)</p>
<p><b>atiśayitapadārthadarśanāccittavistāro vismayaḥ ।</b> tasya</p>
<p><b>janma</b> yathā—</p>
<b><lg>
<l>imau rambhāstambhāvupari viparītau kamalayo—
stadūrdhvaṃ rat‍nāś‍masthalamatha durūhaṃ kimapi tat ।</l>
<l>tataḥ kumbhau paścād bisakisalaye kandalamatho
tadanvindāvindīvaramadhukarāḥ;	kiṃ punaridam? ॥ 45 ॥</l>
</lg></b>
<p><b>anubandho</b> yathā—(nīti. 67)</p>
<b><lg>
<l>ito vasati keśavaḥ kulamitastadīyadviṣām
itaśca śaraṇārthinaḥ śikhariṇāṃ gaṇāḥ śerate ।</l>
<l>ito'pi baḍabānalaḥ saha samastasaṃvartakai—
raho	vitatamūrjitaṃ bharasahaṃ ca sindhorvapuḥ ॥ 46 ॥</l>
</lg></b>
<pb n="829"/>
<p><b>prakarṣo</b> yathā—</p>
<b><lg>
<l>kṛṣṇonādya/mba! gatena rantumadhunā mṛd bhakṣitā svecchayā
satyaṃ kṛṣṇa! ka evamāha? musalī, mithyā'mba! paś‍yānanam ।</l>
<l>vyādehīti vidārite'tha vadane dṛṣṭvā samagraṃ jagad
mātā yasya jagāma vismayapadaṃ pāyāt sa vaḥ keśavaḥ ॥ 47 ॥</l>
</lg></b>
<p><b>saṃparko</b> yathā—(urāca. 6.31, māmā. 9. 12)</p>
<b><lg>
<l>dalati hṛdayaṃ gāḍhodvegaṃ dvidhā tu na bhidyate
vahati vikalaḥ kāyo mohaṃ na muñcati cetanām ।</l>
<l>jvalayati tanūmantardāhaḥ karoti na bhasmasāt
praharati vidhirmarmacchedī na kṛntati jīvitam ॥ 48 ॥</l>
</lg></b>
<p><b>anugamo</b> yathā—</p>
<b><lg>
<l>vīcīvyāp‍taviyanniruddhavasudhaṃ	k‍vāgādharandhraṃ payo
golāṅgūlasalīlapāṇitulitāḥ kṣudrāḥ k‍va te kṣmābhṛtaḥ ।</l>
<l>baddhvā dāśarathistathāpi jaladhiṃ pratyājahāra priyāṃ
grāvāṇo'pi taranti vāriṇi yadā puṃso'nukūlo vidhiḥ ॥ 49 ॥</l>
</lg></b>
<p>(<b>13. vaiklabyam</b>)</p>
<p><b>raudrādidarśanānmanaso vaiklabyaṃ bhayam ।</b></p>
<p><b>tajjanma</b> yathā—</p>
<b><lg>
<l>mantrām mṛtyujito japadbhirasakṛd dhyāyadbhiriṣṭān surān
śuṣyattālubhirākulākulapadairnirvāgbhirutkāmpibhiḥ	।</l>
<l>adhvanyairiha	jīviteśamahiṣavyādhrūmradhūmāvilā
laṅghayante	karimāṃsaghasmararaṇatkauleyakāḥ	pallayaḥ ॥ 50 ॥</l>
</lg></b>
<p><b>anubandho</b> yathā—(mavīca. 2.20)</p>
<b><lg>
<l>sattvabhraṃśaviṣādibhiḥ kathamapi trastaiḥ kṣaṇaṃ vetribhi—
rdṛṣṭo	dṛṣṭivighātajihmitamukhairavyāhataprakramaḥ ।</l>
<l>rāmānveṣaṇatatparaḥ	parijanairunmuktahāhāravaḥ
kanyāntaḥpurameva hā praviśati kruddho munirbhārgavaḥ ॥ 51 ॥</l>
</lg></b>
<pb n="830"/>
<p><b>prakarṣo</b> yathā—</p>
<b><lg>
<l>varāhaḥ kalyāṇaṃ vitaratu sa vo yasya śaśabhṛ—
tkalākoṭīkāntaṃ	kramavigaladabhyuddha‍ṛtibhayā ।</l>
<l>mithassaṃmūrcchadbhiścaturudadhikallolapaṭalai—
ranāmṛṣṭaṃ	daṃṣṭrāśikharamadhiśete	vasumatī ॥ 52 ॥</l>
</lg></b>
<p>(<b>14. trāsaḥ</b>)</p>
<p><b>raudrādijanmā cittacamatkāraḥ trāsaḥ ।</b> tasya</p>
<p><b>janma</b> yathā—(kirātā. 8.45)</p>
<b><lg>
<l>parisphuranmīnavighaṭṭitoravaḥ	surāṅganāstrāsaviloladṛṣṭayaḥ ।</l>
<l>upāyayuḥ kampitapāṇipallavāḥ sakhījanasyāpi vilokanīyatām ॥ 53 ॥</l>
</lg></b>
<p><b>anubandho</b> yathā—</p>
<b><lg>
<l>kiṃ mugdhe! śukapañjareṇa rasike! kiṃ śārikānveṣaṇe
svacche! muñcasi kiṃ na citraphalakaṃ kiṃ vīṇayā rāgiṇi! ।</l>
<l>nāyaṃ	bhūṣaṇasaṃgrahasya	samayo	līlāvati! tvaryatā—
mityāsan	puravidrave	bhavadaristrīṇāṃ	vayasyāgiraḥ ॥ 54 ॥</l>
</lg></b>
<p><b>prakarṣo</b> yathā—(dhva.lo. 2.5/6)</p>
<b><lg>
<l>sa pātu vo yasya hatāvaśeṣāstattulyavarṇāñjanarañjiteṣu ।</l>
<l>lāvaṇyayukteṣvapi vitrasanti daityāḥ svakāntānayanotpaleṣu ॥ 55 ॥</l>
</lg></b>
<p><b>saṃparko</b> yathā—(tima. 46)</p>
<b><lg>
<l>śrutvā yaṃ sahasā gataṃ nijapurāt trāsena nirgacchatāṃ
śatrūṇāmavarodhanairjalalavaprasyandatāmyatpuṭāḥ	।</l>
<l>śubhre veś‍mani pallavinyupavane vāpyāṃ navāmbhoruhi
krīḍādrau	ca	muhurmuhurvivalitagrīvairvimuktā	dṛśaḥ ॥ 56 ॥</l>
</lg></b>
<p><b>anugamo</b> yathā—</p>
<b><lg>
<l>ajja vi harī camakkai kaha kaha vi ṇa maṃdareṇa daliāiṃ ।</l>
<l>candakalākaṃdalakomalāi	lacchīe	aṃgāi ॥ 57 ॥</l>
</lg></b>
<pb n="831"/>
<lg>
<l>(adyāpi hariścamatkṛtaḥ kathaṃ kathamapi na mandareṇa dalitāni ।</l>
<l>candrakalākandalakomalāni	lakṣmyā	aṅgāni ॥)</l>
</lg>
<p>(<b>15. śaṅkā</b>)</p>
<p><b>aniṣṭāgamotprekṣaṇaṃ śaṅkā ।</b> tasyā</p>
<p><b>janma</b> yathā—(mavīca. 2.1)</p>
<b><lg>
<l>dūrāddavīyo dharaṇīdharābhaṃ yastāṭakeyaṃ tṛṇavad vyadhūnot ।</l>
<l>hantā subāhorapi tāṭakāriḥ sa rājaputro hṛdi bādhate mām ॥ 58 ॥</l>
</lg></b>
<p><b>anubandho</b> yathā—(māmā. 8.13)</p>
<b><lg>
<l>kimapi kimapi śaṅke maṅgalebhyo yadanyad
viramatu	parihāsaścaṇḍi!	paryutsuko'smi ।</l>
<l>kalayasi pari/kalitoṣaṃ vallabhe! dehi vācaṃ
bhramati	hṛdayamantarvihvalaṃ	nirdayā'si ॥ 59 ॥</l>
</lg></b>
<p><b>prakarṣo</b> yathā—(māmā. 8.12)</p>
<b><lg>
<l>mama	hi	kuvalayākṣīṃ	pratyaniṣṭaikabuddhe—
raviratamanubandhotkampa	evāntarātmā ।</l>
<l>sphurati	ca khalu	cakṣurvāmametacca	kaṣṭaṃ
vacanamiha	bhavatyoḥ sarvathā hā hato'smi ॥ 60 ॥</l>
</lg></b>
<p><b>saṃparko</b> yathā—(mavīca. 4.11)</p>
<b><lg>
<l>hā	vatsāḥ!	kharadūṣaṇatriśiraso vadhyāsstha	pāpasya me
hā hā vatsa vibhīṣaṇa! tvamapi me kāryeṇa heyaḥ sthitaḥ ।</l>
<l>hā madvatsala vatsa rāvaṇa! mahat paś‍yāmi te saṅkaṭaṃ
vatse kekasi! hā hatā'si nacirāt trīn putrakān drakṣyasi ॥ 61 ॥</l>
</lg></b>
<p><b>anugamo</b> yathā—(bārā. 9.55)</p>
<b><lg>
<l>helākhaṇḍitacaṇḍahemahariṇairbāṇaiḥ	kulaṃ	vidviṣāṃ
śeṣībhūtavibhīṣaṇaṃ	guṇanidhau	kṛtvā	tu	rāme sthite ।</l>
<l>pratyujjīvanaśaṅkayā	yadacito	laṅkāpateḥ	kātarai—
rno muk‍tāḥ kusumastrajo na ca surairāsphālito dundubhiḥ ॥ 62 ॥</l>
</lg></b>
<pb n="832"/>
<p>(<b>16. stambhaḥ</b>)</p>
<p><b>bhayānurāgādijanmā ceṣṭāpratighātaḥ stambhaḥ ।</b> tasya</p>
<p><b>janma</b> yathā—(raghu. 2.31)</p>
<b><lg>
<l>vāmetarastamya	bhujaḥ	praharturnakhaprabhābhūṣitakaṅkapatre ।</l>
<l>saktāṅguliḥ sāyakapuṅkha eva citrārpitārambha ivāvatasthe ॥ 63 ॥</l>
</lg></b>
<p><b>anubandho</b> yathā—(seba. 2.42)</p>
<b><lg>
<l>sāaradaṃsaṇahitthā	akkhittovasariavevamāṇasarīrā ।</l>
<l>sahasā lihia vva ṭhiā ṇippaṃdaṇirāaloaṇā kaiṇivahā ॥ 64 ॥</l>
</lg></b>
<lg>
<l>(sāgaradarśanatrastāḥ	ākṣip‍tāpasṛtavepamānaśarīrāḥ ।</l>
<l>sahasā likhitā iva sthitāḥ nisspandanirāyatalocanāḥ kapinivahāḥ ॥)</l>
</lg>
<p><b>prakarṣo</b> yathā—(urāca. 5.13)</p>
<b><lg>
<l>vyatikara	iva	bhīmastāmaso	vaidyutaśca
praṇihitamapi	cakṣurgrastamuktaṃ	hinasti ।</l>
<l>atha	likhitamivaitat	sainyamaspandamāste
niyatamajitavīrye	jṛmbhate	jṛmbhakāstram ॥ 65 ॥</l>
</lg></b>
<p><b>saṃparko</b> yathā—(kusaṃ. 5.85)</p>
<b><lg>
<l>taṃ vīkṣya vepathumatī sarasāṅgayaṣṭirnikṣepa eva padamuddha‍ṛtamudvahantī ।</l>
<l>mārgācalavyatikarākuliteva sindhuḥ śailādhirājatanayā na yayau na tasthau ॥</l>
</lg></b>
<p><b>anugamo</b> yathā—(raghu. 2.32)</p>
<b><lg>
<l>bāhupratiṣṭambhavivṛddhamanyurabhyarṇamāgaskṛtamaspṛśadbhiḥ ।</l>
<l>rājā svatejobhiradahyatāntarbhogīva mantrapratibaddhavīryaḥ ॥ 67 ॥</l>
</lg></b>
<p>(<b>17. svedaḥ</b>)</p>
<p><b>śramānurāgādyapekṣamanaḥkṣobhajanmā vapurjalodbhedaḥ svedaḥ ।</b> tasya</p>
<p><b>janma</b> yathā—(kusaṃ. 3.36)</p>
<b><lg>
<l>himavyapāyād	viśadādharāṇāmāpāṇḍarībhūtamukhacchavīnām ।</l>
<l>svedodgamaḥ	kiṃpuruṣāṅganānāṃ cakre padaṃ patraviśeṣakeṣu ॥ 68 ॥</l>
</lg></b>
<p><b>anubandho</b> yathā—(kirātā. 17.8)</p>
<b><lg>
<l>tasyāhavāyāsavilolamauleḥ	saṃrambhatāmrāyatalocanasya ।</l>
<l>nirvāpayiṣyanniva roṣatastaṃ pras‍nāpayāmāsa mukhaṃ nidāghaḥ ॥ 69 ॥</l>
</lg></b>
<pb n="833"/>
<p><b>prakarṣo</b> yathā—(sūmu. 10)</p>
<b><lg>
<l>karasparśānandāt	pulakitapṛthūrojakalaśe
śramāmbho	vāmārdhe	vamati	madanākūtasulabham ।</l>
<l>vibhorvāraṃ vāraṃ kṛtasamādhikoddha‍ūlanavidhiḥ/dhe—
stanau bhasmas‍nānaṃ kathamapi samāp‍taṃ vijayate ॥ 70 ॥</l>
</lg></b>
<p><b>samparko</b> yathā—(māgha. 10.80)</p>
<b><lg>
<l>prāpya manmathamadādatibhūmiṃ durvahastanabharāḥ suratasya ।</l>
<l>śaśramuḥ śramajalārdralalāṭaśliṣṭakeśamasitāyatakeś‍yaḥ ॥ 71 ॥</l>
</lg></b>
<p><b>anugamo</b> yathā—(raghu. 8.51)</p>
<b><lg>
<l>surataśramavāribindavo na tu tāvad viramanti te mukhe ।</l>
<l>svayamastamitāsyaho! bata kṣayiṇāṃ dehabhṛtāmasāratā ॥ 72 ॥</l>
</lg></b>
<p>(<b>18. svarabhedaḥ</b>)</p>
<p><b>harṣādijanmā vāgbhaṅgaḥ svarabhedaḥ ।</b> tasya</p>
<p><b>janma</b> yathā—</p>
<b><lg>
<l>vāsiṣṭhaiḥ	sukṛtodbhavo'dhvaraśatairastyag‍nikuṇḍodbhavo
bhūpālaḥ	paramāra	ityadhipatiḥ	sap‍tābdhikāñcerbhuvaḥ ।</l>
<l>adyāpyudgataharṣagadgadagiro	gāyanti	yasyārbude
viśvāmitrajayojjhitasya	bhujayorvisphūrjitaṃ	gurjarāḥ ॥ 73 ॥</l></lg></b> (tima.)
<p><b>anubandho</b> yathā—(raghu. 8.43)</p>
<b><lg>
<l>vilakāpa sa bāṣpagadgadaḥ sahajāmapyavadhūya dhīratām ।</l>
<l>abhitap‍tamayo'pi mārdavaṃ bhajate; kaiva kathā śarīriṣu ॥ 74 ॥</l>
</lg></b>
<p><b>prakarṣo</b> yathā—(urāca. 1.12)</p>
<b><lg>
<l>ānandāśrutaraṅgalocanayugaṃ	mārgārpitaṃ	bibhratī
harṣād gadgadayā girā parijanaṃ vyāpārayantī muhuḥ ।</l>
<l>saiṣā svāśayanirvikalpahṛdayā saukhyācciraprārthitā—
dambā niṣkaruṇena dagdhavidhinā dūraṃ visaṃvāditā ॥ 75 ॥</l>
</lg></b>
<pb n="834"/>
<p><b>saṃparko</b> yathā—(sūmu. 3)</p>
<b><lg>
<l>pi pi priya sa sa svayaṃ mu mu mukhāsavaṃ dehi me
ta ta tyaja du du drutaṃ bha bha bha bhājanaṃ kāñcanam ।</l>
<l>iti	skhalitajalpitaṃ	madavaśāt	kuraṅgīdṛśaḥ
prage	hasitahetave	sahacarībhiradhyaiyata ॥ 76 ॥</l>
</lg></b>
<p><b>anugamo</b> yathā—(kirātā. 9.50)</p>
<b><lg>
<l>pāṇipallavavidhūnanamantassītkṛtāni nayanārdhanimeṣāḥ ।</l>
<l>yoṣitāṃ	rahasi	gadgadavācāmastratāmupayayurmadanasya ॥ 77 ॥</l>
</lg></b>
<p>(<b>19. vepathuḥ</b>)</p>
<p><b>bhayānurāgādyapekṣacittavikṣobhajaḥ kampo vepathuḥ ।</b></p>
<p><b>tajjanma</b> yathā—(daa. 2.23)</p>
<b><lg>
<l>mā garvamud‌vaha kapolatale cakāsti kāntasvahastalikhitā mama mañjarīti ।</l>
<l>anyā'pi kiṃ sakhi! na bhājanamīdṛśānāṃ vairī na ced bhavatu vepathurantarāyaḥ ॥ 78 ॥</l>
</lg></b>
<p><b>anubandho</b> yathā—(māmā. 7.2)</p>
<b><lg>
<l>rambhoru! saṃhara bhayaṃ kṣamate vikāramutkampitasstanabharasya na madhyabhāgaḥ ।</l>
<l>itthaṃ tvayaiva kathitapraṇayaprasādaḥ saṅkalpanirvṛtiṣu saṃstuta eṣa dāsaḥ ॥ 79 ॥</l>
</lg></b>
<p><b>prakarṣo</b> yathā—(mavīca. 2.21)</p>
<b><lg>
<l>ātaṅkaśramasādhvasavyatikaṃrotkampaḥ	kathaṃ	sahyatā—
maṅgairmugdhamadhūkapuṣparucibhirlāvaṇyasārairayam ।</l>
<l>unnaddhastanakumbhakuṅ‌malaguruśvāsāvabhug‍nasya	te
madhyasya trivalītaraṅgakajuṣo bhaṅgaḥ priye! mā ca bhūt ॥ 80 ॥</l>
</lg></b>
<p><b>samparko</b> yathā—(māmā. 1.38)</p>
<b><lg>
<l>vāraṃvāraṃ	tirayati	dṛśāvudgato	bāṣpapūra—
statsaṅkalpopahitajaḍima stambhamabhyeti gātram ।</l>
<l>sadyaḥ	svidyannayamaviratotkampalolāṅgulīkaḥ
pāṇirlekhāvidhuṣu nitarāṃ vartate; kiṃ karomi ॥ 81 ॥</l>
</lg></b>
<p><b>anugamo</b> yathā—</p>
<p><b>papphuria uṭṭhadalaaṃ</b> (atraiva pṛ. 10.365)</p>
<pb n="835"/>
<p>(<b>20. vrīḍā</b>)</p>
<p><b>varṇanānurāgādijanmā manassaṅkoco vrīḍā ।</b> tasyā</p>
<p><b>janma</b> yathā—(raghu. 7.23, kuṃsa. 7.75)</p>
<b><lg>
<l>tayorapāṅgapratisāritāni kiñcid vyavasthāpitasaṃhṛtāni ।</l>
<l>hnīyantraṇāmānaśire manojñāmanyololāni vilocanāni ॥ 82 ॥</l>
</lg></b>
<p><b>anubandho</b> yathā—(vesaṃ. 4.15)</p>
<b><lg>
<l>adyauvāvāṃ raṇamupagatau tātamambāṃ ca dṛṣṭvā
ghrātastābhyāṃ śirasi vinato'haṃ ca duśśāsanaśca ।</l>
<l>tasmin bāle prasabhamariṇā prāpite tāmavasthāṃ
pārśvaṃ pitrorapagataghṛṇaḥ kiṃ nu vakṣyāmi gatvā ॥ 83 ॥</l>
</lg></b>
<p><b>prakarṣo</b> yathā—(urāca. 5.6)</p>
<b><lg>
<l>dviṣannihatarakṣasāṃ	sutasuhṛdvadhūbāndhava—
pralāpamatidussahaṃ	prathitakhedamākarṇayan ।</l>
<l>nijānyapi mukhānyaho namitakandharo durmanā
na saṃprati daśānanaḥ suciramīkṣate lajjayā ॥ 84 ॥</l>
</lg></b>
<p><b>samparko</b> yathā—(sūmu. 16)</p>
<b><lg>
<l>pratyagrārikṛtābhimanyunidhanaproddha‍ūtatīvrakrudhaḥ
kīrṇā bāṣpakaṇaiḥ patanti dhanuṣi vrīḍājaḍā dṛṣṭayaḥ ।</l>
<l>pārthasyākṛtaśātravapratikṛtarentaśśucā	muhyato
hā vatseti girassphuranti na punarniryānti kaṇṭhād bahiḥ ॥ 85 ॥</l>
</lg></b>
<p><b>anugamo</b> yathā—(sūmu. 10)</p>
<b><lg>
<l>keyūrīkṛtakaṅkaṇāvalirasau	karṇāvataṃsīkṛta—
vyālolālakapaddhatiḥ pathi puro baddhāñjaliḥ pṛcchati ।</l>
<l>yāvat kiñcidudantamātmakamitustāvat sa evetyatha
vrīḍāvakritakaṇṭhanālamabalā kaiḥ kairna bhinnā rasaiḥ ॥ 86 ॥</l>
</lg></b>
<p>(<b>21. avahittham</b>)</p>
<p><b>iṅgitākāragopanamavahittham ।</b> tasya</p>
<p><b>janma</b> yathā—(śāku. 2.18)</p>
<pb n="836"/>
<b><lg>
<l>k‍va vayaṃ k‍va parokṣamanmatho mṛgaśāvaiḥ samamedhito janaḥ ।</l>
<l>parihāsavijalpitaṃ sakhe! paramārthena na gṛhyatāṃ vacaḥ ॥ 87 ॥</l>
</lg></b>
<p><b>anubandho</b> yathā—(kusaṃ. 6.84)</p>
<b><lg>
<l>evaṃvādini devarṣau pārśve pituradhomukhī ।</l>
<l>līlākamalapatrāṇi gaṇayāmāsa pārvatī ॥ 88 ॥</l>
</lg></b>
<p><b>prakarṣo</b> yathā—(gāsa. 2.99)</p>
<b><lg>
<l>pāaḍia—saṇehasabbhāva—vibbhamaṃ tīe jaha tumaṃ diṭhṭho ।</l>
<l>saṃvaraṇa—vāvaḍāe aṇṇo vi jaṇo taha ccea ॥ 89 ॥</l>
</lg></b>
<lg>
<l>(prakaṭitasnehasadbhāvavibhramaṃ tayā yathā tvaṃ dṛṣṭaḥ ।</l>
<l>saṃvaraṇavyāpṛtayā'nyo'pi	janastathaiva ॥)</l>
</lg>
<p><b>saṃparko</b> yathā—(śāku. 2.11)</p>
<b><lg>
<l>abhimukhe mayi saṃhṛtamīkṣitaṃ hasitamanyanimittakṛtodayam ।</l>
<l>vinayavāritavṛttiratastayā na vivṛto madano na ca saṃvṛtaḥ ॥ 90 ॥</l>
</lg></b>
<p><b>anugamo</b> yathā—</p>
<b><lg>
<l>pramlānotpalakomale	sakhi!	dṛśau	nīlāñjanenāñcite
karpūracchuraṇācca	gaṇḍaphalake saṃvardhitaḥ	pāṇḍimā ।</l>
<l>śvāsāḥ santu ca kandukabhramibhuvaḥ kiṃ tu prabhā—vāhinā—
maṅgānāṃ	kraśimānamutkaṭamamuṃ	ko	nāma notprekṣate ॥ 91 ॥</l>
</lg></b>
<p>(<b>22. capalatā</b>)</p>
<p><b>manaso'sthairyaṃ capalatā ।</b> tasyā</p>
<p><b>janma</b> yathā—(raghu. 7.6, kusaṃ. 7.57)</p>
<b><lg>
<l>ālokamārgaṃ sahasā vrajantyā kayācidud‍veṣṭanavāntamālyaḥ ।</l>
<l>bandhuṃ na sambhāvita eva tāvat kareṇa ruddho'pi ca keśapāśaḥ ॥ 92 ॥</l>
</lg></b>
<p><b>anubandho</b> yathā—(raghu. 7.7, kusaṃ. 7.58)</p>
<b><lg>
<l>prasādhikālambitamagrapādamākṣipya kācid dravarāgameva ।</l>
<l>utsṛṣṭalīlāgatirāgavākṣādalaktakāṅkāṃ padavīṃ tatāna ॥ 93 ॥</l>
</lg></b>
<pb n="837"/>
<p><b>prakarṣo</b> yathā—(raghu. 7.8, kusaṃ. 7.59)</p>
<b><lg>
<l>vilocanaṃ dakṣiṇamañjanena saṃbhāvya	tadvañcitavāmanetrā ।</l>
<l>tathaiva vātāyanasannikarṣaṃ yayau śalākāmaparā vahantī ॥ 94 ॥</l>
</lg></b>
<p><b>saṃparko</b> yathā—(raghu. 7.9, kusaṃ. 7.60)</p>
<b><lg>
<l>jālāntarapreṣitadṛṣṭiranyā prasthānabhinnāṃ na babandha nīvīm ।</l>
<l>nābhipraviṣṭābharaṇaprabheṇa hastena tasthāvavalambya vāsaḥ ॥ 95 ॥</l>
</lg></b>
<p><b>anugamo</b> yathā—(raghu. 7.11, kusaṃ. 7.62)</p>
<b><lg>
<l>tāsāṃ mukhairāsavagandhagarbhairvyāp‍tāntarāḥ sāndrakutūhalānām ।</l>
<l>vilolanetrabhramarairgavākṣāḥ	sahastrapatrābharaṇā	ivāsan ॥ 96 ॥</l>
</lg></b>
<p>(<b>23. ālasyam</b>)</p>
<p><b>śrṛṅgārādibhirmānasaḥ kriyāvidveṣa ālasyam ।</b> tasya</p>
<p><b>janma</b> yathā—(gāsa. 2.48)</p>
<b><lg>
<l>ṇiddālasa—parighummira—taṃsa—valaṃtaddha—tāraāloā ।</l>
<l>kāmassa vi duvvisahā diṭṭhi—ṇivāā sasimuhīe ॥ 97 ॥</l>
</lg></b>
<lg>
<l>(nidrālasa—parighūrṇana—śīla—tiryag‌valadardhatārakālokāḥ ।</l>
<l>kāmasyāpi	durviṣahā	dṛṣṭinipātāḥ	śaśimukhyāḥ ॥)</l>
</lg>
<p><b>anubandho</b> yathā—</p>
<b><lg>
<l>ārdrāḥ srajo malayajodakamacchamekaṃ vāsaśca vāsavaripurmamṛṣe'lasāṅgaḥ ।</l>
<l>sañcikliśe kalitarudraniketanādribhariṇa tatkṣaṇamasau maṇibhūṣaṇānām ॥ 98 ॥</l>
</lg></b>
<p><b>prakarṣo</b> yathā—(gāsa. 3.61)</p>
<b><lg>
<l>ghariṇi—ghaṇatthaṇa—peḻaḻaṇa—suhelli—paḍiassa hoṃtapahiassa ।</l>
<l>avasauṇaṃgāraa—vāraviḍhiḍhadiahā	suhāventi ॥ 99 ॥</l>
</lg></b>
<lg>
<l>(gṛhīṇīghanastanapreraṇasukhakelipatitasya bhaviṣyatpathikasya ।</l>
<l>apaśākunāṅgārakavāraviṣṭidivasāḥ	sukhāpayanti ॥)</l>
</lg>
<p><b>samparko</b> yathā—(māmā. 1.31)</p>
<b><lg>
<l>alasalulitamugdhasnigdhanisspandamandairadhika—vikasadantarvismayasmeratāraiḥ ।</l>
<l>hṛdayamaśaraṇaṃ me pakṣmalākṣyāḥ kaṭākṣairapahṛtamapaviddhaṃ pītamunmūlitaṃ ca ॥ 100 ॥</l>
</lg></b>
<p><b>anugamo</b> yathā— <b>uttiṣṭhantyā ratānte॰</b> (atraiva 10.21, 13.62)</p>
<pb n="838"/>
<p>(<b>24. nidrā</b>)</p>
<p><b>indriyāṇāṃ nimīlanaṃ nidrā ।</b> tasyā</p>
<p><b>janma</b> yathā—</p>
<b><lg>
<l>pṛṣṭhabhrāmyadamandamandaragirigrāvāgrakaṇḍūyanā—
nnidrāloḥ kamaṭhākṛterbhagavataḥ śvāsānilaḥ pātu vaḥ ।</l>
<l>yatsaṃskārakalānuvartanavaśād	velācchalenāmbhasāṃ
yātāyātamaharniśaṃ	jalanidhernādyāpi	viśrāmyati ॥ 101 ॥</l>
</lg></b>
<p><b>anubandho</b> yathā—(kirātā. 16.27)</p>
<b><lg>
<l>āsāditā tatprathamaṃ prasahya pragalbhatāyāḥ padavīṃ harantī ।</l>
<l>sahe/bheva bhīmā vidadhe gaṇānāṃ nidrā nirāsaṃ pratibhāguṇasya ॥ 102 ॥</l>
</lg></b>
<p><b>prakarṣo</b> yathā—(raghu. 7.62)</p>
<b><lg>
<l>tato	dhanuṣkarṣaṇamūḍhastamekāntaparyastaśirastrajālam ।</l>
<l>tasthau dhvajastambhaniṣaṇṇadehaṃ nidrāvidheyaṃ naradevasainyam ॥ 103 ॥</l>
</lg></b>
<p><b>samparko</b> yathā—(kirātā. 16.30)</p>
<b><lg>
<l>aṃsasthalaiḥ kecidabhinnadhairyāḥ skandheṣu saṃśleṣavatāṃ tarūṇām ।</l>
<l>madena mīlannayanāḥ salīlaṃ nāgā iva strastakarā niṣeduḥ ॥ 104 ॥</l>
</lg></b>
<p><b>anugamo</b> yathā—(māgha. 11.4)</p>
<b><lg>
<l>praharakamapanīya svaṃ ninidrāsatoccaiḥ
pratipadamupahūtaḥ kenacijjāgṛhīti	।</l>
<l>muhuraviśadavarṇāṃ nidrayā śūnyaśūnyāṃ
dadadapi giramantarbudhyate no manuṣyaḥ ॥ 105 ॥</l>
</lg></b>
<p>(<b>25. sup‍tam</b>)</p>
<p><b>nidrādikāryaṃ sup‍tam ।</b> tasya</p>
<p><b>janma</b> yathā—</p>
<b><lg>
<l>āśleṣiṇaḥ pṛthutaraklamapītaśītamāyāminīṃ ghanamado rajanīryuvānaḥ ।</l>
<l>ūrvormuhurvalanabandhanasandhilolapādāntasaṃvalitatūlapaṭāḥ	svapanti ॥ 106 ॥</l>
</lg></b>
<pb n="839"/>
<p><b>anugamo</b> yathā—(gāsa. 7.17)</p>
<b><lg>
<l>osuai diṇṇapaḍivakkhaveaṇaṃ pasiḍhilehi aṃgehiṃ ।</l>
<l>ṇivvattia-suraa-rasāṇubaṃdhasuhaṇibbharaṃ	suṇhā ॥ 107 ॥</l>
</lg></b>
<lg>
<l>(avasvapiti	dattapratipakṣavedanaṃ 	praśithilairaṅgaiḥ ।</l>
<l>nirvartitasuratarasānubandhasukhanirbharaṃ	snuṣā ॥)</l>
</lg>
<p><b>prakarṣo</b> yathā—(sūmu. 15)</p>
<b><lg>
<l>laghuni tṛṇakuṭīre kṣetrakoṇe yavānāṃ navakalamapalālastrastare sopadhāne ।</l>
<l>pariharati suṣup‍tiṃ hālikadvandvamārāt kucakalaśamahoṣmābaddharekhastuṣāraḥ ॥ 108 ॥</l>
</lg></b>
<p><b>samparko</b> yathā—(kusaṃ. 5.57)</p>
<b><lg>
<l>tribhāgaśeṣāsu niśāsu ca kṣaṇaṃ nimīlya netre sahasā'pyabudhyata ।</l>
<l>k‍va nīlakaṇṭha! vrajasītyalakṣyavāgasatyakaṇṭhārpitabāhubandhanā ॥ 109 ॥</l>
</lg></b>
<p><b>anugamo</b> yathā—(gāsa. 1.26)</p>
<b><lg>
<l>ṇa kuṇaṃco cia māṇaṃ ṇisāsu suha-sutta-dara-vibuddhāṇaṃ ।</l>
<l>suṇṇaia-pāsa-parimūsaṇa-veaṇaṃ	jai	si	jāṇaṃto ॥ 110 ॥</l>
</lg></b>
<lg>
<l>(nākariṣya eva mānaṃ niśāsu sukhasup‍tadaravibuddhānām ।</l>
<l>śūnyokṛtapārśvaparimoṣaṇavedanāṃ	yadyajñāsyaḥ ॥)</l>
</lg>
<p>(<b>26. prabodhaḥ</b>)</p>
<p><b>nidrātyayeṣu cetanālābhaḥ prabodhaḥ ।</b> tasyaṣa</p>
<p><b>janma</b> yathā—(kusaṃ. 8.85)</p>
<b><lg>
<l>sa vyabudhyata budhastavocitaḥ śātakumbhakamalākaraiḥ samam ।</l>
<l>mūrcchanāparigṛhītakaiśikaiḥ	kinnarairuṣasi	gītamaṅgalaḥ ॥ 111 ॥</l>
</lg></b>
<p><b>anubandho</b> yathā—(murā. 3.21)</p>
<b><lg>
<l>pratyagronmeṣajihmā kṣaṇamanabhimukhī rat‍na/kalyadīpaprabhāṇā—
mātmavyāpāragurvī janitajalalavā jṛmbhitaiḥ svāṅgabhaṅgaiḥ ।</l>
<l>nāgāṅkaṃ	moktumicchoḥ	śayanamuruphaṇācakravāḻopadhānaṃ
nidrācchedābhitāmrā	ciramavatu	harerdṛṣṭirākekarā	vaḥ ॥ 112 ॥</l>
</lg></b>
<pb n="840"/>
<p><b>prakarṣo</b> yathā—(māgha. 11.6)</p>
<b><lg>
<l>kṣaṇaśayitavibuddhāḥ	kalpayantaḥ	prayogān
udadhimahati	rājye	kāvyavad	durvigāhe ।</l>
<l>gahanamapararātraprāp‍tabuddhiprasādāḥ
kavaya 	iva	mahīpāścintayantyarthajātam ॥ 113 ॥</l>
</lg></b>
<p><b>samparko</b> yathā—(raghu. 9.71)</p>
<b><lg>
<l>uṣasi	sa	gajayūthakarṇatālaiḥ	paṭupaṭahadhvanibhirvidhūtanidraḥ ।</l>
<l>aramata madhurasvarāṇi śrṛṇvan vihagavikūjitavandimaṅgalāni ॥ 114 ॥</l>
</lg></b>
<p><b>anugamo</b> yathā—</p>
<b><lg>
<l>vistrambhādupasṛjya	pīḍana—namatprottuṅgapīnastane
śvāsāvega	vikampinā	stanayugenāpīḍite	vakṣasi ।</l>
<l>īṣanmīlitanetrayā	ślathabhujāpāśaṃ	cirādāgato
nādhanyaḥ parirabhyate dayitayā jāgratsvapatyā niśi ॥ 115 ॥</l>
</lg></b>
<b><lg>
<l>caturviṃśatirityete	bhāvā	harṣādisaṃjñakāḥ!</l>
<l>(saṃprayogāśrayāḥ prok‍tāstaistairyuk‍tairnidarśanaiḥ)॥1</l>
</lg></b>
<b><lg>
<l>ataḥ	paraṃ	pravakṣyante	vipralambhasamāśrayāḥ ।</l>
<l>caturviṃśatirutkaṇṭhācintāsmṛtyādayo'pare ॥ 116 ॥</l>
</lg></b>
<p>(<b>27. utkaṇṭhā</b>)</p>
<p>tatra prāyeṇa vipralambhāśrayabhāvacaturviṃśādikaṃ udāhniyante । tatra
<b>manaso'śāntirutkaṇṭhā ।</b> tasyā</p>
<p><b>janma</b> yathā—(amaru. 99)</p>
<b><lg>
<l>deśairantaritā	śataiśca	saritāmurvībhṛtāṃ	kānanai—
ryat‍nenāpi	na	yāti	locanapathaṃ	kānteti	jānannapi ।</l>
<l>ud‍grīvaścaraṇārdharuddhavasudhaḥ	kṛtvā'śrupūrṇe	dṛśau
tāmāśāṃ pathikastathā'pi kimapi dhyāyan muhurvīkṣate ॥ 117 ॥</l>
</lg></b>
<p><b>anubandho</b> yathā—(kusaṃ. 6.95)</p>
<b><lg>
<l>paśupatirapi	tānyahāni	kṛcchrādagamayadadrisutāsamāgamotkaḥ ।</l>
<l>kamaparamavaśaṃ na viprakuryurvibhumapi taṃ yadamī spṛśanti bhāvāḥ ॥ 118 ॥</l>
</lg></b>
<!-- NOTES pg=840!-->
1. idamasmābhirapūri
<pb n="841"/>
<p><b>prakarṣo</b> yathā—(māmā. 9.46)</p>
<b><lg>
<l>prayāntīva prāṇāḥ sutanu ! hṛdayaṃ dhvaṃsata iva
javalantīvāṅgāni prasarati samantādiva tamaḥ ।</l>
<l>tvarāprastāvo'yaṃ na khalu parihāsasya viṣaya—
stadakṣṇorānandaṃ vitara mayi mā bhūrakaruṇā ॥ 119 ॥</l>
</lg></b>
<p><b>samparko</b> yathā—(māmā.1.18)</p>
<b><lg>
<l>bhūyo	bhūyassavidhanagarīrathyayā	 paryaṭantaṃ
dṛṣṭvā dṛṣṭvā bhavanavalabhītuṅgavātāyanasthā ।</l>
<l>sākṣāt kāmaṃ navamiva ratirmālatī mādhavaṃ yad
gāḍhotkaṇṭhā lulitalulitairaṅgakaistāmyatīti ॥ 120 ॥</l>
</lg></b>
<p><b>anugamo</b> yathā—(śāku. 4.6)</p>
<b><lg>
<l>yāsyatyadya śakuntaleti hṛdayaṃ saṃspṛṣṭamutkaṇṭhayā
kaṇṭhaḥ	stambhitabāṣpavṛṣṭikaluṣaścintājaḍaṃ	darśanam ।</l>
<l>vaiklabyaṃ mama tāvadīdṛśamaho snehādaraṇyaukasaḥ
pīḍyante gṛhiṇaḥ kathaṃ nu tanayāviśleṣaduḥkhairnavaiḥ ॥ 121 ॥</l>
</lg></b>
<p>(<b>28. cintā</b>)</p>
<p><b>dṛṣṭaśrutānumiteṣu prāp‍tiparihārārthamupāyaparibhāvanā manasaścintā ।</b> tasyā
<b>janma</b> yathā—</p>
<b><lg>
<l>sandhyā rāgavatī svabhāvakuṭilā gaṅgā dvijihvaḥ phaṇī
vakro'ntarmalinaḥ śaśī ca satataṃ jātyaiva mūrkho vṛṣā ।</l>
<l>itthaṃ durjanasaṅkule patigṛhe vāsaḥ kathaṃ sahyatāṃ
devyāḥ pāṇiniviṣṭamāsyamasakṛc‍cintānvitaṃ pātu vaḥ ॥ 122 ॥</l>
</lg></b>
<p><b>anubandho</b> yathā—(megha. 100)</p>
<b><lg>
<l>aṅgenāṅgaṃ pratanu tanunā gāḍhatap‍tena tap‍taṃ
sāsreṇāsradravam	aviratotkaṇṭhamutkaṇṭhitena ।</l>
<l>uṣṇocchvāsaṃ samadhikatarocchvāsinā dūravartī
saṅkalpaistairviśati vidhinā vairiṇā ruddhamārgaḥ ॥ 123 ॥</l>
</lg></b>
<pb n="842"/>
<p><b>prakarṣo</b> yathā—(māmā. 5.10)</p>
<b><lg>
<l>līneva pratibimbiteva likhitevotkīrṇarūpeva ca
pratyup‍teva ca vajralepaghaṭitevāntarnikhāteva ca ।</l>
<l>sā naścetasi kīliteva viśikhaiścetobhuvaḥ pañcabhi—
ścintāsantatitantujālanibiḍasyūteva lag‍nā priyā ॥ 124 ॥</l>
</lg></b>
<p><b>saṃparko</b> yathā—(mahānāṭakaṃ 3.24)</p>
<b><lg>
<l>hṛdayānnāpayāto'si dikṣu sarvāsu dṛśyase ।</l>
<l>vatsa rāma ! gato'sīti santāpādanumīyase ॥ 125 ॥</l>
</lg></b>
<p><b>anugamo</b> yathā—</p>
<b><lg>
<l>vrīhiḥ stambakariḥ prabhūtapayasaḥ pratyāgatā dhenavaḥ
pratyujjīvitamikṣuṇā bhṛśamiti dhyāyannapetānyadhīḥ ।</l>
<l>sāndrośīrakuṭumbinīstanabharavyālup‍tagharmaklamo
deve nīramudāramujjhati sukhaṃ śete niśi grāmaṇīḥ ॥ 126 ॥</l>
</lg></b>
<p>(<b>29. smṛtiḥ</b>)</p>
<p><b>manasi anubhūtārthapratibimbanaṃ smṛtiḥ ।</b> tasyā</p>
<p><b>janma</b> yathā—(raghu. 13.35)</p>
<b><lg>
<l>atrānugodaṃ	mṛgayānivṛttastaraṅgavātena	vinītakhedaḥ ।</l>
<l>rahastvadutsaṅganiṣaṇṇamūrdhā smarāmi vānīragṛheṣu sup‍tim/sup‍taḥ ॥ 127 ॥</l>
</lg></b>
<p><b>anubandho</b> yathā—(raghu. 13.28)</p>
<b><lg>
<l>pūrvānubhūtaṃ smaratā ca rātrau kampottaraṃ bhīru tavopagūḍham ।</l>
<l>guhāvisārīṇyativāhitāni mayā kathañcid ghanagarjitāni ॥ 128 ॥</l>
</lg></b>
<p><b>prakarṣo</b> yathā—(urāca. 1.18)</p>
<b><lg>
<l>samayassa vartata ihaiṣa māṃ samanandayat sumukhi ! gautamārpitaḥ ।</l>
<l>ayamāgṛhītakamanīyakaṅkaṇastava mūrtimāniva mahotsavaḥ karaḥ ॥ 129 ॥</l>
</lg></b>
<p><b>saṃparko</b> yathā—(urāca. 2.27)</p>
<b><lg>
<l>purā yatra srotaḥ pulinamadhunā tatra saritāṃ
viparyāsaṃ yāto ghanaviralabhāvaḥ kṣitiruhām ।</l>
<l>bahordṛṣṭaṃ kālādaparimiva manye vanamidaṃ
niveśaśśailānāṃ tadidamiti buddhiṃ draḍhayati ॥ 130 ॥</l>
</lg></b>
<pb n="843"/>
<p><b>anugamo</b> yathā—(śāku. 6.9)</p>
<b><lg>
<l>itaḥ pratyādeśāt svajanamanugantuṃ vyavasitā
gṛhe tiṣṭhetyuc‍cairvadati guruśiṣye gurusame ।</l>
<l>punardṛṣṭiṃ	bāṣpaprasarakaluṣāmarpitavatī
mayi krūre yattat saviṣamiva śalyaṃ dahati mām ॥ 131 ॥</l>
</lg></b>
<p>(<b>30. krodhaḥ</b>)</p>
<p><b>manaḥpratikūleṣu taikṣṇyapratibandhaḥ(prabodhaḥ) krodhaḥ ।</b> tasya</p>
<p><b>janma</b> yathā—(kusaṃ. 3.71)</p>
<b><lg>
<l>tapaḥparāmarśavivṛddhamanyorbhrūbhaṅgaduṣprekṣya/kṣamukhasya	tasya ।</l>
<l>sphuran‍nudarciḥ sahasā tṛtīyādakṣṇaḥ kṛśānuḥ kila niṣpapāta ॥ 132 ॥</l>
</lg></b>
<p><b>anubandho</b> yathā—(vesaṃ. 3.32)</p>
<b><lg>
<l>yo yaśśasra bibharti svabhujagurumadaḥ pāṇḍavīnāṃ camūnāṃ
yo yaḥ pāñcālagotre śiśuradhikavayā garbhaśayyāṃ gato vā ।</l>
<l>yo yastatkarmasākṣī carati mayi raṇe yaśca yaś‍ca pratīpaḥ
krodhāndhastasya tasya svayamapi jagatāmantakasyāntako'ham ॥ 133 ॥</l>
</lg></b>
<p><b>prakarṣo</b> yathā—(vesaṃ. 3.47)</p>
<b><lg>
<l>kṛṣṭā yena vilolakeśanivahā pāñcālarājātmajā
yenāsyāḥ paridhānamapyapahṛtaṃ rājñāṃ gurūṇāṃ puraḥ ।</l>
<l>yasyorassthalaśoṇitāsavamahaṃ pātuṃ pratijñātavān
so'yaṃ madbha‍ujapañjare nipatitaḥ saṃrakṣyatāṃ kauravāḥ ॥ 134 ॥</l>
</lg></b>
<p><b>samparko</b> yathā—(urāca. 2.13)</p>
<b><lg>
<l>iyaṃ sā lolākṣī tribhuvanalalāmaikavasatiḥ
sa cāyaṃ duṣṭātmā svasurapakṛtaṃ yena mama tat ।</l>
<l>itastīvraḥ kāmo gururayamitaḥ krodhadahanaḥ
kṛto veṣaścāyaṃ kathamidamiti bhrāmyati manaḥ ॥ 135 ॥</l>
</lg></b>
<p><b>anugamo</b> yathā—(mavīca. 2.46)</p>
<b><lg>
<l>amṛtādhmātajīmūtas‍nigdhasaṃhananasya	te ।</l>
<l>kuṭhāraḥ kambukaṇṭhasya kaṣṭaṃ kaṇṭhe luṭhiṣyate ॥ 136 ॥</l>
</lg></b>
<pb n="844"/>
<p>(<b>31. amarṣaḥ</b>)</p>
<p><b>kṛtāparādheṣu krodhāpraśāntiramarṣaḥ ।</b> tasya</p>
<p><b>janma</b> yathā—(mavīca. 2.9)</p>
<b><lg>
<l>arthitve prakaṭīkṛte'pi na phalaprāp‍tiḥ prabhoḥ pratyuta
duhyan dāśarathirviruddhacarito yuktastayā kanyayā ।</l>
<l>utkarṣaṃ ca parasya mānayaśasorvisraṃsanaṃ cātmanaḥ
strīrat‍naṃ ca jagatpatirdaśamukho dṛp‍taḥ kathaṃ mṛṣyate ॥ 137 ॥</l>
</lg></b>
<p><b>anubandho</b> yathā—(dhvanyāloka 3)</p>
<b><lg>
<l>nyakkāro hyayameva me yadarayastatrāpyasau tāpasaḥ
so'pyatraiva nihanti rākṣasakulaṃ jīvatyaho rāvaṇaḥ ।</l>
<l>dhigdhikchakrajitaṃ prabodhitavatā kiṃ kumbhakarṇena vā
svargagrāmaṭikāviluṇṭhanaparaiḥ pīnaiḥ kimebhirbhujaiḥ ॥ 138 ॥</l>
</lg></b>
<p><b>prakarṣo</b> yathā—(vesaṃ. 3.23)</p>
<b><lg>
<l>tātaṃ	śastragrahaṇavimukhaṃ	niścayenopalabhya
tyaktvā śaṅkāṃ khalu nidadhataḥ pāṇimasyottamāṅge ।</l>
<l>aśvatthāmā	karadhṛtadhanuḥ	pāṇḍupāñcālasenā—
tūlotkṣepapralayapavanaḥ kiṃ na yātaḥ smṛtiṃ te ॥ 139 ॥</l>
</lg></b>
<p><b>samparko</b> yathā—(mavīca. 2.29)</p>
<b><lg>
<l>yatkṣatriyeṣvapi punassthitamādhipatyaṃ taireva saṃprati dhṛtāni punardhanūṃṣi ।</l>
<l>unmādyatāṃ bhujamadena mayā'pi teṣāmucchṛṅkhalāni caritāni punaśśrutāni ॥ 140 ॥</l>
</lg></b>
<p><b>anugamo</b> yathā—(vesaṃ. 1.8)</p>
<b><lg>
<l>lākṣāgṛhānalaviṣānnasabhāpraveśaiḥ prāṇeṣu vittanicayeṣu ca naḥ prahṛtya ।</l>
<l>ākṛṣṭapāṇḍavavadhūparidhānakeśāḥ svasthā bhavanti/ntu mayi jīvati dhārtarāṣṭrāḥ ॥ 141 ॥</l>
</lg></b>
<p>(<b>32. asūyā</b>)</p>
<p><b>pararddha‍yasahanamasūyā ।</b> tasyā</p>
<p><b>janma</b> yathā—(raghu. 9.64)</p>
<b><lg>
<l>nirghātograiḥ kuñjalīnān jighāṃsurjyānirghoṣaiḥ kṣobhayāmāsa siṃhān ।</l>
<l>nūnaṃ teṣāmabhyasūyāparo'bhūd vīryodagre rājaśabde mṛgāṇām ॥ 142 ॥</l>
</lg></b>
<pb n="845"/>
<p><b>anubandho</b> yathā—(raghu. 3.49)</p>
<b><lg>
<l>hariryathaikaḥ puruṣottamaḥ smṛto maheśvarastryambaka eva nāparaḥ ।</l>
<l>tathā vidurmāṃ munayaśśatakratuṃ dvitīyagāmī na hi śabda eṣa naḥ ॥ 143 ॥</l>
</lg></b>
<p><b>prakarṣo</b> yathā—(raghu. 7.34)</p>
<b><lg>
<l>pramanyavaḥ prāgapi kosalendre pratyekamāttasvatayā babhūvuḥ ।</l>
<l>tato nṛpāścakṣamire sametāḥ strīrat‍nalābhaṃ na tadātmajasya ॥ 144 ॥</l>
</lg></b>
<p><b>saṃparko</b> yathā—(urāca. 5.34)</p>
<b><lg>
<l>vandyāste na vicāraṇīyacaritāstiṣṭhantu huṃ vartate
sundastrīdamane'pyakuṇṭhayaśaso loke mahānto hi te ।</l>
<l>yāni trīṇi kutomukhānyapi padānyāsan kharāyodhane
yadvā kauśalamindrasūnudamane tatrāpyabhijño janaḥ ॥ 145 ॥</l>
</lg></b>
<p><b>anugamo</b> yathā—(raghu. 3.63)</p>
<b><lg>
<l>asaktamadriṣvapi sāravattayā na me tvadanyena visoḍhamāyudham ।</l>
<l>avehi māṃ prītamṛte turaṅgamād varaṃ vṛṇīṣveti tamāha vāsavaḥ ॥ 146 ॥</l>
</lg></b>
<p>(<b>33. īrṣyā</b>)</p>
<p><b>samāneṣu dānamānādyamarṣaṇamīrṣyā ।</b> tasyā</p>
<p><b>janma</b> yathā—</p>
<b><lg>
<l>gotrād gotramupaiti yā calatayā, yā pādamūlāt prabho—
rbhraṣṭā, yā ca piturmamaiva kaṭake dṛṣṭā vahantī ja(ḍa)lam ।</l>
<l>seyaṃ sāgarikā tvayā paśupate ! mūrdhānamāropite—
tyuktaḥ kopakaṣāyapāṭaladṛśā gauryā haraḥ pātu vaḥ ॥ 147 ॥</l>
</lg></b>
<p><b>anubandho</b> yathā—</p>
<b><lg>
<l>kuviā a sac‍cahāmā same vi vahuāṇa ṇavara māṇakkhalaṇe ।</l>
<l>pāaḍia-hiaa-sāro pemāsaṃghasariso paaṭṭarha maṇṇū ॥ 148 ॥</l>
</lg></b>
<b><lg>
<l>(kupitā ca satyabhāmā same'pi vadhūnāṃ kevalaṃ mānaskhalane ।</l>
<l>prakaṭitahṛdayasāraḥ premāśaṃsāsadṛśaḥ pravartate manyuḥ ॥)</l>
</lg></b>
<pb n="846"/>
<p><b>prakarṣo</b> yathā—(vesaṃ. 3.45)</p>
<b><lg>
<l>ayaṃ yāvat pāpo na nidhanamupeyādariśaraiḥ
parityaktaṃ tāvat priyamapi mayā'straṃ raṇamukhe ।</l>
<l>balānāṃ nāthe'smin parikupitabhīmārjunabhaye
samutpanne rājā priyasakhabalaṃ vettu samare ॥ 149 ॥</l>
</lg></b>
<p><b>saṃparko</b> yathā—(amaru. 60)</p>
<b><lg>
<l>lākṣālakṣma lalāṭapaṭṭamabhitaḥ keyūramudrā gale
vaktre kajjalakālimā nayanayostāmbūlarāgo'paraḥ ।</l>
<l>dṛṣṭvā kopavidhāyi maṇḍanamidaṃ prātaściraṃ preyasaḥ
krīḍātāmarasodare mṛgadṛśaḥ śvāsāḥ samāp‍tiṃ gatāḥ ॥ 150 ॥</l>
</lg></b>
<p><b>anugamo</b> yathā—(kusaṃ. 8.49)</p>
<b><lg>
<l>nirvibhujya daśanacchadaṃ tato vāci bharturavadhīraṇāparā ।</l>
<l>śailarājatanayā samīpagāmālalāpa vijayāmahetukam ॥ 151 ॥</l>
</lg></b>
<p>(<b>34. ugratā</b>)</p>
<p><b>doṣato vāgdaṇḍapāruṣyamugratā ।</b> tasyā</p>
<p><b>janma</b> yathā—(vikramo. 5.1)</p>
<b><lg>
<l>ātmano vadhamāhartā k‍vāsau vihagataskaraḥ ।</l>
<l>yena tatprathamaṃ steyaṃ gop‍tureva gṛhe kṛtam ॥ 152 ॥</l>
</lg></b>
<p><b>anubandho</b> yathā—(rāca. 19.89)</p>
<b><lg>
<l>tenātha nātha durudāharaṇātapena saumyā'pi nāma paruṣatvamabhiprapannā ।</l>
<l>jajvāla tīkṣṇaviśadāḥ sahasodgirantī vāgārciṣāṣastapanakāntaśileva sītā ॥ 153 ॥</l>
</lg></b>
<p><b>prakarṣo</b> yathā—(vesaṃ. 3.24)</p>
<b><lg>
<l>kṛtamanumataṃ dṛṣṭaṃ vā yairidaṃ gurupātakaṃ
manujapaśubhirnirmaryādairbhavadbhirudāyudhaiḥ	।</l>
<l>narakaripuṇā sārdhaṃ teṣāṃ sabhīmakirīṭinām
ayamahamasṛṅ‍medomāṃsaiḥ karomi baliṃ diśām ॥ 154 ॥</l>
</lg></b>
<pb n="847"/>
<p><b>samparko</b> yathā—(māmā. 5.31)</p>
<b><lg>
<l>praṇayasakhīsalīlaparihāsarasādhigatai—
rlalitaśirīṣapuṣpahananairapi	tāmyati	yat ।</l>
<l>vapuṣi vadhāya tatra tva śastramupakṣipataḥ
patatu śirasyakāṇḍayamadaṇḍa ivaiṣa bhujaḥ ॥ 155 ॥</l>
</lg></b>
<p><b>anugamo</b> yathā—(māmā. 8.8)</p>
<b><lg>
<l>k‍va tvatpriyaḥ k‍va ca tapasvijanasya hantā
kanyāviṭaḥ	patirasau	parirakṣatu	tvām ।</l>
<l>śyenāvapātacakitā	vanavartikeva
kiṃ ceṣṭase nanu cirāt kabalīkṛtā'si ॥ 156 ॥</l>
</lg></b>
<p>(<b>35. unmādaḥ</b>)</p>
<p><b>kāmādyabhiṣaṅgātiśayādasambaddhapralāpa unmādaḥ ।</b> tasya</p>
<p><b>janma</b> yathā—(mavīca. 1.55)</p>
<b><lg>
<l>ehyehi vatsa raghunandana ! pūrṇacandra cumbāmi mūrdhani cirāya pariṣvaje tvām ।</l>
<l>āropya vā hṛdi divāniśamudvahāmi vande'thavā caraṇapuṣkarakadvayaṃ te ॥ 157 ॥</l>
</lg></b>
<p><b>anubandho</b> yathā—(vikramo. 4.33)</p>
<b><lg>
<l>taraṅgabhrūbhaṅgā	kṣubhitavihagaśreṇiraśanā
vikarṣantī phenaṃ vasanamiva saṃrambhaśithilam ।</l>
<l>yadāviddhaṃ yāti skhalitamabhisandhāya bahuśo
nadībhāveneyaṃ dhruvamasahanā sā pariṇatā ॥ 158 ॥</l>
</lg></b>
<p><b>prakarṣo</b> yathā—(māmā. 9.27)</p>
<b><lg>
<l>naveṣu lodhraprasaveṣu kāntirdṛśaḥ kuraṅgeṣu gajeṣu yātam ।</l>
<l>latāsu namratvamiti pramathya vyaktaṃ vibhaktā vipine priyā'smin ॥ 159 ॥</l>
</lg></b>
<p><b>saṃparko</b> yathā—(vikramo. 4.33)</p>
<b><lg>
<l>haṃsa ! prayaccha me kāntāṃ gatirasyāstvayā hṛtā ।</l>
<l>sambhāvitaikadeśena	deyaṃ	yadabhiyujyate ॥ 160 ॥</l>
</lg></b>
<p><b>anugamo</b> yathā—(māmā. 9.42)</p>
<b><lg>
<l>bhramaya jaladānambhogarbhān pramodaya kokilān/cātakān
kalaya śikhinaḥ kekotkaṇṭhān kaṭhoraya ketakān ।</l>
<pb n="848"/>
<l>virahiṇi jane mūrcchāṃ labdhvā vinodayati vyathā—
makaruṇa !	punassaṃjñāvyādhiṃ	vihā/dhāya	kimīhase ॥ 161 ॥</l>
</lg></b>
<p>(<b>36. vyādhiḥ</b>)</p>
<p><b>bhayānurāgādijanmā manaśśarīrābhiṣaṅgo vyādhiḥ ।</b> tasya</p>
<p><b>janma</b> yathā—(māmā. 3.9)</p>
<b><lg>
<l>yadindāvānandaṃ praṇayini jane vā na bhajate
vyanaktyantastāpaṃ (tadayamati)dhīro'pi viṣamam ।</l>
<l>priyaṅguśyāmāṅgaprakṛtirapi vā (cā)pāṇḍumadhuraṃ
vapuḥ kṣāmaṃ kṣāmaṃ vahati ramaṇīyañca(śca) bhavati ॥ 162 ॥</l>
</lg></b>
<p><b>anubandho</b> yathā—(māmā. 2.1)</p>
<b><lg>
<l>manorogastīvro	viṣamiva	visarpannavirataṃ
pramāthī nirdhūmaṃ javalati vidhutaḥ pāvaka iva ।</l>
<l>hinasti pratyaṅgaṃ javara iva garīyānita ito
na māṃ trātuṃ tātaḥ prabhavati, nacā'mbā, na bhavatī ॥ 163 ॥</l>
</lg></b>
<p><b>prakarṣo</b> yathā—(kusaṃ. 5.55)</p>
<b><lg>
<l>tadāprabhṛtyunmadanā piturgahe lalāṭikācandanadhūsarālakā ।</l>
<l>na jātu bālā labhate sma nirvṛtiṃ tuṣārasaṅghātaśilātaleṣvapi ॥ 164 ॥</l>
</lg></b>
<p><b>saṃparko</b> yathā—(rat‍nā. 2.12)</p>
<b><lg>
<l>sthitamurasi	viśālaṃ	padminīpatrametat
kathayati	na	tathā'ntarmanmathotthāmavasthām ।</l>
<l>atiśayaparitāpamlāpitābhyāṃ	yathā'syāḥ
stanayugapariṇāhaṃ	maṇḍalābhyāṃ	bravīti ॥ 165 ॥</l>
</lg></b>
<p><b>anugamo</b> yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅkṛtamaṇḍanā
kalitakusumā bālevāntarlatā pariśoṣiṇī ।</l>
<l>vahati ca varārohā ramyāṃ vivāhamahotsava—
śriyamudayinīmatyarthaṃ ca vyanakti manorujam ॥ 166 ॥</l>
</lg></b>
<pb n="849"/>
<p>(<b>37. glāniḥ</b>)</p>
<p><b>manaḥpīḍādijanmā śarīrāvasādo glāniḥ ।</b> asyā</p>
<p><b>janma</b> yathā—</p>
<b><lg>
<l>prakṛtyā ramaṇīyo'pi kṣīyamāṇaḥ pratikṣaṇam ।</l>
<l>duḥkhamāvahati prātaḥ śaśīvāpāṇḍuracchaviḥ ॥ 167 ॥</l>
</lg></b>
<p><b>anubandho</b> yathā—(urāca. 3.5)</p>
<b><lg>
<l>kisalayamiva mugdhaṃ bandhanād vipralūnaṃ
hṛdayakusumaśoṣī	dāruṇo	dīrghaśokaḥ ।</l>
<l>glapayati paripāṇḍu kṣāmamasyāḥ śarīraṃ
śaradija iva gharmaḥ ketakīgarbhapatram ॥ 168 ॥</l>
</lg></b>
<p><b>prakarṣo</b> yathā—(māmā. 1.25)</p>
<b><lg>
<l>parimṛditamṛṇālīmlānamaṅgaṃ	pravṛttiḥ
kathamapi	parivāraprārthanābhiḥ	kriyāsu ।</l>
<l>kalayati ca himāṃśorniṣkalaṅkasya lakṣmī—
mabhinavakaridantacchedakāntaḥ	kapolaḥ ॥ 169 ॥</l>
</lg></b>
<p><b>samparko</b> yathā—(śāku. 3.7)</p>
<b><lg>
<l>kṣāmakṣāmakapolamānanamuraḥ	kāṭhinyamuktastanaṃ
madhyaḥ kṣāmataraḥ prakāmavinatāvaṃsau chaviḥ pāṇḍurā ।</l>
<l>śocyā ca priyadarśanā ca madanakliṣṭeyamālakṣyate
patrāṇāmiva śoṣaṇena marutā spṛṣṭā latā mādhavī ॥ 170 ॥</l>
</lg></b>
<p><b>anugamo</b> yathā—(kirātā. 18.6)</p>
<b><lg>
<l>nipatite'dhiśirodharamāyate	samamaranni(t‍ni)yuge'yugacakṣuṣaḥ ।</l>
<l>tricatureṣu padeṣu kirīṭinā lulitamauli madādiva caskhale ॥ 171 ॥</l>
</lg></b>
<p>(<b>38. śramaḥ</b>)</p>
<p><b>niratiśayaprayāsajanmā (ma)naḥśarīrāyāsāḥ śramaḥ ।</b> tasya</p>
<p><b>janma</b> yathā—</p>
<b><lg>
<l>tanuriyaṃ	taralāyatalocane	śvasitakampitapīnaghanastanī ।</l>
<l>śramamapāsya gatā tapase punaḥ kimiti sambhramakāriṇi khidyate ॥ 172 ॥</l>
</lg></b>
<pb n="850"/>
<p><b>anubandho</b> yathā—(māmā. 3.8)</p>
<b><lg>
<l>skhalayati vacanaṃ te saṃśrayatyaṅgamaṅgaṃ
janayati mukhacandrodbhāsinaḥ svedabindūn ।</l>
<l>mukulayati ca netre sarvathā subhru ! kheda—
stvayi vilasati tulyaṃ vallabhālokanena ॥ 173 ॥</l>
</lg></b>
<p><b>prakarṣo</b> yathā—(śāku. 1.26)</p>
<b><lg>
<l>srastāṃsāvatimātralohitatalau bāhū ghaṭotkṣepaṇād
adyāpi stanavepathuṃ na jahati śvāsaḥ pramāṇādhikaḥ ।</l>
<l>baddhaṃ karṇaśirīṣarodhi vadane dharmāmbhasāṃ jālakaṃ
bandhe sraṃsini caikahastayāmitāḥ paryākulā mūrdhajāḥ ॥ 174 ॥</l>
</lg></b>
<p><b>saṃparko</b> yathā—(śāku. 5.6)</p>
<b><lg>
<l>autsukyamātramavasāyayati pratiṣṭhā kliśnātiṃ labdhaparipālanavṛttireva ।</l>
<l>naiva śramāpanayanāya na ca śramāya rājyaṃ svahastadhṛtadaṇḍamivātapatram ॥ 175 ॥</l>
</lg></b>
<p><b>anugamo</b> yathā—(kirātā. 8.3)</p>
<b><lg><l>nivṛttavṛttorupayodharaklamaḥ	pravṛttinirhrādivibhūṣaṇāravaḥ ।</l>
<l>nitambinīnāṃ bhṛśamādadhe dhṛtiṃ nabhaḥprāyāṇādavanau parikramaḥ ॥ 176 ॥</l>
</lg></b>
<p>(<b>39. viṣādaḥ</b>)</p>
<p><b>daivādibhissaṃrambhavighāto viṣādaḥ ।</b> tasya</p>
<p><b>janma</b> yathā—</p>
<b><lg>
<l>helollolakṣubhitakaruṇojjṛmbhaṇastambhanārthaṃ
yo yo yat‍naḥ kathamapi samādhīyate tannamantaḥ (taṃ tamantaḥ ?) ।</l>
<l>bhittvā bhittvā prasarati balāt ko'pi cetovikāra—
stoyasyevāpratihataravaḥ	saikataṃ	setumoghaḥ ॥ 177 ॥</l>
</lg></b>
<p><b>anubandho</b> yathā—(urāca. 3.45)</p>
<b><lg>
<l>vyarthaṃ yatra kapīndrasakhyamapi me, kleśaḥ kapīnāṃ vṛthā
prajñā jāmbavato na yatra, na gatiḥ putrasya vāyorapi ।</l>
<l>mārgaṃ yatra na viśvakarmatanayaḥ kartuṃ nalo'pi kṣamaḥ
saumitrerapi patriṇāmaviṣaye tatra priyā k‍vāpi me ॥ 178 ॥</l>
</lg></b>
<pb n="851"/>
<p><b>prakarṣo</b> yathā—(vesaṃ. 5.12)</p>
<b><lg>
<l>hate droṇe ca bhīṣme ca yadāsīdavalambanam ।</l>
<l>vatsasya me suhṛt preyān rādheyaḥ so'pyayaṃ hataḥ ॥ 179 ॥</l>
</lg></b>
<p><b>saṃparko</b> yathā—(vesaṃ. 6.1)</p>
<b><lg>
<l>tīrṇe bhīṣmamahodadhau, kathamapi droṇānale nirvṛte
karṇāśīviṣabhogini praśamite, śalye ca yāte divam ।</l>
<l>bhīmena priyasāhasena rabhasādalpāvaśeṣe jaye
sarve jīvitasaṃśayaṃ vayamamī vācā samāropitāḥ ॥ 180 ॥</l>
</lg></b>
<p><b>anugamo</b> yathā—(māmā. 4.3)</p>
<b><lg>
<l>cirādāśātantus‍truṭatu	(bisinīsūtra)bhiduro
mahān	ādhirvyādhirniravadhiridānīṃ	prasaratu ।</l>
<l>pratiṣṭhāmavyājaṃ vrajatu mayi pariplavadhurā
vidhiḥ svāsthyaṃ dhattāṃ, bhavatu kṛtakṛtyaśca madanaḥ ॥ 181 ॥</l>
</lg></b>
<p>(<b>40. mohaḥ</b>)</p>
<p><b>itikartavyatāyāmanāloko mohaḥ ।</b> tasya</p>
<p><b>janma</b> yathā—(māmā. 9.8)</p>
<b><lg>
<l>na yatra pratyāśāmanupatati no vā rahayati
pratikṣip‍taṃ cetaḥ praviśati ca mohāndhatamasam ।</l>
<l>akiñcitkurvāṇāḥ paśava iva tasyāṃ vayamaho
vidhāturvāmatvād vipadi parivartāmaha ime ॥ 182 ॥</l>
</lg></b>
<p><b>anubandho</b> yathā—(urāca. 3.17)</p>
<b><lg>
<l>pihitanayano	bāṣpāmbhobhirmuhustvatisambhṛtai—
rdhanuṣi vinamanmadhye svinnāṃ nidhāya tanuṃ tataḥ ।</l>
<l>śithilacaraṇoddhāraḥ kṛcchrāt padāt padamāvahan
kathamayamaho ! cintāśūnyo na yāti na tiṣṭhati ॥ 183 ॥</l>
</lg></b>
<p><b>prakarṣo</b> yathā—(urāca. 1.35)</p>
<b><lg>
<l>viniścetuṃ śakyo na sukhamiti vā duḥkhamiti vā
pramādo nidrā vā kimu viṣavisarpaḥ kimu madaḥ ।</l>
<pb n="852"/>
<l>tava sparśe sparśe mama hi parimūḍhendriyagaṇo
vikāraścaitanyaṃ bhramayati ca saṃmīlayati ca ॥ 184 ॥</l>
</lg></b>
<p><b>samparko</b> yathā—(urāca. 2.23)</p>
<b><lg>
<l>vatsasyābhayavāridheḥ pratibhayaṃ śaṅke kuto rākṣasāt
trastaścaiṣa munirvirauti manaso'pyastyeva me sambhramaḥ ।</l>
<l>mā	hāsījjanakātmajāmiti	gurus‍nehānmuhuryācate
na sthātuṃ na ca gantumākulatayā mūḍhasya me niścayaḥ ॥ 185 ॥</l>
</lg></b>
<p><b>anugamo</b> yathā—(raghu. 6.12)</p>
<b><lg>
<l>tā rāghavaṃ dṛṣṭibhirāpibantyo nāryo na jagmurviṣayāntarāṇi ।</l>
<l>taha hi sarvendriyavṛtirāsāṃ sarvātmanā cakṣuriva praviṣṭā ॥ 186 ॥</l>
</lg></b>
<p>(<b>41. śokaḥ</b>)</p>
<p><b>iṣṭavirahādibhirmanovaidhuryaṃ śokaḥ ।</b> tasya</p>
<p><b>janma</b> yathā—(urāca. 3.38)</p>
<b><lg>
<l>hā hā devi ! sphuṭati hṛdayaṃ sraṃsate dehabandhaḥ
śūnyaṃ	manye	jagadaviralajvālamantarjvalāmi ।</l>
<l>sīdannandhe tamasi vidhuro majjatīvāntarātmā
viṣvaṅ‍mohaḥ sthagayati kathaṃ mandabhāgyaḥ karomi ॥ 187 ॥</l>
</lg></b>
<p><b>anubandho</b> yathā—(raghu. 8.57)</p>
<b><lg>
<l>navapallavasaṃstare'pi te mṛdu dūyeta yadaṅgabharpitam ।</l>
<l>tadidaṃ visahiṣyate kathaṃ tava vāmoru ! citādhirohaṇam ॥ 188 ॥</l>
</lg></b>
<p><b>prakarṣo</b> yathā—(mavīca. 4.55)</p>
<b><lg>
<l>prāṇāḥ prayānti paritastamasāvṛte'smin marmacchido mama rujaḥ prasarantyapapūrvāḥ ।</l>
<l>akṣṇormukhendumupadhehi giraṃ ca dehi hā putra ! mayyakaruṇaḥ sahasaiva mā bhūḥ ॥ 189 ॥</l>
</lg></b>
<p><b>samparko</b> yathā—(raghu. 9.80)</p>
<b><lg>
<l>śāpo'pyadṛṣṭatanayānanapadmaśobhe sānugraho bhagavatā mayi pātito'yam ।</l>
<l>kṛṣyāṃ dahannapi khalu kṣitimindhaneddho bījaprarohajananīṃ jvalanaḥ karoti ॥ 190 ॥</l>
</lg></b>
<pb n="853"/>
<p><b>anugamo</b> yathā—(raghu. 8.93)</p>
<b><lg>
<l>tasya prasahya hṛdayaṃ kila śokaśaṃkuḥ
plakṣapraroha	iha	saudhatalaṃ	babādhe ।</l>
<l>prāṇantahetumapi	taṃ	bhiṣajāmasādhyaṃ
lābhaṃ priyānugamanatvarayā	sa	mene ॥ 191 ॥</l>
</lg></b>
<p>(<b>42. dainyam</b>)</p>
<p><b>sattvatyāgādanutkarṣo dainyam ।</b> tasya</p>
<p><b>janma</b> yathā—(raghu. 14.67)</p>
<b><lg>
<l>nṛpasya varṇāśramapālanaṃ yat sa eva dharmo manunā praṇītaḥ ।</l>
<l>nirvāsitā'pyevamatastvayā'haṃ tapasvisāmānyamavekṣaṇīyā ॥ 192 ॥</l>
</lg></b>
<p><b>anubandho</b> yathā—(śāku. 4.17)</p>
<b><lg>
<l>asmān sādhu vicintya saṃyamadhanānuc‍caiḥkulaṃ cātmana—
stvayyasyāḥ kathamapyabāndhavakṛtāṃ s‍nehapravṛttiṃ ca tām ।</l>
<l>sāmānyapratipattipūrvakamiyaṃ dāreṣu dṛś‍yā tvayā
bhāgyāyattamataḥ paraṃ na khalu tad vācyaṃ vadhūbandhūbhiḥ ॥ 193 ॥</l>
</lg></b>
<p><b>prakarṣo</b> yathā—(vesaṃ. 5.5)</p>
<b><lg>
<l>dāyādā na yayorbalena gaṇitāstau droṇabhīṣmau hatau
karṇasyātmajamagrataḥ śamayato bhītaṃ jagat phalgunāt ।</l>
<l>vatsānāṃ nidhanena me (ripu)rasau śeṣapratijñastvayā
mānaṃ vairiṣu muñca tāta ! pitarāvandhāvimau pālaya ॥ 194 ॥</l>
</lg></b>
<p><b>samparkau</b> yathā—(vesaṃ. 5.13)</p>
<b><lg>
<l>andho'nubhūtaśataputravipattiduḥkhaḥ śocyāṃ daśāmupagataḥ sa tu bhāryayā'ham ।</l>
<l>tasminnaśeṣitasuhṛdga‍urubandhuvarge duryodhane('pi hi kṛto) bhavatā nirāśaḥ ॥</l>
</lg></b>
<p><b>anugamo</b> yathā—(bhallaṭaśatakaṃ 7)</p>
<b><lg>
<l>māne necchati vārayatyupaśame kṣmāmālikhantyāṃ hi māṃ
svātantrye parivṛtya tiṣṭhati karau vyādhūya dhairye gate ।</l>
<l>tṛṣṇe ! tvāmanubadh‍natā phalamiyat prāp‍taṃ mayā yāvatā
yaḥ spṛṣṭo na padā sa eva caraṇau spraṣṭuṃ na saṃmanyate ॥ 196 ॥</l>
</lg></b>
<pb n="854"/>
<p>(<b>43. vaivarṇyam</b>)</p>
<p><b>viṣādādijanma kānteranyathātvaṃ vaivarṇyam ।</b> tasya</p>
<p><b>janma</b> yathā—(māmā. 10.4)</p>
<b><lg>
<l>ujjvalālokayā s‍nigdhā tvayā tyaktā na rājate ।</l>
<l>malīmasamukhī vartiḥ pradīpaśikhayā yathā ॥ 197 ॥</l>
</lg></b>
<p><b>anubandho</b> yathā—(raghu. 6.67)</p>
<b><lg>
<l>sañcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 198 ॥</l>
</lg></b>
<p><b>prakarṣo</b> yathā—</p>
<b><lg>
<l>sahi ! sāhasu teṇa samaṃ ahaṃ pi kiṃ ṇiggaā pahāaṃmi ।</l>
<l>aṇṇa c‍cia dīsai jeṇa dappaṇe kā vi sā sumuhī ॥ 199 ॥</l>
</lg></b>
<b><lg>
<l>(sakhi ! sādhaya tena samamahamapi kiṃ nirgatā prabhāte ।</l>
<l>anyaiva dṛśyate yena darpaṇe kā'pi sā sumukhī ॥)</l>
</lg></b>
<p><b>samparko</b> yathā—(māmā. 4.4)</p>
<b><lg>
<l>samānapremāṇaṃ	janamasulabhaṃ	prārthitavato
vidhau vāmārambhe mama samucitaiṣā pariṇatiḥ ।</l>
<l>tathā'pyasmin dānaśravaṇasamaye'syāḥ pravigalat—
prabhaṃ	prātaścandradyuti	vadanamantardahati	mām ॥ 200 ॥</l>
</lg></b>
<p><b>anugamo</b> yathā—(kirātā. 10.63)</p>
<b><lg>
<l>svayaṃ saṃrādhyeśaṃ śatamakhamakhaṇḍena tapasā
parocchittyā labhyāmabhilaṣati lakṣmīṃ harisute ।</l>
<l>manobhiḥ	sāvegaiḥ	praṇayavihatidhvastarucayaḥ
sagandharvā dhāma tridaśavanitāḥ svaṃ pratiyayuḥ ॥ 201 ॥</l>
</lg></b>
<p>(<b>44. āvegaḥ</b>)</p>
<p><b>pratīkārāśayā manovyākulatā''vegaḥ ।</b> tasya</p>
<p><b>janma</b> yathā—(māgha. 10.82)</p>
<b><lg>
<l>prekṣaṇīyakamiva kṣaṇamāsan hrītabhaṅguravilocanapātāḥ ।</l>
<l>sambhramadrutagṛhītadukūlacchādyamānavapuṣaḥ	suratāntāḥ ॥ 202 ॥</l>
</lg></b>
<pb n="855"/>
<p><b>anubandho</b> yathā—(māgha. 10.83)</p>
<b><lg>
<l>aprabhūtamatanīyasi tanvī kāñcidhām‍ni pihitaikaratoru ।</l>
<l>kṣaumamākulakarā vicakarṣa krāntapallavamabhīṣṭatamena ॥ 203 ॥</l>
</lg></b>
<p><b>prakarṣo</b> yathā—</p>
<b><lg>
<l>śūnyā diśaḥ sapadi vīkṣya śucā varākī
mṛtyormukhaṃ viśati vā śamayannirāśāḥ ।</l>
<l>etā	matā	śvapacapātakadīparogā—
dāgaccha X X X paraṃparikṣayā vaḥ ॥ 204 ॥</l>
</lg></b>
<p><b>saṃparko</b> yathā—(rat‍nā. 3.17)</p>
<b><lg>
<l>alamalamatimātraṃ	sāhasenāmunā	te
tvaritamayi ! vimuñca tvaṃ latāpāśamenam ।</l>
<l>calitamiva niroddha‍uṃ jīvitaṃ jīviteśe
kṣaṇamiha mama kaṇṭhe bāhupāśaṃ nidhehi ॥ 205 ॥</l>
</lg></b>
<p><b>anugamo</b> yathā—(raghu. 5.49)</p>
<b><lg>
<l>sa cchinnabandhadrutayugyaśūnyaṃ bhag‍nākṣaparyastarathaṃ kṣaṇena ।</l>
<l>rāmāparitrāṇavihastayodhaṃ senāniveśaṃ tumulaṃ cakāra ॥ 206 ॥</l>
</lg></b>
<p>(<b>45. aśru</b>)*</p>
<p><b>duḥkhakrodhānanandajaṃ nayanajalamaśru ।</b> tasya</p>
<p><b>janma</b> yathā—(śāku. 4.15)</p>
<b><lg>
<l>utpakṣmaṇornayanayoruparuddhavṛttiṃ bāṣpaṃ kuru sthiratayā vihatānubandham ।</l>
<l>asminnalakṣitanatonnatabhūmibhāge mārge padāni khalu te viṣamībhavanti ॥ 207 ॥</l>
</lg></b>
<p><b>anubandho</b> yathā—(vikramo. 5.15)</p>
<b><lg>
<l>kiṃ sundari ! praruditāsi mamopapanne vaṃśasthiteradhigamānmahati pramode ।</l>
<l>pīnonnatastananipātibhirānayantī muktāvalīviracanāṃ punaruktamasrai ॥ 208 ॥</l>
</lg></b>
<p><b>prakarṣo</b> yathā—</p>
<b><lg>
<l>tataḥ kairapyukte pariṇayavidhau kāṣṭhamunibhiḥ
purāṇairātaṅkaglapitahṛdayena	kṣitibhṛtā ।</l>
<!-- NOTES pg=855!-->
*mohaḥ(/s‍nehaḥ) dvirupāttaḥ ud‍deśe (dra. pṛ. 614)
<pb n="856"/>
<l>vinā vācaṃ naitat kṣamamiti vidhāyānanamadhaḥ
patadvāṣpāmbhobhirlikhitamiva dattaṃ prativacaḥ ॥ 209 ॥</l>
</lg></b>
<p><b>samparko</b> yathā—(urāca. 1.29)</p>
<b><lg>
<l>ayaṃ tāvad bāṣpas‍traṭita iva muktāmaṇisaro
visarpan dhārābhirluṭhati dharaṇīṃ jarjharakaṇaḥ ।</l>
<l>niruddho'pyāvegaḥ	sphuradadharanāsāpuṭatayā
pareṣāmunneyo bhavati ca bharādhyātahṛdayaḥ ॥ 210 ॥</l>
</lg></b>
<p><b>anugamo</b> yathā—(sūmu. 2)</p>
<b><lg>
<l>akṛtakabalārambhairvaktrairbhayasthagitekṣaṇaiḥ
kimapi valitagrīvaṃ sthitvā muhurmṛgapaṅktayaḥ ।</l>
<l>gaganamasakṛt	paśyantyetāstathāśrughanairmukhaiḥ—
rnipatati yathā śṛṅgāgrebhyo bhramannayanodakam ॥ 211 ॥</l>
</lg></b>
<p>(<b>46. pralayaḥ</b>)</p>
<p><b>sarvendriyāstamayaḥ pralayaḥ ।</b> tasya</p>
<p><b>janma</b> yathā—(kusaṃ. 3.73)</p>
<b><lg>
<l>tīvrābhiṣaṅgaprabhaveṇa vṛttiṃ mohena saṃstambhayatendriyāṇām ।</l>
<l>ajñātabhartṛvyasanā muhūrtaṃ kṛtopakāreva ratirbabhūva ॥ 212 ॥</l>
</lg></b>
<p><b>anubandho</b> yathā—(raghu. 14.54)</p>
<b><lg>
<l>tato'bhiṣaṅgānilavipraviddhā prabhraśyamānābharaṇaprasūnā ।</l>
<l>svamūrtilābhaprakṛtiṃ dharitrīṃ lateva sītā sahasā jagāma ॥ 213 ॥</l>
</lg></b>
<p><b>prakarṣo</b> yathā—(vesaṃ. 4.10)</p>
<b><lg>
<l>paryāp‍tanetramacirodgatacandrakāntamudbhidyamānanavayauvanaramyacihnam ।</l>
<l>prāṇāpahāriparivartitadṛṣṭi dṛṣṭaṃ karṇena tat kathamivānanapaṅkajaṃ te ॥ 214 ॥</l>
</lg></b>
<p><b>samparko</b> yathā—(raghu. 3.61)</p>
<b><lg>
<l>raghurbhṛśaṃ vakṣasi tena tāḍitaḥ papāta bhūmau saha sainikāśrubhiḥ ।</l>
<l>muhūrtamātrādavadhūya ca vyathāṃ sahotthitaḥ sainikaharṣanisvanaiḥ ॥ 215 ॥</l>
</lg></b>
<pb n="857"/>
<p><b>anugamo</b> yathā—(vikramo. 1.9)</p>
<b><lg>
<l>āvirbhūte śaśini tamasā mucyamāneva rātriḥ
naiśasyārcirhutabhuja iva cchinnabhūyiṣṭhadhūmā ।</l>
<l>mohenāntarvaratanuriyaṃ lakṣyate muktakalyā
gaṅgā rodhaḥprasarakaluṣā gṛh‍ṇatīva prasādam ॥ 216 ॥</l>
</lg></b>
<p>(<b>47. jāḍyam</b>)</p>
<p><b>manasaḥ kriyāsvapāṭavaṃ jāḍyam ।</b> tasya</p>
<p><b>janma</b> yathā—(sūmu. 38)</p>
<b><lg>
<l>āhāre viratiḥ samastaviṣayagrāme nivṛttiḥ parā
nāsāgre nayanaṃ yadetadaparaṃ yac‍caikaniṣṭhaṃ manaḥ ।</l>
<l>maunaṃ cedamidaṃ ca śūnyamakhilaṃ yad viśvamābhāti te
tad brūyāḥ sakhi ! yoginī kimasi bhoḥ kiṃ vā viyoginyasi ॥ 217 ॥</l>
</lg></b>
<p><b>anubandho</b> yathā—(mahānāṭaka 5.3)</p>
<b><lg>
<l>śithilaśithilaṃ nyasya svairaṃ dhanuśśikhare śiro
nayanasalilaiḥ	kurvan	maurvīlatāmaparāmiva ।</l>
<l>ahaha vikalaḥ śrutvā śrutvā ghanastanitadhvaniṃ
kimapi kimapi dhyāyannāryo na yāti na tiṣṭhati ॥ 218 ॥</l>
</lg></b>
<p><b>prakarṣo</b> yathā—(śāku. 4.1)</p>
<b><lg>
<l>vicintayantī yamananyamānasā taponidhiṃ vetsi na mānupasthitam ।</l>
<l>smariṣyati tvāṃ na sa bodhito'pi san kathāṃ pramattaḥ prathamoditāmiva ॥ 219 ॥</l>
</lg></b>
<p><b>samparko</b> yathā—(māmā. 1.33)</p>
<b><lg>
<l>paricchedātītaḥ	sakalavacanānāmaviṣayaḥ
punarjanmanyasminnanubhavapathaṃ yo na gatavān ।</l>
<l>viveka—pradhvaṃsādupacita—mahāmoha—gahano
vikāraḥ ko'pyantarjaḍayati ca tāpaṃ ca tanute ॥ 220 ॥</l>
</lg></b>
<p><b>anugamo</b> yathā—(māmā. 3.5)</p>
<b><lg>
<l>āścaryamutpaladṛśo vadanāmalendusānnidhyato mama muhurjaḍimānametya ।</l>
<l>jātyena candramaṇineva mahīdharasya sandhāryate dravamayo manaso vikāraḥ ॥ 221 ॥</l>
</lg></b>
<pb n="858"/>
<p>(<b>48. jugupsā</b>)</p>
<p><b>padārthanindanaṃ jugup‍sā ।</b> tasyā</p>
<p><b>janma</b> yathā—(urāca. 2.10)</p>
<b><lg>
<l>re hasta ! dakṣiṇa mṛtasya śiśordvijasya jīvātave visṛja śūdramunau kṛpāṇam ।</l>
<l>rāmasya gātramasi nirbharagarbhakhinnasītāvivāsanapaṭoḥ karuṇā kutaste ? ॥ 222 ॥</l>
</lg></b>
<p><b>anubandho</b> yathā—(urāca. 1.49)</p>
<b><lg>
<l>visrambhādurasi nipatya jātanidrāmunmucya priyagṛhiṇīṃ gṛhasya śobhām ।</l>
<l>ātaṅkasphuritakaṭhoragarbhagurvīṃ kravyādbha‍yo balimiva dāruṇaḥ kṣipāmi ॥ 223 ॥</l>
</lg></b>
<p><b>prakarṣo</b> yathā—(urāca. 3.26)</p>
<b><lg>
<l>tvaṃ jīvitaṃ tvamasi me hṛdayaṃ dvitīyaṃ tvaṃ kaumudī nayanayoramṛtaṃ tvamaṅge ।</l>
<l>ityādibhiḥ priyaśatairanurudhya mugdhāṃ tāmeva śāntamathavā kimataḥ pareṇa ॥ 224 ॥</l>
</lg></b>
<p><b>samparko</b> yathā—(vesaṃ. 3.13)</p>
<b><lg>
<l>dhik sānujaṃ kurupatiṃ dhigajātaśatruṃ
dhig bhūpatīn viphalaśastrabhṛto dhigasmān ।</l>
<l>keśagrahaḥ khalu tadā drupadātmajāyāḥ
droṇasya cādya likhitairiva vīkṣito yaiḥ ॥ 225 ॥</l>
</lg></b>
<p><b>anugamo</b> yathā—(mavīca. 1.38)</p>
<b><lg>
<l>sarvadoṣānabhiṣvaṅgadām‍nāyasamatāṃ	gatāḥ ।</l>
<l>yuṣmākamabhyupagamāḥ pramāṇaṃ puṇyapāpayoḥ ॥ 226 ॥</l>
</lg></b>
<p>(<b>49. nirvedaḥ</b>)</p>
<p><b>vairāgyādibhirmanaḥkhedo nirvedaḥ ।</b> tasya</p>
<p><b>janma</b> yathā—</p>
<b><lg>
<l>śītenoddha‍ṛṣitasya māṣaśimivac‍cintārṇave majjataḥ
śāntāg‍iṃnasphuṭitādharasya dhamataḥ kṣutkṣāmakaṇṭhasya me ।</l>
<l>nidrā kā(k‍vā)'pi vimāniteva dayitā santyajya dūraṃ gatā
satpātrapratipāditeva vasudhā na kṣīyate śarvarī ॥ 227 ॥</l>
</lg></b>
<p><b>anubandho</b> yathā—(vaiśa. 93)</p>
<b><lg>
<l>mātarlakṣmi ! bhajasva kaṃcidaparaṃ matkāṅ‍‌kṣiṇī mā sma bhū—
rbhogebhyaḥ spṛhayālavo tava vaśe; kā nisspṛhāṇāmasi ।</l>
<pb n="859"/>
<l>sadyassyūtapalāśapatrapuṭikāpātrīpavitrīkṛtaiḥ
bhikṣāsak‍tubhireva samprati vayaṃ vṛttiṃ samīhāmahe ॥ 228 ॥</l>
</lg></b>
<p><b>prakarṣo</b> yathā—(urāca. 6.33)</p>
<b><lg>
<l>k‍va	tāvānānando	niratiśayavisrambhabahulaḥ
k‍va te'nyonyaṃ yatra k‍vacana gahanāḥ kautukarasāḥ ।</l>
<l>sukhe vā duḥkhe vā k‍va nu khalu tadaikyaṃ hṛdayayo—
stathāpyeṣa prāṇaḥ sphurati na tu tāpo viramati ॥ 229 ॥</l>
</lg></b>
<p><b>saṃparko</b> yathā—(sūmu. 6)</p>
<b><lg>
<l>ayaṃ śūnyo grāmaḥ surasadanametac‍ca patitaṃ
puraḥ śuṣkā vāpī tarurayamitaḥ śīrṇaviṭapaḥ ।</l>
<l>vayaṃ caite pānthāḥ parikṛśadaśābhāgyagatayaḥ
samānaiḥ saṃyogaḥ kaṭurapi mano me ramayati ॥ 230 ॥</l>
</lg></b>
<p><b>anugamo</b> yathā—</p>
<b><lg>
<l>jarāmaraṇadaurgatyavyādhayastāvadāsatām ।</l>
<l>manye janmaiva dhīrāṇāṃ bhūyobhūyas‍trapākaram ॥ 231 ॥</l>
</lg></b>
<p>(<b>50. śamaḥ</b>)</p>
<p><b>tattvajñānādibhirmanaḥkaṣāyoparamaśśamaḥ ।</b> tasya</p>
<p><b>janma</b> yathā—</p>
<b><lg>
<l>sthitiḥ puṇye'raṇye saha paricayo hanta hariṇaiḥ
phalairmūlairvṛttiḥ pratinadi ca talpāni dṛṣadaḥ ।</l>
<l>itīyaṃ sāmagrī bhavati viratiṃ saṃspṛhayatāṃ
naṃ vā gehaṃ vā sadṛśamupaśāntasya manasaḥ ॥ 232 ॥</l>
</lg></b>
<p>anubandho <b>yathā</b>—(vaiśa. 12)</p>
<b><lg>
<l>avaśyaṃ	yātāraścirataramuṣitvā'pi	viṣayāḥ
viyoge ko bhedastyajati na jano yat svayabhimān ।</l>
<l>vrajantaḥ svātantryāt paramaparitāpāya manasaḥ
svayaṃ tyaktā hyete śamasukhamanantaṃ vidadhati ॥ 233 ॥</l>
</lg></b>
<pb n="860"/>
<p><b>prakarṣo</b> yathā—(bhallaṭaśatakaṃ 69)</p>
<b><lg>
<l>yadā''sīdajñānaṃ	smaratimirasaṃskārajanitaṃ
tadā dṛṣṭiṃ nārīmayamidamaśeṣaṃ jagadapi ।</l>
<l>idānīmasmākaṃ	paṭutaravivekāñjanajuṣāṃ
samībhūtā dṛṣṭis‍tribhuvanamapi brahma manute ॥ 234 ॥</l>
</lg></b>
<p><b>saṃparko</b> yathā—</p>
<b><lg>
<l>alamaticapalatvāt	svap‍namāyopamatvāt
pariṇativirasatvāt	saṅgamena	priyāyāḥ ।</l>
<l>iti	yadi	śatakṛtvastattvamālocayāma—
stadapi na hariṇākṣīṃ vismaratyantarātmā ॥ 235 ॥</l>
</lg></b>
<p><b>anugamo</b> yathā—(bārā. 1.35)</p>
<b><lg>
<l>yanmīmāṃsayataḥ śrutīḥ śatapathāḥ sākṣātkṛtabrahmaṇo
viśvāmitramahāmunerapi ca yad vartāmahe cetasi ।</l>
<l>apyullīḍhakaṣāyapālanadhiyāṃ sadyaḥ samādhiślathaṃ
tat saṅgītakamantareṇa hṛdayaṃ harṣānnarīnartitam ॥ 236 ॥</l>
</lg></b>
<b><lg>
<l>ete	ratyādayo	bhāvāḥ	śṛṅgāravyaktihetavaḥ ।</l>
<l>kārts‍nyādekonapañcāśad bhedā eṣāṃ prakāśitāḥ ॥ 237 ॥</l>
</lg></b>
<b><lg>
<l>janmānubandhātiśayasamparkānugamā	iti ।</l>
<l>yuñjīta	sarvabhāveṣu	vargayorubhayorapi ॥ 238 ॥</l>
</lg></b>
<b><lg>
<l>yadapi ca gaditaṃ prakarṣagāmī bhavati raso rativismayādireva ।</l>
<l>tadapi na samañjasaṃ prakṛṣṭāḥ pratinijabhedamamī hi sarva eva ॥ 239 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
harṣādibhāvaprapañcako nāma</b></p>
<p><b>॥ caturdaśaḥ prakāśaḥ ॥ 14 ॥</b></p>
<b><lg>
<l>etatprakāśatritayaṃ prakāśacatuṣṭayātmeti vibhāvanīyam ।</l>
<l>ṣaṭ‍‌triṃśatā hanta yato'tra rakṣāṃ prakāśacakre sukhamaś‍nuvīta ॥</l>
</lg></b>
<b><lg>
<l>iti revāprasādasya kāśyapasya dvivedinaḥ ।</l>
<l>sanātanasya me prājñavaryeṣu praṇayāñjaliḥ ॥</l>
</lg></b>
<pb n="861"/>
<p>atha</p>
<p><b>śṛṅgāraprakāśe pañcadaśaḥ prakāśaḥ</b></p>
<p>ratyālambanavibhāvaprakāśaḥ</p>
<p>yaduktaṃ1 'taiḥ savibhāvānubhāvaiḥ prakāśamānaḥ śṛṅgāro viśeṣataḥ svadate', tatra prāyeṇa
ratiprītyai vibhāvādīn udāharaṇato vakṣyāmaḥ ।</p>
<p>dvividho vibhāvaḥ — <b>ālambanavibhāva uddīpanavibhāva</b>śca ।</p>
<p>yamālambya ratyādaya utpadyante sa <b>ālambanavibhāvo</b> nāyakādiḥ । tatra—</p>
<p>(<b>1. nāyakaḥ</b>)</p>
<p>nāyakaścaturdhā <b>dhīrodātta—dhīroddhata—dhīralalita—dhīrapraśānta</b>bhedāt ।</p>
<p>(<b>dhairyam</b>)</p>
<p><b>dhairyaṃ hi nāma nāyakavyapadeśaheturindriyāvikārakāraṇaṃ cittadharmaḥ, yena satāṃ</b></p>
<b><lg>
<l>satyapi garvādihetau guṇasamūhe notsekādayo jāyante ॥ 1 ॥</l>
</lg></b>
<p>(<b>1. dhīrodāttaḥ</b>)</p>
<p>tad(dhairyaṃ) yatra guṇasanniveśacārutvādudāttaṃ sa <b>dhīrodāttaḥ</b> । yathā—</p>
<b><lg>
<l>kulamamalinaṃ bhadrā mūrtirmatiḥ śrutaśālinī ॥ 2 ॥</l></lg></b> (pṛ. 1005)
<p>(<b>2. dhīroddhataḥ</b>)</p>
<p>yatra guṇānāṃ hīnādhikayogādupahataṃ (dhairyaṃ) sa <b>dhīroddhataḥ</b> । yathā— (urāca. 6.19)</p>
<b><lg>
<l>dṛṣṭistṛṇīkṛtajagattrayasattvasārā dhīroddhatā namayatīva gatirdharitrīm ।</l>
<l>kaumārake'pi girivad gurutāṃ dadhāno vīro rasaḥ kimayametyuta darpa eṣaḥ ॥ 3 ॥</l>
</lg></b>
<p>(<b>3. dhīralalitaḥ</b>)</p>
<p>yatra tu sanniveśasaukumāryād vilāsamasṛṇaṃ (dhairyaṃ) sa <b>dhīralalitaḥ</b> । yathā—(kusaṃ.2.64)</p>
<b><lg>
<l>atha sa lalitayoṣidbhrūlatācāruśṛṅgaṃ rativalayapadāṅke cāpamāsajjya kaṇṭhe ।</l>
<l>sahacaramadhuhastanyastacūtāṅkurās‍traḥ śatamukhamupatasthe prāñjaliḥ puṣpadhanvā ॥ 4 ॥</l>
</lg></b>
<p>(<b>4. dhīrapraśāntaḥ</b>)</p>
<p>tatra tvamīṣāmeva śās‍trārthāvagamapariṇatyā tadatisattvottaraṃ sa <b>dhīrapraśāntaḥ</b> । yathā—</p>
<!-- NOTES pg=861!-->
1. atraiva 616 pṛṣṭhe prathamapaṅktau ।
<pb n="862"/>
<b><lg>
<l>anākṛṣṭasya viṣayairvidyānāṃ pāradṛśvanaḥ ।</l>
<l>tasya dharmaraterāsīd vṛddhatvaṃ jarasā vinā ॥ 5 ॥</l></lg></b> (raghu. 1.23)
<p>ta ete guṇaprakṛtipravṛttiparigrahabhedād yathāsambhavaṃ dvādaśadhā bhavanti ।</p>
<p><b>1. guṇataḥ</b> uttamaḥ, madhyamaḥ, kaniṣṭha iti ।</p>
<p><b>2. prakṛteḥ</b> sāttviko rājasastāmasa iti ।</p>
<p><b>3. pravṛtte</b>ranukūlo dakṣiṇaḥ śaṭho dhṛṣṭa iti ।</p>
<p><b>4. parigrahāda</b>sādhāraṇaḥ sādhāraṇa iti । teṣu—</p>
<p>(<b>1. guṇataḥ</b>)</p>
<p>mahākulīnatādicaturviṃśatiguṇayo<b>gāduttamaḥ</b>; yathā—</p>
<b><lg>
<l>rāmo'sau jagatīha vikramaguṇairyātaḥ prasiddhiṃ parā—
masmadbhāgyaviparyayād yadi paraṃ devo na jānāti tam ।</l>
<l>vandīvaiṣa yaśāṃsi gāyati marud yasyaikabāṇāhati—
śreṇībhūtaviśālasālavivarodgīrṇaiḥ svaraiḥ sap‍tabhiḥ ॥ 6 ॥</l>
</lg></b>
<p>pādonaguṇasampadyogā<b>nmadhyamaḥ</b> yathā—(vesaṃ. 5.27)</p>
<b><lg>
<l>sakalaripujayāśā	yatra 	baddhā	sutaiste
tṛṇamiva	paribhūto	yasya	garveṇa 	lokaḥ ।</l>
<l>raṇaśirasi	nihantā	tasya	rādhāsutasya
praṇamati pitarau vā madhyamaḥ pāṇḍavo'yam ॥ 7 ॥</l>
</lg></b>
<p>ardhaguṇasampadyogāt <b>kaniṣṭhaḥ;</b> yathā—</p>
<b><lg>
<l>nyakkāro hyayameva me yadarayastatrāpyasau tāpasaḥ ॥ 8 ॥</l></lg></b> (644)
<p>(<b>2. prakṛteḥ</b>)</p>
<p>sattvotkarṣāt <b>sāttvikaḥ;</b> yathā—(urā. 6.13)</p>
<b><lg>
<l>śak‍tyā vakṣasi mag‍nayā saha mayā mūḍhe plavaṅgādhipe
vidrāṇeṣu ca vidravatsu kapiṣu prāp‍tāvakāśo dviṣi ।</l>
<l>mā bhaiṣṭeti nirundhataḥ kapibalānyasyodbhaṭabhrūsthite—
rmarmacchedaviṃsasthulākṣarapadā vācastvayā na śrutāḥ ॥ 9 ॥</l>
</lg></b>
<p>rajautkarṣād <b>rājasaḥ;</b> yathā—(raghu. 19.13)</p>
<b><lg>
<l>aṅkamaṅkaparivartanocite	tasya	ninyaturaśūnyatāmubhe ।</l>
<l>vallakī ca hṛdayaṅgamasvanā mañjuvāgapi ca vāmalocanā ॥ 10 ॥</l>
</lg></b>
<pb n="863"/>
<p>tamo'tiśayāt <b>tāmasaḥ;</b> yathā—</p>
<b><lg>
<l>yo yaḥ śas‍traṃ bibharti svabhujagurumadaḥ pāṇḍavīnāṃ camūnāṃ॰ ॥ 11 ॥</l></lg></b>(pṛ.514)
<p>(<b>3. pravṛtteḥ</b>)</p>
<p>hṛdayaṅgamapravṛttira<b>nukūlaḥ</b>; yathā—</p>
<b><lg>
<l>kimiti kabarī yādṛk‌tādṛg ? dṛśau kimakajjale ?
na khalu likhitāḥ pātrāṅgulyaḥ patrāvalyaḥ kimadya kapolayoḥ ।</l>
<l>ayamayamayaṃ	kiñca	klāmyatyasaṃsmaraṇena	te
śaśimukhi !	sakhīhastanyasto	vilāsaparicchadaḥ ॥ 12 ॥</l>
</lg></b>
<p>auparodhikapravṛtti<b>rdakṣiṇaḥ</b>; yathā—(rat‍nāva. 1.25)</p> 
<b><lg>
<l>devi !	tvanmukhapaṅkajena	śaśinaśchāyātiraskāriṇā
paś‍yābjāni vinirjitāni sahasā gacchanti vicchāyatām ।</l>
<l>śrutvā	te	parivāravāravanitāgītāni	bhṛṅgāṅganā
līyante	kamalodareṣu	śanakaiḥ	sañjātalajjā iva ॥ 13 ॥</l>
</lg></b>
<p>prātikūlikapravṛttiḥ <b>śaṭhaḥ;</b> yathā—(murā. 1.1)</p>
<b><lg>
<l>dhanyā keyaṃ sthitā te śirasi ? śaśikalā; kiṃ nu nāmaitadasyāḥ ?
nāmaivāsyāstadetat paricitamapi te vismṛtaṃ kasya hetoḥ ? ।</l>
<l>nārīṃ pṛcchāmi nenduṃ kathayatu vijayā na pramāṇaṃ yadīndu—
rdevyā nihnotumicchoriti surasaritaṃ śāṭh‍yamavyāt prabhorvaḥ ॥ 14 ॥</l>
</lg></b>
<p>nirapatrapapravṛtti<b>rdhṛṣṭaḥ</b>; yathā—</p>
<b><lg>
<l>vāco bhāmini ! kiṃ tavādya paruṣāḥ subhru ! bhruvorvibhramo
viśrāntaḥ kuta eṣa lolanayane ! kiṃ lohite locane ।</l>
<l>svedaḥ kiṃ nu ghanastani ! stanataṭe muktāphalālītulāṃ
dhatte, muñca ruṣaṃ mamātra dayite ! leśo'pi nāstyāgasaḥ ॥ 15 ॥</l>
</lg></b>
<p>(<b>4. parigrahāt</b>)</p>
<p>ananyajāni<b>rasādhāraṇaḥ;</b> yathā—(urāca. 1.37)</p>
<b><lg>
<l>āvivāhasamayād gṛhe vane śaiśave tadanu yauvane punaḥ ।</l>
<l>svāpaheturanupāsito'nyayā rāmabāhurupadhānameṣa te ॥ 16 ॥</l>
</lg></b>
<pb n="864"/>
<p>anekajāniḥ <b>sādhāraṇaḥ;</b> yathā—(śāku. 6.12)</p>
<b><lg>
<l>ekaikamatra divase divase madīyaṃ nāmākṣaraṃ gaṇaya gacchasi yāvadantam ।</l>
<l>tāvat priye ! madavarodhagṛhapraveśaṃ netā janastava samīpamupaiṣyatīti ॥ 17 ॥</l>
</lg></b>
<p>athaiṣāmeva tridhā vyatikare <b>caturuttaraṃ śatam</b> । tatra—</p>
<p>(<b>dhīrodāttaḥ —8)</b></p>
<p><b>dhīrodāttaḥ</b> sāttvikaḥ; sa tūttama eva; anukūladakṣiṇā'sādhāraṇasādhāraṇabheda—
vyatikarādaṣṭaprakāraḥ । tatra</p>
<p><b>1. dhīrodāttānukūlo</b> yathā—</p>
<b><lg>
<l>ātaṅkaśramasādhvasavyatikarotkampaḥ kathaṃ sahṛtām ॥ 18 ॥</l></lg></b> (pṛ.834)
<p><b>2. dhīrodāttadakṣiṇo</b> yathā—(śāku. 6.5)</p>
<b><lg>
<l>ramyaṃ dveṣṭi, yathā purā prakṛtibhirna pratyahaṃ sevyate
śayyopāntavivartanairvigamayatyunnida	eva	kṣapāḥ ।</l>
<l>dākṣiṇyena	dadāti	vācamucitāmantaḥpurebhyo	yadā
gotreṣu skhalatistadā bhavati ca vrīḍāvanamraściram ॥ 19 ॥</l>
</lg></b>
<p><b>3. dhīrodāttāsādhāraṇo</b> yathā—(mavīca. 2.27)</p>
<b><lg>
<l>munirayamatha vīrastādṛśastatpriyaṃ me viramatu parikampaḥ kātare ! kṣatriyā'si ।</l>
<l>jagati vitatakīrtterdarpakaṇḍūladoṣṇaḥ parisaraṇasamartho rāghavaḥ kṣatriyo'ham ॥ 20 ॥</l>
</lg></b>
<p><b>4. dhīrodāttasādhāraṇo</b> yathā—(raghu. 1.65)</p>
<b><lg>
<l>kintu	vadhvāṃ	tavaitasyāmadṛṣṭasadṛśaprajam ।</l>
<l>na	māmavati	sadvīpā	rat‍nasūrapi	modinī ॥ 21 ॥</l>
</lg></b>
<p><b>5. dhīrodāttānukūlāsādhāraṇo</b> yathā—(urā. 2.14)</p>
<b><lg>
<l>vicitramaṇisaṅkarasphuraduruprabhābhāsuraṃ nimeṣavimukhī dṛśaṃ mama muhuḥ samāpādayan ।</l>
<l>kuraṅgatilakānane tava tadeṇacarmāṃśukaṃ kariṣyati payodhare suradhanurvilāsodayam ॥</l>
</lg></b>
<p><b>6. dhīrodāttānukūlasādhāraṇo</b> yathā—(śāku. 3.17)</p>
<b><lg>
<l>parigrahabahutve'pi dve pratiṣṭhe kulasya me ।</l>
<l>samudraraśanā corvī sakhī ca yuvayoriyam ॥ 23 ॥</l>
</lg></b>
<pb n="865"/>
<p><b>7. dhīrodāttadakṣiṇāsādhāraṇo</b> yathā—</p>
<b><lg>
<l>devi !	tvadvadanāravindasuhṛdāmeṣāṃ	sarojanmanāṃ
paś‍ya vyomani lohitāyati ravāveṣā daśā vartate ।</l>
<l>itthaṃ	saṅkucadambujānukaraṇavyojapanītāñjaleḥ
śambhorvañcitapārvatīkamucitaṃ sandhyārcitaṃ pātu vaḥ ॥ 24 ॥</l>
</lg></b>
<p><b>8. dhīrodāttadakṣiṇasādhāraṇo</b> yathā—(vikra. 3.13)</p>
<b><lg>
<l>anena kalyāṇi ! mṛṇālakomalaṃ vratena gātraṃ glapayasyakāraṇam ।</l>
<l>prasādamākāṅ‍kṣati yastavotsukaḥ sa kiṃ tvayā dāsajanaḥ prasādyate ॥ 25 ॥</l>
</lg></b>
<p>(<b>dhīroddhataḥ —44</b>)</p>
<p><b>dhīroddhatastu</b> tāmasaḥ madhyamakaniṣṭhakānukūladakṣiṇaśaṭhadhṛṣṭāsādhāraṇasādhāraṇa—
vyatikarāt catuścatvāriṃśatprakāraḥ ।</p>
<p><b>1. dhīroddhatamadhyamo</b> yathā—(māmā. 5.61)</p>
<b><lg>
<l>praṇayisakhīsalīlaparihāsarasādhigatai—
lailitaśiriṣapuṣpahananairapi	tāmyati	yat ।</l>
<l>vapuṣi	vadhāya	tatra	tava	śastramupakṣipataḥ
patati	śirasyakāṇḍayamadaṇḍa ivaiṣa bhujaḥ ॥ 26 ॥</l>
</lg></b>
<p><b>2. dhīroddhatakaniṣṭho</b> yathā—(jāha. 10.86)</p>
<b><lg>
<l>ekasmiñchayaneṃ mayā mayasutāmāliṅgya nidrālasā—
munnidaṃ śayitena me caraṇayoḥ saṃvāhanavyāpṛtā ।</l>
<l>pādāgreṇa	tilottamā	stanataṭe	sas‍nehamāpīḍitā
harṣāvegasamarpitāni	pulakānyadyāpi	no	muñcati ॥ 27 ॥</l>
</lg></b>
<p><b>3. dhīroddhatānukūlo</b> yathā—(māmā. 5.27)</p>
<b><lg>
<l>tvatpāṇipaṅkajaparigrahadhanyajanmā	bhūyāsamityabhiniveśakadarthyamānaḥ ।</l> 
<l>bhrāmyan nṛmāṃsapaṇanāya paretabhūmau ākarṇya bhīru ! ruditāni tavāgato'smi ॥ 28 ॥</l>
</lg></b>
<p><b>4. dhīroddhatadakṣiṇo</b> yathā—</p>
<b><lg>
<l>atrāntare raṇita/lalitahāralatānitamba ॥ 29 ॥</l></lg></b> (pṛ. 648, 884)
<pb n="866"/>
<p><b>5. dhīroddhataśaṭho</b> yathā—</p>
<b><lg>
<l>caṃdo vi rāiṃ āhiṃḍiūṇa gosammi hoi vicchāo ।</l>
<l>tuṃ puṇa jāāparimalapasāhaṇo sohasi bhamaṃto ॥ 30 ॥</l>
</lg></b>
<b><lg>
<l>(candro'pi rātrimāhiṇḍya prabhāte bhavati vicchāyaḥ ।</l>
<l>tvaṃ punarjāyāparimalaprasādhanaḥ śobhase bhraman ॥)</l>
</lg></b>
<p><b>6. dhīroddhatadhṛṣṭo</b> yathā—(māgha. 11.34)</p>
<b><lg>
<l>navanakhapadamaṅgaṃ gopayasyaṃśukena sthagayasi punaroṣṭhaṃ pāṇinā dantadaṣṭam ।</l>
<l>pratidiśamaparas‍trīsaṅgaśaṃsī visarpan navaparimalagandhaḥ kena śakyo varītum ? ॥ 31 ॥</l>
</lg></b>
<p><b>7. dhīroddhatāsādhāraṇo</b> yathā—(māmā.5.32)</p>
<b><lg>
<l>dhairyaṃ nidhehi hṛdaye hata eṣa pāpaḥ kiṃvā kadācidapi kenacidanvabhāvi ।</l>
<l>sāraṅgasaṃhṛtividhāvibhakumbhakūṭakuṭṭākapāṇikuliśasya hareḥ pramādaḥ ॥ 32 ॥</l>
</lg></b>
<p><b>8. dhīroddhatasādhāraṇo</b> yathā—</p>
<b><lg>
<l>lākṣāgṛhānalaviṣānnasabhāpraveśaiḥ ॥ 33 ॥</l></lg></b> (pṛ. 359)
<p><b>9. dhīroddhatāsādhāraṇānukūlo</b> yathā—(māmā. 7.4)</p>
<b><lg>
<l>adyorjitaṃ vijitameva mayā kimanyadadyotsavaḥ phalavato mama yauvanasya ।</l>
<l>yasya prasādasumukhena samudyateyaṃ devena bāndhavadhurā makaradhvajena ॥ 34 ॥</l>
</lg></b>
<p><b>10. dhīroddhatasādhāraṇānukūlo</b> yathā—(vesaṃ. 1.20)</p>
<b><lg>
<l>cañcadbha‍ujabhramitacaṇḍagadābhighātasaṃcūrṇitoruyugalasya	suyodhanasya ।</l>
<l>styānāvabaddhaghanaśoṇitaśoṇapāṇiruttaṃsayiṣyati kacāṃstava devi ! bhīmaḥ ॥ 35 ॥</l>
</lg></b>
<p><b>11. dhīroddhatāsādhāraṇadakṣiṇo</b> yathā—(māmā. 6.20)</p>
<b><lg>
<l>āmūlakaṇṭakitakomalabāhunālamārdrāṅgulīdalamanaṅganidāghatap‍taḥ ।</l>
<l>asyāḥ kareṇa karamākalayāmi kāntamāraktapaṅkajamiva dviradaḥ sarasyāḥ ॥ 36 ॥</l>
</lg></b>
<p><b>12. dhīroddhatadakṣiṇasādhāraṇo</b> yathā—</p>
<b><lg>
<l>ākṛṣṭāṃ naṭarāvaṇena sahasā dṛṣṭvā puro jānakīṃ—
mantaḥ—kṣobha—vijṛmbhamāṇa—bhayada—bhrūbhaṅga—bhīmākṛteḥ	।</l>
<pb n="867"/>
<l>śārṅgāsphālakṛtodyame	bhayakaraspṛṣṭāgrabhūmeḥ	krudhā
rādhāṃ/māṃ vīkṣya hareḥ prakānti jayati vrīḍāvanamraṃ mukham ॥ 37 ॥1</l>
</lg></b>
<p><b>13. dhīroddhatāsādhāraṇaśaṭho</b> yathā—</p>
<b><lg>
<l>vanabhuvi saha patyā prasthitāṃ vīkṣya sītāṃ
gṛhiṇamanuyiyāsurjānakī	śokaniṣṭhā ।</l>
<l>guru—gurujana—lajjā''namra—vaktrā'mbujena
bhrukuṭipuṭanibandhād vāritā lakṣmaṇena ॥ 38 ॥2</l>
</lg></b>
<p><b>14. dhīroddhatasādhāraṇaśaṭho</b> yathā—</p>
<b><lg>
<l>taṃ tiasakusumadāmaṃ hariṇā ṇiggahia—surahi—gaṃdhāmoaṃ ।</l>
<l>appapiṇaiaṃ pi dūmia—paṇaiṇi—hiaeṇa ruppiṇīa viiṇṇaṃ ॥ 39 ॥</l>
</lg></b>
<b><lg>
<l>(tat tridaśakusumadāma hariṇā nirgatasurabhigandhāmodam ।</l>
<l>ātmanā nītamapi dūna—praṇayinī—hṛdayena rukmiṇyai vitīrṇam ॥)</l>
</lg></b>
<p><b>15. dhīroddhatāsādhāraṇadhṛṣṭo</b> yathā—(vesaṃ. 2.20)</p>
<b><lg>
<l>nyastā na bhrukuṭirna vāṣpasilelanācchadite locane
nītaṃ nānanamanyataḥ saśapathaṃ nāhaṃ spṛśan vāritaḥ ।</l>
<l>tanvyā	mag‍napayodharaṃ	bhayavaśādāviddhamāliṅgitaṃ
bhaṅktāsyā niyamasya bhīṣaṇamarunnāyaṃ vayasyo mama ॥ 40 ॥</l>
</lg></b>
<p><b>16. dhīroddhatasādhāraṇadhṛṣṭo</b> yathā—</p>
<b><lg>
<l>śaure ! kasmād pidhatse daśanapadamidaṃ cārukeś‍yāhitaṃ te
cārutvaṃ kīdṛgasya śritapaśuvapuṣā keśinā nirmitasya ।</l>
<!-- NOTES pg=867!-->
1. 'sītāharaṇaprasaṅgaḥ prayujyate । upasthitaś‍ca prekṣakeṣu rāmo'pi । nāsahiṣṭāsau dṛś‍yamidam । kruddhaḥ sa
bhīmākṛtirjātaḥ । viṣṇutvasaṃskārastu tatra jajāgāra asmarac‍ca śārṅgasphālanāyāḥ saḥ । upasthitā tu
tasyāgre sītā । tāṃ vīkṣya svīye vibhrame savrīḍo rāmo mukhaṃ nanāme'—ti ghaṭanājātaṃ manasi kṛtvā
niṣkraṣṭavyotra tātparyārthaḥ । (naṭa = natha । śārṅgā = aṅgā ।)
2. sītā rāmamanugatā । lakṣmaṇo'pi gṛhiṇamagrajamanuyiyāsāñcakāra । sve'dhyavasāye sītā lajjitu—
mārabdhā guravaḥ paś‍yantīti dhyātvā । tāmenāṃ namravaktrāmbujo lakṣmaṇo vārayāmāsa bhrukuṭipuṭabandhadvārā ।
ayamatrādhārabhūto'rthaḥ । draṣṭavyā'tra padyasūcī । saṃpūrṇe śṛṅgāraprakāśe ś‍loka eṣa vāratrayamud‍dhṛtaḥ—866
pṛṣṭhe, 965 pṛṣṭhe, 1408 pṛṣṭhe ca । 965 pṛṣṭhe rāghavagranthe pratīkamātram । atra pāṭhabhedāḥ—'jānakī
śokaniṣṭhā rā. (pṛ.1551), jānakīṃ cākariṣṭā(?)jo.(pṛ.602),rā.(pṛ.994), jānakī sā kaniṣṭhā
jo (pṛ.676) । aho sevāṃ sarasvatyāḥ ।
<pb n="868"/>
<l>naivaṃ dhṛṣṭa ! bravīmi vrajayuvatimahaṃ bāḍhameṣa vrajāmī—
tyevaṃ gopyā'vatād vaḥ kṣaṇakapaṭagirā prīṇitaḥ kaiṭabhāriḥ ॥ 41 ॥</l>
</lg></b>
<p><b>17. dhīroddhatānukūlamadhyamo</b> yathā—(māmā.5.26)</p>
<b><lg>
<l>maraṇasamaye	tyaktāśaṅkaṃ	pralāpanirargala—
prakaṭitanijas‍nehaḥ so'yaṃ sakhā pura eva te ।</l>
<l>sutanu ! visṛjotkampaṃ sampratyasāviha pāpmanaḥ
phalamanubhavatyugraṃ	pāpaṃ	pratīpavipākinaḥ ॥ 42 ॥</l>
</lg></b>
<p><b>18. dhīroddhatadakṣiṇamadhyamo</b> yathā—</p>
<b><lg>
<l>jaṃ ca aliovaāraṃ, jaṇassa dakkhiṇṇaāeॅ gheppai hiaaṃ ।</l>
<l>jai so vi siṇeho c‍cia, ṇa ṇāma sabbhāvakeavāṇa viseso ॥ 43 ॥</l>
</lg></b>
<b><lg>
<l>(yac‍ca alīkopacāraṃ janasya dakṣiṇatayā gṛhyate hṛdayam ।</l>
<l>yadi so'pi s‍neha eva na nāma sadbhāvakaitavayorviśeṣaḥ ॥)</l>
</lg></b>
<p><b>19. dhīroddhataśaṭhamadhyamo</b> yathā—(māgha. 3.16)</p>
<b><lg>
<l>yāṃ yāṃ priyaḥ praikṣata kātarākṣīṃ sā sā hriyā namramukhī babhūva ।</l>
<l>niśśaṅkamanyāḥ samamāhiterṣyāstatrāntare jagh‍nuramuṃ kaṭākṣaiḥ ॥ 44 ॥</l>
</lg></b>
<p><b>20. dhīroddhatadhṛṣṭamadhyamo</b> yathā—</p>
<b><lg>
<l>surakusumehiṃ kalusiaṃ jai tehiṃ cia puṇo pasāemi tumaṃ ।</l>
<l>to pemmassa kisoari ! avarāhassa a ṇa me khamaṃ hoi kaaṃ ॥ 45 ॥</l>
</lg></b>
<b><lg>
<l>(surakusumaiḥ kaluṣitāṃ yadi taireva punaḥ prasādayāmi tvām ।</l>
<l>tataḥ premṇaḥ kṛśodari ! aparādhasya ca na me kṣamaṃ bhavati kṛtam ॥)</l>
</lg></b>
<p><b>21. dhīroddhatāsādhāraṇamadhyamo</b> yathā—yathā—(raghu. 7.70)</p>
<b><lg>
<l>iti sa śirasi vāmaṃ pādamādhāya rājñāmudavahadanavadyāṃ tāmavadyādapetaḥ ।</l>
<l>turagakhurarajobhistasya rukṣālakāntā samaravijayalakṣmīḥ saiva mūrtā babhūva ॥ 46 ॥</l>
</lg></b>
<p><b>22. dhīroddhatasādhāraṇamadhyamo</b> yathā—(vesaṃ. 1.21)</p>
<b><lg>
<l>manthāyastārṇavāmbhaḥplutakuharavalanmandaradhvānadhīraḥ
koṇāghāteṣu	garjatpralayaghanaghaṭānyonyasaṅghaṭṭacaṇḍaḥ ।</l>
<l>kṛṣṇākrodhāgradūtaḥ	kuruśatanidhanotpātanirghātavātaḥ
kenāsmatsiṃhanādapratirasitasakho dundubhistāḍito'yam ॥ 47 ॥</l>
</lg></b>
<pb n="869"/>
<p><b>23. dhorāddhatāsādharaṇānukūlamadhyamo</b> yathā—(vesaṃ. 2.17)</p>
<b><lg>
<l>kiṃ no vyāp‍tadiśāṃ prakampitabhuvāmakṣauhiṇīnāṃ phalaṃ
kiṃ droṇena ? kimaṅgarājaviśikhairevaṃ yadi klāmyasi ।</l>
<l>bhīru ! bhrātṛśatasya me bhujavanacchāyāṃ sukhopasthitā
tvaṃ duryodhanakesarīndragṛhīṇī, śaṅkāspadaṃ kiṃ tava ? ॥ 48 ॥</l>
</lg></b>
<p><b>24. dhīroddhatasādhāraṇānukūlamadhyamo</b> yathā—(vesaṃ. 1.24)</p>
<b><lg>
<l>catvāro vayamṛtvijaḥ, sa bhagavān karmopadeṣṭā hariḥ
saṃgrāmādhvaradīkṣito narapatiḥ, pat‍nī gṛhītavratā ।</l>
<l>kauravyāḥ paśavaḥ, priyāparibhavakleśopaśāntiḥ phalaṃ
rājanyopanimantraṇāya rasati sphītaṃ yaśodundubhiḥ ॥ 49 ॥</l>
</lg></b>
<p><b>25. dhīroddhatāsādhāraṇadakṣiṇamadhyamo</b> yathā—(raghu. 7.67)</p>
<b><lg>
<l>itaḥ parānarbhakahāryaśāstrān vaidarbhi ! paś‍yānumatā mayā'si ।</l>
<l>evamvidhenāhavaceṣṭitena tvaṃ prārthyase hastagatā mamaibhiḥ ॥ 50 ॥</l>
</lg></b>
<p><b>26. dhīroddhatasādhāraṇadakṣiṇamadhyamo</b> yathā—(vesaṃ. 1.10)</p>
<b><lg>
<l>tathābhūtāṃ	dṛṣṭvā	nṛpasadasi	pāñcālatanayāṃ
vane vyādhaiḥ sārdhaṃ suciramuṣitaṃ valkaladharaiḥ ।</l>
<l>virāṭasyāvāse	sthitamanibhṛtā/nucitā—rambhanibhṛtaṃ
guruḥ khedaṃ khinne mayi bhajati nādyāpi kuruṣu ? ॥ 51 ॥</l>
</lg></b>
<p><b>27. dhīroddhatāsādhāraṇaśaṭhamadhyamo</b> yathā—(kusaṃ. 3.74)</p>
<b><lg>
<l>tamāśu vigh‍naṃ tapasastapasvī vanaspatiṃ vajra ivāvarudhya ।</l>
<l>strīsannikarṣaṃ parihartumicchannantardadhe bhūtapatiḥ sabhūtaḥ ॥ 52 ॥</l>
</lg></b>
<p><b>28. dhīroddhatasādhāraṇaśaṭhamadhyamo</b> yathā—</p>
<b><lg>
<l>rādhā rodhasi yāmune parisare rādhā latāveśmanāṃ
rādhā tāsu niśāsu dattasamayā rādhā dhvajasyotsave ।</l>
<l>ityevaṃ samayā śriyaṃ viluṭhitaḥ kaṇṭhodare śārṅgiṇo
gīrgumphaḥ śvasitānumeyamahimā rāghāmayaḥ pātu vaḥ ॥ 53 ॥</l>
</lg></b>
<pb n="870"/>
<p><b>29. dhīroddhatāsādhāraṇadhṛṣṭamadhyamo</b> yathā—(kusaṃ. 5.83)</p>
<b><lg>
<l>nirvāyatāmāli ! kimapyayaṃ vaṭuḥ punarvivakṣuḥ sphuritottarādharaḥ ।</l>
<l>na kevalaṃ yo mahato'pabhāṣate śṛṇoti tasmādapi yaḥ sa pāpabhāk ॥ 54 ॥</l>
</lg></b>
<p><b>30. dhīroddhatasādhāraṇadhṛṣṭamadhyamo</b> yathā—</p>
<b><lg>
<l>tvayā kṣāntaṃ kṣāntaṃ kuru mukhamito māṃ prati kṛtaṃ
nidhehīmaṃ pṛṣṭhe mama karamayaṃ kāntanihitaḥ ।</l>
<l>sakhīnāṃ nirbandhānmama ca dhṛtapāṇeḥ । praṇamataḥ
priye ! kā ruṭ prīte mayi paramagūḍhāstava ruṣaḥ ॥ 55 ॥</l>
</lg></b>
<p><b>31. dhīroddhatānukūlakaniṣṭho</b> yathā—</p>
<b><lg>
<l>sa eṣa bhuvanatrayaprathitasaṃyamaḥ śaṅkaraḥ ॥ 56 ॥</l></lg></b> (pṛ. 540)
<p><b>32. dhīroddhatadakṣiṇakaniṣṭho</b> yathā—(amaruka. 81)</p>
<b><lg>
<l>kapole	patrālī	karatalanirodhena	mṛditā
nipīto	niḥśvāsairayamamṛtaśūnyo(hṛdyo)'dhararasaḥ ।</l>
<l>muhurlag‍naḥ kaṇṭhe taralayati bāṣpaḥ stanataṭīṃ
priyo manyurjātastava niranurodhe na tu vayam ॥ 57 ॥</l>
</lg></b>
<p><b>33. dhīroddhataśaṭhakaniṣṭho</b> yathā—</p>
<b><lg>
<l>āḥ sīte patigarvavibhramabharabhrāntabhramad‍bāndhava॰ ॥ 58 ॥</l></lg></b> (pṛ. 640)
<p><b>34. dhīroddhatadhṛṣṭakaniṣṭho</b> yathā—(rāca. 19.67)</p>
<b><lg>
<l>jāgarṣi	jānaki !	viṣīdasi	kiṃ	viśeṣā—
dadyāpi tāpasi ! na taṃ (tad) na (vi)jahāsi vāmyam ।</l>
<l>dhig	daivameva	mayi	nāma	vaśaṃvadasya
viśvaprabhormama	puraḥ	pariśoṣameṣi ॥ 59 ॥</l>
</lg></b>
<p><b>35. dhīroddhatāsādhāraṇakaniṣṭho</b> yathā—(vesaṃ. 2.11)</p>
<b><lg>
<l>tad bhīrutvaṃ tava mama puraḥ sāhasānīdṛśāni
ślāghā sā'smad‍vapuṣi vinayavyutkrame'yeṣa rāgaḥ ।</l>
<l>tac‍caudāryaṃ mayi jaḍamatau cāpale ko'pi panthāḥ
khyāte tasmin vitamasi kule janma kaulīnametat ॥ 60 ॥</l>
</lg></b>
<p><b>36. dhīroddhatasādhāraṇakaniṣṭho</b> yathā—</p>
<b><lg>
<l>jātaṃ me paruṣeṇa bhasmarajasā tac‍candanoddha‍ūlanaṃ॰ ॥ 61 ॥</l></lg></b> (pṛ. 703)
<pb n="871"/>
<p><b>37. dhīroddhatāsādhāraṇānukūlakaniṣṭho</b> yathā—(māmā. 7.2)</p>
<b><lg>
<l>rambhoru! saṃhara bhayaṃ kṣamate vikāramutkampinaḥ stanabharasya na madhyabhāgaḥ ।</l>
<l>itthaṃ tvayaiva racitaḥ praṇayaprasādaḥ saṅkalpanirvṛtiṣu saṃstuta eṣa dāsaḥ ॥ 62 ॥</l>
</lg></b>
<p><b>38. dhīroddhatasādhāraṇānukūlakaniṣṭho</b> yathā—(urā. 2.27)</p>
<b><lg>
<l>vadata vadata satyaṃ rūpamīdṛk kadācid
yadi	punarabalāyā	dṛṣṭapūrvaṃ	mukhādi ।</l>
<l>jagati	jitasamastārāticakre	yatheṣṭaṃ
nanu kimiva na dṛṣṭaṃ matprasādād bhavadbhiḥ ॥ 63 ॥</l>
</lg></b>
<p><b>39. dhīroddhatāsādhāraṇadakṣiṇakaniṣṭho</b> yathā—(megha. 108)</p>
<b><lg>
<l>bhūyaścāha tvamapi śayane kaṇṭhalag‍nā purā me
nidrāṃ labdhvā kimapi rudatī sasvaraṃ viprabuddhā ।</l>
<l>sāntarhāsaṃ kathitamabhavat pṛcchātaśca tvayā me
dṛṣṭaḥ svap‍ne kitava! ramayan kāmāpi tvaṃ mayeti ॥ 64 ॥</l>
</lg></b>
<p><b>40. dhīroddhatasādhāraṇadakṣiṇakaniṣṭho</b> yathā—(gāsa. 1.22)</p>
<b><lg>
<l>ṇavavahuppemma—taṇuio paṇaaṃ paḍhamaghariṇīe rakkhaṃto ।</l>
<l>alihiaduppariallaṃ pi ṇei raṇṇaṃ dhaṇuṃ vāho ॥ 65 ॥</l>
</lg></b>
<lg>
<l>(navavadhūprema	tanūkṛtaḥ	praṇayaṃ	prathamagṛhiṇyā rakṣan ।</l>
<l>alikhita/atanūkṛtaṃ duṣparipālyadurākarṣaṃmapi nayatyaraṇyaṃ dhanurvyādhaḥ ॥)</l>
</lg>
<p><b>41. dhīroddhatāsādhāraṇaśaṭhakaniṣṭho</b> yathā—(vesaṃ. 2.13)</p>
<b><lg>
<l>diṣṭyā'rdhaśrutavipralabdhavacanakrodhādahaṃ	no	gato
diṣṭyā no paruṣaṃ ruṣārdhakathite kiñcinmayā vyāhṛtam ।</l>
<l>māṃ pratyāyayituṃ vimūḍhahṛdayaṃ diṣṭyā kathāntaṃ gatā
mithyādūṣitayā'nayā virahitaṃ diṣṭyā na jātaṃ jagat ॥ 66 ॥</l>
</lg></b>
<p><b>42. kṣīroddhatasādhāraṇaśaṭhakaniṣṭho</b> yathā—(amaru. 60)</p>
<b><lg>
<l>lākṣālakṣma	lalāṭapaṭṭamabhitaḥ	koyūramudrā gale
vaktre	kajjalakālimā	nayanayostāmbūlarāgo'paraḥ ।</l>
<l>dṛṣṭvā	kopavidhāyi	maṇḍanamidaṃ	prātaściraṃ preyasaḥ
krīḍātāmarasodare	mṛgadṛśaḥ	śvāsāḥ	samāp‍tiṃ	gatāḥ ॥ 67 ॥</l>
</lg></b>
<pb n="872"/>
<p><b>43. dhīroddhatāsādhāraṇadhṛṣṭakaniṣṭho</b> yathā—(vesaṃ. 2.16)</p>
<b><lg>
<l>vitara dhavaladīrghāpāṅgasaṃsarpi cakṣuḥ parijanapathavartinyatra kiṃ saṃbhrameṇa? ।</l>
<l>smitamadhuramudāraṃ devi! māmālapoccaiḥ prabhavati mama pāṇyorañjalistvaṃ spṛśāsmān ॥ 68 ॥</l>
</lg></b>
<p><b>44. dhīroddhatasādhāraṇadhṛṣṭakaniṣṭho</b> yathā—(rāca. 19.86)</p>
<b><lg>
<l>etarhi māmavaniputri! bhajaikanāthaṃ ratnākaraṃ śaśadharaprabhavā nadīva ।</l>
<l>tasmin nirojasi na rājasi martyamātre muktāvalī mṛtaśarīra ivāvanaddhā ॥ 69 ॥</l>
</lg></b>
<p>(<b>dhīralalitaḥ —44</b>)</p>
<p><b>dhīralalita</b>stu rājasaḥ ।	so'pyuttamamadhyamānukūladakṣiṇaśaṭhadhṛṣṭāsādhāraṇa—
sādhāraṇādibhedāt catuścatvāriṃśatprakāra eva । tatra—</p>
<p><b>1. dhīralalitottamo</b> yathā—(kusaṃ. 8.20)</p>
<b><lg>
<l>evamindriyasukhasya vartmanaḥ sevānādanugṛhītamanmathaḥ ।</l>
<l>śailarājabhavane sahomayā māsamātramavasad vṛṣadhvajaḥ ॥ 70 ॥</l>
</lg></b>
<p><b>2. dhīralalitamadhyamo</b> yathā—(vikra. 3.19)</p>
<b><lg>
<l>sāmantamaulimaṇirañjitaśāsanāṅkamekātapatramavanerna	tathā	prabhutvam ।</l>
<l>asyāḥ sakhe! caraṇayoradhigamya kāntamājñākaratvamahamadya yathā kṛtārthaḥ ॥ 71 ॥</l>
</lg></b>
<p><b>3. dhīralalitānukūlo</b> yathā—(ra. 3.5)</p>
<b><lg>
<l>na me hniyā śaṃsati kiṃcidīpsitaṃ spṛhāvatī vastuṣu keṣu māgadhī ।</l>
<l>iti	sma	pṛcchatyanuvelamādṛtaḥ	priyāsakhīruttarakosaleśvaraḥ ॥ 72 ॥</l>
</lg></b>
<p><b>4. dhīralalitadakṣiṇo</b> yathā—(rat‍nā. 1.22)</p>
<b><lg>
<l>anaṅgo'yamanaṅgatvamadya	nindiṣyati	dhruvam ।</l>
<l>yadā tena tu saṃprāp‍taḥ pāṇisparśotsavastava ॥ 73 ॥</l>
</lg></b>
<p><b>5. dhīralalitaśaṭho</b> yathā—</p>
<b><lg>
<l>vāsaḥ samprati keśava! k‍va bhavato mugdhekṣaṇe! nanvidaṃ
vāsaṃ	brūhi	śaṭha!	prakāmasubhage	tvadgatrasaṃśleṣataḥ ।</l>
<l>yāminyāmuṣitaḥ k‍va dhūrta! vitanurmuṣṇāti kiṃ yāminī?
śaurirgopavadhūṃ	chalaiḥ	parihasannevaṃvidhaiḥ	pātu	vaḥ ॥ 74 ॥</l>
</lg></b>
<pb n="873"/>
<p><b>6. dhīralalitadhṛṣṭo</b> yathā—(rat‍nā. 2.17)</p>
<b><lg>
<l>dṛṣṭiṃ	ruṣā kṣipasi bhāmini! yadyapīmāṃ
s‍nigdheyameṣyati tathā'pi na rūkṣabhāvam ।</l>
<l>tyaktvā tvarāṃ vraja tava skhalitairayaṃ hi
khedaṃ karaṣyiti gururniyataṃ nitambaḥ ॥ 75 ॥</l>
</lg></b>
<p><b>7. dhīralalitāsādhāraṇo</b> yathā—(kusaṃ. 3.23)</p>
<b><lg>
<l>sa mādhavenābhimatena sakhyā ratyā ca sāśaṅkamanuprayātaḥ ।</l>
<l>prānteṣu saṃsaktanameruśākhaṃ sthāṇvāśramaṃ haimavataṃ jagāma ॥ 76 ॥</l>
</lg></b>
<p><b>8. dhīralalitasādhāraṇo</b> yathā—(rat‍nā. 2.8)</p>
<b><lg>
<l>durvārāṃ madanaśaravyathāṃ vahantyā kāminyā yadabhihitaṃ puraḥ sakhīnām ।</l>
<l>tad bhūyaḥ śiśuśukaśārikābhiruktaṃ dhanyānāṃ śravaṇapathātithitvameti ॥ 77 ॥</l>
</lg></b>
<p><b>9. dhīralalitāsādhāraṇānukūlo</b> yathā—(māmā. 1.39)</p>
<b><lg>
<l>jagati	jayinastete	bhāvā	navendukalādayaḥ
prakṛtimadhurāḥ	santyevānye	mano	madayanti	ye ।</l>
<l>mama	tu	yadiyaṃ	yātā	loke	vilocanacandrikā
nayanaviṣayaṃ	janmanyekaḥ	sa	eva	mahotsavaḥ ॥ 78 ॥</l>
</lg></b>
<p><b>10. dhīralalitasādhāraṇānukūlo</b> yathā—(vikra. 1.20)</p>
<b><lg>
<l>eṣā mano me prasabhaṃ śarīrāt pituḥ padaṃ madhyamamutpatantī ।</l>
<l>surāṅganā karṣati khaṇḍitāgrāt sūtraṃ mṛṇālādiva rājahaṃsī ॥ 79 ॥</l>
</lg></b>
<p><b>11. dhīralalitāsādhāraṇadakṣiṇo</b> yathā—(kusaṃ. 8.48)</p>
<b><lg>
<l>tanmuhūrtamanumantumarhasi	prastutāya	niyamāya māṃ prati ।</l>
<l>tvāṃ vinodanipuṇaḥ sakhījano valguvādini! vinodayiṣyati ॥ 80 ॥</l>
</lg></b>
<p><b>12. dhīralalitasādhāraṇadakṣiṇo</b> yathā—</p>
<b><lg>
<l>vāco bhāmini! kiṃ tavādya paruṣāḥ subhru! bhruvorvibhramaḥ ॥ 81 ॥ (pṛ. 863)</l>
</lg></b>
<p><b>13. dhīralalitāsādhāraṇaśaṭho</b> yathā—(urāca. 1.46)</p>
<b><lg>
<l>apūrvakarmacaṇḍālamayi	mugdhe!	vimuñca	mām ।</l>
<l>śritā'si candana bhrāntyā durvipākaṃ viṣadrumam ॥ 82 ॥</l>
</lg></b>
<pb n="874"/>
<p><b>14. dhīralalitasādhāraṇaśaṭho</b> yathā—</p>
<b><lg>
<l>dūrādeva	vilokya	dugdhadhavalāṃ	rādhāmukhendudyutiṃ
mugdhe mohini! muñca māṃ haladharasyaiṣā prabhā dṛś‍yate ।</l>
<l>itthaṃ	vyājavisarjitavrajavadhūharṣaprasannānanaḥ
kṛṣṇo	vāñchitasaṅgamadviguṇitapremotsavaḥ	pātu vaḥ ॥ 83 ॥</l>
</lg></b>
<p><b>15. dhīralalitāsādhāraṇadhṛṣṭo</b> yathā—</p>
<b><lg>
<l>klāmyantī yadupekṣitāsi purataḥ kāmo yadagre hataḥ
kliṣṭaṃ yat tapasā vapuryadapi ca proktā vaṭucchādmanā ।</l>
<l>tat sarvaṃ praṇatasya me'dya dayite dākṣāyāṇi! kṣamyatā—
mityuktvā caraṇābjayorvijayate luṇṭhan śivāyāḥ śivaḥ ॥ 84 ॥</l>
</lg></b>
<p><b>16. dhīralalitasādhāraṇadhṛṣṭo</b> yathā—(rat‍nā. 2.20)</p>
<b><lg>
<l>prasīdeti	brūyāmidamasati	kope	na	ghaṭate
kariṣyāmyevaṃ	no	punariti	bhavedabhyupagamaḥ ।</l>
<l>na me doṣo'stīti	tvamidamapi vijñāsyasi mṛṣā
kimetasmin vaktuṃ kṣamamiti na vedmi priyatame! ॥ 85 ॥</l>
</lg></b>
<p><b>17. dhīralalitānukūlottamo</b> yathā—(vikra. 1.11)</p>
<b><lg>
<l>yadṛcchayā tvaṃ sakṛdapyavandhyayoḥ pathi sthitā sundari! yasya netrayoḥ ।</l>
<l>tvayā vinā so'pi samutsuko bhavet sakhījanaste kimutārdrasauhṛdaḥ ॥ 86 ॥</l>
</lg></b>
<p><b>18. dhīralalitadakṣiṇottamo</b> yathā—</p>
<b><lg>
<l>pratyagrojjhitagokulasya	śayanādutsvap‍namūḍhasya mā
mā gotraskhalitādupaitu ca divā rādheti bhīroriti ।</l>
<l>rātrāvasvapato divā ca vijane lakṣmīti cābhyasyato
rādhāṃ saṃsmarataḥ śriyaṃ ramayataḥ khedo hareḥ pātu vaḥ ॥ 87 ॥</l>
</lg></b>
<p><b>19. dhīralalitaśaṭhottamo</b> yathā—</p>
<b><lg>
<l>keyaṃ mūrdh‍nyandhakāre timiramiha kutaḥ subhru! kāntenduyukte ॥ 88 ॥ (pṛ. 555)</l>
</lg></b>
<p><b>20. dhīralalitadhṛṣṭottamo</b> yathā—(rat‍nā. 4.1)</p>
<b><lg>
<l>savyājaiḥ śapathaiḥ priyeṇa vacasā cittānuvṛttyā'dhikaṃ
vailakṣyeṇa pareṇa pādapatanairvākyaiḥ sakhīnāṃ punaḥ ।</l>
<pb n="875"/>
<l>pratyāpattimupāgatā mayi tathā devī rudatyā yathā
prakṣālyeva tayaiva bāṣpasalilaiḥ kopo'panītaḥ svayam ॥ 89 ॥</l>
</lg></b>
<p><b>21. dhīralalitāsādhāraṇottamo</b> yathā—</p>
<b><lg>
<l>āghūrṇad‍vapuṣaḥ skhalanmṛdugiraḥ kiñcitskhalad‌vāsaso
revatyaṃsaniṣaṇṇanissahabhujasyātāmranetradyuteḥ	।</l>
<l>śvāsāmodamadāndhaṣaṭpadakulavyālup‍takaṇṭhastrajaḥ
pāyāsuḥ parimantharāṇi halino mattasya yātāni vaḥ ॥ 90 ॥</l>
</lg></b>
<p><b>22. dhīralalitasādhāraṇottamo</b> yathā—</p>
<b><lg>
<l>kālindījalakuñjavañjulavanacchāyāniṣaṇṇātmano
rādhābaddhanavānurāgarasikasyotkaṇṭhayā	gāyataḥ ।</l>
<l>tat	pāyādupalaskhalajjalabhavajjhaṅkārasaṃmūrchitaṃ
gītaṃ	lambitakarṇatarṇakakulairākarṇय़mānaṃ	hareḥ ॥ 91 ॥</l>
</lg></b>
<p><b>23. dhīralalitāsādhāraṇānukūlottamo</b> yathā—(kusaṃ. 8.51)</p>
<b><lg>
<l>muñca	kopamanimittakopane! sandhyayā praṇamito'hamanyayā ।</l>
<l>kiṃ	na	vetsi sahadharmacāriṇaṃ cakravākasamavṛttimātmanaḥ ॥ 92 ॥</l>
</lg></b>
<p><b>24. dhīralalitasādhāraṇānukūlottamo</b> yathā—(vikra. 1.6)</p>
<b><lg>
<l>gataṃ bhayaṃ mīru! surārisambhavaṃ trilokarakṣī mahimā hi vajriṇaḥ ।</l>
<l>tadetadunmīlaya	cakṣurāyataṃ niśāvasāne	nalinīva	paṅkajam ॥ 93 ॥</l>
</lg></b>
<p><b>25. dhīralalitāsādhāraṇadakṣiṇottamo</b> yathā—(kusaṃ. 8.52)</p>
<b><lg>
<l>nirmiteṃṣu pitṛṣu svayaṃbhuvā yā tanuḥ sutanu! pūrvamujjhitā ।</l>
<l>seyamastamudayaṃ ca sevate tena mānini! mamātra gauravam ॥ 94 ॥</l>
</lg></b>
<p><b>26. dhīralalitasādhāraṇadakṣiṇottamo</b> yathā—(rat‍nā. 1.20)</p>
<b><lg>
<l>pratyagramajjanaviśeṣaviviktamūrtiḥ	kausumbharagarucirasphuradaṃśukāntā ।</l>
<l>vibhrājase makaraketanamarcayantī bālapravālaviṭāpiprabhavā lateva ॥ 95 ॥</l>
</lg></b>
<p><b>27. dhīralalitāsādhāraṇaśaṭhottamo</b> yathā—(kusaṃ. 5.61)</p>
<b><lg>
<l>na vedmi saṃprārthitadurlabhaḥ kadā sakhībhirāstrāntaravīkṣitāmimām ।</l>
<l>tapaḥkṛśāmabhyupapatsyate sakhīṃ vṛṣeva sītāṃ tadavagrahakṣatām ॥ 96 ॥</l>
</lg></b>
<pb n="876"/>
<p><b>28. dhīralalitasādhāraṇaśaṭhottamo</b> yathā—</p>
<b><lg>
<l>nirmag‍nena mayāmbhasi smarabharāt pālī(ālī) samāliṅgitā
kenālīkamidaṃ tavādya kathitaṃ rādhe! mudhā tāmyasi ।</l>
<l>ityutsvap‍naparamparāsu	śayane	śrutvā giraṃ śārṅgiṇaḥ
savyājaṃ	śithilīkṛtaḥ	kamalayā kaṇṭhagrahaḥ pātu vaḥ ॥ 97 ॥</l>
</lg></b>
<p><b>29. dhīralalitāsādhāraṇadhṛṣṭottamo</b> yathā—(kusaṃ. 5.84)</p>
<b><lg>
<l>ito gamiṣyāmyathaveti vādinī cacāla bālā stanabhīnnavalkalā ।</l>
<l>svarūpamāsthāya ca tāṃ kṛtasmitaḥ samālalamve vṛṣarājaketanaḥ ॥ 98 ॥</l>
</lg></b>
<p><b>30. dhīralalitasādhāraṇadhṛṣṭottamo</b> yathā—(rat‍nā. 3.14)</p>
<b><lg>
<l>ātāmratāmapanayāmi vilakṣa eṣa lākṣākṛtāṃ caraṇayostava devi! mūrdh‍nā ।</l>
<l>kopoparāgajanitāṃ tu mukhendubimbe hartuṃ kṣamo yadi paraṃ karuṇā mayi syāt ॥ 99 ॥</l>
</lg></b>
<p><b>31. dhīralalitānukūlamadhyayo</b> yathā—(vesaṃ. 2.9)</p>
<b><lg>
<l>kiṃ kaṇṭhe śithīlīkṛto bhujalatāpāśaḥ pramādānmayā
nidrācchedavivartaṣvabhimukhaṃ	nādyāpi	sambhāvitā ।</l>
<l>anyastrījanasaṅkathālaghurahaṃ	svap‍ne	tvayā	lakṣito
doṣaṃ paś‍yasi kiṃ priye! parijanopālambhayogye mayi ॥ 100 ॥</l>
</lg></b>
<p><b>32. dhīralalitadakṣiṇamadhyamo</b> yathā—</p>
<b><lg>
<l>gacchāmyacyuta! darśanena bhavataḥ kiṃ tṛp‍tirutpadyate ?
kiṃtvevaṃ	vijanasthayorhatajanaḥ	sambhāvayatyanyathā ।</l>
<l>ityāmantraṇabhaṅgisūcitavṛthāvasthānakhedālasā—
māśliṣyan	pulakotkarāñcitatanurgopīṃ	hariḥ	pātu	vaḥ ॥ 101 ॥</l>
</lg></b>
<p><b>33. dhīralalitaśaṭhamadhyamo</b> yathā—</p>
<b><lg>
<l>satyānyastakarasya	vāridhitaṭe	saṃpaś‍yato vīrudhaḥ
smṛtvā	yāmunakūlakampitalatāveśmāntarakrīḍitam ।</l>
<l>gopīnāmahaṭhopacāramadhurapremārdrabhāvaśriyā—
mutkaṇṭhābharamantharaṃ madhuriporgītaṃ	śivāyāstu	vaḥ ॥ 102 ॥</l>
</lg></b>
<p><b>34. dhīralalitadhṛṣṭamadhyamo</b> yathā—</p>
<b><lg>
<l>kaṇṭhe hāralatāyogye yena pāśastavārpitaḥ ।</l>
<l>gṛhītaḥ sāparādho'yaṃ mucyate sa kathaṃ karaḥ ॥ 103 ॥</l>
</lg></b>
<pb n="877"/>
<p><b>35. dhīralalitāsādhāraṇamadhyamo</b> yathā—(megha. 100)</p>
<b><lg>
<l>śabdākhyeyaṃ yadapi kila te yaḥ sakhīnāṃ purastāt
karṇe	lolaḥ	kathayitumabhūdānanasparśalobhāt ।</l>
<l>so'tikrāntaḥ	śravaṇaviṣayaṃ	locanābhyāmadṛś‍ya—
stvāmutkaṇṭhāviracitapadaṃ	manmukhenedamāha ॥ 104 ॥</l>
</lg></b>
<p><b>36. dhīralalitasādhāraṇamadhyamo</b> yathā—</p>
<b><lg>
<l>dūre	gokulanātha!	gokulamitaḥ sañcāraśūnyā diśa—
styaktvā māṃ dhanikādayo'pi hi gatā māsātikhedālasāḥ ।</l>
<l>vistīrṇā		vanarājikeyamaparā'jānāṃ	puro	nirgamāt
khinnā'smi pratipālayetyabhihito gopyā hariḥ pātu vaḥ ॥ 105 ॥1</l>
</lg></b>
<p><b>37. dhīralalitāsādhāraṇānukūlamadhyamo</b> yathā—(māmā. 8.2)</p>
<b><lg>
<l>niś‍cyotante sutanu! kabarībindavo yāvadete
yāvanmadhyaḥ	stanamukulayornārdrabhāvaṃ	jahāti ।</l>
<l>yāvat	sāndrapratanupulakodbhedavatyaṅgayaṣṭi—
stāvad gāḍhaṃ vitara sakṛdapyaṅgapālīṃ prasīda ॥ 106 ॥</l>
</lg></b>
<p><b>38. dhīralalitasādhāraṇānukūlamadhyamo</b> yathā—(vesaṃ. 1.2)</p>
<b><lg>
<l>kālindyāḥ pulineṣu kelikupitāmutsṛjya rāse rasaṃ
gacchantīmanugacchato'śrukaluṣāṃ kaṃsadviṣo 	rādhikām ।</l>
<l>tatpādapratimāniveśitapadasyodbha‍ūtaromodgate—
rakṣuṇṇo'nunayaḥ	prasannadayitādṛṣṭasya puṣṇātu vaḥ ॥ 107 ॥</l>
</lg></b>
<p><b>39. dhīralalitāsādhāraṇadakṣiṇamadhyamo</b> yathā—</p>
<b><lg>
<l>vrīḍāyogānnatavadanayā	sannidhāne	gurūṇāṃ
vaddhotkamprastanakalaśayormanyumantarniyamya	।</l>
<l>tiṣṭhetyuktaṃ kimiva na tayā yat samutsṛjya bāṣpaṃ
mayyāsaktaścakitahariṇīhārinetratribhāgaḥ ॥ 108 ॥</l>
</lg></b>
<!-- NOTES pg=877!-->
1. śrīkṛṣṇo gā iva mahiṣīrapyajāś‍cāpi cārayati smeti śrībhāgavatāt prasiddham ।
<pb n="878"/>
<p><b>40. dhīralalitasādhāraṇadakṣiṇamadhyamo</b> yathā—</p>
<b><lg>
<l>s‍nātā tiṣṭhati kuntaleśvarasutā, vāro'ṅgarājasvasu—
rdyūte rātririyaṃ jitā kamalayā, devī prasādyā'dya ca ।</l>
<l>ityantaḥpurasundarīḥ prati mayā vijñāya vijñāpite
devenāpratipattimūḍhamanasā dvitrāḥ sthitaṃ nāḍikāḥ ॥ 109 ॥</l>
</lg></b>
<p><b>41. dhīralalitāsādhāraṇaśaṭhamadhyamo</b> yathā—(kusaṃ. 5.58)</p>
<b><lg>
<l>yadā budhaiḥ sarvagatastvamucyase na vetsi bhāvasthāmimaṃ kathaṃ janam ।</l>
<l>iti svahastālikhiśca mugdhayā rahasyupālabhyata candraśekharaḥ ॥ 110 ॥</l>
</lg></b>
<p><b>42. dhīralalitasādhāraṇaśaṭhamadhyamo</b> yathā—(amaru. 19)</p>
<b><lg>
<l>dṛṣṭvaikāsanasaṃsthite	priyatame	paścādupetyādarā—
dekasyā nayane nimīlya vihitakrīḍānubandhacchalaḥ ।</l>
<l>īṣadvartitakandharaḥ	sapulakasvedollasanmānasā—
mantarhāsalasatkapolaphalakāṃ	dhūrto'parāṃ cumbati ॥ 111 ॥</l>
</lg></b>
<p><b>43. dhīralalitāsādhāraṇadhṛṣṭamadhyamo</b> yathā—(sūmu. 23)</p>
<b><lg>
<l>prasāde vartasva, prakaṭaya mudaṃ, saṃhara ruṣaṃ
priye! śuṣyatyaṅgānyamṛtamiva te siñcatu vacaḥ ।</l>
<l>nidhānaṃ saukhyānāṃ kṣaṇamabhimukhaṃ sthāpaya mukhaṃ
na mugdhe! pratyetuṃ prabhavati gataḥ kālahariṇaḥ ॥ 112 ॥</l>
</lg></b>
<p><b>44. dhīralalitasādhāraṇadhṛṣṭamadhyamo</b> yathā—</p>
<b><lg>
<l>ādhātuṃ vinayaṃ nirāgasi jane kupyantu nāmeśvarā—
stena smāraya/svāśaya śuddhireva suvacā prāyaḥ prabhūṇāṃ puraḥ ।</l>
<l>mithyā mānini! manyase yadi tadā nityaṃ manovartinī
vācyā tāmarasākṣi! sākṣipadake kā vā tvadanyā mayā ॥ 113 ॥</l>
</lg></b>
<p>(<b>dhīrapraśāntaḥ—8</b>)</p>
<p><b>dhīrapraśānto'pi</b> dhīrodāttavadaṣṭadhaiva । tasya tu dhīrapraśāntānukūlapratibhedā yadyapi
vidyante; tathāpi sattvātirekādagāḍhasambhogatvena nopalakṣyante । tathā hyetad‌viṣaye
subhāṣitānītthamadhyagīṣmahi—</p>
<pb n="879"/>
<b><lg>
<l>tat pāṇḍityaṃ na patati punaryena saṃsāracakre
sā sanmaitrī na calati punaryā sukhe cāsukhe ca ।</l>
<l>sambhogāste ma/ra—tiṣu viduṣāṃ ye na vācyāḥ pareṣāṃ
taccaiśvaryaṃ jagati mahatāṃ yat pareṣāṃ sukhāya ॥ 114 ॥</l>
</lg></b>
<p>puruṣārthāntare punarasya dhīrodāttādibhyo'pi mahān viśeṣa iva labhyate । tadyathā—</p>
<b><lg>
<l>kimapyahiṃsyastava cenmato'haṃ yaśaśśarīre bhava me dayāluḥ ।</l>
<l>ekāntāvidhvaṃsiṣu mad‌vidhānāṃ piṇḍeṣvanāsthā khalu bhautikeṣu ॥ (raghu. 2.57)</l>
</lg></b>
<p>yathā vā—(kirātā. 2.30)</p>
<b><lg>
<l>sahasā vidadhīta na kriyāmāvivekaḥ paramāpadāṃ padam ।</l>
<l>vṛṇate hi vimṛś‍yakāriṇaṃ guṇalubdhāḥ svayameva sampadaḥ ॥ 116 ॥</l>
</lg></b>
<p><b>athaiṣāmapi mithassaṃsargabhedā</b> bhavanti । te tu yadyapi bahutvāt
saṃkhyātumaśakyāstathāpi leśataḥ kathyante । teṣu —</p>
<p><b>dhīrodāttapraśānto</b> yathā—</p>
<b><lg>
<l>atithibhirgatameva gṛhāgatairapathikāgamanā	ca	niśīthinī ।</l>
<l>tadadhunā pratijāgṛhi putrakān praviśa veś‍ma kuṭumbini! śemahe ॥ 117 ॥</l>
</lg></b>
<p><b>dhīroddhatapraśānto</b> yathā—(bārā. 2.63)</p>
<b><lg>
<l>atithirasi kimanyad devadevo guruste
vayamapi ca sadārāḥ sāg‍nayo'smin vasāmaḥ ।</l>
<l>tadanu/pasara gṛhānnastvaṃ bhṛgoḥ putrabhāṇḍaṃ
vaṭupariṣadabhīṣṭāssantvanadhyāyaceṣṭāḥ ॥ 118 ॥</l>
</lg></b>
<p><b>dhīrapraśāntamadhyamo</b> yathā—</p>
<b><lg>
<l>viṣayapatiralubdho dhenubhirdhāma pūtaṃ katicidabhimatāyāṃ sīm‍ni sīrā vahanti ।</l>
<l>śithilayati na bhāryā cātitheyīṃ saparyāmiti sukṛtamanena vyañjitaṃ naḥ phalena ॥ 119 ॥</l>
</lg></b>
<p><b>dhīralalitakaniṣṭho</b> yathā—</p>
<b><lg>
<l>śataṃ	vārānuktaḥ	priyasakhi!	vacobhiḥ	suparuṣaiḥ
sahastraṃ	nirdhūtaḥ	padanipatitaḥ	pārṣṇihatibhiḥ ।</l>
<l>kiyatkṛtvo	baddhāḥ	punariha	na	vedmi	bhrukuṭaya—
stathā'pi kliṣṭātmā kṣaṇamapi na dhṛṣṭo viramati ॥ 120 ॥</l>
</lg></b>
<pb n="880"/>
<b><lg>
<l>evamanye'pi	vijñeyā	bhedāḥ	saṃbhedato mithaḥ ।</l>
<l>caturṇāmapi	lakṣyeṣu	nāyakānāṃ	manīṣibhiḥ ॥ 121 ॥</l>
</lg></b>
<b><lg>
<l>dhīrodāttādibhedena	caturaścaturo'pi	ca ।</l>
<l>catuśśatavidhāvan vetti nāyakān sa kaviḥ kaviḥ ॥ 122 ॥</l>
</lg></b>
<b><lg>
<l>parigrahapravṛttibhyāṃ	guṇaprakṛtiyogataḥ ।</l>
<l>cāturvidhyācca	dhairyasya	nāyakatvaṃ	niyamyate ॥ 123 ॥</l>
</lg></b>
<b><lg>
<l>iti nigadita eṣa nāyakānāmasadṛśabhaṅgimanoharaḥ prapañcaḥ ।</l>
<l>nijanijapaṭubhaṅgimaṅganānāṃ	bahubidhabhedavatīmato'bhidhāsye ॥ 124 ॥1</l>
</lg></b>
<p>(<b>2. nāyikāḥ</b>)</p>
<p>tatra nāyikā api catastraḥ <b>svakīyā, parakīyā, punarbhūḥ, sāmānyā</b> ca । tatra
<b>svakīyā</b> yathā—</p>
<p>atithibhirgatameva gṛhāgataiḥ॰ (pṛ. 879)</p>
<p><b>parakīyā</b> yathā—(raghu. 16.8)</p>
<b><lg>
<l>kā tvaṃ śubhe! kasya parigraho vā kiṃ vā madabhyāgamakāraṇaṃ te ।</l>
<l>ācakṣva matvā vaśināṃ raghūṇāṃ manaḥ parastrīvimukhapravṛtti ॥ 125 ॥</l>
</lg></b>
<p><b>punarbhū</b>ryathā—(māgha. 16.81)</p>
<b><lg>
<l>yāmūḍhavānūḍhavarāhamūrtirmuhūrtamādau	puruṣaḥ	purāṇaḥ ।</l>
<l>tenohyate sāmpratamakṣataiva	kṣatāriṇā	samyagasau	punarbhūḥ ॥ 126 ॥</l>
</lg></b>
<p><b>sāmānyā</b> yathā—</p>
<b><lg>
<l>madodayāndolitatāmralocanāḥ	surāṅgānāstūrṇamito'pasarpata ।</l>
<l>iyaṃ punaścitraśikhaṇḍimaṇḍalī k‍va paṇyanāryaḥ? k‍va ca nāma tāpasāḥ? ॥ 127 ॥</l>
</lg></b>
<p>tatra <b>svakīyā parakīyā</b> ca <b>uttamā, madhyamā, kaniṣṭhā, ūḍhā, anūḍhā,
dhīrā, adhīrā, mugdhā, madhyā, pragalbhā</b> ca ।</p>
<p><b>uttamā</b> yathā—(kusaṃ. 1.49)</p>
<b><lg>
<l>sarvopamādravyasamuccayena	yathāprade/veśaṃ	viniveśitena ।</l>
<l>sā nirmitā viśvasṛjā prayat‍nādekatra saundaryadidṛkṣayeva ॥ 128 ॥</l>
</lg></b>
<!-- NOTES pg=880!-->
1. 'iti mahārājādhirājaśrībhojadevakṛtau śrṛṅgāraprakāśe ratyālambanaprakāśano	nāma	pañcadaśaḥ
prakāśaḥ ॥ 15 ॥' iti tvatra yojayitumucitam ।
<pb n="881"/>
<p><b>madhyamā</b> yathā—(kāvyāda. 2.325)</p>
<b><lg>
<l>na devakanyakā nāpi gandharvakulasambhavā ।</l>
<l>tathā'pyeṣā manobhaṅgaṃ vidhātuṃ vedhaso'pyalam ॥ 129 ॥</l>
</lg></b>
<p><b>kaniṣṭhā</b> yathā—(gāsa. 2.19)</p>
<b><lg>
<l>ajja kaimo hu diaho vāhavahū rūvajovvaṇummattā ।</l>
<l>sohaggaṃ	dhaṇuruṃpacchaleṇa	racchāsu	vikkhirai ॥ 130 ॥</l>
</lg></b>
<lg>
<l>(adya katamo'pi divaso vyādhavadhū rūpayauvanonmattā ।</l>
<l>saubhāgyaṃ dhanustaṣṭatvakchalena rathyāsu vikirati ॥)</l>
</lg>
<p><b>ūḍhā</b> yathā—(kusaṃ. 7.95)</p>
<b><lg>
<l>navapariṇayalajjābhūṣaṇāṃ tatra gaurīṃ
vadanamapaharantīmabjasaṅkāśamīśaḥ	।</l>
<l>api śayanasakhībhyo dattavācaṃ kathaṃcit
prathamamukhavikāsairhāsayāmāsa	gūḍham ॥ 131 ॥</l>
</lg></b>
<p><b>anūḍhā</b> yathā—(kusaṃ. 1.50)</p>
<b><lg>
<l>tāṃ nāradaḥ kāmacaraḥ kadācit kanyāṃ kila prekṣya pituḥ samīpe ।</l>
<l>samādideśaukavadhūṃ bhavitrīṃ premṇā śarīrārdhaharāṃ harasya ॥ 132 ॥</l>
</lg></b>
<p><b>dhīrā</b> yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅkṛtamaṇḍanā
kalitakusumā vallīvāntarlatā pariśoṣiṇī ।</l>
<l>vahati ca varārohā ramyāṃ vivāhamahotsava—
śriyamudayinīmatyarthaṃ ca vyanakti manorujam ॥ 133 ॥</l>
</lg></b>
<p><b>adhīrā</b> yathā—</p>
<b><lg>
<l>jhijjaṃti valaṃti samūsasaṃti sijjaṃti kaṃṭaijjaṃti ।</l>
<l>aṃgāi tassa purao ṇa āṇimo kaha hu vijjaṃti ॥ 134 ॥</l>
</lg></b>
<lg>
<l>(jīryante valanti samucchvasanti svidyanti kaṇṭakīyanti ।</l>
<l>aṅgāni tasya purato na jānīmaḥ kathaṃ khalu vidyante ॥)</l>
</lg>
﻿<pb n="882"/>
<p><b>mugdhā</b> yathā—(kāvyāda. 2.143)</p>
<b><lg>
<l>mānayogyāṃ karomīti priyasthāne kṛtāṃ sakhīm ।</l>
<l>bālā bhrūbhaṅgajihmākṣī paś‍yati sphuritādharā ॥ 135 ॥</l>
</lg></b>
<p><b>madhyā</b> yathā—(gāsa. 9.81)</p>
<b><lg>
<l>daṃtakkhaaṃ kaole kaaggahuvvelliaṃ ca dhammillaṃ ।</l>
<l>ṇiddālasaṃ ca diṭṭhiṃ, bahueॅ bahumaṇṇai aṇaṃgo ॥ 136 ॥</l>
</lg></b>
<lg>
<l>(dantakṣataṃ kapole kacagrahodvellitaṃ ca dhammillam ।</l>
<l>nidrālasāṃ ca dṛṣṭiṃ vadhvā bahumanyate anaṅgaḥ ॥)</l>
</lg>
<p><b>pragalbhā</b> yathā—(kāvyāda. 2.261)</p>
<b><lg>
<l>kadā nau saṅgamo bhāvītyākīrṇe vaktumakṣamam ।</l>
<l>avetya kāntamabalā līlāpadmaṃ nyamīlayat ॥ 137 ॥</l>
</lg></b>
<p><b>punarbhūrakṣatā, kṣatā, yātāyātā yāyāvarā</b> ca ।</p>
<p><b>akṣatā</b> yathā—</p>
<b><lg>
<l>avāp‍takanyātulayā satyavatyā samāgataḥ ।</l>
<l>vimuktacintayā reje rājā rājīvalocanaḥ ॥ 138 ॥</l>
</lg></b>
<p><b>kṣatā</b> yathā—</p>
<b><lg>
<l>mayena nirmitāṃ laṅkāṃ labdhvā mandodarīmapi ।</l>
<l>reme mūrto daśāgrīvalakṣmīmiva vibhīṣaṇaḥ ॥ 139 ॥</l>
</lg></b>
<p><b>yātāyātā</b> yathā—</p>
<b><lg>
<l>sāvajñāḥ	patipādayordhṛtaguruvrīḍā gurūṇāṃ tatau ?
sonmāthā mamatāmukhe sthita/smita—kṛtāvajñā sakhīsaṃsadi ।</l>
<l>śakrābhyarthanayā kathañcana punaḥ pratyāgatāyā gṛhe
tārāyāstaralaṃ skhalanti gagane garbhālasā dṛṣṭayaḥ ॥ 140 ॥</l>
</lg></b>
<p><b>yāyāvarā</b> yathā—</p>
<b><lg>
<l>krameṇa sadbhartṛcatuṣṭayāditi prasūya sā'ṣṭau tanayāṃstanūdarī ।</l>
<l>darīṣu vindhyādrivarasya mādhavī mahat tapastap‍tumathopacakrame ॥ 141 ॥</l>
</lg></b>
﻿<pb n="883"/>
<p><b>sāmānyā ūḍhā, anūḍhā, svayaṃvarā, svairiṇī, veśyā</b> ca ।</p>
<p><b>ūḍhā</b> yathā—(kirātā. 3.36)</p>
<b><lg>
<l>tuṣāraleśākulitotpalābhe paryaśruṇī maṅgalabhaṅgabhīruḥ ।</l>
<l>agūḍhabhāvā'pi vilokane sā na locane mīlayituṃ viṣehe ॥ 142 ॥</l>
</lg></b>
<p><b>anūḍhā</b> yathā—(mavīca. 1.30)</p>
<b><lg>
<l>kanyārat‍namayonijanma bhavatāmāste vayaṃ cārthino
rat‍naṃ yat k‍vacidasti tat pariṇamatyasmāsu śakrādapi ।</l>
<l>kanyāyāśca parārthataiva hi matā, tasyāḥ pradānādahaṃ
bandhurvo bhavitā, pulastyapulahapraṣṭhāśca sambandhinaḥ ॥ 143 ॥</l>
</lg></b>
<p><b>svayaṃvarā</b> yathā—(raghu. 6.67)</p>
<b><lg>
<l>sañcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 144 ॥</l>
</lg></b>
<p><b>svairiṇī</b> yathā—(sūmu. 10)</p>
<b><lg>
<l>ādye jagmuṣi tāmracūḍarahi/site śrotraṃ prabuddhā darāt/javāt
kiñcid vāsavadiṅmukhaṃ pravikasad dṛṣṭvā gavākṣādhvanā ।</l>
<l>santrāsena samīritā priyatamapremṇā niruddhā śanai—
rutthānopaniveśanāni kurute kalpe/talpe muhuḥ svairiṇī ॥ 145 ॥</l>
</lg></b>
<p><b>veśyā</b> tu <b>gaṇikā, vilāsinī rūpājīvā</b> ca ।</p>
<p><b>gaṇikā</b> yathā—</p>
<b><lg>
<l>tatajātiṣu tumbururgarurgurukalpaḥ suṣireṣu nāradaḥ ।</l>
<l>vitateṣu viśeṣahetavo mama viśvāvasupādapāṃsavaḥ ॥ 146 ॥</l>
</lg></b>
<p><b>vilāsinī</b> yathā—(megha. 35)</p>
<b><lg>
<l>pādanyāsak‍vaṇitaśanāstatra	līlāvadhūtaiḥ
rat‍nacchāyākhacitavalibhiścāmaraiḥ	klāntahastāḥ ।</l>
<l>veśyāstvatto nakhapadasukhān prāpya varṣāgrabindū—
nāmokṣyanti tvayi madhukaraśreṇidīrghān kaṭākṣān ॥ 147 ॥</l>
</lg></b>
﻿<pb n="884"/>
<p><b>rūpājīvā</b> yathā—(kuṭṭanī. 44)</p>
<b><lg>
<l>ayameva	dahyamānasmaranirgatadhūmavartikākāraḥ ।</l>
<l>cikurabharastava sundari ! kāmijanaṃ kiṅkarīkurute ॥ 148 ॥</l>
</lg></b>
<p>(<b>1. svakīyā</b>)</p>
<p>atha svakīyānāmuttamādibhede vyatikaraprastāre tricatvāriṃśacchatam । tatra—
<b>svakīyā</b> uttamā yathā—(śāku. 1.17)</p>
<b><lg>
<l>sarasijamanuviddhaṃ śaivalenāpi ramyaṃ
malinamapi himāṃśorlakṣma lakṣmīṃ tanoti ।</l>
<l>iyamadhikamanojñā	valkalenāpi tanvī
kimiva hi madhurāṇāṃ maṇḍanaṃ nākṛtīnām ॥ 149 ॥</l>
</lg></b>
<p><b>uttamā dhīrā</b> yathā—(gāsa. 1.88)</p>
<b><lg>
<l>jāṇai jāṇāveuṃ aṇuṇaa—viddavia—māṇaparisesaṃ ।</l>
<l>pairik‍kammi vi viṇaāvalaṃbaṇaṃ sa c‍cia kuṇaṃtī ॥ 150 ॥</l>
</lg></b>
<lg>
<l>(jānāti jñāpayitumanunayavidrāvitamānapariśeṣam ।</l>
<l>parikrame'pi vinayāvalambanaṃ satyamiva kurvatī ॥)</l>
</lg>
<p><b>uttamā'dhīrā</b> yathā—(gāsa. 4.23)</p>
<b><lg>
<l>piadaṃsaṇa—suharasamauliāim̐ jai se ṇa hoṃti acchīiṃ ।</l>
<l>tā keṇa kaṇṇaraiaṃ lakkhijjai kuvalaaṃ tissā ॥ 151 ॥</l>
</lg></b>
<lg>
<l>(priyadarśanasukharasamukulite yadi tasyā na bhavato akṣiṇīṃ ।</l>
<l>tadā kena karṇaracitaṃ lakṣyate kuvalayaṃ tasyāḥ ॥)</l>
</lg>
<p><b>uttamā ūḍhā</b> yathā—(raghu. 7.25)</p>
<b><lg>
<l>nitambagurvī guruṇā prayuktā vadhūrvidhātṛpratimena tena ।</l>
<l>cakāra sā mattacakoranetrā lajjāvatī lājavisargamag‍nau ॥ 152 ॥</l>
</lg></b>
<p><b>uttamānūḍhā</b> yathā—(śāku. 2.10)</p>
<b><lg>
<l>anāghrātaṃ puṣpaṃ kisalayamalūnaṃ kararuhai—
ranāviddhaṃ rat‍naṃ madhu navamanāsvāditarasam ।</l>
<l>akhaṇḍaṃ puṇyānāṃ phalamapi/miva ca tadrūpamanaghaṃ
na jāne bhoktāraṃ kamiha samupasthāsyati vidhiḥ ॥ 153 ॥</l>
</lg></b>
﻿<pb n="885"/>
<p><b>uttamā dhīroḍhā</b> yathā—(caupa. 11)</p>
<b><lg>
<l>adyāpi tanmanasi saṃparivartate me rātrau mayi kṣutavati kṣitipālaputryā ।</l>
<l>jīveti maṅgalavidhiṃ parihṛtya kopāt karṇe kṛtaṃ kanakapatramanālapantyā ॥ 154 ॥</l>
</lg></b>
<p><b>uttamā dhīrānūḍhā</b> yathā—(kusaṃ. 6.1)</p>
<b><lg>
<l>atha viśvātmane gaurī sandideśa mithaḥ sakhīm ।</l>
<l>dātā me bhūbhṛtāṃ nāthaḥ pramāṇīkriyatāmiti ॥ 155 ॥</l>
</lg></b>
<p><b>uttamā'dhīroḍhā</b> yathā—</p>
<b><lg>
<l>sasvedaromāñcitakampitāṅgī jātā priyasparśasukhena vatsā ।</l>
<l>marunnavāmbhaḥpravidhūtasiktā kadambayaṣṭiḥ sphuṭakorakeva ॥ 156 ॥</l>
</lg></b>
<p><b>uttamā'dhīrā'nūḍhā</b> yathā—(māmā. 1.29)</p>
<b><lg>
<l>atrāntare kimapi vāgvibhavātivṛttavaicitryamullasitavibhramamutpalakṣyāḥ ।</l>
<l>tad bhūrisāttvikavikāramapāstadhairyamācāryakaṃ kimapi mānmatha़/?/māvirāsīt ॥ 157 ॥</l>
</lg></b>
<p><b>uttamā mugdhā</b> yathā—(gāsa. 7.78)</p>
<b><lg>
<l>muddhe apattiaṃtī, pavāla—aṃkuraa—vaṇṇa—lohiae ।</l>
<l>ṇiddhoa—dhāurāe kīsa sahatthe puṇo dhuasi ॥ 158 ॥</l>
</lg></b>
<b><lg>
<l>(mugdhe ! apratyayantī pravālāṅkurasavarṇalohitau ।</l>
<l>nirdhautadhāturāgau kasmāt svahastau punardhāvayasi ॥)</l>
</lg></b>
<p><b>uttamādhīrā mugdhā</b> yathā—(jāha. 10.50)</p>
<b><lg>
<l>dvitrāṇyatha rathād bhūmau padānyādhāya nissahā ।</l>
<l>yeyamatra kiyad dūramiti papraccha maithilī ॥ 159 ॥</l>
</lg></b>
<p><b>uttamā dhīrā mugdhā</b> yathā—(vajjāla. pṛ.379)</p>
<b><lg>
<l>kaiā gao pio ajja putti ! ajjeṇa kai diṇā hoṃti ? ।</l>
<l>ekko,	eddahametto	bhaṇiuṃ	mohaṃ	gaā	bālā ॥ 160 ॥</l>
</lg></b>
<lg>
<l>{kadā gataḥ priyaḥ ? adya putri ! adyeti kati dināni bhavanti ? ।</l>
<l>ekaḥ,	etāvanmātre	bhaṇite	mohaṃ	gatā	bālā ॥}</l>
</lg>
<p><b>uttamā ūḍhā mugdhā</b> yathā—(gāsa. 1.15)</p>
<b><lg>
<l>kiṃ kiṃ de paḍihāsai ? sahīhiṃ haa pucchiāem̐ muddhāe ।</l>
<l>paḍhamuggaa—dohaliṇīe ṇavaraṃ daiaṃ gaā diṭṭhī ॥ 161 ॥</l>
</lg></b>
﻿<pb n="886"/>
<lg>
<l>(kiṃ kiṃ te pratibhāsate ? sakhībhiriti pṛṣ‍ṭāyā mugdhāyāḥ ।</l>
<l>prathamodgatadohadinyāḥ	kevalaṃ	dayitaṃ	gatā	dṛṣṭiḥ ॥)</l>
</lg>
<p><b>uttamā'nūḍhā mugdhā</b> yathā—</p>
<b><lg>
<l>jāva ṇa uṭṭhaṃti vācia/valia—thaṇaā se duddhagaṃdhiamuhīe ।</l>
<l>tāva	c‍cia	thutthukkāriāi	maaṇeṇa	aṃgāi ॥ 162 ॥</l>
</lg></b>
<lg>
<l>(yāvanna uttiṣṭhataḥ valita/pīna—stanau dugdhagandhimukhyāḥ ।</l>
<l>tāvadeva	1thūthū—kṛtāni	madanena	aṅgāni ॥)</l>
</lg>
<p><b>uttamā dhīroḍhā mugdhā</b> yathā—(gāsa.7.47)</p>
<b><lg>
<l>pucchijjaṃtī ṇa bhaṇai gahiā pipphurai cuṃbiā ruai ।</l>
<l>tuṇhikkā ṇavavahuā kaāvarāheṇa daieṇa uvaūḍhā ॥ 163 ॥</l>
</lg></b>
<lg>
<l>(pṛcchyamānā na bhaṇati, gṛhītā prasphurati, cumbitā roditi ।</l>
<l>tūṣṇīkā	navavadhūḥ	kṛtāparādhena	dayitenopagūḍhā ॥)</l>
</lg>
<p><b>uttamā dhīrā'nūḍhā mugdhā</b> yathā—</p>
<b><lg>
<l>taha muddhāe pulāio piavaro pakkhumeṇae/vasumelae kaha vi ।</l>
<l>jaha se paḍhamaṃ hiae pacchā hatthammi vi valaggo ॥ 164 ॥</l>
</lg></b>
<lg>
<l>(tathā mugdhayā pralokitaḥ priyavaraḥ pakṣmaṇaikenāpi ।</l>
<l>yathā tasya prathamaṃ hṛdaye paścāt haste'pi vilag‍nā ॥)</l>
</lg>
<p><b>uttamā dhīrā'nūḍhā mugdhā</b> yathā—</p>
<b><lg>
<l>bālattaṇadullaliāe ajja aṇajjaṃ kaaṃ ṇavavahūe ।</l>
<l>bhāāmi ghare eāiṇi tti ṇiṃto paī ruddho ॥ 165 ॥</l>
</lg></b>
<lg>
<l>(bālatvadurlalitayā'dya anāryaṃ kṛtaṃ navavadhvā ।</l>
<l>bibhemi gṛhe ekākinīti niryan patī ruddhaḥ ॥)</l>
</lg>
<p><b>uttamā adhīrā'nūḍhā mugdhā</b> yathā—(dra. chāyā pariśiṣṭa—4)</p>
<b><lg>
<l>ṇisuṇai ahomuhaṃ taṃsa—valia—seāsaaṃta—gaṃḍaalā ।</l>
<l>hiaicchia—vara—vārejja—haaha(?) saṃkittaṇaṃ kumārī ॥ 166 ॥</l>
</lg></b>
<p><b>uttamā madhyā</b> yathā—</p>
<b><lg>
<l>aṃtaraaṃti samuṇṇaa—paoharā piaamāe muhaaṃdaṃ ।</l>
<l>mā raiviāsiṇī cia kamalacchāā visaṃvaai ॥ 167 ॥</l>
</lg></b>
﻿<pb n="887"/>
<lg>
<l>(antarayataḥ samunnatayayodharau priyatamāyā mukhacandram ।</l>
<l>mā ravivikāsinyeva kamalacchāyā visamvadati ॥)</l>
</lg>
<p><b>uttamā dhīrā madhyamā</b> yathā—(amaru.)</p>
<b><lg>
<l>durādutsukamāgate vivalitaṃ, saṃbhāṣiṇi sphāritaṃ,
saṃśliṣyatyaruṇaṃ, gṛhītavasane kopāñcitabhrūlatam ।</l>
<l>māninyāścaraṇānativyatikare	bāṣpāmbupūrekṣaṇāt
cakṣurjātamaho prapañcacaturaṃ jātāgasi preyasi ॥ 168 ॥</l>
</lg></b>
<p><b>uttamā dhīrā madhyamā</b> yathā—</p>
<b><lg>
<l>ātaṅkaśramasādhvasavyatikarotkampaḥ kathaṃ sahyatām ॥ 169 ॥</l></lg></b> (pṛ.834)
<p><b>uttamā ūḍhā madhyamāṃ</b> yathā—</p>
<b><lg>
<l>kaha mā jhijjau majjho imāeॅ kaṃdoṭṭadalasaricchehiṃ ।</l>
<l>ṇaaṇehiṃ jo ṇa dīsai ghaṇa—thaṇa—hara—ruddha—pasarehiṃ ॥ 170 ॥</l>
</lg></b>
<lg>
<l>(kathaṃ mā kṣīyatāṃ madhyo'syāḥ kuvalayadalasadṛkṣābha़yā/?/m ।</l>
<l>nayanābhyāṃ yo na dṛś‍yate ghanastanabhararuddhaprasarābhyām ॥)</l>
</lg>
<p><b>uttamā anūḍhā madhyā</b> yathā—(māmā. 4.8)</p>
<b><lg>
<l>tanme manaḥ kṣipati yat sarasaprahāramālokya māmagaṇitaskhaladuttarīyā ।</l>
<l>trastaikahāyanakuraṅgaviloladṛṣṭirāśliṣṭavatyamṛtasaṃvalitairivāṅgaiḥ	॥ 171 ॥</l>
</lg></b>
<p><b>uttamā dhīroḍhā madhyā</b> yathā—</p>
<b><lg>
<l>niś‍cyotante sutanu ! kabarībindavo yāvadete ॥ 172 ॥</l></lg></b> (877)
<p><b>uttamā dhīrā'nūḍhā madhyā</b> yathā—(māmā. 2.2)</p>
<b><lg>
<l>jvalatu gagane rātrau rātrāvakhaṇḍakalaḥ śaśī
dahatu madanaḥ kiṃ vā mṛtyoḥ pareṇa vidhāsyataḥ ।</l>
<l>mama tu dayitastātaḥ ślāghyo jananyamalānvayā
kulamamalinaṃ na tvevāyaṃ jano na ca jīvitam ॥ 173 ॥</l>
</lg></b>
<p><b>uttamā adhīroḍhā madhyā</b> yathā—(kusaṃ. 8.5)</p>
<b><lg>
<l>evamāli ! nigṛhītasādhvasaṃ śaṅkaro rahasi sevyatāmiti ।</l>
<l>sā sakhībhirupadiṣṭamākulā nāsmarat pramukhavartini priye ॥ 174 ॥</l>
</lg></b>
﻿<pb n="888"/>
<p><b>uttamā'dhīrā'nūḍhā madhyā</b> yathā—(gāsa 3.78)</p>
<b><lg>
<l>seacchaleṇa pecchaha taṇue aṃgammi se amāaṃtaṃ ।</l>
<l>lāvaṇṇaṃ osarai vva tivali—sovāṇa—paṃtīe ॥ 175 ॥</l>
</lg></b>
<lg>
<l>(svedacchalena prekṣadhvaṃ tanuke'ṅge tasyā amāt ।</l>
<l>lāvaṇyamapasaratīva	trivalīsopānapaṅktibhiḥ ॥)</l>
</lg>
<p><b>uttamā pragalbhā</b> yathā—</p>
<b><lg>
<l>ṇihuaṃ khu ṇīsasijjai ruvvai rāīsu taṃ pi ṇīsad‍daṃ ।</l>
<l>vahuā paimmi kaāvarāhe hiaicchiāṇiṇhuvijjaṃti ॥ 176 ॥</l>
</lg></b>
<lg>
<l>(nibhṛtaṃ khalu niḥśvasyate rudyate rātriṣu tadapi niśśabdam ।</l>
<l>patyau	kṛtāparādhe	hṛdayepsitāni	hnūyante ॥)</l>
</lg>
<p><b>uttamā dhīrā pragalbhā</b> yathā—(gāsa. 1.48)</p>
<b><lg>
<l>aṇṇadaiā/mahilāpasaṃgaṃ de deva karesu amha daiassa ।</l>
<l>purisā ek‍kaṃta—rasā ṇa hu dosa—guṇe viāṇaṃti ॥ 177 ॥</l>
</lg></b>
<lg>
<l>(anyadayitā/mahilā—prasaṅgaṃ he deva ! kurvasmākaṃ dayitasya ।</l>
<l>puruṣā ekāntarasā na khalu doṣaguṇau vijānanti ॥)</l>
</lg>
<p><b>uttamā'dhīrā pragalbhā</b> yathā—(gāsa. 2.47)</p>
<b><lg>
<l>ṇa muaṃti dīhasāsaṃ ṇa ruaṃti ciraṃ, ṇa hoṃti kisiāo ।</l>
<l>dhaṇṇāo tāo jāṇaṃ bahuvallaha vallaho ṇa tumaṃ ॥ 178 ॥</l>
</lg></b>
<lg>
<l>(na muñcanti dīrghaśvāsaṃ na rudanti ciraṃ na bhavanti kṛśāḥ ।</l>
<l>dhanyāstā yāsāṃ bahuvallabha ! vallabho na tvam ॥)</l>
</lg>
<p><b>uttamā ūḍhā pragalbhā</b> yathā—(gāsa. 1.23)</p>
<b><lg>
<l>āṇāsaāim̐ deṃtī taha surae harisa—viasia—kavolā ।</l>
<l>gose vi oṇaa—muhī, aha setti piaṃ ṇa saddahimo ॥ 179 ॥</l>
</lg></b>
<lg>
<l>(ājñāśatāni dadatī tathā surate harṣavikasitakapolā ।</l>
<l>prātarapyavanatamukhī iyaṃ seti priyāṃ na śraddadhmaḥ ॥)</l>
</lg>
<p><b>uttamā'nūḍhā pragalbhā</b> yathā—(kusaṃ. 7.19)</p>
<b><lg>
<l>patyuḥ śiraścandrakalāmanena spṛśeti sakhyā parihāsapūrvam ।</l>
<l>sā rañjayitvā caraṇau kṛtāśīrmālyena tāṃ nirvacanaṃ jaghāna ॥ 180 ॥</l>
</lg></b>
﻿<pb n="889"/>
<p><b>uttamā dhīroḍhā pragalbhā</b> yathā—(rat‍nā. 2.21)</p>
<b><lg>
<l>bhrūbhede sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna visphāritaṃ
kopaśca prakaṭīkṛto dayitayā muktaśca na praśrayaḥ ॥ 181 ॥</l>
</lg></b>
<p><b>uttamā dhīroḍhā pragalbhā</b> yathā—(kusaṃ. 5.83)</p>
<b><lg>
<l>nirvāyatāmāli ! kimapyayaṃ vaṭuḥ punarvivakṣuḥ sphuritottarādharaḥ ।</l>
<l>na kevalaṃ yo mahatāṃ vibhāṣate śṛṇoti tasmādapi yaḥ sa pāpabhāk ॥ 182 ॥</l>
</lg></b>
<p><b>uttamā'dhīroḍhā pragalbhā</b> yathā—(amaru. 75)</p>
<b><lg>
<l>kathamapi kṛtapratyāsaktau priye skhalitottare
virahakṛśayā kṛtvā vyājaṃ prakalpitamaśrutam ।</l>
<l>asahanasakhīśrotraprāp‍tipramādasasaṃbhramaṃ
vivalitadṛśā śūnye gehe samucchavasitaṃ tataḥ ॥ 183 ॥</l>
</lg></b>
<p><b>uttamā'dhīrā'nūḍhā pragalbhā</b> yathā—(śāku. 3.7)</p>
<b><lg>
<l>kṣāmakṣāmakapolamānanamuraḥ	kāṭhinyamuktastanaṃ
madhyaḥ klāntataraḥ prakāmavinatāvaṃsau chaviḥ pāṇḍurā ।</l>
<l>śocyā ca priyadarśanā ca madanakliṣṭeyamālakṣyate
patrāṇāmiva śoṣaṇena marutā spṛṣṭā latā mādhavī ॥ 184 ॥</l>
</lg></b>
<p><b>madhyamā</b> yathā—</p>
<b><lg>
<l>nīlendīvaraśaṅkayā	nayanayorbandhūkabuddha‍yā'dhare
pāṇau padmadhiyā madhūkakusumabhrāntyā tathā gaṇḍayoḥ ।</l>
<l>līyante	kabarīṣu	bāndhavakulavyāmohajātaspṛhā
durvārā madhupāḥ; kiyanti taruṇa ! sthānāni rakṣiṣyasi ? ॥ 185 ॥</l>
</lg></b>
<p><b>madhyamā dhīrā</b> yathā—(amaru. 81)</p>
<b><lg>
<l>kapole	patrālīkaratalanirodhena	mṛditā
nipīto	niḥśvāsairayamamṛtahṛdyo'dhararasaḥ ।</l>
<l>muhuḥ kaṇṭhe lag‍nastaralayati bāṣpaḥ stanataṭīṃ
priyo manyurjātastava niranurodhe na tu vayam ॥ 186 ॥</l>
</lg></b>
﻿<pb n="890"/>
<p><b>madhyamā adhīrā</b> yathā—(gāsa. 3.22)</p>
<b><lg>
<l>pia—saṃbharaṇa—paloṭṭaṃta—vāha—dhāra—ṇivāa—bhīāe ।</l>
<l>dijjai	vaṃkaggīvāe	dīvao	pahia—jāāe ॥ 187 ॥</l>
</lg></b>
<lg>
<l>(priyasaṃsmaraṇapraluṭhad‍bāṣpadhārānipātabhītayā ।</l>
<l>dīyate vakragrīvayā dīpakaḥ pathikajāyayā ॥)</l>
</lg>
<p><b>madhyamoḍhā</b> yathā—(gāsa. 1.13)</p>
<b><lg>
<l>ghariṇīem̐ mahāṇasa—kamma—lagga—masimalii/mailieṇa hattheṇa ।</l>
<l>chittaṃ	muhaṃ	hasijjai,	caṃdāvatthaṃ	gaaṃ	paiṇā ॥ 188 ॥</l>
</lg></b>
<lg>
<l>(gṛhiṇyā mahānasakarmalag‍namasīmalinetena/nena hastena ।</l>
<l>spṛṣṭaṃ mukhaṃ hasyate candrāvasthaṃ gataṃ patyā ॥)</l>
</lg>
<p><b>madhyamā'nūḍhā</b> yathā—(gāsa. 6.75)</p>
<b><lg>
<l>kassa karo bahupuṇṇapphalekkataruṇo tuhaṃ visammihai ।</l>
<l>thaṇapariṇāhe	vammahaṇihāṇakalase	vva	pāroho ॥ 189 ॥</l>
</lg></b>
<lg>
<l>(kasya karo bahupuṇyaphalaikatarostava viśramiṣyati ।</l>
<l>stanapariṇāhe manmathanidhānakalaśa iva prarohaḥ ॥)</l>
</lg>
<p><b>madhyamā dhīroḍhā</b> yathā—(gāsa. 4. 84)</p>
<b><lg>
<l>pisaa pie ! kā kuviā suaṇu ! tumaṃ paraaṇammi ko kovo ।</l>
<l>kā hu paro ṇāha ! tumaṃ kīsa appuṇṇāṇa me sattī ॥ 190 ॥</l>
</lg></b>
<lg>
<l>(prasīda priye ! kā kupitā sutanu ! tvaṃ parajane kaḥ kopaḥ ।</l>
<l>kaḥ khalu paro, nātha ! tvaṃ kimityapuṇyānāṃ me śaktiḥ ॥)</l>
</lg>
<p><b>madhyamā dhīrā'nūḍhā</b> yathā—(rat‍nā 2.1)</p>
<b><lg>
<l>dullahajaṇāṇurāo, lajjā guruī paravvaso appā ।</l>
<l>piasahi ! visamaṃ pemmaṃ, maraṇaṃ saraṇaṃ ṇavaramekkaṃ ॥ 191 ॥</l>
</lg></b>
<lg>
<l>(durlabhajanānurāgaḥ lajjā gurvī paravaśa ātmā ।</l>
<l>prayasakhi ! viṣamaṃ prema maraṇaṃ śaraṇaṃ kevalamekam ॥)</l>
</lg>
<p><b>madhyamā adhīroḍhā</b> yathā—(gāsa. 1.74)</p>
<b><lg>
<l>diḍhamaṇṇudūmiāem̐ vi gahio daiammi pecchaha imāe ।</l>
<l>osarai	vāluāmuṭhṭhiu	vva	māṇo	surasuraṃto ॥ 192 ॥</l>
</lg></b>
﻿<pb n="891"/>
<p>(dṛḍhamanyudūtanayā'pi gṛhīto dayite paś‍yatānayā।
apasarati vālukāmuṣṭiriva mānaḥ surasurāyamāṇaḥ॥)</p>
<p><b>madhyamā adhīrā'nūḍhā</b> yathā—(līlāvatī 423)</p>
<b><lg><l>tassa maalaṃchaṇassa va karaphaṃsasamuggaeṇa seeṇa।
sasimaṇighaḍiā vāollia vva vārīmaī jāā॥ 193॥</l></lg></b>
<p>(tasya mṛgalāñchanasyeva karaspaऱśasamudratena svedena।
śaśimaṇighaṭitā puttalikeva vārimayī jātā॥)</p>
<p><b>madhyamā mugdhā</b> yathā—(gāsa. 4. 7)</p>
<b><lg><l>hatthesu a pāesu a aṃguligaṇaṇāe vavagaā/aigaā diahā।
eṇhiṃ uṇa keṇa gaṇijjau tti bhaṇiuṃ mohaṃ gaā/ruai muddhā॥ 194॥</l></lg></b>
<p>(hastayośca pādayoścāṅgūligaṇanayā vyapagatā divasāḥ।
idānīṃ punaḥ kena gaṇyatāmiti bhaṇitvā mohaṃ gatā/roditi mugdhā॥)</p>
<p><b>madhyamā dhīrā mugdhā</b> yathā—(gāsa. 2. 70)</p>
<b><lg><l>jhaṃjhāvāuttiṇṇiagharavivara/paloṭṭha—salila—dhārāhiṃ।
kuḍu—lihiohi—diahaṃ rakkhai muddhā/ajjā karaalehiṃ॥ 195॥</l></lg></b>
<p>(jhañjhāvātottṛṇīkṛtagṛhavivaraprapatat(?)—saliladhārābhiḥ।
ku़ḍyalikhitāvadhidivasaṃ rakṣati mugdhā/āryā karatalaiḥ॥)</p>
<p><b>madhyamā'dhīrā muga़dhā</b> yathā—</p>
<b><lg><l>keligottakkhalie/kkhalaṇe varassa papphullaiṃ(?) dihiṃ dei।
bahu—vāsaa—vāsahare vahue vāholliā diṭṭhī॥ 196॥</l></lg></b>
<p>(keligotraskhalite/skhalane varasya praphullāṃ dhṛtiṃ dadāti।
bahuvāsakavāsagṛhe vadhvā bāṣpāndritā dṛṣṭiḥ॥)</p>
<p><b>madhyamoḍhā mugdhā</b> yathā—(5. 16, dra. 27. 15)</p>
<b><lg><l>vāhittā paḍivaaṇaṃ ṇa dei, rūsei ekkamekkassa।
valii paricuṃviā taha vi harai hiaaṃ ṇavaraṃ sā॥ 197॥</l></lg></b>
<p>(vyāhṛtā prativacanaṃ na dadāti ruṣyatyekaikasya।
asatī kāryeṇa vinā pradīpyamāne nadī—kacche॥)</p>
﻿<pb n="892"/>
<p><b>madhyamā'nūḍhā mugdhā</b> yathā—(gāsa. 4.52)</p>
<b><lg>
<l>mā ṇaṃ pucchaha diṇṇā, jassa tumaṃ so pio tti sahiāo ।</l>
<l>siṭ‌ṭhaṃ	cia	ghaṇapulaehiṃ	hoṃtavahūem̐	aṃgehiṃ ॥ 118 ॥</l>
</lg></b>
<lg>
<l>(mainaṃ pṛcchata dattā yasya tvaṃ sa priya iti sakhyaḥ ।</l>
<l>śiṣṭameva ghanapulakairbhaviṣyadvadhvā	aṅgaiḥ ॥)</l>
</lg>
<p><b>madhyamā dhīroḍhā mugdhā</b> yathā—(HOS saṃskaraṇe gātheyaṃ nāsti)</p>
<b><lg>
<l>cuṃbaṇabiliaṇamille sīso appa ṇa viiṇṇapaḍiveaṇeṇa ।</l>
<l>. . . . pavahu kaiomocchīsī paiṇo rāvaaṃ mauṇī ॥ 199 ॥</l>
</lg></b>
<p><b>madhyamā dhīrā'nūḍhā mugdhā</b> yathā—</p>
<b><lg>
<l>hiaa—daiammi vi pie gurupurao lajjiāe muddhāe ।</l>
<l>sahi savvo araghaḍio/ṭhṭhio vi hoi viralaṃgulī hattho ॥ 200 ॥</l>
</lg></b>
<lg>
<l>(hṛdayadayite'pi	gurupurata	īpsitāyā	mugdhāyāḥ ।</l>
<l>sakhi! sarvo'dharaghaṭito'pi/sthito'pi bhavati viralāṅgulirhastaḥ ॥)</l>
</lg>
<p><b>madhyamā'dhīroḍhā mugdhā</b> yathā—(gāsa. 4.52)</p>
<b><lg>
<l>kaṃḍujjuā	varāī	ajja	tae	sā kaāvarāheṇa ।</l>
<l>alasāia—ruṇṇa—viaṃbhiāi	diaheṇa	sikhkhaviā ॥ 201 ॥</l>
</lg></b>
<lg>
<l>(kāṇḍarjukā varākī adya tvayā sā kṛtāparādhena ।</l>
<l>alasāyitaruditavijṛmbhitāni	divasena	śikṣitā ॥)</l>
</lg>
<p><b>madhyamā'dhīrā'nūḍhā mugdhā</b> yathā—</p>
<b><lg>
<l>vara—phaṃsa—muuliacchī siṇṇūsaliahiṃ bāhulaiāhiṃ ।</l>
<l>lajjālasā	kilammai	muddhavahū	guruaṇasamakkhaṃ ॥ 202 ॥</l>
</lg></b>
<lg>
<l>(varasparśamukulitākṣī khinnaromāñcitābhyāṃ bāhulatikābhyām ।</l>
<l>lajjālasā	kilamyati	mugdhavadhūrgurujanasamakṣam ॥)</l>
</lg>
<p><b>madhyamā madhyā</b> yathā—(gāsa. 2.50)</p>
<b><lg>
<l>ajjāe ṇavaṇahakkhaa—ṇirikkhaṇe gurua—jovvaṇuttuṃgaṃ ।</l>
<l>paḍimāgaa—ṇia—ṇaaṇuppalacciaṃ	hoi	thaṇavaṭhṭhaṃ ॥ 203 ॥</l>
</lg></b>
<lg>
<l>(āryāyā	navanakhakṣitanirīkṣaṇe	gurukayauvanottuṅgam ।</l>
<l>pratimāgatanijanayanotpalārcitaṃ	bhavati 	stanapṛṣṭham ॥)</l>
</lg>
﻿<pb n="893"/>
<p><b>madhyamā dhīrā madhyā</b> yathā—(gāsa. 4.27)</p>
<b><lg>
<l>iṃsaṃ jaṇeṃti vaḍ‌ḍheṃti vammahaṃ vippiaṃ sahāveṃti ।</l>
<l>virahe ṇa deṃti mariuṃ aho guṇā tassa bahumaggā ॥ 204 ॥</l>
</lg></b>
<lg>
<l>(īrṣyāṃ janayanti vardhayanti manmathaṃ vipriyaṃ sāhayanti ।</l>
<l>virahe na dadati martumaho guṇāstasya bahumārgāḥ ॥)</l>
</lg>
<p><b>madhyamā adhīramadhyā</b> yathā—(gauḍavaho 690, gāsa. 933)</p>
<b><lg>
<l>uvvahai	daia-gahiāharoṭhṭha-jhijjaṃta-rosa-paḍirāaṃ ।</l>
<l>pāṇosaraṃtamairaṃ	va	paḍihacasaaṃ	muhaṃ	bālā ॥ 205 ॥</l>
</lg></b>
<lg>
<l>(udvahati	dayitagṛhītādharoṣṭhakṣīyamāṇaroṣapratirāgam ।</l>
<l>pānāpasaranmadiramiva	sphaṭikacaṣakaṃ	 mukhaṃ bālā ॥)</l>
</lg>
<p><b>madhyamoḍhā madhyā</b> yathā—</p>
<b><lg>
<l>ṇiddālasa—parighummira—taṃsavalaṃtaddha—tāraolāo ।</l>
<l>kāmasya vi duvvisahā diṭhṭhiṇivāā sasimuhīe ॥ 206 ॥</l>
</lg></b>
<lg>
<l>(nidrālasaparighūrṇanaśīlatryaśravaladardhatārakālokāḥ ।</l>
<l>kāmasyāpi durviṣahā	dṛṣṭinipātāḥ	śaśimukhyāḥ ॥)</l>
</lg>
<p><b>madhyamā'nūḍhā madhyā</b> yathā—(līlāvatī 489)</p>
<b><lg>
<l>taṃ siddhakumāraṃ pecchiūṇa eehi sahi ! aṇajjehiṃ ।</l>
<l>aviṇaamaggaṃ haa—loaṇehiṃ ṇīahmi, kiṃ bhaṇimo? ॥ 207 ॥</l>
</lg></b>
<lg>
<l>(taṃ siddhakumāraṃ prekṣya etābhyāṃ sakhi ! anāryābhyām ।</l>
<l>avinayamārgaṃ hatalocanābhyāṃ nītā'smi, kiṃ bhaṇāmi ॥)</l>
</lg>
<p>madhyamā dhīroḍhā madhyā yathā— (gāsa. 2.60)</p>
<b><lg>
<l>acchoḍia—vatthaddhaṃta—patthie! maṃtharaṃ tumaṃ vacca ।</l>
<l>ciṃtesi thaṇaharāāsiassa majjhassa vi ṇa bhaṃgaṃ ॥ 208 ॥</l>
</lg></b>
<lg>
<l>(balādākṛṣṭavastrārdhāntaprasthite!	mantharaṃ	tvaṃ	vraja ।</l>
<l>cintayasi stanabharāyāsitasya madhyasyāpi na bhaṅgam? ॥)</l>
</lg>
<p><b>madhyamā dhīrā'nūḍhā madhyā</b> yathā—(līlāvatī 323)</p>
<b><lg>
<l>tā kiṃ bahuehi vi ciṃciehi ṇalakūvaro varo hou ।</l>
<l>vittāhivassa	taṇao	gaamuha!	tuha	pasāeṇa ॥ 209 ॥</l>
</lg></b>
﻿<pb n="894"/>
<b><lg>
<l>(tat	kiṃ	bahubhirapi cintitaiḥ	nalakūbaro varo bhavatu ।</l>
<l>vittādhipasya	tanayo	gajamukha!	tava	prasādena ॥)</l>
</lg></b>
<p><b>madhyamā'dhīroḍhā madhyā</b> yathā—(gāsa. 6.2)</p>
<b><lg>
<l>ajjaṃ pi tāva ekkaṃ mā maṃ vārehi piasahi! ruaṃtiṃ ।</l>
<l>kalliṃ uṇa tammi gae jai ṇa muā tā ṇa rodissaṃ ॥ 210 ॥</l>
</lg></b>
<lg>
<l>(adyāpi	tāvadekaṃ mā māṃ vāraya priyasakhi! rudatīm ।</l>
<l>kalye punastasmin gate yadi na mṛtā rodiṣye ॥)</l>
</lg>
<p><b>madhyamā'dhīrā'nūḍhā madhyā</b> yathā—(māmā. 7.2)</p>
<b><lg>
<l>rambhoru! saṃhara bhayaṃ kṣamate vikāramutkampinaḥ stanabharasya na madhyabhāgaḥ ।</l>
<l>itthaṃ tvayaiva kathitapraṇayaprasādaḥ saṅkalpanirvṛtiṣu saṃstuta eṣa dāsaḥ ॥ 211 ॥</l>
</lg></b>
<p><b>madhyamā pragalbhā</b> yathā—(gāsa. 1.24)</p>
<b><lg>
<l>piaviraho appiadaṃsaṇaṃ	garuāiṃ	do	vi	dukkhāiṃ ।</l>
<l>jīe	tumaṃ	kārijjesi	tīe	ṇamo	āhijāīe ॥ 212 ॥</l>
</lg></b>
<lg>
<l>(priyaviraho'priyadarśanaṃ ca guruke dve api duḥkhe ।</l>
<l>yayā tvaṃ kāryase tasyai nama ābhijātyai ॥)</l>
</lg>
<p><b>madhyamā dhīrā pragalbhā</b> yathā—(amaruka. 69)</p>
<b><lg>
<l>purā'bhūdasmākaṃ	tanuriyamabhinnaiva	niyataṃ
tato	nu	tvaṃ	preyān	vayamapi	hatāśā	priyatamāḥ ।</l>
<l>idānīṃ	nāthastvaṃ	vayamapi	kalatraṃ;	kimaparaṃ
mayā''p‍taṃ	prāṇānāṃ	kuliśakaṭhinānāṃ	phalamidam ॥ 213 ॥</l>
</lg></b>
<p><b>madhyamā adhīrā pragalbhā</b> yathā—(gāsa. 1.43)</p>
<b><lg>
<l>virahāṇalo sahijjai āsābaṃdheṇa vallahajaṇassa ।</l>
<l>ekkaggāmapavāso	hu	māe!	maraṇaṃ	visesei ॥ 214 ॥</l>
</lg></b>
<lg>
<l>(virahānalaḥ sahyata āśābandhena ballabhajanasya ।</l>
<l>ekagrāmapravāsaḥ khalu mātarmaraṇaṃ viśeṣayati ॥)</l>
</lg>
<p><b>madhyamoḍhā pragalbhā</b> yathā—</p>
<b><lg>
<l>pahavaṃti ccia purisā mahilāṇaṃ suhaa! kiṃ tha vi/lio si ।</l>
<l>aṇurāaṇolliāe	ko	doso	āhiāīe ॥ 295 ॥</l>
</lg></b>
﻿<pb n="895"/>
<lg>
<l>(prabhavantyeva puruṣā mahilānāṃ subhaga! kimatra vrīḍito'si ।</l>
<l>anurāganoditāyāḥ	ko	doṣa	ābhijātyāḥ? ॥)</l>
</lg>
<p><b>madhyamā'nūḍhā pragalbhā</b> yathā—(gādhārat‍nakośe. 395)</p>
<b><lg>
<l>jiau tti paasaṇāhaṃ varagottaṃ varapariaṇāhi soumaṇā ।</l>
<l>chikkā,	kaeṇa	ṇamiussāṇurasūraṃ	paloei ॥ 216 ॥</l>
</lg></b>
<lg>
<l>('jayatu' iti padasanāthaṃ varagotraṃ parijanaiḥ śrotumanāḥ ।</l>
<l>chikkā	kṛtena	namituṃ	sā	sūryaṃ	pralokayati ॥)</l>
</lg>
<p><b>madhyamā dhīroḍhā pragalbhā</b> yathā—(gāsa. 945)</p>
<b><lg>
<l>aṇuvattaṃto amhārisaṃ jaṇaṃ suhaa! āhijāīe ।</l>
<l>ciṃtesi vi ṇo hiae aṇāhijāī suhaṃ jiai ॥ 217 ॥</l>
</lg></b>
<lg>
<l>(anuvartamāno'smādṛśaṃ janaṃ subhaga! ābhijātyā ।</l>
<l>cintayasi punarhṛdaye anābhijātiḥ sukhaṃ jīvati ॥)</l>
</lg>
<p><b>madhyamā dhīrā'nūḍhā pragalbhā</b> yathā—</p>
<b><lg>
<l>X X X X si eṇṇiṃ tūmati ghūmei ।</l>
<l>aliakuviehi kumarīhiṃ risaṃ viṇiuhi uppariaṃ ॥ 218 ॥</l>
</lg></b>
<p><b>madhyamā'dhīroḍhā pragalbhā</b> yathā—(gāsa. 2.95)</p>
<b><lg>
<l>kelīa vi rūseuṃ ṇa tīrae tammi cukkaviṇaammi ।</l>
<l>jāiaehiṃ va māe!	imehiṃ	avasehiṃ	aṃgehiṃ ॥ 299 ॥</l>
</lg></b>
<lg>
<l>(kelyā'pi roṣituṃ na śakyate tasmiṃś‍cyutavinaye ।</l>
<l>yācitakairiva	mātarebhiravaśairaṅgaiḥ ॥)</l>
</lg>
<p><b>madhyamā'dhīrā'nūḍhā pragalbhā</b> yathā—(līlīvatī 567)</p>
<b><lg>
<l>ṇa sahai kālakkhevaṃ hiaaṃ maaṇa—huavaha—palittaṃ ।</l>
<l>tassa vi saṃdehagaaṃ jīaṃ ṇa suaṃ via tae ॥ 220 ॥</l>
</lg></b>
<lg>
<l>(na sahate kālakṣepaṃ hṛdayaṃ madanahutavahapradīp‍tam ।</l>
<l>tasya ca sandehagataṃ jīvitaṃ na śrutamiva tayā ॥)</l>
</lg>
<p><b>kaniṣṭhā</b> yathā—(gāsa. 3.40)</p>
<b><lg>
<l>aṃdha—ara—vora—pattaṃ va māuā! maha paiṃ viluppaṃti ।</l>
<l>īsāaṃti mahaṃ via ccheppāhiṃto phaṇo jāo ॥ 221 ॥</l>
</lg></b>
﻿<pb n="896"/>
<lg>
<l>(andhakarabadarapātramiva mātaraḥ! mama patiṃ vilumpanti ।</l>
<l>īrṣyanti mahyameva lāṅgūlebhyaḥ/śephobhyaḥ phaṇo jātaḥ ॥)</l>
</lg>
<p><b>kaniṣṭhā dhīrā</b> yathā—(gāsa. 1.33)</p>
<b><lg>
<l>uṇhāi ṇīsasanto kiṃ ti maha parammuhīem̐ saaṇaddhe ।</l>
<l>hiaaṃ palīvia vi aṇusaeṇa puṭṭhiṃ palīvesi ॥ 222 ॥</l>
</lg></b>
<lg>
<l>(uṣṇāni niśśvasan kimiti mama parāṅmukhyāḥ śayanārdhe ।</l>
<l>hṛdayaṃ	pradīpyāpyanuśayena	pṛṣṭhaṃ	pradīpayasi ॥)</l>
</lg>
<p><b>kaniṣṭhā adhīrā</b> yathā—(gāsa. 2.46)</p>
<b><lg>
<l>ummūleṃti va hiaaṃ imāi re! tuha virajjamāṇassa ।</l>
<l>avahīraṇa-vasa-visaṃṭhula-valaṃta-ṇaaṇaddha-diṭṭhāiṃ ॥ 223 ॥</l>
</lg></b>
<lg>
<l>(unmūlayantīva hṛdayamimāni re! tava virajyamānasya ।</l>
<l>avadhīraṇa—vaśa—visaṃṣṭhula—valannayanārdhadṛṣṭāni ॥)</l>
</lg>
<p><b>kaniṣṭhoḍhā yathā—(gāsa. 6.44)</b></p>
<b><lg>
<l>daia—kaaggaha—lulio dhammillo sīhugaṃdhiaṃ vaaṇaṃ ।</l>
<l>sa/maaṇammi ettiaṃ cia pasāhaṇaṃ harai juvaīṇaṃ ॥ 224 ॥</l>
</lg></b>
<lg>
<l>(dayitakaragrahalulito dhammillaḥ sīdhugandhitaṃ vadanam ।</l>
<l>śayane/madane etāvadeva prasādhanaṃ harati yuvatīnām ॥)</l>
</lg>
<p><b>kaniṣṭhā'nūḍhā</b> yathā—(gāsa. 2.96)</p>
<b><lg>
<l>upphulliāi khellau mā ṇaṃ vāreha hou parikhāmā ।</l>
<l>mā	jahaṇabhāragaruī	purusāaṃtī	kilimmihii ॥ 225 ॥</l>
</lg></b>
<lg>
<l>(utphullikayā khelatu maināṃ vārayata bhavatu parikṣāmā ।</l>
<l>mā	jaghanabhāragurvī	puruṣāyantī	klamiṣyati ॥)</l>
</lg>
<p><b>kaniṣṭhā dhīroḍhā</b> yathā—(gāsa. 4.75)</p>
<b><lg>
<l>teṇa ṇa marāmi maṇṇūhiṃ pūriā ajja, jeṇa, re suhaa! ।</l>
<l>toggaamaṇā maraṃtī mā tujjha puṇo vi laggissaṃ ॥ 226 ॥</l>
</lg></b>
<lg>
<l>(tena na mriye mantubhiḥ pūritā'dya yena re subhaga! ।</l>
<l>tvadgatamanā mriyamāṇā mā tava punarapi lagiṣyāmi ॥)</l>
</lg>
﻿<pb n="897"/>
<p><b>kaniṣṭhā dhīrā'nūḍhā</b> yathā—</p>
<b><lg>
<l>taha pūriamoḍ‌ḍhaṇaaṃ vara-sauṇaggahaṇa-gaṃṭhi-baṃdhehiṃ ।</l>
<l>bhaggamaraṇaggahāe	jaha	rakkhākaṃḍaaṃ	jāaṃ ॥ 227 ॥</l>
</lg></b>
<lg>
<l>(tathā pūritamuttarīyaṃ varaśakunaṃ gahanagranthibandhaiḥ ।</l>
<l>bhag‍namaraṇagrahāyāḥ yathā rakṣākāṇḍakaṃ jātaḥ ॥)</l>
</lg>
<p><b>kaniṣṭhā'dhīroḍhā</b> yathā—(gāsa. 255)</p>
<b><lg>
<l>ṇivvuttaraā	vi	vahū	suraavirāmaṭṭhiiṃ	aāṇaṃtī ।</l>
<l>aviraahiaā aṇṇaṃ pi kiṃ pi atthi tti ciṃtei ॥ 228 ॥</l>
</lg></b>
<lg>
<l>(nirvṛttaratā'pi	vadhūḥ	suratavirāmasthitijānatī ।</l>
<l>aviratahṛdayā'nyadapi kimapyastīti cintayati ॥)</l>
</lg>
<p><b>kaniṣṭhā adhīrā mugdhā</b> yathā—(gāsa. 1.47)</p>
<b><lg>
<l>hoṃtapahiassa jāā 1āucchaṇa—jīadhāraṇarahassaṃ ।</l>
<l>pucchaṃtī	bhamai	gharaṃ	ghareṇa	piavirahasahirīo ॥ 229 ॥</l>
</lg></b>
<lg>
<l>(bhaviṣyatpathikasya jāyā āpṛcchana—jīvadhāraṇārahasyam ।</l>
<l>pṛcchantī bhramati gṛhaṃ gṛheṇa priyavirahasahanaśīlāḥ ॥)</l>
</lg>
<p><b>kaniṣṭhoḍhā mugdhā</b> yathā—(gāsa. 5.33)</p>
<b><lg>
<l>pusai khaṇaṃ, dhuvai khaṇaṃ paphphoḍai takkhaṇaṃ aāṇaṃtī ।</l>
<l>muddhavahū	thaṇavaṭṭe	diṇṇaṃ	daieṇa	ṇakkhapaaṃ ॥ 230 ॥</l>
</lg></b>
<lg>
<l>(proñchati kṣaṇaṃ dhunoti kṣaṇaṃ prasphoṭati tatkṣaṇamajānatī ।</l>
<l>mugdhavadhūḥ stanapṛṣṭhe dattaṃ dayitena nakhapadam ॥)</l>
</lg>
<p><b>kaniṣṭhā anūḍhā mugdhā</b> yathā—(gāsa. 2.94)</p>
<b><lg>
<l>sā	tuha	sahatthadiṇṇaṃ	phaggucchavakaddamaṃ	thaṇucchaṃge ।</l>
<l>parikuviā	iva	sāhai	salāhirī	gāmakumarīṇaṃ ॥ 231 ॥</l>
</lg></b>
<lg>
<l>(sā	tvayā	svahastadattaṃ	phalgūtsavakardamaṃ	stanotsaṅge ।</l>
<l>parikupiteva	sādhayati	ślāghanaśīlā	grāmakumārīṇām ॥)</l>
</lg>
<!-- NOTES pg=897!-->
1. āpṛcchanaṃ virahaḥ । pravāsasyāpṛcchāpūrvakatvāt । tathā ca meghe 'āpṛcchasva priyasakhe' ti kālidāsaḥ ।
﻿<pb n="898"/>
<p><b>kaniṣṭhā dhīroḍhā mugdhā</b> yathā—</p>
<b><lg>
<l>gharamaṃdhaṇa-vaṇṇaa-laggaviṃducittalia-pahmala-kavolaṃ	।</l>
<l>ia ṇaaṃgi muhammi ṇaṃ te lihida vva paī puloei ॥ 232 ॥</l>
</lg></b>
<lg>
<l>(gṛhamanthana-varṇaka-lag‍na-bindu-citrita-pakṣmala-kapolam ।</l>
<l>he natāṅgi! mukhe nanu te likhita iva patiḥ pralokayati ॥)</l>
</lg>
<p><b>kaniṣṭhā dhīrā'nūḍhā mugdhā</b> yathā—</p>
<b><lg>
<l>uvvāsiaṃ khu gāmaṃ, gahavai—dhūāeṃ kassa pukkarimo ।</l>
<l>aṇumagga-lagga-vodraha—kkiṃsua-kaliaṃ	haraṃtīe ॥ 233 ॥1</l>
</lg></b>
<lg>
<l>(ud‌vāsitaṃ khalu grāmaṃ gṛhapatiduhitrā kasya kathayāma ।</l>
<l>anumārgalag‍na—taruṇa—kiṃśuka—kalikāṃ harantyā	॥)</l>
</lg>
<p><b>kaniṣṭhā'dhīroḍhā mugdhā</b> yathā—(gāsa. 4.14)</p>
<b><lg>
<l>acchīiṃ tā thaissaṃ dohiṃ vi hatthehiṃ tammi diṭṭhammi ।</l>
<l>aṃgaṃ kalaṃbakusumaṃ va pulaiaṃ kahaṃ ṇu ḍhakkissaṃ ॥ 234 ॥</l>
</lg></b>
<lg>
<l>(akṣiṇī tāvat sthagayiṣyāmi dvābhyāmapi hastābhyāṃ tasmin dṛṣṭe ।</l>
<l>aṅgaṃ	kadambakusumamiva	pulakitaṃ	kathaṃ	nu	sthagayiṣye? ॥)</l>
</lg>
<p><b>kaniṣṭhā adhīrā'nūḍhā mugdhā</b> yathā—(gāsa. 7.42)</p>
<b><lg>
<l>gijjaṃte maṃgalagāiāhi varagotta-diṇṇaaṇṇāe ।</l>
<l>souṃ vva ṇiggao uvaha hoṃtabahūāeṃ romaṃco ॥ 235 ॥</l>
</lg></b>
<lg>
<l>(gīyamāne	maṅ‌galagāyikābhirvaragotradattakarṇāyāḥ ।</l>
<l>śrotumiva nirgataḥ paś‍yata bhaviṣyad‍vadhūkāyā romāñcaḥ ॥)</l>
</lg>
<p><b>kaniṣṭhā madhyā</b> yathā—</p>
<p><b>dukkhaṃ deṃto vi suhaṃ ॥ 236 ॥</b> (pṛ. 613 dra.—pa.4)</p>
<p><b>kaniṣṭhā dhīrā madhyā</b> yathā—(gāsa. 2.92)</p>
<b><lg>
<l>āaṃbaṃta—kavolaṃ	khaliakkharajaṃpiriṃ	phuraṃtoṭṭhiṃ ।</l>
<l>mā chivasu tti bhaṇaṃtīṃ/sarusaṃ samosaraṃtiṃ piaṃ bharimo ॥ 237 ॥</l>
</lg></b>
<lg><l>(ātāmrāntaḥ kapolāṃ skhalitākṣarajalpanaśīlāṃ sphuradoṣṭhīm ।</l>
<l>mā spṛśeti bhaṇantīṃ/saroṣaṃ samapasarpantīṃ priyāṃ smarāmaḥ ॥)</l>
</lg>
<!-- NOTES pg=898!-->
1. jo.rā. chāyāṃ na dadataḥ ।
﻿<pb n="899"/>
<p><b>kaniṣṭhā adhīrā madhyā</b> yathā—(gāsa. 1.26)</p>
<b><lg>
<l>a/ṇakuṇaṃto ccia māṇaṃ ṇisāsu suha-sutta-dara-vibuddhāṇaṃ ।</l>
<l>suṇṇaia-pāsa-parimūsaṇa-veaṇaṃ	jai	si	jāṇaṃto ॥ 268 ॥</l>
</lg></b>
<lg>
<l>(nākariṣya evaṃ mānaṃ niśāsu sukhasup‍tadaravibuddhānām ।</l>
<l>śūnyīkṛtapārśvaparimoṣaṇavedanāṃ	yadi	teṣāṃ	ajñāsyaḥ ॥)</l>
</lg>
<p><b>kaniṣṭhoḍhā madhyā</b> yathā—(gāsa. 4.6)</p>
<b><lg>
<l>avvo aṇuṇaa—saha—kaṃkhirīa	akaaṃ	kuṇaṃtīe ।</l>
<l>saralasahāo	vi	pio	aviṇaamaggaṃ	balā	ṇīo ॥ 239 ॥</l>
</lg></b>
<lg>
<l>(kaṣṭam aho anunayasukhakāṅkṣaṇaśīlayā akṛtaṃ kurvatyā ।</l>
<l>saralasvabhāvo'pi	priyo'vinayamārgaṃ	balānnītaḥ ॥)</l></lg>
<p><b>kaniṣṭhā anūḍhā madhyā</b> yathā—</p>
<b><lg>
<l>attā! vuḍ‍ḍhakumārī, pecchaha, upphulliāe khelaṃtī ।</l>
<l>vivarīa—suraa—ūsava—vilāsiṇīṇaṃ joggaṃ pi karei ॥ 240 ॥</l>
</lg></b>
<lg>
<l>(śvaśr‌vaḥ!	vṛddhakumārī prekṣadhvamutphullikayā khelantī ।‍</l>
<l>viparītasuratotsavavilāsinīnāṃ	yogya/yāmiva	karoti ॥)</l>
</lg>
<p><b>kaniṣṭhā dhīroḍhā madhyā</b> yathā—(gāsa. 1.90)</p>
<b><lg>
<l>kiṃ dāva kaā ahavā karesi kārissi suhaa! ettāhe ।</l>
<l>avarāhāṇaṃ alajjira! sāhasu kaare khamijjaṃtu ॥ 241 ॥</l>
</lg></b>
<lg>
<l>(kiṃ tāvat kṛtā athavā karoṣi kariṣyasi subhagedānīm ।</l>
<l>aparādhānāmalajjālo!	kathaya	katare	kṣamyantām ॥)</l>
</lg>
<p><b>kaniṣṭhā dhīrā'nūḍhā madhyā</b> yathā—</p>
<b><lg>
<l>kelipasaro viaṃbhai lajjā taṇuāi gāmakumarīṇaṃ ।</l>
<l>esa sahāo/vo sahi! kiṃ imāṇa mahumāsadiahāṇaṃ ॥ 242 ॥</l>
</lg></b>
<lg>
<l>(keliprasaro vijṛmbhate, lajjā tanukāyate, grāmakumārīṇām ।</l>
<l>eṣa	svabhāvaḥ	sakhi!	kimeṣāṃ	madhumāsa—divasānām ॥)</l>
</lg>
<p><b>kaniṣṭhā'dhīroḍhā madhyā</b> yathā—(gāsa. 786)</p>
<b><lg>
<l>āucchaṇovaūhaṇakaṃṭhesamosariavāhulahaāe ।</l>
<l>valaāi pahiacalaṇe vahūeṃ ṇialā via paḍaṃti ॥ 243 ॥</l>
</lg></b>
﻿<pb n="900"/>
<p>(āpṛcchanopagūhakaṇṭhasama/pasṛtabāhulatikāyāḥ।
valayāni pathikacaraṇayorvadhvāḥ nigaḍā iva patanti॥)</p>
<p><b>kaniṣṭhā adhīrā'nūḍhā madhyā</b> yathā—</p>
<b><lg>
<l>ṇavavaratūrā	aṇṇāṇa—rahasavisappaṃtapulaiaṃgīe ।</l>
<l>hoṃtavahuāe pecchaha ṇa māi seo imo aṃge ॥ 244 ॥</l>
</lg></b>
<lg>
<l>(navavaratūryākarṇana—rabhasavisarpaṇapulakitāṅgyāḥ	।</l>
<l>bhaviṣyadvadhvāḥ	prekṣata	na	māti svedo'yamaṅge ॥)</l>
</lg>
<p><b>kaniṣṭhā pragalbhā</b> yathā—(gāsa. 2. 84)</p>
<b><lg>
<l>aṇṇua! ṇāhaṃ kuviā avaūhasu kiṃ muhā pasāesi ?।</l>
<l>tuha maṇṇusamuppāaeṇa majjha māṇeṇa vi ṇa kajjaṃ ॥ 245 ॥</l>
</lg></b>
<lg>
<l>(ajña! nāhaṃ kupitā upagūha kiṃ mudhā prasādayasi ?।</l>
<l>tava	manyusamutpādakena mama mānenāpi na kāryam ॥)</l>
</lg>
<p><b>kaniṣṭhā dhīrā pragalbhā</b> yathā—(gāsa. 3.75)</p>
<b><lg>
<l>ujjhasi piāe samaaṃ, taha vi hu re! bhaṇasi kīsa kisia tti ।</l>
<l>uvari	bhareṇa	a	aṇṇua!	muai	vaillo	vi	aṃgāiṃ ॥ 246 ॥</l>
</lg></b>
<lg>
<l>(uhyase priyayā samagrastathā'pi khalu re! bhaṇasi kimiti kṛśeti ।</l>
<l>upari bhareṇa ca ajña! muñcati balīvardo'pyaṅgāni॥)</l>
</lg>
<p><b>kaniṣṭhā adhīrā pragalbhā</b> yathā—(gāsa. 4.61)</p>
<b><lg>
<l>ṇīsāsukkaṃpiapulaehi	jāṇaṃti	ṇacciuṃ	dhaṇṇā ।</l>
<l>amhārisīhiṃ diṭṭhe piaṃmi appā vi vīsario ॥ 247 ॥</l>
</lg></b>
<lg>
<l>(niḥśvāsotkampitapulakitairjānanti nartituṃ dhanyāḥ ।</l>
<l>asmādṛśībhirdṛṣṭe priye ātmā'pi vismṛtaḥ ॥)</l>
</lg>
<p><b>kaniṣṭhoḍhā pragalbhā</b> yathā—</p>
<p><b>sāloe vvia sūre॰ ॥ 248 ॥</b> (pṛ. 569)</p>
<p><b>kaniṣṭhā'nūḍhā pragalbhā</b> yathā—(gāsa. 4.5)</p>
<b><lg>
<l>dukkhehi labbhai pio laddho dukkhehi hoi sāhīṇo ।</l>
<l>laddho vi aladdho vvia/ccia jai jaha hiaaṃ taha ṇa hoi ॥ 249 ॥</l>
</lg></b>
<lg>
<l>(duḥkhairlabhyate priyo labdho duḥkhairbhavati svādhīnaḥ ।</l>
<l>labdho'pyalabdha eva yadi hṛdayaṃ tathā na bhavati॥)</l>
</lg>
<pb n="901"/>
<p><b>kaniṣṭhā dhīroḍhā pragalbhā</b> yathā—(gāsa. 706)</p>
<b><lg>
<l>avasara rottuṃ cia ṇimmiāiṃ mā pusasu me haacchīṇi ।</l>
<l>daṃsaṇamettuṃmaiehiṃ jehiṃ sīlaṃ/hiaaṃ tuha ṇa ṇāaṃ ॥ 250 ॥</l>
</lg></b>
<lg>
<l>(apasara roditumeva nirmite mā proñcha me hatākṣiṇī ।</l>
<l>darśanamātronmattābhyāṃ yābhyāṃ śīlaṃ/hṛdayaṃ tava na jñātam ॥)</l>
</lg>
<p><b>kaniṣṭhā dhīrā'nūḍhā pragalbhā</b> yathā—</p>
<b><lg>
<l>cheavaro pariāṇai pariṇaaṇe c‍cea/vaṃcaṇasīlasaṃpattī ।</l>
<l>aṇikupac‍cia—vaṃkila—thoa—thimiya—suhaāṇa/bhumaāem̐ diṭhṭhīe ॥ 251 ॥</l>
</lg></b>
<lg>
<l>(chekavaraḥ	parijānāti	pariṇayane	eva	śīlasampattiḥ ।</l>
<l>anikuñcita/tiraścīnavakraśīlasthūlastimitasubhagāyā/bhruvā dṛṣṭyā ॥)</l>
</lg>
<p><b>kaniṣṭhā adhīroḍhā pragalbhā</b> yathā—(gāsa. 3.73)</p>
<b><lg>
<l>avvo dukkaraāraa ! puṇo vi tattiṃ karesi gamaṇassa ।</l>
<l>ajja vi ṇa hoṃti saralā veṇīe taraṃgiṇo ciurā ॥ 252 ॥</l>
</lg></b>
<lg>
<l>(aho duṣkarakāraka ! punarapi cintāṃ karoṣi gamanasya ।</l>
<l>adyāpi na bhavanti saralā veṇyāstaraṅgiṇaścikurāḥ ॥)</l>
</lg>
<p><b>kaniṣṭhā adhīrā'nūḍhā pragalbhā</b> yathā—(vajjāla. 472)</p>
<b><lg>
<l>āsaṇṇakuḍuṃge	juṇṇadeule	bahujuāṇasaṃkiṇṇe ।</l>
<l>thero pai tti mā ruasu putti ! diṇṇā si suggāme ॥ 253 ॥</l>
</lg></b>
<lg>
<l>(āsannanikuñje	jīrṇadevakule	bahuyuvasaṃkīrṇe ।</l>
<l>sthaviraḥ patiriti mā rudihi putri ! dattā'si sugrāme ॥)</l>
</lg>
<p><b>dhīrā</b> yathā—(amaruka. 38)</p>
<b><lg>
<l>kopo yatra bhrukuṭiracanā vigraho yatra maunaṃ
yatrānyonyasmitamanunayo	dṛṣṭipātaḥ	prasādaḥ ।</l>
<l>tasya premṇastadidamadhunā vaiśasaṃ paś‍ya jātaṃ
tvaṃ pādānte luṭhasi, na ca me manyumokṣaḥ khalāyāḥ ॥ 254 ॥</l>
</lg></b>
<p><b>dhīroḍhā</b> yathā—(gāsa. 2.29)</p>
<b><lg>
<l>taha māṇo māṇadhaem̐ tīa emea duramaṇubaddho ।</l>
<l>jaha se aṇuṇīa pio ekkaggāma vvi/c‍cia pauttho ॥ 255 ॥</l>
</lg></b>
<pb n="902"/>
<lg>
<l>(tathā māno mānadhanāyā tayā evameva dūramanubaddhaḥ ।</l>
<l>yathā tasyā anunīya priya ekagrāma eva proṣitaḥ ॥)</l>
</lg>
<p><b>dhīrā'nūḍhā</b> yathā—(gāsa. 4.67)</p>
<b><lg>
<l>dhīrāvalaṃbirīe vi guruaṇapurao tumammi bolīṇe ।</l>
<l>paḍio se acchiṇimīlaṇeṇa pamhaṭṭhio bāho ॥ 256 ॥</l>
</lg></b>
<lg>
<l>(dhairyāvalambanaśīlāyā api gurujanapuratastvayi vyatikrānte ।</l>
<l>patitastasyā	akṣinimīlanena	pakṣmasthito	bāṣpaḥ ॥)</l>
</lg>
<p><b>adhīrā</b> yathā—</p>
<b><lg>
<l>diṭṭhe jaṃ pulaijjasi tharaharasi piammi jaṃ samāsaṇṇe ।</l>
<l>taṃ saṃbhāsaṇaseolliphaṃsaṇe kiṃ vi lajjihisi ? ॥ 257 ॥</l>
</lg></b>
<lg>
<l>(dṛṣṭe yat pulakāyase tharaharāyase priye yat samāsanne ।</l>
<l>tat saṃbhāṣaṇasvedādrīkṛtasparśe kimiti lajjiṣyase ? ॥)</l>
</lg>
<p><b>adhīroḍhā</b> yathā—(gāsa. 4.12)</p>
<b><lg>
<l>ghettūṇa cuṇṇamuṭhṭhiṃ harisūsasiāe haliajāāe ।</l>
<l>phisalemi tti piaama—hatthe gaṃdhoaaṃ jāaṃ ॥ 258 ॥</l>
</lg></b>
<lg>
<l>{gṛhītvā cūrṇamuṣṭiṃ harṣocchvasitāyāḥ halikajāyāyāḥ ।</l>
<l>skhalāmīti priyatama—haste gandhodakaṃ jātam ॥}</l>
</lg>
<p><b>adhīrā'nūḍhā</b> yathā—</p>
<b><lg>
<l>vara—gottuggīā—aṇṇaṇeṇa romāṃca—sea—salilehiṃ ।</l>
<l>viuḍijjai hoṃtavahūe ua vārijjamaṃḍaṇaaṃ ॥ 259 ॥</l>
</lg></b>
<lg>
<l>{varagotrodgītākarṇanena	romāñcasvedasalilaiḥ ।</l>
<l>vikriyate bhaviṣyad‍vadhvāḥ paś‍ya vivāhamaṇḍanakam ॥}</l>
</lg>
<p><b>ūḍhā</b> yathā—(gāsa. 7.17)</p>
<b><lg>
<l>osuai/suai diṇṇapaḍivakkhaveaṇaṃ pasiḍhilehiṃ aṃgehiṃ ।</l>
<l>ṇivvattia-suraa-rasāṇubaṃdha-suha-ṇibbharaṃ	so/suṇhā ॥ 260 ॥</l>
</lg></b>
<lg>
<l>(avasvapiti/svapiti dattapratipakṣavedanaṃ praśithilairaṅgaiḥ ।</l>
<l>nirvirttitasuratasaubhagānubandhasukhanirbharaṃ	s‍nuṣā ।)</l>
</lg>
<pb n="903"/>
<p><b>anūḍhā</b> yathā—(gāsa.6.73)</p>
<b><lg>
<l>rūaṃ siṭṭhaṃ cia se asesapurise ṇiattiaccheṇa ।</l>
<l>bāholleṇa imīe ajaṃppamāṇeṇa vi muheṇa ॥ 261 ॥</l>
</lg></b>
<lg>
<l>(rūpaṃ śiṣṭameva tasyāśeṣapuruṣe nivartitākṣeṇa ।</l>
<l>bāṣpārdreṇāsyā	ajalpatā'pi	mukhena ॥)</l>
</lg>
<p><b>dhīrā mugdhā</b> yathā—(amaruka. 41)</p>
<b><lg>
<l>paṭālag‍ne patyau namayati mukhaṃ jātavinayā
haṭhāśleṣaṃ vāñchatyapaharati gātrāṇi śanakaiḥ ।</l>
<l>na śak‍notyākhyātuṃ smitamukhasakhīdattanayanā
hriyā	klāmyatyantaḥ	prathamaparihāse		navavadhūḥ ॥ 262 ॥</l>
</lg></b>
<p><b>dhīroḍhā mugdhā</b> yathā—</p>
<b><lg>
<l>aviāviakkharavaā cireṇa aṇubaṃdhapucchia—palattā ।</l>
<l>ṇavavahupaḍhamullāvā varassa hiae ṇa dāsaṃti/māeṃti ॥ 263 ॥</l>
</lg></b>
<lg>
<l>(avibhāvitākṣarapadā cireṇa anubandhapṛṣṭapralapiṃtāḥ ।</l>
<l>navavadhūprathamollāpā varasya hṛdaye na mānti ॥)</l>
</lg>
<p><b>dhīrā'nūḍhā mugdhā</b> yathā—(gāsa. 2.37)</p>
<b><lg>
<l>phurie vāmacchi ! tue jai ehii so pio jja sā suiraṃ ।</l>
<l>viṇimīlia dāhiṇaaṃ tue a eaṃ paloissaṃ ॥ 264 ॥</l>
</lg></b>
<lg>
<l>(sphurite vāmakṣi ! tvayi yadyeṣyati sa priyo'dya tat sucarim ।</l>
<l>vinimīlya	dakṣiṇaṃ	tvayaivaitaṃ	pralokiṣye ॥)</l>
</lg>
<p><b>adhīrā mugdhā</b> yathā—</p>
<b><lg>
<l>pāapaḍaṇāṇa	muddhe !	rahasa—balāmoḍicuṃbiavvāṇaṃ ।</l>
<l>daṃsaṇamettapasijjiri ! cuk‍kā si bahuāṇa suhāṇa ॥ 265 ॥</l>
</lg></b>
<lg>
<l>(pādapatanānāṃ mugdhe ! rahasi balātkāracumbitavyānām ।</l>
<l>darśanamātraprasvedanaśīle ! vañcitā'si bahukānāṃ sukhānām ॥)</l>
</lg>
<p><b>adhīroḍhā mugdhā</b> yathā—(amaruka. 12)</p>
<b><lg>
<l>praharaviratau madhye vā'hnastato'pi pare'pi vā
kimuta sakale yāte vā'hni priya ! tvamihaiṣyasi ।</l>
<pb n="904"/>
<l>iti dinaśataprāpyaṃ deśaṃ priyasya yiyāsato
harati gamanaṃ bālā''lāpaissabāṣpajhalajjhalaiḥ ॥ 266 ॥</l>
</lg></b>
<p><b>adhīrā'nūḍhā mugdhā</b> yathā—</p>
<b><lg>
<l>hiaicchiavarahūe suammi ghaṇapulaajjhaṃpiā bālā ।</l>
<l>seaṇhaviā hūā pacchā salileṇa sahiāhiṃ ॥ 267 ॥</l>
</lg></b>
<lg>
<l>(hṛdayepsitavarahūte śrute ghanapulakacchāditā bālā ।</l>
<l>svedas‍napitā bhūtā paścāt salilena sakhībhiḥ ॥)</l>
</lg>
<p><b>ūḍhā mugdhā</b> yathā—(gāsa. 553)</p>
<b><lg>
<l>sahi sāhasu sabbhāveṇa pucchimo kiṃ asesamahilāṇaṃ ।</l>
<l>vaḍ‍ḍhaṃti karaṭṭhiā vvia valaā daie pautthammi ॥ 268 ॥</l>
</lg></b>
<lg>
<l>(sakhi sāhasa—sadbhāvena pṛcchāmaḥ kimaśeṣamahilānām ।</l>
<l>vardhante karasthitā eva valayā dayite proṣite ॥)</l>
</lg>
<p><b>anūḍhā mugdhā</b> yathā—</p>
<b><lg>
<l>kassa bharisi tti bhaṇie॰ ॥ 269 ॥</l></lg></b> (pṛ. 639)
<p><b>dhīrā madhyā</b> yathā—(gāsa. 4.9)</p>
<b><lg>
<l>jaṃ jaṃ pihulaṃ aṃgaṃ taṃ taṃ jāaṃ kisoari ! kisaṃ te ।</l>
<l>jaṃ jaṃ taṇuaṃ taṃ taṃ pi ṇiṭṭhiaṃ, kiṃ ttha māṇeṇa ? ॥ 270 ॥</l>
</lg></b>
<lg>
<l>(yad yat pṛthulamaṅga tattat jātaṃ kṛśodari ! kṛśaṃ te ।</l>
<l>yadyat tanukaṃ tattadapi niṣṭhitaṃ, kimatra mānena ? ॥)</l>
</lg>
<p><b>dhīroḍhā madhyā</b> yathā—(gāsa. 5.93)</p>
<b><lg>
<l>aikovaṇā vi sāsū ruāviā gaavaīa soṇhāe ।</l>
<l>pāapaḍaṇoṇaāe dosu vi galiesu valaesu ॥ 271 ॥</l>
</lg></b>
<lg>
<l>(atikopanā'pi śvaśrū roditā gatapatikayā s‍nuṣayā ।</l>
<l>pādapatanāvanatayā	dvayorapi	galitayorvalayayoḥ ॥)</l>
</lg>
<p><b>dhīrā'nūḍhā madhyā</b> yathā—(gāsa. 3.96)</p>
<b><lg>
<l>pecchai aladdhalakkhaṃ dīhaṃ ṇīsasai suṇṇaaṃ hasai ।</l>
<l>jaha jaṃpahi aphuḍatthaṃ taha se hiaaṭṭhiaṃ kiṃ pi ॥ 272 ॥</l>
</lg></b>
<pb n="905"/>
<b><lg>
<l>(paś‍yatyalabdhalakṣyaṃ dīrghaṃ niḥśvasiti śūnyaṃ hasati ।</l>
<l>yathā jalpatyasphuṭārthaṃ tathā tasyā hṛdayasthitaṃ kimapi ॥)</l>
</lg></b>
<p><b>adhīrā madhyā</b> yathā—(gāsa. 743ve.)</p>
<b><lg>
<l>
bhiuḍīa	puloissaṃ	ṇibbhacchissaṃ	parammuhī	hossaṃ ।</l>
<l>jaṃ bhaṇaha taṃ karissaṃ sahīoṃ ! jai taṃ ṇa pacchissaṃ ॥ 273 ॥</l>
</lg></b>
<lg>
<l>(bhrukuṭyā pralokayiṣye nirbhartsayiṣye parāṅmukhī bhaviṣyāmi ।</l>
<l>yad bhaṇata tat kariṣye sakhyaḥ ! yadi taṃ na prekṣiṣye ॥)</l>
</lg>
<p><b>adhīroḍhā madhyā</b> yathā—</p>
<b><lg>
<l>dṛṣṭe locanavartmanā॰ ॥ 274 ॥</l></lg></b> (pṛ. 472)
<p><b>adhīrā'nūḍhā madhyā</b> yathā—</p>
<b><lg>
<l>jaṃ aṇuṇaaṃ kumārīṇaṃ suhaassa jā dik pasāhiakulassa ।</l>
<l>kīsa vi sesaṃ piasahi ! maha haahiaeṇa pāraddhī ॥ 275 ॥</l>
</lg></b>
<lg>
<l>(yamanunayaṃ kumārīṇāṃ subhagasya ca yā dṛk prasādhitakulasya ।</l>
<l>kasmādapi śeṣaṃ priyasakhi ! mama hatahṛdayena prārabdham ॥)</l>
</lg>
<p><b>ūḍhā madhyā</b> yathā—(gāsa. 5.59)</p>
<b><lg>
<l>rai—virama—lajjiāe appatta—ṇiasaṇāe sahasa vva ।</l>
<l>ḍhakkaṃti	piapariraṃbhaṇeṇa	jahaṇaṃ	kulavahue ॥ 276 ॥</l>
</lg></b>
<lg>
<l>(rativirāmalajjitā aprāp‍tanivasanāḥ sahasaiva ।</l>
<l>sthagayanti priyaparimbhaṇena jaghanaṃ kulavadhvaḥ ॥)</l>
</lg>
<p><b>anūḍhā madhyā</b> yathā—</p>
<b><lg>
<l>varakittaṇa—balia—parammuhīe sūei hoṃtavahuāe ।</l>
<l>aṇurāaṃ dūradalaṃtasīvaṇo kaṃcuo c‍cea ॥ 277 ॥</l>
</lg></b>
<lg>
<l>(varakīrtanavalitaparāṅmukhyāḥ sūcayati bhaviṣyad‍vadhvāḥ ।</l>
<l>anurāgaṃ	dūradalatsīvanaḥ	kañcuka	eva ॥)</l>
</lg>
<p><b>dhīrā pragalbhā</b> yathā—(gāsa. 6.64)</p>
<b><lg>
<l>ṇa vi taha aṇālavaṃtī hiaaṃ dūmei māṇiṇī ahiaṃ ।</l>
<l>jaha dūra—viaṃbhia—garua—rosa—majjhattha—bhaṇiehiṃ ॥ 278 ॥</l>
</lg></b>
<lg>
<l>(nāpi tathā'nālapantī hṛdayaṃ dunoti māninyadhikam ।</l>
<l>yathā	dūravijṛmbhitagurukaroṣamadhyasthabhaṇitaiḥ ॥)</l>
</lg>
<pb n="906"/>
<p><b>dhīroḍhā pragalbhā</b> yathā—</p>
<b><lg>
<l>pekkhasi aṇimisaṇaaṇo jaṃpasi karakamala—ḍhaia—aharoṭṭho ।</l>
<l>paṭṭhiṃ ṇa desi saaṇe tahāvi de suhaa ! kuppāmo ॥ 279 ॥</l>
</lg></b>
<lg>
<l>{prekṣase'nimiṣanayano	jalpasi	karakamalasthagitādharoṣṭhaḥ ।</l>
<l>pṛṣṭhaṃ na dadāsi śayane tathāpi te subhaga ! kupyāmaḥ ॥}</l>
</lg>
<p><b>dhīrā'nūḍhā pragalbhā</b> yathā—(gāsa. 5.70)</p>
<b><lg>
<l>aṇṇāṇa vi hoṃti muhe paṃhaladhavalāi dīhakasaṇāiṃ ।</l>
<l>loaṇāi suṃdarīṇaṃ taha vi khu daṭṭhuṃ ṇa jāṇaṃti ॥ 280 ॥</l>
</lg></b>
<lg>
<l>(anyāsāmapi santi mukhe pakṣmaladhavalāni dīrghakṛṣṇāni ।</l>
<l>kumārīṇāṃ locanāni tathā'pi draṣṭuṃ na jānanti ॥)</l>
</lg>
<p><b>adhīrā pragalbhā</b> yathā—(gāsa. 3.44)</p>
<b><lg>
<l>vevirasiṇṇakaraṃguliparikkhalaṃtaṃmi/ggahakkhasia lehaṇīmagge ।</l>
<l>sotthi vvia ṇa samappai piasahi ! lehammi kiṃ lihimo ? ॥ 281 ॥</l>
</lg></b>
<lg>
<l>(vepanaśīlasvinnakarāṅgulipariskhalite/parigrahasavalite lekhanīmārge ।</l>
<l>svastyeva na samāpyate priyasakhi ! lekhe kiṃ likhāmaḥ ? ॥)</l>
</lg>
<p><b>adhīroḍhā pragalbhā</b> yathā—(gāsa. 4.68)</p>
<b><lg>
<l>bharimo se saaṇaparammuhīeॅ vialaṃtamāṇapasarāe ।</l>
<l>kaiavasuttuvvattaṇatthaṇakalasaharapellaṇasuhelliṃ	॥ 282 ॥</l>
</lg></b>
<lg>
<l>(smarāmastasyāḥ śayanaparāṅ‍mukhyāḥ vigalanmānaprasarāyāḥ ।</l>
<l>kaitavasup‍tod‍vartanastanakalaśa/harapīḍanasukhakelim	॥)</l>
</lg>
<p><b>adhīrā'nūḍhā pragalbhā</b> yathā—(līlāvatī. 490)</p>
<b><lg>
<l>jāṇāmi c‍cia piasahi ! dūraviruddhaṃ kumārabhāvassa ।</l>
<l>taha vi haavammaheṇaṃ alajjirāṇaṃ dhure juttā ॥ 283 ॥</l>
</lg></b>
<lg>
<l>(jānāmyeva priyasakhi ! dūraviruddhaṃ kumārabhāvasya ।</l>
<l>tathā'pi hatamanmathenāhamalajjāvatīnāṃ dhuri niyuktā ॥}</l>
</lg>
<p><b>ūḍhā pragalbhā</b> yathā—(gāsa. 3.98)</p>
<b><lg>
<l>huṃ huṃ de ha/bhaṇasu puṇo ṇa suaṃ ti karei kālavikkheaṃ ।</l>
<l>ghariṇī—hiaasuhāiṃ	paiṇo	kaṇṇe	bhaṇaṃtassa ॥ 284 ॥</l>
</lg></b>
<pb n="907"/>
<lg>
<l>(huṃ huṃ tāvad/he bhaṇa punarna śrutamiti karoti kālavikṣepam ।</l>
<l>gṛhiṇī	hṛdayasukhāni	patyuḥ	karṇe	bhaṇataḥ ॥)</l>
</lg>
<p><b>anūḍhā pragalbhā</b> yathā—</p>
<b><lg>
<l>hiaicchi/ṭṭhiassa dijjau kisiāattiṃ ṇa pecchaha piucchā ! ।</l>
<l>hiaicchia/hiaaṭṭhio mha katto bhaṇiuṃ mohaṃ gaā kumarī ॥ 285 ॥</l>
</lg></b>
<lg>
<l>(hṛdayepsi/ṣasthitasya dayitāṃ kṛśāyantīṃ na prekṣasī pitṛṣvasaḥ ! ।</l>
<l>'hṛdayepsito'smākaṃ kutaḥ' bhaṇitvā mohaṃ gatā kumārī ॥)</l>
</lg>
<p><b>mugdhā</b> yathā—</p>
<b><lg>
<l>muddhattaṇeṇa vahuā jaṃte/citte(ṇite) vakkhāraāhi sahisatthe ।</l>
<l>aṇumaggapaattā/ṭṭā piaameṇa hasiūṇa paḍiruddhā ॥ 286 ॥</l>
</lg></b>
<lg>
<l>(mugdhatvena vadhūḥ yāti vāsakagṛhān sakhīsārthe ।</l>
<l>anumārgapravṛtta—priyatamena hasitvā pratiruddhā ॥}</l>
</lg>
<p><b>madhyā</b> yathā—(vajjā. 318)</p>
<b><lg>
<l>aṃtoku/kaḍhaṃta—maaṇa—ggi—tāviaṃ vahai kaṇaa—kaṃttillaṃ ।</l>
<l>upphiṇiaṃ lāaṇṇassa rasaṃ ghaṇathaṇaharaṃ vālā ॥ 287 ॥</l>
</lg></b>
<lg>
<l>(antaḥk‍vathanmadanāg‍nitāpitaṃ vahati kanakakāntiyuktam ।</l>
<l>utphālitaṃ lāvaṇya/ṇyasya—rasaṃ ghanastanabharaṃ bālā ॥)</l>
</lg>
<p><b>pragalbhā yathā</b>—(gāsa. 3.99)</p>
<b><lg>
<l>khiṇṇassa ure paiṇo ṭhavei gimhāvaraṇharamiassa ।</l>
<l>ollaṃ	galaṃtaupphaṃ	ṇhāṇasuaṃdhaṃ	cihurabhāraṃ ॥ 288 ॥</l>
</lg></b>
<lg>
<l>(khinnasyorasi sthāpayati patyuḥ grīṣmāparāh‍ṇaramitasya ।</l>
<l>ārdraṃ	galatpuṣpaṃ	s‍nānasugandhaṃ cikurabhāram ॥)</l>
</lg>
<b><lg>
<l>śatametat svakīyānāṃ tricatvāriṃśaduttaram ।</l>
<l>uttamādivibhedena	nāyikānāmudāhṛtam ॥ 289 ॥</l>
</lg></b>
<b><lg>
<l>śrutipravṛttito	dharmastathā'rtho'patyalakṣaṇaḥ ।</l>
<l>prāyo visrambhajaḥ kāmaḥ svakīyāsveva tiṣṭhati ॥ 290 ॥</l>
</lg></b>
<b><lg>
<l>guṇapariṇayadhairyāmaugdhyādiyogavyatikaraparipāṭyā vistṛto'yaṃ prakāraḥ ।</l>
<l>nijayuvatiṣu samyag dharmakāmārthahetoramumatha parakīyāsūktavat kīrtayāmaḥ ॥</l>
</lg></b>
<pb n="908"/>
<p>(<b>2. parakīyā</b>)</p>
<p>tatra parakīyā <b>uttamā</b> yathā—(gāsa. 4.17)</p>
<b><lg>
<l>suhavu/ṭhacchiāi suhao muhapaṃkaasurabhipavaṇaṇivvaviaṃ ।</l>
<l>taha piai paai/kaḍuaṃ pi osaḍhaṃ/ṭhaṃ jaha ṇa ṇiṭṭhāi ॥ 292 ॥</l>
</lg></b>
<lg>
<l>(sukhapṛcchikāyāḥ subhagaḥ mukhapaṅkajasurabhipavananirvāpitam ।</l>
<l>tathā pibati prakṛti/bahalakaṭukamapyauṣadhaṃ yathā na nitiṣṭhati ॥)</l>
</lg>
<p><b>uttamā dhīrā</b> yathā—(gāsa. 5.15)</p>
<b><lg>
<l>coria—raa—satthālue putti ! mā bhamasu aṃdhaārammi ।</l>
<l>ahiaaraṃ lakkhijjasi tama—ṇivahe dīvaa—siha vva ॥ 293 ॥</l>
</lg></b>
<lg>
<l>(cauryarataśraddhāluke putri ! mā bhrama andhakāre ।</l>
<l>adhikataraṃ lakṣyase tamonivahe dīpakaśikheva ॥)</l>
</lg>
<p><b>uttamā'dhīrā</b> yathā—</p>
<b><lg>
<l>suhaa ! tuha virahahuavaha—palitta—hiaoṇha/tthadīha—sasiāe ।</l>
<l>taṃmaṃti/dhūmeṃti tīe purao muhāparimalakāḍiḍhaā bhasalā ॥ 294 ॥</l>
</lg></b>
<lg>
<l>(subhaga ! tava virahahutavahapradīp‍tahṛdayoṣṇa/tthadīrghaśvasitāyāḥ ।</l>
<l>tāmyanti/dhūmāyante tasyāḥ purato mukhaparimalakṛṣṭā bhramarāḥ ॥)</l>
</lg>
<p><b>uttamoḍhā</b> yathā—(gāsa. 6.92)</p>
<b><lg>
<l>ekka c‍cia vahuā gahavaissa mahilattaṇaṃ samuvvahai ।</l>
<l>aṇimisa—ṇaaṇo saalo vi jīe devīkao gāmo ॥ 295 ॥</l>
</lg></b>
<lg>
<l>(ekaiva vadhūḥ gṛhapateḥ mahilātvaṃ samudvahati ।</l>
<l>animiṣanayanaḥ sakalo'pi yayā devīkṛto grāmaḥ ॥)</l>
</lg>
<p><b>uttamā'nūḍhā</b> yathā—(gāsa. 957ve)</p>
<b><lg>
<l>piadaṃsaṇarahasukkhitta pahia ! aṇṇeṇa vac‍casu paheṇa ।</l>
<l>gahavaidhūā	dullaṃghavāurā	iha	haaggāme ॥ 296 ॥</l>
</lg></b>
<lg>
<l>(priyādarśanarabhasotsikta pathika ! anyena vraja pathā ।</l>
<l>gṛhapatiduhitā durlaṅghavāgurā iha hatagrāme ॥)</l>
</lg>
<p><b>uttamā dhīroḍhā</b> yathā—(gāsa. 5.10)</p>
<b><lg>
<l>tuha daṃsaṇasaṃjaṇio vahuem̐ lajjāluīem̐ aṇurāo ।</l>
<l>duggaamaṇoraho via hiaa vvia jāi pariṇāmaṃ ॥ 297 ॥</l>
</lg></b>
<pb n="909"/>
<lg>
<l>(tava darśanasaṃjanito vadhvā lajjālukāyā anurāgaḥ ।</l>
<l>durgatamanoratha iva hṛdaya eva yāti pariṇāmam ॥)</l>
</lg>
<p><b>uttamā dhīrā'nūḍhā</b> yathā—(gāsa. 4.56)</p>
<b><lg>
<l>vaaṇeu calaṃta—sīsa—suṇṇāvahāṇa—huṃkāraṃ ।</l>
<l>sahi ! deṃttī ṇīsāsaṃtaresu kīsa mha dūmesi ? ॥ 298 ॥</l>
</lg></b>
<lg>
<l>(vacaneṣu	calacchīrṣaśūnyāvadhānahuṅkāram ।</l>
<l>sakhi ! dadatī niḥśvāsāntareṣu kimiti/kasmādasmān dunoṣi ? ॥)</l>
</lg>
<p><b>uttamā'dhīroḍhā</b> yathā—</p>
<b><lg>
<l>ṇavavarakaragahiakarāe so mae māṇiaavārejje ।</l>
<l>vimaavaaṇo ṇiaṃto vilaāe pecchiuṃ tiṇho ॥ 299 ॥</l>
</lg></b>
<lg>
<l>(navavarakaragṛhītakarāyā sa mayā mānitaḥ vivāhamaṇṭape ।</l>
<l>vimalavadanaḥ paś‍yan vanitāyāḥ prekṣituṃ satṛṣṇaḥ ॥)</l>
</lg>
<p><b>uttamā'dhīrā'nūḍhā</b> yathā—</p>
<b><lg>
<l>katto majjha samāsaṇṇadaḍ‍ḍhavārajiāe sahi ! jīaṃ ।</l>
<l>gehaṃgaṇavāṇaṭṭhīe tammi vimaṇe alak‍kaṃte ॥ 300 ॥</l>
</lg></b>
<lg>
<l>(kuto mama samāsannadagdhavārajitāyā sakhi ! jīvitam ।</l>
<l>gehāṅgaṇāvasthitāyāstasmin vimanasi alakṣyamāṇe ॥)</l>
</lg>
<p><b>uttamā mugdhā</b> yathā—(gāsa. 6.72)</p>
<b><lg>
<l>maaṇaggiṇo vva dhūmaṃ mohaṇapiṃcchaṃ vva loadiṭhṭhīe ।</l>
<l>jovvaṇadhaaṃ va muddhe ! vahasi suaṃdhaṃ cihurabhāraṃ ॥ 301 ॥</l>
</lg></b>
<lg>
<l>(madanāg‍neriva dhūmaṃ mohanapiñchikāmiva lokadṛṣṭeḥ ।</l>
<l>yauvanadhvajamiva mugdhe ! vahasi sugandhaṃ cikurabhāram ॥)</l>
</lg>
<p><b>uttamā dhīrā mugdhā</b> yathā—</p>
<b><lg>
<l>sahi ! sāhasu teṇa samaṃ ahaṃ pi kiṃ ṇiggaā ? pahāammi ।</l>
<l>aṇṇa c‍cia dīsai jeṇa dappaṇe kāvi sā sumuhī/sāmamuhī ॥ 302 ॥</l>
</lg></b>
<lg>
<l>(sakhi ! sādhaya tena samamahamapi kiṃ nirgatā ? prabhāte ।</l>
<l>anyeva dṛś‍yate yena darpaṇe kā'pi sā sumukhī/ś‍yāmamukhī ॥)</l>
</lg>
<pb n="910"/>
<p><b>uttamā'dhīrā mugdhā</b> yathā—</p>
<b><lg>
<l>lajjāvisaṃṭhulāe	araṃhallaaṇac‍celaṃtīe ।</l>
<l>vāeiṇa pai ā ua emea kare kālavahūe ॥ 303 ॥</l>
</lg></b>
<p><b>uttamoḍhā mugdhā</b> yathā—</p>
<b><lg>
<l>dūsiahiao/dūlihahiia soyaṃ dharei vahuāe vaṇṇiaṃ diaro ।</l>
<l>uṇṇāmia-māsala-bāhumūla-ṇivvaṇṇaṇa-saaṇho	॥ 304 ॥</l>
</lg></b>
<lg>
<l>(dūṣitahṛdayaḥ so'yaṃ dhārayati vadhvāḥ varṇitaṃ devaraḥ ।</l>
<l>unnāmitamāṃsalabāhumūlanirvarṇanasatṛṣṇaḥ	॥)</l>
</lg>
<p><b>uttamā'nūḍhā mugdhā</b> yathā—(gāsa. 5.10)</p>
<b><lg>
<l>ettāhe c‍cia mohaṃ jaṇei bālattaṇe vi dīsaṃtī/vaṭṭaṃtī ।</l>
<l>gahavai/gāmaṇidhūā visalaā va vaḍh‍ḍhaṃtī kāhii aṇaddhaṃ ॥ 305 ॥</l>
</lg></b>
<lg>
<l>(etāvatyeva mohaṃ janayati bālatve'pi dṛś‍yamānā ।</l>
<l>gṛhapati/grāmaṇīduhitā viṣalateva vardhamānā kariṣyatyanartham ॥)</l>
</lg>
<p><b>uttamā dhīrāḍho mugdhā</b> yathā—</p>
<b><lg>
<l>ṇiddāvasa-maaṇummīlatāraā-vaṃgagholire	ṇaaṇe ।</l>
<l>gimhāvaraṇhasuttuṭhṭhiāe		diaro	tuha	ṇiai ॥ 306 ॥</l>
</lg></b>
<lg>
<l>(nidrāvaśamadanonmīlattākāpāṅgaghūrṇanaśīle nayane ।</l>
<l>grīṣmāparāh‍ṇasup‍totthitāyā devarastava paś‍yati ॥)</l>
</lg>
<p><b>uttamā dhīrā'nūḍhā mugdhā</b> yathā—</p>
<b><lg>
<l>vahavallaha ! vaḍ‍ḍhaṃtī laammi aṃdolamāṇīm̐ oramasu ।</l>
<l>paripāḍiparicchaṇavāvaḍāo	kuppaṃti	kumarīo ॥ 307 ॥</l>
</lg></b>
<lg>
<l>{bahuvallabha !	vartamānāḥ	latāyāmāndolamānoraskāḥ ।</l>
<l>paripāṭīparīkṣaṇavyāpṛtāḥ	kupyanti	kumāryaḥ ॥}</l>
</lg>
<p><b>uttamā adhīroḍhā mugdhā</b> yathā—(gāsa. 1.96)</p>
<b><lg>
<l>ṇāsaṃ va sā kaole ajja vi tuha daṃtamaṃḍalaṃ bālā ।</l>
<l>ubbhibṇa-pulaa-vai-parigaaṃ	rakkhai	varāī ॥ 308 ॥</l>
</lg></b>
<lg>
<l>(nyāsamiva sā kapole adyāpi tava dantamaṇḍalaṃ bālā ।</l>
<l>udbhinnapulakavṛtiveṣṭanaparigataṃ	rakṣati	varākī ॥)</l>
</lg>
<pb n="911"/>
<p><b>uttamā adhīrā'nūḍhā mugdhā</b> yathā—</p>
<b><lg>
<l>ṇava—laa—pahara—kuṇṇiggāe taṃ kaaṃ kiṃ pi suhaa! kamurīe ।</l>
<l>jaṃ	ajja	vi	juaijaṇo	ghare	ghare	sikkhiuṃ	mahai ॥ 309 ॥</l>
</lg></b>
<lg>
<l>(navalatāprahārodvig‍nayā tatkṛtaṃ kimapi subhaga! kumāryā ।</l>
<l>yadadyāpi	yuvatijano	gṛhe	gṛhe	śikṣituṃ	kāṅkṣati ॥)</l>
</lg>
<p><b>uttamā madhyā</b> yathā—(gāsa. 2.40)</p>
<b><lg>
<l>racchā—paiṇṇa—ṇaaṇuppalā tumaṃ sā paḍicchae eṃtaṃ ।</l>
<l>dāra—ṇihiehiṃ	bālia	maṃgalakalasehiṃ	va	thaṇehiṃ ॥ 310 ॥</l>
</lg></b>
<lg>
<l>(rathyāprakīrṇanayanotpalā	tvāṃ	sā	pratīkṣate	āyāntam ।</l>
<l>dvāranihitābhyāṃ bālaka! maṅ‍galakalaśābhyāmiva stanābhyām ॥)</l>
</lg>
<p><b>uttamā dhīrā madhyā</b> yathā—(gāsa. 3.56)</p>
<b><lg>
<l>kaṃ	tuggathaṇukkhitteṇa putti! dāraṭhṭhiā puloesi ।</l>
<l>uṇṇāmiakalasaṇivesiagghakamaleṇa	va	muheṇa ॥ 311 ॥</l>
</lg></b>
<lg>
<l>(kaṃ tuḍgaṃstanotkṣiptena putri! dbārasthitā pralokayasi ।</l>
<l>unnāmitakalaśaniveśitārghakamaleneva	mukhena ॥)</l>
</lg>
<p><b>uttamā adhīrā madhyā</b> yathā—(gāsa. 7.7)</p>
<b><lg>
<l>gammihisi tassa vāsaṃ mā turasu suaṇu! vaḍ‍ḍhau miaṃko ।</l>
<l>duddhe	duddhaṃ	viva	caṃdiṃmāe	ko	pecchai	muhaṃ	te ॥ 312 ॥</l>
</lg></b>
<lg>
<l>(gamiṣyasi tasya pārśvaṃ mā tvarasva sutanu! vardhatāṃ mṛgāṅkaḥ ।</l>
<l>dugdhe	dugdhamiva 	candrikāyāṃ	kaḥ	prekṣate	mukhaṃ	te ॥)</l>
</lg>
<p><b>uttamoḍhā madhyā</b> yathā—(gāsa. 3.60)</p>
<b><lg>
<l>paḍivakkhamaṃtupuṃje	lāaṇṇauḍe	aṇaṃgagaakuṃbhe ।</l>
<l>purisasaahiaadharie kīsa thaṇaṃtī thaṇe vahasi? ॥ 313 ॥</l>
</lg></b>
<lg>
<l>(pratipakṣamantupuñjau	lāvaṇyoṭajāvanaṅgagajakumbhau ।</l>
<l>puruṣaśatahṛdayadhṛtau kimiti stanaṃtī stanau vahasi ?॥)</l>
</lg>
<p><b>uttamā'nūḍhā madhyā</b> yathā—</p>
<b><lg>
<l>aṃdolaāi	bhoiadhūā	jahaṇappavāṇapīḍhāi ।</l>
<l>vajjhaṃti	gharaparohaḍa—paṃgaṇabhāesu	taruṇehiṃ ॥ 314 ॥</l>
</lg></b>
<pb n="912"/>
<lg>
<l>(āndolanāni grāmaṇīduhitṛ—jaghana—pramāṇa—pīṭhāni ।</l>
<l>vadhyante	gṛhapaś‍cād‍bhāga—prāṅgaṇabhāgeṣu	taruṇaiḥ ॥)</l>
</lg>
<p><b>uttamā dhīroḍhā madhyā</b> yathā—</p>
<b><lg>
<l>saṃdaṭṭhāharajualaṃ	kaṃpitakaolaakkhiaṃ	sahai ।</l>
<l>laḍaha—vahuāem̐	hasiaṃ	puṇo	vi	diare	raimaṇaṃmi ॥ 315 ॥</l>
</lg></b>
<lg>
<l>(saṃdaṣṭādharayugalaṃ	kampitakapolalakṣitaṃ	rājate ।</l>
<l>bhaṭṭavadhvāḥ dārikayā? hasitaṃ punarapi devare ratimanasi ॥)</l>
</lg>
<p><b>uttamā dhīrā'nūḍhā madhyā</b> yathā—</p>
<b><lg>
<l>puṇṇaggi! vāulamaṇo taha haa—kumari tue kao gāmo ।</l>
<l>jaha	jāo	vāulao	pariharia—gharaṇṇa—vāvāro ॥ 316 ॥</l>
</lg></b>
<lg>
<l>(putri! vyākulamanāstathāhata—kumāri! tvayā kṛto grāmaḥ ।</l>
<l>yathā	jāto	vyākulakaḥ	parihṛtagṛhānyavyāpāraḥ ॥)</l>
</lg>
<p><b>uttamā adhīroḍhā madhyā</b> yathā—(gāsa. 4.71)</p>
<b><lg>
<l>ṇaaṇṇabbhaṃtara—gholaṃta—vāhabhara—maṃtharāe	diṭṭhīe ।</l>
<l>puṇaruttapecchirīe bālaa! kiṃ jaṃ ṇa bhaṇio si ॥ 317 ॥</l>
</lg></b>
<lg>
<l>(nayanābhyantaraghūrṇamānabāṣpabharamantharayā	dṛṣṭyā ।</l>
<l>punaruktaprekṣaṇaśīlayā bālaka! kiṃ yatra bhaṇito'si ॥)</l>
</lg>
<p><b>uttamā adhīrā'nūḍhā madhyā</b> yathā—</p>
<b><lg>
<l>samuhapasāriavāhe	tumaṃmmi	cittāṇie	kumārīe ।</l>
<l>mukko	aṃdolaaṇapīḍhaāhi	appā	muhaccea ॥ 318 ॥</l>
</lg></b>
<lg>
<l>(saṃmukhaprasāritabāhe tvayi cittānīte kumāryā ।</l>
<l>mukta	āndolanapīṭhikābhiḥ	ātmā mudhaiva ॥)</l>
</lg>
<p><b>uttamā pragalbhā</b> yathā—</p>
<b><lg>
<l>cheāi muddhadiarassa laā taha vi lāṇiaṇṇavilāsā ।</l>
<l>saṃḍhottipa	X X	ṣaṇḍha	iti	pa	jaha	jaṇeṇa ॥ 319 ॥</l>
</lg></b>
<lg>
<l>{chekāni mugdhadevarasya latā tathā'pi lāvaṇyavilāsāḥ ।</l>
<l>ṣaṇḍha	ti	pa	X X X 	yathā	janena ॥}</l>
</lg>
<pb n="913"/>
<p><b>uttamā dhīrā pragalbhā</b> yathā—</p>
<b><lg>
<l>eeṇa ccia piasahi! pajjataṃ kiṃ ṇa māṇuse loe? ।</l>
<l>jaṃ tassa kavāe esā kie tti savvo jaṇo bhaṇai ॥ 320 ॥</l>
</lg></b>
<lg>
<l>(etenaiva priyasakhi! paryāp‍taṃ kiṃ na mānuṣe loke? ।</l>
<l>yat tasya kṛte eṣā kṛtāti sarvo jano bhaṇati ॥}</l>
</lg>
<p><b>uttamā adhīrā pragalbhā</b> yathā—</p>
<b><lg>
<l>saccaṃ jāṇai daṭ‌ṭhaṃ sarisammi jaṇammi jujjae rāo ।</l>
<l>marau ṇa tumaṃ bhaṇissaṃ maraṇaṃ vi salāhaṇijjaṃ se ॥ 321 ॥</l>
</lg></b>
<lg>
<l>(satyaṃ	jānāti	draṣṭuṃ	sadṛśe	jane	yujyate	rāgaḥ ।</l>
<l>mriyatāṃ na tvāṃ bhaṇiṣyāmi maraṇamapi ślāghanīyaṃ tasyāḥ ॥)</l>
</lg>
<p><b>uttamoḍhā pragalbhā</b> yathā—(gāsa. 3.5)</p>
<b><lg>
<l>phuṭṭaṃteṇa vi hiaeṇa suhaa! kaha ṇivvuijjie tammi ।</l>
<l>addāe paḍibibaṃ va jaṃmi dukkhaṃ ṇa saṃkamai ॥ 322 ॥</l>
</lg></b>
<lg>
<l>(sphuṭatā'pi	hṛdayena	subhaga!	kathaṃ	nivedyate	tasmin ।</l>
<l>ārdrādarśe pratibimbamiva yasmin duḥkhaṃ na saṃkrāmati ॥)</l>
</lg>
<p><b>uttamā'nūḍhā pragalbhā</b> yathā—</p>
<b><lg>
<l>cakkamma़iuṃ a salīlaṃ hasiuṃ a savibbhamaṃ haakumārī ।</l>
<l>vaṃkaṃ ca puloeuṃ avi e keṇa sikkhaviā? ॥ 323 ॥</l>
</lg></b>
<lg>
<l>(caṅkramituṃ salīlaṃ hasituṃ ca savibhramaṃ hatakumārī ।</l>
<l>vakraṃ ca pralokituṃ api e kena śikṣāpitā? ॥)</l>
</lg>
<p><b>uttamā dhīroḍhā pragalbhā</b> yathā—(gāsa. 1.35)</p>
<b><lg>
<l>diarassa asutthamaṇassa kulavahū ṇiaakuṅṅalihiāiṃ ।</l>
<l>dihaaṃ	kahei	rāmāṇulaggasomitticariāiṃ ॥ 324 ॥</l>
</lg></b>
<lg>
<l>(devarasyāśuddhamanasaḥ kulavadhūrnijaka(nilaya) kuḍyalikhitāni ।</l>
<l>divasaṃ	kathayati	rāmānulag‍nasaimitricaritāni ॥)</l>
</lg>
<p><b>uttamā dhīroḍhā pragalbhā</b> yathā—</p>
<b><lg>
<l>oucchiā si komui! tumaṃ pi māmi! komuīcaṃdade ।</l>
<l>ramiamha jeṇa ajjaṃ so cea parejja suhao ga ga ॥ 325 ॥</l>
</lg></b>
<pb n="914"/>
<lg>
<l>{āpṛṣṭā'si kaumudi! tvamapi mātulāni! kaumudīcandra (candre) ।</l>
<l>ramiṣyāmo yena adya sa eva . . . subhagaḥ . . . . ॥}</l>
</lg>
<p><b>uttamā'dhīroḍhā pragalbhā</b> yathā—</p>
<b><lg>
<l>pāṭhei kulavahue aha vama ga ga ga lai(li)asaalā ।</l>
<l>samuccaisse	tammi	āvasiuṃ ॥ 326 ॥</l>
</lg></b>
<p><b>uttamā adhīrā'nūḍhā pragalbhā</b> yathā—</p>
<b><lg>
<l>ṇīsesapasuttajaṇammi addharatte vva hivbhagimhamajjhaṇhe ।</l>
<l>ahisāresi	sauṇṇaṃ	kumāri! kaṃ	gāmataruṇāṇaṃ ? ॥ 327 ॥</l>
</lg></b>
<lg>
<l>(niḥśeṣaprasup‍tajane ardharātre iva (hibbha)—grīṣmamadhyāhne ।</l>
<l>abhisārayasi sapuṇyaṃ kumāri! kaṃ grāmataruṇānām ?॥)</l>
</lg>
<p><b>madhyā</b> yathā— (gāsa. 1.80)</p>
<b><lg>
<l>h‍ṇaṇhāṇahaliddābhariaṃtarāi jālāi jālavalaassa ।</l>
<l>sohaṃtī kiliṃcaa—kaṃṭaeṇa kaṃ kāhisi kaatthaṃ? ॥ 328 ॥</l>
</lg></b>
<lg>
<l>(s‍nānaharidrābhṛtāntarāṇi	jālāni	jālavalayasya ।</l>
<l>śodhayantī kṣudrakaṇṭakena kaṃ kariṣyasi kṛtārtham? ॥)</l>
</lg>
<p><b>madhyā dhīrā</b> yathā—(gāsa. 1.73)</p>
<b><lg>
<l>jaṃ jaṃ so ṇijjhāai aṃgoāsaṃ mahaṃ aṇimisaccho ।</l>
<l>pacchāemi a taṃ taṃ icchāmi a teṇa dīsaṃtaṃ ॥ 329 ॥</l>
</lg></b>
<lg>
<l>(yaṃ yaṃ sa	nidhyāyatyaṅgāvakāśaṃ	mamānimiṣākṣaḥ ।</l>
<l>pracchādayāmi ca taṃ tamicchāmi ca tena dṛś‍yamānam ॥)</l>
</lg>
<p><b>madhyā adhīrā</b> yathā—(gāsa. 3.46)</p>
<b><lg>
<l>māmi! hiaaṃ va pīaṃ teṇa juāṇeṇa majjamāṇāe ।</l>
<l>ṇhāṇahalid‌dākaḍuaṃ	aṇusottajalaṃ	piaṃteṇa ॥ 330 ॥</l>
</lg></b>
<lg>
<l>(mātulāni! hṛdayamiva pītaṃ tena yūnā majjantyāḥ ।</l>
<l>s‍nānaharidrākaṭukamanustroto	jalaṃ	pibatā ॥)</l>
</lg>
<p><b>madhyā ūḍhā</b> yathā—(gāsa. 3.54)</p>
<b><lg>
<l>taha	suṇhāe	puloio	daravaliavaṃkatāraaṃ	pahio ।</l>
<l>jaha ghāṭi/taḍio vi gharasāmieṇa oṇiccae/oliṃdae vasio ॥ 331 ॥</l>
</lg></b>
<pb n="915"/>
<lg>
<l>(tathā	s‍nuṣayā	pralokito daravalitavakratārakaṃ pathikaḥ ।</l>
<l>yathā ghāti/tāḍito'pi gṛhasvāminā alindake uṣitaḥ ॥)</l>
</lg>
<p><b>madhyā anūḍhā</b> yathā—</p>
<b><lg>
<l>gijjaṃtāi suṇaṃto ko maṃgalakāla/gāiāṇa geāiṃ ।</l>
<l>jai tassa ṇāmasarisaṃ varassa gottaṃ ṇa hu huvaṃtaṃ ॥ 332 ॥</l>
</lg></b>
<lg>
<l>(garjitāni	śrṛṇvan	ko	maṅgalakārakāṇāṃ	geyāni ।</l>
<l>yadi	tasya	nāmasadṛśaṃ	varātma—gotraṃ na khalu bhavediti ॥}</l>
</lg>
<p><b>madhyā dhīroḍhā</b> yathā—(gāsa. 720ve.)</p>
<b><lg>
<l>diṭṭhāe jaṃ ṇa diṭṭho suhaso suṇhāe/ālaviāe jaṃ ṇa ālatto ।</l>
<l>uvaāro jaṃ ṇa kao, taṃ via kaliaṃ chaillehiṃ ॥ 333 ॥</l>
</lg></b>
<lg>
<l>(dṛṣṭyā yanna dṛṣṭaḥ subhagaḥ s‍nuṣayā/ālapitayā yannālāpitaḥ ।</l>
<l>upacāro	yanna	kṛtastadeva	kalitaṃ	chekaiḥ ॥)</l>
</lg>
<p><b>madhyā dhīrā'nūḍhā</b> yathā—</p>
<b><lg>
<l>(gāma)chalaaṇo visūrai. . . eṇa bhu/hutai ira vi kaheu ।</l>
<l>kumarīe	taruṇasadde	āṇāparisaṃkire	jāe ॥ 334 ॥</l>
</lg></b>
<lg>
<l>(grāma kāmijana khidyate atra tatra kilāpi kathayatu ।</l>
<l>kumāryā	taruṇasārdhe	ājñāparisaṃkramaśīle jāte ॥)</l>
</lg>
<p><b>madhyā adhīroḍhā</b> yathā—(gāsa. 2.65)</p>
<b><lg>
<l>phalahīvāuapuṃṇṇāhamaṃgalaṃ	laṃgale	kuṇaṃtīe ।</l>
<l>vahuāe	maṇoharabbhagabbhiṇīe	hatthā	tharaharaṃti ॥ 335 ॥</l>
</lg></b>
<lg>
<l>(kārpāsīkṣetrakarṣaṇavāpana/vāṭaka—puṇyāhamaṅgalaṃ lāṅgale kurvatyāḥ ।</l>
<l>vadhvā	manorathābhragarbhiṇyā	hastau	tharatharāyete ॥ }</l>
</lg>
<p><b>madhyā adhīrā'nūḍhā</b> yathā—(gāsa. 81 0 ve.)</p>
<b><lg>
<l>sā aṇṇavaravivāhe sāhārijjai sahīhi ṇiuṇāhi ।</l>
<l>caṃḍālahatthagaauṇi	vva	jīe	ṇirālaṃbā ॥ 336 ॥</l>
</lg></b>
<lg>
<l>(sā anyavaravivāhe saṃdhāryate sakhībhirnipuṇābhiḥ ।</l>
<l>caṇḍālahastagataśakuniriva jīvite nirālambā ॥)</l>
</lg>
<pb n="916"/>
<p><b>madhyā mugdhā</b> yathā—(gāsa. 3.49)</p>
<b><lg>
<l>ajja mae gaṃtavvaṃ ghaṇaṃdhaāre vi tassa suhaassa ।</l>
<l>vālā/ajjā ṇimīliacchī paaparipāḍiṃ ghare kuṇai ॥ 337 ॥</l>
</lg></b>
<lg>
<l>(adya mayā gantavyaṃ ghanāndhakāre'pi tasya subhagasya ।</l>
<l>bālā/āryā nimīlitākṣī padaparipāṭīṃ gṛhe karoti ॥)</l>
</lg>
<p><b>madhyā dhīrā mugdhā</b> yathā—(gāsa. 6.4)</p>
<b><lg>
<l>māresi kaṃ ṇa muddhe! imiṇā rattaṃtatikkhavisameṇa ।</l>
<l>bhūlaacāvaviṇiggaeṇa		addhacchibhalleṇa ॥ 338 ॥</l>
</lg></b>
<lg>
<l>(mārayasi kaṃ na mugdhe! anena raktāntatīkṣṇaviṣameṇa ।</l>
<l>bhrūlatā—cāpa—vinirgata—tīkṣṇatarā/rdhākṣi—bhallena ॥)</l>
</lg>
<p><b>madhyā adhīrā mugdhā</b> yathā—(gāsa. 2.87)</p>
<b><lg>
<l>āassa kiṃ ṇu kāhaṃ, kiṃ vocchaṃ, kaha ṇu hohii imaṃti ।</l>
<l>paḍhamullaa/guggaasāhasaāriāe	hiaaṃ	tharaharei ॥ 339 ॥</l>
</lg></b>
<lg>
<l>(āgatasya kiṃ nu kariṣyāmi? kiṃ vakṣyāmi? kathaṃ nu bhaviṣyatīdam? iti ।</l>
<l>prathamārdra/mod‌gata—sāhasakārikāyā	hṛdayaṃ	tharatharāyate ॥)</l>
</lg>
<p><b>madhyoḍhā mugdhā</b> yathā—</p>
<b><lg>
<l>gah‍ṇaṃtīe	ṇavalaaṃ	jujjhāojjhie	diarahatthāo ।</l>
<l>rosaṇikuṃṇirajjaṃtaloaṇo	vihasai	paī	vi ॥ 340 ॥</l>
</lg></b>
<lg>
<l>{gṛh‍ṇantyā navalatāṃ yudhvā''cchidya devarahastāt ।</l>
<l>roṣanikūṇitarajyamānalocano vihasati patirapi ॥}</l>
</lg>
<p><b>madhyā'nūḍhā mugdhā</b> yathā—</p>
<b><lg>
<l>o duddhagaṃdhamuhie kumāri! de hou/ devi vva vaṃdaṇijjā si ।</l>
<l>aṇṇoṇṇagahiavisamo, gāmoccia/bho/gāmo ccia kuoe/kuo evaṃ ॥ 341 ॥</l>
</lg></b>
<lg>
<l>{o	dugdhagandhamukhi!	kumāri!	paś‍ya	bhavatu	devīya/vandanīyā'si ।</l>
<l>anyonyagrahaviṣamo	muktvā	grāmocite (bho)grāma eva kuyoge/kuto evaṃ ॥}</l>
</lg>
<p><b>madhyā dhīroḍhā mugdhā</b> yathā—</p>
<b><lg>
<l>putti! bhuaṃgi vva vimukkakaṃcuā sisirapavaṇamaliṇasirī ।</l>
<l>bhūmiharuggaavaaṇā	pulaijjasi	ia	bhuaṃgehiṃ ॥ 342 ॥</l>
</lg></b>
<pb n="917"/>
<lg>
<l>{putri!	bhujaṅgīva	vimuktakañcukā	śiśirapavanamalinaśrīḥ ।</l>
<l>bhūmibharo/dharodgatavadanā	pralokyase	iha	bhujaṅgaiḥ ॥ }</l>
</lg>
<p><b>madhyā dhīrā'nūḍhā mugdhā</b> yathā—</p>
<b><lg>
<l>teṇa ira ṇavalaāe diṇṇo paharo imīe thaṇavaṭṭhe ।</l>
<l>gāmakumarīhi ajja vi diahaṃ paripāliā bhamai ॥ 343॥</l>
</lg></b>
<lg>
<l>(tena kila navalatayā dattaḥ prahāra etasyāḥ stanapṛṣṭhe ।</l>
<l>grāmakumāryāḥ(yeyam)adyāpi divasaṃ pratipālitā bhramati ॥)</l>
</lg>
<p><b>madhyā adhīroḍhā mugdhā</b> yathā—(gāsa. 771 ve.)</p>
<b><lg>
<l>mā	mā	mua	parihāsaṃ	deara!	aṇahoraṇāe varaīe ।</l>
<l>sīammi vi pāsijjai puṇo vi pāse/tīse kuṇasu chāaṃ ॥ 344 ॥</l>
</lg></b>
<lg>
<l>(mā mā muñca parihāsa devara! aprāvaraṇāyā varākyāḥ ।</l>
<l>śīte'pi prasvidyate punarapi pārśve/tasyāḥ kuru cchāyām ॥)</l>
</lg>
<p><b>madhyā adhīrā'nūḍhā mugdhā</b> yathā—</p>
<b><lg>
<l>tuha	ṇavalaapaharapaḍicchaṇuddhasaccaviasamuhasiṇṇakaraṃ ।</l>
<l>ajja vi re! kiṃ pucchasi kumārīaṃ ko tuha daio/pio tti ॥ 345 ॥</l>
</lg></b>
<lg>
<l>(tava	navalatāprahārapratīcchanordhvasatyāpitasammukhasvinnakarām ।</l>
<l>adyāpi re! kiṃ pṛcchāsi kumārīṃ kastava dayita/priya iti ॥)</l>
</lg>
<p><b>madhyamā madhyā</b> yathā—</p>
<b><lg>
<l>>sahi!	lukkavia	sarīraṃ	ṇiriṃgipotapasiacchīe ।</l>
<l>addiṭṭhāe	uṇapecchirīem̐	dīsaṃta	dhaṇṇo si ॥ 346 ॥</l>
</lg></b>
<lg>
<l>(sakhi! pracchādya śarīraṃ niriṅgipotaṃ	 paś‍ya sitākṣyā ।</l>
<l>adṛṣṭayā	punaḥprekṣaṇaśīlayā dṛśryamāna dhanyo'si ॥)</l>
</lg>
<p><b>madhyamā dhīrā madhyā</b> yathā—(gāsa. 4.70)</p>
<b><lg>
<l>kiṃ ṇa bhaṇio si bālaa! gāmaṇidhūāeॅ guruaṇasamakkhaṃ ।</l>
<l>aṇimisavaṃkavalaṃtavaaṇaṇaaṇaddhadiṭṭhehiṃ	॥ 347 ॥</l>
</lg></b>
<lg>
<l>(kiṃ na bhaṇito'si? bālaka! grāmaṇīduhitrā gurujanasamakṣam ।</l>
<l>animiṣa—vakra—valamāna—vadana—nayanārdhadṛṣṭai	॥)</l>
</lg>
<pb n="918"/>
<p><b>madhyamā adhīrā madhyā</b> yathā—(gāsa. 4.69, dra.34.136)</p>
<b><lg>
<l>phaṃgucchavaṇiddosaṃ	keṇa	vi	kaddamapasāhaṇaṃ diṇṇaṃ ।</l>
<l>thaṇaalasamuhapaloḍ‌ḍhaṃta/ṭṭaṃtaseadhoaṃ kiṇo dhuasi ॥ 348 ॥</l>
</lg></b>
<lg>
<l>(phālgunotsavanirdoṣaṃ1 kenāpi kardamaprasādhanaṃ dattam ।</l>
<l>stanakalaśamukhapraluṭhatsvedadhautaṃ kimiti dhāvayasi? ॥)</l>
</lg>
<p><b>madhyamā ūḍhā madhyā</b> yathā—(gāsa. 7.20)</p>
<b><lg>
<l>doaṃgulaa—kappaṭa/kavāḍa/kavālaapiṇaddha—savisesa—ṇīla—kaṃculiā/iā ।</l>
<l>dāvei	thaṇatthalavaṇṇiaṃ	va	soṇhā/taruṇī	juajaṇāṇaṃ ॥ 349 ॥</l>
</lg></b>
<lg>
<l>{dvayaṅguvaka—karpaṭaka—pinaddha/kapāṭāpinaddha—saviśeṣa—nīla—kañculikā/kikā ।</l>
<l>darśayati	stanasthalavarṇikāmiva	s‍nuṣā/taruṇī	yuvajanānām ॥ }</l>
</lg>
<p><b>madhyamā anūḍhā madhyā</b> yathā—</p>
<b><lg>
<l>chaṇapiṭhṭhadhūsaratthaṇi॰ ॥ 349a ॥</l></lg></b> (pṛ.565)
<p><b>madhyamā dhīroḍhā madhyā</b> yathā—(gāsa. 735ve.)</p>
<b><lg>
<l>āaṃbacchiṃ	vialaṃta—vāha—mābaddha—thaṇaharukkaṃpaṃ ।</l>
<l>asamattaṃ cia acchau/ciṭ‌ṭhau sihiṇo abbhutthaṇamiṇaṃ te ॥ 350 ॥</l>
</lg></b>
<lg>
<l>(ātāmrākṣaṃ	vigaladvāṣpamābaddhastanabharotkampam ।</l>
<l>asamāp‍tamiva āstāṃ/tiṣṭhatu śikhino'bhyuttejanamidaṃ te ॥</l>
</lg>
<p><b>madhyamā dhīrā'nūḍhā madhyā</b> yathā—</p>
<b><lg>
<l>ua māhamāsagosaggamajjirī jai vi tharai sīeṇa ।</l>
<l>ajjā taha vi ṇa iccai pāmarapajjāliaṃ aggiṃ ॥ 351 ॥</l>
</lg></b>
<lg>
<l>(paś‍ya	māghamāsagosargamajjanaśīlā	yadyapi	kampate	śītena ।</l>
<l>āryā	tathā'pi	necchati	pāmaraprajvālitamag‍nim ॥}</l>
</lg>
<p><b>madhyamā adhīroḍhā madhyā</b> yathā—(gāsa. 3.20)</p>
<b><lg>
<l>ekakkamavaiveḍhaṇavivaraṃtaradiṇṇataralaṇaaṇāe	।</l>
<l>tui	volaṃte	bālaa!	paṃjarasauṇāiaṃ	tīe ॥ 352 ॥</l>
</lg></b>
<lg>
<l>(ekakramavṛtiveṣṭanavivarāntaradattataralanayanayā</l>
<l>tvayi apakrānte/gacchati bālaka! pañjaraśakunāyitaṃ tayā ॥)</l>
</lg>
<!-- NOTES pg=918!-->
1. phālgunotsavo 'phāga'—padavācyaḥ ।
<pb n="919"/>
<p><b>madhyamā adhīrā'nūḍhā madhyā</b> yathā—(gāsa. 5.41)</p>
<b><lg>
<l>jammaṃtare vi calaṇe jīeṇa khu maaṇa! tujjha accissaṃ ।</l>
<l>jai taṃ pi teṇa bāṇeṇa vijjhase jeṇa haṃ viddhā ॥ 353 ॥</l>
</lg></b>
<lg>
<l>(janmāntare'pi caraṇau jīvane khalu madana! tavārcayiṣyāmi ।</l>
<l>yadi	tamapi	tena	bāṇena	vidhyasi	yenāhaṃ	viddhā ॥)</l>
</lg>
<p><b>madhyamā pragalbhā</b> yathā—(gāsa. 3.10)</p>
<b><lg>
<l>je	samuhāgaavolaṃtavaliapiapesiacchivicchohā ।</l>
<l>amhaṃ te maaṇasarā jaṇassa je hoṃti te hoṃtu ॥ 354 ॥</l>
</lg></b>
<lg>
<l>(ye saṃmukhāgata-vyatikrānta-valita-priya-preṣitākṣi-vikṣobhāḥ ।</l>
<l>asmākaṃ	te	madanaśarā	janasya ye bhavanti	te	bhavantu॥)</l>
</lg>
<p><b>madhyamā dhīrā pragalbhā</b> yathā—(gāsa. 2.98)</p>
<b><lg>
<l>bahuso vi kahijjaṃtaṃ tuha vaaṇaṃ majjha hatthasaṃdiṭṭhaṃ ।</l>
<l>ṇa suaṃ ti jaṃpamāṇā puṇaruttasaaṃ kuṇai ajjā ॥ 355 ॥</l>
</lg></b>
<lg>
<l>(bahuśo'pi kathyamānaṃ tava vacanaṃ mama hastasaṃdiṣṭam ।</l>
<l>na	śrutamiti	jalpantī	punaruktaśataṃ	karotyāryā ॥)</l>
</lg>
<p><b>madhyamā adhīrā pragalbhā</b> yathā—(gāsa. 2.99)</p>
<b><lg>
<l>pāāḍia—ṇeha—sabbhāva—ṇibbharaṃ tīe jaha tumaṃ diṭṭho ।</l>
<l>saṃvaraṇavāvaḍāe(ṇa)	aṇṇo	vi	jaṇo	taha	ccea ॥ 356 ॥</l>
</lg></b>
<lg>
<l>(prakaṭitas‍nehasadbhāvanirbharaṃ tayā yathā tvaṃ dṛṣṭaḥ ।</l>
<l>saṃvaraṇavyāpṛtayā (na) anyo'pi janastathaiva ॥)</l>
</lg>
<p><b>madhyamā ūḍhā pragalbhā</b> yathā—(gāsa. 4.32)</p>
<b><lg>
<l>kaṃ suaṇu! sūra—ṇamaṇacchaleṇa kulaaṃ/kuviaṃ jaṇaṃ pasāesi ।</l>
<l>hāsa—kaḍakkhummīsā	na	hoṃti	devāṇa	jokkārā ॥ 357 ॥</l>
</lg></b>
<lg>
<l>(kaṃ sutanu! sūryanamanacchalena kulajaṃ/kupitaṃ janaṃ prasādayasi ।</l>
<l>hāsakaṭākṣonmiśrā	na	bhavanti	devānāṃ	jayakārāḥ ॥)</l>
</lg>
<p><b>madhyamā anūḍhā pragalbhā</b> yathā—(gāsa. 825 ve.)</p>
<b><lg>
<l>kaiā jāā kaiā ṇu sikkhiā māuā! haakumārī ।</l>
<l>taṃ	taṃ	jāṇai	savvaṃ,	jaṃ	jaṃ	mahilāo	jāṇaṃti ॥ 358 ॥</l>
</lg></b>
<pb n="920"/>
<lg>
<l>(kadā jātā ? kadā nu śikṣitā? mātaḥ! hatakumārī ।</l>
<l>tattaj	jānāti	sarvaṃ	yadyanmahilā	jānanti ॥)</l>
</lg>
<p><b>madhyamā dhīroḍhā pragalbhā</b> yathā—(gāsa. 734 ve.)</p>
<b><lg>
<l>kaha de/kaḍue dhūaṃdhāre abbhutthaṇamaggiṇo samappihisi/hii ।</l>
<l>muhakamalacuṃbaṇolloluammi	vāsaṭhṭhie/pāsaṭhṭhie	diare ॥ 359 ॥</l>
</lg></b>
<lg>
<l>(kathaṃ/kaṭuke he/sakhi dhūmod‌gāre/dhūmāndhakāre abhyutthā/tejanamag‍neḥ samāpsyate ।</l>
<l>mukhakamalacumbanollolupe/ lampaṭe	vāsasthite/pārś‍vasthite	devare ॥)</l>
</lg>
<p><b>madhyamā dhīrā'nūḍhā pragalbhā</b> yathā—(gāsa. 7.43)</p>
<b><lg>
<l>maṇṇe āaṇṇaṃtā, āsaṇṇavivāhamaṃgaluggīaṃ ।</l>
<l>teṇa juāṇeṇa samaṃ, hasaṃti maṃ veasakuḍuṃgā ॥ 360 ॥</l>
</lg></b>
<lg>
<l>(manye	ākarṇayanta	āsannavivāhamaṅgalodgītam ।</l>
<l>tena	yūnā samaṃ hasanti māṃ vetasanikuñjāḥ ॥)</l>
</lg>
<p><b>madhyamā adhīroḍhā pragalbhā</b> yathā(gāsa. 1.93)</p>
<b><lg>
<l>avitiṇhapecchaṇijjeṇa takkhaṇaṃ māmi! teṇa diṭṭheṇa ।</l>
<l>siviṇaapīeṇa va pāṇieṇa taṇhaṃ ccia ṇa phiṭṭā ॥ 361 ॥</l>
</lg></b>
<lg>
<l>(avitṛṣṇaprekṣaṇīyena	tatkṣaṇaṃ	mātulāni!	tena	dṛṣṭena ।</l>
<l>svap‍napīteneva	pānīyena	tṛṣṇaiva	na	bhraṣṭā ॥)</l>
</lg>
<p><b>madhyamā'dhīrā'nūḍhā pragalbhā</b> yathā—(gāsa. 7.17)</p>
<b><lg>
<l>kiṃ bhaṇai maṃ sahīo! mā mara, dīsi/lakkhihii so jiaṃtīe ।</l>
<l>kajjālāo	eso,	siṇehamaggo	ccia/uṇa	ṇa	hoi ॥ 362 ॥</l>
</lg></b>
<lg>
<l>(kiṃ bhaṇatha māṃ sakhyaḥ! mā mriyasva drakṣyate/lakṣiṣyate sa jīvantyā ।</l>
<l>kāryālāpa	eṣa	s‍nehamārga	eva	na/punarna	bhavati ॥)</l>
</lg>
<p><b>kaniṣṭhā</b> yathā—(gāsa. 865 ve.)</p>
<b><lg>
<l>emea	maṃdapuṇṇā	appattamaṇorahā	vivajjissaṃ ।</l>
<l>jaṇavāo vi ṇa jāo teṇa samaṃ haliautteṇa ॥ 363 ॥</l>
</lg></b>
<lg>
<l>(evameva	mandapuṇyāprāp‍tamanorathā	vipatsye ।</l>
<l>janavādo'pi	na	jātastena	samaṃ 	hālikaputreṇa ॥)</l>
</lg>
<pb n="921"/>
<p><b>kaniṣṭhā dhīrā</b> yathā—(gāsa. 3.31)</p>
<b><lg>
<l>tujjha a sohaggaguṇaṃ amahilasarisaṃ a sāhasaṃ majjha ।</l>
<l>jāiṇa	golāūro	vāsārattoddharatto	a ॥ 364 ॥</l>
</lg></b>
<lg>
<l>(tava ca saubhāgyaguṇamamahilāsadṛśaṃ ca sāhasaṃ mama ।</l>
<l>jānāti	godāpūro	varṣārātro'rdharātraśca ॥)</l>
</lg>
<p><b>kaniṣṭhā adhīrā</b> yathā—(gāsa. 1.57)</p>
<b><lg>
<l>agaṇiasesajuāṇā vālaa! volīṇa—loa—majjāā ।</l>
<l>aha	sā	bhamai	disāmuhapasāriacchī	tuha	kaeṇa ॥ 365 ॥</l>
</lg></b>
<lg>
<l>(agaṇitaśeṣayuvajanā bālaka! vilīna/vyatikrānta—lokamaryādā ।</l>
<l>atha	sā	bhramati	diśāmukhaprasāritākṣī	tava	kṛte ॥)</l>
</lg>
<p><b>kaniṣṭhā ūḍhā</b> yathā—(gāsa. 769 ve.)</p>
<b><lg>
<l>aṇusoai haliavahū raikiraṇoluggapaṃḍuracchāaṃ ।</l>
<l>raṇṇuṃdūru—daṃtukkhutta—visama—vilaaṃ	tilacchettaṃ ॥ 366 ॥</l>
</lg></b>
<lg>
<l>(anuśocati	halikavadhūḥ	ravikiraṇāvarugṇapāṇḍaracchāyam ।</l>
<l>araṇyonduradantotkṛttaviṣamavalitaṃ	tilakṣetram ॥)</l>
</lg>
<p><b>kaniṣṭhā anūḍhā</b> yathā—(gāsa. 4.28)</p>
<b><lg>
<l>ṇīāi ajja ṇik‍kiva! piṇaddha—ṇava—raṃgaāe varaīe ।</l>
<l>gharaparivāḍīe	paridhāṇāṇi/paheṇaāim̐ tuha daṃsaṇāsāe ॥ 367 ॥</l>
</lg></b>
<lg>
<l>(nītānyadya niṣkṛpa! pinaddhanavaraṅgakayā varākyā ।</l>
<l>gṛhaparipāṭyā praheṇakāni tava darśanāśayā ॥)</l>
</lg>
<p><b>kaniṣṭhā dhīroḍhā</b> yathā—(gāsa. 3.29)</p>
<b><lg>
<l>savvassammi vi daḍ‌ḍhe gahavaidhūāa ṇivvui ccea ।</l>
<l>jaṃ	tīe	gāmaḍāhe 	hatthāhatthiṃ	kuḍo	gahio ॥ 368 ॥</l>
</lg></b>
<lg>
<l>(sarvasminnapi/sarvasva'pi	dagdhe	gṛhapatiduhiturnirvṛtireva ।</l>
<l>yat	tayā	grāmadāhe	hastāhastikayā kuṭo	gṛhītaḥ ॥}</l>
</lg>
<p><b>kaniṣṭhā dhīrā'nūḍhā</b> yathā—</p>
<b><lg>
<l>jaṇaṇī asaṃkamāṇī jāe vārejjaṇāmmalaṇe . . .।</l>
<l>ṇecchai duḍh‌ḍhakumārī kurao opoṃtiā houṃ(?) ॥ 369 ॥</l>
</lg></b>
<pb n="922"/>
<p><b>kaniṣṭhā adhīroḍhā</b> yathā—(gāsa. 4.59)</p>
<b><lg>
<l>āhavaisuācciesu	vi	phalahīveṃṭesu	uaha	vahuāe ।</l>
<l>mohaṃ bhamai pulaio vilaggaseaṃ/seagalaṃtaṃ—gulī hattho ॥ 370 ॥</l>
</lg></b>
<lg>
<l>(gṛhapatisutāvaciteṣvapi	kārpāsavṛnteṣu paś‍yata vadhvāḥ ।</l>
<l>moghaṃ bhramati pulakito vilag‍na/galat—vedāṅgulirhastaḥ ॥)</l>
</lg>
<p><b>kaniṣṭhā adhīrā'nūḍhā</b> yathā—(gāsa. 5.56)</p>
<b><lg>
<l>dhāvai purao pāsesu bhamai diṭṭhīpahammi saṃṭhāi ।</l>
<l>ṇavalaiāhatthaa haliautta! de haṃmau kumārīṃ ॥ 371 ॥</l>
</lg></b>
<lg>
<l>(dhāvati purataḥ pārśvayorbhramati dṛṣṭipathe saṃtiṣṭhate ।</l>
<l>navalatikāhasta halikaputra! dayasva hanyasva kumārīm ॥)</l>
</lg>
<p><b>kaniṣṭhā mugdhā</b> yathā—</p>
<b><lg>
<l>gāme gaivai ṇaṃ bhaṇa sāhasu taṃ ajja keṇa suṇaiṭṭho ।</l>
<l>phaggucchaṇacikkille tie hasi (a jadaṇuṭhṭhiaṃ tumae) ॥ 372 ॥</l>
</lg></b>
<p><b>kaniṣṭhā dhīrā mugdhā</b> yathā—(gāsa. 4.13)</p>
<b><lg>
<l>puṭṭhiṃ pusasu kisoari! paḍoghaaṃkolla—pattacittaliaṃ ।</l>
<l>cheāhi diarajāāhiṃ ujjue! mā kalijjihisi ॥ 373 ॥</l>
</lg></b>
<lg>
<l>{pṛṣṭhaṃ	proñcha	kṛśodari!	paścādṛhāṅkoṭapatracitritam ।</l>
<l>(chekābhirdevarajāyābhī ṛjuke!	mā	jñāsyase/kaliṣyase ॥}</l>
</lg>
<p><b>kaniṣṭhā adhīrā mugdhā</b> yathā— (gāsa. 5.38)</p>
<b><lg>
<l>jo vi ṇa pucchai tassa vi kahei bhaggāim̐ teṇa valaāim̐ ।</l>
<l>aiujjuā	varāī	ahava	pio	so	haāsāe ॥ 374 ॥</l>
</lg></b>
<lg>
<l>(yo'pi na pṛcchati tasyāpi kathayati bhag‍nāni tena valayāni ।</l>
<l>atiṛjukā	varākī	athavā	priyastasyā	hatāśāyāḥ ॥)</l>
</lg>
<p><b>kaniṣṭhā ūḍhā mugdhā</b> yathā—</p>
<b><lg>
<l>vevāhiūṇa vahuā sāsuraaṃ doliāe ṇijjaṃtī ।</l>
<l>roai, diaro taṃ saṃṭhavei vaaṇammiṃ cuṃbato ॥ 375 ॥</l>
</lg></b>
<lg>
<l>(vivāhya vadhūḥ śvāśurakaṃ dolikayā nīyamānā ।</l>
<l>roditi, devarastāṃ saṃsthāpayati vadane cumban ॥)</l>
</lg>
<pb n="923"/>
<p><b>kaniṣṭhā anūḍhā mugdhā</b> yathā—</p>
<b><lg>
<l>ajja mae māucchā! sojjhaa/ saijbhagehe maṇorahabbhariaṃ ।</l>
<l>gahavaiuttakaḍillaṃ,	diṭṭhaṃ	ṇiarūvalāvaṇiaṃ ॥ 376 ॥</l>
</lg></b>
<lg>
<l>(adya mayā mātṛṣvasaḥ! (sakhi) rajaka/prativeśikagehe manoharaṃ bhramitam ।</l>
<l>gṛhapatiputrakaṭīvastre	dṛṣṭaṃ	nijarūpalāvaṇyam ॥}</l>
</lg>
<p><b>kaniṣṭhā dhīroḍhā mugdhā</b> yathā—</p>
<b><lg>
<l>āresamuhaṃ		bhario	cciriḍḍihilleṇotiḍiṃkāuṃ ।</l>
<l>jai	tapaḍihalaattetā	chette	jāmi	diarassa ॥ 377 ॥</l>
</lg></b>
<p><b>kaniṣṭhā dhīrā'nūḍhā mugdhā</b> yathā—(gāsa. 741)</p>
<b><lg>
<l>jai vi khu dilliṃdiliā taha ve khu mā putti! ṇaggiā bhamasu ।</l>
<l>gahavaisuāṇa	majjhe	silaṃpi	te	pajjharāveti ॥</l>
</lg></b>
<lg>
<l>{yadyapi khalu bālā tathā'pi khalu mā putri! nag‍nikā bhrama ।</l>
<l>gṛhapatisutānāṃ madhye śīlamapi te 1patraśoṣāyate ? ॥}</l>
</lg>
<p><b>kaniṣṭhā adhīroḍhā mugdhā</b> yathā—</p>
<b><lg>
<l>diaro pariṇihai phuḍaṃ suṇhā suṇiuṃ khu ḍukkhiā jāā ।</l>
<l>sesiagharavāvārā	oruṇṇamuhī	paribbhamai ॥ 379 ॥</l>
</lg></b>
<lg>
<l>(devaraḥ pariṇeṣyati sphuṭaṃ s‍nuṣā śrutvā suduḥkhitā jātā ।</l>
<l>śoṣitagṛhavyāpārā	avaruditamukhī	paribhramati ॥)</l>
</lg>
<p><b>kaniṣṭhā adhīrānūḍhā mugdhā</b> yathā—</p>
<b><lg>
<l>bhajjaṃti jāi mauāi saṃkio bharai tāi valaāiṃ ।</l>
<l>gahavaidhūā—sikkāra—kalaravā—aṇaṇa—saiṇho	॥ 380 ॥</l>
</lg></b>
<lg>
<l>{bhajyante yāni mṛdukāni śaṅkito bharati tāni valayāni ।</l>
<l>gṛhapatiduhitṛ—sītkārakalaravakarṇanasatṛṣṇaḥ	 ॥}</l>
</lg>
<p><b>kaniṣṭhā madhyā</b> yathā—(gāsa. 714ve.)</p>
<b><lg>
<l>jaṃ asaraṇo vva ḍaḍ‌ḍho gāmo sāhīṇabahujuāṇo vi ।</l>
<l>saṃbhavisaṃṭhulāṇaṃ taṃ duccariaṃ tuha thaṇāṇaṃ ॥ 389 ॥</l>
</lg></b>
<lg>
<l>(yadi aśaraṇa iva dagdho grāmaḥ svādhīnabahuyuvā'pi ।</l>
<l>saṃbhramavisaṃsthulayordṛṣṭvā	caritaṃ	tava	stanayoḥ॥)</l>
</lg>
<!-- NOTES pg=923!-->
1. patraśoṣaḥ patajhaḍa—pada—vedyo śiśiravasanta—sandhikālaḥ ।
<pb n="924"/>
<p><b>kaniṣṭhā dhīrā madhyā</b> yathā—</p>
<b><lg>
<l>thaṇavarajovvaṇṇummahaṇā gavvirī/ummaia bhamai tujjha re! jāā ।</l>
<l>teṇa tumaṃ kāmijjasi roseṇaṃ ṇa maha asareo/ṇurāao ॥ 382 ॥</l>
</lg></b>
<lg>
<l>{stanabharayauvanonmatta—garviṇī	bhramati	tava	re! jāyā ।</l>
<l>tena	tvaṃ	kāmayase	roṣeṇa	na	mamāvasaraḥ/mamānurāgataḥ ॥}</l>
</lg>
<p><b>kaniṣṭhā adhīrā</b> yathā—(gāsa. 4.79)</p>
<b><lg>
<l>ruḍh‌ḍhatīa/bhaṃḍaṃtīe taṇāiṃ souṃ diṇṇāiṃ jāiṃ pahiassa ।</l>
<l>tāiṃ	ccea	pahāe	ajjā	āāḍ‌ḍhai kuaṃtī/ruaṃtī ॥ 383 ॥</l>
</lg></b>
<lg>
<l>(ruṣyantyā tṛṇāni svapituṃ dattāni yāni pathikasya ।</l>
<l>tānyeva prabhāte āryā ākarṣati kupyantī/rudatī ॥)</l>
</lg>
<p><b>kaniṣṭhā ūḍhā madhyā</b> yathā—(gāsa. 3.57)</p>
<b><lg>
<l>vai—vivara—ṇiggaa—halo eraṃḍo sāhai vva taruṇāṇaṃ ।</l>
<l>ettha	ghare	haliavahū	eddahamettatthaṇī	vasai ॥ 384 ॥</l>
</lg></b>
<lg>
<l>(vṛtivivaranirgataphala eraṇḍaḥ sādhayatīva taruṇebhyaḥ ।</l>
<l>atra	gṛhe	halikavadhūḥ	etāvanmātrastanī	vasati ॥)</l>
</lg>
<p><b>kaniṣṭhā anūḍhā madhyā</b> yathā—(gāsa. 6.45)</p>
<b><lg>
<l>gāmakumarīo vi hiaaṃ haraṃti/raī veḍhālaṇa/thaṇaharābhoā ।</l>
<l>sā	me/saaṇe	kusuṃbharāillakaṃcuāharaṇamettā	 vi ॥ 385 ॥</l>
</lg></b>
<lg>
<l>(grāmakumāryo hṛdayaṃ haranti vidagdhānāṃ stanabharābhogāḥ ।</l>
<l>sā me/śayane kusumbharañjitakañcukābharaṇamātrā api ॥)</l>
</lg>
<p><b>kaniṣṭhā dhīroḍhā madhyā</b> yathā—(gāsa. 6.49)</p>
<b><lg>
<l>voḍhaṃ/poḍhasuṇao viva/aṇṇo aṇṇaṃ/ttā mattā paheṇaasurāe ।</l>
<l>phalihaṃ a moḍiaṃ mahisaeṇa, ko sāhau tassa?/ ko tassa sāheu ॥ 386 ॥</l>
</lg></b>
<lg>
<l>{vṛddhaśunako vipannaḥ anyo mattaḥ pathi navasurayā praheṇa (utsava) surayā ।</l>
<l>karyāsakṣetraṃ ca moṭitaṃ mahiṣakeṇa, kaḥ sādhayatu/kathayatu	tasya? ॥}</l>
</lg>
<p><b>kaniṣṭhā dhīrā'nūḍhā madhyā</b> yathā—</p>
<p><b>sāmāi sāmalīe॰</b> (pṛ.567)</p>
<pb n="925"/>
<p><b>kaniṣṭhā adhīroḍhā madhyā</b> yathā—(gāsa. 5.61)</p>
<b><lg>
<l>ua saṃbhamavikkhittaṃ ramiavva—alehalāeॅ suṇhāe ।</l>
<l>ṇavaraṃgaaṃ kuḍuṃge, diṇṇaṃ dhaaṃ va aviṇaassa ॥ 387 ॥</l>
</lg></b>
<lg>
<l>(paśrya saṃbhramavikṣip‍taṃ rantavyakalampaṭayā s‍nuṣayā ।</l>
<l>navaraṅgakaṃ	kuñje	dattaṃ	dhvajamivāvinayasya ॥)</l>
</lg>
<p><b>kaniṣṭhā adhīrā'nūḍhā madhyā</b> yathā—</p>
<b><lg>
<l>ṇava/raṃ varo vi paibhāi voḍhakumarīem̐ viasiavilā/so ।</l>
<l>gāmajuāṇaṃ(daṭṭhuṃ) ṇaiaḍakuḍuṃgabhamaraṃ bhamati/bhamaṃtīe ॥ 388 ॥</l>
</lg></b>
<lg>
<l>(kevalaṃ varo'pi, pratibhāti, prauḍhakumāryā vikasitavilāsam ।</l>
<l>grāmayūnāṃ draṣṭuṃ/vā nadītaṭanikuñjabhramaraṃ, bhramati/bhramantyāḥ ॥)</l>
</lg>
<p><b>kaniṣṭhā pragalbhā</b> yathā—(gāsa. 4.35)</p>
<b><lg>
<l>bahalatamā haarāī॰ ॥ 389 ॥</l></lg></b> (pṛ.367)
<p><b>kaniṣṭhā dhīrā pragalbhā</b> yathā—(gāsa. 877)</p>
<b><lg>
<l>mahuehi kiṃ va paṃthia॰ ॥ 390 ॥</l></lg></b> (pṛ. 367)
<p><b>kaniṣṭhā adhīrā pragalbhā</b> yathā—(gāsa. 4.48)</p>
<b><lg>
<l>aṃgāṇaṃ taṇuāraa! sikkhāvaa! dīharoviavvāṇaṃ ।</l>
<l>viṇaāikkamakāraa! mā mā ṇaṃ pamhasijjāsu ॥ 391 ॥</l>
</lg></b>
<lg>
<l>(aṅgānāṃ	tanukāraka!	śikṣāpaka!	dīrgharoditavyānām ।</l>
<l>vinayātikramakāraka! mā mā enāṃ prasmariṣyasi/visamareḥ ॥)</l>
</lg>
<p><b>kaniṣṭhā ūḍhā pragalbhā</b> yathā—(gāsa. 2.7)</p>
<b><lg>
<l>golāaḍaṭṭhiaṃ pocchiūṇa gahavaisuaṃ haliasuṇhā ।</l>
<l>āḍhattā	uttariuṃ,	dukkhuttārāem̐	paavīe ॥ 392 ॥</l>
</lg></b>
<lg>
<l>(godāvarītaṭasthitaṃ prekṣya gṛhapatisutaṃ halikas‍nuṣā ।</l>
<l>ārabdhā	uttarituṃ	duḥkhottārayā	padavyā ॥)</l>
</lg>
<p><b>kaniṣṭhānūḍhā pragalbhā</b> yathā—</p>
<b><lg>
<l>mammasuaka/phalliājahaṇathaṇabharuppahaṇavibbhalā kumarī ।</l>
<l>bahuso	halāsamammaṃṇamama X X X X hai ॥ 393 ॥</l>
</lg></b>
<pb n="926"/>
<lg>
<l>{marmasutasphaṭikājaghanastanabharotpraghaṇavihvalā kumārī ।</l>
<l>bahuśo X X X X X X X ti ॥}</l>
</lg>
<p><b>kaniṣṭhā dhīroḍhā pragalbhā</b> yathā—</p>
<b><lg>
<l>avvo	mārijjāmo	imiṇā	pāpā/vāsuassa	putteṇa ।</l>
<l>jaṃ jaṃ je/pecchai pahiaṃ taṃ taṃ pavvo/bappo tti vāharai ॥ 394 ॥</l>
</lg></b>
<lg>
<l>(aho!	māriṣyāmo'nena	pāpāsutasya	putreṇa ।</l>
<l>yaṃ	yaṃ	prekṣate	pathikaṃ taṃ taṃ pitariti vyāharati ॥)</l>
</lg>
<p><b>kaniṣṭhā dhīrā'nūḍhā pragalbhā</b> yathā—</p>
<b><lg>
<l>ai sahi! vakullāviri chuhihisi gottassa matthae chāraṃ ।</l>
<l>atthaccaṃtta/daṃtadiṭhṭheṇa mārivaḍie sāmivalieṇa/hasieṇa ॥ 395 ॥</l>
</lg></b>
<lg>
<l>(ayi sakhi! vakrollāpanaśīle lepisyasi gotrasya mastake kṣāram ।</l>
<l>atyantadantadṛṣṭena	sāmivalitena	vihasitena ॥)</l>
</lg>
<p><b>kaniṣṭhā adhīroḍhā pragalbhā</b> yathā—</p>
<b><lg>
<l>karaseakaddamāa	duliāpahuttathaṃsasuho ।</l>
<l>seaṃ suehiṃ kulavahū eṇhasiaṃsuo thaṇaso ॥ 396 ॥</l>
</lg></b>
<p><b>kaniṣṭhā adhīrā'nūḍhā pragalbhā</b> yathā—</p>
<b><lg>
<l>ṇavalaahattho/tthe gāmiṇisuammi kumarīem̐ gāmaracchāsu ।</l>
<l>puṇaruttamasikha/ttaṃbhamirie	culluculāaṃti	aṃgāi ॥ 397 ॥</l>
</lg></b>
<lg>
<l>{navalatāhasto(ste)	grāmaṇīsute	kumāryā	grāmarathyāsu ।</l>
<l>punaruktamaśikṣa bhramaṇaśīlāyā culluculāyanti aṅgāni ॥}</l>
</lg>
<p><b>dhīrā</b> yathā—gāsa. 1.84)</p>
<b><lg>
<l>so tuha kaeṇa suṃdari! taha jhiṇṇo sumahilo haliautto ।</l>
<l>jaha se macchiriṇīem̐ vi doccaṃ jāāe paḍivaṇṇaṃ ॥ 398 ॥</l>
</lg></b>
<lg>
<l>(sa tava kṛte sundari! tathā kṣīṇaḥ sumahilo halikaputraḥ ।</l>
<l>yathā tasya matsariṇyā'pi dūtyaṃ jāyayā pratipannam ॥)</l>
</lg>
<p><b>dhīroḍhā</b> yathā—(gāsa. 5.45)</p>
<b><lg>
<l>akaaṇṇua! tujjha kae vā/pāusarāīsu jaṃ mae khuṇṇaṃ ।</l>
<l>uppekkhimo alajjira! ajja vi taṃ gāmacikkhallaṃ ॥ 399 ॥</l>
</lg></b>
<pb n="927"/>
<b><lg>
<l>(akṛtajña! tava kṛte prāvṛḍ‌rātriṣu yo mayā kṣuṇṇaḥ ।</l>
<l>utpaś‍yāmya/utprekṣāmahe alajjāśīla! adyāpi taṃ grāmapaṅkam ॥)</l>
</lg></b>
<p><b>dhīrā'nūḍhā</b> yathā—(gāsa. 7.48)</p>
<b><lg>
<l>tatto c‍cia hoṃti kahā viasaṃti tahiṃ tahiṃ samappaṃti ।</l>
<l>kiṃ maṇṇe māucchā!	ekkajuvāṇo	imo	gāmo ? ॥ 400 ॥</l>
</lg></b>
<lg>
<l>(tata eva bhavanti kathā vikasanti tatra tatra samāpyante ।</l>
<l>kiṃ	manye	mātṛṣvasaḥ!	ekayuvako'yaṃ	grāmaḥ ? ॥)</l>
</lg>
<p><b>adhīrā</b> yathā—(gāsa. 5.40)</p>
<b><lg>
<l>seulliasavvaṃgī	gottaggahaṇeṇa	tassa	suhaassa ।</l>
<l>dūiṃ	appāhaṃtī/patthāeṃtī tassai a gharaṃgaṇaṃ pattā ॥ 401 ॥</l>
</lg></b>
<lg>
<l>(svedārdrīkṛtasarvāṅgī gotragrahaṇena tasya subhagasya ।</l>
<l>dūtīṃ sandiśantī/prasthāpayantī tasyaiva gṛhāṅgaṇaṃ prāp‍tā ॥)</l>
</lg>
<p><b>adhīroḍhā</b> yathā—(gāsa. 3.23)</p>
<b><lg>
<l>tai volaṃte vālaa! vahuem̐ valiāi taha ṇu ṇaaṇāi ।</l>
<l>jaha	puṭhṭha/paṭṭhamajjhanivaḍaṃtavāhadhārāoṃ	dīsaṃti ॥ 402 ॥</l>
</lg></b>
<lg>
<l>(tvayi vyatikrāmati bālaka! vadhvā valite tathā nu nayane ।</l>
<l>yathā	pṛṣṭhamadhyanipatad‍bāṣpadhārā	dṛś‍yante ॥)</l>
</lg>
<p><b>adhīrā'nūḍhā</b> yathā—(gāsa. 7.96)</p>
<b><lg>
<l>eṇhiṃ vārei jaṇo, taiā mūalla/maallio? ja(ka)hiṃ/jahiṃ vi gao ? ।</l>
<l>jāhe	visaṃ	va	jāaṃ/visamaṃ	savvaṃgapaholiraṃ	pemmaṃ ॥ 403 ॥</l>
</lg></b>
<lg>
<l>(idānīṃ vārayati janastadā mūkīkṛtāḥ? kutrāpi (vā) gataḥ ? ।</l>
<l>yadā	viṣamiva	jātaṃ	sarvāṅgaghūrṇanaśīlaṃ prema ॥)</l>.
</lg>
<p><b>ūḍhā</b> yathā—(gāsa. 5.57)</p>
<b><lg>
<l>karimaāṇaṃdavaṭaṃ bhāmijjaṃtaṃ vahūem̐ badhūhiṃ ।</l>
<l>pecchai kumārijāro hāsummissehi acchīhiṃ ॥ 404 ॥</l>
</lg></b>
<lg>
<l>(kṛtrimamānandapaṭaṃ bhrāmyamāṇaṃ vadhvā vandhubhiḥ ।</l>
<l>prekṣate kumārījāro hāsonmiśrābhyāmakṣibhyām ॥)</l>
</lg>
<pb n="928"/>
<p><b>anūḍhā</b> yathā—</p>
<b><lg>
<l>jai/ha khellasi pāppullāṃ/upphullaṃ moṭṭīṇehi/ammodhīreṇa pattīhi sasimuhi ! hasaṃtī ।</l>
<l>dhaṇṇaṃ	kaṃ	pi	ramīhisi	dolāaṃteṇa	jahaṇeṇa ॥ 405 ॥</l>
</lg></b>
<lg>
<l>(yadi khelasi utphullikāmaho dhairyeṇa pratīhi śaśimukhi! hasantī ।</l>
<l>dhanyaṃ	kamapi	ramiṣyasi	dolāyamānena	jaghanena ॥)</l>
</lg>
<p><b>dhīrā mugdhā</b> yathā—</p>
<b><lg>
<l>aṃdolaṇalaṃghia—taṭṭhiāeṃ/vaisihāeṃ diṭṭhe tumammi muddhāe ।</l>
<l>āsaṃkhi/ghijjai kāuṃ karapellaṇaṇic‍calā dolā ॥ 406 ॥</l>
</lg></b>
<lg>
<l>{āndolanalaṅghitotthitayā/vartiśikhayā dṛṣṭe tvayi mugdhayā ।</l>
<l>āśāsyate	kartuṃ	karapreraṇaniścalā	dolā ॥}</l>
</lg>
<p><b>dhīroḍhā mugdhā</b> yathā—(gāsā. 4.13)</p>
<b><lg>
<l>puṭṭhaṃ pusasu kisoari॰ ॥ 407 ॥</l></lg></b> (dra. 15.373)
<p><b>dhīrā'nūḍhā mugdhā</b> yathā—(gāsa. 2.89)</p>
<b><lg>
<l>tujjhaṃgarāaseseṇa sāmalī taha khareṇa somālā ।</l>
<l>sā ira golātūhe/ūle ṇahāṇū/ṇhāā jaṃbukasāeṇa ॥ 408 ॥</l>
</lg></b>
<lg>
<l>(tavāṅgarāgaśeṣeṇa ś‍yāmalā tathā khareṇa sukumārā ।</l>
<l>sā kila godātaṭe s‍nātā jambūkaṣāyeṇa ॥)</l>
</lg>
<p><b>adhīrā mugdhā</b> yathā—(prakāśa. 34.131)</p>
<b><lg>
<l>suṇhāe/a hiaaguṇiaṃ dīsai/dāvaī diarassaṃ chaṇapaīveṇa ।</l>
<l>sajjhasa—paaṃpia—tthaṇa—ṇīsāsaṃdolia—siheṇa	॥ 409 ॥</l>
</lg></b>
<lg>
<l>(s‍nuṣāyā hṛdayaguṇitaṃ dṛś‍yate devarasya kṣaṇapradīpena ।</l>
<l>sādhvasaprakampitastananiḥ śvāsāndolitaśikhena	॥)</l>
</lg>
<p><b>adhīroḍhā mugdhā</b> yathā—</p>
<b><lg>
<l>taṃ kiṃ/kaṃ pi kaaṃ uggiṇapaharabhaavevirīe vahaāe ।</l>
<l>paḍiā vi jeṇa ṇāā hatthāhi laāṇa diareṇa ॥ 410 ॥</l>
</lg></b>
<lg>
<l>(tat kimapi kṛtamudgīrṇapraharabhayavepanaśīlayā vadhvā ।</l>
<l>patitā'pi yena jñātā hastāllatā na devareṇa ॥)</l>
</lg>
<pb n="929"/>
<p><b>adhīrā'nūḍhā mugdhā</b> yathā—(gāsa. 5.82)</p>
<b><lg>
<l>ujjaggaraa—kasāia—guruacchī mohamaṃḍaṇavilakkhā ।</l>
<l>lajjai lajjāuiṇī sā suhaa! sahīṇa vi varāī ॥ 411 ॥</l>
</lg></b>
<lg>
<l>(ujjāgarakakaṣāyitagurvakṣī	moghamaṇḍanavilakṣā ।</l>
<l>lajjate lajjālutayā sā subhaga! sakhībhyo'pi varākī ॥)</l>
</lg>
<p><b>ūḍhā mugdhā</b> yathā—</p>
<b><lg>
<l>jaha ṇaaṇā saviārā thaṇāṇa jaha uggamo suveso tti ।</l>
<l>jai lahai jovvaṇasiriṃ tā muddhā kāhii aṇatthaṃ ॥ 412 ॥</l>
</lg></b>
<lg>
<l>(yathā na़yane savikāre stanayoryathā udgamaḥ suveśa iti ।</l>
<l>yadi labhate yauvanaśriyaṃ tarhi mugdhā kariṣyatyanartham ॥)</l>
</lg>
<p><b>anūḍhā mugdhā</b> yathā—(gāsa. 4.78)</p>
<b><lg>
<l>jaṃ jaṃ karesi jaṃ jaṃ ca jaṃpasi/se jaha tumaṃ ṇiaṃsesi/acchesi ।</l>
<l>taṃ tamaṇusikkhirīe dīho diaho ṇa saṃpala/ḍai ॥ 413 ॥</l>
</lg></b>
<lg>
<l>(yad yat karoṣi yad yac‍ca jalpasi yathā tvaṃ nivasa/nirīkṣase ।</l>
<l>tattadanuśikṣaṇaśīlayā	dīrgho	divaso	na	saṃpadyate ॥)</l>
</lg>
<p><b>dhīrā madhyā</b> yathā—(gāsa. 1.21)</p>
<b><lg>
<l>asamattamaṃḍaṇa via/c‍ci vac‍ca gharaṃ se sakouhallassa ।</l>
<l>volāvia—halahalaassa putti! citte ṇa laggihisi ॥ 414 ॥</l>
</lg></b>
<lg>
<l>(asamāp‍tamaṇḍanaiva vraja gṛhaṃ tasya sakautūhalasya ।</l>
<l>vyatikrāntautsuṃkyasya putri ! citte na lagiṣyasi ॥)</l>
</lg>
<p><b>dhīroḍhā madhyā</b> yathā—(gāsa. 4.95)</p>
<b><lg>
<l>ajjāe ṇīlakaṃcuabhariuvvariaṃ vihāi thaṇavaṭṭhaṃ ।</l>
<l>jalabhariajalaharaṃtadaruggaaṃ	caṃdabiṃbaṃ	vva ॥ 415 ॥</l>
</lg></b>
<lg>
<l>(āryāyā nīlakañcukabhṛtorvaritaṃ vibhāti stanapṛṣṭham ।</l>
<l>jalabhṛtajaladharāntaradarodgataṃ	candrabimbamiva ॥)</l>
</lg>
<p><b>dhīrā'nūḍhā madhyā</b> yathā—</p>
<b><lg>
<l>phaṃgucchaṇadohaliṇā/ā bhamamāṇā putti ! gāmaracchāsu ।</l>
<l>gūḍhakkharadiṇṇapaheliappa/ā a keṇāvi bhaṃjihisi ॥ 416 ॥</l>
</lg></b>
<pb n="930"/>
<lg>
<l>(phālgunotsavadohadinī bhramamāṇā putri ! grāmarathyāsu ।</l>
<l>gūḍhākṣaradattaprahelikātmā/kā ca kenāpi bhaṅkṣyase ॥)</l>
</lg>
<p><b>adhīrā madhyā</b> yathā—(gāsa. 4.51)</p>
<b><lg>
<l>jāo so vi vilakhkho mae vi hasiūṇa gāḍhamuvaūḍho ।</l>
<l>paḍamosariassa	ṇiaṃsaṇassa	gaṃṭhiṃ	vimaggaṃto ॥ 417 ॥</l>
</lg></b>
<lg>
<l>(jātaḥ so'pi vilakṣo mayā'pi hasitvā gāḍhamupagūḍhaḥ ।</l>
<l>prathamāpasṛtasya	nivasanasya	granthiṃ	vimārgayamāṇaḥ ॥)</l>
</lg>
<p><b>adhīroḍhā madhyā</b> yathā—(gāsa. 1.28)</p>
<b><lg>
<l>ṇavalaapaharaṃ aṃge jahiṃ jahiṃ mahai devaro dāuṃ ।</l>
<l>romaṃcadaṃḍha/ḍarāī tahiṃ tahiṃ dīsai vahūe ॥ 418 ॥</l>
</lg></b>
<lg>
<l>(navalatāprahāramaṃge yatra yatrecchati devaro dātum ।</l>
<l>romāñcadaṇḍarājistatra tatra dṛś‍yate vadhvāḥ ॥)</l>
</lg>
<p><b>adhīrā'nūḍhā madhyā</b> yathā—(gāsa. 2.1)</p>
<b><lg>
<l>dhario dhario vialai uvaeso piasahīhiṃ dijjaṃto ।</l>
<l>maaraddhaabāṇapahārajajjare	tīem̐	hiaammi ॥ 419 ॥</l>
</lg></b>
<lg>
<l>(dhṛto dhṛto vigalatyupadeśaḥ priyasakhībhirdīyamānaḥ ।</l>
<l>makaradhvajabāṇaprahārajarjhare	tasyā	hṛdaye ॥)</l>
</lg>
<p><b>ūḍhā madhyamā</b> yathā—</p>
<b><lg>
<l>taruṇehi kaaṃ/ oṃ tosaṃ hasiaṃ(uṇa)dhe/therehi kuṇama īhiṃ/kaamaīhi ।</l>
<l>pariṇaa—vaāvacūḍaṃ	boḍhaṃ	kumariṃ	ṇie	ūṇa ॥ 420 ॥</l>
</lg></b>
<p><b>anūḍhā madhyā</b> yathā—</p>
<b><lg>
<l>tā kuṇaha kālaharaṇaṃ tuvaraṃtammi vi vare vivāhassa ।</l>
<l>jā	paṃḍuṇahavaāiṃ	hoṃti	kumārīeॅ	aṃgāiṃ ॥ 421 ॥</l>
</lg></b>
<lg>
<l>(tāvat kuruta kālaharaṇaṃ tvaramāṇo'pi vare vivāhasya ।</l>
<l>yāvat pāṇḍunakhapadāni bhavanti kumāryā aṅgāni ॥)</l>
</lg>
<p><b>dhīrā pragalbhā</b> yathā—(gāsa. 4.57ve.)</p>
<b><lg>
<l>sabbhāvaṃ pucchaṃtī bālaa ! roāviā tuha piāe ।</l>
<l>ṇatthi vvia kaasavahaṃ hāsuṃmissaṃ bhaṇaṃtīe ॥ 422 ॥</l>
</lg></b>
<pb n="931"/>
<lg><l>(sadbhāvaṃ pṛcchantī bālaka! roditā tava priyayā ।</l>
<l>nāstyeva kṛtaśapathaṃ hāsonmiśraṃ bhaṇantyā ॥)</l></lg>
<p><b>dhīroḍhā pragalbhā</b> yathā—(gāsa. 7.8)</p>
<b><lg><l>jai jūrau ṇāma māmi! paraloa—vasaṇio loo ।</l>
<l>taha vi balā gāmaṇiuttavaaṇakamale/ṇaṃdaṇassa valai diṭhṭhī ॥ 423 ॥</l></lg></b>
<lg><l>(yadi khidyate khidyatāṃ nāma mātulāni! paralokavyasaniko lokaḥ ।</l>
<l>tathā'pi balād grāmaṇīputravadanakamale/nandanasya valate dṛṣṭiḥ ॥)</l></lg>
<p><b>dhīrā'nūḍhā pragalbhā</b> yathā—(gāsa. 857ve.)</p>
<b><lg><l>kaha ṇu gaā? kaha diṭṭho? kiṃ bhaṇiaṃ? kiṃ va teṇa paḍivaṇṇaṃ? ।</l>
<l>eaṃ ccia ṇa samappai puṇaruttaṃ jaṃpamāṇīe ॥ 424 ॥</l></lg></b>
<lg><l>(kathaṃ nu gatā? kathaṃ dṛṣṭaḥ? kiṃ bhaṇitaṃ? kiṃ vā tena pratipannam? ।</l>
<l>evameva	na	samāpyate	punaruktaṃ	jalpamānāyāḥ ॥)</l></lg>
<p><b>ūḍhā pragalbhā</b> yathā—(gāsa. 3. 37)</p>
<b><lg><l>paipurao vvia ṇijjai viccuadaṭhṭha tti jāravejjagha/haraṃ ।</l>
<l>sahijaṇa/ṇiuṇasahīkaradhariā bhuajualaṃdoliṇī bālā/ajjā ॥ 425 ॥</l></lg></b>
<lg><l>(patipurata eva nīyate vṛścikadaṣṭeti jāravaidyagṛham ।</l>
<l>sakhījanakaradhṛtabhujalatāndolanaśīlā bālā/āryā ॥)</l></lg>
<p><b>anūḍhā pragalbhā</b> yathā—</p>
<b><lg><l>jaha savilāsaṃ hāsaṃ, garaaṃpā (jaha sāūā) aṇujjuā diṭhṭhī ।</l>
<l>esā vi jai kumārī tā ajuāṇo imo gāmo ॥ 426 ॥</l></lg></b>
<lg><l>{yathā savilāso hāsaḥ yathā sākūtā anṛjukā dṛṣṭiḥ ।</l>
<l>eṣā'pi yadi kumārī tarhi ayuvāko'yaṃ grāmaḥ ॥}</l></lg>
<p><b>mugdhā</b> yathā—(gāsa. 7. 97)</p>
<b><lg><l>kaha taṃ pi tue, ṇa ṇāaṃ, jaha sā āsaṃdiāṇaṃ bahuāṇaṃ ।</l>
<l>kāūṇa apputti/puṃtisiḍiṃuccavaciaṃ tuha daṃsaṇalehaḍā/lā paḍiā ॥ 427 ॥</l></lg></b>
<lg><l>(kathaṃ tadapi tvayā na jñātaṃ yathā sā āsandikānāṃ bahūnāṃ/vadhūnām ।</l>
<l>kṛtvā āpūrttiśreṇīṃ/uccāvācikāṃ tava darśanalālasā patitā ॥}</l></lg>
<pb n="932"/>
<p><b>madhyā</b> yathā—(gāsa. 3. 21)</p>
<b><lg><l>tā kiṃ kareu jai tuṃ/taṃ si tīe vaiveḍhapellia—thaṇīe ।</l>
<l>pāaṃguṭṭhaddhakhitta/kkhiṇīsahaṃgīem̐	vi	 ṇa diṭhṭho ॥ 428 ॥</l></lg></b>
<lg><l>(tat kiṃ karotu yadi tvamasi tayā vṛtiveṣṭananiveśitastanayā ।</l>
<l>pādāṅguṣṭhārdhakṣip‍tanissahāṅgayā'pi	 na	 dṛṣṭaḥ ॥)</l></lg>
<p><b>pragalbhā</b> yathā—(gāsa. 2. 93)</p>
<b><lg><l>golāvisamoāracchaleṇa appā urammi se khitto/mukko ।</l>
<l>aṇuaṃpāṇiddosaṃ teṇa vi sā āḍhamuvaūḍhā ॥ 429 ॥</l></lg></b>
<lg><l>(godāvarīviṣamāvatāracchalenātmā urasi tasya kṣip‍taḥ ।</l>
<l>anukampānirdoṣaṃ tenāpi sā gāḍhamupagūḍhā ॥)</l></lg>
<p>evaṃ <b>punarbhūsāmānyayoḥ yathāsaṃbhavamuttamādibhedo'bhyūhanīyaḥ ।</b></p>
<p><b>(aṣṭau nāyikābhedāḥ)</b></p>
<p>āsu <b>vāsakasajjā abhisārikā, vipralabdhā, khaṇḍitā, kalahāntaritā,
proṣitapatikā, virahotkaṇṭhitā, svādhīnabhartṛkā</b> ceti yathāsaṃbhavamabhyūhanīyāḥ । tatra—</p>
<p><b>1. vāsakasajjā</b> yathā—(amaruḥ?)</p>
<b><lg><l>sakhi! sa vijito vīṇādyūte kayā'pyaparastriyā
paṇitamabhavat tābhyāṃ tasmin niśālalitaṃ dhruvam ।</l>
<l>kathamitarathā śophālīṣu skhalatkusumāsvapi
sthitavati nabhomadhye'pīndau priyeṇa vilabyate? ॥ 430 ॥</l></lg></b>
<p><b>2. abhisārikā</b> yathā—(gāsa. 7.7)</p>
<b><lg><l>gammihisi tassa pāsaṃ mā turasu suaṇu vaḍḍheu miaṃko ।</l>
<l>duddhe duddhaṃ via caṃdimāem̐ ko pecchai muhaṃ de? ॥ 431 ॥</l></lg></b>
<lg><l>(gamiṣyasi tasya pārśvaṃ mā tvarasva taruṇi! vardhatāṃ mṛgāṅkaḥ ।</l>
<l>dugdhe dugdhamiva candrikāyāṃ kaḥ prekṣate mukhaṃ te? ॥)</l></lg>
<p><b>3. vipralabdhā</b> yathā—(gāsa. 4. 18)</p>
<b><lg><l>aha sā tahiṃ tahiṃ ccia vāṇīravaṇammi cukkasaṃkeā ।</l>
<l>tuha daṃsaṇaṃ vimaggai, pabbhaṭṭhaṇihāṇaṭhāṇaṃ 	va ॥ 432 ॥</l></lg></b>
<pb n="933"/>
<lg><l>{atha sā tatratatraiva vānīravane vismṛtacyutasaṃketā ।</l>
<l>tava darśanaṃ vimārgati prabhraṣṭanidhānasthānamiva ॥}</l></lg>
<p><b>4. khaṇḍitā</b> yathā—(gāsa. 7. 53)</p>
<b><lg><l>paccūsāgaa 	navarāaratta	 kaaloaṇāṇaṃda ।</l>
<l>aṇṇattha khaviasavvari ṇahabhūsaṇa diṇavai ṇamo de ॥ 433 ॥</l></lg></b>
<lg><l>(pratyūṣāgata! 	navarāgarakta!	 kṛtalocanānanda! ।</l>
<l>anyatra kṣapitaśarvarīka nabho/nakhabhūṣaṇa dinapate namaste ॥)</l></lg>
<p><b>5. kalahāntaritā</b> yathā—</p>
<b><lg><l>mayā tāvad gotraskhalanahatakopāntaritayā
nirūḍho nirgacchan bahirahataroṣaḥ priyatamaḥ ।</l>
<l>ayaṃ tvākūtajñaḥ sakalasamayācāranipuṇaḥ
sakhīloko'pyasīllikhita iva citre'dya, kimidam? ॥ 434 ॥</l></lg></b>
<p><b>6. proṣitapatikā</b> yathā—</p>
<b><lg><l>bhiamela/gimhaṃ gamei kahakahavi kahau/vikarahasihi—tāviā vi pahiavahū ।</l>
<l>aviraapaḍi/ḍaṃttaṇivbharabāhajalollovarilleṇa	 ॥ 435 ॥</l></lg></b>
<lg><l>(bhīmilite! grīṣmaṃ gamayati kathaṃ kathamapi kathaṃ/virahaśikhitāpitāpi pathikavadhūḥ ।</l>
<l>aviratapradīp‍tani/aviralapatannirbharabāṣpajalollāpaśīlena		 ॥)</l></lg>
<p><b>7. virahotkaṇṭhitā</b> yathā—</p>
<b><lg><l>asmin varṣamahe na vartata idaṃ yat kāmadevotsave
stheyaṃ putri! nirastayā/nirannayā, tadadhunā kiñcinmukhe dīyatām ।</l>
<l>ityukte	 jaratījanena 	sutarāmāviṣkṛtkaṇṭhayā
tanvaṅgayā parikalpitaṃ kavalanaṃ dhautañca dhārāśrubhiḥ ॥ 436 ॥</l></lg></b>
<p><b>8. svādhīnabhartṛkā</b> yathā—(gāsa. 3. 61)</p>
<b><lg><l>ghariṇi—ghaṇatthaṇa—pellaṇasuhellipaḍiassa hoṃtapahiassa ।</l>
<l>avasauṇaṃgāraavāraviṭṭhidiahā	 suhāaṃ/veṃti ॥ 437 ॥</l></lg></b>
<lg><l>(gṛhiṇīghanastanapreraṇasukhakelipatitasya bhaviṣyatpathikasya ।</l>
<l>apaśakunāṅgārakavāraviṣṭidivasāḥ1	 sukhāpayanti ॥)</l></lg>
<!-- NOTES pg=933!-->
1. aṅgārako maṅgalaḥ। vāro divasaḥ। maṅgalavāra ityarthaḥ ।
kapratyayo'prāśastyāya। tathā ca māgho 'bhaumadivasamabhimanvate'thavā bhṛśamapraśastamapi maṅgalaṃ janāḥ'।
<pb n="934"/>
<b><lg><l>svakīyasāmānyapunarbhuvāṃ ca bhidāṃ prapañcaḥ sa ivāvabaddhaḥ ।</l>
<l>parasparaṃ	 proṣitabhartṛkādibhedairvibhinno'tra	 nibandhanīyaḥ ॥ 438 ॥</l></lg></b>
<b><lg><l>iti prapañcaḥ kathito'ṅganānāṃ kramāt svakīyādivibhedabhinnaḥ ।</l>
<l>catuṣprakāraṃ tamamuṃ nibandhan kaviścaturvargaphalaṃ labheta ॥ 439 ॥</l></lg></b>
<b><lg><l>tadetat sarvasvaṃ bhuvanajayinaḥ puṣpadhanuṣo
manuṣyāṇāmekaṃ	 tadidamasamaṃ	 jīvitaphalam	।</l>
<l>idaṃ tat saukhyānāṃ kulabhavanamādyaṃ tribhuvane
yadetat 	tāruṇyopahitamahimāno 	mṛgadṛśaḥ ॥ 440 ॥</l></lg></b>
<p><b>iti mahārājādhirājaśrībhojadevaviracite śrṛṅgāraprakāśe
ratyālambanavibhāvaprakāśano nāma
। pañcadaśaḥ prakāśaḥ ॥ 15 ॥</b></p>
<p>prākṛtabahalaḥ so'yaṃ prakāśa āste manīṣiṇāṃ nikaṣaḥ ।
prākṛtamapi khalu vividhasvarūpamatyantacirarūḍham ॥</p>
<pb n="935"/>
<p>atha</p>
<p><b>śrṛṅgaraprakāśe ṣoḍaśaḥ prakāśaḥ</b></p>
<p>ratyuddīpanavibhāvaprakāśaḥ</p>
<p>idānīmuddīpanavibhāvān vyākhyāsyāmaḥ। tatra ratyādi(kam) utpannānutpanna—
(utpannānutpannavibhāvā)di trividham। tatra—</p>
<p><b>(uddīpanavibhāvāḥ—12)</b></p>
<p><b>ratyādeḥ</b> uddīpanavibhāvāḥ—<b>ṛtūpakaraṇetihāsaśravaṇa—deśa—kāla—kalāvicāra—
vayo—vayasyopadeśa—sandeśopacāra—daivasampadupakāra—smaraṇādayaḥ</b>। tatra—</p>
<p><b>(1. ṛtuḥ)</b></p>
<p>ṛtuḥ ṣoḍhā <b>vasanto, grīṣmo, varṣāḥ, śarat, hemantaḥ, śiśira</b> iti। te ca
pratyekataścaturdhā sandhirutpattiḥ prauḍhiravasitiśceti। tatra—</p>
<p><b>(1.1 vasantaḥ) śiśiravasantasandhiryathā—</b></p>
<b><lg><l>yat patraṃ ślathamūlanālamanavaṃ pātonmukhaṃ vartate
yad bhaṅgāṅkurajanmabhiḥ kṣitiruhāṃ snigdhonnatā granthayaḥ ।</l>
<l>yacchedaṃ halinīkucoṣmasu himaṃ svādu pravṛttaṃ tataḥ
śītārtośca madhośca (kañcana mithaḥsandhiḥ parāvarttate) ॥ 1 ॥</l></lg></b>
<p>yathā vā—</p>
<b><lg><l>cyutasumanasaḥ kundāḥ puṣpodgameṣvalasā drumā
manasi ca giraṃ granthantīme kiranti na kokilāḥ ।</l>
<l>atha ca savituḥ śītollāsaṃ lunanti marīcayo
na ca jaraṭhatāmālambante klamodayadāyinīm ॥ 2 ॥</l></lg></b>
<p><b>vasantotpattiryathā</b>—(vikra. 2. 7)</p>
<b><lg><l>agre strīnakhapāṭalaṃ kuravakaṃ ś‍yamāṃ dvayorbhāgayor
bālāśokamupoḍharāgasubhagaṃ bhedonmukhaṃ tiṣṭhati ।</l>
<l>īṣad‍baddharajaḥkaṇāgrakapiśā cūte navā mañjarī
mugdhatvasya ca yauvanasya ca sakhe! madhye madhuśrīḥ sthitā ॥ 3 ॥</l></lg></b>
<pb n="936"/>
<p>yathā vā—(visā. 1. 32)</p>
<b><lg><l>garbhagranthiṣu vīrudhāṃ sumanaso madhye'ṅkuraṃ pallavā
vāñchāmātraparigrahaḥ 	pikavadhūkaṇṭhodare 	pañcamaḥ ।</l>
<l>kiṃca trīṇi jaganti jiṣṇu divasairdvitrairmanojanmano
devasyāpi cirojjhitaṃ yadi bhavedabhyāsavaś‍yaṃ dhanu ॥ 4 ॥</l></lg></b>
<p><b>vasantaprauḍhiryathā</b>—(visā. 1. 25)</p>
<b><lg><l>sāmyaṃ saṃprati sevate vicakilaṃ ṣāṇmāsikairmauktikaiḥ
kāntiṃ karṣati kāñcanārakusumaṃ māñjiṣṭhadhautāt paṭāt ।</l>
<l>hūṇīnāṃ kurute madhūkakusumaṃ lāvaṇyaluṇṭākatāṃ
lāṭīnābhinibhaṃ cakāsti ca patad‌va‌ṛntāgrataḥ kesaram ॥ 5 ॥</l></lg></b>
<p>yathā vā—(bārā. 5. 40)</p>
<b><lg><l>sūte/sāmyaṃ saṃprati dugdhamugdhasubhagaṃ puṣpodgamaṃ mallikā
bāhlīkīdaśanavraṇāruṇadalaiḥ puṣpai/patrairaśoko'ñcitaḥ/'rcitaḥ ।</l>
<l>bhṛṅīgalaṅghitakoṭikiṃśukamidaṃ	kiñcid	vivṛntāyate
māñjiṣṭhairmukulaiśca	pāṭalitaroranyaiva		kācillipiḥ ॥ 6 ॥</l></lg></b>
<p><b>vasantāvasitiryathā—</b></p>
<b><lg><l>upasarati vasantasyāvasānaṃ madhūkadrumakusumakaḍāracchāyaviśrāntakāntam ।</l>
<l>dadati mudamidānīṃ bhūmayaḥ pāmarāṇāmaviralakhaladhānakṣodakolāhalinyaḥ ॥</l></lg></b>
<p>yathā—(raghu. 16. 50)</p>
<b><lg><l>snānārdramukteṣvanudhūpavāsaṃ vinyasta—sāyantanamallikeṣu ।</l>
<l>kāmo vasantātyayamandavīryaḥ keśeṣu lebhe padamaṅganānām ॥ 8 ॥</l></lg></b>
<p><b>(1. 2 grīṣmaḥ)</b></p>
<p><b>vasantagrīṣmasandhiryathā—</b></p>
<b><lg><l>(glānā rātrirnidāghe bata viraca)1—yati drāghimānaṃ dinānāṃ2
vadhnantyasthi pragalbhaṃ viphalasumanasaḥ saṃpratīme madhūkāḥ ।</l>
<l>kiñcānyat pānthayūnāṃ hṛdayadhṛtimuṣo bhagnakarpūragaurā
rājante lūnasasyāḥ sapadi kṛṣibhuvāṃ sampado nālaśoṣāḥ ॥ 9 ॥</l></lg></b>
<!-- NOTES pg=936!-->
1. pūrtirasmatkṛtā
2. drāghimā nandinīnāṃ jo॰ rā॰
<pb n="937"/>
<p>yathā vā—(kāmī. pṛ. 110 dasaṃ.)</p>
<b><lg><l>gehe vāhīkayūnāṃ vahati damanako mañjarīkarṇapūrā—
na‍unmādaḥ pāmarīṇāṃ maruti maruvakāmodini vyaktimeti ।</l>
<l>sadyobhaṅganusārastrutasurabhisirāśīkaraḥ sāhakāraḥ
sarpannambhaśśarāve racayati ca raso recakīcandrakāṇi1 ॥ 10 ॥</l></lg></b>
<p><b>grīṣmotpattiryathā—</b></p>
<b><lg><l>karṇottaṃsaḥ śiśuśukavadhūpiñchanīlaṃ śirīṣaṃ
sāntassūtrāḥ parimalamuco mallikānāṃ ca hārāḥ ।</l>
<l>muktāgaurairvalayaracanā	kandalāgraurvisānāṃ
grīṣmārambhe ramayati navaṃ maṇḍanaṃ kāminīnām ॥ 11 ॥</l></lg></b>
<p>yathā vā—(sūmu. 22)</p>
<b><lg><l>sā/sauhitya—stimitairudañcedalasagrīvābhirāmaṃ muhu—
rmadhye'hnaḥ sphuradarkakarkaśaruci—prāntasthalīvartibhiḥ ।</l>
<l>dattāḥ sindhuṣu māhiṣaiḥ kramakṛśastrotassu paṅkodare
nidrāmīlitapakṣmapatravivaravyaktāruṇā	dṛṣṭayaḥ ॥ 12 ॥</l></lg></b>
<p><b>grīṣme prauḍhiryathā—</b></p>
<b><lg><l>apāṃ mūle līnaṃ mṛdu paricitaṃ candanarase
mṛṇālīhārādau kṛtalaghupadaṃ candramasi ca ।</l>
<l>muhūrtaṃ viśrāntaṃ sarasakadalīkānanatale
priyāgāḍhāśleṣe nivasati paraṃ śaityamadhunā ॥ 13 ॥</l></lg></b>
<p>yathā vā—</p>
<b><lg><l>etasmin	ghanacandranārdravapuṣo	nidrākaṣāyekṣaṇā
līḍhā/līlā—lolamṛdūllasadbhujalataṃ vyājṛmbhamāṇā muhuḥ ।</l>
<l>nirgacchanti śanairahaḥpariṇatau sup‍tā latāmandirāt
svedāmbhaḥkaṇadanturastanataṭābhogāḥ	kuraṅgīdṛśaḥ ॥ 14 ॥</l></lg></b>
<!-- NOTES pg=937!-->
1. recakī śrṛṅgī picakārīpadavācyā hindyām । candrakāṇi cakrākārāṇi cihnāni । raso varṇadravyacitrito dravaḥ
raṃgapadavācyaḥ ।
<pb n="938"/>
<p><b>grīṣmāvasitiryathā—</b></p>
<b><lg><l>śuce/śucau tap‍tāṅgīnāṃ bahulamakarandadravamucaḥ
kadambaprālambāḥ stanaparisare pakṣmaladṛśām ।</l>
<l>haṭhāllūnoṣmāṇaḥ kamapi mahimānaṃ vidadhate
jalakrīḍottīrṇāpriyatamabhujābaddha—śiśirāḥ ॥ 15 ॥</l></lg></b>
<p>yathā vā—(raghu. 16. 46)</p>
<b><lg><l>dinedine śaivalavantyadhastāt sopānaparvāṇi vimuñcadambhaḥ ।</l>
<l>uddaṇḍapadmaṃ gṛhagīrdhikāṇāṃ nārinitambadvayasaṃ babhūva ॥ 16 ॥</l></lg></b>
<p><b>(1.3 varṣā)</b></p>
<p><b>grīṣmavarṣāsandhiryathā</b>—(māmā. 9. 17)</p>
<b><lg><l>utphullārjunasarjavāsita—vahatpaurastyajhañjhāmaru—
tpreṅkholaskhalitendranīlaśakalasnigdhāmbudaśreṇayaḥ ।</l>
<l>dhārāsiktavasundharāsurabhayaḥ prāp‍tāsta ete'dhunā
gharmāmbhovigamāgamavyatikaraśrīvāhino vāsarāḥ ॥ 17 ॥</l></lg></b>
<p>yathā vā—</p>
<b><lg><l>vātaprotkṣip‍tadhūlīparimalanasamuddhūlitāṅgaḥ	samantād
dantodvelladvalākā''valikuṇapaśironaddhalīlābbhrakeśī(śaḥ) ।</l>
<l>preṅkhada‌‌vidyutpatākārucirasuradhanuḥ khaṅ‍gakhaṭvāṅgadhārī
saṃprāp‍taḥ proṣitastrīpratibhayajananaḥ kālakāpāliko'yam ॥ 18 ॥</l></lg></b>
<p><b>varṣotpattiryathā—(sūmu. 14)</b></p>
<b><lg><l>kiñcinmudritapāṃsavaḥ śikhikulaiḥ sānandamālokitā
bhagnā''vāsarudada‌daridragṛhiṇīśvāsānilairjarjarāḥ	।</l>
<l>ete te nipatanti nūtanaghanaprāvṛṭ‍darārambhiṇo
viñchāyīkṛtaviprayuktavanitāvaktrendavo	bindavaḥ ॥ 19 ॥</l></lg></b>
<p>yathā vā—</p>
<b><lg><l>dūrodañcita—pakva—tālasaralaiḥ ṣa‌ḍjasvarasvādubhiḥ
saṃpratyunmadakekināṃ	kalaravairāsūtritasvāgatāḥ ।</l>
<l>sadyastāpabharaṃ haranti bharitaṃ prahlādayanto hare—
rekākāranivṛttapāṃsupaṭalasvacchāḥ	samīrāgamāḥ ॥ 20 ॥</l></lg></b>
<pb n="939"/>
<p><b>varṣāprauḍhiryathā—</b></p>
<b><lg><l>etāstāḥ suracāpacitravapuṣo vidyullatālāñchitāḥ
kāntāradvipakāntikāntapṛthulā pīnā ghanānāṃ ghaṭāḥ ।</l>
<l>yadgarjāmurajāḥ śikhīṇḍivayasāṃ diṅ‌maṇḍalīmañcake—
ṣūddaṇḍāṇḍajacaṇḍatāṇḍavarasaiḥ kurvanti nṛttotsavam ॥ 21 ॥</l></lg></b>
<p>yathā vā—</p>
<b><lg><l>sañchanne jalavāmanairjaladharairvyomni prasup‍te jane
deve garjati diṅ‍mukheṣu carati svairaṃ kadambānile ।</l>
<l>utkaṇṭhāyati ca pravarṣati ghane dāśān dharā mūrcchati
pronmathnanti manāṃsi māṃsalamiladdīrghāndhakārāḥ kṣapāḥ ॥ 22 ॥</l></lg></b>
<p><b>varṣāvasitiryathā—</b></p>
<b><lg><l>mūle lolakarīrakandalaghanāḥ kāṇḍe tataḥ pāṇḍavaḥ
kiñcinmeduramaṇḍale paruṣi ca prauḍhāsthirūḍhatvacaḥ ।</l>
<l>agre sūcchritapatraṣaṇḍagahanāḥ saṃpratyamī prāvṛṣi
kṣīṇāyāṃ harito haranti halināṃ cakṣūṃṣi bālekṣavaḥ ॥ 23 ॥</l></lg></b>
<p>yathā vā—(kirātā. 4. 24)</p>
<b><lg><l>vipāṇḍubhirglānatayā payodharaiśacyutācirābhāguṇahemadāmabhiḥ ।</l>
<l>iyaṃ kadambānilabharturatyaye na digvadhūnāṃ kṛśatā na rājate ॥ 24 ॥</l></lg></b>
<p><b>(1.4 śarat)</b></p>
<p><b>(śarat)sandhiryathā—</b></p>
<b><lg><l>unmagnavañjulahatāni vanāpagānāmāś‍yānaśaivalataraṅgitasaikatāni ।</l>
<l>nimnāvaśeṣasalilāni mano haranti rodhāṃsi haṃsapadamudritakardamāni ॥ 25 ॥</l></lg></b>
<p>yathā vā—</p>
<b><lg><l>nadyo vahanti kuṭilakramayuktaśuktirekhāṅkabālapulinodarasup‍takṛṣṭāḥ/kūrmāḥ ।</l>
<l>etāstaraṅgi—tanu—toyapalāyamānamīnānusārivakadantakarālapā/phālāḥ ॥</l></lg></b>
<p><b>śaratpravṛttiryathā—</b></p>
<b><lg><l>avatarati ghanātyayaḥ kimanyad vikasitakañjamakesarāvataṃsaḥ ।</l>
<l>parisarapulineṣu nimnagānāṃ sapadi samāgatarājahaṃsayūthaḥ ॥ 27 ॥</l></lg></b>
<pb n="940"/>
<p>yathā vā—(dhva. 47)</p>
<b><lg><l>haṃsānāṃ ninadeṣu yaiḥ kabalitairāsajyate kūjatā—
manyaḥ ko'pi kaṣāyakaṇṭhaluṭhanādāghargharo nisvanaḥ ।</l>
<l>te	saṃpratyakaṭhoravāraṇavadhūdantāṅkuraspardhino
niryātāḥ kamalākareṣu bisinīkandāgrimagranthayaḥ ॥ 28 ॥</l></lg></b>
<p><b>śaratprauḍhiryathā</b>—(dhva. 1. 13 locane)</p>
<b><lg><l>aindraṃ dhanuḥ pāṇḍupayodhareṇa śarad dadhanā''rdranakhakṣatābham ।</l>
<l>prasādayantī sakalaṅkaminduṃ tāpaṃ raverabhyadhikaṃ cakāra ॥ 29 ॥</l></lg></b>
<p>yathā vā—</p>
<b><lg><l>tīvraṃ ravistapati nīca ivāciraḍhyaḥ śrṛṅgaṃ rurustyajati mitramivākṛtajñaḥ ।</l>
<l>toyaṃ prasīdati muneriva cittavṛttiḥ kāmaṃ daridra iva śoṣamupaiti paṅkaḥ ॥ 30 ॥</l></lg></b>
<p><b>śaradavasitiryathā—</b></p>
<b><lg><l>kedāra eva kalamāḥ pariṇāmanagrāḥ prācīnamāmalakamarghati pākanīlam ।</l>
<l>ūrvārukaṃ sphuṭati nirgatagarbhagandhamamlībhavanti ca jarattrīpuṣīphalāni ॥ 31 ॥</l></lg></b>
<p>yathā vā—</p>
<b><lg><l>tiktādhivāsānyadhunā purāṇamāñjiṣṭhacelacchavidhūsarāṇi ।</l>
<l>alambusāyāḥ kusumāni sīmni lolanti mandaṃ marudāhṛtāni ॥ 32 ॥</l></lg></b>
<p><b>(1. 5 hemantaḥ)</b></p>
<p><b>śaraddhemantasandhiryathā—</b></p>
<b><lg><l>māṣairmāṃsalitāṃ tilaistilakitāṃ stragdhūsarāṃ dhūsarai—
rvallīṃ dūrataraṃ nimīladavaṭāṃ vāṭairvṛtāṃ vrīhibhiḥ ।</l>
<l>kārpāsoddhṛṣitāmudārakavanodārāṃ kulutthākulā—
mastopadravakodravāmiha mahīṃ dṛṣṭ‍vā jano nandati ॥ 33 ॥</l></lg></b>
<p>yathā vā—</p>
<b><lg><l>kvāpi	pratyagrapākakramakapiśanamanmañjarībhārabhugna—
vrihistambābhirāmāḥ, kvacidaruṇaguṇaśreṇibhiḥ, śoṇabhāsaḥ ।</l>
<l>etāścetāṃsi saṃpratyadhivasati bhuvaḥ kvāpi nīrandhranīlaṃ
prodyad‍godhūmasūcīcayaharitarucaḥ	kāmamutkaṇṭhayanti ॥ 34 ॥</l></lg></b>
<pb n="941"/>
<p><b>hemantotpatti</b>ryathā—</p>
<b><lg>
<l>dvitramucukundamukulas‍tricaturakusumaḥ krameṇa lavalīṣu ।</l>
<l>pañcaṣaphalinīkaliko	jayati	himarturnavāvataraḥ ॥ 35 ॥</l>
</lg></b>
<p>yathā vā—</p>
<b><lg>
<l>praviralaphalinīvanaprasūnaḥ	kusumitakundasugandhigandhavāhaḥ ।</l>
<l>guṇamasamajayaṃ cirāya lebhe viralatuṣārakaṇastuṣārakālaḥ ॥ 36 ॥</l>
</lg></b>
<p><b>hemantaprauḍhi</b>ryathā—</p>
<b><lg>
<l>tirayati taraṇiṃ svaḥśarkarālī karālī
sarati	saralayāmāḥ	saṃpratīmāstriyāmāḥ ।</l>
<l>navanibiḍakucoṣmopāsanābhiryuvāna—
staruṇataranimajjajjānayo	mānayanti ॥ 37 ॥</l>
</lg></b>
<p>yathā vā—</p>
<b><lg>
<l>virahavidhuramutkaṃ lokamutkampayantī navanibiḍajaḍim‍nā haimanīyaṃ himānī ।</l>
<l>jayati paramamastraṃ jaitramekaṃ bhavāreradhirajani janīnāṃ pūjyakarmā kucoṣmā ॥ 38 ॥</l>
</lg></b>
<p><b>hemantāvasiti</b>ryathā—</p>
<b><lg>
<l>iha hi vahati kāmaṃ kāmakodaṇḍayaṣṭirdramiḍayuvatigaṇḍaś‍yāmikāṃ kośakāraḥ ।</l>
<l>ciracitadalaraktā barhikaṇṭhīpalāṇḍuḥ sphurati ca rucimattā parvaṇāṃ puṇḍrakasya ॥ 39 ॥</l>
</lg></b>
<p>yathā vā—</p>
<b><lg>
<l>śālicchedasamṛddhahālikagṛhā saṃmṛṣṭanīlotpala—
s‍nigdhaś‍yāmayavaprarohanivahavyādīrghasīmodarāḥ	।</l>
<l>modante parivṛttadhenvanaḍuhacchāyā palālairnavaiḥ
saṃsiktadhvanadikṣuyantramukharā grāmā guḍāmodinaḥ ॥ 40 ॥</l>
</lg></b>
<p>(<b>6. śiśiraḥ</b>)</p>
<p><b>hemantaśiśirasandhi</b>ryathā—</p>
<b><lg>
<l>ajña/aṅga—sthaulyaśvayathubhiṣajaḥ saurabheyaprajānāṃ
vānti svairaṃ sarasijavanavyādhayo gandhavāhāḥ ।</l>
<l>ye	tanvanti	praśithilabhujāliṅgitapreyasīnāṃ
sadyo	yūnāṃ	surataviratāvardhanārīśvaratvam ॥ 41 ॥</l>
</lg></b>
<pb n="942"/>
<p>yathā vā—</p>
<b><lg>
<l>kampante kapayo bhṛśaṃ kṛśajaḍaṃ go'jāvikaṃ glāyati
śvā cullīkuharodaraṃ kṣaṇamapi kṣip‍to'pi naivojjhati ।</l>
<l>śītārtivyasanāturaḥ punarayaṃ dīno janaḥ kūrmavat
svānyaṅgāni śarīra eva hi nije nihnotumākāṅkṣati ॥ 42 ॥</l>
</lg></b>
<p><b>śiśirotpatti</b>ryathā—</p>
<b><lg>
<l>bhāsā'rkasya hataprabhaṃ vikiraṇād dhūmāyamānaṃ manāṅ
nirvāṇaiḥ svajanāñcanād valayitaṃ svairbhasmanāṃ rāśibhiḥ ।</l>
<l>kiñciccheṣaniśātuṣāramadhurasparśaṃ	gṛhārdhāṅgaṇe
śayyotthāyamiha vrajanti halināṃ bālāḥ kukūlānalam ॥ 43 ॥</l>
</lg></b>
<p>yathā vā—</p>
<b><lg>
<l>abhinavavadhūroṣasvāduḥ	karīṣatanūnapādasaralajanāśleṣakrūrastuṣārasamīraṇaḥ ।</l>
<l>galitavibhavasyājñevādya dyutirmasṛṇā ravervirahavanitāvaktraklaibyaṃ bibharti niśākaraḥ ॥</l>
</lg></b>
<p><b>śiśiraproḍhi</b>ryathā—</p>
<b><lg>
<l>dairghyādatra niśāṃ himaikasuhṛdāṃ sīmānamāseduṣo—
rmānagranthirabhīṣṭayorvighaṭate gāḍho'pi sāyantanaḥ ।</l>
<l>prātaḥ kiñca rataśramārpitatṛṣaḥ sītkārakāraṃ payaḥ
pāyaṃ pāyamupānamanti lalanāḥ prakrāntadantagraham ॥ 45 ॥</l>
</lg></b>
<p>yathā vā—</p>
<b><lg>
<l>rātrirvicitrasuratocitayāmadairghyā caṇḍo marud vahati kuṅkumapaṅkasādhyaḥ ।</l>
<l>kalyasthitirdviguṇatūlapaṭā kimanyadarhanti cātra vitatāgarudhūpadhūmāḥ ॥ 46 ॥</l>
</lg></b>
<p><b>śiśirāvasiti</b>ryathā—</p>
<b><lg>
<l>pāne'mbhasoḥ surasanīrasayorna bhāti sparśakriyāsu tuhinānalayorna cātra ।</l>
<l>no durbhagāsubhagayoḥ parirambhaṇe ca no sevane ca śaśibhāskarayorviśeṣaḥ ॥ 47 ॥</l>
</lg></b>
<p>yathā vā—</p>
<b><lg>
<l>āśleṣiṇaḥ pṛthutaraklamaśītaśītāmāyāminīṃ ghanamudo rajanīṃ yuvānaḥ ।</l>
<l>ūrvormuhurvalanabandhanasandhilolapādāntasaṃvalitatūlapaṭāḥ	svapanti ॥ 48 ॥</l>
</lg></b>
<pb n="943"/>
<p>(<b>2. upakaraṇam</b>)</p>
<p>upakaraṇānyanantāni,	mālyāṅgarāgānulepana—candana—vastratāmbūlābharaṇamadirā—
mandiratalpadīpadhūpādibhedāt । tatra</p>
<p><b>mālyaṃ</b> yathā—(kusaṃ. 3.53)</p>
<b><lg>
<l>aśokanirbhartsitapadmarāgamākṛṣṭahemadyuti karṇikāram ।</l>
<l>muktākalāpīkṛtasindhuvāraṃ vasantapuṣpābharaṇaṃ vahantī ॥ 49 ॥</l>
</lg></b>
<p>yathā vā—(kusaṃ. 3.55)</p>
<b><lg>
<l>srastāṃ nitambādavalambamānā pade pade kesaradāmakāñcīm ।</l>
<l>nyāsīkṛtāṃ sthānavidā smareṇa dvitīyamaurvīmiva kārmukasya ॥ 50 ॥</l>
</lg></b>
<p><b>aṅgarāgo</b> yathā—(kusaṃ. 7.9)</p>
<b><lg>
<l>tāṃ lodhrakalkena hṛtāṅgatailāmāś‍yānakāleyakṛtāṅgarāgām ।</l>
<l>vāso vasānābhiṣekayogyaṃ nāryaścatuṣkābhimukhīmanaiṣuḥ ॥ 51 ॥</l>
</lg></b>
<p>yathā vā—(raghu. 6.60)</p>
<b><lg>
<l>pāṇḍyo'yamaṃsārpitalambahāraḥ klṛp‍tāṅgarāgo haricandanena ।</l>
<l>ābhāti bālātapalip‍tasānuḥ sanirjharodgāra ivādrirājaḥ ॥ 52 ॥</l>
</lg></b>
<p><b>anulepanaṃ</b> yathā—(māmā. 1.40)</p>
<b><lg>
<l>gharmāmbhovisaravivartanairidānīṃ mugdhākṣyāḥ parijanacāru/vāra—sundarīṇām ।</l>
<l>tatprātirvihitavicitrapatralekhāvaidagdhyaṃ	jahati	kapolakuṅkumāni ॥ 53 ॥</l>
</lg></b>
<p>yathā vā—(kusaṃ. 7.15)</p>
<b><lg>
<l>vinyastaśuklāguru	cakruraṅgaṃ	gorocanāpatravibhaktamasyāḥ ।</l>
<l>sā cakravākāṅkitasaikatāyāḥ trisrotasaḥ kāntimatītya tasthau ॥ 54 ॥</l>
</lg></b>
<p><b>vastraṃ</b> yathā—(kusaṃ. 3.54)</p>
<b><lg>
<l>āvarjitā kiñcidiva stanābhyāṃ vāso vasānā taruṇārkarāgam ।</l>
<l>prakīrṇapuṣpastabakāvanamrā	sañcāriṇī	pallavinī	lateva ॥ 55 ॥</l>
</lg></b>
<p>yathā vā—(kusaṃ. 7.11)</p>
<b><lg>
<l>sā	maṅgalas‍nānaviśuddhagātrī	gṛhītapatyudgamanīyavastrā ।</l>
<l>nirvṛttaparjanyajalābhiṣekā pravṛtta/praphulla—kāśā vasudheva reje ॥ 56 ॥</l>
</lg></b>
<pb n="944"/>
<p><b>tāmbūlaṃ</b> yathā—</p>
<b><lg>
<l>ārdrakramukamāpāṇḍu	patraṃ	nāgarakhaṇḍakam ।</l>
<l>drāviḍīvaktramityeva jaitraṃ tatra manobhuvaḥ ॥ 57 ॥</l>
</lg></b>
<p>yathā vā—</p>
<b><lg>
<l>patraṃ	nāgarakhaṇḍamārdrasubhagaṃ	pūgīphalaṃ	phālayaḥ
karpūrasya ca yatra ko'pi caturastāmbūlayogakramaḥ ।</l>
<l>deśaḥ kerala eṣa kelisadanaṃ devasya cetobhuvaḥ—
staṃ dṛṣṭ‍vā kuru komalāṅgi ! saphale drāghīyasī locane ॥ 58 ॥</l>
</lg></b>
<p><b>abhāraṇaṃ</b> yathā—(kusaṃ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya ।</l>
<l>anyonyaśobhājananād babhūva sādhāraṇo bhūṣaṇabhūṣyabhāvaḥ ॥ 59 ॥</l>
</lg></b>
<p>yathā vā—(māgha. 3.5)</p>
<b><lg>
<l>tasyollasatkāñcanakuṇḍalāgrapratyup‍tagārutmatarat‍nabhāsā ।</l>
<l>avāpa bālyocitanīlakaṇṭhapiñchāvacūḍākalanāmivoraḥ ॥ 60 ॥</l>
</lg></b>
<p><b>madirā</b> yathā—(māgha. 10.3)</p>
<b><lg>
<l>krāntakāntavadanapratibimve	bhag‍nabālasahakārasugandhau ।</l>
<l>svāduni praṇaditālini śīte nirvavāra madhunīndriyavargaḥ ॥ 61 ॥</l>
</lg></b>
<p>yathā vā—(kirātā. 9.55)</p>
<b><lg>
<l>svāditaḥ svayamathaidhitamānaṃ lambhitaḥ priyatamaiḥ saha pītaḥ ।</l>
<l>āsavaḥ pratipadaṃ pramadānāṃ naikarūparasatāmiva bheje ॥ 62 ॥</l>
</lg></b>
<p><b>mandiraṃ</b> yathā—(megha. 73)</p>
<b><lg>
<l>tatrāgāraṃ	dhanapatigṛhādu/nureṇāsmadīyaṃ
dūrāllakṣyaṃ	sarapatidhanuścāruṇā	toraṇena ।</l>
<l>yasyodyāne kṛtakatanayaḥ kāntayā vardhito me
hastaprāpyastabakanamito	bālamandāravṛkṣaḥ ॥ 63 ॥</l>
</lg></b>
<p>yathā vā—(megha. 63)</p>
<b><lg>
<l>vidyutvantaṃ lalitavanitāḥ sendracāpaṃ sacitrāḥ
saṅgītāya	prahatamurajāḥ	s‍nigdhagambhīraghoṣam ।</l>
<l>antastoyaṃ	maṇimayabhuvastuṅgamabhraṃlihāgrāḥ
prāsādāstvāṃ tulayitumalaṃ yatra taistairviśeṣaiḥ ॥ 64 ॥</l>
</lg></b>
<pb n="945"/>
<p><b>talpaṃ</b> yathā—(kusaṃ. 8.82)</p>
<b><lg>
<l>tatra	haṃsadhavalottaracchedaṃ	jāhnavīpulinacārudarśanam ।</l>
<l>adhyaśeta śayanaṃ priyāsakhaḥ śāradābhramiva rohiṇīpatiḥ ॥ 65 ॥</l>
</lg></b>
<p>yathā vā—(māgha. 10.39)</p>
<b><lg>
<l>sparśabhāji viśadacchavicārau kalpite mṛgadṛśāṃ suratāya ।</l>
<l>sannatiṃ dadhati peturajasraṃ dṛṣṭayaḥ priyatame śayane ca ॥ 66 ॥</l>
</lg></b>
<p><b>dīpo</b> yathā—</p>
<b><lg>
<l>niryatā parijanena bodhitaḥ pūryamāṇa/sphūrjamānarucirullasaddaśaḥ ।</l>
<l>drāvasaṃvalanamāṃsalo'dhikaṃ	dīpakaśca	madanaśca	didyute ॥ 67 ॥</l>
</lg></b>
<p>yathā vā—(kusaṃ. 1.10)</p>
<b><lg>
<l>vanecarāṇāṃ vanitāsakhānāṃ darīgṛhotsaṅganiṣaktabhāsaḥ ।</l>
<l>bhavanti yatrauṣadhayo rajanyāmatailapūrāḥ suratapradīpāḥ ॥ 68 ॥</l>
</lg></b>
<p><b>dhūpo</b> yathā—(kusaṃ. 7.14)</p>
<b><lg>
<l>dhūpoṣmaṇā tyājitamārdrabhāvaṃ keśāntamantaḥkusumaṃ tadīyam ।</l>
<l>paryākṣipat kācidudārabandhaṃ dūrvāvatā pāṇḍumadhūkadām‍nā ॥ 69 ॥</l>
</lg></b>
<p>yathā vā—(māgha. 9.52)</p>
<b><lg>
<l>nijapāṇipallavatalaskhalanādabhināsikāvivaramutpatitaiḥ ।</l>
<l>aparā parīkṣya śanakairmumude mukhavāsamāsyakamalaśvasitaiḥ ॥ 70 ॥</l>
</lg></b>
<p>(<b>3. itihāsaśravaṇam</b>)</p>
<p><b>itihāsaśravaṇaṃ</b> yathā—(kirātā. 5.33)</p>
<b><lg>
<l>asminnagṛhyata pinākabhṛtā salīlamābaddhavepathuradhīravilocanāyāḥ ।</l>
<l>vinyastamaṅgalamahauṣādhirīśvarāyāḥ srastoragapratisareṇa kareṇa pāṇiḥ ॥ 71 ॥</l>
</lg></b>
<p>yathā vā—</p>
<b><lg>
<l>apetavyāhāraṃ	dhutavividhaśilpavyatikaraṃ
karasparśārambhapragalitadukūlāntaśayanam	।</l>
<l>muhurbaddhotkampaṃ diśi diśi muhuḥ preritadṛśo—
rahalyāsutrāmṇoḥ	kṣaṇikamiha	tatsaṅgatamabhūt ॥ 72 ॥</l>
</lg></b>
<pb n="946"/>
<p>(<b>4. deśaḥ</b>)</p>
<p>deśastvanekadhā, grāmapattanopavanakāntāraparvatasarasīsaritsarassamudravāpīdīrghikā—
dibhedāt । tatra <b>grāmaramaṇīyatā</b> yathā—</p>
<b><lg>
<l>ābhoginaḥ kimapi saṃprati vāsarānte sampannaśālikhalapallavitopaśalyāḥ ।</l>
<l>grāmāstuṣārabharabandhuragomayāg‍nidhūmāvalīvalayamekhalino	haranti ॥ 73 ॥</l>
</lg></b>
<p>yathā vā—</p>
<b><lg>
<l>iha hi sajalakulyālīnacillīpraphulla—
stabaka—śabalitorustambakustumburūṇi ।</l>
<l>upavana navanīlīvāstuka — ś‍yāmalāni
klamamuparamayanti	grāmakacchasthalāni ॥ 74 ॥</l>
</lg></b>
<p><b>pattanaramaṇīyatā</b> yathā—</p>
<b><lg>
<l>śriyaḥ padaṃ dvāravatīti nām‍nā purī parītā lavaṇārṇavena ।</l>
<l>astyāvṛtevāmararājadhānī nistriṃśanīlena nabhassthalena ॥ 75 ॥</l>
</lg></b>
<p>yathā vā—</p>
<b><lg>
<l>tridivapurasamṛddhispardhayā bhānti yasyāṃ surasadanaśikhāgreṣvāgrahagranthinaddhāḥ ।</l>
<l>nabhasi pavanavellatpallavairullasadbhiḥ paramamabhivahantyo vaibhavaṃ vaijayantyaḥ ॥ 76 ॥</l>
</lg></b>
<p><b>upavanaramaṇīyatā</b> yathā—(māmā. 6.19)</p>
<b><lg>
<l>gāḍhotkaṇṭhakaṭhorakeralavadhūgaṇḍāvapāṇḍucchadai—
stāmbūlīpaṭalaiḥ	pinaddhaphalitavyānamrapūgadrumāḥ ।</l>
<l>takkolīphalajagdhamugdhavikiravyāhāriṇastabhda‍uvo
bhāgāḥ proṅkhitamātuluṅgavṛtayaḥ preyo vidhāsyanti vām ॥ 77 ॥</l>
</lg></b>
<p>yathā vā—</p>
<b><lg>
<l>tāmbūlīnaddhamugdhakramukatarutalaprastare	sānugābhiḥ
pāyaṃpāyaṃ kalācīkṛtakadaladalaṃ nārikelīphalāmbhaḥ ।</l>
<l>seṃvyantāṃ vyomayātrāśramajalajayinaḥ sainyasīmantinībhi—
rdātyūhavyūhakelīkalitakuhakuhārāvakāntā vanāntāḥ ॥ 78 ॥</l>
</lg></b>
<pb n="947"/>
<p><b>kāntāraramaṇīyatā</b> yathā—(naca. 5.39)</p>
<b><lg>
<l>mādyaddantikapolayugmavigaladdānāmbusiktadrumāḥ
krīḍatkroḍakulārdhacarvita—patanmustā—rasāmodinaḥ	।</l>
<l>antassusthitapānthamantharamarullolallatāmaṇḍapāḥ
kasyaitā na haranti hanta hṛdayaṃ vindhyasthalībhūmayaḥ ॥ 79 ॥</l>
</lg></b>
<p>yathā vā—</p>
<b><lg>
<l>imāstā	vindhyādreḥ	śukaharitavaṃśīvanaghanāḥ
bhuvaḥ	krīḍāloladviradavadanārugṇataravaḥ ।</l>
<l>latākuñje	yāsāmupanadi	rataklāntaśabarī—
kapolasvedāmbhaḥparicayanudo	vānti	marutaḥ ॥ 80 ॥</l>
</lg></b>
<p><b>parvataramaṇīyatā</b> yathā—(māmā. 9.5)</p>
<b><lg>
<l>ayamabhinavameghaś‍yāmalottuṅgasānurmadamukhamayūrīmuktasaṃsaktakekaḥ ।</l>
<l>śakuniśabalanīḍānokahas‍nigdhavarṣmā vikirati bṛhadaś‍mā parvataḥ prītimakṣṇoḥ ॥ 81 ॥</l>
</lg></b>
<p>yathā vā—</p>
<b><lg>
<l>ye līlāvidhasākṣiṇo murajitaḥ kālārjitaś‍yāmikai—
rvṛṣṇīnāṃ ninadanti rukma‍caṣakairadyāpi vāto/pānotsavam ।</l>
<l>dṛṣṭā raivatakasya kautukarasāt te yasya senācaraiḥ
pratyak—sindhu—samīra—tāḍana—raṇattālīvanāssānava ॥ 82 ॥</l>
</lg></b>
<p><b>sarasīramaṇīyatā</b> yathā—(māgha. 4.59)</p>
<b><lg>
<l>etasminnadhikapayaśśriyaṃ vahantyaḥ saṃkṣobhaṃ pavanabhuvā javena nītāḥ ।</l>
<l>vālmīkerarahitarāmalakṣmaṇānāṃ sādharmyaṃ dadhati girāṃ mahāsarasyaḥ ॥ 83 ॥</l>
</lg></b>
<p>yathā vā—</p>
<b><lg>
<l>bakoṭāḥ(?) pañcā/ pānthānāmiha hi sarasīsīm‍ni sarasā/tā—
mamī	netrānandaṃ	dadhati	caraṇācoditamukhāḥ ।</l>
<l>dhunānā	mūrdhānaṃ	galabila—lasatsphāraśaphara—
sphuratpucchānaccha—vyatikara—sabāṣpāruṇadṛśaḥ	॥ 84 ॥</l>
</lg></b>
<p><b>saridramaṇīyaṃ</b>(yatā) yathā—(urāca. 2.21)</p>
<b><lg>
<l>iha samadaśakuntākrāntavānīravīrutprasavasurabhiśītasvacchatoyā vahanti ।</l>
<l>phalabharapariṇāmaś‍yāmajambūnikuñjaskhalanamukharabhūrisrotaso nirjhariṇyaḥ ॥ 85 ॥</l>
</lg></b>
<pb n="948"/>
<p>yathā vā—</p>
<b><lg>
<l>iha	bahulavisarpad‍vālukālaṅghivallī—
valayaharitakī/tīrakṣetralekhā	vahanti ।</l>
<l>dinapariṇatimajjatpāmarīpīnatuṅga —
stanataralitabaddhāḥ(ndhā'')sannatoyāssravantyaḥ ॥ 86 ॥</l>
</lg></b>
<p><b>saroramaṇīyatā</b> yathā—</p>
<b><lg>
<l>tṛṣā kimiti tāmyasi vraja manāgidānīmitaḥ
sthitaḥ pathikasīmani tvamasi māravīṇāṃ bhuvām ।</l>
<l>na paś‍yasi puraḥ sphuracchapharajālahelāvala—
ttaraṅgarimārci(rji)tatridaśamārgamagre	saraḥ ॥ 87 ॥</l>
</lg></b>
<p>yathā vā—(urāca. 1.31)</p>
<b><lg>
<l>etasmin	madakalamallikākṣapakṣavyādhūtasphuradurudaṇḍapuṇḍarīkāḥ ।</l>
<l>bāṣpāmbhaḥparipatanodgamāntarāle saṃdṛṣṭāḥ kuvalayino mayā vibhāgāḥ ॥ 88 ॥</l>
</lg></b>
<p><b>samudraramaṇīyatā</b> yathā—</p>
<b><lg>
<l>niḥśvāsairadhivāsitā madhuripoḥ kalpāntanidrāsu ye
yairmanthaśramamantharāḥ phaṇipaterdhautāḥ phaṇābhittayaḥ ।</l>
<l>te'mī	kuñjarakumbhapīṭhaluṭhanakṣobhoc‍calacchīkarāḥ
kallolāḥ kulaśailakoṭivikaṭāḥ strotaḥpateḥ pātu vaḥ ॥ 89 ॥</l>
</lg></b>
<p>yathā vā—</p>
<b><lg>
<l>mīlattālītamālastabakatarutalasrastarasrastacañcad—
guñjākāñcīkalāpaprakaṭītaśabarīmohanaspaṣṭadhārṣṭyā	।</l>
<l>yenāmucyanta mocā—likuca—kavacitāḥ prāñcaṭā(?) pratyudīcīṃ
kṛcchrāducchrāyakūjatkuraraparabhūtāḥ	paścimāmbhodhikacchāḥ ॥ 90 ॥</l>
</lg></b>
<p><b>vāpīramaṇīyatā</b> yathā—(megha. 74)</p>
<b><lg>
<l>vāpī	cāsmin	marakataśilābaddhasopānamārgā
haimaiḥ	sphītā	vikacakamalaidīṃrghavaiḍūryanālaiḥ ।</l>
<l>yasyāstoye kṛtavasatayo mānasaṃ sannikṛṣṭaṃ
nādhyāsyanti vyapagataśucastvāmapi prekṣya haṃsāḥ ॥ 91 ॥</l>
</lg></b>
<pb n="949"/>
<p>yathā vā—</p>
<b><lg>
<l>āpātamātrarasike ! sarasīruhasya kiṃ bījamarpayasi mandiravāpikāyām ।</l>
<l>kālaḥ kalirjagadidaṃ na kṛtajñamajñe ! sthitvā hariṣyati tavaiva mukhasya lakṣmīm ॥ 92 ॥</l>
</lg></b>
<p><b>dīrghikāramaṇīyatā</b> yathā—(raghu. 16.46)</p>
<b><lg>
<l>dine dine śaivalavantyadhastāt sopānaparvāṇi vimuñcadambhaḥ ।</l>
<l>uddaṇḍapadmaṃ gṛhadīrghikāṇāṃ nārīnitambadvayasaṃ babhūva ॥ 93 ॥</l>
</lg></b>
<p>yathā vā—(kāsūvṛ. 3.2.13)</p>
<b><lg>
<l>pṛṣṭheṣu śaṅkhaśakalacchaviṣu cchadānāṃ rājībhiraṅkitamalaktakalohinībhiḥ ।</l>
<l>gorocanāharitababhrubahiḥpalāśam āmodate kumudamambhasi dīrghikāyāḥ ॥ 94 ॥</l>
</lg></b>
<p>(<b>5. kālaḥ</b>)</p>
<p>kālo'pyanekadhā, rātridivārkodayapūrvāh‍ṇamadhyaṃdināparāh‍ṇasāyāhnāstamayasandhyā—
niśāmukha—tamaḥ—pradoṣacandrodayacandrikāniśīthāpararātrarātriparāvṛttiprabhātādibhedāt ।</p>
<p>tatra <b>rātri</b>ryathā—</p>
<b><lg>
<l>nīyante	divasapratap‍takaṭakagrāvoṣmagāḍhak‍vatha—
tprārambhāḥ pathikaiḥ klamavyuparamattāpā girigrāmake ।</l>
<l>naidāghye kamalāgrakuḍ‍malabhidaḥ paścārdhaśītānila—
pratyāśvastamayūranādasubhagā daṇḍodarā rātrayaḥ ॥ 95 ॥</l>
</lg></b>
<p>yathā vā—</p>
<b><lg>
<l>viṣvagvātavikīrṇaśīkarakaṇāsārāḥ sphurad—vidyut—
statkālapratibuddhaketakaśikhāgaṇḍo/gandhopadigdhāmbarāḥ ।</l>
<l>dātyūhaprasarapraṇāditadiśaḥ	pānthapriyāṇāmamū—
runmathnanti manāṃsi māṃsalaghanadhvānottarā rātrayaḥ ॥ 96 ॥</l>
</lg></b>
<p><b>divaso</b> yathā—</p>
<b><lg>
<l>tānyetāni	śikhaṇḍitāṇḍavagurūnambhodharāmbare
tanvānāni dināni nūnamamṛtasyandīni vandāmahe ।</l>
<l>udgāḍhā	navanīlanīrajadṛśāmatyantamāyāsino
bhidyante svayameva yeṣu viṣamā mānagrahagranthayaḥ ॥ 97 ॥</l>
</lg></b>
<pb n="950"/>
<p>yathā vā—(śāku. 1.3)</p>
<b><lg>
<l>subhagasalilāvagāhāḥ	pāṭalasaṃsargisurabhivanavātāḥ ।</l>
<l>pracchāyasulabhanidrāḥ	divasāḥ	pariṇāmaramaṇīyāḥ ॥ 98 ॥</l>
</lg></b>
<p><b>arkodayo</b> yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakokadvandvabandhurvibhindan kupita—kapikapola—kroḍatāmrastamāṃsi ॥ 99 ॥</l>
</lg></b>
<p>yathā vā—</p>
<b><lg>
<l>samadataruṇahuṇīgaṇḍaśoṇasya pūṣṇastaralitatimirāṇāṃ tejasāmudgamena ।</l>
<l>atijaraṭhakusumbhīkesarod‍gāḍharāgas‍napita iva tadānīmujjvalo jīvalokaḥ ॥ 100 ॥</l>
</lg></b>
<p><b>pūrvāh‍ṇo</b> yathā—</p>
<b><lg>
<l>ādau pārṣṇiprahāradviguṇitatarasastiryagutkṣip‍tatuṇḍān
paścāt kṛṣṭaiḥ khalīnairlaghulalitapadaṃ nartayantasturaṅgān ।</l>
<l>tvatsevotkarṣatarṣādahamahamikayā sampatantyaś‍vavārāḥ
kārpāsairvāravāṇaiḥ parivṛtavapuṣo vāhayogyā mahīṣu ॥ 101 ॥</l>
</lg></b>
<p>yathā vā—</p>
<b><lg>
<l>niryāti	prathamapracāracalitasphāradhvanaḍḍiṇḍima—
trastādhoraṇadūranāśitagajenāyaṃ	nabhovartmanā ।</l>
<l>abhradvāja(ra)ghanāntadolitakaraḥ svarvāhinīṃ gāhituṃ
rodhastāḍana—keli—rugṇa—radana—grāmā'śrirairāvaṇaḥ ॥ 102 ॥</l>
</lg></b>
<p><b>madhyāhno</b> yathā—</p>
<b><lg>
<l>madhye paṅkini palvalasya viluṭhan potrī nayatyātapā—
nuṣṇālurnibhṛtaṃ	hṛdeṣu	mahiṣaḥ	śaivālamabhyasyati ।</l>
<l>ākīrṇoṣadhimūla—śīta—surabhiśvāsānilāndolana—
prakṣīṇoṣmaṇi	līyate	vanagiriśvabhrodare	śalyakaḥ ॥ 103 ॥</l>
</lg></b>
<p>yathā vā—(vikra. 2.22)</p>
<b><lg>
<l>uṣṇāluḥ śiśire niṣīdati tarormūlālavāle śikhī
nirbhidyopari karṇikārakusumānyāsevate ṣaṭ‍padaḥ ।</l>
<l>tap‍taṃ vāri vihāya tīranalinīṃ kāraṇḍavaḥ sevate
krīḍāveś‍mani caiṣa pañjaraśukaḥ klānto jalaṃ yācate ॥ 104 ॥</l>
</lg></b>
<pb n="951"/>
<p><b>aparāh‍ṇo</b> yathā—(kusaṃ. 8.33)</p>
<b><lg>
<l>sthānamāhnikamapāsya dantinaḥ sallakīviṭapabhaṅgavāsitam ।</l>
<l>āvibhātacaraṇāya gṛh‍ṇate vāri vāriruharuddhaṣaṭ‍padam ॥ 105 ॥</l>
</lg></b>
<p>yathā vā—(kusaṃ. 8.35)</p>
<b><lg>
<l>uttaranti vinikīrya palvalaṃ gāḍhapaṅkamativāhitātapāḥ ।</l>
<l>daṃṣṭriṇo vanavarāhayūthayā daṣṭabhaṅgurabisāṅkurā iva ॥ 106 ॥</l>
</lg></b>
<p><b>sāyāhno</b> yathā—</p>
<b><lg>
<l>bhartā'sau mahasāṃ vikāsarabhasottānāṅkapaṅkeruha—
prasthānāruṇamaṇḍalaṃ śikhariṇaṃ pratyañcamabhyasyati ।</l>
<l>ānim‍nonnatabhāgapuñjitaghanacchāyātapacchedabhṛt
prauḍhadvīpi—navīna—carmajaraṭhaṃ pṛṣṭhaṃ ca jātaṃ bhuvaḥ ॥ 107 ॥</l>
</lg></b>
<p>yathā vā—(kirātā. 9.6)</p>
<b><lg>
<l>kāntadūtya iva kuṅkumatāmrāḥ sāyavarṇanamabhitvarayantyaḥ ।</l>
<l>sādaraṃ dadṛśire vanitābhiḥ saudhajālapatitā ravibhāsaḥ ॥ 108 ॥</l>
</lg></b>
<p><b>sūryā(stamayo)</b> yathā—(bārā. 3.10)</p>
<b><lg>
<l>māñjiṣṭhīkṛtapaṭṭasūtrasadṛśaḥ	pādānayaṃ	puñjaya—
nnadhyastācalalambinīṃ pariṇatiṃ svairaṃ grahagrāmaṇīḥ ।</l>
<l>vātyācakravivartitāmbujarajaś‍chatrāyamāṇaḥ	kṣaṇaṃ
kṣīṇajyotirito'pyayaṃ sa bhagavānambhonidhau majjati ॥ 109 ॥</l>
</lg></b>
<p>yathā vā—</p>
<b><lg>
<l>vedayat padamavedayad vadhūrbodhayat kumudamabjamardayat ।</l>
<l>rātrimānayadaharnayad balād bimbamambaramaṇeravāñcati ॥ 110 ॥</l>
</lg></b>
<p><b>sandhyā</b> yathā—</p>
<b><lg>
<l>gharmatviṣi sphuritarat‍naśikhā/lākrameṇa morernitambakaṭakānavagāhamāne ।</l>
<l>valgatturaṅgakhuracūrṇitapadmarāgadhūlīva pāta—lalitollasati sma sandhyā ॥ 111 ॥</l>
</lg></b>
<p>yathā vā—</p>
<b><lg>
<l>dik‍kāminīvadanakuṅkumapaṅkacarcā	cakrāṅganāhṛdayadāhadavānalarciḥ ।</l>
<l>sandhyā rarāja gaganāntaratoyarāśivālapravālamukurāṅkurakomalaśrīḥ ॥ 112 ॥</l>
</lg></b>
<pb n="952"/>
<p><b>niśāmukhaṃ</b> yathā—</p>
<b><lg>
<l>sandhyāṃśukandalitapāṭalapuṣpakośabālendusūcikuṭilodarakesaraṃ	ca ।</l>
<l>saṃnyastamastabakamāṃsalamūlabhāgamākāśakiṃśukamakāśata vāsarānte ॥ 113 ॥</l>
</lg></b>
<p>yathā vā—</p>
<b><lg>
<l>k‍vāpyastādridarīṣu pūṣṇi patite sāndhye ca dhām‍ni kramāt
kiñcitkiñcidudañcati pratikalaṃ mandāsu dṛkchaktiṣu ।</l>
<l>etāḥ pak‍va—parūṣaka—cchavimuṣaḥ pūrvaṃ tatastvāyatā
jāyante tamasā diśaḥ pariṇamajjambūphalaś‍yāmalāḥ ॥ 114 ॥</l>
</lg></b>
<p><b>tamo</b> yathā—</p>
<b><lg>
<l>jyotiṣāṃ pathi ca diṅ‍mukheṣu ca kṣmātale ca girikandarāsu ca ।</l>
<l>paś‍ya kenacidiva prasāryate kāminīcikuramecakaṃ tamaḥ ॥ 115 ॥</l>
</lg></b>
<p>yathā vā—</p>
<b><lg>
<l>saṅketabandhurviṭanartakīnāṃ	niḥṣyandasandarbha	ivāmbarasya ।</l>
<l>purandhrimmillavinīta/lavarṇo niśāndhakāraḥ pibatīva viśvam ॥ 116 ॥</l>
</lg></b>
<p><b>pradoṣo</b> yathā—</p>
<b><lg>
<l>ayaṃ	līlāgāreṣvadhikabahulo	dhūmavalayaḥ
śanaiḥ ś‍yāmārambhe pratanu timiraṃ māṃsalayati ।</l>
<l>ihaite	dīpāśca	prasṛtasaralāṃśupratisarāḥ
kramāducchidyante	drutakanakakāntipratibhuvaḥ ॥ 117 ॥</l>
</lg></b>
<p>yathā vā—(vikra. 3.2)</p>
<b><lg>
<l>utkīrṇāṃ iva vāsayaṣṭiṣu niśālidrālasā barhiṇo
dhūpairjālavinirgatairvalabhayaḥ	saṃdigdhapārāvatāḥ ।</l>
<l>ācāraprayataḥ sapuṣpabaliṣu sthāneṣu cārciṣmatīḥ
sandhyāmaṅgalavartikā vibhajate śuddhāntavṛddho janaḥ ॥ 118 ॥</l>
</lg></b>
<p><b>candrodayo</b> yathā—(kirātā. 9.23)</p>
<b><lg>
<l>dīpayannatha nabhaḥ kiraṇaugheḥ kuṅkumāruṇapayodharagauraḥ ।</l>
<l>hemakumbha iva pūrvapayodherunmamajja śanakaistuhināṃśuḥ ॥ 119 ॥</l>
</lg></b>
<pb n="953"/>
<p>yathā vā—</p>
<b><lg>
<l>udgarbhahūṇataruṇīramaṇopamardabhug‍nonnatastananiveśanibhaṃ	himāṃśoḥ ।</l>
<l>bimbaṃ kaṭhorabisakāṇḍakaḍāragaurairviṣṇoḥ padaṃ prathamamagrakarairvyanakti ॥ 120 ॥</l>
</lg></b>
<p><b>candrikā</b> yathā—</p>
<b><lg>
<l>stanabhuvi	navabhā/hāratārakāntirmalayajapatralatāruciḥ	kapolo ।</l>
<l>vicakilakalikākalāpakalpaḥ śirasi virājati candrikā vadhūnām ॥ 121 ॥</l>
</lg></b>
<p>yathā vā—</p>
<b><lg>
<l>dikkāminīvadanacandanacūrṇamuṣṭis‍trailokyamandiramanoharasaudhabhittiḥ	।</l>
<l>hṛṣyanmanoharavipāṇḍarahāsakāntirjyots‍nā śaśāṅkasitakīrttirivollāsa ॥ 122 ॥</l>
</lg></b>
<p><b>niśītho</b> yathā—</p>
<b><lg>
<l>kapāle mārjāraḥ paya iti॰ ॥ 123 ॥</l></lg></b> (pṛ. 582)
<p>yathā vā—(pṛ. 627)</p>
<b><lg>
<l>sakhi ! sa vijito vīṇādyūte kayā'pi parastriyā
paṇitamabhavat tābhyāṃ tasmin niśālalitaṃ dhruvam ।</l>
<l>kathamitarathā	śephālīṣu	skhalatkusumāsvapi
sthitavati nabhomadhye'pīndau priyeṇa vilamvyate ॥ 124 ॥</l>
</lg></b>
<p><b>apararātro</b> yathā—(māgha. 11.6)</p>
<b><lg>
<l>kṣaṇaśayitāvibuddhāḥ	kalpayantaḥ	prayogā—
nudadhimahati rājye kāvyavad durvibhāge/ durvigāhe ।</l>
<l>gahanamaparātra—prāp‍ta—buddhi—prasādāḥ
kavaya	iva	mahīpāścintayantyarthajātam ॥ 125 ॥</l>
</lg></b>
<p>yathā vā—(māgha. 11.4)</p>
<b><lg>
<l>praharakamapanīya svaṃ nididrāsatoc‍caiḥ pratipadamupahūtaḥ kenacijjāgṛhīti ।</l>
<l>muhuraviśadavarṇāṃ nidrayā śūnyaśūnyāṃ dadadapi giramantarbudhyate no manuṣyaḥ ॥ 126 ॥</l>
</lg></b>
<p><b>rātriparāvṛtti</b>ryathā—(māgha. 10.91)</p>
<b><lg>
<l>iti madamadanābhyāṃ rāgiṇaḥ spaṣṭarāgādanavaratarataśrīsaṅginastānavekṣya ।</l>
<l>abhajata parivṛttiṃ sā'tha paryastahastā rajaniravanatendurlajjayā'dhomukhīva ॥ 127 ॥</l>
</lg></b>
<pb n="954"/>
<p>yathā vā—(māgha. 11.9)</p>
<b><lg>
<l>anunayamagṛhītvā vyājasup‍tā parācī rutamatha kṛkavākostāramākarṇya kalye ।</l>
<l>kathamapi parivṛttā nidrayā'ndhā kila strī mukulitanayanaivāśliṣyati prāṇanātham ॥ 128 ॥</l>
</lg></b>
<p><b>prabhātaṃ</b> yathā—(bārā. 7.1)</p>
<b><lg>
<l>tārāṇāṃ tagaratviṣāṃ parikaraḥ saṃkhyeyaśeṣaḥ sthitaḥ
spardhante'starucaḥ pradīpakaśikhāḥ sārddhaṃ haridrāṅkuraiḥ ।</l>
<l>tantrastambhitapāradadravajaḍo jātaḥ prage candramāḥ
paurastyaṃ ca purāṇaśīdhumadhuracchāyaṃ nabho vartate ॥ 129 ॥</l>
</lg></b>
<p>yathā vā—</p>
<lg>
<l>stokastokamamūbhirambaratale tārābhirastaṃ gataṃ॰ ॥ 130 ॥</l></lg> (<b>pṛ. 646</b>)
<b><lg>
<l>ṛtūpakaraṇairebhiritihāsopavarṇanaiḥ	।</l>
<l>deśakālosevābhiścittajanmā pradīpyate ॥ 131 ॥</l>
</lg></b>
<b><lg>
<l>nātaḥ	parataraṃ	puṣpadhanuṣastīkṣṇamāyudham ।</l>
<l>ṛtūpakaraṇādīnāṃ	yadetad	rāmaṇīyakam ॥ 132 ॥</l>
</lg></b>
<b><lg>
<l>ṛturupakaraṇaṃ tathetihāsaḥ kathitamidaṃ saha deśakālabhedaiḥ ।</l>
<l>pṛthaganabhihitaṃ	kalāvicāraprabhṛtikamalpamathopadarśayāmaḥ ॥ 133 ॥</l>
</lg></b>
<p>(<b>6. kalāvicāraḥ —64</b>)</p>
<p>tatra catuṣṣaṣṭirmūlakalāḥ । tāsu</p>
<p>karmāśrayāś‍caturviṃśatiḥ	24</p>
<p>dyūtāśrayāḥ viṃśatiḥ	20</p>
<p>	tato nirjīvāḥ	(15)</p>
<p>	sajīvāḥ	(5)</p>
<p>śayanopacārikyaḥ ṣoḍaśa	16</p>
<p>catasra uttarakalā	04</p>
<p>	64 iti <b>catuṣṣaṣṭiḥ</b> ।</p>
<p>āsveva avāntarakalānāṃ śatāni pañcāṣṭādaśottarāṇi svaśāstravihitaprapañcāt
tānīha na pratanyante, gauravabhayāt । mūlakalāstu saṃkṣepata udāhriyante ।</p>
<pb n="955"/>
<p>(<b>mūlakalāḥ catuṣṣaṣṭiḥ</b>)</p>
<p>tatra —</p>
<p><b>6.1. karmāśrayāstāvad</b>— gītaṃ, vāditraṃ, nṛttaṃ, nāṭyaṃ, citraṃ, pustakarma, patracchedyaṃ,
lipijñānaṃ, vacanakauśalaṃ, vaicakṣaṇyaṃ, mālyavidhiḥ, gandhayuktiḥ, āsvādya—
vidhānaṃ, rañjanajñānaṃ, rat‍naparīkṣā, sīvyam, upakaraṇakriyā, ājīvajñānaṃ,
tiryagyonicikitsitaṃ, māyākṛtaṃ, pāṣaṇḍasamayajñānaṃ, krīḍākauśalaṃ, saṃvāhanaṃ,
śarīrasaṃskārakauśalamiti । atha—</p>
<p>(<b>6.2 dyutāśrayāḥ</b>)</p>
<p><b>nirjivadyūtāśrayāḥ</b> — āyaprāp‍tiḥ, (rakṣā/) akṣavidhānaṃ, rūpasaṅkhyā,
kriyāmārgaḥ, jīvagrahaṇaṃ, nayajñānaṃ, karaṇajñānaṃ, citrācitravidhiḥ, gūḍharāśiḥ,
tulyābhighāraḥ, kṣipragrahaṇam, anuprāp‍tiḥ, lekhāsmṛtyanukramaḥ, chalavyāmohanaṃ,
grahaṇā/ glahādānamiti ।</p>
<p>(<b>sajīvadyūtāśrayāḥ</b>) <b>sajīvaḥ</b> anāśrayastu — upasthāpanavidhiḥ buddhaṃ, tataṃ, gataṃ,
nṛttamiti ।</p>
<p>6.3 atha <b>śayanopacārikyaḥ</b> — strīpuruṣabhāvagrahaṇam, (svarāga/) anurāgaprakāśanaṃ,
pratyaṅgadānaṃ, nakhadantayorvicārau, nīvīsraṃsanaṃ, guhyasparśānulomyaṃ, paramārthakauśalaṃ,
harṣaṇaṃ, samānārthatā, kṛtārthaprotsāhanaṃ, mṛdukrodhapravartanaṃ, kruddhaprasādanaṃ,
sup‍tāparityāgaḥ, caramasvāpavidhiḥ, guhyagūhanamiti ।</p>
<p>(<b>6.4 uttarakalāḥ</b>)</p>
<p><b>uttarakalāḥ</b> — sāśrupātaṃ ramaṇasya vīkṣaṇaṃ, svayaṃ śapathakriyā, prasthitānugamanaṃ,
punarnirīkṣaṇamiti ।</p>
<p>athaitāsāmudāhāraṇāni । tatra—</p>
<p>(<b>6.1 karmāśrayasāsu —24</b>)</p>
<p><b>1. gītaṃ</b> yathā— <b>vilāsamasṛṇollasanmulaloladoḥkandalī॰ ॥ 134 ॥</b> (pṛ. 457)</p>
<p><b>2. vāditraṃ</b> yathā—</p>
<b><lg>
<l>nādhanyaiḥ kṣaṇadāvirāmamadhurāḥ kiñcid‍‌vinidrālasa—
śrotraiḥ	savraṇamugdhacāraṇavadhūdantacchadāyasinaḥ ।</l>
<l>śrūyante	mṛdupītavaktramarutaḥ	paurāṇagītikrama—
syālolāṅguliruddhamuktasuṣiraśreṇīravā	veṇavaḥ ॥ 135 ॥</l>
</lg></b>
<pb n="956"/>
<p><b>3. nṛttaṃ</b> yathā—</p>
<b><lg>
<l>sadyastāṇḍavitabhru vibhramavalad vyāloladoḥkandalī—
helodañcitapīvararastanayugaṃ	preṃkhatkaṭākṣacchadam ।</l>
<l>kiñcitkuñcitapādāpadmamavatāt	tallāsyalīlāyitaṃ
pārvatyāḥ purataḥ kalāgamaguroḥ khaṇḍenducūḍāmaṇeḥ ॥ 136 ॥</l>
</lg></b>
<p><b>4. nāṭyaṃ</b> yathā—</p>
<b><lg>
<l>bāhūtkṣepasamullasatkucataṭaṃ	prāntasphuṭatkañcukaṃ
gambhīrodaranābhimaṇḍalagalatsvedāvalīvibhramam	।</l>
<l>rudrāṇyā	mahiṣāsuravyatikaravyāyāmaramyaṃ	vapuḥ
paryastāvadhi sandhibandhuralasatkeśoc‍cayaṃ pātu vaḥ ॥ 137 ॥</l>
</lg></b>
<p><b>5. citraṃ</b> yathā—</p>
<b><lg>
<l>tvadālekhye	kautūhalataralatanvīviracite
vidhāyaikā cakraṃ racayati suparṇāsutamapi ।</l>
<l>atha	svidyatpāṇistvaritamapamṛjyaitadaparā
kare pauṣpaṃ cāpaṃ, makaramupariṣṭāc‍ca likhati ॥ 138 ॥</l>
</lg></b>
<p><b>6. pustakarma</b> yathā—(māgha. 3.51)</p>
<b><lg>
<l>cikraṃsayā kṛtrimapatripaṅkteḥ kapotapālīṣu niketanānām ।</l>
<l>mārjāramapyāyataniścalāṅgaṃ yasyāṃ janaḥ kṛtrimameva mene ॥ 139 ॥</l>
</lg></b>
<p><b>7. patracchedyaṃ</b> yathā—</p>
<b><lg>
<l>niṣpannastilako'yameṇanayane !	prāyeṇa	(kāstūrikā)—
meṣā patralatāsya tasya sadṛśī kiṃ nāma no nirmitā ? ।</l>
<l>yasyāśāvijaye himādrimabhitaḥ sainye sa X X tha X X
ga ga ga priyairiti bhaṭī(?) lokasya bhūrjeḥ(?) tvabhūt ॥ 140 ॥</l>
</lg></b>
<p><b>8. lipijñānaṃ</b> yathā—</p>
<b><lg>
<l>śarvāṇīśivayorlalāṭamabhitaḥ kastūrikāḥ mūrdhajaiḥ
nyastā maṇḍanakauśalād vijayayā vāṇī padaiścāṭubhiḥ ।</l>
<l>anyonyānunanayaprapañcamadhurā	dṛś‍yātmadarśodare
varṇālī vidhinirmitākṣarataticchāyā sukhāyāstu vaḥ ॥ 141 ॥</l>
</lg></b>
<pb n="957"/>
<p><b>9. vacanakauśalaṃ</b> yathā—</p>
<b><lg>
<l>janaḥ	puṇyairyāyājjaladhijalabhāvaṃ	jalamuca—
stathā'vasthaṃ cainaṃ nidadhatu śubhaiḥ śuktivadane ।</l>
<l>tatastāṃ śreyobhiḥ pariṇatimasau vindati yayā
ruciṃ tanvan pīnastani ! hṛdi tavāyaṃ viluṭhati ॥ 142 ॥</l>
</lg></b>
<p><b>10. vaicakṣaṇyaṃ</b> yathā—</p>
<b><lg>
<l>śubhe ! ko'yaṃ vṛddho, gṛhaparivṛḍhaḥ, kiṃ tava pitā ?
na, me bhartā rātrau vyavahitadṛgatyantabadhiraḥ ।</l>
<l>hu huṃ huṃ śrānto'haṃ śiśiyiṣurihauvāpavarake
k‍va yāminyāṃ yāsi, svapihi nanu nirdaṃśamaśake ॥ 143 ॥</l>
</lg></b>
<p><b>11. mālyavidhi</b>ryathā—(kirātā. 8.37)</p>
<b><lg>
<l>priyeṇa saṃgṛhya vipakṣasannidhāvupāhitāṃ vakṣasi pīvarastane ।</l>
<l>srajaṃ na kācid vijahau jalāvilāṃ vasanti hi premṇi guṇā na vastuni ॥ 144 ॥</l>
</lg></b>
<p><b>12. gandhayukti</b>ryathā—(kusaṃ. 1.9)</p>
<b><lg>
<l>kapolakaṇḍūḥ karibhirvinetuṃ vighaṭṭitānāṃ saraladrumāṇām ।</l>
<l>yatra srutakṣīratayā prasūtaḥ sānūni gandhaḥ surabhīkaroti ॥ 145 ॥</l>
</lg></b>
<p><b>13. āsvādyavidhānaṃ</b> yathā—</p>
<b><lg>
<l>anatitaralabandhasvedamadyādigandhaś‍calanaraṭanalolas‍nehasīmantinīnām ।</l>
<l>adṛḍhadahanapākaṃ sthālikānāmudañcan madayati hṛdayāntarmāṃsalo māṃsagandhaḥ ॥ 146 ॥</l>
</lg></b>
<p><b>14. rañjanavidhānaṃ(/jñānaṃ)</b> yathā 1—(rāghavaḥ)</p>
1. <b><lg><l>sahi ṇo puhāi paripīḍiassa malamaggaṇipaḍḍio gahio ।</l>
<l>katte aṇovia suttho vahai hasirī poparā . . . ssa (?) ॥ 147 ॥</l>
</lg></b>
2. <b><lg><l>sahiṇocuhāihaparipīḍiā sabalasaṃgaṇimāṃ gaṇiyaṃ ।</l>
<l>egahyikaṃ te aṇo piaddhovaha iha sirīsomarā॰sa ॥ 148 ॥</l></lg></b> (jośeraḥ)
<!-- NOTES pg.957!-->
1. udāharaṇāryyā rāghavajośerayorvibhinnapāṭhā ।
<pb n="958"/>
<p><b>15. rat‍naparīkṣā</b> yathā—</p>
<b><lg>
<l>dvau vajravarṇauṃ jagatīpatīnāṃ sad‍‌vipratiṣṭhau na tu sārvajanyau ।</l>
<l>yasya . . . śoṇo, yo vā . . . haridrārasasannikāśaḥ ? ॥ 149 ॥1</l>
</lg></b>
<p><b>16. sīvyaṃ</b> yathā—</p>
<b><lg>
<l>bāhū bālaviśālatārdhakarayoḥ kaṇṭhaḥ sa goṣṭhe mukhe
pādārdheṣu jhaṣāḥ phaṇogravaṇayoḥ(?) pṛṣṭhaṃ kaṭāntarbhuvi(dhi ?) ।</l>
<l>kṛtyaṃ tairiti kañcukaṃ racayatā manye mahalakṣi(kṣmi ?) te
nikṣip‍taḥ	kucakumbhayorbhagavatā	bhargeṇa	kumbhāvapi(?) ॥ 150 ॥</l>
</lg></b>
<p><b>17. upakaraṇakriyā</b> yathā—</p>
<b><lg>
<l>uṣṇīṣo . . . . . . vakṣasi sphārahāraḥ
kāñcīgehe(deśe ?) ma(mra ?) dīyaḥ parikaravasanaṃ, jānunoryogapaṭṭaḥ ।</l>
<l>ḍolālīlāsu devyā saha gagana . . laṅghane dīrgharajju—
rjīyāde(vaṃ ?) . . vinaikopakaraṇa . vāsukiḥ śaṅkarasya ॥ 151 ॥2</l>
</lg></b>
<p><b>18. ājīvajñānaṃ</b> yathā—(māmā. 3.11)</p>
<b><lg>
<l>śāstre pratiṣṭhā sahajaśca bodhaḥ prāgalbhyamabhyastaguṇā ca vāṇī ।</l>
<l>kālāvabodhaḥ pratibhānavattvamete guṇāḥ kāmadughāḥ kriyāsu ॥ 152 ॥</l>
</lg></b>
<p><b>19. tiryagyonicikitsitaṃ</b> yathā—</p>
<b><lg>
<l>yadiha yasya niyāmakamauṣadhe pavanapittakapheṣu viṣāṇinām ।</l>
<l>tamiha tena yutaḥ śamayatyasāvamṛtatulyabalaḥ khalu gugguluḥ ॥ 153 ॥</l>
</lg></b>
<!-- NOTES pg=958!-->
1. 'sad‍vi॰=yadbhiḥ pra.'—HOS, jośera ।
sāmudrikā atra dhyānaṃ dadyuḥ । cūrṇamiśraṇena haridrā raktāyate । evamidaṃ paṭhyeta—
<b>dvau vajravarṇau jagatīpatīnāṃ bhuvi prasiddhau na tu sārvajanyau ।
yatropamānaṃ	prathamasya	śoṇaś‍cūrṇāharidrārasasannikāśaḥ ॥ 149 ॥</b>
2. evamivedaṃ paṭhyeta—
<b>uṣṇīṣo mūrdh‍ni sārdhaṃ śiśuśaśikalayā vakṣasi sphārahāraḥ,
kāñcīdeśe	mradīyaḥ	parikaravasanaṃ	jānunoryogapaṭṭaḥ ।
dolālīlāsu devyā saha gaganatalollaṅghane dīrgharajju—
rjīyādeko hi sarvopakaraṇakalano vāsukiḥ śaṅkarasya ॥ 151 ॥</b>
<pb n="959"/>
<p><b>20. māyākṛtaṃ</b> yathā—(bhaṭṭi. 14.1)</p>
<b><lg>
<l>tato daśāsyaḥ smaravihvalātmā cāraprakāśīkṛtaśatruśaktiḥ ।</l>
<l>vimohya māyāmayarāmamūrdh‍nā sītāmanīkaṃ prajighāya yoddha‍um ॥ 154 ॥</l>
</lg></b>
<p><b>21. pāṣāṇḍasamayajñānaṃ</b> yathā—(māmā. 5.1)</p>
<b><lg>
<l>ṣaḍadhika—daśanāḍīcakramadhya—sthitā—tmā
hṛdi	vinihitarūpaḥ	siddhidastadvidāṃ	yaḥ ।</l>
<l>avicalitamanobhiḥ	sādhakairmṛgyamāṇaḥ
sa jayati pariṇaddhaḥ śaktibhiḥ śaktināthaḥ ॥ 155 ॥</l>
</lg></b>
<p><b>22. krīḍākauśalaṃ</b> yathā—(amaru. 19)</p>
<b><lg>
<l>ekatrāsanasaṃsthite	priyatame	paścādupetyādarā—
dekasyā nayane pidhāya vihitakrīḍānubandhacchalaḥ ।</l>
<l>tiryagvakritakandharaḥ sapulakaḥ premollasanmānasā—
mantarhāsalasatkapolaphalakāṃ dhūrto'parāṃ cumbati ॥ 156 ॥</l>
</lg></b>
<p><b>23. saṃvāhanaṃ</b> yathā—</p>
<b><lg>
<l>kadalatalaniṣaṇṇaṃ vartma — viśrāntiheto—
rvrajati	janakaputrītyāśayā	(paryyayeṇa)1 ।</l>
<l>agaṇitanijakhedaḥ	sādhusaṃvāhanābhiḥ
paricarati ca hṛṣyan lakṣmaṇo rāmabhadram ॥ 157 ॥</l>
</lg></b>
<p><b>24. śarīrasaṃskārakauśalaṃ</b> yathā—(kusaṃ. 7.9)</p>
<b><lg>
<l>tāṃ lodhrakalkena hṛtāṅgatailāmāś‍yānakāleyakṛtāṅgarāgām ।</l>
<l>vāso vasānāmabhiṣekayogyaṃ nāryaścatuṣkābhimukhaṃ vyanaiṣuḥ ॥ 158 ॥</l>
</lg></b>
<p>(<b>6.2 dyutāśrayāsu—20</b>)</p>
<p>(nirjīvadyūtāśrayāḥ —15)</p>
<p><b>25. āyaprāp‍ti</b>ryathā—</p>
<b><lg>
<l>dyūtaṃ devi ! rame, kimasti ? vṛṣabho, nā'yaṃ kṣamaḥ ka(va)rṣaṇe
candro'yaṃ, kimanena ? bhūṣaṇamidaṃ, khaṇḍena kiṃ bhūṣyate ? ।</l>
<!-- NOTES pg=959!-->
1. vāsasaḥ palloveneti jo.rā.
<pb n="960"/>
<l>nāgo'yaṃ śubhalocane, ! paśupate ! mṛtyuḥ kathaṃ gṛhyatā—
mitthaṃ	śaṅkaraśailarājatanayāsañjalpitaṃ	pātu	vaḥ ॥ 159 ॥</l>
</lg></b>
<p><b>26. rakṣā/akṣavidhānaṃ</b> yathā—</p>
<b><lg>
<l>utsevakaṃ vighātaṃ ca X X X danvaṃ(?) tathā ।</l>
<l>rājño dāye dāye vicita X X X kūpam(?) ॥ 160 ॥</l>
</lg></b>
<p><b>27. (rūpa ?)saṃkhyā</b> yathā—</p>
<b><lg>
<l>siaṇucaṃpaṇe kahaṃ viḍhālisaṃsaapāsaṭṭhijalarā
araṃkahomahuṃ	nisihicauddhahapālosauttāria ।</l>
<l>aṃkaho ga ga tuhiṃdaṇḍāhipadasahiujāṇa jāṇahimajja—
ṇiṭṭhaajjavākikkuramamikariṃcaṃtīsapāiṭṭha(?)	॥ 161 ॥</l>
</lg></b>
<p><b>28. kriyāmārgo</b> yathā—</p>
<b><lg>
<l>kacaṭatapayaśākhyaiḥ sap‍tavargaiḥ sametaṃ suvinihitapadārthaiḥ sap‍tagaṃ nābhisaṃsthaiḥ ।</l>
<l>sahṛdayajanahṛdyaṃ kūpaśāstraṃ pravakṣye viṭapaṭukapaṭānāṃ yoṣitāṃ krīḍanāya ॥</l>
</lg></b>
<p><b>29. jīvagrahaṇaṃ</b> yathā—</p>
<b><lg>
<l>mantrī koṇacatuṣkaṃ tu najaḥ/gajaḥ sāgraṃ tadeva tu ।</l>
<l>ratho dṇḍasthitaṃ hanyāt bahiḥkoṇāṣṭakaṃ hayaḥ ॥ 163 ॥</l>
</lg></b>
<p><b>30. nayajñānaṃ</b> yathā—</p>
<b><lg>
<l>gajāśvau yadi labhyete dāhamekāṃ parityajet ।</l>
<l>mantriṇāṃ vājisaṃyuktaṃ kecidicchanti naukayā ॥ 164 ॥</l>
</lg></b>
<p><b>31. karaṇajñānaṃ</b> yathā—</p>
<b><lg>
<l>ṇaciāṇāelasac‍ce apelayagāra X X latīe vīsattho ।</l>
<l>addhi avarāviāivaa tīe maeṇa sac‍cavio ॥ 165 ॥</l>
</lg></b>
<p><b>32. citrācitravidhi</b>ryathā—</p>
<b><lg>
<l>game naṣṭe caraṃ kuryāc‍care naṣṭe ca sāhasam ।</l>
<l>sāhasasya	paribhraṃśe	kuryāllumpacaluṃpacaḥ ॥ 166 ॥</l>
</lg></b>
<p><b>33. gūḍharāśi</b>ryathā—</p>
<b><lg>
<l>tāmraparṇītaṭe	yasya	prāvartyata	vadhūjanaiḥ ।</l>
<l>dyūtaṃ	mauktikapuñjeṣu	vidrumā	hāragopanaiḥ ॥ 167 ॥</l>
</lg></b>
<pb n="961"/>
<p><b>34. tulyābhighāro</b> yathā—</p>
<b><lg>
<l>muṣṭyā mudgaṃ kṣipati bhavataḥ sā samāje'pi yūnāṃ
svidyatpāṇiḥ spṛśāti kamalāṃ madhyametyaṅguliṃ te ।</l>
<l>tvāṃ na brūte viditamapi sā yat samānābhighāra—
dyūte tanvī tadalamamunā tac‍caritrāśayā naḥ ॥ 168 ॥</l>
</lg></b>
<p><b>35. kṣipragrahaṇaṃ</b> yathā—</p>
<b><lg>
<l>tathā gṛhītastanvaṅgyā vijayopārjitaḥ paṇaḥ ।</l>
<l>yathā dhanyādharoṣṭhena hariteti jitaṃ mayā ॥ 169 ॥</l>
</lg></b>
<p><b>36. anuprāp‍ti</b>ryathā—</p>
<b><lg>
<l>āśleṣe prathamaṃ krameṇa vijite hṛdye'dharasyārpaṇe
kelīdyūtavidhau paṇaṃ priyatame kāntāṃ punaḥ pṛcchati ।</l>
<l>sāntarhāsaniruddhasaṃbhṛtarasodbhedasphuradgaṇḍayā
svairaṃ śāravisāraṇāya nihitaḥ svedāmbugarbhaḥ karaḥ ॥ 170 ॥</l>
</lg></b>
<p><b>37. lekhāsmṛtyanukramo</b> yathā—</p>
<b><lg>
<l>āropayasi mudhā kiṃ nāhamabhijñā tvadaṅagasaṅgasa ।</l>
<l>divyaṃ	varṣasahastraṃ	sthitvaivaṃ	yuktamabhidhātum ॥ 171 ॥</l>
</lg></b>
<p><b>38. chalavyāmohanaṃ</b> yathā—</p>
<b><lg>
<l>ekenābhyadhikena yāmyahamatha dyūte catuṣke'ś‍manā (?)
jñātenābhyadhike'pi vā tava jayo vāhyāṃ(?) girernandini ! ।</l>
<l>anyūnānadhike punaḥ paṇa iti vyāmohayan vāka‍chalai—
rdvāvāvāmadhigantumadritanayādyūte	haraḥ	pātu	vaḥ ॥ 172 ॥</l>
</lg></b>
<p><b>39. grahaṇā/glahādānaṃ</b> yathā—</p>
<b><lg>
<l>ko'yaṃ bhāmini ! bhūṣaṇaṃ, kitava ! te śoṇaḥ kathaṃ ? kuṅa‍kumāt॰ ॥ 173 ॥</l></lg></b> (dra.10.110)
<p>(sajīvadyūtāśrayāḥ —5)</p>
<p><b>40. upasthānavidhi</b>ryathā—</p>
<b><lg>
<l>tvatkāṅkakāravijaye	tava	rāma !	laṅkā
sītā	ca	te	punariyaṃ	bhavatastu	dārāḥ ।</l>
<pb n="962"/>
<l>matkāṅkakāravijaye	tu	mamādhipatyaṃ
tasyāṃ ca te puri kalatrajane ca tasmin ॥ 174 ॥1</l>
</lg></b>
<p><b>41. buddhaṃ</b> yathā—(māgha. 8.32)</p>
<b><lg>
<l>mugdhatvādavidita—kaitavaprayogā gacchantyaḥ sapadi parājayaṃ taruṇyaḥ ।</l>
<l>tāḥ kāntaiḥ saha karapuṣkareritāmbuvyātyukṣīmabhisaraṇaglahāmadīvyan ॥ 175 ॥</l>
</lg></b>
<p><b>42. tataṃ</b> yathā—</p>
<b><lg>
<l>sakhi ! sa vijito vīṇādyūte kayā'pyaparastriyā॰ ॥ 176 ॥</l></lg></b> (pṛ. 953)
<p><b>43. gataṃ</b> yathā—</p>
<b><lg>
<l>āghūrṇaṃśca gatāgataiḥ pratirudhaṃ krāmannasau glāhate
tiryātye ca catuṣkakoṇagatayormadhye na yūno yudhā ।</l>
<l>yāvatyājimanud‍gato'yamaparairiṣṭaglahāvāp‍taye
paś‍yaiṇākṣi ! samāhvayairupavadhugrāmyo janaḥ krīḍati ॥ 177 ॥ 2</l>
</lg></b>
<p><b>44. nṛttaṃ</b> yathā—(megha. 73)</p>
<b><lg>
<l>tasyopānte sphaṭikaphalakā kāñcanī vāsayaṣṭi—
rmūle	baddhā	maṇibhiranatiprauḍhavaṃśaprakāśaiḥ ।</l>
<l>tālaiḥ śiñjadvalayasubhagairnartitaḥ kāntayā me
yāmadhyāste divasavigame nīlakaṇṭhaḥ suhṛd vaḥ ॥ 178 ॥</l>
</lg></b>
<p>(<b>6.3 śayanopacārikyaḥ —16</b>)</p>
<p><b>45. strīpuruṣabhāvagrahaṇaṃ</b> yathā—(śāku. 2.11)</p>
<b><lg>
<l>abhimukhe mayi saṃhṛtamīkṣitaṃ hasitamanyanimittakṛtodayam ।</l>
<l>vinayavāritavṛttiratastayā na vivṛto madano na ca saṃvṛtaḥ ॥ 179 ॥</l>
</lg></b>
<p><b>46. svarāga(/anurāga)prakāśanaṃ</b> yathā— (gāsa. 3.54)</p>
<b><lg>
<l>taha soṇhāe pulaio daravaliāpaṃgatāraaṃ pahio ।</l>
<l>jaha vārio vi gharasāmieṇa vasio uvaṇivvae ॥ 180 ॥</l>
</lg></b>
<lg>
<l>(tathā s‍nuṣayā pralokito daravalitāpāṅgatārakaṃ pathikaḥ ।</l>
<l>yathā vārito'pi gṛhasvāminā uṣita alindake ॥)</l>
</lg>
<!-- NOTES pg=962!-->
1. rāmaṃ rāvaṇo vakti—tvad‌vijaye sarvaṃ tava, madvijaye punarmame'ti । atra
tvatkāṅkakāra—matkāṅkakāra'—śabdau 'tava—mamā'—rthakau jñeyau ।
2. atra dyūtaparibhāṣāḥ kāś‍cidupanibaddhāḥ ।
<pb n="963"/>
<p><b>47. pratyaṅgadānaṃ</b> yathā—(kusaṃ. 8.14)</p>
<b><lg>
<l>sasvaje priyamuronipīḍitā prārthitaṃ mukhamanena nāharat ।</l>
<l>mekhalāpraṇayalolatāṃ gataṃ hastamasya śithilaṃ rurodha sā ॥ 181 ॥</l>
</lg></b>
<p><b>48–49. nakhadantayorvicārau</b> yathā—</p>
<b><lg>
<l>iyamadharavilag‍nā kāntadantapraṇālī hara़ti hṛdayamāstāṃ kiṃ śrameṇāpareṇa ? ।</l>
<l>abhinavanakhalekhālaṅ‍kṛtaṃ bāhumūlaṃ kathayasi kimu bāle ! bālabandhacchalena ॥ 182 ॥</l>
</lg></b>
<p><b>50. nīvīsraṃsanaṃ</b> yathā—(kusaṃ. 8.4)</p>
<b><lg>
<l>nābhideśanihitaḥ sakampayā śaṅkarasya rurudhe tayā karaḥ ।</l>
<l>tad‍dukūlamatha cābhavat svayaṃ dūramucch‍vasitanīvibandhanam ॥ 183 ॥</l>
</lg></b>
<p><b>51. guhyasparśānulomyaṃ</b> yathā—(amaru. 101)</p>
<b><lg>
<l>kānte talpamupāgate vigalitā nīvī svayaṃ bandhanāt
tadvāsaḥ ślathamekhalāguṇadhṛtaṃ kiñcinnitamve sthitam ।</l>
<l>etāvat sakhi ! vedmi kevalamahaṃ, tasyāṅgasaṅge punaḥ
ko'sau ? kā'smi ? rataṃ nu kiṃ ? kathamiti svalpā'pi me na smṛtiḥ ॥ 184 ॥</l>
</lg></b>
<p><b>52. paramārthakauśalaṃ</b> yathā—(gāsa. 5.50)</p>
<b><lg>
<l>māmi ! sarisakkharāṇaṃ vi, attha(atthi)viseso paappiavvāṇaṃ ।</l>
<l>ṇehamaiāṇa	aṇṇo	aṇṇo	uvarohabhaṇi/maiāṇaṃ ॥ 185 ॥</l>
</lg></b>
<lg>
<l>(mātulāni ! sadṛśākṣarāṇāmapyartha(asti)viśeṣaḥ prajalpitavyānām ।</l>
<l>s‍nehamayānāmanyo'nya	uparodhabhaṇitā/mayānām ॥}</l>
</lg>
<p><b>53. harṣaṇaṃ</b> yathā—</p>
<b><lg>
<l>nāndīpadāni ratināṭakavigh‍naśāntāvājñākṣarāṇi paramāṇyathavā smarasya ।</l>
<l>daṣṭe'dhare praṇayinā vidhutāgrapāṇeḥ sītkāraśuṣkaruditāni jayanti nāryāḥ ॥ 186 ॥</l>
</lg></b>
<p><b>54. samānārthatā</b> yathā—(gāsa. 1.5)</p>
<b><lg>
<l>tāva c‍cia raisamae mihuṇā/mahilā—ṇaṃ vibbhamā virāaṃti ।</l>
<l>jāva ṇa kuvalaadalasacchaaāi muuleṃti ṇaaṇāiṃ ॥ 187 ॥</l>
</lg></b>
<lg>
<l>(tāvadeva ratisamaye mithunānāṃ/mahilānāṃ vibhramā virājante ।</l>
<l>yāvanna kuvalayadalasadṛśāni mukulanti/mukulībhavanti nayanāni ॥)</l>
</lg>
<pb n="964"/>
<p><b>55. kṛtārthaprotsāhanaṃ</b> yathā—(māgha. 10.88)</p>
<b><lg>
<l>viśramārthamupagūḍhamajasraṃ yat priyaiḥ prathamaratyavasāne ।</l>
<l>yoṣitāmuditamanmathāmādau tad dvitīyasuratasya babhūva ॥ 188 ॥</l>
</lg></b>
<p><b>56. mṛdukrodhapravartanaṃ</b> yathā—(gāsa. 1.27)</p>
<b><lg>
<l>paṇaakuviāṇam̐ doṇha vi aliapasuttāṇam̐ māṇaillāṇaṃ ।</l>
<l>ṇic‍calaṇiruddhaṇīsāsadiṇṇakaṇṇāṇa	ko	mallo ॥ 189 ॥</l>
</lg></b>
<lg>
<l>(praṇayakupitayordvayorapyadalīkaprasup‍tayormānavatoḥ ।</l>
<l>niścalanirudvaniḥśvāsadattakarṇayoḥ	ko	mallaḥ ॥)</l>
</lg>
<p><b>57. kruddhaprasādanaṃ</b> yathā—(urāca. 3.37)</p>
<b><lg>
<l>asminneva	latāgṛhe	tvamabhavastanmārgadattekṣaṇaḥ
sā haṃsaiḥ kṛtakautukā ciramabhūd godāvarīsaikate ।</l>
<l>āyāntyā paridurmanāyitamiva tvāṃ vīkṣya baddhastayā
kātaryādaravindakuḍ‍malanibho mugdhaḥ praṇāmāñjaliḥ ॥ 190 ॥</l>
</lg></b>
<p><b>58. sup‍tāparityāgo</b> yathā—(urā. 1.2)</p>
<b><lg>
<l>jṛmbhāvijṛmbhitadṛśaḥ prathamaprabuddhalakṣmīkarāmburuhalālanalālasasya ।</l>
<l>gātrāpavṛttibharakharvitaśeṣamavyādavyāhataṃ murajitaḥ kṛtakaprasup‍tam ॥ 191 ॥</l>
</lg></b>
<p><b>59. caramasvāpavidhi</b>ryathā—(māgha. 11.13)</p>
<b><lg>
<l>avirataratakhedāyāsajātaśramāṇāṃ caramamapi śayitvā pūrvameva prabuddhāḥ ।</l>
<l>aparicalitagātrā kurvate na priyāṇāmaśithilabhujacakrāśleṣabhedaṃ taruṇyaḥ ॥</l>
</lg></b>
<p><b>60. guhyagūhanaṃ</b> yathā—(māgha. 10.82)</p>
<b><lg>
<l>prekṣaṇīyakamiva kṣaṇamāsan hrītabhaṅguravilocanapātāḥ ।</l>
<l>saṃbhramadrutagṛhītadukūlacchādyamānavapuṣaḥ	suratāntāḥ ॥ 193 ॥</l>
</lg></b>
<p>(<b>6.4 uttarakalāḥ —4</b>)</p>
<p><b>61. sāśrupātaṃ ramaṇasya vīkṣaṇaṃ</b> yathā—(kirātā. 3.36)</p>
<b><lg>
<l>tuṣāraleśākulitotpalābhe	paryaśruṇī	maṅgalabhaṅgabhīruḥ ।</l>
<l>agūḍhabhāvā'pi vilokane sā na locane mīlayituṃ viṣehe ॥ 194 ॥</l>
</lg></b>
<pb n="965"/>
<p><b>62. svayaṃ śapathakriyā</b> yathā—</p>
<b><lg>
<l>dhanyāḥ stha yāḥ kathapatha priyasaṃgame'pi visrabdhacāṭukaśatāni ratāntareṣu ।</l>
<l>nīvīṃ prati praṇihitaśca karaḥ priyeṇa sakhyaḥ ! śapāmi yadi kiñcidapi smarāmi ॥ 195 ॥</l>
</lg></b>
<p><b>63. prasthitānugamanaṃ</b> yathā—</p>
<b><lg>
<l>vanabhuvi saha patyā prasthitāṃ vīkṣyaṃ sītāṃ॰ ॥ 196 ॥</l></lg></b> (pṛ. 866)
<p><b>64. punarnirīkṣaṇaṃ</b> yathā—(śāku. 6.9)</p>
<b><lg>
<l>itaḥ pratyādeśāt svajanamanugantuṃ vyavasitā
gṛhe tiṣṭhetyuc‍cairvadati guruśiṣye gurusame ।</l>
<l>punarduṣṭiṃ	bāṣpaprasarakaluṣāmarpitavatī
mayi krūre yat, tat saviṣamiva śalyaṃ dahati mām ॥ 197 ॥</l>
</lg></b>
<p>(<b>7. vayaḥ</b>)</p>
<p><b>vayaḥ</b> avasthā tac‍caturdhā — <b>sandhiḥ, utpattiḥ, prauḍhiḥ atiprauḍhiśca</b> । tatra</p>
<p><b>1. sandhi</b>ryathā—</p>
<b><lg>
<l>ṇaaṇāṇa	kira	thaṇārubbhihatiujjarapahaṃavaḍaṃ ।</l>
<l>tāi asikkhaṃtipatīsāvaleavaaṇaṃ hoṃtataruṇīo ॥ 198 ॥</l>
</lg></b>
<lg>
<l>(nayanayoḥ ki ! stanoruhatirujjvalaprālambapaṭam ।</l>
<l>tadaśikṣitapatisāvalepavacanaṃ	bhaviṣyattaruṇyaḥ ॥ ?)</l>
</lg>
<p>yathā vā—(bārā. 3.21)</p>
<b><lg>
<l>samantāt sābhogaṃ na tu kucavibhāgāñcitamuro
nitambaḥ svāṃ lakṣmīmabhilaṣati nādyāpi labhate ।</l>
<l>dṛśorlīlāmudrā sphurati ca na cātisthitimatī
tadasyāstāruṇyaṃ	prathamamavatīrṇaṃ vijayate ॥ 199 ॥</l>
</lg></b>
<p><b>2. utpatti</b>ryathā—(kusaṃ. 1.31)</p>
<b><lg>
<l>asaṃbhṛtaṃ	maṇḍanamaṅgayaṣṭeranāsavākhyaṃ	karaṇaṃ	madasya ।</l>
<l>kāmasya puṣpavyatiriktamastraṃ bālyāt paraṃ sā'tha vayaḥ prapede ॥ 200 ॥</l>
</lg></b>
<pb n="966"/>
<p>yathā vā—(urāca. 6.35)</p>
<b><lg>
<l>tathā kiñcit kiñcit kṛtamidamahobhiḥ katipayai—
ryatetad	vistāristanamukulamāsīnmṛgadṛśaḥ ।</l>
<l>vayass‍nehākūtavyatikaraghano	yatra	madanaḥ
pragalbhavyāpāraścalati	hṛdi	mugdhaśca	vapuṣi	॥ 201 ॥</l>
</lg></b>
<p>3. <b>prauḍhi</b>ryathā—(kusaṃ. 1.40)</p>
<b><lg>
<l>anyonyamutpīḍayadutpalākṣyāḥ stanadvayaṃ pāṇḍu tathā pravṛddham ।</l>
<l>madhye tathā ś‍yāmamukhasya tasya mṛṇālasūtrāntaramapyagamyam ॥ 202 ॥</l>
</lg></b>
<p>yathā vā—(sūmu. 11)</p>
<b><lg>
<l>smitaparicitā	vṛttirvācāmapāṅgataraṅgitaṃ
nayanayugalaṃ pādanyāso	nitambabharālasaḥ ।</l>
<l>ahaha	sutanorlīlāsūtraiḥ	kṛtaṃ	padamaṅgake
vahatu	madanaḥ	śobhāmātraṃ	dhanurnanu	saṃprati ॥ 203 ॥</l>
</lg></b>
<p><b>4. atiprauḍhi</b>ryathā—</p>
<b><lg>
<l>udaramidamanindyaṃ	māninīśvāsalāvyaṃ
stanataṭapariṇāho	dorlatālehyasīmā ।</l>
<l>sphurati ca vadanendurdṛkpraṇālīnipeya—
stadiha sṛdṛśi ! kalyāḥ kelayo yauvanasya ॥ 204 ॥</l>
</lg></b>
<p>yathā vā—</p>
<b><lg>
<l>vahatu dhanurasaṅgādaikṣavaṃ vaiṇavaṃ vā praharatu ca pṛṣatkaiḥ kausumairāyasairvā ।</l>
<l>tadapi makaraketurmūrdh‍ni dhanvīśvarāṇāmiyamiha yuvabhāvaṃ yāvadaṅgīkaroti ॥</l>
</lg></b>
<p>(<b>8. vayasyopadeśaḥ</b>)</p>
<p><b>vayasyopadeśo</b> yathā—</p>
<b><lg>
<l>vayaṃ vaktuṃ mithyā madhuramavidheyātmavacaso
yathāryaṃ(rthaṃ) ced brūyāḥ (bhavati) syanunanaya (tadamuṣyānanunayaḥ) ।</l>
<l>sukhā(—svādābhīṣṭapriya—)rasikayā (mugdhahṛdaye)
tvayā mānaḥ kasmādayamabudhabodhāya vihitaḥ ॥ 206 ॥1</l>
</lg></b>
<!-- NOTES pg. 966!-->
1. padye'tra koṣṭhakeṣvasmad‍kṛtā pūrttiḥ ।
<pb n="967"/>
<p>yathā vā—(sūmu. 12)</p>
<b><lg>
<l>prakāro mānasya priyasakhi ! yadīdṛk k‍vacidapi
śruto vā dṛṣṭo vā kathayatu tadā'yaṃ tava janaḥ ।</l>
<l>priyaṃ	pādāpāntapraṇatamavadhūya	tvamadhunā
vṛticchedre	paś‍yaspapaharasi	hṛṣyantyasuhṛdaḥ ॥ 207 ॥</l>
</lg></b>
<p>(<b>9. sandeśaḥ</b>)</p>
<p><b>sandeśo</b> yathā—(megha. 109)</p>
<b><lg>
<l>etasmānmāṃ kuśalinamabhijñānadānād viditvā
mā kailīnādasitanayane ! mayyaviśvāsinī bhūḥ ।</l>
<l>s‍nehānāhuḥ kimapi virahe dhvaṃsinaste'pyabhogā—
diṣṭe	vastunyupacitarasāḥ	premarāśībhavanti ॥ 208 ॥</l>
</lg></b>
<p>yathā vā—(megha. 107)</p>
<b><lg>
<l>śāpānto me bhujagaśayanādutthite śārṅgapāṇau
māsānanyān gamaya caturo locane mīlayitvā ।</l>
<l>paścādāvāṃ virahaguṇitaṃ taṃ tamātmābhilāṣaṃ
nirvekṣyāvaḥ	pariṇataśarac‍candrikāsu	kṣapāsu ॥ 209 ॥</l>
</lg></b>
<p>(<b>10. upacāraḥ</b>)</p>
<p><b>upacāro</b> yathā—(śāku. 3.19)</p>
<b><lg>
<l>kiṃ śītalaiḥ klamavinodibhirārdravātaiḥ saṃcālayāmi nalinīdalatālavṛntaiḥ ।</l>
<l>aṅke nidhāya karabhoru ! yathāsukhaṃ te saṃvāhayāmi caraṇāvuta padmatāmrau ॥</l>
</lg></b>
<p>yathā vā—</p>
<b><lg>
<l>lolāṃśukasya pavanākulitāṃśukāntaṃ॰ ॥ 211 ॥</l></lg></b> (vesaṃ. 2.23 pṛ. 967)
<p>(<b>11 daivasaṃpad</b>)</p>
<p><b>daivasaṃpad</b> yathā—(kāvyāda. 2.299)</p>
<b><lg>
<l>mānamasyā nirākartuṃ pādayorme/rnipatiṣyataḥ ।</l>
<l>upakārāya	diṣṭyedamudīrṇaṃ	ghanagarjitam ॥ 212 ॥</l>
</lg></b>
<pb n="968"/>
<p>yathā vā—</p>
<b><lg>
<l>seyamanabhrā	vṛṣṭistadidamavṛṣṭīha	kandalījanma ।</l>
<l>tadidamakandali kusumaṃ tadidamakusumaṃ phalaṃ ceti ॥ 213 ॥</l>
</lg></b>
<p>(<b>12. upakārasmaraṇa</b>)</p>
<p><b>upakārasmaraṇaṃ</b> yathā—(māmā. 4.8)</p>
<b><lg>
<l>tanme manaḥ kṣipati yat sarasaprahāramālokya māmagaṇitaskhaladuttarīyā ।</l>
<l>trastaikahāyanakuraṅgaviloladṛṣṭirāśliṣṭavatyamṛtasavalitairivāṅaiḥ	॥ 214 ॥</l>
</lg></b>
<p>yathā vā—(māmā. 9.10)</p>
<b><lg>
<l>sarasakusumakṣāmairaṅgairanaṅgamahājvara—
ściramaviratonmāthī soḍhaḥ pratikṣaṇadāruṇaḥ ।</l>
<l>tṛṇamiva tataḥ prāṇān moktuṃ mano vidhṛtaṃ tayā
kimaparamato nirvyūḍhaṃ yat karārpaṇasāhasam ॥ 215 ॥</l>
</lg></b>
<b><lg>
<l>kalāvicārapramukhā apīdānīṃ prakāśitāḥ ।</l>
<l>ādigrahaṇato'nye'pi lakṣaṇīyā vicakṣaṇaiḥ ॥ 216 ॥</l>
</lg></b>
<b><lg>
<l>sañjīvanamanaṅgasya	sukhāyatamātmanaḥ ।</l>
<l>ṛtvādīnāmiyaṃ bhaṅgiḥ śṛṅgārasyāpi jīvitam ॥ 217 ॥</l>
</lg></b>
<b><lg>
<l>upaniṣadupadiṣṭā	seyamuddīpanānāṃ
tribhuvanavijayāp‍tau vaijayantī smarasya ।</l>
<l>tadupahitaviśeṣād‍bodhasaṃskārajanyā
nanupadamanubhāvāneva	saṃbhāvayāmaḥ ॥ 218 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅagāraprakāśe
ratyuddīpanavibhāvaprakāśo nāma</b></p>
<p><b>॥ ṣoḍaśaḥ prakāśaḥ ॥ 16 ॥</b></p>
<lg>
<l>anākalitamaṃśato'pyabhinavādibhiḥ śāradā—mahī—matimatāṃvarairyadapi śāradāvaibhavam ।</l>
<l>tadetadupadīkarotyayamiheti saṃpaś‍yatāṃ vidāṃ bhavati vismayo, nidhibhṛto'pyaho daurvidhī ॥</l>
</lg>
<pb n="969"/>
<p>atha</p>
<p><b>śṛṅgāraprakāśe sap‍tadaśaḥ prakāśaḥ</b></p>
<p>anubhāvaprakāśaḥ</p>
<p>idānīmanubhāvaṃ vyākhyāsyāmaḥ । tatra vibhāvaiḥ prabuddhasaṃskārasya nāyakāderye
smṛtīcchādveṣaprayat‍najanmāno manovāgbuddhiśarīrārambhāḥ te'nubhūyamānatvād ratyādīnā—
manantarabhavanāc‍ca <b>anubhāvāḥ</b> । tatra—</p>
<p><b>1. (mana)—ārambho</b> yathā—(māmā. 1.21)</p>
<b><lg>
<l>tāmindusundaramukhīṃ suciraṃ vibhāvya cetaḥ kathaṃ kathamapi vyapavartate me ।</l>
<l>lajjāṃ vijitya vinayaṃ vinivārya dhairyamunmathya mantharavivekamakāṇḍa eva ॥ 1 ॥</l>
</lg></b>
<p>yathā vā—</p>
<b><lg>
<l>āścaryamutpaladṛśo vadanāmālendu॰ ॥ 2 ॥</l></lg></b> (dra. 11.84)
<p><b>2. vāgārambho</b> yathā—(māmā. 4.3)</p>
<b><lg>
<l>cirādāśātantus‍truṭatu	bīsinīsūtrabhiduro
mahānādhirvyādhirniravadhiridānīṃ	prasaratu ।</l>
<l>pratiṣṭhāmavyājaṃ vrajatu mayi pāriplavadhurā
vidhiḥ svāsthyaṃ dhattāṃ, bhavatu kṛtakṛtyaśca madanaḥ ॥ 3 ॥</l>
</lg></b>
<p>yathā vā—(māmā. 4.4)</p>
<b><lg>
<l>samānapremāṇaṃ	janamasulabhaṃ	prārthitavato
vidhau vāmārambhe mama samucitaiṣā pariṇatiḥ ।</l>
<l>tathā'pyasmin dānaśravaṇasamaye'syāḥ pravigala—
tprabhaṃ prātaścandradyuti vadanamantardahati mām ॥ 4 ॥</l>
</lg></b>
<p><b>3. buddha‍yārambho</b> yathā—</p>
<b><lg>
<l>pramlānotpalakomale sakhi ! dṛśau nīlāñjanenāñcite॰ ॥ 5 ॥</l></lg></b> (dra. 10.467)
<p>yathā vā—(amaru. 18)</p>
<pb n="970"/>
<b><lg>
<l>ekatrāsanasaṃsthitiḥ parihṛtā pratyudramād dūrata—
stāmbūlānayanacchalena rasabhāśleṣo'pi saṃvigh‍nitaḥ ।</l>
<l>ālāpo'pi na miśritaḥ parijanaṃ vyāpārayantyā'ntike
kāntaṃ pratyupacārataścaturayā kopaḥ kṛtārthīkṛtaḥ ॥ 6 ॥</l>
</lg></b>
<p><b>4. śarīrārambho</b> yathā—</p>
<b><lg>
<l>kṛtvā vāmakaraṃ nitambaphalake līlāvalanmadhyayā
vyāvṛttastanama (ñcitāsyakamalaṃ kṛ—)tvā tayā māṃ prati ।</l>
<l>prā(tarmugdha—)navendranīlamaṇimanmuktāvībhramāḥ
sapremaprahitāḥ smarajvaramuco dvitrāḥ kaṭākṣacchaṭāḥ ॥ 7 ॥</l>
</lg></b>
<p>yathā vā—</p>
<b><lg>
<l>deśairantaritā śataiśca saritāmurvībhṛtāṃ kānanai—
ryat‍nenāpi na yāti locanapathaṃ kānteti jānannapi ।</l>
<l>ud‍grīvaścaraṇārdharuddhavasudhaḥ	kṛtvā'śrupūrṇāṃ	dṛśaṃ
tāmāśāṃ pathikastathā'pi kimapi dhyāyan muhurvīkṣate ॥ 8 ॥</l>
</lg></b>
<p>(ete ca pratyekaṃ) dvādaśaprakārā bhavanti । tatra</p>
<p><b>(1) (mana)—ārambhāḥ</b>— bhāvaḥ, hāvaḥ, helā, śobhā, kāntiḥ, ud‍dīp‍tiḥ, mādhuryaṃ,
dhairyaṃ, prāgalbhyam, audāryaṃ, sthairyaṃ, gāmbhīryamiti ।</p>
<p><b>(2) vāgārambhāḥ</b>— ālāpaḥ, pralāpaḥ, vilāpaḥ, anulāpaḥ, saṃlāpaḥ, apalāpaḥ,
sandeśaḥ, atideśaḥ, nirdeśaḥ, upadeśaḥ, apadeśaḥ, vyapadeśa iti ।</p>
<p><b>(3) buddha‍yārambhāḥ</b>— rītiḥ, vṛttiḥ, pravṛttiriti । tatra ca</p>
<p><b>1. (catasro) rītayaḥ</b> — pāñcālī, gauḍīyā, vaidarbhī, lāṭīyā ceti ।</p>
<p><b>2. catasro vṛttayaḥ</b> — bhāratī, ārabhaṭī, kaiśikī, sāttvatī ceti ।</p>
<p><b>3. catasraḥ pravṛttayaḥ</b> —paurastyā, uḍhra(auḍhra)māgadhī,dākṣiṇātyā,āvantyā ceti ।</p>
<p><b>(4) śarīrārambhāḥ</b>— līlā, vilāsaḥ, vicchittiḥ, vibhramaḥ, kilakiñcitam, moṭṭāyitam,
kuṭṭamitam, bibbokaḥ, lalitam, vihṛtaṃ, krīḍitam, keliriti ।</p>
<p>athaiteṣāṃ lakṣaṇodāharaṇāni ।</p>
<pb n="971"/>
<p><b>(1. (mana)ārambhāḥ —12)</b></p>
<p>mano'bhilāṣe hāvaḥ/<b>bhāvaḥ</b>। sa yathā—</p>
<p><b>atrāntare kimapi vāgvibhavātirikta</b>.........(dra.pṛ. 625)</p>
<p>(sūcyam—(mana)ārambhasya 'hāvataḥ' vāgārambhasya 'saṃdeśaṃ' yāvad granthaḥ khaṇḍito'tra।—)</p>
<p><b>(2. vāgārambhāḥ —12)</b></p>
<p>(7. saṃdeśaḥ)</p>
<p><b>kālindītaṭabhūmayo'pi tava re! no yānti cintāspadam ॥ 9 ॥</b></p>
<p>8. taduktamityataduktamitya<b>tideśaḥ</b>। yathā—(kusaṃ. 6.78)</p>
<b><lg><l>sa te duhitaraṃ sākṣāt sākṣī viśvasya karmaṇām ।</l>
<l>vṛṇute 	varadaḥ	 śambhurasmatsaṃkrāmitaiḥ	 padaiḥ ॥ 10 ॥</l></lg></b>
<p>9. so'yamahamityā<b>dirnirdeśaḥ</b>। yathā—(kusaṃ. 6.63)</p>
<b><lg><l>ete vayamamī dārāḥ kanyeyaṃ kulajīvitam ।</l>
<l>brūta yenātra vaḥ kṛtyamanāsthā bāhyavastuṣu ॥ 11 ॥</l></lg></b>
<p>10. śikṣāhetu<b>rupadeśaḥ</b>। yathā—(śāku. 4.18)</p>
<b><lg><l>śuśrūṣasva gurūn, kuru priyasakhīkṛtyaṃ sapatnījane
bharturviprakṛtā'pi roṣaṇatayā mā sma pratīpaṃ gamaḥ ।</l>
<l>bhūyiṣṭhaṃ bhava dakṣiṇā parijane bhāgyeṣvanutsekinī
yāntyevaṃ gṛhiṇīpadaṃ yuvatayo vāmāḥ kulasyādhayaḥ ॥ 12 ॥</l></lg></b>
<p>11. anyārthakathana<b>mapadeśaḥ</b>। yathā—</p>
<p><b>āsāiaṃ avṇāeṇa॰ ॥ 13 ॥</b> (pṛ. 1248)</p>
<p>12. vyājāntareṇa <b>vyapadeśaḥ</b>। yathā—</p>
<p><b>mahuehi kiṃ vi bālaaṃ (paṃthia) ॥ 14 ॥</b> (gāsa. 877, vajjā 491 pṛ.370)
iti vāgārambhā dvādaśa।</p>
<p><b>(3. buddha‍yārambhāḥ —12)</b></p>
<p><b>buddhayārambheṣu</b></p>
<p><b>(3.1. rītiḥ)</b> vacanavinyāsakramo <b>rītiḥ</b>।</p>
<p>sā caturdhā— <b>pāñcālyā</b>dibhedāt।</p>
<pb n="972"/>
<p>1. pañcālādiṣu bhavā <b>pāñcālī</b>। yadanatidīrghasamāsam anatisphuṭabandhamupacāravṛttimat
pādānuprāsaprāyaṃ yogarūḍhimad vacaḥ, sā pāñcālī ।</p>
<p><b>nātidīrghasamāsā</b> yathā—</p>
<b><lg><l>dhīrāsta eva dhavalāyatalocanānāṃ
tāruṇyadarpaghanapīnapayodharāṇām	 ।</l>
<l>kṣāmodaroparilasattrivalīlatānāṃ
dṛṣṭvā''kṛtiṃ vikṛtimeti mano na yeṣām ॥ 15 ॥</l></lg></b>
<p><b>anatisphuṭabandhā</b> yathā—</p>
<p><b>vilāsamasṛṇollasanmusalaloladoḥkandalī॰ ॥ 16 ॥</b> (pṛ.457)</p>
<p><b>upacāravṛttimatī</b> yathā—(ratnā 2.13)</p>
<p><b>parimlānaṃ	 pīnastanaghanasaṅgadubhayataḥ॰ ॥ 17 ॥</b> (dra. 7.107)</p>
<p><b>pādānuprāsavatī</b> yathā—(kāvyāda. 1.56)</p>
<b><lg><l>candre śaranniśottaṃse	 kundastabakavibhrame ।</l>
<l>indranīlanibhaṃ lakṣma saṃdadhātyalinaḥ śriyaḥ ॥ 18 ॥</l></lg></b>
<p><b>yogarūḍhimatī</b> yathā—(kusaṃ. 8.33)</p>
<b><lg><l>sthānamāhnikamāpāsya dantinaḥ sallakīviṭapabhaṅgavāsitam ।</l>
<l>āvibhātacaraṇāya gṛh‍ṇate vāri vāriruharuddhaṣaṭ‍padam ॥ 19 ॥</l></lg></b>
<p>2. gauḍādiṣu bhavā <b>gauḍīyā</b>। yadatidīrghasamāsaṃ parisphuṭabandhaṃ nātyupacāravṛttimat
pādānuprāsayogi yogarūḍhiparamparāgarbhaṃ vacaḥ, sā gauḍīyā ।</p>
<p><b>atidīrghasamāsā</b> yathā—</p>
<b><lg><l>śūnya—grāmaṭikopakaṇṭha-racita-kṣudraika-kūpīpayaḥ—
paryāyāhita-seka-śākika-haritkaccha-pradeśodbhavāḥ	।</l>
<l>asmin hanta! haranti hālikakarakrīḍāvimardasphuṭa—
tvakkorvārukagandhagandhitajarad‍gomāyavo	 vāyavaḥ ॥ 20 ॥</l></lg></b>
<p><b>parisphuṭabandhā</b> yathā—</p>
<b><lg><l>guñjatkrauñca-nikuñjara‍‌-kuñjara-ghaṭānistīrṇakarṇajvarāḥ
prākpratyagdharaṇīdhra-kandara-jaratpārīndra-nidrādruhaḥ ।</l>
<pb n="973"/>
<l>laṅkāṅkatri—kakutpratidhvanighanāḥ	 paryantayātrājaye
yasyā bhremuramandadundubhiravairāśārudho ghoṣaṇāḥ ॥ 21 ॥</l></lg></b>
<p><b>nātyupacāravatī</b> yathā—</p>
<b><lg><l>lāvaṇyasindhuraparaiva hi keyamatra yatrotpalāni śaśinā saha saṃp‍lavante ।</l>
<l>unmajjati dviradakumbhataṭī ca yatra yatrāpare kadalikāṇḍamṛṇāladaṇḍāḥ ॥ 22 ॥</l></lg></b>
<p><b>pādānuprāsayoginī</b> yathā—</p>
<b><lg><l>lolallāṅgūlavallīvalayitavakulānokahaskandhagolai—
rgolāṅgūlairnadadbhiḥ	 pratirasitajaratkandarāmandireṣu ।</l>
<l>ṣaṇḍeṣūddaṇḍapiṇḍītagarataralanāḥ prāpire yena velā—
mālambyottālatāla—sphuṭitapuṭakinībandhavo gandhavāhāḥ ॥ 23 ॥</l></lg></b>
<p><b>yogarūḍhiparamparāgarbhā</b> yathā—(māgha. 3. 33)</p>
<b><lg><l>madhyesamudraṃ kakubhaḥ piśaṅgīrvyākurvatī kāñcanabhittibhāsā ।</l>
<l>turaṅgakāntāmukhahavyavāhajvāleva bhittvā jalamullalāsa ॥ 24 ॥</l></lg></b>
<p>3. vidarbhādiṣu bhavā <b>vaidarbhī</b>। yadasamastam atisukumārabandham anupacāravṛttimat,
sthānānuprāsayogi, yogavṛttimad vacaḥ, sā vaidarbhī। tatra—</p>
<p><b>asamastā</b> yathā—(kusaṃ. 5.4)</p>
<b><lg><l>manīṣitāḥ santi gṛheṣu devatāḥ tapaḥ kva vatse! kva ca tāvakaṃ vapuḥ ।</l>
<l>padaṃ saheta bhramarasya pelavaṃ śirīṣapuṣpaṃ, na punaḥ patattriṇaḥ ॥ 25 ॥</l></lg></b>
<p><b>atisukumārabandhā</b> yathā—(visā. 1.18)</p>
<b><lg><l>kathaya kimiha bāle! kā tvamityullapaṃstāṃ
jhaṭiti kila dukūlasyāñcale dhārayāmi ।</l>
<l>agamadatha niketaṃ kvāpyasau śārayantī
nava—kuvalaya—mālā—māṃsalairdṛṣṭipātaiḥ	॥ 26 ॥</l></lg></b>
<p><b>anupacāravṛttimatī</b> yathā—(megha. 79)</p>
<b><lg><l>ś‍yāmāsvaṅgaṃ,	 cakitahariṇīprekṣite	 dṛṣṭipātaṃ
vaktracchāyāṃ śaśini, śikhināṃ barhabhāreṣu keśān ।</l>
<pb n="974"/>
<l>utpaś‍yāmi pratanuṣu nadīviciṣu bhrūvilāsān
hantaikasthaṃ kvacidapi na te caṇḍi! sādṛś‍yamasti ॥ 27 ॥</l></lg></b>
<p><b>sthānānuprāsayoginī</b> yathā—</p>
<b><lg><l>śithilaśithilaṃ nyasya svairaṃ dhanuśśikhare śiro
nayanasalilaiḥ	 kurvan	 maurvīlatāmaparāmiva ।</l>
<l>ahaha vikalaḥ śrutvā śrutvā ghanastanitadhvaniṃ
kimapi kimapi dhyāyannāryo na yāti, na tiṣṭhati ॥ 28 ॥</l></lg></b>
<p><b>yogavṛttimatī</b> yathā—(kusaṃ. 5. 58)</p>
<b><lg><l>yadā budhaiḥ sarvagatastvamucyase na vetsi bhāvasthāmimaṃ kathaṃ? janam ।</l>
<l>iti svahastālikhitaśca mugdhayā rahasyupālabhyata candraśekharaḥ ॥ 29 ॥</l></lg></b>
<p><b>4. lāṭādiṣu bhavā lāṭīyā</b>। yadīṣatsamastam, anatisukumārabandhaṃ, nātyupacāravat,
lāṭīyānuprāsavat yaugika(yoga) rūḍhimad vacaḥ, sā laṭīyā ।</p>
<p><b>īṣatsamastā</b> yathā—</p>
<p><b>etāni	 nissahatanorasamañjasāni॰ ॥ 30 ॥</b> (pṛ. 565),</p>
<p><b>anatisukumārabandhā</b> yathā—(kāvyāda. 1. 70)</p>
<b><lg><l>maṇḍalīkṛtya barhāṇi kaṇṭhairmadhuragītibhiḥ ।</l>
<l>kalāpinaḥ pranṛtyanti kāle jīmūtamālini ॥ 31 ॥</l></lg></b>
<p><b>nātyupacāravatī</b> yathā—(śāku. 2.10)</p>
<b><lg><l>anāghrātaṃ puṣpaṃ, kisalayamalūnaṃ kararuhai—
ranāviddhaṃ ratnaṃ, madhu navamanāsvāditarasam ।</l>
<l>akhaṇḍaṃ puṇyānāṃ phalamapi ca tadrūpamanaghaṃ
na jāne bhoktāraṃ kamiha samupasthāsyati vidhiḥ ॥ 32 ॥</l></lg></b>
<p><b>lāṭīyānuprāso</b> yathā—(megha. 99)</p>
<b><lg><l>aṅgenāṅgaṃ pratanu tanunā gāḍhatap‍tena tap‍taṃ
sāstreṇāstradravamaviratotkaṇṭhamutkaṇṭhitena	।</l>
<l>uṣṇoccha‌vāsaṃ samadhikatarocch‌vāsinā dūravartī
saṅkalpaistairviśati vidhinā vairiṇā ruddhamārgaḥ ॥ 33 ॥</l></lg></b>
<pb n="975"/>
<p><b>yogarūḍhimatī</b> yathā—(rā. ca. 1.18)</p>
<b><lg><l>tasya cakruścamatkāraṃ vyatītasamayā api ।</l>
<l>smitārdramukulodbhedāḥ	 kadambavanarājayaḥ ॥ 34 ॥</l></lg></b>
<p><b>(3.2. vṛttiḥ)</b></p>
<p>ceṣṭāviśeṣavinyāsakramo <b>vṛttiḥ</b>। sā'pi caturdhā — bhāratī,ārabhaṭī, kaiśikī,
sāttvatī ceti ।</p>
<p><b>(1. bhāratī)</b></p>
<b><lg><l>yā vākpradhānā nṛvaraprayojyā strīvarjitā saṃskṛtapāṭha‌yaktā ।</l>
<l>svanāmadheyairbharataiḥ prayojyā sā bhāratī nāma bhavettu vṛttiḥ ॥ 35 ॥</l></lg></b>
<p>(nā. śā. 20.26)</p>
<p>tasyā aṅgāni catvāri— prarocanā, prastāvanā, vīthī, prahasanamiti । (tatra)</p>
<p>1. vaktavyārthapraśaṃsāparaṃ vacaḥ <b>prarocanā</b>; yathā—(mavīca. 1.7)</p>
<b><lg><l>prācetaso munivṛṣā prathamaḥ kavīnāṃ yat pāvanaṃ raghupateḥ praṇināya vṛttam ।</l>
<l>bhaktasya tatra samaranta mamāpi vācastāḥ suprasannavacasaḥ kṛtino bhajantām ॥</l></lg></b>
<p>2. prastutavastūpapādanāvasarasūcakaṃ vacaḥ <b>prastāvanā</b>; yathā—(ratnā. 1.6)</p>
<b><lg><l>dvīpādanyasmādapi madhyādapi jalanidherdiśo'pyantāt ।</l>
<l>ānīya jhaṭiti ghaṭayati vidhirabhimatamabhimukhībhūtaḥ ॥ 37 ॥</l></lg></b>
<p>3. ud‍ghātyakādīnāmaṅgānāṃ pravṛtti<b>rvīthī</b>। tāni — ud‍ghātyakaḥ, kathod‍ghātaḥ,
prayogātiśayaḥ, pravṛttakaḥ, valgita/avalagitamityādīni trayodaśa । teṣu —
<b>ud‌ghātyako</b> yathā—</p>
<p><b>ko visamo saṃsāre॰ ॥ 38 ॥</b> (pṛ. 708)</p>
<p>evaṃ kathod‍ghātādayo'pi daśarūpakāderudāhāryāḥ ।</p>
<p>4. svadharmacalitānāṃ tāpasādīnāmupahāsaparaṃ vacaḥ <b>prahasanam</b>; yathā—</p>
<b><lg><l>śramaṇaḥ śrāvakavadhvā suratavidhau daśati nādharaṃ dattam ।</l>
<l>madirākṣi!	 māṃsabhakṣaṇamasmatsamaye	 niṣiddhamiti ॥ 39 ॥</l></lg></b>
<pb n="976"/>
<p><b>(2. ārabhaṭī)</b></p>
<p><b>āviddhagatirārabhaṭī;</b> yathā— (nāśā. 20.65)</p>
<b><lg><l>pustāvapātaplutalaṅghitāni chedyāni māyākṛtamindrajālam ।</l>
<l>citrāṇi yuddhāni ca yatra vṛttiṃ tāṃ tādṛśīmārabhaṭīṃ vadanti ॥ 40 ॥</l></lg></b>
<p>tasyā api catvāryevāṅgāni— saṃkṣip‍takaḥ, avapātaḥ, vastūtthāpanaṃ, sampheṭaḥ iti ।</p>
<p>1. māyendrajālanepathyādibhiḥ vastusaṃkṣepaḥ <b>saṃkṣip‍takaḥ</b>; yathā—</p>
<p><b>rakṣasā mṛgarūpeṇa॰ ॥ 41 ॥</b> (raghu. 12.53 dra.12.120)</p>
<p>2. bhayādibhirvidravādikarmasu praveśanirgamana<b>mavapātaḥ</b>; yathā—</p>
<p><b>mṛgarūpaṃ parityajya॰ ॥ 42 ॥</b> (urā. 2.22; dra. 12.121)</p>
<p>3. avidravaḥ savidravo vā sarvarasabhāvasamāso <b>vastūtthāpanaṃ</b>; yathā—</p>
<p><b>rāhoścandrakalām॰ ॥ 43 ॥</b> (māmā. 5.28; dra 10.97)</p>
<p>4. nānāstrayuddhaniyuddhādibhiḥ sasaṃrambhasaṃprahāraḥ <b>sampheṭaḥ</b> yathā—</p>
<p><b>kṛṣṭā yena śiroruheṣu ॥ 44 ॥</b> (vesaṃ. 3.42; dra.14.133)</p>
<p><b>(3. kaiśikī)</b></p>
<p><b>śrṛṅgāraprāyā kaiśikī ।</b></p>
<p><b>yā ś‍lakṣṇanepathyaviśeṣayuktā ॥ 45 ॥</b> (nāśā. 20.53; dra.12.34)</p>
<p>tasyā api catvāryevāṅgāni— narma, narmasphañjaḥ, narmasphoṭaḥ, narmagarbha iti ।</p>
<p>1. āsthāpitaśrṛṅgāraṃ vaco viceṣṭitaṃ vā'pi saparihāsaṃ <b>narma</b>। yathā—</p>
<p><b>vayaṃ tathā nāma yathā''ttha ॥ 46 ॥</b> (māmā. 7.1; dra.7.96)</p>
<p>2. prathamasaṅgame bhayāvasānaṃ sambhogāśrayaṃ vākyādikarma <b>narmasphañjaḥ</b>। yathā—</p>
<p><b>prāp‍tā'sau vṛṣaparvaṇaḥ priyasutā saṅketaṣaṇḍaṃ sakhe! ॥ 47 ॥</b> (dra.12.125)</p>
<p>3. āvirbhūtābhilāṣānubhāvabhāvayorakāṇḍa eva sambhogabhaṅgo <b>narmasphoṭaḥ</b>। yathā—</p>
<p><b>kathaya kimiha bāle! kā tvamityullapaṃstāṃ ॥ 48 ॥</b> (pṛ. 973)</p>
<p>4. kāryahetoḥ svarūpavijñānādipracchādanaṃ <b>narmagarbhaḥ</b>। yathā—</p>
<p><b>athājināṣāḍhadharaḥ ॥ 49 ॥</b> (kusaṃ. 5.30; pṛ.718)</p>
<pb n="977"/>
<p><b>(4. sāttvatī)</b></p>
<p><b>sattvapradhānā sāttvatī ।</b></p>
<p><b>yā sāttvateneha guṇena yuktā ॥ 50 ॥</b> (nāśā. 20.36, śrṛ.12.35, pṛ.699)
tasyā api catvāryevāṅgāni—utthāpakaḥ, parivartakaḥ, saṃlāpakaḥ, saṅghātyaka iti ।</p>
<p>1. parasparāsūyayā artheṣūtthāna<b>mutthāpakaḥ</b>। yathā—</p>
<p><b>prahara namatu cāpaṃ prākprahārapriyo'haṃ ॥ 51 ॥</b> (mavīca. 2.49, śrṛ.12.128, pṛ.718)</p>
<p>2. prastutārthatyāgādanyārthabhajanaṃ <b>parivartakaḥ</b>। yathā—</p>
<p><b>munimabhimukhatāṃ 	ninīṣavo	 yāḥ ॥ 52 ॥</b> (kirātā. 10.40 pṛ.719)</p>
<p>3. sadasi nānāvākyairmitho'dhikṣepaḥ <b>saṃlāpakaḥ</b>। yathā—(vesaṃ. 3.40)</p>
<p><b>kathamapi na niṣiddho duḥkhinā bhīruṇā vā ॥ 53 ॥</b> (pṛ. 719)</p>
<p>4. kāryamantrārthaprabhāvadaivādibhiḥ saṅghātabhedaḥ <b>saṅghātyakaḥ</b>। yathā—</p>
<p><b>apaś‍yadbhiriveśānaṃ ॥ 54 ॥</b> (kirātā. 15.2, pṛ.719)</p>
<p><b>(3.3. pravṛttiḥ)</b></p>
<p><b>veṣavinyāsakramaḥ</b> pravṛttiḥ ।</p>
<p>sā caturdhā paurastyauḍhramāgadhī—dākṣiṇātyā—āvantyādibhedāt। tatra—</p>
<p>1. paurastyaiḥ pravartitatvāt <b>paurastyā</b>। yathā—</p>
<p><b>tāṭaṅkavalganataraṅgitagaṇḍalekham ॥ 55 ॥</b> (pṛ. 700)</p>
<p>yathā vā—(ratnā. 1.20)</p>
<p><b>pratyagramajjanaviśeṣavibhaktamūrtiḥ ॥ 56 ॥</b> (pṛ. 702)</p>
<p><b>2. uḍhra/auḍhramāgadhī</b> yathā—</p>
<b><lg><l>ārdrārdracandanakucārpitasūtrahāraḥ
sīmantacumbisicayaḥ sphuṭabāhumūlaḥ ।</l>
<l>dūrvāprakāṇḍarucirāsvagurūpabhogād
gauḍāṅganāsu cirameṣa cakāstu veṣaḥ ॥ 57 ॥</l></lg></b>
<p>yathā vā— (X X X X khaṇḍitam)</p>
<pb n="978"/>
<p><b>3. dākṣiṇātyā</b> yathā—</p>
<b><lg><l>āmūlato valitakuntalacārucūḍaś‍cūrṇālakapracayalāñchitaphālabhāgaḥ ।</l>
<l>kakṣāniveśanibiḍīkṛtanīvireṣa veṣaściraṃ jayatu kuntala/keralakāminīnām ॥ 58 ॥</l></lg></b>
<p>yathā vā—</p>
<b><lg><l>keśāḥ supuṣpagaṇḍūṣā jaghane maṇimekhalā ।</l>
<l>hāro raktāṃśukaṃ bhadraṃ veṣaḥ syādāndhrayoṣitām ॥ 59 ॥</l></lg></b>
<p><b>4. āvantyā</b> yathā—</p>
<b><lg><l>pāñcālanepathyavidhirnarāṇāṃ strīṇāṃ punarnandatu dākṣiṇātyaḥ ।</l>
<l>vandāmahe	 vandyatamaṃ	 punastamanyonyasambhinnamavantideśe ॥ 60 ॥</l></lg></b>
<p>yathā vā—(vikra. 3.12)</p>
<b><lg><l>sitāṃśukā maṅgalasūtrabhūṣaṇā viviktadūrvāṅ‍kuralāñchitālakā ।</l>
<l>vratopavāsojjhitagarvavṛttikā mama prasannā vapuṣaiva lakṣyate ॥ 60a ॥</l></lg></b>
<b><lg><l>manovāgbuddhijārambhāḥ	 krameṇaite	 pradarśitāḥ ।</l>
<l>ataḥ	 śarīrajārambhaprakāro'yaṃ	 prapañcyate ॥ 61 ॥</l></lg></b>
<b><lg><l>manovāgbuddhijanmāna	 ārambhāstu	 sahastraśaḥ ।</l>
<l>bharatādipraṇītatvāt kiṃ tvihaite na darśitāḥ ॥ 62 ॥</l></lg></b>
<b><lg><l>līlādayo'dhara—kapola—vikalpa—1hāsai—
rbhrūtārakāpuṭaviceṣṭitavīkṣitāni 		।</l>
<l>ṣaṭ‍‌triṃdeva	 ca	dṛśo	bharatapraṇītāḥ
kāvyakriyopakaraṇārthamathoddha‌riyante 	॥ 63 ॥</l></lg></b>
<p><b>(śarīrārambhāḥ —12)</b></p>
<p>tatra —</p>
<p>1. śarīrārambheṣu iṣṭajanānukṛtirlīlā; yathā— (gāsa. 4.78)</p>
<b><lg><l>jaṃ jaṃ karesi jaṃ jaṃ, ca jaṃpase jaha tumaṃ ṇiacchesi ।</l>
<l>taṃ taṃ aṇusikkhirīe dīho diaho ṇa saṃpaḍai ॥ 64 ॥</l></lg></b>
<lg><l>(yadyat karoṣi yad yajjalpasi yathā tvaṃ nirīkṣase ।</l>
<l>tattadanuśikṣaṇaśīlāyā dīrgho divaso na saṃpadyate ॥)</l></lg>
<!-- NOTES pg=978!-->
1. vāsaiḥ jo॰, rā॰
<pb n="979"/>
<p>2. netrabhrūvaktrakarmaṇāṃ viśeṣeṇa lasanaṃ <b>vilāsaḥ;</b> yathā—(māmā. 1.28)</p>
<b><lg><l>sabhrūvilāsamatha so'yamitīva nāma sapratyabhijñamiva māmavalokya tasyāḥ ।</l>
<l>anyonyameva catureṇa sakhījanena muktāstadā smitasudhāmadhurāḥ kaṭākṣāḥ ॥ 65 ॥</l></lg></b>
<p>3. vibhūṣaṇādināmanādaravinyāso <b>vicchittiḥ;</b> yathā—</p>
<b><lg><l>aṅgāni	 candanarajaḥparidhūsarāṇi	 tāmbūlarāgasubhago'dharapallavaśca ।</l>
<l>acchāñjane ca nayane vasanaṃ tanīyaḥ kāntāsu bhūṣaṇamidaṃ; vibhavastu śeṣaḥ ॥ 66 ॥</l></lg></b>
<p>4. bhūṣaṇādīnāmasthānaprayogo <b>vibhramaḥ;</b> yathā—</p>
<b><lg><l>cakāra kācit sitacandanāṅke kāñcīkalāpaṃ stanabhārapṛṣṭhe ।</l>
<l>priyaṃ prati preṣitacittavṛttirnitambabimbe ca babandha hāram ॥ 67 ॥</l></lg></b>
<p>5. smitaruditahasitādīnāṃ harṣādasakṛdekīkaraṇaṃ <b>kilakiñcitam;</b> yathā—</p>
<b><lg><l>pāṇipallavavidhūnanamantaḥ sītkṛtāni nayanārddhanimeṣāḥ ।</l>
<l>yoṣitāṃ rahasi gadgadavācāmastratāmupayayurmadanasya ॥ 68 ॥ (kirātā. 9.50)</l></lg></b>
<p>6. iṣṭajanakathāyāṃ tadbhāvabhāvanotthito vikāro <b>moṭṭāyitam;</b> yathā— (māgha. 9.64)</p>
<b><lg><l>tava sā kathāsu parighaṭṭayati śravaṇaṃ yadaṅgulimukhena muhuḥ ।</l>
<l>ghanatāṃ dhruvaṃ nayati tena bhavad‌guṇapūgapūritamatṛp‍tatayā ॥ 69 ॥</l></lg></b>
<p>7. keśastanādharādigrahaṇād duḥkhe'pi sukhabuddhiceṣṭā <b>kuṭṭamitam;</b> yathā— (kirātā. 9.49)</p>
<b><lg><l>ādṛtā nakhapadaiḥ parirambhāś‍cumbitāni ghanadantanipātaiḥ ।</l>
<l>saukumāryaguṇasambhṛtakīrttirvāma eva surateṣvapi kāmaḥ ॥ 70 ॥</l></lg></b>
<p>8. abhīṣṭaprāp‍tāvamānagarvasambhāvanādarakṛto vikāro <b>bibbokaḥ;</b> yathā—</p>
<b><lg><l>nirvibhujya daśanacchadaṃ tato vāci bharturavadhīraṇāparā ।</l>
<l>śailarājatanayā samīpagāmālalāpa vijayāmahetukam ॥ 71 ॥</l></lg></b> (kusaṃ. 8. 49)
<p>9. sukumāratayā karacaraṇāṅganyāso <b>lalitam;</b> yathā—(māgha. 7.19)</p>
<b><lg><l>gurutarakalanūpurānunādaṃ salalitanartitavāmapādapadmā ।</l>
<l>itaradanatilolamādadhānā padamatha manmathamantharaṃ jagāma ॥ 72 ॥</l></lg></b>
<pb n="980"/>
<p>10. vaktavyasamaye'pi vacasā'nabhibhāṣya kriyānuṣṭhānaṃ <b>vihṛtam;</b> yathā—</p>
<p><b>patyuḥ śiraścandrakalāmanena ॥ 73 ॥</b> (kusaṃ. 7.19, pṛ॰ 888)</p>
<p>11. vālyakaumārayauvanasādhāraṇo vihāraviśeṣaḥ <b>krīḍitam;</b> yathā—(kusaṃ. 1.29)</p>
<b><lg><l>mandākinīsaikatavedikābhiḥ sā kandukaiḥ kṛtrimaputrakaiśca ।</l>
<l>reme muhurmadhyagatā sakhīnāṃ krīḍārasaṃ nirviśatīva bālye ॥ 74 ॥</l></lg></b>
<p>12. kriḍitameva priyatamaviṣayaṃ <b>keliḥ;</b> yathā—(kusaṃ. 5.74)</p>
<b><lg><l>iti dvijātau pratikūlavādini pravepamānādharalakṣyakopayā ।</l>
<l>nivartitabhrūlatamāhite tayā vilocane tiryagupāntalohite ॥ 75 ॥**</l></lg></b>
<p>viniṣkramo <b>visargaḥ;</b> yathā—(śāku. 3.22)</p>
<b><lg><l>muhuraṅgulisaṃvṛtādharoṣṭhaṃ	 pratiṣedhākṣaraviklavābhirāmam ।</l>
<l>mukhamaṃsavivarti pakṣmalākṣyāḥ kathamapyunnamitaṃ, na cumbitaṃ tu ॥ 76 ॥</l></lg></b>
<p>praveśo <b>vinigūhanam</b> (nāśā. 8.143); yathā—</p>
<b><lg><l>majjhimarebhāgaagāḍhajjhasurasīmaṃtio subhāvei ।</l>
<l>ijjāṇitthāmubbhiṇṇahāsathe o huro aharo(?) ॥ 77 ॥</l></lg></b>
<p>dantairgrahaṇaṃ <b>sandaṣṭakam</b> (nāśā. 8.143); yathā— (māgha. 17.2)</p>
<b><lg><l>sarāgayā strutaghanagharmatoyayā karāhatidhvanitapṛthūrupīṭhayā ।</l>
<l>muhurmuhurdaśanavighaṭṭitoṣṭhayā ruṣā nṛpāḥ priyatamayeva bhejire ॥ 78 ॥</l></lg></b>
<p>saṃhitodgamaḥ <b>samudraḥ</b> (nāśā. 8.143); yathā— (gāsa. 1. 22)</p>
<b><lg><l>āarapaṇāmioṭṭhaṃ aghaḍiaṇāsaṃ asaṃgaaṇiḍālaṃ ।</l>
<l>vaṇṇaghaalippamuhīem̐ tīem̐ paricuṃbaṇaṃ bharimo ॥ 79 ॥</l></lg></b>
<lg><l>{ādarapraṇāmitoṣṭham	 aghaṭitanāsam		asaṃgataniṭilam ।</l>
<l>varṇaghṛtalip‍tamukhyāstasyāḥ	 paricumbanaṃ	 smarāmaḥ ॥}</l></lg>
<!-- NOTES pg=980!-->
** ita ārabhya visargāt pūrvaṃ yāvanmahān granthapātaḥ। līlādīnāmanantaramadharakarmāṇi, teṣāṃ
lakṣaṇodāharaṇāni, tatra avatārikā, ṣaṇṇāmadharakarmaṇāṃ nāmata uddeśaḥ, vivartanakampanayoḥ
prathamadvitīyayorlakṣaṇodāharaṇāni ca truṭitāni। dṛś‍yatāṃ nā. śā. 8.142—5।
<pb n="981"/>
<p>(<b>kapolārambhāḥ —6</b>)</p>
<p>atha kapolārambhāḥ — kṣāmaṃ, phullam, pūrṇaṃ(ghūrṇaṃ), kampitaṃ, kuñcitaṃ, samaṃ
(nāśā. 136–141) ceti । tatra—</p>
<p>1. avanataṃ <b>kṣāmaṃ</b> ; yathā—</p>
<b><lg>
<l>parikṣāmakapoleṣu	pulakodbhedacāruṣu ।</l>
<l>kāntāvaktreṣu kā'mbhojeṣvavardhata tadā dhṛtiḥ ॥ 80 ॥</l>
</lg></b>
<p>2. vikasitaṃ <b>phullaṃ</b> ; yathā (pṛ॰ 1059) —</p>
<b><lg>
<l>kapole	jānakyāḥ	karikalabhadantadyutimuṣi
smarasmeraṃ	gaṇḍoḍḍamarapulakaṃ	vaktrakamalam ।</l>
<l>muhuḥ paś‍yañ śṛṇvan rajanicarasenākalakalaṃ
jaṭājūṭagranthiṃ draḍhayati raghūṇāṃ parivṛḍhaḥ ॥ 81 ॥</l>
</lg></b>
<p>3. unnataṃ <b>pūrṇaṃ/ghūrṇaṃ</b> ; yathā—(gāsa. 1.96)</p>
<b><lg>
<l>ṇāsaṃ va sā kaole ajja vi tuha daṃtamaṃḍaṇaṃ/laṃ bālā ।</l>
<l>ubbhiṇṇapulaavai—veḍhaparigaaṃ	rakkhai	varāī ॥ 82 ॥</l>
</lg></b>
<lg>
<l>(nyāsamiva sā kapole adyāpi tava dantamaṇḍanaṃ bālā ।</l>
<l>udbhinnapulakaparivṛtiveṣṭanaparigataṃ	rakṣati	varākī ॥)</l>
</lg>
<p>4. sphuritaṃ <b>kampitaṃ</b> ; yathā—</p>
<b><lg>
<l>ekatrāsanasaṃsthite priyatame paścādupetyādarāt॰ ॥ 83 ॥</l></lg></b> (pṛ.959)
<p>5. saṃkucitaṃ <b>kuñcitaṃ</b> ; yathā—</p>
<b><lg>
<l>mā	addalasāaḍirīe	saṃkuiagaṃḍapāsāe ।</l>
<l>hasitaṃ(aṃ)adhomuhīe kiṃ varaaṃ saṃbharantīe ॥ 84 ॥</l>
</lg></b>
<lg>
<l>(mā	ārdrālasādarāyā	saṅ‍kucitagaṇḍapāśāyāḥ ।</l>
<l>hasitamadhomukhyāḥ	kiṃ	varakaṃ	saṃsmarantyāḥ ॥)</l>
</lg>
<p>6. prakṛtisthaṃ <b>samaṃ</b> ; yathā—(sūmu. 96/97)</p>
<b><lg>
<l>pāyāt payodhiduhituḥ kapolāmalacandramāḥ ।</l>
<l>yatra saṃkrāntabimbena hariṇā hariṇāyitam ॥ 85 ॥</l>
</lg></b>
<pb n="982"/>
<p>(<b>hāsārambhāḥ —6</b>)</p>
<p>atha hāsārambhāḥ — smitaṃ, hasitaṃ, vihasitam, upahasitam, apahasitam,
atihasitaṃ ceti ।</p>
<p>1. īṣaddhasitaṃ <b>smitaṃ;</b> yathā— (kusaṃ. 1.44)</p>
<b><lg>
<l>puṣpaṃ pravālopahitaṃ yadi syānmuktāphalaṃ vā sphuṭavidrumastham ।</l>
<l>tato'nukuryād viśadasya tasyāstāmroṣṭhaparyastarucaḥ smitasya ॥ 86 ॥</l>
</lg></b>
<p>2. dṛṣṭadaśanakānti <b>hasitaṃ</b> ; yathā—</p>
<b><lg>
<l>timiraniruddhabhīmarajanīmukhacandrikayā
gaṇapatitāṇḍavābhinayadarśanadīpikayā ।</l>
<l>abhibhavasi tvamadya śaśinaḥ śriyamutkaṭayā
daśanamayūkhamañjaritayā	hasitaprabhayā ॥ 87 ॥</l>
</lg></b>
<p>3. tadeva kiñcitsaviśeṣaṃ <b>vihasitaṃ;</b> yathā—</p>
<b><lg>
<l>cyutāmindorlekhāṃ ratikalahamag‍naṃ ca valayaṃ
samaṃ cakrīkṛtya prahasitavatī śailatanayā ।</l>
<l>avocad yaṃ paś‍yetyavatu sa śivaḥ, sā ca girijā,
sa ca krīḍācandro daśanakiraṇāpūritatanuḥ ॥ 88 ॥</l>
</lg></b>
<p>4. tadeva sotprāsa<b>mupahasitaṃ</b>; yathā—</p>
<b><lg>
<l>sa eṣa bhuvanatrayaprathitasaṃyamaḥ śaṅkaraḥ॰ ॥ 89 ॥</l></lg></b> (pṛ. 540)
<p>5. tadeva sāvajña<b>mapahasitaṃ</b>; yathā—</p>
<b><lg>
<l>ghuṇapraghuṇabhaṅgu(raṃ) paśupateḥ purāṇajā(?)(/purāṇās‍traka)1
nirīkṣya bhujamaṇḍalībalamadād vikīrṇaṃ mayā ।</l>
<l>sa eṣa na titikṣate samarasīm‍ni sīradhvajaḥ
samaṃ hasata he mukhānyasamametadud‍ghaṭṭakam ॥ 90 ॥</l>
</lg></b>
<p>6. hāsaprakarṣo<b>'tihasitam</b>; yathā—(seba. 1.7)</p>
<b><lg>
<l>jassa vilaggaṃti ṇahapphuḍapaḍisaddā disā—aḍa—paḍikkhaliā ।</l>
<l>joṇhakallolā via sasidhaalāsu raaṇīsu hasiaccheā ॥ 91 ॥</l>
</lg></b>
<!-- NOTES pg=982!-->
1. khaṭ‍vāṅgasaṃjñamas‍tram ।
<pb n="983"/>
<lg>
<l>(yasya vilaganti nabhaḥ—sphuṭapratiśabdāḥ dik‍taṭapariskhalitāḥ ।</l>
<l>jyot‍s‍nākallolā iva śaśidhavalāsu rajanīṣu hasitacchedāḥ ॥)</l>
</lg>
<p>(<b>bhrūkarma —7</b>)</p>
<p>atha bhrūkarmāṇi— utkṣepaḥ,pātanaṃ, bhrūkuṭiḥ, caturaṃ, (ni)kuñcitaṃ, recitaṃ, sahajamiti ।</p>
<p>1. bhruvorudgata<b>rutkṣepaḥ</b> samamekaikaśo'pi vā (nāśā. 8.119) । yathā—(rat‍nā. 2.20)</p>
<b><lg>
<l>bhrūbhaṅge sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna visphāritaṃ
kopaśca prakaṭīkṛto dayitayā, muktaśca na praśrayaḥ ॥ 92 ॥</l>
</lg></b>
<p>2. samamekaikaśo vāpi <b>pātanaṃ</b> syādadhogatiḥ । yathā—(kusaṃ. 3.60)</p>
<b><lg>
<l>tasmai śaśaṃsa praṇipatya nandī śuśrūṣayā śailasutāmupetām ।</l>
<l>praveś‍yāmāsa	ca	bharturenāṃ bhrūkṣepamātrānumatapraveśām ॥ 93 ॥</l>
</lg></b>
<p>3. bhruvormūlasamutkṣepo <b>bhrukuṭiḥ</b> (nāśā. 8.121), yathā—(śāku. 5.23)</p>
<b><lg>
<l>mayyeva	vismaraṇadāruṇacittavṛttau
vṛttaṃ	rahaḥ	praṇayamapratipadyamāne ।</l>
<l>bhedād bhruvoḥ kuṭilayoratilohitākṣyā
bhag‍naṃ śarasanamivātiruṣā smarasya ॥ 94 ॥</l>
</lg></b>
<p>4. kiñciducchvāsād bhruvormadhurāyatatā <b>caturaṃ</b> (nāśā. 8.122) yathā—</p>
<b><lg>
<l>stimitavikasitānāmullasad‍bhrūlatānāṃ
masṛṇamukulitānāṃ prāntavistārabhājām ।</l>
<l>pratinayananipāte	kiñcidākuñcitānāṃ
vividhamahamabhūvaṃ pātramālokitānām ॥ 95 ॥</l>
</lg></b>
<p>5. ekasyā ubhayorvā'pi mṛdubhaṅge <b>nikuñcitaṃ</b> (nāśā. 8.123) yathā—</p>
<b><lg>
<l>mānayogyāṃ karomīti priyasthāne sthitāṃ sakhīm ।</l>
<l>bālā	bhrūbhaṅgajihyākṣī	paś‍yati	sphuritādharā ॥ 96 ॥</l>
</lg></b>
<pb n="984"/>
<p>6. ekasyā eva lalitādutkṣepāderu<b>drecitaṃ</b> bhruvaḥ । (nāśā.8.123)yathā—(śāku. 3.12)</p>
<b><lg>
<l>unnamitaikabhrūlatamānanamasyāḥ	padāni	racayantyāḥ ।</l>
<l>kaṇṭakitena	prathayati	mayyanurāgaṃ	kapolena ॥ 97 ॥</l>
</lg></b>
<p>7. svābhāvikaṃ <b>sahajaṃ</b> (nāśā. 8.124) yathā—</p>
<b><lg>
<l>asyā smeramivānanaṃ madhurayā kāntyā kapolasthale
madhyasthe'pi jane vilolavalitabhrūlekhamālokitam ।</l>
<l>yātaṃ mandapadaṃ ghanasya jaghanasyaivāpāradhena yat
tat sāmyapriyamanyathā mama manojātāni mā(sā) śaṅkate ॥ 98 ॥</l>
</lg></b>
<p>(<b>tārākarma —9</b>)</p>
<p>atha tārākarmāṇi(nāśā. 8.96)— bhramaṇaṃ, valanaṃ(gamanaṃ), pātanaṃ, calanaṃ,
saṃpraveśanaṃ(praveśaḥ), vivartanaṃ, samud‍vṛtaṃ, niṣkra/ṣkrāmaḥ, prākṛtaṃ ceti ।</p>
<p>1. tārayo(ś‍cakṣuḥ) puṭāntarmaṇḍalā''vṛttiḥ <b>bhramaṇaṃ;</b> yathā—(nāśā. 8.102)</p>
<b><lg>
<l>bhramiṣu kṛtapuṭāntarmaṇḍalāvarti cakṣuḥ
pracalitacaturabhrūtāṇḍavairmaṇḍayantyā	।</l>
<l>karakisalayatālairmugdhayā nartyamānaṃ
sutamiva manasā tvāṃ vatsalena smarāmi ॥ 99 ॥</l>
</lg></b>
<p>2. tryaśraṃ <b>gamanaṃ</b>(valanaṃ) (nāśā. 8.99); yathā—</p>
<b><lg>
<l>mithyāmīladāralapakṣmaṇi valantyantaḥ kuraṅgīdṛśo
dīrghāpāṅgasarittaraṅgatarale	talponmukhaṃ	cakṣuṣi ।</l>
<l>patyuḥ kelimataḥ kathāṃ viramayannanyonyakaṇḍūyanaiḥ
ko'yaṃ vyāharatītyudīrya niragāt savyājamālījanaḥ ॥ 100 ॥</l>
</lg></b>
<p>3. adho'vasraṃsanaṃ <b>pātanaṃ</b> (nāśā. 8.98); yathā—(megha. 46)</p>
<b><lg>
<l>tvayyādātuṃ jalamavanate śārṅgiṇo varṇacaure
tasyāḥ sindhoḥ pṛthumapi tanuṃ dūrabhāvāt pravāham ।</l>
<l>prekṣiṣyante gaganaviṣayād dūramāvarjya dṛṣṭī—
rekaṃ muktāguṇamiva bhuvaḥ sthūlamadhyendranīlam ॥ 101 ॥</l>
</lg></b>
<pb n="985"/>
<p>4. vilolatā <b>calanaṃ;</b> yathā—(kusaṃ. 3.56)</p>
<b><lg>
<l>sugandhiniḥśvāsavivṛddhatṛṣṇaṃ bimbādharāsannacaraṃ(ra)dvirepham ।</l>
<l>pratikṣaṇaṃ saṃbhramaloladṛṣṭirlīlāravindena nivārayantī ॥ 102 ॥</l>
</lg></b>
<p>5. antaḥpraveśanaṃ <b>praveśaḥ</b> (/saṃpraveśanam) (nāśā. 8.99); yathā—(harṣaca. 1.2)</p>
<b><lg>
<l>harakaṇṭhagrahānandamīlitākṣīṃ namāmyumām ।</l>
<l>kālakūṭaviṣasparśajātamūrcchāgamāmiva ॥ 103 ॥</l>
</lg></b>
<p>6. kaṭākṣo <b>vivartanaṃ</b> (nāśā. 8.101); yathā—</p>
<b><lg>
<l>śriyaḥ	kṣīrāmbhodhernijavinayanamreṇa	vapuṣā
śanairuttiṣṭhantyāḥ	valanalulitendīvaradṛśaḥ ।</l>
<l>kaṭākṣo	mandākṣastimitavalitabhrurharimanu
prakīrṇaḥ	kālindīlaghulaharivṛttirvijayate ॥ 104 ॥</l>
</lg></b>
<p>7. samunnatiḥ <b>samuda‍vṛttaṃ</b> (nāśā. 8.101); yathā— (rat‍nā. 2.10)</p>
<b><lg>
<l>kṛcchreṇoruyugaṃ vyatītya suciraṃ bhrāntyā nitambasthale
madhye'syāstrivalītaraṅgaviṣame	niṣpandatāmāgatā ।</l>
<l>mad‍dṛṣṭiḥ stimiteva samprati śanairāruhya tuṅgau stanau
sākāṅkṣaṃ muhurīkṣate jalalavaprasyandinī locane ॥ 105 ॥</l>
</lg></b>
<p>8. nirgamo <b>niṣkramaḥ</b> (/niṣkrāmaḥ) (nāśā. 8.101); yathā— (kusaṃ. 3.71)</p>
<b><lg>
<l>tapaḥparāmarśavivṛddhamanyorbhrūbhaṅgaduṣprekṣyamukhasya	tasya ।</l>
<l>sphurannudarciḥ sahasā tṛtīyādakṣṇaḥ kṛśānuḥ kila niṣpapāta ॥ 106 ॥</l>
</lg></b>
<p>9. svābhāvikaṃ <b>prākṛtaṃ</b> (nāśā. 8.101); yathā—(kusaṃ. 7.36)</p>
<b><lg>
<l>ityadbha‍utaikaprabhavaḥ prabhāvāt prasiddhanepathyavidhervidhātā ।</l>
<l>ātmanamāsannagaṇopanīte khaḍ‍ge niṣaktapratimaṃ dadarśa ॥ 107 ॥</l>
</lg></b>
<p>(<b>akṣipuṭakarma —9</b>)</p>
<p>athākṣipuṭakarmāṇi — unmeṣaḥ, nimeṣaḥ, prasṛtaṃ, (saṅa‍)kuñcitaṃ, samaṃ, vivartitaṃ,
sphuritaṃ, pihitaṃ, vitāni(/li)tamiti (nāśā. 8.112) ।</p>
<pb n="986"/>
<p>1. puṭaviśleṣa <b>unmeṣaḥ</b> (nāśā. 8.113); yathā—(kusaṃ. 8.3)</p>
<b><lg>
<l>kaitavena śayite kutūhalāt pārvatī prati mukhaṃ nipātitam ।</l>
<l>cakṣurunmiṣati sammitaṃ priye vidyudāhatamiva nyamīlayat ॥ 108 ॥</l>
</lg></b>
<p>2. puṭasamāgamo <b>nimeṣaḥ</b> (nāśā. 8.113); yathā—(kusaṃ. 8.84)</p>
<b><lg>
<l>kevalaṃ priyatamādayālunā jyotiṣāmavanatāsu paṅ‍‌ktiṣu ।</l>
<l>tena	tatparigṛhītavakṣasā	netramīlanakutūhalaṃ	kṛtam ॥ 109 ॥</l>
</lg></b>
<b><lg>
<l>tuṣāraleśākulitotpalābhe	paryaśruṇī	maṅgalabhaṅgabhīruḥ ।</l>
<l>agūḍhabhāvā'pi vilokane sā na locane mīlayituṃ viṣehe ॥ 110 ॥1</l>
</lg></b>
<p>(kirātā. 3.36)</p>
<p>4. īṣatsaṅkocaḥ <b>saṅ‍kucitaṃ</b> (nāśā. 8.114); yathā—</p>
<b><lg>
<l>yasyārātinitimbinībhirabhito	vīkṣyāmbaraṃ	prāvṛṣi
sphūrjadgarjitanirjitāmbudhiravasphārābhravṛndākulam	।</l>
<l>utsṛṣṭaprasabhābhiṣeṇanabhayaspaṣṭa—pramodāśrubhiḥ
kiñcitkuñcitalocanābhirasakṛt prāp‍tāḥ/ghrātāḥ kadambānilāḥ ॥ 111 ॥</l>
</lg></b>
<p>5. svābhāvikaṃ <b>samaṃ</b> (nāśā. 8.114); yathā—(kusaṃ. 3.47)</p>
<b><lg>
<l>kiñcitprakāśastimitogratārairbhrūvikriyāyāṃ virataprasaṅgaiḥ ।</l>
<l>netrairavispanditapakṣmamālairlakṣyīkṛtaghrāṇamadhomayūkhaiḥ ॥ 112 ॥</l>
</lg></b>
<p>6. samuda‍vṛttaṃ <b>vivartitaṃ</b> (nāśā. 8.114); yathā—(vesaṃ. 4.10)</p>
<b><lg>
<l>paryāp‍tanetramacirodgatacandrakāntamudbhidyamānanavayauvanaramyacihnam	।</l>
<l>prāṇāpahāraparivartitadṛṣṭi dṛṣṭaṃ karṇena tat kathamivānanapaṅkajaṃ te ॥ 113 ॥</l>
</lg></b>
<p>7. spanditaṃ <b>sphuritaṃ</b> (nāśā. 8.114); yathā—(megha. 92)</p>
<b><lg>
<l>ruddhāpāṅgaprasaramalakairañjanas‍nehaśūnyaṃ
pratyādeśādapi ca madhuno vismṛtabhrūvilāsam ।</l>
<l>tvayyāsanne nayanamuparispandi śaṅke mṛgākṣyā
mīnakṣobhākulakuvalayaśrītulāmeṣyatīti ॥ 114 ॥</l>
</lg></b>
<!-- NOTES pg=986!-->
1. prasṛtamityasya tṛtīyabhedasyodāharaṇaṃ nopalabhyate ।
<pb n="987"/>
<p>8. sthagitaṃ <b>pihitaṃ</b> (nāśā. 8.115); yathā—(kirātā. 8.50)</p>
<b><lg>
<l>udasya dhairyaṃ dayitena sādaraṃ prasāditāyāḥ karavārivāritam ।</l>
<l>mukhaṃ nimīlannayanaṃ natabhruvaḥ śriyaṃ sapat‍nīvadanādivādade ॥ 115 ॥</l>
</lg></b>
<p>9. abhihataṃ <b>vitāli(/ni)taṃ</b> (nāśā. 8.115); yathā—(gāsa. 5.60)</p>
<b><lg>
<l>pāaḍiaṃ sohaggaṃ taṃvāe uaha goṭṭhamajjhammi ।</l>
<l>duṭṭha(c‍ca)vasahassa siṃge akkhi(ccha)uḍaṃ kaṃḍuatīe ॥ 116 ॥</l>
</lg></b>
<lg>
<l>(prakaṭitaṃ saubhāgyaṃ gavā paśyata goṣṭhamadhye ।</l>
<l>dṛṣṭavṛṣabhasya	śṛṅge'kṣipuṭaṃ	kaṇḍūyantyā ॥)</l>
</lg>
<p>(<b>avalokanaprakārāḥ —9</b>)</p>
<p>(nāśā. 8.107–110) avalokanaprakārāḥ — samaṃ, sāci, parāvṛttam, anuvṛttam,
vilokitam, ālokitam, pralokitam, ullokitam, avalokitaṃ ceti ।</p>
<p>1. saumyasamatāraṃ <b>samaṃ;</b> yathā—</p>
<b><lg>
<l>dehasthā darpaṇe yasya paś‍yati pratimāmumā ।</l>
<l>anyārdhābhyāmivotpannamardhanārīśvarāntaram	॥ 117 ॥</l>
</lg></b>
<p>2. pakṣmāntargatatryaśratāraṃ <b>sāci</b> (nāśā. 8.107); yathā— (gāsa. 2.48)</p>
<b><lg>
<l>ṇiddālasa—parighummira—taṃsa—valaṃtaddhatāraāloā ।</l>
<l>kāmassa vi duvvisahā, diṭṭiṇivāā sasimuhīṇaṃ ॥ 118 ॥</l>
</lg></b>
<lg>
<l>(nidrālasaparighūrṇanaśīlatryaśravaladardhatārakālokāḥ	।</l>
<l>kāmasyāpi durviṣahā dṛṣṭinipātāḥ śaśimukhītām ॥)</l>
</lg>
<p>3. paścād valitagrīvaṃ (nāśā. 8.33) <b>parāvṛttaṃ;</b> yathā—(māmā. 1.32)</p>
<b><lg>
<l>yāntyā muhurvalitakandharamānanaṃ tad āvṛttavṛntaśatapatranibhaṃ vahantyā ।</l>
<l>digdho'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ ॥ 119 ॥</l>
</lg></b>
<p>4. rūpavarṇanāyukta<b>manuvṛttaṃ</b>; yathā—</p>
<b><lg>
<l>lāvaṇyasindhuraparaiva hi keyamatra yatrotpalāni śaśinā saha saṃplavante ।</l>
<l>unmajjati dviradakumbhataṭī ca yatra yatrāpare kadalakāṇḍamṛṇāladaṇḍāḥ ॥ 120 ॥</l>
</lg></b>
<pb n="988"/>
<p>5. agrato dṛṣṭaṃ <b>vilokitaṃ;</b> yathā—(kirātā. 13.35)</p>
<b><lg>
<l>vilokanenaiva tavāmunā mune ! kṛtaḥ pavitro'smi nivarhitāṃhasā ।</l>
<l>tathā'pi śuśrūṣurahaṃ garīyasīrgiro'thavā śreyasi kena tṛpyate ? ॥ 121 ॥</l>
</lg></b>
<p>6. sahasā <b>dṛṣṭamālokitaṃ</b> yathā—(kirātā. 13.35)</p>
<b><lg>
<l>tatra kārmukadharaṃ mahābhujaṃ paś‍yati sma sahasā vanecaram ।</l>
<l>sannikāśayitumagrataḥ sthitaṃ śāsanaṃ makaraketuvidviṣaḥ ॥ 122 ॥</l>
</lg></b>
<p>7. pārśvato dṛṣṭaṃ <b>pralokitaṃ</b> (nāśā. 8.109) yathā—(kusaṃ. 3.69)</p>
<b><lg>
<l>athendriyakṣobhamayugmanetraḥ punarvaśitvād balavannigṛhya ।</l>
<l>hetuṃ svacetovikṛterdidṛkṣurdiśāmupānteṣu sasarja dṛṣṭim ॥ 123 ॥</l>
</lg></b>
<p>8. ūrdhvaṃ dṛṣṭa<b>mullokitaṃ</b>; (nāśā. 8.109) yathā—(kusaṃ. 5.20)</p>
<b><lg>
<l>śucau caturṇāṃ jvalatāṃ śucismitā havirbhujāṃ madhyagatā sumadhyamā ।</l>
<l>vijitya	netrapratighātinīṃ	prabhāmananyadṛṣṭiḥ	savitāramaikṣata ॥ 124 ॥</l>
</lg></b>
<p>9. adhodṛṣṭama<b>valokitaṃ</b> (nāśā. 8.109); yathā—</p>
<b><lg>
<l>ākāśayānataṭakoṭikṛtaikapādā
staddhemadaṇḍayugalānyavalambya hastaiḥ	।</l>
<l>kautūhalāt tava taraṅgavighaṭṭitāni
paś‍yanti devi! manujāḥ svakalevarāṇi ॥ 125 ॥</l>
</lg></b>
<p>(<b>dṛṣṭayaḥ —36</b>)</p>
<p>atha kāntādyāḥ dṛṣṭayaḥ ṣaṭ‍‍triṃśat । tatra —</p>
<p>harṣaprasādajanitātyarthaṃ (nāśā. 8.47) kopāmarṣaṃsamanmathā bhrūvikṣepakaṭākṣā ca <b>kāntā;</b>
yathā— (māmā. 1.30)</p>
<b><lg>
<l>stimitavikasitānāmullasad‍bhrūlatānāṃ
masṛṇamukulitānāṃ prāntavistārabhājām	।</l>
<l>pratinayananipāte kiñcidākuñjitānāṃ
vividhamahamabhūvaṃ pātramālokitānām ॥ 126 ॥</l>
</lg></b>
<pb n="989"/>
<p>proda‍vṛttaniṣṭabdhapuṭā sphuradud‍vṛttatārakā'tyarthabhītā <b>bhayānakā;</b> yathā—(sebaṃ. 2.42)</p>
<b><lg>
<l>saaradaṃsaṇahitthā	ākkhittosariavevamāṇasarīrā ।</l>
<l>sahasā lihia vva ṭhiā ṇipphaṃdaṇirāaaloaṇā kaviṇivahā ॥ 127 ॥</l>
</lg></b>
<lg>
<l>(sāgaradarśanatrastāḥ	ākṣip‍tāpasṛtavepamānaśarīrāḥ ।</l>
<l>sahasā likhitā iva sthitā nisspandanirāyatalocanāḥ kapinivahāḥ ॥)</l>
</lg>
<p><b>hāsyā</b> yathā— (nāśā. 8.49)</p>
<b><lg>
<l>sarabhasaharakaṇṭhagrāhasaṃmīlitākṣī
viṣamaviṣavitāpā mūrcchitā veti sāsre ।</l>
<l>śaravaṇabhavavaktre vīkṣitaṃ lolatāraṃ
jayati khalu bhavānyāḥ sālasaṃ sasmitaṃ ca ॥ 128 ॥</l>
</lg></b>
<p>patitordhvapuṭā sāsrā manyumantharatārikā nāsāgrānugatā ca <b>karuṇā</b> (nāśā. 8.50); yathā—</p>
<b><lg>
<l>tārāpreṅkhaṇavītabāṣpapayaso	yat‍nena	sañcāritāḥ
sītāyāḥ savidhasthiteṣu ca mṛgadvandveṣu vīrutsu ca ।</l>
<l>bāle valkalacīravāsini javādullaṅghya gambhīratāṃ
saumitrau ta patanti vatsalatayā putrasya te dṛṣṭayaḥ ॥ 129 ॥</l></lg></b> (bārā.6.44)
<p>sāś‍caryod‍vṛttatārakā ākulitapakṣmāgrā vikasitā samā <b>ad‍bhutā</b> (nāśā. 8.51); yathā—</p>
<b><lg>
<l>tadetadasitollasad‍dyutiśarīramasminnabhū—
nmamātidṛḍhapīḍanairamitatṛp‍tirāliṅgakaiḥ	।</l>
<l>yadullasati vismayād bata nipītavatyaḥ purā
navapraṇayavibhramākulitamālatīdṛṣṭayaḥ	॥ 130 ॥</l></lg></b> (māmā.9.38)
<p>krūratārakā bhrakuṭikuṭilā ca <b>raudrā</b> (nā.śā. 8.51); yathā—(kirā. 14.49)</p>
<b><lg>
<l>patatsu śastreṣu vitatya rodasī samantatastasya dhanurdudhūṣataḥ ।</l>
<l>saroṣamulkeva papāta bhīṣaṇā baleṣu dṛṣṭirvinipātaśaṃsinī ॥ 131 ॥</l>
</lg></b>
<p>dīp‍tā vikasitā kṣubdhā gambhīrā samatārakotphullamadhyā ca <b>vīrā</b> (nā.śā.8.53) ; yathā—</p>
<b><lg>
<l>tā se cira majjha theṇihu a kaaṃ ।</l>
<l>taha maā paḍi dia. . . . . . . ammi ṇisaṇṇā ॥ 132 ॥</l>
</lg></b>
<pb n="990"/>
<p>nikuñcitapuṭāpāṅgā ghṛṇopaplutatārakā saṃśliṣṭasthirapakṣmā ca <b>bībhatsā</b> (nāśā. 8.53) yathā—</p>
<b><lg>
<l>triśūlabhinnāndhakaraktadhārāmāsvādayantyāṃ yudhi kālarātrau ।</l>
<l>harārdhadehe mṛḍatāṃ mṛḍānyāṃ dṛṣṭirghṛṇāghūrṇitatārakā vaḥ ॥ 133 ॥</l>
</lg></b>
<p>'vyākośā s‍nehamadhurā smitatārābhilāṣiṇī' sānandabhrūkṣatā ca <b>s‍nigdhā</b> (nāśā. 8.56);</p>
<p>yathā—(urāca. 3.23)</p>
<b><lg>
<l>vilulitamatipurairbāṣpamānandaśoka—
prabhavamava/pasṛjantī pakṣmalottāni dīrghā ।</l>
<l>s‍napayati hṛdayeśaṃ s‍nehanissyandinī te
dhavalamadhuramugdhā dugdhakulyeva dṛṣṭiḥ ॥ 134 ॥</l>
</lg></b>
<p>calā hasitagarbhā viśattārā nirnimeṣā kiñcidākuñcitā ca <b>hṛṣṭā</b> (nāśā. 8.55) ।</p>
<p>yathā—(māmā. 8.11)</p>
<b><lg>
<l>kathayati tvayi sasmitamālatīvalitalolakaṭākṣaparāhatam ।</l>
<l>varadapaṅkajamullasitatrapālidhuradṛṣṭi	sakhī	namayiṣyati ॥ 135 ॥</l>
</lg></b>
<p>kiñcitsaṃruddhatārambhā ardhasrastottarapuṭā sāsramandasañcāriṇī ca <b>dīnā</b> (nā. 8.56);</p>
<p>yathā—(śāku.6.9)</p>
<b><lg>
<l>itaḥ pratyādeśāt	svajanamanugantuṃ	vyavasitā
gṛhe	tiṣṭhetyuc‍cairvadati	guruśiṣye	gurusame ।</l>
<l>punardṛṣṭiṃ	bāṣpaprasarakaluṣāmarpitavatī
mayi krūre yat, tat saviṣamiva śalyaṃ dahati mām ॥ 136 ॥</l>
</lg></b>
<p>'rūkṣā sthiroda‍vṛttapuṭā niṣṭabdhoda‍vṛttatārakā' bhrukuṭīkuṭilā ca <b>kruddhā</b> (nāśā. 8. 57);</p>
<p>yathā—</p>
<b><lg>
<l>eṃto vi ṇa sac‍cavio gose pasaraṃtapallavāruṇacchāo ।</l>
<l>majjaṇataṃbesu mao, taha sama/maataṃbesabu loaṇesu amariso ॥ 137 ॥</l>
</lg></b>
<lg>
<l>{āgacchannapi na dṛṣṭaḥ prātaḥ prasara—tpallavāruṇacchāyaḥ ।</l>
<l>majjanatāmrayormadastathā	madatāmrayorlocanayoramarṣaḥ ॥}</l>
</lg>
<pb n="991"/>
<p>saṃsthitatārakā vikasitā samattvā ca <b>dṛp‍tā</b> (nā.śā.8.60), yathā— (urāca. 6.19)</p>
<b><lg><l>dṛṣṭistṛṇīkṛtajagattrayasattvasārā
dhīroddhatā	 namayatīva gatirdharitrīm ।</l>
<l>kaumārake'pi girivad gurutāṃ dadhāno
vīro rasaḥ kimayametyuta darpa eva ॥ 138 ॥</l></lg></b>
<p>(bhayāñcitadṛṣṭerlakṣaṇodāharaṇāṃśastruṭitaḥ) (nā.śā.8.61)</p>
<p>vismayod‍vṛttatārā naṣṭobhayapuṭāñcitā vikasitā ca <b>vismitā</b>(nāśā. 8.63);
yathā— (māmā. 1.28)</p>
<b><lg><l>alasalulitamugdhasnigdhanisspandamandairadhikavikasadantarvismayasmeratāraiḥ ।</l>
<l>hṛdayamaśaraṇaṃ me pakṣmalākṣyāḥ kaṭākṣairapahṛtamapaviddhaṃ pītamunmūlitaṃ ca ॥ 139 ॥</l></lg></b>
<p>samatārā samapuṭā niṣkampā (śūnanyadarśinī) bāhyārthāgrāhiṇī (kṣāmā/śyāmā) <b>śūnyā</b>
(nā.śā. 8.65) yathā— (visā. 1.41)</p>
<b><lg><l>yad	 bhrūlate	 taralite	 yadudaṅgulīkaḥ
pāṇiḥ puro yadapi cakṣuralabdhalakṣyam ।</l>
<l>utsūtritādharadalaṃ	 ca	 yadāsyamasyā—
statkārya/kāvyakarmaṇi niṣaktamavaimi cetaḥ ॥ 140 ॥</l></lg></b>
<p>praspandapakṣmā nātyarthamukulā ca <b>malinā</b> (nāśā. 8.64); yathā—</p>
<b><lg><l>devyāḥ	 santatabāṣpavāripaṭalacchannekṣaṇāyāḥ	 karaṃ
cūḍāratnasamarpaṇāya	 bahuśo	 yātaṃ	 vṛthaivānyataḥ ।</l>
<l>bhrāmyantaṃ	 patadaśrupūritadṛśo	 hastaṃ	 mamāpyekato
dṛṣṭ‍vā tatra niśācarairapi nijaḥ svāmī ciraṃ ninditaḥ ॥ 141 ॥</l></lg></b>
<p>śramapramlāpitapuṭā kṣāmā'stāñcitalocanā sannā patitatārakā ca <b>śrāntā</b> (nāśā. 8.67);
yathā—</p>
<b><lg><l>klamodayamlāpitapatrasampuṭā		puṭāntasaṃ(pātita)—gharmabindavaḥ ।</l>
<l>dṛśo bhṛśonmīlitaraktarājayo (madhau yuvatyo nu latā la—)1 santi ॥ 142 ॥</l></lg></b>
<!-- NOTES pg=991!-->
1. idamasmābhirapūri।
﻿<pb n="992"/>
<p>kiñcidañcitapakṣmāgrā patitordhvapuṭā trapā'dhogatatārā ca <b>salajjā</b> (nāśā. 8.68) ।
yathā— (raghu. 7.23, kusaṃ. 7.75)</p>
<b><lg><l>tayorapāṅgapratisāritāni	 kriyāsamāpattiṣu	 1kātarāṇi ।</l>
<l>hnīyantraṇāmānaśire manojñāmanyonyalolāni vilocanāni ॥ 143 ॥</l></lg></b>
<p>mlā/glānabhrūpuṭapakṣmā śithilasā klamapraviṣṭatārā mandasañcāriṇī ca <b>glānā</b> (nāśā.
8.67); yathā—</p>
<b><lg><l>kiṃ vartira(?) parimlānaraktotpalapa X X X ।</l>
<l>X X X X X X mā netraparamparā ॥ 144 ॥</l></lg></b>
<p>kiñciccalā'sthirā kiñcidunnatā tiryagāyatā ।</p>
<p>mūḍhā cakitatārā ca <b>śaṅkitā</b> (nāśā. 8.68)। yathā—</p>
<b><lg><l>apetavyāhāraṃ	 	dhutavividhaśilpavyatikaraṃ
karasparśārambhapragalitadukūlāntaśayanam ।</l>
<l>muhurbaddhotkampaṃ diśi diśi muhuḥ proritadṛśo—
rahalyāsutrāmṇoḥ kṣaṇikamiha tat saṅgatamabhūt ॥ 145 ॥</l></lg></b>
<p>viṣādavistīrṇapuṭā, paryastāntā nimeṣiṇī, ki़ñcinniṣṭabdhatārā ca <b>viṣaṇṇā</b>
yathā— (urā. 3.16)</p>
<b><lg><l>abhyāsādanugacchati	 priyatametyāśvāsanapreritā
śūnyaṃ mārgamavetya/kṣya khedavivaśā duḥkhaṃ nivṛttāṃ tataḥ ।</l>
<l>dṛṣṭiḥ	 saṃprati	 bāṣpapūrapatanairjihmībhavattārakā
saktā/śaktā me na puro nirīkṣitumiyaṃ vatsa! kṣaṇaṃ sthīyatām ॥ 146 ॥</l></lg></b>
<p>(sphuradāśilaṣṭa—)pakṣmāgra/rdhamukulordhvapuṭāñcitā,	sukhonmīlitatārā 	<b>mukulā</b>
(nāśā.8.72); yathā—(kusaṃ. 8.63)</p>
<b><lg><l>aṅgulībhiriva keśasañcayaṃ sannigṛhya timiraṃ marīcibhiḥ ।</l>
<l>kuṅ‍malīkṛtasarojalocanaṃ cumbatīva rajanīmukhaṃ śaśī ॥ 147 ॥</l></lg></b>
<!-- NOTES pg=992!-->
1. tārakāṇi jośeraḥ, tārakāṇi (nivarttitāni)—rāghavaḥ।
﻿<pb n="993"/>
<p>ānikuñcitapakṣmāgrapuṭatārā <b>nikuñcitā</b> (nāśā. 8.79)</p>
<b><lg><l>īṣattiryagvalanaviṣamaṃ	 kūṇitaprāntametat
premodbhedastimitacalanaṃ	 kiñcidākuñcitaṃ	 ca ।</l>
<l>antarmodānubhavamasṛṇastrastaniṣkampapakṣma
vyaktaṃ	 śaṃsatyaciramanayordṛṣṭimākekarākṣam ॥ 148 ॥</l></lg></b> (māmā. 4.2)
<p>1 . . . . . . . . . . . . . .</p>
<b><lg><l>manovāgbuddhijā ye ca ye cārambhāḥ śarīrajāḥ ।</l>
<l>anubhāvāḥ same'pyete te yathāvat pradarśitāḥ ॥ 149 ॥</l></lg></b>
<b><lg><l>bhāvāḥ sañcāriṇo ye ca sthāyino ye ca sāttvikāḥ ।</l>
<l>savibhāvānubhāvāste	 śrṛṅgārasya	 prakāśakāḥ ॥ 150 ॥</l></lg></b>
<b><lg><l>prakṛtibhavamito'bhimānasaṃjñaṃ samamanubhāvavibhāvasattvavargaḥ ।</l>
<l>svamavasaramupeyivānupāste nṛpatimivādhikṛtonujīvivargaḥ ॥ 151 ॥</l></lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
anubhāvaprakāśo nāma</b></p>
<p><b>॥ sap‍tadaśaḥ prakāśaḥ ॥ 17 ॥</b></p>
<lg><l>revāprasādena sanātanena cchinno'pyasau yaḥ samapādi koṣaḥ ।</l>
<l>atrāpi paś‍yantu bahūni divyadivyāni ratnāni sugopitāni ॥</l>
<l>asau sap‍tadaśo bhojaprakāśo bharatānugān ।</l>
<l>dṛṣṭibhedānudāhṛtya nṛtyavedāyate tu naḥ ॥</l></lg>
<!-- NOTES pg=993!-->
1. mātṛkāyāṃ puṭadvayaparimitā truṭiratra, yatra nāśā. 8. 74–84 nirūpitā 'abhitap‍tā, jihmā, lalitā,
vitarkitā, ardhamukulā, vibhrāntā, viplutā, ākekarā, vikrośā, stra/trastā, madirā' iti ekādaśa
dṛṣṭibhedā lup‍tāḥ।
﻿<pb n="994"/>
<p>atha</p>
<p><b>śrṛṅgāraprakāśe aṣṭādaśaḥ prakāśaḥ</b></p>
<p>dharmaśrṛṅgāraprakāśaḥ</p>
<p>dharmaśrṛṅgāraḥ, arthaśrṛṅgāraḥ, kāmaśrṛṅgāraḥ, mokṣaśrṛṅgāraḥ iti yaduktaṃ1, tadidānīṃ
vyākhyāyate । tatra —</p>
<p><b>(dharmaḥ)</b></p>
<p><b>dharmo nāma śrutismṛtivihitaḥ ācāraḥ pravṛttinivṛttiniyamanarūpaḥ ।</b></p>
<p><b>(1. pravṛttirūpaḥ —10)</b></p>
<p><b>pravṛttirūpo</b> daśadhā, vāṅ‍manaḥkāyakriyābhedāt । tatra—</p>
<p><b>vā(cā)</b>......hitaṃ, priyaṃ,.....(satya)māp‍taṃ ca brūte ।</p>
<p><b>manasā</b> ca āstikyaṃ, dayām, anīpsāṃ ca bhāvayati ।</p>
<p><b>kāyena</b> gurudevatopāstiṃ, dānaṃ, ārtatrāṇaṃ ca karoti । tatra </p>
<p><b>(vācā)</b></p>
<p>1. <b>hitaṃ</b> yathā—</p>
<b><lg><l>yadi sarvasya sarvatra nopakārāya jāyate ।</l>
<l>tadanena sugup‍tena jihvāmāṃsena ko guṇaḥ? ॥ 1 ॥</l></lg></b>
<p>2. <b>priyaṃ</b> yathā—(mavīca. 4.35)</p>
<b><lg><l>vīreṇa te vijayamāṅgalikena patyā vṛtradruhaḥ praśamiteṣu mahābhayeṣu ।</l>
<l>kṣatraprakāṇḍagṛhiṇībahumānapūjāmūrjasvalāṃ tvayi śacī manasā karotu ॥ 2 ॥</l></lg></b>
<p>3. <b>satyaṃ</b> yathā—(urāca. 5.22)</p>
<b><lg><l>eṣa sāṃgrāmiko nyāya eṣa dharmaḥ sanātanaḥ ।</l>
<l>iyaṃ	 hi	 raghusiṃhānāṃ vīracāritrapaddhatiḥ ॥ 3 ॥</l></lg></b>
<p>4. <b>āp‍taṃ</b> yathā—(śāku. 7.32)</p>
<b><lg><l>śāpādasi pratihatā smṛtikoparūkṣe bhartaryapetatamasi prabhutā tavaiva ।</l>
<l>chāyā na mūrcchati malopahataprasāde śuddhe tu darpaṇatale sulabhāvakāśā ॥ 4 ॥</l></lg></b>
<!-- NOTES pg=994!-->
1. trayodaśaprakāśārambhe 794 pṛṣṭhe
﻿<pb n="995"/>
<p><b>(manasā)</b></p>
<p>5. <b>āstikyaṃ</b> yathā—</p>
<b><lg><l>kiṃ bījaṃ śreyasāṃ? dharmaḥ; satāṃ kiṃ bhūṣaṇaṃ? yaśaḥ ।</l>
<l>lakṣmyāḥ ko bandhurutsāhaḥ; siddheḥ kiṃ sādhanaṃ? nayaḥ ॥ 5 ॥</l></lg></b>
<p>6. <b>dayā</b> yathā—(nāgā. 4.10)</p>
<b><lg><l>ārtaṃ kaṇṭhagataprāṇaṃ parityaktaṃ svabāndhavaiḥ ।</l>
<l>trāye nainaṃ yadi tataḥ kaḥ śarīreṇa me guṇaḥ? ॥ 6 ॥</l></lg></b>
<p>7. <b>parasvānīp‍sā</b> yathā—(śāku. 6.26)</p>
<b><lg><l>yena yena viyujyante prajāḥ snigdhena bandhunā ।</l>
<l>sa sa pāpādṛte tāsāṃ duṣyanta iti ghuṣyatām ॥ 7 ॥</l></lg></b>
<p>8.(<b>kāyena</b> gurudevatopāsanā yathā)</p>
<b><lg><l>nandigrāme	 jaṭāṃ	 bibhradabhiṣicāryapāduke ।</l>
<l>pṛthivīṃ pālayiṣyāmi yāvadāryo nivartate ॥ 8 ॥</l></lg></b> (mavīca. 4.54)
<b><lg><l>(<emph>mahatī truṭiratra</emph>) . . . . . ।</l>
<l>. . . . . . . . . . . . ॥</l>
<l>. . . . . . . . . . . . ॥</l>
<l>sandigdhe'pi pare loke tyājyamevāśubhaṃ budhaiḥ ॥ 9 ॥</l></lg></b>
<p><b>(2. nivṛttirūpaḥ —5)</b></p>
<p>1. <b>nṛśaṃsatānivṛttiḥ</b> yathā—</p>
<b><lg><l>kā nītiratisandhānaṃ; ko dharmaḥ ? prāṇināṃ vadhaḥ ।</l>
<l>yadi kṣatriyadharmo'yam? adharmo vada kīdṛśaḥ? ॥ 10 ॥</l></lg></b>
<p>2. <b>parasvābhidhyānivṛttiḥ</b> yathā—(raghu. 16.8)</p>
<b><lg><l>kā tvaṃ śubhe! kasya parigraho vā? kiṃ vā madabhyāgamakāraṇaṃ te? ।</l>
<l>ācakṣva matvā vaśināṃ raghūṇāṃ manaḥ parastrīvimukhapravṛtti ॥ 11 ॥</l></lg></b>
<p>3. <b>niṣiddhasevānivṛttiḥ</b> yathā—(śāku. 5.29)</p>
<b><lg><l>mūḍhaḥ syāmahameṣā vā vadenmithyeti saṃśaye ।</l>
<l>dāratyāgī		bhavāmyāho	 parastrīsparśapāṃsulaḥ ॥ 12 ॥</l></lg></b>
﻿<pb n="996"/>
<p>4. <b>steyanivṛttiḥ</b> yathā—(māgha. 2.40)</p>
<b><lg><l>ālapyālamidaṃ babhroryat sa dārānapāharat ।</l>
<l>kathā'pi	 khalu	 pāpānāmalamaśreyase 	yataḥ ॥ 13 ॥</l></lg></b>
<p>5. <b>hiṃsānivṛttiḥ</b> yathā—</p>
<b><lg><l>so'sti	 yad	 yacca	 tanmāṃsamubhayoḥ	 	paśryatāntaram ।</l>
<l>ekāsya	 kṣaṇikā	 prītiḥ	 prāṇairanyo	 viyujyate	॥ 14 ॥</l></lg></b>
<p><b>(3. niyamarūpaḥ —10)</b></p>
<p>atha <b>niyamarūpaḥ</b>। so'pi daśadhā, vāṅ‍manaḥkāyakriyādibhiḥ। tadyathā nitya—
naimittikayoratyāgaḥ,	 svajātidharmā/svadharmādavicalanaṃ,	 sadṛśaireva	 saṃbandhaḥ,
lokāgamaviruddhairasaṃsargaḥ,	 nyāyato'rthādhigamaḥ,	 gurvājñānatikramaḥ,	 aprārthanābhaṅgaḥ,
pratijñānirvāhaḥ, samarādapalāyanaṃ, gobrāhmaṇārthe prāṇādiparityāgaḥ, iti। tatra—</p>
<p>1. <b>nityāparityāgo</b> yathā—(kusaṃ. 8.48)</p>
<b><lg><l>tanmuhūrtamanumantumarhasi	 prastutāya	 niyamāya	 māmapi ।</l>
<l>tvāṃ vinodanipuṇaḥ sakhījano valguvādini! vinodayiṣyati ॥ 15॥</l></lg></b>
<p><b>naimittikātyāgo</b> yathā—(mavīca. 1.15)</p>
<b><lg><l>ayaṃ ca yajamānena yakṣyamāṇasya me gṛhāt ।</l>
<l>preṣitastena	 vātsalyādanujanmā	 kuśadhvajaḥ	॥ 16 ॥</l></lg></b>
<p>2. <b>svajātidharmādavicalanaṃ</b> yathā—</p>
<b><lg><l>taireva saha yoddhavyaṃ krīḍā''sīd yaiḥ sahaiva naḥ ।</l>
<l>aho! nisargahiṃstrasya paś‍ya kṣattrasya raudratā ॥ 17 ॥</l></lg></b>
<p>3. <b>sadṛśaiḥ sambandho</b> yathā—(mavīca. 1.57)</p>
<b><lg><l>janakānāṃ raghūṇāṃ ca sambandhaḥ kasya na priyaḥ? ।</l>
<l>yatra dātā grahītā ca svayaṃ kuśikanandanaḥ ॥ 18 ॥</l></lg></b>
<p>4. <b>lokāgamaviruddhairasaṃsargo</b> yathā—(kirātā. 14.22)</p>
<b><lg><l>vayaṃ kva varṇāśramarakṣaṇocitāḥ kva jātihīnā mṛgajīvitacchidaḥ ।</l>
<l>sabhā/hāvakṛṣṭairmahatāmasaṅgataṃ bhavanti gomāyusakhā na dantinaḥ ॥ 19 ॥</l></lg></b>
﻿<pb n="997"/>
<p><b>āgamaviruddhairasaṃsargau</b> yathā—(kirātā. 14.21)</p>
<b><lg><l>sakhā sa yuktaḥ kathitaḥ tvayā yadṛcchayā'sūyati yastapasyate ।</l>
<l>guṇārjanocchrāyaviruddhabuddhayaḥ 	prakṛtyamitrā	 hi	 satāmasādhavaḥ ॥ 20 ॥</l></lg></b>
<p><b>5. nyāyato'rthādhigamo</b> yathā—(raghu. 7.70)</p>
<b><lg><l>iti śirasi sa vāmaṃ pādamādhāya rājñāmudavahadanavadyāṃ tāmavadyādapetaḥ ।</l>
<l>rathaturagarajobhistasya rūkṣālakāgrā samaravijayalakṣmīḥ saiva mūrtā babhūva ॥ 21 ॥</l></lg></b>
<p><b>6. gurvājñānatikramo</b> yathā—(urā. 1.13)</p>
<b><lg><l>nidhāya śirasīcchayā samucitaṃ pituḥ śāsanaṃ
prayātumabhi kānanaṃ vyavasitasya me tvaṃ kila ।</l>
<l>tadarthaparipanthinī	 vaśitayeva	 mā	 bhūriti
praṇantumapi	 nāgato	 yadahamamba! tat kṣamyatām ॥ 22 ॥</l></lg></b>
<p><b>7. aprārthanābhaṅgo</b> yathā—(raghu. 11.2)</p>
<b><lg><l>kṛcchralabdhamapi labdhavarṇabhāk taṃ dideśa munaye salakṣmaṇam ।</l>
<l>apyasupraṇayināṃ raghoḥ kule na vyahanyata kadācidarthitā ॥ 23 ॥</l></lg></b>
<p><b>8. pratijñānirvāho</b> yathā—(bārā. 6.11)</p>
<b><lg><l>mayā mūrdhni prahve pituriti kṛtaṃ/dhṛtaṃ śāsanamidaṃ
sa rakṣo yakṣo vā bhavatu sa bhavān vā raghupatiḥ ।</l>
<l>nivartiṣye 	so'yaṃ	 bharatakṛtarakṣāṃ 		nijapurīṃ
samāḥ samyaṅ‍ nītvā vanabhuvi catastraśca daśa ca ॥ 24 ॥</l></lg></b>
<p><b>9. samarādapalāyanaṃ</b> yathā—</p>
<b><lg><l>vṛddhatvadoṣāt praśamād bhayād vā yatsatyamiṣṭaṃ mama naiva yuddham ।</l>
<l>rakṣovraṇāṣṭāpadadanturantu yanme vapuḥ kṣatriyatā'tra hetuḥ ॥ 25 ॥1</l></lg></b>
<p><b>10. gobrāhmaṇārthe prāṇādiparityāgaḥ sa/gavārtho yathā—(raghu. 2.45)</b></p>
<b><lg><l>sa tvaṃ madīyena śarīravṛttiṃ dehena nirvartayituṃ prasīda ।</l>
<l>dināvasānotsukabālavatsā visṛjyatāṃ dhenuriyaṃ maharṣaiḥ ॥ 26 ॥</l></lg></b>
<!-- NOTES pg=997!-->
1. pakṣo vṛṇāṣṭāpadadantatantu yanme kṛte — rāghavaḥ HOS.
vṛṇīyanāṣṭāpadamātrakaṃ tu yanme kutaḥ — jośeraḥ ।
mūlaṃ tvasmatkalpitam ।
﻿<pb n="998"/>
<p><b>brāhmaṇārthe</b> yathā—(raghu. 2.44)</p>
<b><lg><l>mānyaḥ sa me sthāvarajaṅgamānāṃ sargasthitipratyavahārahetuḥ ।</l>
<l>gurorapīdaṃ	 dhanamāhitāgnernaś‍yat	 purastādanupekṣaṇīyam ॥ 27 ॥</l></lg></b>
<p>so'yaṃ pravṛttinivṛttiniyamarūpaḥ śrutismṛtivihita ācāro <b>dharmaḥ</b>। yathocyate—</p>
<b><lg><l>pretya ceha ca yat karma kriyamāṇaṃ guṇāvaham ।</l>
<l>vāṅ‍manaḥkāyaniṣpannaṃ sa dharma iti kīrtyate ॥ 28 ॥</l></lg></b>
<p><b>(dharmaśrṛṅgāraḥ)</b></p>
<p>tatra pravartamānasya ratyādāvanatimāno <b>dharmaśrṛṅgāraḥ</b> । tatra—</p>
<p><b>pravṛttirūpe</b> yathā—(śāku. 1.20)</p>
<b><lg><l>asaṃśayaṃ kṣatraparigrahakṣamā yadāryamasyāmabhilāṣi me manaḥ ।</l>
<l>satāṃ hi sandehapadeṣu vastuṣu pramāṇamantaḥkaraṇapravṛttayaḥ ॥ 29 ॥</l></lg></b>
<p>yathā ca <b>nivṛttirūpe</b>—(śāku. 5.28)</p>
<b><lg><l>kumudānyeva śaśāṅkaḥ savitā bodhayati paṅkajānyeva ।</l>
<l>vaśināṃ	 hi	 paraparigrahasaṃparkaparāṅ‍mukhī	 vṛttiḥ ॥ 30 ॥</l></lg></b>
<p>yathā vā <b>niyamarūpe</b>—(nīti. 74)</p>
<b><lg><l>nindantu nītinipuṇā yadi vā stuvantu
lakṣmīḥ	 samāviśatu	 gacchatu	 vā	 yatheṣṭam ।</l>
<l>adyeva	 vā	 maraṇamastu	 yugāntare	 vā
nyāyyāt pathaḥ pravicalanti padaṃ na dhīrāḥ ॥ 31 ॥</l></lg></b>
<p>tatra <b>bhāratī vṛttiḥ, paurastyā pravṛttiḥ, pāñcālī rītiḥ, svakīyā nāyikā,
dhīrodāttaśca nāyaka</b> iti। tatra—</p>
<p><b>bhāratī vṛttiḥ;</b> tadanurūpasvarūpāṅgatvāt। tathā hi— (nāśā. 22.25)</p>
<b><lg><l>yā vākpradhānā nṛvaraprayojyā strīvarjitā saṃskṛtapāṭhyayuktā ।</l>
<l>svanāmādheyairbharataiḥ, prayojyā sā bhāratī nāma bhavet tu vṛttiḥ ॥ 32 ॥</l></lg></b>
<p>tadaṅgāni <b>prarocanā, prastāvanā, vīthī, prahasanamiti</b>। sā tu—</p>
<p><b>'vākpradhānā'</b> ityanena śrutismṛtyuktavidhivākyānāmavaś‍yavidheyatāṃ pratipādayati ।</p>
<p><b>'nṛvaraprayojyā'</b> ityanena adhikāriṇo nirdiśati ।</p>
﻿<pb n="999"/>
<p><b>'strīvarjitā'</b> ityanena anadhikāriṇo nirasyati ।</p>
<p><b>'saṃskṛtāpāṭhyayuktā'</b> ityanena 'antarvedyāṃ na mlecchitavyam' ityabhidhatte ॥</p>
<p>aṅgeṣu <b>prarocanayā</b> arthavādaṃ dyotayati। vaktavyārthe praśaṃsāparaṃ hi vacaḥ <b>prarocanā ।</b></p>
<p><b>prastāvanayā</b> itikartavyatākramaṃ bodhayati। prastutavastūpapādanāvasarasūcakaṃ hi vākyaṃ
<b>prastāvanā।</b></p>
<p><b>vīthyā</b>'pi paripraś‍nottarapratyuttarādibhiranuvādavidhānāt viparyayajñānasaṃśayādīn
apanayati। ud‍ghātyakādīnāmaṅgānāṃ pravṛttiparipāṭī <b>vīthī ।</b></p>
<p><b>prahasanena</b> tu svadharmānna calitavyamiti niyamayati। svadharmacalitānāṃ hi
tāpasādīnāmupahāsaparaṃ vacaḥ <b>prahasanam ।</b></p>
<p>seyaṃ bhāratī vṛttiḥ caturaṅgā'pi dharmaśrṛṅgārasya aṅgam ॥</p>
<p><b>paurastyā	 pravṛttiḥ;</b> tasyā	 eva (pūjyajanā)dyaviruddhānuddhatanepathyarūpatvāt,
kulavadhūvidheyatvācca। yathocyate— (raghu. 17.25)</p>
<b><lg><l>āmuktābharaṇaḥ	 stragvī	 haṃsacihnadukūlavān ।</l>
<l>āsīdatiśayaprekṣyaḥ 	sa	 rājaśrīvadhūvaraḥ ॥ 33 ॥1</l></lg></b>
<p>sā tu paurastyaiḥ pravartiteti teṣu ca prāyo nācāraviplava iti। sā paurastye'pi
dharmaśrṛṅgārāṅgam ॥</p>
<p><b>pā़ñcālī rītiḥ;</b> śrutismṛtivākyānurūpasandarbhatvāt। yato yadanatisamāsam,
anatisphuṭabandham, upacāravṛttimat, pādānuprāsaprāyaṃ, yogarūḍhimad vacaḥ, sā <b>pāñcālī</b>।
sā ca śrutismṛtivākyeṣu prāyo dṛś‍yata iti dharmaśrṛṅgārāṅgam। yataḥ śrutau, 'viśvāhāraḥ2'
'viśvataścakṣuḥ'3 iti nātidīrghaḥ samāsaḥ। '4 samidhā'gnim', 'agnimīle5' iti nātiślathaḥ
akaṭhoraśca bandhaḥ। 'ādityo vai yūpaḥ6', 'suparṇo'si garutman7' ityādau pade bhūyān
upacāraḥ। 'śaṃ naḥ8' 'indrāgniṃ, 'draviṇodoḥ9' ityādau prakāśa eva pādānuprāsaḥ। 'ādityā
rudrā vasavaḥ10' ityādau tu brāhmaṇavyākaraṇaniruktayuktibhiḥ na kvacinna yogarūḍhiḥ। evaṃ
smṛtivākyeṣvapi॥ tatra</p>
<!-- NOTES pg=999!-->
1. ākaro mṛgyaḥ iti HOS rāghavaḥ
2. mūlaṃ mṛgyam
3. tai. nārāyaṇānuvāke
4. tai. vrā. aṣṭake
5. ṛk. 1.1.1
6. aṣṭake 2.66
7. tai.saṃ. 4.1.10
8. tai. upa. 1.1
9. tai. upa.
10. tai.saṃ. 7.3.13
<pb n="1000"/>
<p><b>nātidīrghasamāso</b> yathā—</p>
<b><lg><l>balikarma svadhā homaḥ svādhyāyo'tithisatkriyā ।</l>
<l>pitṛbhūtaparabrahmamanuṣyāṇāṃ		 mahāmakhāḥ ॥ 34 ॥</l></lg></b>
<p><b>nātisphuṭabandho</b> yathā—</p>
<b><lg><l>śūdreṣu	 dāsagopālakulamitrārdhasīriṇiḥ ।</l>
<l>bhojyānnā nāpitaścaiva yaścātmānaṃ nivedayet ॥ 35 ॥</l></lg></b>
<p><b>upacāravṛttimad</b> (yathā)—</p>
<b><lg><l>rājā'sya jagato mātā pitā bhrātā suhṛd guruḥ ।</l>
<l>sakhā'dhidaivataṃ	 dhāma	 sthāma	 jīvitamucyate ॥ 36 ॥</l></lg></b>
<p>(khaṇḍitam)</p>
<b><lg><l>dharma eva druto/hato hanti dharmo rakṣati rakṣitaḥ ।</l>
<l>tasmād dharmo na hantavyo mā no dharmo hato'vadhīt ॥ 37 ॥</l></lg></b> (manusmṛ. 8.15)
<p>(khaṇḍitam) . . . . yathā—(manu. 9.138)</p>
<b><lg><l>punnāmno	 narakādasmāt	 trāyate	 pitaraṃ	 sutaḥ ।</l>
<l>tena puttra iti prāp‍to/prokto manuḥ svāyambhuvo'bravīt ॥ 38 ॥</l></lg></b>
<p><b>svakīyā nāyikā</b>। sā tridhā ॰ ॰ ॰ ॰ cottamā। tatroḍhā
dharmakarmopayogitvāt (॰ ॰ ॰ ॰) sā bhedau (?) caratāṃ dharmamiti ca ॰ ॰ ॰ ॰
tāt uttamā ca tadadhika ॰ ॰ ॰gahetu ॰ ॰ ॰ ‍āt। parasparānurāgo hi dārakarmaṇi
parārdhya (॰ ॰ ॰ ) maṅgalaṃ gītaśca। ayamarthaḥ ॰ ॰ ॰ tinamātmānaṃ manyeta tāṃ, tathā'pi
॰ ॰ yetṃ 'yasyāṃ vāṅ‍manaśrcakṣuṣoranubandhaḥ tasyāmṛddhiḥ, netarāmāśrayeta' iti tasyā kriyāṃ
ananyapūrvāyāṃ śāstrato'dhigatāyāṃ dharmo'rthaḥ putrñaḥ saṃbandhaḥ, śuddhiḥ, anu ॰ ॰ kṣatā,
ratiḥ। na tu paratayāsurabhūpunarbhūveś‍yāsu। yathocyate, 'dharmaviruddhaḥ kāmaḥ parastrīṣu।
arthaviruddho veś‍yāsu punarbhūṣu ca। tasmāt kulastrīṣveva kāmaṃ kāmayeteti na ॰ ॰
yathā kāmasevā (?) haranti ॰ ॰। svakīyaiva nāyikā dharmaśrṛṅgāram। yathocyate—</p>
<b><lg><l>proṣitāyāṃ vrajantyastaṃ prajā dharmo yaśaḥ sukham ।</l>
<l>nivartante nivṛttāyamaho! bandhuḥ kulaṅganā ॥ 39 ॥</l></lg></b>
<p>.......<b>dhīrodāttaśca nāyaka</b> iti। 1prāka‍pratipāditapravṛttinivṛttiniyamarūpa—</p>
<!-- NOTES pg=1000!-->
1. dra. pṛ. 998
<pb n="1001"/>
<p>dharmakarmatraividhye tasyaiva śrutismṛtivākyānatikramābhimāna ॰ ॰ pravṛttiparigrahaprastārāt
aṣṭaprakaparigrahādasādhāraṇasādhāraṇaśca । tadetat vṛttipravṛttirītināyikānāyakaprabheda—
jātametallakṣaṇodāharaṇaiḥ pūrvameva1 nirṇītam ।</p>
<p>athedānīṃ nāyakapade vyapadeśahetuḥ vicāryate । taddhi indriyāvikārakāraṇaṃ
cittadharmaḥ, yena satā satyapi garvadihetau jātyādiguṇasamūhe nāyakasya notsekādayo
jāyante । tac‍caturdhā, udāttam, uddhataṃ, lalitaṃ śāntaṃ ca ।</p>
<p>(<b>udāttadhairyam</b>)</p>
<p>tatra dharmaśṛṅgārādhikāriṇo <b>dhīrodāttasya</b> udāttaḥ; yatprabhāvāt
abhyudayādibhi<b>rnotsekaḥ,</b> śokādibhirna <b>vaiklavyam,</b> vyasanādibhirna <b>dīnatvam,</b> rāgādibhirna
<b>dharmabādhā</b> । cariteṣu <b>uttamaspardhā,</b> nīceṣvartheṣu <b>jugupsā,</b> śaktisadbhāve <b>kṣāntiḥ,</b>
pramādaskhali<b>teṣvanuśayaḥ,</b> sadācāri<b>ṣvādaraḥ,</b> paraguṇeṣva<b>mātsaryama,</b> paravyasaneṣu na <b>praharṣaḥ,</b>
parāpavādeṣu <b>na pravṛttiḥ,</b> asthāneṣu <b>na krodhaḥ,</b> prārambheṣu <b>nānirvāhaḥ,</b> karmatiśayai<b>rna vismayaḥ,</b>
jātyādibhi<b>rnābhimānaḥ,</b> iti ॥ tatra</p>
<p>1. <b>abhyudayādibhirnotseko</b> yathā—(raghu. 15.27)</p>
<b><lg>
<l>tasya saṃstūyamānasya caritārthaistaparisvibhiḥ ।</l>
<l>śuśubhe vikramodagraṃ vrīḍayā'vanataṃ śiraḥ ॥ 40 ॥</l>
</lg></b>
<p>yathā vā—(mavīca. 4.29)</p>
<b><lg>
<l>kā te stutiḥ stutipathādatiriktadhām‍naḥ kiṃ dīyatāmavikalakṣitidāyino vā ।</l>
<l>śāntasya kiṃ parijanena munestathāpi putraiḥ samaṃ daśaratho'dyaṃ vaśaṃvadaste ॥ 41 ॥</l>
</lg></b>
<p>2. <b>śokādibhirna vaiklavyaṃ;</b> yathā—(urāca. 3.30)</p>
<b><lg>
<l>idaṃ	viśvaṃ	 pālyaṃ	vidhivadabhiyuktena	manasā
priyāśoko	jīvaṃ	kusumāmiva	gharmo	glapayati ।</l>
<l>svayaṃ kṛtvā tyāgaṃ vilapanavinodo'pyasulabha—
stadadyāpyuccha‍vāso bhavati; nanu lābho hi ruditam ॥ 42 ॥</l>
</lg></b>
<p>yathā vā—(urāca. 6.33)</p>
<b><lg>
<l>k‍va	tāvānānando	niratiśayavisrambhabahulaḥ
k‍va te'nyonyaṃ yatra k‍vacana gahanāḥ kautukarasāḥ ।</l>
<!-- NOTES pg=1001!-->
1. ālambanavibhāvaprakāśe dra. pṛ. 861 ।
<pb n="1002"/>
<l>sukhe vā duḥkhe vā k‍va nu khalu tadaikyaṃ hṛdayayo—
stathā'pyeṣa prāṇaḥ, sphurati; na tu pāpo viramati ॥ 43 ॥</l>
</lg></b>
<p>3. <b>vyasanādibhirna dīnatvaṃ</b> ; yathā—(nīti. 89)</p>
<b><lg>
<l>vipadi	mahatāṃ	dhairyadhvaṃsaṃ	yadīkṣitumīhase
virama	viramāyāsādasmād	duradhyavasāyataḥ ।</l>
<l>ayi	hatavidhe! kalpāpāye'pyapetanijakramāḥ
kulaśikhariṇaḥ kṣudrā naite navā jalarāśayaḥ ॥ 44 ॥</l>
</lg></b>
<p>yathā vā—</p>
<b><lg>
<l>asāvanāgataḥ śreyānāgacchan vatsa! vāryatām ।</l>
<l>praveśayanti suhṛdaṃ na dhīrāḥ svārthasaṃṅkaṭe ॥ 45 ॥</l>
</lg></b>
<p>4. <b>rāgādibhirna dharmabādhā</b> ; yathā—</p>
<b><lg>
<l>pituḥ śāsanamatyetuṃ na śaśāka sa rāghavaḥ ।</l>
<l>yo	rāvaṇaśiraś‍chedakārye'bhavadaviklabaḥ ॥ 46 ॥</l>
</lg></b>
<p>yathā vā—(urā. 1.15)</p>
<b><lg>
<l>kaikeyyā mama vipriyaṃ vihitamityetat kutaste hṛdi
s‍nehārdaṃ ca mano mayīva bharate'pyastyeva kiṃ prārthyase ।</l>
<l>śrutvā'smānapi kānane nivasataḥ śokena paryākulā
tātājñāṃ prati mā kṛthāḥ śithilatāmetad bhuvi jñāpyase ॥ 47 ॥</l>
</lg></b>
<p>5. <b>cariteṣu uttamaspardhā</b> ; yathā—(urā. 6.3)</p>
<b><lg>
<l>prāgevāryavicintināt	sukṛtinā	baddhāstathā'gre	jaṭāḥ
taccheṣaiḥ phalamūlakandaśakalaiḥ ślāghyā sthitiḥ kalpitā ।</l>
<l>nirvyājaṃ raṇadurmadena ca guruḥ prāṇaiḥ samārādhito
bhrātṛtvena kimanyathā mama yathā saumitriṇā nāpyate/vāpyate ॥ 48 ॥</l>
</lg></b>
<p>yathā vā—(urā. 6.8)</p>
<b><lg>
<l>pāda/pāpastavāmba! nijajīvavisarjanāya vijñāpayāmyaśaraṇaḥ śaraṇāgatastvām ।</l>
<l>mātasthatā kuru yathā'nya/dyabhavāntare'pi saumitriṇā mama karoti janassamatvam ॥ 49 ॥</l>
</lg></b>
<p>6. <b>nīceṣvartheṣu jugupsā</b> ; yathā—(mavīca. 1.37)</p>
<b><lg>
<l>uttālatāṭakotpātadarśane'pyaprakampitaḥ	।</l>
<l>niyuktastatpramāthāya	straiṇena	vicikitsati ॥ 50 ॥</l>
</lg></b>
<pb n="1003"/>
<p>yathā vā—(bārā. 3.4)</p>
<b><lg>
<l>strī rākṣasī; kathamivātra patantu bāṇā ?
bhaktasya te kuśikanandana! tat prasīda ।</l>
<l>ādiś‍yatāmiha	hi	ko'pi	tapasvivarge
mantrākṣaraiḥ	karipayairya	imāmapāsyet ॥ 51 ॥</l>
</lg></b>
<p>7. <b>śaktisadbhāve'nutsekaḥ kṣāntiḥ</b> ; yathā—</p>
<b><lg>
<l>voḍhā tanno daśāmantyāṃ jyāyāneva guṇapriyaḥ ।</l>
<l>sulabho vidviṣāṃ bhaṅgo durlabhā satsvavācyatā ॥ 52 ॥</l>
</lg></b>
<p>yathā vā—</p>
<b><lg>
<l>abhilaṣata upāyaṃ vikramaṃ kīrttilakṣmyoranuyugamarisainyairaṅkamabhyāgatasya ।</l>
<l>janaka iva śiśutve saṃpriyasyaikasūnorna vinayamupasehe pāṇḍavasya smarāmi ॥ 53 ॥</l></lg></b>
<p>8. <b>pramādaskhaliteṣvanuśayo</b> yathā—</p>
<b><lg>
<l>tato'pi ca dahatyuc‍caisrapājvālā tu māṃ parā ।</l>
<l>yada‍ vanaukasi nirvaire mukto vālini mārgaṇaḥ ॥ 54 ॥</l>
</lg></b>
<p>yathā vā—</p>
<b><lg>
<l>kartavyopakṛtiḥ	sadbhiryatra	tatra	vipad‍gate ।</l>
<l>avimṛś‍ya kṛto'smābhiḥ sa punaḥ kṛpaṇaḥ sadā ॥ 55 ॥</l>
</lg></b>
<p>9. <b>sadācāre(/ ri)ṣvādaro</b> yathā—(urāca. 2.2)</p>
<b><lg>
<l>priyaprāyā vṛttirvinayamadhuro vāci niyamaḥ
prakṛtyā kalyāṇī matiranavagītaḥ paricayaḥ ।</l>
<l>puro vā paścād vā tadidamaviparyāsitarasaṃ
rahasyaṃ sādhūnāmanupadhi viśuddhaṃ vijayate ॥ 56 ॥</l>
</lg></b>
<p>yathā vā—(nīti. 66)</p>
<b><lg>
<l>asanto nābhyarthyāḥ, suhṛdapi na yācyastanudhanaḥ
priyā vṛttirnyāyyā, malinamasubhaṅge'pyasukaram ।</l>
<l>vipadyuc‍caiḥ stheyaṃ, padamanuvidheyaṃ ca mahatāṃ
satāṃ	kenoddiṣṭaṃ	viṣamamasidhārāvratamidam ॥ 57 ॥</l>
</lg></b>
<pb n="1004"/>
<p>10. <b>paraguṇeṣvamātsaryaṃ</b> yathā—</p>
<b><lg>
<l>rathasthamālokya rathāṅgapāṇiṃ sthāne sthitā śrīriti so'bhyanandat ।</l>
<l>vairāṇi kāryopanibandhanāni nirmatsarā eva guṇeṣu santaḥ ॥ 58 ॥</l>
</lg></b>
<p>. . (yathā vā)—(mavīca. 1.33)</p>
<b><lg>
<l>yada‍ vidvānapi tādṛśo'pyabhijane dharmyāt patho vicyutaḥ
kiṃ brūmo'tra tadanyadeva na vasantyekatra sarve guṇāḥ ।</l>
<l>helānirjitaṣaṇmukhād	bhagavataḥ	śrījāmadagnyādṛte
nirvigh‍napratipannaviśvavijayo	vīrastu	kastādṛśaḥ? ॥ 59 ॥</l>
</lg></b>
<p>11. <b>paravyasaneṣu apraharṣaḥ</b> ; yathā—(mavīca. 5.56)</p>
<b><lg>
<l>aprākṛtābhijanavīryayaśaścaritrān pratyaka‍chriyaḥ kulamahīdharabhūrisārān ।</l>
<l>evaṃvidhānapi nipātya kaṭurvipāke sarvaṅkaṣaḥ kaṣati hī viṣamaḥ kṛtāntaḥ ॥ 60 ॥</l>
</lg></b>
<p>yathā vā—(māmā. 9.28)</p>
<b><lg>
<l>suhṛdi guṇanivāse preyasi prāṇanāthe kathamiva sahapāṃsukrīḍanaprauḍhasakhye ।</l>
<l>priyajanavirahādhivyādhivegaṃ dadhāne hatahadaya! viśīrya tvaṃ dvidhā na prayāsi ॥ 61 ॥</l>
</lg></b>
<p>12. . . . . <b>parāpavādeṣu na pravṛttiḥ</b> ; yathā—</p>
<b><lg>
<l>daivāt prasūte na himetarāṃśorūrjasvalaistaiḥ sakhibhirvṛtena ।</l>
<l>udāradehadyutinā'smadarthe niratyayaṃ tena tamaḥ prapannam ॥ 62 ॥</l>
</lg></b>
<p>yathā vā—(mavīca. 5.48)</p>
<b><lg>
<l>priye hā hā k‍vāsi prakira madhurāṃ vācamathavā
parābhūtairitthaṃ	vilapanavinodo'pyasulabhaḥ ।</l>
<l>anindyaḥ paulastyo vrajatu parivādo mayi jarāṃ
yato rūḍhe vaire bahuguṇamanena pratikṛtam ॥ 63 ॥</l>
</lg></b>
<p>13. <b>asthāneṣu na krodho</b> yathā—(urāca. 4.24–25)</p>
<b><lg>
<l>etad vaiśasaghoravajrapatanaṃ śaśvanmamā'bhyasyataḥ/mamotpaś‍yataḥ
krodhasya jvalituṃ dhagityavasaraś‍cāpena śāpena vā ।</l>
<l>śāntaṃ vā raghunandane tadubhayaṃ tatputrabhāṇḍaṃ hi me
bhūyiṣṭhaṃ	dvijabālavṛddhavikalastraiṇaśca	pauro	janaḥ ॥ 64 ॥</l>
</lg></b>
<pb n="1005"/>
<p>yathā vā—(mavīca. 3.42)</p>
<b><lg>
<l>kāmaṃ hi naḥ svajana eṣa tathā'pi darpā—
c‍cāpaṃ vyavasyati kathaṃ na bhavedavakhyā ।</l>
<l>sandūṣitena	ca	mayā	muhurīkṣitasya
krud‍dhaśca/mugdhaśca bhārgavaśiśurduritaṃ hi tat syāt ॥ 65 ॥</l>
</lg></b>
<p>14. <b>ārambheṣu nānirvāhaḥ</b> ; yathā—(seba. 3.25)</p>
<b><lg>
<l>ṇijjaṃti cirapaattā samuddagahirā vi paḍivahaṃ ṇaisottā ।</l>
<l>tīraṃti ṇiatteuṃ asamāviapesaṇā ṇa uṇa sappurisā ॥ 66 ॥</l>
</lg></b>
<lg>
<l>(nīyante cirapravṛttāni samudragabhīrāṇi api pratipathaṃ nadīsrotāṃsi ।</l>
<l>tīryante nivartayituṃ asamāpitapreṣaṇā na punaḥ satpuruṣāḥ ॥)</l>
</lg>
<p>yathā vā—(seba. 3.18)</p>
<b><lg>
<l>avvocchiṇṇapasario ahiaṃ uddhāi phuriasūracchāo ।</l>
<l>ucchāo suha/bhaḍāṇaṃ visamakkhalio mahāṇaīṇa va sotto ॥ 67 ॥</l>
</lg></b>
<lg>
<l>(avyavacchinnaprasṛto'dhikamuddhāvayati	sphuritasūracchāyaḥ ।</l>
<l>utsāhaḥ subhaṭānāṃ viṣamaskhalito mahānadīnāmiva strotaḥ ॥)</l>
</lg>
<p>15. <b>karmātiśayairna vismayaḥ</b> ; yathā—(bārā. 3.83)</p>
<b><lg>
<l>bhag‍naṃ nirīkṣya harakārmukamityathaite romāñcakañcukamimaṃ vapuruda‍vahāmaḥ ।</l>
<l>āryastu kaṇṭhadhṛtapāṇivilakṣabhāvānnāsāniṣaṇṇanayanaṃ vadanaṃ bibharti ॥ 68 ॥</l>
</lg></b>
<p>yathā vā—</p>
<b><lg>
<l>pātre purovartini viśvanāthe kṣodīyasi kṣmāvalaye ca deye ।</l>
<l>vrīḍāsmitaṃ tasya tadā tadāsīt camatkṛto yena sa eva devaḥ ॥ 69 ॥</l>
</lg></b>
<p>16. <b>jātyādibhirnābhimānaḥ</b> ; yathā—</p>
<b><lg>
<l>kulamamalinaṃ, bhadrā mūrtirmatiḥ śrutiśālinī
bhujabalamalaṃ, sphītā lakṣmīḥ, prabhutvamakhaṇḍitam ।</l>
<l>prakṛtisubhagā hyete bhāvā madasya ca hetavo
vrajati puruṣo yairunmādaṃ ta eva tavāṅkuśāḥ ॥ 70 ॥</l>
</lg></b>
<p>yathā vā—(mavīca. 4.20)</p>
<pb n="1006"/>
<b><lg>
<l>vīraśriyā ca vinayena ca rocamāno mānye munāvavanataśca guṇonnataśca ।</l>
<l>lajjāṃ vahan bhṛgupatau hatavīradarpe śiṣyo gurāviva kṛtaprathamāpacāraḥ ॥ 71 ॥</l>
</lg></b>
<p>(<b>dhairyodāttatvahetavo viśeṣaguṇāḥ —8</b>)</p>
<p>dhairyodāttatvahetavo viśeṣaguṇāḥ — <b>śīlaṃ, dākṣiṇyaṃ, sthairyaṃ, gāmbhīryaṃ, prāgalbhyam,
śobhā, kṛtajñatā, avikatthanatā</b> iti । teṣu</p>
<p>1. <b>susvabhāvatā śīlam;</b> yathā—(raghu. 1.23)</p>
<b><lg>
<l>anākṛṣṭasya	viṣayairvidyānāṃ	pāradṛśvanaḥ ।</l>
<l>tasya dharmaraterāsīd vṛ(ddhatvaṃ jara)sā vinā ॥ 72 ॥</l>
</lg></b>
<p>yathā vā—</p>
<b><lg>
<l>vikramābharaṇāṃ kīrtiṃ vinayābharaṇāṃ śriyam ।</l>
<l>babhāra śīlābharaṇo yaḥ satyābharaṇāṃ giram ॥ 73 ॥</l>
</lg></b>
<p>2. <b>dākṣiṇyam</b> ; yathā (vā)—(mavīca.5.34)</p>
<b><lg>
<l>prārthya mālyavatā vālī yuṣmad‍ghāte niyokṣyate ।</l>
<l>tenāpi	rāvaṇe	maitrīmanurudhya	hyupekṣyate ॥ 74 ॥</l>
</lg></b>
<p>yathā vā—(urāca.7.1)</p>
<b><lg>
<l>rājyāśramanivāse'pi	prāp‍takaṣṭamunitrataḥ ।</l>
<l>vālmīkergauravādārya	ita	evābhivartate ॥ 75 ॥</l>
</lg></b>
<p>3. a(vicalitatvam) <b>sthairyam</b>; yathā—(hanumannā0)</p>
<b><lg>
<l>kapole	jānakyāḥ	karikalabhadantadyutimuṣi
smarasmeraṃ	gaṇḍoḍḍamarapulakaṃ	vaktrakamalam ।</l>
<l>muhuḥ paś‍yan śṛṇvan rajanicarasenākalakalaṃ
jaṭājūṭagranthiṃ	draḍhayati	raghūṇāṃ	paribṛḍhaḥ ॥ 76 ॥</l>
</lg></b>
<p>yathā vā—</p>
<b><lg>
<l>aṅke nyasyottamāṅgaṃ plavagakulapateḥ pādamakṣasya hantuḥ
kṛtvotsaṅge salīlaṃ tvaci kanakamṛgasyāṅgaśeṣaṃ nidhāya ।</l>
<l>bāṇaṃ rakṣaḥkulag‍naṃ praguṇitam anujenādarāt tīkṣṇamakṣṇaḥ
koṇonodvīkṣamāṇastvadanujavadacane	dattakarṇo'yamāste ॥ 77 ॥</l>
</lg></b>
<pb n="1007"/>
<p>4. iṅgitākāragup‍tiḥ <b>gāmbhīryam</b>; yathā—(raghu. 12.9 samānārtham)</p>
<b><lg>
<l>āhūtasyābhiṣekāya visṛṣṭasya vanāya ca ।</l>
<l>na mayā lakṣitastasya svalpo'pyākāravibhramaḥ ॥ 78 ॥</l>
</lg></b>
<p>yathā vā—(raghu. 1.20)</p>
<b><lg>
<l>tasya saṃvṛtamantrasya gūḍhākāreṅgitasya ca ।</l>
<l>phalānumeyāḥ prārambhāḥ saṃskārāḥ prāktanā iva ॥ 79 ॥</l>
</lg></b>
<p>5. prayoganissādhvasatā <b>prāgalbhyam</b> ; yathā—(raghu. 3.51)</p>
<b><lg>
<l>athāpahasyāha	punaḥ	purandaraṃ	vyapetabhīrbhūmipurandarātmajaḥ ।</l>
<l>gṛhāṇa śastraṃ yadi sarga eṣa te na khalvanirjitya raghuṃ kṛtī bhavān ॥ 80 ॥</l>
</lg></b>
<p>yathā vā—(mavīca. 5.49)</p>
<b><lg>
<l>ānandāya ca vismayāya ca mayā dṛṣṭo'si duḥkhāya vā
vaitṛṣṇyaṃ tu kuto'sya saṃprati mama tvaddarśane cakṣuṣaḥ ।</l>
<l>tvatsāṅgatyasukhasya nāsmi viṣayastat kiṃ vṛthā vyāhṛte—
rasmin	viśrutajāmadagnyavijaye	bāhau	dhanurjambhatām ॥ 81 ॥</l>
</lg></b>
<p>6. aucityāparityāgaḥ <b>śobhā</b>; yathā—(mavīca. 5.50)</p>
<b><lg>
<l>diṣṭyā yadadya dṛṣṭo'si sarvametac‍ca yujyate ।</l>
<l>kiṃ na śastreṣu yuṣmāsu vā sāmānyaṃ mahātmanā ॥ 82 ॥</l>
</lg></b>
<p>. . . . tena parigaṇanasthinaḥ(?)</p>
<p>8. svaguṇāgrahaṇam <b>avikatthanam</b>; yathā—</p>
<b><lg>
<l>ukte'pyuddhavarāmābhyāṃ vaktuṃ sadasi na spṛhā ।</l>
<l>kiṃ candrārkasanāthā dyauḥ khadyotenāvagāhyate ॥ 83 ॥1</l>
</lg></b>
<p>yathā vā—(māgha. 2.75)</p>
<b><lg>
<l>viśeṣaviduṣaḥ śāstraṃ yat tavoda‍grāhyate puraḥ ।</l>
<l>hetuḥ	paricayasthairye	vakturguṇanikaiva	sā ॥ 84 ॥</l>
</lg></b>
<!-- NOTES pg=1007!-->
1. na spṛhā jośeraḥ, me spṛhā rāghavaḥ । 'me—'pāṭhe 'khadyotairnā ॰' iti vṛthābahuvacanaḥ pāṭhaḥ parikalpyaḥ'
niṣedhasya vivakṣitatvāt ।
<pb n="1008"/>
<p>(<b>dhīrodāttasya bhāvāḥ —25</b>)</p>
<p>so'yamasya viśeṣaguṇayogaḥ svābhāviko niratiśayaḥ āntaro nityaścālaṅkāraḥ
yatprabhāvādasya anukūleṣu <b>ratiḥ</b>, anavagīteṣu <b>prītiḥ</b>, uttame<b>ṣūtkaṇṭhā,</b> dharmārthakāmeṣu
<b>cintā</b>, uttarapakṣe <b>matiḥ</b>, avyāhatakramā <b>smṛtiḥ</b>, tattvānuvādī/pātī <b>vitarkaḥ</b>,
phalānusāriṇī <b>śaṅkā</b>, vivikteṣu <b>nidrā</b>, niśīthe <b>svāpaḥ</b>, apararātre <b>prabodhaḥ</b>, svaślāghādiṣu
<b>vrīḍā</b>, sarvatraivā<b>vahittham</b>, saṃbhavādhikye <b>dhṛtiḥ</b>, parārthasiddhau <b>harṣaḥ</b>, parāpadāne <b>romāñcaḥ</b>,
smitamātrakārī <b>hāsaḥ</b>, mahārambhe<b>ṣūtsāhaḥ</b>, tratātiśayādiṣu na <b>glāniḥ</b>, svaśaktidharṣaṇeṣu
<b>krodhaḥ</b>, mahāduḥkheṣu <b>śokaḥ</b>, duḥkhādyatiśayayoge <b>aśrūdgamaḥ</b>, prārambhātireke <b>svedaḥ</b>,
āyāsātiśayayoge <b>śramaḥ</b>, prahārātiyoge <b>mūrcchā</b> iti । na caite'syotpannā avijñāyante ।
nacāyametairabhibhūyate, gambhīrāśayatayā mahāsattvatayā ca । yathocyate—</p>
<b><lg>
<l>vajrādapi	kaṭherāṇi	mṛdūni	kusumādapi ।</l>
<l>lokottarāṇāṃ cetāṃsi ko hi vijñātumarhati ? ॥ 85 ॥</l></lg></b> (urāca. 2.1)
<p>1. <b>anukūleṣu rati</b>ryathā— (śāku. 2.1)</p>
<b><lg>
<l>kāmaṃ priyā na sulabhā manastu tadbhāvadarśanāyāsi ।</l>
<l>akṛtārthe'pi	manasije	ratimubhayaprārthanā	kurute ॥ 86 ॥</l>
</lg></b>
<p>yathā vā—(vikra. 2.2)</p>
<b><lg>
<l>ādarśanāt praviṣṭā sā me suralokasundarī hṛdayam ।</l>
<l>bāṇena	makaraketoḥ	kṛtamārgamavandhyapātena ॥ 87 ॥</l>
</lg></b>
<p>2. <b>anavagīteṣu prītiḥ</b>; yathā—(mavīca. 1.21)</p>
<b><lg>
<l>utpattirdevayajanād brahmavādī nṛpaḥ pitā ।</l>
<l>suprasannojjvalā mūrtirasyāḥ s‍nehaṃ karoti me ॥ 88 ॥</l>
</lg></b>
<p>yathā vā—(urāca. 6.17)</p>
<b><lg>
<l>atha ko'yamindramaṇimecakacchavirdhvaninaiva baddhapulakaṃ karoti mām ।</l>
<l>nava-nīla-nīradhara-dhīragarjita-kṣaṇabaddha-kuḍ‍mala-kadamba-ḍambaram ॥ 89 ॥</l>
</lg></b>
<p>3. <b>uttameṣūtkaṇṭhā</b>; yathā—(urāca. 6.21)</p>
<b><lg>
<l>amṛtādhmātajīmūtas‍nigdhasaṃhananasya	te ।</l>
<l>parīrambhāya	vātsalyādayamutkaṇṭhate	janaḥ ॥ 90 ॥</l>
</lg></b>
<pb n="1009"/>
<p>yathā vā—(vikra. 1.20)</p>
<b><lg>
<l>eṣā mano me prasabhaṃ śarīrāt pituḥ padaṃ madhyamamutpatantī ।</l>
<l>surāṅganā karṣati khaṇḍitāgrāt sūtraṃ mṛṇālādiva rājahaṃsī ॥ 91 ॥</l>
</lg></b>
<p>4. <b>dharmārthakāmeṣu cintā</b>; yathā—(śāku. 3.2)</p>
<b><lg>
<l>jāne tapaso vīryaṃ sā bālā paravatīti me viditam ।</l>
<l>alamasmi tato hṛdayaṃ tathā'pi nedaṃ nivartayitum ॥ 92 ॥</l>
</lg></b>
<p>yathā vā—(śāku. 6.21)</p>
<b><lg>
<l>darśanapathamāyātā	sākṣādiva	tanmayena	hṛdayena ।</l>
<l>smṛtikāriṇā tvayā me punarapi citrīkṛtā kāntā ॥ 93 ॥</l>
</lg></b>
<p>5. <b>uttarapakṣe mati</b>ryathā —(śāku. 3.12)</p>
<b><lg>
<l>unnamitaikabhrūlatamānanamasyāḥ	padāni	racayantyāḥ ।</l>
<l>kaṇṭakitena	prathayati	mayyanurāgaṃ	kapolena ॥ 94 ॥</l>
</lg></b>
<p>yathā vā—(vikra. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ ।</l>
<l>upamānasyāpi	sakhe!	pratyupamānaṃ	vapustasyāḥ ॥ 95 ॥</l>
</lg></b>
<p>6. <b>avyāhatakramā smṛti</b>ryathā—(urāca. 1.21)</p>
<b><lg>
<l>iṅ‍gudīpādapaḥ	so'yaṃ	śṛṅgiverapure	mayā ।</l>
<l>niṣādapatinā yatra s‍nigdhenāsīt samāgamaḥ ॥ 96 ॥</l>
</lg></b>
<p>yathā vā—</p>
<b><lg>
<l>kaṭu kṣipanto vayamatra dṛṣṭāstātena pṛṣṭhe nihitaḥ karo me ।</l>
<l>asmiṃstvakasmādapi toṣitena vicumbitastvaṃ bahuśaḥ kapole ॥ 97 ॥</l>
</lg></b>
<p>7. <b>tattvānupātī vitarko</b> yathā—(kirātā. 16.19)</p>
<b><lg>
<l>puṃsaḥ padaṃ madhyamamuttamasya dvidhaiva kurvan dhanuṣaḥ praṇādaiḥ ।</l>
<l>nūnaṃ tathā naiṣa yathā'sya veṣaḥ pracchannamapyūhayate hi ceṣṭā ॥ 98 ॥</l>
</lg></b>
<p>yathā vā—(kirātā. 13.6)</p>
<b><lg>
<l>na mṛgaḥ khalu ko'pyayaṃ jighāṃsuḥ skhalati hyatra tathā bhṛśaṃ mano me ।</l>
<l>vimalaṃ	kaluṣībhavac‍ca cetaḥ kathayatyeva hitaiṣiṇaṃ ripuṃ vā ॥ 99 ॥</l>
</lg></b>
<pb n="1010"/>
<p>8. <b>phalānusāriṇī śaṅkā</b>; yathā—(śāku. 3.9)</p>
<b><lg>
<l>pṛṣṭā janena samaduḥkhasukhena bālā neyaṃ na vakṣyati manogatamādhihetum ।</l>
<l>dṛṣṭo vivṛtya bahuśo'pyanayā satṛṣṇamatrāntare śravaṇakātaratāṃ gato'smi ॥ 100 ॥</l>
</lg></b>
<p>yathā vā—</p>
<b><lg>
<l>(kathayatitarāṃ seyaṃ kācid) dhanurgurutā	(mama)
na khalu viṣamaḥ panthā yātaṃ tathā (pra)visaṃsthulam ।</l>
<l>ayamapi hi (yo) bāṣṣāpīḍo ruṇaddhi vilocane
sphurati ca yathā vāmaṃ cakṣustathaiva śaṭho ripuḥ ॥ 101 ॥1</l>
</lg></b>
<p>9. <b>vivikteṣu nidrā</b> ; yathā—(raghu. 13.6)</p>
<b><lg>
<l>nābhiprarūḍhāmburuhāsanena saṃstūyamānaḥ puruṣeṇa dhātrā ।</l>
<l>amuṃ yugāntocitayoganidraḥ saṃhṛtya lokān puruṣo'dhiśete ॥ 102 ॥</l>
</lg></b>
<p>yathā vā—(raghu. 13.35)</p>
<b><lg>
<l>atrānugodaṃ	mṛgayānivṛttastaraṅgavātena	vinītakhedaḥ ।</l>
<l>rahastvadutsaṅganiṣaṇṇamūrdhā smarāmi vānīragṛheṣu suptim ॥ 103 ॥</l>
</lg></b>
<p>10. <b>niśīthe svāpo</b> yathā—(kusaṃ. 8.84)</p>
<b><lg>
<l>kevalaṃ priyatamādayālunā jyotiṣāmavanatāsu paṅ‌ktiṣu ।</l>
<l>tena tatparigṛhītavakṣasā netramīlanakutūhalaṃ kṛtam ॥ 104 ॥</l>
</lg></b>
<p>yathā vā—(raghu. 5.64)</p>
<b><lg>
<l>tatra svayaṃvarasamāhṛtarājalokaṃ kanyālalāma kamanīyamajasya lipsoḥ ।</l>
<l>bhāvāvabodhakaluṣā dayiteva rātrau nidrā cireṇa nayanābhimukhī babhūva ॥ 105 ॥</l>
</lg></b>
<p>11. <b>apararātre prabodho</b> yathā—(kusaṃ. 8.85)</p>
<b><lg>
<l>sa vyabudhyata budhastavocitaḥ śātakumbhakamalākaraiḥ samam ।</l>
<l>mūrcchanāparigṛhītakaiśikaiḥ	kinnarairuṣasi	gitamaṅgalaḥ ॥ 106 ॥</l>
</lg></b>
<p>yathā vā—(raghu. 9.71)</p>
<b><lg>
<l>uṣasi sa gajayūthakarṇatālaiḥ paṭupaṭahadhvanibhirvidhūtanidraḥ ।</l>
<l>aramata madhurasvarāṇi śṛṇvan vihagavikūjitavandimaṅgalāni ॥ 107 ॥</l>
</lg></b>
<!-- NOTES pg=1010!-->
1. jośere'sya gandho'pi nāsti । aś‍vatthām‍na iveyamāśaṅkā ।
<pb n="1011"/>
<p>12. <b>svaślāghādiṣu vrīḍā</b>; yathā—(mavīca. 4.20)</p>
<b><lg>
<l>vīraśriyā ca vinayena ca rocamāno mānyo'munā vacanataśca guṇonnataśca ।</l>
<l>lajjāṃ vahan bhṛgupatau hatadhīradarpe śiṣyo gurāviva kṛtaprathamāparādhaḥ ॥ 108 ॥</l>
</lg></b>
<p>yathā vā—</p>
<b><lg>
<l>te	sarvathā	vajramayā	manuṣyāḥ	saṃgrāmayajñe	hṛtabhartṛkābhiḥ ।</l>
<l>suhṛd‍vadhūbhiḥ kṛpaṇāssametāssuduḥkhitā santi hṛtākhilārthāḥ ॥ 109 ॥</l>
</lg></b>
<p>13. <b>sarvatraivāvahitthaṃ</b> yathā—(śāku. 2.19)</p>
<b><lg>
<l>kva vayaṃ? kva parokṣamanmatho mṛgaśāvaiḥ samamedhito janaḥ ।</l>
<l>parihāsavijalpitaṃ	sakhe!	paramārthena	na	gṛhyatāṃ	vacaḥ ॥ 110 ॥</l>
</lg></b>
<p>yathā vā—(kāvyāda. 2.266)</p>
<b><lg>
<l>rājakanyānuraktaṃ	māṃ	romodbhedena rakṣakāḥ ।</l>
<l>avagaccheyurāḥ jñātamaho! śītānilaṃ vanam ॥ 111 ॥</l>
</lg></b>
<p>14. <b>sambhavādhikye dhṛti</b>ryathā—</p>
<b><lg>
<l>॰ ॰ ॰ ॰ ॰ ॰ parīkṣakairahaṃ yutaḥ ।</l>
<l>dṛṣṭaḥ sākṣād bhagavān devī prāp‍tā priyaṃ kimataḥ ॥ 112 ॥1</l>
</lg></b>
<p>yathā vā—(urā. 4.20)</p>
<b><lg>
<l>sambhāvanātirikte kārye saṃpādite trapāvanataḥ ।</l>
<l>harṣāśrupūritadṛśā	dhanyaḥ	parirabhyate	prabhuṇā ॥ 113 ॥</l>
</lg></b>
<p>15. <b>parārthasiddhau harṣo</b> yathā—</p>
<b><lg>
<l>tatraiva	gamanādeśo	(yatra me vartate priyā ।</l>
<l>śīghraṃ	tatra	gamiṣyāmi	hyanukūlo	galagrahaḥ) ॥ 114 ॥2</l>
</lg></b>
<p>yathā vā—(mavīca. 1.33)</p>
<b><lg>
<l>rakṣogh‍nāni ca maṅgalāni sudine kalpyāni dārakriyā
vaidehyāśca	raghūdvahasya	kuśalairdīkṣāpraveśaśca	naḥ ।</l>
<l>āsthāpyāni ca tāni tāni jagatāṃ kṣemāya rāmātmano
daityāreścaritādbha‍utānyatha	khalu	vyagrāḥ	pramodāmahe ॥ 115 ॥</l>
</lg></b>
<!-- NOTES pg=1011!-->
1–2. naiṣāṃ gandho'pi jośere । koṣṭhakapūrttirasmatkṛtā ।
<pb n="1012"/>
<p>16. <b>parāpadāne romāñco</b> yathā—</p>
<b><lg>
<l>(kāmaṃ pracchāditātmā'smi taṃ prati grāmasundaram ।</l>
<l>hṛṣṭāni kintu romāṇi sarāgāṃ gama)yanti mām ॥ 116 ॥1</l>
</lg></b>
<p>yathā vā—(urāca. 5.18)</p>
<b><lg>
<l>etasmin masṛṇitarājapaṭṭakānte moktavyāḥ kathamiva sāyakāḥ śarīre ।</l>
<l>yatprāp‍tau	mama	parirambhaṇābhilāṣādunmīlatpulakakadambamaṅgamāste ॥ 117 ॥</l>
</lg></b>
<p>17. <b>smitamātrakārī hāso</b> yathā—</p>
<b><lg>
<l>ś‍yāmā bhadrā svapiṣi na śiśo! neti māmamba! nidrā;
nidrāhetostava	śṛṇu	kathāṃ;	kāmapūrvāṃ	vadasva ।</l>
<l>rāmo	nāma	kṣitipatirabhūnmānanīyo	raghūṇā—
mityuktyaiva	smitamavatu	vo	devakīnandanasya ॥ 118 ॥</l>
</lg></b>
<p>yathā vā—(māgha. 2.7)</p>
<b><lg>
<l>dyotitāntassabhaiḥ kundakuṭ‍malāgradataḥ smitaḥ ।</l>
<l>s‍napitevābhavat tasya śuddhavarṇā sarasvatī ॥ 119 ॥</l>
</lg></b>
<p>18. <b>mahārambheṣūtsāho</b> yathā—(śāku. 6.32)</p>
<b><lg>
<l>tvanmatiḥ kevalā yāvat paripālayatu prajāḥ ।</l>
<l>adhijyamidamanyatra	karmaṇi	vyāpṛtaṃ	dhanuḥ ॥ 120 ॥</l>
</lg></b>
<p>yathā vā—(rāca. 15.67)</p>
<b><lg>
<l>mūrdh‍nā	jāmvavato'bhivādya	caraṇāvāpṛcch‌ya	senāpatī—
nāśvāsyāśrumukhān muhuḥ priyasakhān preṣyān samābhāṣya ca ।</l>
<l>ārambhaṃ	jagṛhe	mahendraśikharādambhonidherlaṅghane
raṃhasvī	raghunāthapādarajasāmuccaiḥ	smaran	mārutiḥ ॥ 121 ॥</l>
</lg></b>
<p>19. <b>vratātiśayādiṣu na glāniḥ</b>; yathā—(raghu. 2.73)</p>
<b><lg>
<l>tamāhitautsukyamadarśanena	prajāḥ	prajārthavratakarśitāṅgam ।</l>
<l>netraiḥ papustṛp‍timanaś‍nuvadbhiḥ navodayaṃ nāthamivauṣadhīnām ॥ 122 ॥</l>
</lg></b>
<!-- NOTES pg=1012!-->
1. naiṣāṃ gandho'pi jośere । koṣṭhakapūrttirasmatkṛtā ।
<pb n="1013"/>
<p>yathā vā—</p>
<b><lg>
<l>prakṛtyā ramaṇīyo'pi kṣīyamāṇaḥ pratikṣapam ।</l>
<l>duḥkhamāvahati	prātaḥ	śaśīvāpāṇḍuracchaviḥ ॥ 123 ॥</l>
</lg></b>
<p>20. <b>svaśaktidharṣaṇeṣu krodho</b> yathā—</p>
<b><lg>
<l>yāñcāṃ	dainyaparigrahapraṇayinīṃ	nekṣvākavaḥ	śikṣitāḥ
sevāsaṃvalitaḥ	kadā	raghukule	maulau	nibaddhoñjaliḥ ।</l>
<l>tat	sarvaṃ	vihitaṃ;	tathā'pyudadhinā naivoparodhaḥ kṛtaḥ
pāṇiḥ saṃprati me haṭhāt kimaparaṃ spraṣṭuṃ dhanurvāñchati ॥ 124 ॥</l>
</lg></b>
<p>yathā vā—(mavīca. 3.27)</p>
<b><lg>
<l>bhṛgorvaṃśo jātastapasi ca kilāyaṃ sthita iti
dviṣatsvapyasmābhiściramiha titikṣaiva hi kṛtā ।</l>
<l>yadā	bhūyobhūyastṛṇavadavadhūnotyanibhṛta—
stadā vipre'pyasmin namatu dhanuranyā'sti na gatiḥ ॥ 125 ॥</l>
</lg></b>
<p>21. <b>mahāduḥkheṣu śoko</b> yathā—(urāca. 3.1)</p>
<b><lg>
<l>anirbhinno	gabhīratvādantargūḍhaghanavyathaḥ ।</l>
<l>puṭapākapratīkāśo rāmasya karuṇo rasaḥ ॥ 126 ॥</l>
</lg></b>
<p>yathā vā—(urāca. 7.7)</p>
<b><lg>
<l>dahyamānena manasā daivād vatsāṃ vihāya saḥ ।</l>
<l>lokottareṇa dhairyeṇa prajāpuṇyaiśca jīvati ॥ 127 ॥</l>
</lg></b>
<p>22. <b>duḥkhādyatiśayayoge aśrūdgamo</b> yathā—(urāca. 6.29)</p>
<b><lg>
<l>bāṣpa‍varṣeṇa	vo	nītaṃ	jaganmaṅgalamānanam ।</l>
<l>avaśyāyāvasiktasya puṇḍarīkasya cārutām ॥ 128 ॥</l>
</lg></b>
<p>yathā vā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍ne samāgamaḥ ।</l>
<l>bāṣpastu	na	dadātyenāṃ	draṣṭuṃ	citragatāmapi ॥ 129 ॥</l>
</lg></b>
<p>23. <b>prārambhātireke svedo</b> yathā—(kirātā. 17.8)</p>
<b><lg>
<l>tasyāhavāyāsavilolamauleḥ	saṃrambhatāmrāyatalocanasya ।</l>
<l>nirvāpayiṣyanniva roṣatap‍taṃ pras‍nāpayāmāsa mukhaṃ nidāghaḥ ॥ 130 ॥</l>
</lg></b>
<pb n="1014"/>
<p>yathā vā—(raghu. 9.68)</p>
<b><lg>
<l>tasya	karkaśavihārasambhavaṃ	svedamānanavilag‍najālakam ।</l>
<l>ācacāma satuṣāraśīkaro bhinnapallavapuṭo vanānilaḥ ॥ 131 ॥</l>
</lg></b>
<p>24. <b>āyāsātiśayayoge śramaḥ</b>; yathā—</p>
<b><lg>
<l>manthitvā	dūracāraśramaśithilatanoścāpamālambya	mūrdha—
nyūrdhvaṃ	yasya	sthitasya	dviradamadajalāsārasaurabhyagarbhāḥ ।</l>
<l>khaḍgakṣuṇṇāvanībhṛd‍galavigaladasṛkchīkarālīkarālāḥ
kurvanto	gātramaitrīṃ	samarajamarujan	gharmanīraṃ	samīrāḥ ॥ 132 ॥</l>
</lg></b>
<p>yathā vā—(raghu. 7.66)</p>
<b><lg>
<l>sa	cāpakoṭīnihitaikabāhuḥ	śirastraniṣkarṣaṇabhinnamauliḥ ।</l>
<l>lalāṭabaddhaśramavāribindurbhītāṃ priyāmetya vaco babhāṣe ॥ 133 ॥</l>
</lg></b>
<p>25. <b>mahāprahārādiṣu mūrcchāgamaḥ</b>; yathā—(raghu. 3.61)</p>
<b><lg>
<l>raghurbhṛśaṃ vakṣasi tena tāḍitaḥ papāta bhūmau saha sainikāśrubhiḥ ।</l>
<l>muhūrtamātrādavadhūya ca vyathāṃ sahotthitaḥ sainikaharṣanisvanaiḥ ॥ 134 ॥</l>
</lg></b>
<p>yathā vā—(kirātā. 18.6)</p>
<b><lg>
<l>nipatite'dhiśirodharamāyate	samamarat‍niyuge'yugacakṣuṣaḥ ।</l>
<l>tricatureṣu padeṣu kirīṭinā lulitamauli madādiva caskhale ॥ 135 ॥</l>
</lg></b>
<p>garvādayaśca	satyapi	garvādihetau	jātyādiguṇasamūhe	tasya	notpadyante;
dhairyādhāratāyāḥ tatpratyanīkaguṇayogitvāt । tatra—</p>
<p>1. <b>garvānutpattiḥ</b> yathā— (śāku. 5.17)</p>
<b><lg>
<l>bhavanti namrāstaravaḥ phalodgamairnavāmbubhirbhūrivilambino ghanāḥ ।</l>
<l>anuddhatāḥ satpuruṣāḥ samṛddhibhiḥ svabhāva evaiṣa paropakāriṇām ॥ 136 ॥</l>
</lg></b>
<p>2. <b>madānutpattirmadya</b>pānapratiṣedhenaiva siddhā ।</p>
<p><b>3. amarṣānutpatti</b>ryathā—(raghu. 4.64)</p>
<b><lg>
<l>apanītaśirastrāṇāḥ	śeṣāstaṃ	śaraṇaṃ	yayuḥ ।</l>
<l>praṇipātapratīkāraḥ	saṃrambho	hi	mahātmanām ॥ 137 ॥</l>
</lg></b>
<pb n="1015"/>
<p>4.<b> asūyānutpatti</b>ryathā—</p>
<b><lg>
<l>tasya sandhāstha yadi vā rāmo vā yadi vā priyaḥ ।</l>
<l>tat prasīdatu mātā naḥ pūrṇakāmā'stu madhyamā ॥ 138 ॥</l>
</lg></b>
<p>5. <b>īrṣyānutpatti</b>ryathā—(mavīca. 1.31)</p>
<b><lg>
<l>sādhāraṇyānnirātaṅkaḥ kanyāmanyo'pi yācate ।</l>
<l>kiṃ punarjagatāṃ jetā prapautraḥ parameṣṭhinaḥ ॥ 139 ॥</l>
</lg></b>
<p>6. <b>ugratānutpatti</b>ryathā—(kirātā. 14.11)</p>
<b><lg>
<l>yadi pramāṇīkṛtamāryaceṣṭitaṃ kimityadoṣeṇa tiraskṛtā vayam ।</l>
<l>ayātapūrvā parivādagocaraṃ satāṃ hi vāṇī guṇameva bhāṣate ॥ 140 ॥</l>
</lg></b>
<p>7. <b>jugupsānutpatti</b>ryathā—</p>
<b><lg>
<l>akāryaṃ	ca	samastaistairupanyastamidaṃ	tathā ।</l>
<l>paranindāṃ yathā kartuṃ vayamete'dya śikṣitāḥ ॥ 141 ॥</l>
</lg></b>
<p>8. <b>vismayānutpatti</b>ryathā—(kirātā. 6.28)</p>
<b><lg>
<l>mahate	phalāya	tadavekṣya	śivaṃ vikasannimittakusumaṃ sa puraḥ ।</l>
<l>na jagāma vismayavaśaṃ, vaśināṃ na hi hanti dhairyamanubhāvaguṇaḥ ॥ 142 ॥</l>
</lg></b>
<p>9. <b>capalatānutpatti</b>ryathā—(śāku. 1.25)</p>
<b><lg>
<l>anuyāsyan munitanayāṃ sahasā vinayena vāritaprasaraḥ ।</l>
<l>sthānādanuc‍calannapi	gatveva	punaḥ	pratinivṛttaḥ ॥ 143 ॥</l>
</lg></b>
<p>10. <b>ālasyānutpatti</b>ryathā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṃ niṣeduṣīmāsanabandhadhīraḥ ।</l>
<l>jalābhilāṣī jalamādadānāṃ chāyeva tāṃ bhūpatiranvagacchat ॥ 144 ॥</l>
</lg></b>
<p>11. <b>bhayānutpatti</b>ryathā—(raghu. 2.4)</p>
<b><lg>
<l>vratāya	tenānucareṇa	dhenornyaṣedhi	śeṣo'pyanuyāyivargaḥ ।</l>
<l>na cānyatastasya śarīrarakṣā svavīryagup‍tā hi manoḥ prasūtiḥ ॥ 145 ॥</l>
</lg></b>
<p>12. <b>trāsānutpatti</b>ryathā—</p>
<b><lg>
<l>yasyendreṇodyate vajre nidrālokye vaśe sthite ।</l>
<l>lebhe'vakāśaṃ hṛdaye na santrāso na vismayaḥ ॥ 146 ॥</l>
</lg></b>
<pb n="1016"/>
<p>13.<b>kampānutpatti</b>ryathā—(kirātā. 15.44)</p>
<b><lg>
<l>vilaṅghya patriṇāṃ paṅktīrbhinnaḥ śivaśilīmukhaiḥ ।</l>
<l>jyāyo vīryamupāśritya na cakampe kapidhvajaḥ ॥ 147 ॥</l>
</lg></b>
<p>14. <b>stambhānutpatti</b>ryathā—(raghu. 2.42)</p>
<b><lg>
<l>pratyabravīc‍cainamiṣuprayoge	tatpūrvasaṅge	vitathaprayat‍naḥ ।</l>
<l>jaḍīkṛtastryambakavīkṣitena vajraṃ mumukṣanniva vajrapāṇiḥ ॥ 148 ॥</l>
</lg></b>
<p>15. <b>śokānutpatti</b>ryathā—(mavīca. 5.7)</p>
<b><lg>
<l>tasya vidyātapovṛddhasaṃyogaḥ svā ca dhīratā ।</l>
<l>nyāye	rakṣādhikāraśca daurmanasyaṃ vyapohati ॥ 149 ॥</l>
</lg></b>
<p>16. <b>unmādānutpatti</b>ryathā—</p>
<b><lg>
<l>śabdaṃ ca māhātmyaviśeṣasūcakaṃ vadanti cihnaṃ mahatāṃ manīṣiṇaḥ ।</l>
<l>mano yadeṣāṃ sukhaduḥkhasamplave prayāti nonmādaviṣādavaś‍yatām ॥ 150 ॥</l>
</lg></b>
<p>17. <b>viṣādānutpatti</b>ryathā—</p>
<b><lg>
<l>yadi dahatyanalo'tra kimadbha‍utaṃ? yadi ca gauravamadriṣu kiṃ tataḥ? ।</l>
<l>kalilamambu	sadaiva	payonidheḥ	prakṛtireva satāmaviṣāditā ॥ 151 ॥</l>
</lg></b>
<p>18. <b>vaivarṇyānutpatti</b>ryathā—(śāku. 6.6)</p>
<b><lg>
<l>pratyādiṣṭaviśeṣamaṇḍanavidhirvāmaprakoṣṭhe	ślathaṃ
bibhrat	kāñcanamekameva	valayaṃ	śvāsoparaktādharaḥ ।</l>
<l>cintājāgaraṇaprakā/tāntanayanastejoguṇādātmanaḥ
saṃskārollikhito mahāmaṇiriva kṣīṇo'pi nālakṣyate ॥ 152 ॥</l>
</lg></b>
<p>19. <b>dainyānutpatti</b>ryathā—(nīti. 89)</p>
<b><lg>
<l>vipadi	mahatāṃ	dhairyadhvaṃsaṃ	yadīkṣitumīhase
virama	viramāyāsādasmād	duradhyavasāyataḥ ।</l>
<l>ayi	hatavidhe!	kalpāpāyavyapetanijakramāḥ
kulaśikhariṇaḥ kṣudrā naite navā jalarāśayaḥ ॥ 153 ॥</l>
</lg></b>
<p>20. <b>svarabhedānutpatti</b>ryathā—(raghu. 3.43)</p>
<b><lg>
<l>śataistamakṣṇāmanimeṣavṛttibhiḥ hariṃ viditvā haribhiśca vājibhiḥ ।</l>
<l>avocadenaṃ gaganaspṛśā raghuḥ svareṇa dhīreṇa nivartayanniva ॥ 154 ॥</l>
</lg></b>
<pb n="1017"/>
<p>21. <b>āvegānutpatti</b>ryathā—(māghaḥ 2.79)</p>
<b><lg>
<l>ārabhante'lpamevājñāḥ kāmaṃ vyagrā bhavanti ca ।
mahārambhāḥ kṛtadhiyastiṣṭhanti ca nirākulāḥ ॥ 155 ॥</l>
</lg></b>
<p>22. <b>mohānutpatti</b>ryathā—</p>
<b><lg>
<l>muhyanti nāpatsu, vadanti satyaṃ, pṛcchanti vṛddhān, sukṛtaṃ, smaranti ।</l>
<l>bhavantyamāyākapaṭāḥ	kilaite	santaḥ	satoṣā	na	tu	dīrgharoṣāḥ ॥ 156 ॥</l>
</lg></b>
<p>23. <b>jāḍyānutpatti</b>ryathā—(raghu. 9.63)</p>
<b><lg>
<l>vyāghrānabhīrabhimukhotpattitān guhābhyaḥ phullāsanāgraviṭapāniva vāyurugṇān ।
śikṣāviśeṣalaghuhastatayā nimeṣāt tūṇīcakāra śarapūritavaktrarandhrān ॥ 157 ॥</l>
</lg></b>
<p>24. <b>nirvedānutpatti</b>ryathā—(raghu. 2.24)</p>
<b><lg>
<l>tāmantikanyastabalipradīpāmanvāsya	gop‍tā	gṛhiṇīsahāyaḥ ।</l>
<l>krameṇa sup‍tāmanu saṃviveśa sup‍totthitāṃ prātarudanvatiṣṭhat ॥ 158 ॥</l>
</lg></b>
<p>25. <b>śramānutpatti</b>ryathā—</p>
<b><lg>
<l>vaṃśalakṣmīmanuddha‍ṛtya samucchedena vidviṣām ।</l>
<l>nirvāṇamapi	manye'hamantarāyaṃ	jayaśriyaḥ ॥ 159 ॥</l>
</lg></b>
<b><lg>
<l>tadetad dharmaśṛṅgāre dhīrodāttasya ceṣṭitam ।</l>
<l>manovākkāyaceṣṭābhiḥ	spaṣṭamevopavarṇitam ॥ 160 ॥</l>
</lg></b>
<b><lg>
<l>pāñcālī	bhāratī	prācyā	rītivṛttipravṛttayaḥ ।</l>
<l>svakīyā nāyikā cāsmin dhīrodāttaśca nāyakaḥ ॥ 161 ॥</l>
</lg></b>
<b><lg>
<l>sa eṣa dharmadrumabālapallavo lavoccayaḥ sūnṛtamukti/sūktisampadām ।</l>
<l>padaṃ	dadhānaḥ	śrutimārgagocare	cirāya	yā	vā'nabhisaṃmataṃ satām ॥ 162 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
dharmaśṛṅgāraprakāśano nāma</b></p>
<b><lg>
<l>॥ aṣṭādaśaḥ prakāśaḥ ॥ 18 ॥</l>
</lg></b>
<lg>
<l>chinnacchinnatanuḥ prakāśa upadīcarkarttyayaṃ dhīmatāṃ varyebhyo nanu dharmatattvamiha yat sāraḥ śrutīnāṃ tu	saḥ ।</l>
<l>asmin dattadṛśo bhavantu kuśalāḥ svaṃ cāritīsaubhagaṃ citraṃ vīkṣitumātmanaiva viśadaiś‍cakṣurbhiruc‍caistarām ॥</l>
</lg>
<pb n="1018"/>
<p>atha</p>
<p><b>śṛṅgāraprakāśe ekonaviṃśaḥ prakāśaḥ</b></p>
<p>arthaśṛṅgāraprakāśaḥ</p>
<p>(<b>arthaḥ</b>)</p>
<p><b>artho nāma ātmanaḥ sukhasādhanānāṃ kalatramitrādīnāmarjanam ।</b></p>
<p>sa tredhā <b>navaḥ, bhūtapūrvaḥ, pitryaśca</b> । tatra—</p>
<p>(1) svavīryārjito <b>navaḥ;</b></p>
<p>(2) pranaṣṭānīto <b>bhūtapūrvaḥ;</b></p>
<p>(3) kulakramāgataḥ <b>pitryaḥ ।</b></p>
<p>(<b>1. navaḥ —10</b>)</p>
<p>tatrādyo daśadhā— 'vidyā, bhūmiḥ, paśavaḥ, dhānyaṃ, hiraṇyaṃ, bhāṇḍam, upaskaraḥ,
kalatraṃ, putraḥ, mitrami'ti ।</p>
<p>śeṣau tu kalatraputravarjamaṣṭadhā । tatra—</p>
<p><b>vidyā</b>— 'ānvīkṣikyādayaḥ । <b>bhūmiḥ</b> — kṛṣyā cākṛṣyā ca । <b>paśavo</b>—
hastyaś‍vagomahiṣādayaḥ । <b>dhānyaṃ</b> 'śamīdhānyaṃ, śūkadhānyaṃ' ca । <b>hiraṇyaṃ</b> — suvarṇarajatādi ।
<b>bhāṇḍaṃ</b> — rat‍nājinavastra—kastūrikādi । <b>upaskaro</b> — gṛhopavanaśayanāsanādiḥ । <b>kalatraṃ</b>—
ratyarthamapatyārthaṃ ca......। <b>putrāḥ</b> aurasādayaḥ । <b>mitraṃ</b> sahajādiḥ । teṣu—</p>
<p>1. <b>vidyā</b> yathā—(sūmu. 6)</p>
<b><lg>
<l>dattaṃ samastamapi tiṣṭhati yat tathaiva jñātirna yada‍ vibhajate, hriyate na coraiḥ ।</l>
<l>janmāntare'pi yadupaiti, yadatra pūjyaṃ vidyādhanaṃ yadi tadasti, dhanaiḥ kimanyaiḥ? ॥ 1 ॥</l>
</lg></b>
<p>2. <b>bhūmi</b>ryathā—</p>
<b><lg>
<l>māṣairmāṃsalitāṃ	tilaistilakitāmuddha‍ūsarāṃ	dhūsaraiḥ
vallairvallimatīmamīladavaṭāṃ	vāṭairvṛtāṃ	vrīhibhiḥ ।</l>
<l>kārpāsoda‍dhuṣitāmudārakavanodārāṃ	kulutthākulā—
mastopadravakodravāmiha	mahīṃ	dṛṣṭ‍vā	jano	nandati ॥ 2 ॥</l>
</lg></b>
<pb n="1019"/>
<p>3. <b>paśupraśaṃsā</b> yathā—</p>
<b><lg>
<l>bhayeṣu durgāṇi, jaleṣu setavo, gṛhāṇi mārgeṣu, raṇeṣu rākṣasāḥ ।</l>
<l>manaḥprasādeṣu vinodahetavo gajā ivānyat kimihāsti vāhanam? ॥ 3 ॥</l>
</lg></b>
<p>yathā vā—</p>
<b><lg>
<l>vastuṃ (vap‍tuṃ?) protsahamānapāmarakarakṣip‍tekṣukāṇḍaiḥ saha
dvedhākṛtya nitamba! (pāvanava)nakṣetraṃ viśantyāṃ halau ।</l>
<l>helodastahalīṣamīṣadalasaṃ	romanthamabhyasyato
dhanyā dhūrdhurapuṅgavasya	vahataḥ	paś‍yanti	līlāyitam ॥ 4 ॥</l>
</lg></b>
<p>4. <b>dhānyapraśaṃsā</b> yathā—</p>
<b><lg>
<l>durlabhā yasya niṣpattirvyayo yasya dinedine ।</l>
<l>dharmakāmārthamūlasya	dhānyasya	kuśalaṃ	gṛhe ॥ 5 ॥</l>
</lg></b>
<p>5. <b>hiraṇyapraśaṃsā</b> yathā—</p>
<b><lg>
<l>bubhukṣitairvyākaraṇaṃ na bhujyate pipāsitaiḥ kāvyaraso na pīyate ।</l>
<l>na vidyayā kenacidud‍dhṛtaṃ kulaṃ hiraṇyamevārjaya niṣphalāḥ kalāḥ ॥ 6 ॥</l>
</lg></b>
<p>6. <b>bhāṇḍapraśaṃsā</b> yathā—(māgha. 3.76)</p>
<b><lg>
<l>vikrīya diś‍yāni dhanānyurūṇi dvaipyānasāvuttamalābhabhājaḥ ।</l>
<l>tarīṣu tatratyamaphalgu bhāṇḍaṃ sāṃyātrikānāvapato'bhyanandan ॥ 7 ॥</l>
</lg></b>
<p>7. <b>upaskaraṇapraśaṃsā</b> yathā—</p>
<b><lg>
<l>gṛheṇa	śayanīyena	bhojanena	janena	ca ।</l>
<l>caturbhireva jānīyānnaro jīvati vā na vā ॥ 8 ॥</l>
</lg></b>
<p>8. <b>kalatrapraśaṃsā</b> yathā—(sūmu. 1)</p>
<b><lg>
<l>proṣitāyāṃ vrajantyastaṃ prajā dharmo yaśaḥ sukham ।</l>
<l>nivartante	nivṛttāyāmaho	bandhuḥ	kulāṅganā ॥ 9 ॥</l>
</lg></b>
<p>9. <b>putrapraśaṃsā</b> yathā—</p>
<b><lg>
<l>na vāsasāṃ na rāmāṇāṃ navā sparśastathā sukham ।</l>
<l>śiśorāliṅgyamānasya	sparśaḥ	sūnoryathāsukham ॥ 10 ॥</l>
</lg></b>
<p>10. <b>mitrapraśaṃsā</b> yathā—(kirātā. 13.52)</p>
<b><lg>
<l>labhyamekasukṛtena	durlabhā	rakṣitāramasurakṣabhūtayaḥ ।</l>
<l>svantamantavirasā	jaḍīyatāṃ	mitralābhamanu	lābhasaṃpadaḥ ॥ 11 ॥</l>
</lg></b>
<pb n="1020"/>
<p>ta(syārtha)syārjanamalabdhalābhaḥ; yathā— labdhaparirakṣaṇaṃ, rakṣitavivardhanaṃ,
rakṣitopayogaśca । tatropayogyo daśadhā— deśa—kāla—śakti—sādhana—kāryānarthapratighāta—
vairanivṛtti—vṛtti—māna—khyāti—nimittaḥ । tatra—</p>
<p><b>deśanimittaḥ</b> aihika āmuṣmikaśca ।</p>
<p><b>kālanimittaḥ</b> (tadā—)tvārtha āyatyarthaśca ।</p>
<p><b>śaktinimittaḥ</b> śaktitrayopacayārthaḥ ।</p>
<p><b>sādhananimittaḥ</b> senāsannāhayantrāyudhanicayabheṣajārthaḥ ।</p>
<p><b>kāryanimitta</b>strivargārthaḥ ।</p>
<p><b>anarthapratighātanimitto</b> durgādyarthaḥ ।</p>
<p><b>vairanivṛttinimittaḥ</b> śatrūcchedārthaḥ ।</p>
<p><b>vṛttinimittaḥ</b> paśupālyakṛṣivāṇijyārthaḥ ।</p>
<p><b>mānanimittaḥ</b> pūjārthaḥ ।</p>
<p><b>khyātinimittaḥ</b> kīrttyartha iti ॥</p>
<p>atrārjane	tu	pravartamānasya	vinayādaya <b>upāyaskandhāḥ</b> — 'vinayaskandhaḥ,
vārtāskandhaḥ, vyavahāraskandhaḥ, rakṣāskandhaḥ, mantraskandhaḥ, upāyaskandhaḥ, vikramaskandhaḥ,
yuddhaskandhaḥ, upaniṣatksandhaḥ, praśamaskandha' iti । teṣu—</p>
<p>1. śuśrūṣāśravaṇādibhiryathāvad vidyopavidyāgrahaṇaṃ tadabhyāsaśca, durgasetuvaṇikpatha—
śūnyaniveśagṛhanirmāṇavyayahastivanavāṇijyapāśupālyakṛṣyādibhiḥ <b>vinayaskandhaḥ</b> ।</p>
<p>2. svapravṛtticintanaṃ <b>vārtāskandhaḥ ।</b></p>
<p>3. vyavahārasthāpanāvivādapadanibandhanādibhirlokānāṃ mātsyanyāyanivāraṇaṃ <b>vyavahāraskandhaḥ ।</b></p>
<p>4. bāhyebhya āntarebhyaśca kaṇṭakebhyaḥ prajāprakṛtyātmarakṣaṇaṃ <b>rakṣāskandhaḥ</b> ।</p>
<p>5. rahasi	ṣāḍguṇyacintā	<b>mantraskandhaḥ</b> ।	anupalabdhasya	jñānam,	upalabdhasya
niścayabalādhā(na)marthadvaidhasya	saṃśayacchedanamekadeśadṛṣṭasyāśeṣopalabdhirviparyaya—
cikitsā	ceti	<b>mantrakarmāṇi</b> ।	karmaṇāmārambhopāyaḥ,	puruṣadravyasaṃpat,
deśakālapravibhāgaḥ, vinipātapratīkāraḥ, kāryasiddhiśceti tatrāṅgāni ।</p>
<p>6. uddha‍ṛtamantrasya sāmabhedapradānadaṇḍaprayoga <b>upāyaskandhaḥ ।</b></p>
<p>7. caturthopāyasādhye tu avyasanārisaṃpadyogāt parasya tadabhimukhaprayāṇaṃ <b>vikramaskandhaḥ</b>.
........(<emph>yuddhaskandhāṃśastruṭitaḥ</emph>) ।</p>
<pb n="1021"/>
<p>9. yuddhāsiddhau durbalasya balavato vā jigīṣorauṣadhamaṇimantrādiprayoga <b>upaniṣskandhaḥ ।</b></p>
<p>10. parasmādavāp‍tānāmadātu.......mikāṇāmātmasātkṛtya bhayādipraśamanaṃ <b>praśamanaskandhaḥ ।</b>
so'yaṃ vidyādirarjito rakṣito, vardhita upayuktaścārthaḥ। yathocyate—</p>
<b><lg><l>yadanarthāvahaṃ/yanaṃ dravyaṃ trivargāvāp‍tisādhakam ।</l>
<l>(dīnānāthaparitrāṇa)kṣamaṃ		so'rtho'padiś‍yate ॥ 12 ॥</l></lg></b>
<p><b>(arthaśṛśrṛṅgāraḥ)</b></p>
<p>upāyataḥ pravṛttau tadavāptyabhimāno'rthaśrṛṅgāraḥ; yathā—(mavīca. 1.30)</p>
<b><lg><l>kanyāratnamayonijanma bhavatāmāste; vayaṃ cārthino
ratnaṃ yat kvacidasti tat pariṇamatyasmāsu śakrādapi ।</l>
<l>kanyāyāśca parārthataiva hi matā; tasyāḥ pradānādahaṃ
bandhurvo bhavitā; pulastyapulahapraṣṭhāśca saṃbandhinaḥ ॥ 13 ॥</l></lg></b>
<p><b>ārabhaṭī vṛttiḥ,</b> anu(u)ḍhramāgadhī pravṛttiḥ, gauḍīyā rītiḥ, sarvā nāyikāḥ,
dhīroddhato nāyaka iti। tatra—</p>
<p><b>ārabhaṭī</b>	<b>vṛtti</b>rarthārjanānurūpāṅgatvāt।	 tathāhi	 <b>āviddhagatirārabhaṭī;</b>
yataḥ— (nāśā. 20.65)</p>
<b><lg><l>pustāvapātaplutalaṅghitāni	 chedyāni	 māyākṛtamindrajālam ।</l>
<l>citrāṇi yuddhāni ca yatra vṛttiṃ/nityaṃ tāṃ tādṛśīmārabhaṭīṃ vadanti ॥ 14 ॥</l></lg></b>
<lg><l>saṃkṣip‍takaḥ, avapātaḥ, vastūtthāpanaṃ, saṃpheṭa iti tadaṅgāni ।</l>
<l><b>āviddhagatirārabhaṭī</b>tyanenārthaśrṛṅgāre dhīroddhatavyāpāraṃ niyamayati ।</l></lg>
<p><b>pustāvapātābhyāṃ</b>	 svasainyadurgādirakṣāmupalakṣayati।	vicitrāṇāṃ	 hi
śilāmṛdvidaladārucarma—(śa)ṇa?)		sūtrāyomayasannahatā/straṃśastrādīnāṃ	<b>pustasaṃjñā1,</b>
parikhākūpavṛdhāvitikādīnāṃ <b>cā'vapātasaṃjñeti ।</b></p>
<p><b>plutalaṅghitābhyāṃ</b> paradurgoparodheṣu tadabhiyogaceṣṭāmācaṣṭe। <b>plutairhi</b> prākārādayo
vilaṅghayante। <b>laṅghanaiśca</b> prākārādaya iti ।</p>
<p><b>chedyāni</b>। 'kūṭayuddhacaturviṃśatiścitrayuddhāni' iti bruvate ।</p>
<!-- NOTES pg=1021!-->
1. nāṭyaśāstre 21 adhyāye pustavidhānaṃ savistaraṃ darśitam dra. 21.5–211 paryantam।
<pb n="1022"/>
<p><b>māyākṛtamindrajālamiti</b>। (anena?) ebhyaḥ svasainyaprotsāhanaparabalastambhanādibhiḥ
kāryasiddhaye'vaskandakālan sūcayati। . . . . . . . . . . </p>
<p><b>saṃkṣip‍takena</b> māyādibhiḥ parātra(stra?)saṃdhānādanāyāsasiddha(ddhiṃ) kāryaśarīrasya brūte ।
avapātenākasmikeṣu bhayādyupanipāteṣu tadapasarpaṇopasarpaṇāprakāraṃ prakaṭayati ।</p>
<p><b>vastūtthāpanena</b> svāsthyāsvāsthyayorviruddhakāryopanipāte mantracintāmādriyate ।</p>
<p><b>saṃpheṭena</b> buddha(yuddha?)—kāle'vaśyocchedyārinigrahaṃ pratipādayati, tallakṣaṇānāṃ
tathāvidhārthayogāt। tathāhi—</p>
<p>1. māyendrajālaśilpanepathyādibhiḥ kāryavastusaṃkṣepaḥ <b>saṃkṣip‍takaḥ</b>।</p>
<p>2. bhayādibhiḥ vidravādikarmasu praveśanirgamo<b>'vapātaḥ</b>।</p>
<p>3. avidravaḥ savidravo vā sarvarasabhāvasamāso <b>vastūtthāpanam</b>।</p>
<p>4. nānāstrayuddhaniddhādibhiḥ sasaṃrambhasaṃprahāraḥ <b>saṃpheṭa</b> iti।</p>
<p><b>uḍhramāgadhī	pravṛttiḥ</b>।		dhīroddhataceṣṭānurūpavilepanamālyabhūṣaṇolbaṇaviśeṣa—
veṣatvādarthaśrṛṅgāraḥ। yathā—</p>
<b><lg><l>ārdrāḥ strajo malayajodakamacchamekaṃ vāsaśca vāsavaripurmamṛṣe'lasāṅgaḥ ।</l>
<l>sañcikliśe kalitarudraniketanādribhariṇa tatkṣaṇamasau maṇibhūṣaṇānām ॥ 15 ॥</l></lg></b>
<p><b>gauḍīyā rītiḥ</b>, dīrghaviddhoddhatasvarūpavākyatvāt। yato yadatidīrghasamāsam,
anatisphuṭārakṣarabandhaṃ, nātyupacāravṛttimat, pādānuprāsayogi, yogavṛttiparamparāgarbhavacaḥ, sā
gauḍīyā। sā ca prāyo'rthaśāstreṣu dhīroddhataceṣṭāsu cāvalokyā, ityarthaśrṛṅāgarāṅgam ।</p>
<p><b>sarvā	nāyikāḥ;</b> arthaśrṛṅgārādhikāriṇo dhīroddhatanāyakasyānavasthitacittatvāt
dharmārthabādhena kāmasevābhyupagamāt। kriyāmithyāyogācca <b>naikā nāyiketyataḥ</b> sarvā
arthaśrṛṅgārāṅgam ।</p>
<p><b>dhīroddhataśca	nāyaka</b> iti।	yatra	hi trayo'dhikāriṇaḥ	(dhīrodātto),
dhīroddhato dhīralalitaśca, tatra yathoktānāṃ vidyādyarthānāmadharmakāmabādhayā yathā vā arjuno
dhīrodāttaḥ pravartata ityanupadeś‍yaḥ dhīrapraśānto'pi tulyatvādanupadeśyaḥ। dhīralalitastu
dharmārthāvabhibhūya kāma eva pravartate। so'pyanupadeś‍yaḥ। dhīroddhatastu dharmakāmāvanapekṣamāṇaḥ
sarvadā'rthamevānurudhyata ityarthaśrṛṅgāre tadadhikāritvenāsya vyapadeśaḥ। prāguktavidyādyārjane
tadupāyapūrvikāyāṃ pravṛttau tasyaiva tadanatikramābhimānāt saguṇaprakṛtipravṛttiparigraha—
bhedāccatuścatvāriṃśatprakāraḥ ।</p>
<pb n="1023"/>
<p>tatra	guṇabhoga/bhedajātyādiguṇasaṃpadapādā'rdhahānyā	<b>madhyamaḥ,		kaniṣṭhaśca</b>।
<b>prakṛtita</b>stāmasaḥ, <b>pravṛttitaḥ</b> anukūlo, dakṣiṇaśśaṭho dhṛṣṭaśca; <b>parigrahāda</b>sādhāraṇaḥ
sādhāraṇaśca। tadetatpravṛttirvṛttirityādikametallakṣaṇodāharaṇaiḥ pūrvameva nirṇītam।1 idānīṃ
nāyakavyapadeśaheturdhairyaṃ vicāryate ।</p>
<p><b>(uddhata—dhairyam)</b></p>
<p>tatra <b>dhīroddhatasya dhairyamuddhataṃ</b> bhavati। yatprabhāvādabhyudayādibhi<b>rutsekaḥ</b>,
śokādibhi<b>rvaiklavyaṃ</b>, vyasanādibhi<b>rdīnatvaṃ</b>, rāgādibhi<b>rdharmabādhā</b>, carite<b>ṣvasadṛśaspardhā</b>,
nīcārtheṣva<b>pyajugupsā</b>, aśaktāveva <b>kṣāntiḥ</b>, skhaliteṣu <b>nānuśayaḥ</b>, sadācāre<b>ṣvanādaraḥ</b>,
paraguṇeṣu <b>mātsaryaṃ</b>, paravyasaneṣu <b>praharṣaḥ</b>, parāpavādeṣu <b>prītiḥ</b>, asthāneṣu <b>krodhaḥ</b>,
prārabdheṣva<b>nirvāhaḥ</b> karmātiśaye <b>vismayaḥ</b>, svajātyādibhi<b>ścābhimāna</b> iti। tatra—</p>
<p>1. <b>abhyudayādibhirutseko</b> yathā—(raghu. 7.67)</p>
<b><lg><l>itaḥ parānarbhakahāryaśastrān vaidarbhi! paś‍yānumatā mayā'si ।</l>
<l>evaṃvidhenāhavaceṣṭitena tvaṃ prārthyase hastagatā mamaibhiḥ ॥ 16 ॥</l></lg></b>
<p>yathā vā—(bārā. 8.74)</p>
<b><lg><l>kiṃ śacyāṃ parato ratirdhanapaterdūre bhavantu striya—
ścandrāntaḥpurametadastu parataḥ ko vairiṇīṣūtsavaḥ ।</l>
<l>sākaṃ śakrajitaḥ kalatranivahaiḥ sardhaṃ ca dārairmama
prītyullāsitapāṇipallayugaṃ	mandodarī	nṛtyati ॥ 17 ॥</l></lg></b>
<p>2. <b>śokādibhirvaiklavyaṃ</b> yathā—(mavīca. 4.55)</p>
<b><lg><l>prāṇāḥ	prayānti	paritastamasā	vṛto'smi
marmacchido	mama	rujaḥ	prasarantyapūrvāḥ ।</l>
<l>akṣṇormukhendumupadhehi	giraṃ	ca	dehi
hā vatsa! mayyakaruṇo sahasaiva mā bhūḥ ॥ 18 ॥</l></lg></b>
<p>yathā vā—(māmā. 9.20)</p>
<b><lg><l>mātarmātardalacati hṛdayaṃ dhvaṃsate dehabandhaḥ
śūnyaṃ manye jagadaviratajvālamantarjvalāmi ।</l>
<l>sīdannandhe tamasi vidhuro majjatīvāntarātmā
viṣvaṅ‍mohaḥ sthagayati kathaṃ mandabhāgyaḥ karomi ॥ 19 ॥</l></lg></b>
<!-- NOTES pg=1023!-->
1. pañcadaśe prakāśe pṛ. 861–878 ।
<pb n="1024"/>
<p>3. <b>vyasanādibhirdainyaṃ</b> yathā—(mavīca. 5.30)</p>
<b><lg><l>viśliṣṭabhāgadheyānāṃ	dvayī	naḥ	paramā	gatiḥ ।</l>
<l>dharmaḥ prakṛṣyamāṇo vā gop‍tā dharmasya vā bhavān ॥ 20 ॥</l></lg></b>
<p>yathā vā—(mavīca. 4.22)</p>
<b><lg><l>puṇyā brāhmaṇajātiranvayaguṇaḥ śāstraṃ/ślāghyaṃ caritraṃ ca me
yenaikena	hṛtānyamūni	haratā	caitanyamātrāṃ	mayi ।</l>
<l>ekaḥ sannapi bhūridoṣagahanaḥ so'yaṃ tvayā preyasā
vatsa! brāhmaṇavatsalena śamitaḥ kṣemāya darpāmayaḥ ॥ 21 ॥</l></lg></b>
<p>4. <b>rāgādibhirdharmabādhā</b> yathā—(raghu. 9.74)</p>
<b><lg><l>nṛpateḥ pratiṣiddhameva tat kṛtavān paṅktiratho vilaṅghaya yat ।</l>
<l>apathe padamarpayanti hi śrutavanto'pi rajonimīlitāḥ ॥ 22 ॥</l></lg></b>
<p>yathā vā—(vesaṃ. 3.11)</p>
<b><lg><l>aśvatthāmā hata iti pṛthāsūnunā spaṣṭamuktvā
svairaṃ śeṣe gaja iti kila vyāhṛtaṃ satyavācā ।</l>
<l>tacchurutvā'sau dayitatanayaḥ pratyayāt tasya rājñaḥ
śastrāṇyājau nayanasalilaṃ ceti tulyaṃ mumoca ॥ 23 ॥</l></lg></b>
<p>5. cariteṣu <b>teṣvasadṛśaspardhā</b> yathā—(hanumannā. 12.2)</p>
<b><lg><l>kṣudrāḥ! santrāsamenaṃ vijahitaharayo bhinnaśakrebhakumbhā
yuṣmādgātreṣu lajjāṃ dadhati paramamī sāyakāḥ saṃpatantaḥ ।</l>
<l>saumitre! tiṣṭha pātraṃ tvamasi na hi ruṣāṃ, nanvahaṃ meghanādaḥ
kiñcitsaṃrambhalīlāniyamitajaladhiṃ	rāmamanveṣayāmi ॥ 24 ॥</l></lg></b>
<p>yathā vā—</p>
<b><lg><l>tadunnataṃ śārṅgadharasya rukmiṇīstanābhighātapravilup‍tacandanam ।</l>
<l>upaitu tāvad yudhi gṛdhrakāminīniratyayāśleṣavidheyatāmuraḥ ॥ 25 ॥</l></lg></b>
<p>6. <b>nīcārtheṣvapyajugupsā</b> yathā—(urā. 2.4)</p>
<b><lg><l>patnīṃ kṣatriyapuṅgavasya śaminaḥ svīkartumicchan guṇai—
rākṛṣṭo daśakandharaḥ svasṛdhiyā dhīstāvadeṣā mama ।</l>
<l>satyaṃ nāma tadastu tatra balavad vidveṣiṇaḥ kiṃ kṣamaṃ
māyāsādhyamidaṃ vihāya sahajaṃ vīrakramaṃ vikramam ॥ 26 ॥</l></lg></b>
<pb n="1025"/>
<p>yathā vā—(bhaṭṭi. 14.1)</p>
<b><lg><l>tato daśāsyaḥ smaravihvalātmā cāraprakāśīkṛtaśatruśaktiḥ ।</l>
<l>vimohya māyāmayarāmamūrdhnā sītāmanīkaṃ prajighāya yoddhum ॥ 27 ॥</l></lg></b>
<p>7. <b>aśaktāveva kṣāntiryathā</b>—(mavīca. 3.27)</p>
<b><lg><l>bhṛgorvaṃśe jātastapasi ca kilāyaṃ sthita iti
dviṣatyapyasmābhiściramiha	titikṣaiva	hi	kṛtā ।</l>
<l>yadā	bhūyobhūyastṛṇavadavadhūnotyanibhṛta—
stadā vipre'pyasmin namatu dhanuranyā'sti na gatiḥ ॥ 28 ॥</l></lg></b>
<p>yathā vā—(mavīca. 3.20)</p>
<b><lg><l>rājāno munayaścaite mahimnaiva mahākṣamāḥ ।</l>
<l>kṣamantāṃ nāma, na tveva śatānandaḥ kṣamiṣyate ॥ 29 ॥</l></lg></b>
<p>8. <b>skhaliteṣu nānuśayo</b> yathā—</p>
<b><lg><l>krīḍatāṃ	mṛgavaneṣu	dhanvināṃ	rūpakoṭikadane'pyakampinām ।</l>
<l>(kā priyā bhavati kā ca vipriyā sundarīṣu bata kāmakāminām ॥ 30 ॥1)</l></lg></b>
<p>yathā vā—(vesaṃ. 2.2)</p>
<b><lg><l>āśastragrahaṇādakuṇṭhaparaśostasyāpi	jetā	mune—
stāpāyāsya na pāṇḍusūnubhirayaṃ bhīṣmaḥ śaraiḥ śāyitaḥ ।</l>
<l>prauḍhānekadhanurdharādivijayaśrāntasya	caikākino
bālasyāyamarātilūnadhanuṣaḥ	prīto'bhimanyorvadhāt ॥ 31 ॥</l></lg></b>
<p>9. <b>sadācāreṣvanādaro</b> yathā—(kirātā. 3.14)</p>
<b><lg><l>jahātu nainaṃ kathamarthasiddhiḥ saṃśayya karṇādiṣu tiṣṭhate yaḥ ।</l>
<l>asādhuyogā hi jayāntarāyāḥ pramāthinīnāṃ vipadāṃ padāni ॥ 32 ॥</l></lg></b>
<p>yathā vā—</p>
<b><lg><l>na sūrayo na sthavirā na dhīrāḥ, puraḥ sthitāḥ prāśnikatāṃ prayānti ।</l>
<l>sa2 tiṣṭhate saṃsadi saṃśayānaḥ pṛṣṭhopaviṣṭāsu vilāsinīṣu ॥ 33 ॥</l></lg></b>
<!-- NOTES pg=1025!-->
1. uttarārdhantvasmābhirnirmitam।
2. santiṣṭhata iti yāvat।
<pb n="1026"/>
<p>10. <b>paraguṇeṣu mātsaryaṃ</b> yathā—(urāca. 5.32)</p>
<b><lg><l>siddhaṃ hyetad vāci vīryaṃ dvijānāṃ
bāhvorvīryaṃ	yattu	tat	kṣatriyāṇām ।</l>
<l>śastragrāhī	brāhmaṇo	jāmadagnya—
stasmin dānte kā stutistasya rājñaḥ ॥ 34 ॥</l></lg></b>
<p>yathā vā—(urāca. 5.34)</p>
<b><lg><l>vanyā/vandyāste hyavicāraṇīyacaritāstiṣṭhantu huṃ vartate
sundīstrīdamane'pyakuṇṭhayaśaso loke mahānto hi ye ।</l>
<l>yāni trīṇi/ṇyakutomukhānyapi padānyāsan kharāyodhane
yadvā	kauśalamindrasūnudamane tatrāpyabhijño	janaḥ ॥ 35 ॥</l></lg></b>
<p>11. <b>paravyasaneṣu praharṣo</b> yathā—</p>
<b><lg><l>upatāstu śatrūṇāṃ svayamanyena vā kṛtaḥ ।</l>
<l>ratiṃ	karoti	mahatīmapakāro'pakāriṇām ॥ 36 ॥</l></lg></b>
<p>yathā vā—(vesaṃ. 5. 28)</p>
<b><lg><l>cūrṇitāśeṣakauravyaḥ kṣībo duśśāsanāsṛjā ।</l>
<l>bhaṅktā suyodhanasyorvorbhīmo'yaṃ śirasā'ñcati ॥ 37 ॥</l></lg></b>
<p>12. <b>parāpavādeṣu prīti</b>ryathā—(mavīca. 3.19)</p>
<b><lg><l>mātureva śiraśchedo garbhāṇāṃ cāvakartanam ।</l>
<l>rājñāṃ ca savanasthānāṃ brahmahatyāsamo vadhaḥ ॥ 38 ॥</l></lg></b>
<p>yathā vā—(mavīca. 3.44)</p>
<b><lg><l>tvaṃ brahmavarcasadhano yadi vartamāne yadvā svajātisamayena dhanurdharasya ।</l>
<l>ugreṇa bhostava tapastapasā dahāmi pakvāntarasya sadṛśaḥ paraśuḥ karoti ॥ 39 ॥</l></lg></b>
<p>13. <b>asthāneṣu krodho</b> yathā—(vesaṃ. 3.44)</p>
<b><lg><l>yo yaḥ śastraṃ bibharti svabhujagurumadaḥ pāṇḍavīnāṃ camūnāṃ
yo yaḥ pāñcālagotre śiśuradhikavayā garbhaśayyāṃ gato vā ।</l>
<l>yo yastatkarmasākṣī carati mayi raṇe, yaśca yaśca pratīpaḥ
krodhāndhastasya tasya svayamapi jagatāmantakasyāntako'ham ॥ 40 ॥</l></lg></b>
<pb n="1027"/>
<p>yathā vā—(vesaṃ. 1.18)</p>
<b><lg><l>lākṣāgṛhānalaviṣānnasabhāpraveśaiḥ
prāṇeṣu vittanicayeṣu ca naḥ prahṛtya ।</l>
<l>ākṛṣṭapāṇḍavavadhūparidhānakeśāḥ
svasthā bhavantu mayi jīvati dhārtarāṣṭrāḥ ॥ 41 ॥</l></lg></b>
<p>14. <b>prārabdheṣvanirvāho</b> yathā—(bārā. 3.30)</p>
<b><lg><l>dordaṇḍacaritoccaṇḍo	haracintācamatkṛtaḥ ।</l>
<l>kārmukāropaṇāyaiṣa samutthāya punaḥ sthitaḥ ॥ 42 ॥</l></lg></b>
<p>yathā vā—(bārā. 3.33)</p>
<b><lg><l>rabhasādayamādāya	kodaṇḍaṃ	madanadviṣaḥ ।</l>
<l>vrīḍāmayo'pi yo'straṃ vo vanditā punarujjhati ॥ 43 ॥</l></lg></b>
<p>15. <b>karmātiśayairvismayo</b> yathā—(seba. 2.43)</p>
<b><lg><l>pecchaṃtāṇa samuddaṃ caḍulo vi auvvavimhaarasatthimio ।</l>
<l>haṇumaṃtaṃmi ṇivaḍio sagoravaṃ vāṇarāṇam̐ loaṇaṇivaho ॥ 44 ॥</l></lg></b>
<lg><l>(prekṣamāṇānāṃ samudraṃ caṭule'pi apūrvavismayarasastimitaḥ ।</l>
<l>hanūmati nipatitaḥ sagauravaṃ vānarāṇāṃ locananivahaḥ ॥)</l></lg>
<p>yathā vā—(seba. 2.44)</p>
<b><lg><l>uahiṃ	alaṃbahi/ghaṇijjaṃ	daṃṭhūṇa
gaāgaaṃ	ca	māruataṇaaṃ ।</l>
<l>vimhaaparaase saṃmud‌dho/mohaṃdhanāriesu vi
mūḍho/gūḍho bhamai hiaesu siṃ ucchāho ॥ 45 ॥</l></lg></b>
<lg><l>(udadhimalaṅghanīyaṃ		dṛṣṭavā
gatāgataṃ	ca	mārutatanayam ।</l>
<l>vismayaparavaśeṣu saṃmugdho/mohāndhakāriteṣu api
mūḍho/gūḍho bhramati hṛdayeṣu teṣāmutsāhaḥ ॥)</l></lg>
<p>16. <b>svajātyādibhiścābhimāna</b> iti। tatra jātyādayo guṇāścaturviṃśatiḥ। caturṇāmapi
nāyakānāmuttamatvādihetava ityabhihitaṃ purastāt1। tatra—</p>
<!-- NOTES pg=1027!-->
1. pṛ. 1001, 1005 ।
<pb n="1028"/>
<p><b>dhīroddhataḥ</b> pādaguṇasaṃpadā ardhaguṇasaṃpadā ca hīno <b>madhyamaḥ kaniṣṭhaśca</b> syāt।
tatra— <b>madhyamasya</b> prabhāvabhāvadeśakālajñānamahārambhatāsauhārdāni syuḥ ।</p>
<p><b>kaniṣṭhasya</b> tu aṣṭādaśabhyo yadṛcchayā'nye'pi jātyādayaḥ ṣaḍ na bhavanti। teṣu—</p>
<p>1. <b>jātyabhimāno</b> yathā—(kirātā. 14.22)</p>
<b><lg><l>vayaṃ kva varṇāśramarakṣaṇocitāḥ? kva jātihīnā mṛgajīvitacchidaḥ? ।</l>
<l>sahāpakṛṣṭairmahatāmasaṅgataṃ	 bhavanti	 gomāyusakhā	 na	 dantinaḥ ॥ 46 ॥</l></lg></b>
<p>2. <b>anvayābhimāno</b> yathā—(mavīca. 3.11)</p>
<b><lg><l>brahmaikatānamanaso'pi vasiṣṭhamukhyāstvaṃ brūhi vīracariteṣu guruḥ purāṇaḥ ।</l>
<l>vaṃśe viśuddhimati yena bhṛgorjanitvā śastraṃ gṛhītamatha tasya yadatra yuktam ॥ 47 ॥</l></lg></b>
<p>3. <b>abhijanābhimāno</b> yathā—(bārā. 1.3)</p>
<b><lg><l>ahameṣa hariṣyāmi pariṇetuḥ pure'pi tām ।</l>
<l>nārīparibhavaṃ soḍhuṃ dākṣiṇātyā na śikṣitāḥ ॥ 48 ॥</l></lg></b>
<p>4. <b>nivāsābhimāno</b> yathā—(raghu. 5.60)</p>
<b><lg><l>evaṃ	tayoradhvani	daivayogādāseduṣoḥ	 sakhyamacintyahetu ।</l>
<l>eko yayau caitrarathapradeśān saurājyaramyānaparo vidarbhān ॥ 49 ॥</l></lg></b>
<p>5. <b>āspadābhimāno</b> yathā—(bārā. 8.2)</p>
<b><lg><l>tvatkāṅkakāravijaye tava rāma laṅkā sītā ca te punariyaṃ bhavato'stu dārāḥ ।</l>
<l>matkāṅkakāravijaye tu mamādhipatyaṃ tasyāṃ ca te puri kalatrajane ca tatra ॥ 50 ॥</l></lg></b>
<p>6. <b>padābhimāno</b> yathā—(raghu. 4.1)</p>
<b><lg><l>sa rājyaṃ guruṇāṃ dattaṃ pratipadyādhikaṃ vabhau ।</l>
<l>dinānte	 nihitaṃ	tejassavitreva	 hutāśanaḥ ॥ 51 ॥</l></lg></b>
<p>7. <b>pitrabhimāno</b> yathā—(vikra. 4.19)</p>
<b><lg><l>sūryācandramasau	yasya	mātāmahapitāmahau ।</l>
<l>svayaṃvṛtaḥ patirdvābhyāmūrvaś‍yā ca bhuvā ca yaḥ ॥ 52 ॥</l></lg></b>
<p>8. <b>śāstrābhimāno</b> yathā—</p>
<b><lg><l>paccakkhā hi parokkhaṃ kahavi tugga(jjha)/tulaggaghaḍiāhi āgamasud‌dhaṃ ।</l>
<l>saṃcāliaṇikkappaṃ aṇuhūāhi vi mahaṃ suaṃ mipi tulāgracaa garuaṃ ॥ 53 ॥</l></lg></b>
<pb n="1029"/>
<lg><l>(pratyakṣata‍‍ddhiṃ parokṣaṃ kathaṃ vā tava ghaṭitāddhi āgamaśuddham ।</l>
<l>sañcālitā niṣkampamanubhūtāddhi api mama śrutameva gurukam ॥)</l></lg>
<p>9. <b>vāggmitābhimāno</b> yathā—(kirātā. 14.3)</p>
<b><lg><l>viviktavarṇā'bharaṇā sukhaśrutiḥ prasādayantī hṛdayānyapi dviṣām ।</l>
<l>pravartate	nā'kṛtapuṇyakarmaṇāṃ	prasannagambhīrapadā	sarasvatī ॥ 54 ॥</l></lg></b>
<p>10. <b>kalāvaidagdhyābhimāno</b> yathā—(kusaṃ. 3.10)</p>
<b><lg><l>tava prasādāt kusumāyudho'pi sahāyamekaṃ madhumeva labdhvā ।</l>
<l>kuryāṃ harasyāpi pinākapāṇerdhairyacyutiṃ, ke mama dhanvino'nye? ॥ 55 ॥</l></lg></b>
<p>11. <b>caturatābhimāno</b> yathā—(harivijaye)</p>
<b><lg><l>bahumaṇṇasi harippaṇaaṃ saṃdāṇesi tiasesa pāaavaaṇaṃ ।</l>
<l>ojaha mud‌dhasabhāvaṃ saṃbhāvesu suraṇāha! jāavaloaṃ ॥ 56 ॥</l></lg></b>
<lg><l>(bahumanyase haripraṇayaṃ sandānayasi tridaśeśapādaparatnam ।</l>
<l>apajahihi mugdhasvabhāvaṃ sambhāvaya suranātha! yādavalokam ॥)</l></lg>
<p>12. <b>rūpasaṃpadabhimāno</b> yathā—(rāca. 11.87/88)</p>
<b><lg><l>mlānākṛtī	malinacīradharau		narau 	tau
nīrājanārthamiva yasya kṛtau/me vihitau vidhātrā ।</l>
<l>devadrumastabakabaddhajayāvataṃsa—
stvāṃ devaro namatu maithili! kumbhakarṇaḥ ॥ 57 ॥</l></lg></b>
<p>13. <b>saubhāgyābhimāno</b> yathā—</p>
<b><lg><l>ekasmiñ śayane mayā mayasutāmāliṅgya nidrālasā—
munnidaṃ śayitena maccaraṇayoḥ saṃvāhanavyāpṛtām/tā ।</l>
<l>pādāgreṇa	 tilottamā	 stanataṭe	 sasnehamāpīḍitā
harṣāvegasamarpitāni	pulakānyadyāpi	 no	muñcati ॥ 58 ॥</l></lg></b>
<p>14. <b>tyāgābhimāno</b> yathā—</p>
<b><lg><l>kettiametta vva dharā, maha baliṇo tuṃttha/tujjha? patthamāṇassa/maggamāṇassa ।</l>
<l>appā	ṇa	kevalaṃ	cia	ahaṃ	vi	lahuīkao	kaṇha! ॥ 59 ॥</l></lg></b>
<lg><l>{kiyanmātreva dharā mahābalinaḥ(taḥ) tava prārthayamānasya (mṛgyamāṇasya) ।</l>
<l>ātmā	 na	kevalameva	ahamapi	laghukīkṛtaḥ	kṛṣṇa! ॥}</l></lg>
<pb n="1030"/>
<p>15. <b>śauryābhimāno</b> yathā—(māmā. 5.32)</p>
<b><lg><l>dhairyaṃ nidhehi hṛdaye hata eṣa pāpaḥ kiṃ vā kadācidapi kenacidanvabhāvi ।</l>
<l>sāraṅgasaṅgaravidhāvibhakumbhakūṭakuṭṭākapāṇikuliśasya	 hareḥ	pramādaḥ ॥ 60 ॥</l></lg></b>
<p>16. <b>adīnavākyatābhimāno</b> yathā—(vesaṃ. 5.3)</p>
<b><lg><l>mātaḥ!	kimapyasadṛśaṃ	 vikṛtaṃ	vacaste
sukṣatriyā kva bhavatī? kva ca dīnataiṣā? ।</l>
<l>nirvatsale!		sutaśatasya	 vipattimetāṃ
tvaṃ	nānucintayasi		rakṣasi	māmayogyam ॥ 61 ॥</l></lg></b>
<p>17. <b>śaktyabhimāno</b> yathā—(bārā. 1.44)</p>
<b><lg><l>sārdhaṃ hareṇa haravallabhayā ca devyā herambaṣaṇamukhavṛṣapramathāvakīrṇam ।</l>
<l>kailāsamuddhatavato daśakandharasya keyaṃ jaraddhanuṣi durdama/durmada—doḥparīkṣā ॥ 62 ॥</l></lg></b>
<p>18. <b>dakṣatābhimāno</b> yathā—(bābhā. 1.83)</p>
<b><lg><l>kasya droṇo dhanuṣi na guruḥ svasti devavratāya
cchannābhyāsaḥ	 kurupatirayaṃ	 śrīsamutthairvilāsaiḥ ।</l>
<l>bhoḥ karṇādyāḥ! śrṛṇuta tadimāṃ brāhmaṇasyāsya vāṇīṃ
rādhāyantraṃ	 racayata	 punarviddhamapyastvaviddham ॥ 63 ॥</l></lg></b>
<p><b>dhairyoddhatyahetavaścāsyāṣṭau viśeṣaguṇāḥ</b> — mānaḥ, tejaḥ, śauṇḍīryaṃ, vilāsaḥ,
vikatthanā, asthiratvam, agambhīratā, sāhasamiti। tatra—</p>
<p>1. <b>paribhavāsahiṣṇutvaṃ mānaḥ</b>; yathā—(hanumannāṭake 14.6)</p>
<b><lg><l>dhigdhikchakrajitaṃ, prabodhitavatā kiṃ kumbhakarṇena vā?
svargagrāmaṭikāviluṇṭhanavṛthocchūnaiḥ	kimebhirbhujaiḥ? ।</l>
<l>nyakkāro hyayameva me yadarayastatrāpyasau tāpasaḥ
so'pyatraiva nihanti rākṣasabhaṭān; jīvatyaho rāvaṇaḥ ॥ 64 ॥</l></lg></b>
<p>yathā vā—</p>
<b><lg><l>vyasanaṃ tāta! sā lakṣmīrvarjanīyaiva sā nṛbhiḥ ।</l>
<l>prāpyate viṣamaṃ kṛtvā yā dainyadhvajamañjalim ॥ 65 ॥</l></lg></b>
<pb n="1031"/>
<p>2. <b>adhikṣepādanalpodgāraviśeṣastejaḥ</b> ; yathā—(kirātā. 15.46)</p>
<b><lg>
<l>viphalīkṛtayat‍nasya	kṣatabāṇasya	śambhunā ।</l>
<l>gāṇḍīvadhanuṣaḥ khebhyo niścacāra hutāśanaḥ ॥ 66 ॥</l>
</lg></b>
<p>yathā vā—(kirātā. 15.47)</p>
<b><lg>
<l>sa piśaṅgajaṭāvaliḥ kirannurutejāḥ parameṇa manyunā ।</l>
<l>jvalitauṣadhijātavedasā himaśailena samaṃ vididyute ॥ 67 ॥</l>
</lg></b>
<p>3. <b>garvaprakarṣaḥ śauṇḍīryam;</b> yathā—(rāca. 19.87–88)</p>
<b><lg>
<l>cakraṃ	vā	madhuhā	kṛtāntagṛhiṇīdattāśrapañcāṅgulaṃ
vajraṃ	bhūdharapakṣaśoṇitasurāpānonmadaṃ	vā	vṛṣā ।</l>
<l>śūlaṃ vā'ndhakaraktabindunicitaṃ gṛh‍ṇātu śūlāyudho
dhṛṣṭadyum‍namahaṃ nihanmi samare, kaścit paritrāyatām ॥ 68 ॥</l>
</lg></b>
<p>yathā vā—(mavīca. 3.24)</p>
<b><lg>
<l>tapo vā śastraṃ vā vyapadiśati yaḥ kaścidiha vaḥ
sa	darpād	durnāmaṃ	dviṣamasahamānaḥ	skhalayatu ।</l>
<l>arāmāṃ	nissīradhvajadaśarathīkṛtya	vasudhā—
matṛp‍tastatkulyānapi	paraśurāmaḥ	śamayati ॥ 69 ॥</l>
</lg></b>
<p>4. <b>garvajanitā dṛṣṭyādiceṣṭā vilāsaḥ</b> ; yathā—(urāca. 6.19)</p>
<b><lg>
<l>dṛṣṭistṛṇīkṛtajagattrayasattvasārā dhīroddhatā namayatīva gatirdharitrīm ।</l>
<l>kaumārake'pi girivad gurutāṃ dadhāno vīro rasaḥ kimayametyuta darpa eva ॥ 70 ॥</l>
</lg></b>
<p>yathā vā—(mahānāṭake 12.2)</p>
<b><lg>
<l>kṣudrāḥ! santrāsamenaṃ vijahita harayo bhinnaśakrebhakumbhā
yuṣmaddeheṣu lajjāṃ dadhati paramamī sāyakāḥ saṃpatantaḥ ।</l>
<l>saumitre! tiṣṭha, pātraṃ tvamasi nahi ruṣāṃ, nanvahaṃ meghanādaḥ
kiñcitsaṃrambhalīlāniyamitajaladhiṃ	rāmamanveṣayāmi ॥ 71 ॥</l>
</lg></b>
<p>5. <b>svaguṇaślāghā vikatthanā</b> ; yathā—(vesaṃ. 3.33)</p>
<b><lg>
<l>deśaḥ so'yamarātiśoṇitajalairyasmin hradāḥ pūritāḥ
kṣattrādeva tathāvidhaḥ paribhavastātasya keśagrahāt ।</l>
<pb n="1032"/>
<l>tānyevāhitaśastraghasmaraguṇyastrāṇi	bhāsvanti	me
yad rāmeṇa kṛtaṃ tadeva kurute drauṇāyanaḥ krodhanaḥ ॥ 72 ॥</l>
</lg></b>
<p>yathā vā—(vesaṃ. 5.27)</p>
<b><lg>
<l>sakalaripujāyāśā	yatra	baddhā	sutaiste
tṛṇamiva	paribhūto	yasya	garveṇa	lokaḥ ।</l>
<l>raṇaśirasi	nihantā	tasya	rādhāsutasya
praṇamati pitarau vāṃ madhyamaḥ pāṇḍavo'yam ॥ 73 ॥</l>
</lg></b>
<p>6. <b>prārambheṣvakālapratīkṣā'sthiratvaṃ</b> ; yathā—(vesaṃ. 6.1)</p>
<b><lg>
<l>tīrṇe bhīṣmamodadhau, kathamapi droṇānale nirvṛte
karṇāśīviṣabhogini praśamite, śalya़e ca yāte divam ।</l>
<l>bhīmena	priyasāhasena	rabhasādalpāvaśeṣe jaye
sarve	jīvitasaṃśayaṃ	vayamamī vācā samāropitāḥ ॥ 74 ॥</l>
</lg></b>
<p>yathā vā—(837–38 pṛ.)</p>
<b><lg>
<l>ūrū nipīḍya gadayā yadi nādya tasya pādena rat‍namukuṭaṃ śakalīkaromi ।</l>
<l>dehaṃ nipītanijadhūmavijṛmbhamāṇajvālājaṭālavapuṣi jvalane juhomi ॥ 75 ॥</l>
</lg></b>
<p>7. <b>rāgādibhirāśayaprakāśanam agambhīratā</b>; yathā—(daa. 2.9)</p>
<b><lg>
<l>etāṃ paś‍ya puraḥ sthalīmiha kila krīḍākirāto haraḥ
kodaṇḍena kirīṭinā sarabhasaṃ cūḍāntare tāḍitaḥ ।</l>
<l>ityākarṇya kathādbha‍utaṃ himanidhāvadrau subhadrāpate—
rmandaṃ	mandamakāri	yena	nijayordordaṇḍayormaṇḍanam ॥ 76 ॥</l>
</lg></b>
<p>yathā vā—</p>
<b><lg>
<l>tadunnataṃ śārṅgadharasya rukmiṇīstanābhighātapravilup‍tacandranam ।</l>
<l>upaitu tāvad yudhi gṛdhrakāminīniratyayāśleṣavidheyatāmuraḥ ॥ 77 ॥</l>
</lg></b>
<p>8. <b>kāryeṣvavimṛśya pravṛttiḥ sāhasaṃ</b> ; yathā—</p>
<b><lg>
<l>haddha‍uṃ gāhiamoliṃ ad‍dhacchiṇṇasidhilaṃ a moṃttūṇa siraṃ ।</l>
<l>kaṃṭhapaḍiāsadhāro uvvaṃteūṇa vāhio jeṇa asi ॥ 78 ॥</l>
</lg></b>
<lg>
<l>{hantuṃ gṛhīcamaulim ardhacchinnaśithilaṃ ca muktvā śiraḥ ।</l>
<l>kaṇṭhapatitāsradhāro	(raṃ nabhasthale)	vāhito yenāsiḥ ॥}</l>
</lg>
<pb n="1033"/>
<p>yathā vā—</p>
<b><lg>
<l>ācāryaṃ kiṃ nihanmi pracaladasilatāpañjaraprāvṛtāśaṃ
nāgānāṃ vṛndabandhaṃ kimuta ghanaghaṭābhogabhīmaṃ bhinadmi ।</l>
<l>asmin nānāstraśastrāvaliśabalac‍cāpacakrāndhakāre
rājñāṃ tāvat samāje bhayalulitasitacchatraṣaṇḍe patāmi ॥ 79 ॥</l>
</lg></b>
<p>(<b>dhīroddhatasya bhāvāḥ</b>)</p>
<p>so'yamanayorviśeṣaguṇayogaḥ svābhāviko niratiśayaḥ āntaraḥ, nityaṃ
cālpoparāgaḥ, yatprabhāvāt tadanurūpā eva ratyādayo1 jāyante । tatra mdash;</p>
<p>1. <b>madhyamasya rati</b>ryathā—(kirātā. 3.37)</p>
<b><lg>
<l>akṛtrimapremarasābhirāmaṃ rāmārpitaṃ dṛṣṭivilobhi dṛṣṭam ।</l>
<l>manaḥprasādāñjalinā nikāmaṃ jagrāha pātheyaminendrasūnuḥ ॥ 80 ॥</l>
</lg></b>
<p><b>kaniṣṭhasya</b> yathā—(bārā. 1.40)</p>
<b><lg>
<l>nirmālyaṃ nayanaśriyaḥ kuvalayaṃ, vaktrasya dāsaḥ śaśī
kāntiḥ prāvaraṇaṃ tanūrmadhumuco yasyāśca vācaḥ kila ।</l>
<l>viṃśatyā racitāñjaliḥ karatalaistvāṃ yācito rāvaṇa—
stāṃ draṣṭuṃ janakātmajāṃ hṛdayaṃ! he netrāṇi mitrīkuru ॥ 81 ॥</l>
</lg></b>
<p>2. <b>madhyamasya</b> ratiḥ (prītiḥ); yathā—(urāca. 6.19)</p>
<b><lg>
<l>dattendrābhayadakṣiṇairbhagavato	vaivasvatādāmano—
rdṛp‍tānāṃ	dahanāya	dīpitanijakṣātrapratāpāg‍nibhiḥ ।</l>
<l>ādityairyadi vigraho nṛpatibhirdhanyaṃ mamaitat tato
dīp‍tāgrasphuradugradīdhitiśikhānīrājitajyaṃ	dhanuḥ ॥ 82 ॥</l>
</lg></b>
<p>saiva <b>kaniṣṭhasya</b> yathā—(bārā. 1.30)</p>
<b><lg>
<l>yenāropaṇakarmaṇā'pi bahavo vīravrataṃ tyājitāḥ
kāryaṃ	sajjitabāṇamīśvarastuddorbhirebhirmā ।</l>
<l>strīrat‍naṃ tadagarbhasambhavamito labhyaṃ ca līlāyitaṃ
tenaiṣā mama phullapaṅkajavanacchāyā dṛśāṃ viṃśatiḥ ॥ 83 ॥</l>
</lg></b>
<!-- NOTES pg=1033!-->
1. dra atraiva pṛ. 614 ।
<pb n="1034"/>
<p>3. <b>madhyamasyeti (utkaṇṭhā)</b> yathā—(vikramo. 1.20)</p>
<b><lg>
<l>eṣā mano me prasabhaṃ śarīrāt pituḥ padaṃ madhyamamutpatantī ।</l>
<l>suraṅganā karṣati khaṇḍitāgrāt sūtraṃ mṛṇāladiva rājahaṃsī ॥ 84 ॥</l>
</lg></b>
<p><b>kaniṣṭhasya</b> yathā—(bārā. 3.9)</p>
<b><lg>
<l>induḥ	sītāvadanasadṛśo,	jānakīnetrahṛdyaṃ
līlāmbhojaṃ,	visakisalayā	maithilīhāsabhāsaḥ ।</l>
<l>samyak sāmyāditi hi bahavastasya jātā jagatyāṃ
laṅkābharturjanakatanayāvipralambhe	vinodāḥ ॥ 85 ॥</l>
</lg></b>
<p>4. <b>madhyamasya</b> cintā yathā—</p>
<b><lg>
<l>taṃ ṇatthi jaṃ sahiaṇo ṇa bhaṇejja pecchakkha mantu dūmiahiaaṃ ।</l>
<l>aṇuṇejaa jappaṃto jai ṇavaraṃ vammaho miaṃkoṃvaviaṃo ॥ 86 ॥</l>
</lg></b>
<lg>
<l>(tannāsti yat sakhī sakhijano na bhaṇet prekṣasva kṣamatāṃ mantudūnahṛdayam ।</l>
<l>anunayet	jalpan	yadi	kevalaṃ	manmatho	mṛgāṅkopetaḥ ॥)</l>
</lg>
<p><b>kaniṣṭhasya</b> yathā—(seba. 11.27)</p>
<b><lg>
<l>abbhatthaṇaṃ ṇa geṇhai tīrai tihuaṇasirīa vi ṇa loheuṃ ।</l>
<l>ṇa gaṇei sarīrabhaaṃ kaha maṃteṇa/maṇṇe hojja jāṇaī sāṇuṇaā ॥ 87 ॥</l>
</lg></b>
<lg>
<l>(abhyarthanā na gṛh‍ṇāti śakyate tribhuvanaśriyā'pi lobhayitum ।</l>
<l>na gaṇayati śarīrabhayaṃ kathaṃ mantreṇa manye bhavejjānakī sānunayā ॥)</l>
</lg>
<p>5. <b>madhyamasya smṛti</b>ryathā—(māmā. 4.8)</p>
<b><lg>
<l>tanme manaḥ kṣipati yat sarasaprahāramālokya māmagaṇitaskhaladuttarīyā ।</l>
<l>trastaikahāyanakuraṅgaviloladṛṣṭirāśliṣṭavatyamṛtasaṃvalitairivāṅgaiḥ	॥ 88 ॥</l>
</lg></b>
<p><b>kaniṣṭhasya</b> yathā—(urā. 5.11)</p>
<b><lg>
<l>gaṇḍūṣāśoṣitābdhipracalajalacarotphālajātasmitānāṃ
helākṛṣṭārkacandradviguṇakṛtamahākuṇḍalābhogabhājām	।</l>
<l>pīnāṃsasthāpitāśādviradamadamaṣīmāṃsalāṃsasthalānāṃ
dūraṃ yātasya vatsa! smarati daśaśirāstvacchiśukrīḍitānām ॥ 89 ॥</l>
</lg></b>
<pb n="1035"/>
<p>6. <b>madhyamasya</b> matiryathā—(māmā. 1.32)</p>
<b><lg>
<l>mā mūmuhat khalu bhavantamananyajanmā mā te malīmasavikāraghanā marirbhūt ।</l>
<l>ityādi nanviha nirarthakameva yasmin kāmaśca jṛmbhitaguṇo navayauvanaṃ ca ॥ 90 ॥</l>
</lg></b>
<p><b>kaniṣṭhasya</b> yathā—(seba. 11.28)</p>
<b><lg>
<l>pai-māhappa-ṇisaṇṇā	avamaṇṇia-sesa-purisasoṃḍīrā ।</l>
<l>jai ṇavaraṃ hojja vase luarāhavasīsadaṃsaṇe jaṇaasuā ॥ 91 ॥</l>
</lg></b>
<lg>
<l>(patimāhātmyaniṣaṇṇā'vasānita(mānita)śeṣapuruṣaśauṇḍīryā ।</l>
<l>yadi kevalaṃ bhaved vaśe lūnarāghavaśīrṣadarśane janakasutā ॥)</l>
</lg>
<p>7. <b>madhyamasya vitarko</b> yathā—(śāku. 6.10)</p>
<b><lg>
<l>svap‍no nu māyā nu matibhramo nu kliṣṭaṃ nu tāvat phalameva puṇyam ।</l>
<l>asannivṛttyai	tadatītamete	manorathā	nāma	taṭaprapātaḥ ॥ 92 ॥</l>
</lg></b>
<p><b>kaniṣṭhasya</b> yathā—(kirātā. 16.18)</p>
<b><lg>
<l>māyā svideṣā mativibhramo vā dhvastaṃ nu me vīryamutāhamanyaḥ ।</l>
<l>gāṇḍīvamuktā hi yathā purā me parākramante na śarāḥ kirāte ॥ 93 ॥</l>
</lg></b>
<p>8. <b>madhyamasya śaṅkā</b> yathā—(vesaṃ. 3.9)</p>
<b><lg>
<l>kiṃ śiṣyād gurudakṣiṇāṃ gurugadād bhīmapriyaḥ prāp‍tavān
antevāsidayālurujjhitaghṛṇenāsādito	jiṣṇunā ।</l>
<l>govindena sudarśanasya niśitaṃ dhārāpathaṃ prāpitaḥ
śaṅke	nāpadamanyataḥ	khalu	gurorebhyaścaturthādaham ॥ 94 ॥</l>
</lg></b>
<p><b>kaniṣṭhasya</b> yathā—(vesaṃ. 2.9)</p>
<b><lg>
<l>kiṃ kaṇṭhe śithilīkṛto bhujalatāpāśaḥ pramādānmayā
nidrācchedavivartaneṣvabhimukhaṃ	nādyāpi	sambhāvitā ।</l>
<l>anyastrījanasaṅkathālaghurahaṃ	svap‍ne tvayā lakṣito
doṣaṃ paś‍yasi kiṃ priye! parijanopālambhayoge mayi ॥ 95 ॥</l>
</lg></b>
<p>9. <b>madhyamasya nidrā</b> yathā—(māgha. 11.10)</p>
<b><lg>
<l>gatamanugatavīṇairekatāṃ veṇunādaiḥ kalamavikalatālaṃ gāyakai(nai)rbodhahetoḥ ।</l>
<l>asakṛdanavagītaṃ gītamākarṇayantaḥ sukhamukulitanetrā yānti nidrāṃ narendrāḥ ॥ 96 ॥</l>
</lg></b>
<pb n="1036"/>
<p><b>kaniṣṭhasya</b> yathā—(pṛ. 895)</p>
<b><lg>
<l>vrīhiḥ stambakariḥ, prabhūtapayasaḥ pratyāgatā dhenavaḥ
pratyujjīvitamikṣuṇā bhṛśamiti dhyāyannapetānyadhīḥ ।</l>
<l>sāndrośīrakuṭumbinīstanabharavyālup‍tagharmaklamo
deve nīramudāramujjhati sukhaṃ śete niśi grāmaṇīḥ ॥ 97 ॥</l>
</lg></b>
<p>10. <b>madhyamasya sup‍taṃ</b> yathā—(urā. 1.2)</p>
<b><lg>
<l>jṛmbhāvijihmita/vijṛmbhita-dṛśaḥ prathamaprabuddha—
lakṣmīkarāmburuhalālanalālasasya	।</l>
<l>gātrāpravṛtti/vartibharasasmita/kharvita-śeṣamavyā—
davyāhataṃ	murajitaḥ	kṛtakaprasup‍tam ॥ 98 ॥</l>
</lg></b>
<p><b>kaniṣṭhasya</b> yathā—(bārā. 8.27)</p>
<b><lg>
<l>nistandrairdigdvipendrairyugapadupagate	bodhanāyādhivakṣaḥ
prārabdhe	dvandvayuddhe	pracuramadacayoc‍caṇḍagaṇḍaiścaturdhā ।</l>
<l>nidrāmudrāṃ na muñcatyapi tu khurukhurāghoṣagarbhorughoṇā—
ghūtkārairghoratāraiḥ svapiti pihitadṛṅ nirbharaṃ kumbhakarṇaḥ ॥ 99 ॥</l>
</lg></b>
<p>11. <b>madhyamasya prabodho</b> yathā—(raghu. 9.71)</p>
<b><lg>
<l>uṣasi	sa	gajayūthakarṇatālaiḥ paṭupaṭahadhvanibhirvidhūtanindraḥ ।</l>
<l>aramata madhurasvarāṇi śṛṇvan vihagavikūjitavandimaṅgalāni ॥ 100 ॥</l>
</lg></b>
<p><b>kaniṣṭhasya</b> yathā—(seba. 12.40)</p>
<b><lg>
<l>tāva a rakkhasaṇāho pāāraṃtaria—kaḍaiaṃ kaiseṇṇaṃ ।</l>
<l>raṇamahiaṃ agaṇeṃto ṇiae ṇiddāparikkhaaṃmi viuddho ॥ 101 ॥</l>
</lg></b>
<lg>
<l>(tāvac‍ca rākṣasanāthaḥ prākārāntaritakaṭakitaṃ kapisainyam ।</l>
<l>raṇamahitamagaṇayan	nijake	nidrāparikṣaye	vibuddhaḥ ॥)</l>
</lg>
<p>12. <b>madhyamasya vrīḍā</b> yathā—(bārā. 2.28)</p>
<b><lg>
<l>serṣyaṃ paś‍yati ṣaṇmukhe bhagavatī kodaṇḍaśikṣāślathaṃ
dhammillaṃ viracayya cumbitavatī yaṃ vatsalā mūrdhani ।</l>
<l>soḍhā so'pi hi bhārgavo gurutanurnirbhartsanāṃ rāvaṇā—
dityākarṇya gaṇairvṛtaḥ smitamukhairīśo'pi lajjiṣyate ॥ 102 ॥</l>
</lg></b>
<pb n="1037"/>
<p><b>kaniṣṭhasya</b> yathā—(vesaṃ. 1.26)</p>
<b><lg>
<l>bhūyaḥ	paribhavakṣāntilajjābandhuritānanam ।</l>
<l>aniśśeṣitakauravyaṃ na paś‍yasi vṛkoradaram ॥ 103 ॥</l>
</lg></b>
<p>13. <b>madhyamasya harṣo (/ dhṛtiḥ)</b> yathā—(bārā. 5.9)</p>
<b><lg><l>na prīte parameśvare'pi śirasāṃ chedena homena vā
jyāvallīnahanena	cāmarapatau	dvārārgalāsaṅgini ।</l>
<l>saṃpratyailabilāt1 tathā naca hṛte viśvātithau puṣpake
draṣṭavyā janakātmajetyatha yathā laṅkeśvaro modate ॥ 104 ॥</l>
</lg></b>
<p><b>kaniṣṭhasya</b> yathā—(vesaṃ. 2.13)</p>
<b><lg>
<l>diṣṭyā'rdhaśrutavipralabdhavacanakrodhādahaṃ	no	gato
diṣṭyā no paruṣaṃ ruṣā'rdhakathite kiñcinmayā vyāhṛtam ।</l>
<l>māṃ pratyāyayituṃ vimūḍhahṛdayaṃ diṣṭyā kathā'ntaṃ gatā
mithyādūṣitayā'nayā virahitaṃ diṣṭyā na jātaṃ jagat ॥ 105 ॥</l>
</lg></b>
<p>14. <b>madhyamasya romāñco</b> yathā—(urāca. 5.18)</p>
<b><lg>
<l>etasmin masṛṇitarājapaṭṭakānte moktavyā kathamiva sāyakāḥ śarīre ।</l>
<l>yatprāp‍tau	mama	parirambhaṇābhilāṣādunmīlatpulakakadambamaṅgamāste ॥ 106 ॥</l>
</lg></b>
<p><b>kaniṣṭhasya</b> yathā—(seba. 15.66)</p>
<b><lg>
<l>pulaaṃ jaṇeṃti dahakaṃdharassa rāhavasarā sarīrammi aḍaṃtā ।</l>
<l>jaṇaataṇaāpaoharapphaṃsamahagghā via karaalāaṭṭhia vimukkā ॥ 107 ॥</l>
</lg></b>
<lg>
<l>(pulakaṃ janayanti daśakandharasya rāghavaśarāḥ śarīre patantaḥ ।</l>
<l>janakatanayāpayodharasparśamahārghā iva karatalākṛṣṭavimuktāḥ ॥)</l>
</lg>
<p>15. <b>madhyamasya hāso</b> yathā—(urāca. 5.33)</p>
<b><lg>
<l>ko'pyeṣa samprati navaḥ puruṣāvatāro vīro na yasya bhagavān bhṛgunandano'pi ।</l>
<l>paryāp‍tasap‍tabhuvanābhayadakṣiṇāni puṇyāni tātacaritāni ca yo na veda ॥ 108 ॥</l>
</lg></b>
<p><b>kaniṣṭhasya</b> yathā—(vesaṃ. 2.28)</p>
<b><lg>
<l>duśśāsanasya hṛdayakṣatajāmbupāne duryodhanasya ca yathā vyathitorubhaṅge ।</l>
<l>tejasvināṃ samaramūrdhani pāṇḍavānāṃ jñeyā jayadrathavadhe'pi tathā pratijñā ॥ 109 ॥</l>
</lg></b>
<!-- NOTES pg=1037!-->
1. ailabilaḥ kuberaḥ ।
<pb n="1038"/>
<p>16. <b>madhyamasyotsāho</b> yathā—(urāca. 6.16)</p>
<b><lg>
<l>āyuṣmataḥ kila lavasya narendrasainyairāyodhanaṃ nanu kimāttha sakhe! tatheti ।</l>
<l>adyāstametu bhuvaneṣvapi rājaśabdaḥ kṣatrasya śastraśikhinaḥ śamamadya yāntu ॥ 110 ॥</l>
</lg></b>
<p><b>kaniṣṭhasya</b> yathā—(bārā. 4.58)</p>
<b><lg>
<l>lūnakṣatriyakaṇṭhakandalagalatkīlālanirvāpitaḥ
pratyuda‍bhūtaśikhākalāpahutabhugjhaṅkāribhirmārgaṇaiḥ	।</l>
<l>etad vai suravaktrakālakabalavyāpāramabhyasyatu
krośastambanikuñjapuñjitaghanajyāghoṣamasmaddhanuḥ	॥ 111 ॥</l>
</lg></b>
<p>17. <b>madhyamasya glāni</b>ryathā—(śāku. 2.4)</p>
<b><lg>
<l>anavaratadhanurjyāsphālanādeva pūrvaṃ ravikariṇasahiṣṇu svedaleśairabhinnam ।</l>
<l>apacitamapi gātraṃ vyāyatatvādalakṣyaṃ giricara iva nāgaḥ prāṇasāraṃ bibharti ॥ 112 ॥</l>
</lg></b>
<p><b>kaniṣṭhasya</b> yathā—(kirātā. 10.10)</p>
<b><lg>
<l>yamaniyamakṛśīkṛtasthirāṅgaḥ paridadṛśo vidhṛtāyudhaḥ sa tābhiḥ ।</l>
<l>anupamaśamadīp‍tatāgarīyān	plutapadapaṅktiratharvaṇeva	vedaḥ ॥ 113 ॥</l>
</lg></b>
<p>18. <b>madhyamasya krodho</b> yathā—(mavīca. 3.40)</p>
<b><lg>
<l>antardhairyabhareṇa	vṛddhavacasā	saṃpaṇḍyi piṇḍīkṛto
hṛnmarmāntritaśalyavat paridahan manyuściraṃ yaḥ sthitaḥ ।</l>
<l>sphūrjatyeṣa sa eva saṃprati mama nyakkārabhinnasthitiḥ
kalpāpāyamarutprakīrṇapayasaḥ	sindhorirvaurvānalaḥ ॥ 114 ॥</l>
</lg></b>
<p><b>kaniṣṭhasya</b> yathā—</p>
<b><lg>
<l>tṛp‍tiryasya	na	vairimāṃsakabalairbhakṣyairivotpadyate
yenāsthīni na carvitāni suciraṃ kṛtvā mṛṇālaspṛhām ।</l>
<l>yenāsṛk parimathya dorbhiramitaṃ pītaṃ na śatroḥ kṣaṇād
yuktāyuktavicāraṇākṣamavataḥ ṣaṇḍasya kopena kim ? ॥ 115 ॥</l>
</lg></b>
<p>19. <b>madhyamasya śoko</b> yathā—(urāca. 2.26)</p>
<b><lg>
<l>cirād vegārambhī prasṛta iva tīvro viṣarasaḥ
kutaścit saṃvegāt pracala iva śalyasya śakalaḥ ।</l>
<l>vraṇo rūḍhagranthiḥ sphuṭita iva hanmarmaṇi punaḥ
purāvṛttaḥ śoko vikalayati māṃ nūtana iva ॥ 116 ॥</l>
</lg></b>
<pb n="1039"/>
<p><b>kaniṣṭhasya</b> yathā— (māmā. 9.12)</p>
<b><lg>
<l>dalati hṛdayaṃ gāḍhodvegaṃ, dvidhā na tu bhidyate
vahati vikalaḥ kāyo mohaṃ, na muñcati cetanām ।</l>
<l>jvalayati tanūmantardāhaḥ, karoti na bhasmasāt
praharati vidhirmarmacchedī, na kṛntati jīvitam ॥ 117 ॥</l>
</lg></b>
<p>20. <b>madhyamasyāśru</b> yathā—</p>
<b><lg>
<l>tataḥ	kairapyukte	pariṇayavidhau	kāṣṭhamunibhiḥ
purāṇairātaṅkaglapitahṛdayena	kṣitibhṛtā ।</l>
<l>vinā vācaṃ naitat kṣamamiti nidhāyānanamadhaḥ
patad‍bāṣpāmbhobhirlikhitamiva	dattaṃ	prativacaḥ ॥ 118 ॥</l>
</lg></b>
<p><b>kaniṣṭhasya</b> yathā—(vesaṃ. 5.10)</p>
<b><lg>
<l>tyaktaprājanaraśmiraṅkitatanuḥ	pārthāṅkitairmārgaṇai—
rbāhyauḥ	syandanavartmanāṃ paricayādākṛṣyamāṇaḥ	sanaiḥ ।</l>
<l>vārtāmaṅ‍gapatervilocanajalairāvedayan	pṛcchatāṃ
śūnyeneva rathena yāti śibiraṃ śalyaḥ kurūn śalyayan ॥ 119 ॥</l>
</lg></b>
<p>21. <b>madhyamasya svedo</b> yathā—(raghu. 9.68)</p>
<b><lg>
<l>tasya karkaśavihārasambhavaṃ svedamānanavilag‍najālakam ।</l>
<l>ācacāma satuṣāraśītalo bhinnapallavapuṭo vanānilaḥ ॥ 120 ॥</l>
</lg></b>
<p><b>kaniṣṭhasya</b> yathā—(māgha. 2.18)</p>
<b><lg>
<l>dadhat	sandhyāruṇavyomasphurattārānukāriṇīḥ ।</l>
<l>dviṣad‍dveṣāparaktāṅgasaṅginīḥ	svedavipruṣaḥ ॥ 121 ॥</l>
</lg></b>
<p>22. <b>madhyamasya śramo</b> yathā—</p>
<b><lg>
<l>kadalatalaniṣaṇṇaṃ	sadmani	śrāntiheto—
rvyajani janakaputrīvāsasaḥ	pallavane ।</l>
<l>agaṇitanijakhedaḥ	sādhu	saṃvāhanābhiḥ
paricarati ca hṛṣyan lakṣmaṇo rāmabhadram ॥ 122 ॥</l>
</lg></b>
<pb n="1040"/>
<p><b>kaniṣṭhasya</b> yathā—(mavīca. 5.4)</p>
<b><lg>
<l>visraṃsayantī parigṛhya pakṣau jātā mamāpyutpatanaśramārtiḥ ।</l>
<l>śaktirhi kālasya vibhorjarākhyā śaktyantarāṇāṃ pratibandhahetuḥ ॥ 123 ॥</l>
</lg></b>
<p>23. <b>madhyamasya mūrchā</b> yathā—(mavīca. 4.55)</p>
<b><lg>
<l>prāṇāḥ	prayānti	paritastamasā''vṛto'smi
marmacchido	mama	rujaḥ	prasarantyapūrvāḥ ।</l>
<l>akṣṇormukhendumupadhehi	giraṃ	ca	dehi
hā vatsa ! mayyakarauṇaḥ sahasaiva mā bhūḥ ॥ 124 ॥</l>
</lg></b>
<p><b>kaniṣṭhasya</b> yathā—(kirātā. 13.30)</p>
<b><lg>
<l>ata dīrghataraṃ tamaḥ pravekṣyan sahasā rugṇarayaḥ sa sambhrameṇa ।</l>
<l>nipatantamivoṣṇaraśmimurvyāṃ	valayībhūtadhanurdharāṃ	ca	mene ॥ 125 ॥</l>
</lg></b>
<p>24. <b>madhyamasya garvo</b> yathā—(mavīca. 3.37)</p>
<b><lg>
<l>dharmye karmaṇi/dharme brahmaṇi kārmuke ca bhagavānīśo hi me śāsitā
sarvakṣatrinibarhaṇasya vinayaṃ kuryuḥ kathaṃ kṣatriyāḥ ? ।</l>
<l>sambandhastu	vasiṣṭhamiśraviṣaye	mānyo	jarāvāniti
spardhāyāmadhikaḥ, samaśca dhanuṣi jñāne ca nāstyeva me ॥ 126 ॥</l>
</lg></b>
<p><b>kaniṣṭhasya</b> yathā—(bārā. 1.60)</p>
<b><lg>
<l>pariṣadiyamṛṣīṇāmeṣa	vṛddho	narendraḥ
kathamiva	tadamuṣmin	maithilīlālaso'pi ।</l>
<l>nijabhujabaladṛpyad‍vīrasarge	samāje
haṭhaharaṇavinodaṃ	rākṣasendraḥ	karotu ॥ 127 ॥</l>
</lg></b>
<p>25. <b>madhyamasya mado</b> yathā—</p>
<b><lg>
<l>aṃsasraṃsigajendrakṛttivasanaṃ	sannaddhameghaprabhaṃ
prabhraṣṭapraṇayopanītaśaśabhṛllekhāvataṃsaṃ ca tat ।</l>
<l>lolallohitalocanāmbupihitatvad‍vaktranirvarṇanaṃ
vande'rdhāsanasaṃsthitaṃ tava madhukṣībaṃ mahābhairavam ॥ 128 ॥</l>
</lg></b>
<pb n="1041"/>
<p><b>kaniṣṭhasya</b> yathā—</p>
<b><lg>
<l>āghūrṇad‍vapuṣaḥ skhalanmṛdugira; kiñcillasad‍vāsaso
revatyaṃsaniṣaṇṇanissahabhujasyātāmranetradyuteḥ ।</l>
<l>śvāsāmodamadāndhaṣaṭ‍padakulavyālup‍takaṇṭhastrajaḥ
pāyāsuḥ parimantharāṇi halino mattasya yātāni vaḥ ॥ 129 ॥</l>
</lg></b>
<p>26. <b>madhyamasyāmarṣo</b> yathā—(urāca. 4.3)</p>
<b><lg>
<l>apatye yat tāvad duritamabhavat tena mahatā
viṣaktastīvreṇa vraṇitahṛdayena vyathayatā ।</l>
<l>paṭurdhārāvāhī nava iva cireṇāpi hi na me
nikṛntan marmāṇi krakaca iva manyurviramati ॥ 130 ॥</l>
</lg></b>
<p><b>kaniṣṭhasya</b> yathā—(bārā. 9.43)</p>
<b><lg>
<l>laṅkādhīśasya	māyācayacaturamatermaithilīnāthacāpa—
vyāpārod‍vāntabāṇavraṇanadhṛtaruṣaḥ svāṃ pratijñāṃ vivakṣoḥ ।</l>
<l>grīvāgarbhapraṇālīsaraṇisamuditaikaikavarṇakrameṇa
cchinnodbhinnairmukhābjaiḥ kathamapi hi girāmeti paṅ‌ktiḥ samāp‍tim ॥ 131 ॥</l>
</lg></b>
<p>27. <b>madhyamasyāsūyā</b> yathā—(raghu. 9.64)</p>
<b><lg>
<l>nirghātograiḥ kuñjalīnān jighāṃsurjyānirghoṣaiḥ kṣobhayāmāsa siṃhān ।</l>
<l>nūnaṃ teṣāmabhyasūyāparo'bhūd vīryodagre rājaśabde mṛgāṇām ॥ 132 ॥</l>
</lg></b>
<p><b>kaniṣṭhasya</b> yathā—(mavīca. 2.29)</p>
<b><lg>
<l>yat	kṣatriyeṣvapi	punaḥ	sthitamādhipatyaṃ
taireva	samprati	dhṛtāni	punardhanūṃṣi ।</l>
<l>unmādyatāṃ	bhujabalena	mayā'pi	teṣā—
mucchṛṅkhalāni	caritāni	punaḥ	śrutāni ॥ 133 ॥</l>
</lg></b>
<p>28. <b>madhyamasyerṣyā</b> yathā—(raghu. 3.48)</p>
<b><lg>
<l>yadāttha rājanyakumāra! tat tathā yaśastu rakṣyaṃ parato yaśodhanaiḥ ।</l>
<l>jagatprakāśaṃ tadaśeṣamijyayā bhavad‍guruṃ laṅghayituṃ mamodyataḥ ॥ 134 ॥</l>
</lg></b>
<pb n="1042"/>
<p><b>kaniṣṭhasya</b> yathā—(māgha. 15.1)</p>
<b><lg>
<l>atha	tatra	pāṇḍutanayena	sadasi	vihitaṃ	madhudviṣaḥ ।</l>
<l>mānamasahata na cedipatiḥ paravṛddhimatsari mano hi māninām ॥ 135 ॥</l>
</lg></b>
<p>29. <b>madhyamasyogratā</b> yathā—(mavīca. 3.16)</p>
<b><lg>
<l>ekasya rāghavaśiśoḥ kṛtacāpalasya kṛtvā śiro mayi vanāya punaḥ prayāte ।</l>
<l>svasthāścirāya raghavo janakāśca santu mā bhūt punarbata kathañcidatiprasaṅgaḥ ॥ 136 ॥</l>
</lg></b>
<p><b>kaniṣṭhasya</b> yathā—(bārā. 1.61)</p>
<b><lg>
<l>kurvan	maurvī—niveśa—kramanamadaṭaniṣṭhyūta—ṭaṅkāra—ṭaṅkaṃ
śambhoḥ kodaṇḍadaṇḍaṃ ḍamaritabhuvanaṃ bhūrbhuvassvastrayo'pi ।</l>
<l>yastāmenāṃ varītā rasayati tadasṛk candrahāso mamāsiḥ
kaṇṭhāsthi—granthi—śuklīkaraṇa—bhava—raṇatkāravācāladhāraḥ ॥ 137 ॥</l>
</lg></b>
<p>30. <b>madhyamasya jugupsā</b> yathā—(bārā. 2.37)</p>
<b><lg>
<l>cāpācāryaḥ	paśupatirabhūt	kārttikeyo	vijeyaḥ
śastravyastaḥ	sadanamudadhirbhūriyaṃ	hantakāraḥ ।</l>
<l>astyevaitat	kimu	kṛtavatā	reṇukākaṇṭhabādhāṃ
baddhaspardhastava	paraśunā	lajjate	candrahāsaḥ ॥ 138 ॥</l>
</lg></b>
<p><b>kaniṣṭhasya</b> yathā—(vesa. 2.25)</p>
<b><lg>
<l>hastākṛṣṭavilolakeśavasanā	duśśāsanenājñayā
pāñcālī mama rājacakramabhito gaurgauriti vyāhṛtā ।</l>
<l>tasminnamba! tatajyakārmukadharo nāsīt pṛthānandano
yūnaḥ kṣatriyavaṃśajasya kṛtinaḥ krodhāspadaṃ kiṃ na tat? ॥ 139 ॥</l>
</lg></b>
<p>31. <b>madhyamasya vismayo</b> yathā—(mavīca. 2.39)</p>
<b><lg>
<l>aprākṛtasya caritātiśayasya bhāgairatyad‍bhutairmama hṛtasya tathā'pyanāsthā ।</l>
<l>ko'pyeṣa vīraśiśukākṛtiraprameyo māhātmyasārasamudāyamayaḥ padārthaḥ ॥ 140 ॥</l>
</lg></b>
<p><b>kaniṣṭhasya</b> yathā—(mavīca. 1.54)</p>
<b><lg>
<l>dorlīlāñcitacandraśekharadhanurdaṇḍāvabhaṅgodyata—
ṣṭaṅkāradhvanirāryabālacaritaprastāvanāḍiṇḍimaḥ ।</l>
<pb n="1043"/>
<l>prākpratyup‍takapālasampuṭamitabrahmāṇḍabhāṇḍodara—
bhrāmyatpiṇḍitacaṇḍimā kathamaho nādyāpi viśrāmyati ॥ 141 ॥</l>
</lg></b>
<p>32. <b>madhyamasya</b> capalatā yathā—(raghu. 6.13)</p>
<b><lg>
<l>kaścit	karābhyāmupagūḍhanālamālolapatrābhihatadvirepham ।</l>
<l>rajobhirantaḥ—pariveṣabandhi	līlāravindaṃ	bhramayāñcakāra ॥ 142 ॥</l>
</lg></b>
<p><b>kaniṣṭhasya</b> yathā—</p>
<b><lg>
<l>dhāvati tarumārohati kūpaṃ laṅghayati śakaṭamutkṣipati ।</l>
<l>tinavati tinavati gāyati dṛṣṭvā parayoṣitaṃ ṣiṅgaḥ ॥ 143 ॥</l>
</lg></b>
<p>33. <b>madhyamasyālasyaṃ</b> yathā—(māmā. 1.20)</p>
<b><lg>
<l>gamanamalasaṃ	ramyā	dṛṣṭiḥ	śarīramasauṣṭhavaṃ
śvasitamadhikaṃ kiñcaitat syāt kimanyadato'tha vā ।</l>
<l>bhramatu bhuvane kandarpājñā vikāri ca yauvanaṃ
lalitamadhurāste te bhāvāḥ kṣipanti ca dhīratām ॥ 144 ॥</l>
</lg></b>
<p><b>kaniṣṭhasya</b> yathā—(pṛ. 891)</p>
<b><lg>
<l>ārdrāḥ srajo malayajodakamacchamekaṃ vāsaśca vāsavaripurmamṛṣe'lasāṅgaḥ ।</l>
<l>sañcikliśe kalitarudraniketanādrirbhāreṇa tatkṣaṇamasau maṇibhūṣaṇānām ॥ 145 ॥</l>
</lg></b>
<p>34. <b>madhyamasya bhayaṃ</b> yathā—(māmā. 5.20)</p>
<b><lg>
<l>nādastāvad	vikalakurarīkūjitas‍nigdhatāra—
ścittākarṣī	paricita	iva	śrotrasaṃvādameti ।</l>
<l>antarbhinnaṃ	bhramati	hṛdayaṃ	vihvalatyaṅgamaṅgaṃ
dehastambhaḥ skhalayati gatiṃ, kaḥ prakāraḥ? kimetat? ॥ 146 ॥</l>
</lg></b>
<p><b>kaniṣṭhasya</b> yathā—(kusaṃ. 3.51)</p>
<b><lg>
<l>smarastathābhūtamayugmanetraṃ	paś‍yannadūrānmanasā'pyadhṛṣyam ।</l>
<l>nālakṣayat sādhvasasannahastaḥ srastaṃ śaraṃ cāpamapi svahastāt ॥ 147 ॥</l>
</lg></b>
<p>35. <b>madhyamasya trāso</b> yathā—</p>
<b><lg>
<l>ajja vi harī camakkai jaṃ kaha kaha vi ṇa maṃdareṇa daliāi ।</l>
<l>caṃdakalākaṃdalakomalāi	lacchie	aṃgāe ॥ 148 ॥</l>
</lg></b>
<pb n="1044"/>
<lg>
<l>{adyāpi hariścamatkṛto yat kathaṃ kathamapi na mandareṇa dalitāni ।</l>
<l>candrakalākandalakomalāni lakṣayitvā lakṣmyā aṅgāni ॥}</l></lg>
<p><b>kaniṣṭhasya</b> yathā—(kirātā. 1.24)</p>
<b><lg>
<l>kathāprasaṅgena	janairudāhṛtādanusmṛtākhaṇḍalasūnuvikramaḥ ।</l>
<l>tavābhidhānād vyathate natānanaḥ sudussahānmantrapadādivoragaḥ ॥ 149 ॥</l>
</lg></b>
<p>36. <b>madhyamasya</b> kampo yathā—(urāca. 5.35)</p>
<b><lg>
<l>krodhenoddhatadhūmasaṃkulakaraḥ	sarvāṅgajo	vepathuḥ
kiñcitkokanadacchadasya sadṛśe netre svayaṃ rajyataḥ ।</l>
<l>vaktre kāntimidaṃ ca vaktramanayorbhaṅgena bhīmabhruvo—
ścandrasyodbhaṭalāñchanasya kamalasyoda‍bhrāntabhṛṅgasya ca ॥ 150 ॥</l>
</lg></b>
<p><b>kaniṣṭhasya</b> yathā—(mavīca. 3.43)</p>
<b><lg>
<l>brahmakṣattrasamājamākṣipasi yad vatse ca ghorāśaya—
stenātikramaṇena duḥkhayasi naḥ pālyo'pi sambandhataḥ ।</l>
<l>ātastvāṃ prati kopakampataralaḥ śāpodakaṃ dakṣiṇaḥ
prāksaṃskāravaśena	cāpamitaraḥ	pāṇirmamānviṣyati ॥ 151 ॥</l>
</lg></b>
<p>37. <b>madhyamasya stambho</b> yathā—(raghu. 2.31)</p>
<b><lg>
<l>savyetarastasya	bhujaḥ	praharturnakhaprabhārūṣitakaṅkapattre ।</l>
<l>saktāṅguliḥ sāyakapuṅkha eva citrārpitārambha ivāvatasthe ॥ 152 ॥</l>
</lg></b>
<p><b>kaniṣṭhasya</b> yathā—(māmā. 1.35)</p>
<b><lg>
<l>vāraṃ vāraṃ tirayati dṛśāvud‍vaman bāṣpapūra—
statsaṅkalpopahitajaḍima stambhamabhyeti gātram ।</l>
<l>sadyaḥ	svidyannayamaviratotkampalolāṅgulīkaḥ
pāṇirlekhāvidhiṣu nitarāṃ vartate, kiṃ karomi? ॥ 153 ॥</l>
</lg></b>
<p>38. <b>madhyamasya vyādhi</b>ryathā—(raghu. 8.93)1</p>
<b><lg>
<l>tasya prasahya hṛdayaṃ kila śokaśaṅkuḥ plakṣapraroha iva saudhatalaṃ bibheda ।</l>
<l>prāṇāntahetumapi taṃ bhiṣajāmasādhyaṃ lābhaṃ priyānugamane tvarayā sa mene ॥ 154 ॥</l>
</lg></b>
<!-- NOTES pg=1044!-->
1. raghu. 6.93 iti rāghavaḥ HOS.
<pb n="1045"/>
<p><b>kaniṣṭhasya</b> yathā—(māmā. 1.42)</p>
<b><lg>
<l>abhihanti hanta kathameṣa mādhavaṃ sukumārakāyamanavagrahaḥ smaraḥ ।</l>
<l>acireṇa vaikṛtavivartadāruṇaḥ kalabhaṃ kaṭhora iva kūṭapākalaḥ ॥ 155 ॥1</l>
</lg></b>
<p>39. <b>madhyamasyonmādo</b> yathā—(vikramo. 4.1)</p>
<b><lg>
<l>navajaladharaḥ	sannaddho'yaṃ	na	dṛp‍taniśācaraḥ
suradhanuridaṃ	dūrākṛṣṭaṃ	na	nāma	śarāsanam ।</l>
<l>ayamapi	paṭurdhārāsāro	na	bāṇaparamparā
kanakanikaṣas‍nigdhā vidyut priyā na mamorvaśī ॥ 156 ॥</l>
</lg></b>
<p><b>kaniṣṭhasya</b> yathā—(māmā. 9.27)</p>
<b><lg>
<l>naveṣu	lodhraprasaveṣu	kāntirdṛśaḥ	kuraṅgeṣu	gataṃ	gajeṣu ।</l>
<l>latāsu namratvamiti pramathya vyaktaṃ vibhaktā vipine priyā me ॥ 157 ॥</l>
</lg></b>
<p>40. <b>madhyamasya viṣādo</b> yathā—</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye! tava mukhacchāyānukārī śaśī ।</l>
<l>ye'pi	tvada‍gamanānusārigatayaste	rājahaṃsā	gatā—
stvatsādṛś‍yavinodamātramapi	me	daivena 	na	kṣamyate ॥ 158 ॥</l>
</lg></b>
<p><b>kaniṣṭhasya</b> yathā—(māmā. 4.3)</p>
<b><lg>
<l>cirādāśātantustruṭatu	bisinīsūtrabhiduro
mahānādhirvyādhirniravadhiridānīṃ	prasaratu ।</l>
<l>pratiṣṭhāmavyājāṃ	vrajatu	mayi	pāriplavadhurā,
vidhiḥ svāsthyaṃ dhattāṃ, bhavatu kṛtakṛtyaśca madanaḥ ॥ 159 ॥</l>
</lg></b>
<p>41. <b>madhyamasya vaivarṇyaṃ</b> yathā—(raghu. 11. 80)</p>
<b><lg>
<l>tena bhūminimitaikakoṭi tat kārmukaṃ ca balinā'dhiropitam ।</l>
<l>prāpa varṇavikṛtiṃ ca bhārgavo vṛṣṭidhauta iva vāsavadhvajaḥ ॥ 160 ॥</l>
</lg></b>
<p><b>kaniṣṭhasya</b> yathā—(raghu. 6.67)</p>
<b><lg>
<l>sañcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 161 ॥</l>
</lg></b>
<!-- NOTES pg=1045!-->
1. kūṭapākalo hastijvaraḥ ।
<pb n="1046"/>
<p>42. <b>madhyamasya dainyaṃ</b> yathā—(māmā. 9.42)</p>
<b><lg>
<l>bhramaya	jaladānambhogarbhān, pramodaya	kokilān
kalaya śikhinaḥ kekotkaṇṭhān kaṭhoraya ketakān ।</l>
<l>virahiṇi jane mūrcchāṃ labdhvā vinodayati vyathā—
makaruṇa! punaḥ saṃjñāvyādhiṃ vidhāya kimīhase? ॥ 162 ॥</l>
</lg></b>
<p><b>kaniṣṭhasya</b> yathā—(māmā. 4.6)</p>
<b><lg>
<l>dayā vā s‍neho vā bhagavati! nije'smin śiśujane
bhavatyāḥ	saṃsārād	viratamapi	cittaṃ	dravayati ।</l>
<l>ataśca	pravrajyā	sulabhasamayācāravimukhaḥ
prasaktaste	yat‍naḥ	prabhavati	punardaivamaparam ॥ 163 ॥</l>
</lg></b>
<p>43. <b>madhyamasya svarabhedo</b> yathā—(raghu. 8.43)</p>
<b><lg>
<l>vilalāpa	sa	bāṣpagadgadaṃ	sahajāmapyavadhūya dhīratām ।</l>
<l>abhitap‍tamayo'pi mārdavaṃ bhajate, kaiva kathā śarīriṣu? ॥ 164 ॥</l>
</lg></b>
<p><b>kaniṣṭhasya</b> yathā—(raghu. 9.76)</p>
<b><lg>
<l>tenāvatīrya turagāt prathitānvayena pṛṣṭānvayaḥ sa jalakumbhaniṣaṇṇadehaḥ ।</l>
<l>tasmai	dvijetaratapasvisutaṃ skhaladbhirātmānamakṣarapadaiḥ kathayāṃbabhūva ॥ 165 ॥</l>
</lg></b>
<p>44. <b>madhyamasyāvego</b> yathā—</p>
<b><lg>
<l>sampratyeva hi gograhe yadabhavat tat tāvadākarṇyatā—
metat te hṛdayaṃ spṛśāmi yadi vā sākṣī tavaivātmajaḥ ।</l>
<l>ekaḥ	pūrvamudāyudhaiḥ	sa	bahubhirdṛṣṭastato'nantaraṃ
yāvanto	vayamāhavapraṇayinastāvanta	evārjunāḥ ॥ 166 ॥</l>
</lg></b>
<p><b>kaniṣṭhasya</b> yathā—(urāca. 5.1)</p>
<b><lg>
<l>nanvetat	tvaritasumantranudyamānaproda‍valgatprajavitavājinā rathena ।</l>
<l>utkhātapracalitakovidāraketuḥ śrutvā'tha prathanamupaiti candraketuḥ ॥ 167 ॥</l>
</lg></b>
<p>45. <b>madhyamasya moho</b> yathā—(urā. 2.23)</p>
<b><lg>
<l>vatsasyābhayavāridheḥ pratibhayaṃ śaṅke kathaṃ rākṣasāt?
trastaścaiṣa munirvirauti; manaso'pyastyeva me sambhramaḥ ।</l>
<pb n="1047"/>
<l>mā	hāsīrjanakātmajāmiti	gurus‍nehānmuneryācate
prasthātuṃ na ca gantumākulatayā mūḍhasya me niścayaḥ ॥ 168 ॥</l>
</lg></b>
<p><b>kaniṣṭhasya</b> yathā—(māmā. 9.8)</p>
<b><lg>
<l>na	yatra	pratyāśāmanupatati	no	vā	rahayati
pratikṣip‍taṃ	cetaḥ	praviśati	ca	mohāndhatamasam ।</l>
<l>akiñcit kurvāṇāḥ paśava iva tasyāṃ vayamaho
vidhāturvāmatvād	vipadi	parivartāmaha	ime ॥ 169 ॥</l>
</lg></b>
<p>46. <b>madhyamasya jāḍyaṃ</b> yathā—(urāca. 3.41)</p>
<b><lg>
<l>karapallavaḥ sa tasyāḥ sahasaiva jaḍātmanaḥ paribhraṣṭaḥ ।</l>
<l>parikampinaḥ prakampī karānmama svidyataḥ svidyan ॥ 170 ॥</l>
</lg></b>
<p><b>kaniṣṭhasya</b> yathā—(urā. 3.27)</p>
<b><lg>
<l>pihitanayano	bāṣpāmbhobhirmuhuḥ	srutisaṃbhṛtai—
rdhanuṣi	vinamanmadhye	khinnāṃ	nidhāya	tanuṃ	tataḥ ।</l>
<l>śithilacaraṇoddhāraḥ	kṛcchrāt	padāt	padamāvahan
kathamayamaho cintāśūnyo na yāti na tiṣṭhati ॥ 171 ॥</l>
</lg></b>
<p>śamāvahitthadhṛtinirvedāścānayornotpadyante ।</p>
<p>47. <b>śamānutpādo madhyamasya</b> yathā—(mavīca. 3.9)</p>
<b><lg>
<l>yato vimukterapi mānarakṣaṇaṃ priyaṃ viśeṣeṇa tathā hi yasya me ।</l>
<l>sanābhayo yūyamahaṃ ca karkaśaḥ śarāsanajyākiṇalāñchano bhujaḥ ॥ 172 ॥</l>
</lg></b>
<p><b>kaniṣṭhasya</b> yathā—(kirātā. 11.69)</p>
<b><lg>
<l>vaṃśalakṣmīmanuddha‍ṛtya	samucchedena	vidviṣām ।</l>
<l>nirvāṇamapi	manye'hamantarāyaṃ	jayaśriyaḥ ॥ 173 ॥</l>
</lg></b>
<p>48. <b>avahitthānutpattirmadhyamasya</b> yathā—</p>
<b><lg>
<l>kaṇḍūtivyājasācīkṛtagalasaraṇiryeṣu	jāto	garutmā—
nantarmālyaṃ nililye kila dayitaguṇādicchayā/ditsayā yeṣu śeṣaḥ ।</l>
<l>ye	ca	dhyānānubandhacchalamukuladṛśā	vedhasā	naiva	dṛṣṭā—
ste	lakṣmīrnodayanto	nidhuvanavidhayaḥ	pāntu	vo	mādhavasya ॥ 174 ॥</l>
</lg></b>
<pb n="1048"/>
<p><b>kaniṣṭhasya</b> yathā—(seba. 11.9)</p>
<b><lg>
<l>pacchāaṃtassa vi se bahuso hiaaṭhṭhio piāṇa vi purao ।</l>
<l>samaaṃ dasasu vi muhesu sīāmaio paaṭṭai samullāvo ॥ 175 ॥</l>
</lg></b>
<lg><l>(pracchādayato'pyasya bahuśo hṛdayasthitaḥ priyāṇāmapi purataḥ ।</l>
<l>samakaṃ daśasvapi mukheṣu sītamayaḥ pravartate samullāpaḥ॥)</l></lg>
<p>49. <b>madhyamasya dhṛtyanutpatti</b>ryathā—(kāvyādarśe 2.165)</p>
<b><lg>
<l>citramākrāntaviśvo'pi	vikramaste	na	tṛpyati ।</l>
<l>kuto	vā	dṛś‍yate	tṛp‍tirudīrṇasya	havirbhujaḥ ॥ 176 ॥</l>
</lg></b>
<p><b>kaniṣṭhasya</b> yathā—(māgha. 2.32)</p>
<b><lg>
<l>sampadā susthitammanyo bhavati svalpayā'pi yaḥ ।</l>
<l>kṛtakṛtyo	vidhirmanye	na	vardhayati	tasya	tām ॥ 177 ॥</l>
</lg></b>
<b><lg>
<l>dhīroddhatasya	vṛtte'sminnarthaśṛṅgārasaṃśraye ।</l>
<l>mayā	lokaprasiddhe'pi	diṅa‍mātramupadarśitam ॥ 178 ॥</l>
</lg></b>
<b><lg>
<l>uddhato nāyakaḥ, sarvā strī, pravṛttistu māgadhī ।</l>
<l>vṛttirārabhaṭī	ceha	gauḍīyā	gīyate	gatiḥ ॥ 179 ॥</l>
</lg></b>
<b><lg>
<l>vidyādīnāmupāyairadhigatiravanaṃ	vardhanaṃ	saṃprayoga—
stīrtheṣvartho ya uktaḥ samadhigatacarā pūrvapūrvāgatānām ।</l>
<l>tasmin dhīroddhatāderya iha viharato nāyakasyābhimāno—
nmānocchaṅko'pi mukhyāstamiha matimatāmarthaśṛṅgāramāhuḥ ॥ 180 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
arthaśṛṅgāraprakāśano nāma</b></p>
<p><b>॥ ekonaviṃśaḥ prakāśaḥ ॥ 19 ॥</b></p>
<lg><l>tadidamiha vitīrṇaṃ sahitīkoṣarat‍naṃ vipulati khalu yasmin bhāratī bhāratīyā ।</l>
<l>rahayati nijaśokaṃ kāvyapāke prarūḍhaṃ praviralamiti rūḍhyā mithyayā jāyamānam ॥</l></lg>
<lg><l>revāprasādasya mamāsti bhāgyaṃ vaipulyayogena dṛḍhaṃ parāmbā ।</l>
<l>dadau yadetaṃ nanu mahyamadya sāhityasevā'vasaraṃ praśastam ॥</l></lg>
<pb n="1049"/>
<p>atha
<b>śṛṅgāraprakāśe viṃśaḥ prakāśaḥ</b>
kāmaśṛṅgāraprakāśaḥ</p>
<p><b>(kāmaḥ)</b></p>
<p><b>kāmo nāma ātmanaḥ sukhābhidhāno viśeṣaguṇaḥ ।</b></p>
<p>sa dvedhā, sāmānyarūpo viśeṣarūpaśca । tatra—</p>
<p><b>(1) sāmānyarūpo</b> manaḥṣaṣṭhānāmindriyāṇāṃ sveṣu viṣayeṣvānukūlyataḥ pravṛttāvātmanaḥ
sukhabuddhiḥ ।</p>
<p><b>(2) viśeṣarūpaḥ</b> priyatamādau tadanurāgāviddheṣu viṣayasaṅkalpādiṣu sadā saṅgātiśayaḥ ।
so'pi dvedhā, pradhānamapradhānaṃ ca । tatra—</p>
<p><b>apradhānaṃ</b> tada‍vilāsasmaraṇalāvaṇyavada‍‍‌rūpanirvarṇanādiṣu	tadabhimānānubandhinī
sukhāsvādabuddhiḥ ।</p>
<p><b>pradhānaṃ</b> tu sparśaviśeṣābhimānikasukhānuviddhā phalavataḥ sukhapratītiḥ ।</p>
<p><b>sukhaṃ kāma</b> iti vaktavye'bhidhānagrahaṇam — upacārādarādinā manaśśarīrendriyaviṣaya-
sannikarṣānukūlye	sati	janmāntarānubhavasaṃskāraprabodhāt । sukhārthatāyāmindriyapravṛtti-
viṣayasaṃprayoga-tatsaṃpratyaya-sukhotpāda-tadanubhava-saṃskāra-smaraṇa-tadabhilāṣa-manaḥpravṛtti-
saṅkalpānāṃ	sukharūpāṇāmiva	duḥkharūpāṇāmapyupasaṃgrahārtham ।	tenendriyapravṛttyādayo'pi
kāmavyapadeśabhājo bhavanti । tatra—</p>
<p>1. <b>indriyapravṛttau</b> kāmavyapadeśo yathā—</p>
<p>'<b>śrotratvakcakṣurjihvāghrāṇānāmātmasaṃyuktena	manasā'dhiṣṭhitānāṃ	sveṣu	sveṣu
viṣayeṣvānukūlyataḥ pravṛttiḥ kāmaḥ</b>' (kāsū. 1.2.12) ।</p>
<p>2. <b>viṣayasaṃprayoge</b>	yathā—	'<b>sparśaviśeṣaviṣayāndhasyābhimānikasukhānuviddhā
phalavatyarthapratītiḥ prādhānyāt kāmaḥ</b>' (kāsū. 1.2.13) ।</p>
<p>3. <b>tatsaṃpratyaye</b> yathā—</p>
<b><lg>
<l>yā	tvayā	sukhasaṃvittiḥ	smaraṇīyā'dhunātanī ।</l>
<l>iti	svap‍nopamān	matvā kāmān mā gāstadaṅgatām ॥ 1 ॥</l>
</lg></b>
<pb n="1050"/>
<p>3. <b>saṃskāro</b> yathā—(kāsū.jayamaṅgalā 1.2.18)</p>
<b><lg>
<l>vinopadeśaṃ siddho hi kāmo'nākhyātaśikṣitaḥ ।</l>
<l>svakāntāramaṇopāye	ko	gururmṛgapakṣiṇām ॥ 2 ॥</l>
</lg></b>
<p>4. <b>smaraṇe</b> yathā—</p>
<b><lg>
<l>kāma! jānāmi te mūlaṃ saṅkalpāt kila jāyase ।</l>
<l>saṅkalpaṃ	na	kariṣyāmi	tena	me	na	bhaviṣyasi ॥ 3 ॥</l>
</lg></b>
<p>5. <b>tadabhilāṣe</b> yathā—</p>
<b><lg>
<l>saṅkalparamaṇīyasya	prītisambhogaśobhinaḥ ।</l>
<l>rucirasyābhilāṣasya	nāma	kāma	iti	smṛtam ॥ 4 ॥</l>
</lg></b>
<p>6. <b>manaḥpravṛttau</b> yathā—(urā. 2.14)</p>
<b><lg>
<l>iyaṃ	sā	lolakṣī	tribhuvanalalāmaikavasatiḥ
sa cāyaṃ duṣṭātmā svayamupakṛtaṃ yena mama tat ।</l>
<l>itastīvraḥ	kāmo	gururayamitaḥ	krodhadahanaḥ
kuto(kṛto) veṣaścāyaṃ kathamiti mama bhrāmyati manaḥ ॥ 5 ॥</l>
</lg></b>
<p>7. <b>saṅkalpe</b> yathā—(śāku. 2.2)</p>
<b><lg>
<l>s‍nigdhaṃ vīkṣitamanyato'pi nayane yat preṣayantyā'nayā
yātaṃ	yacca	nitambayorgurutayā	mandaṃ	vilāsādiva ।</l>
<l>mā	gā	ityuparuddhayā	yadapi	sā	sāsūyamuktā	sakhī
sarvaṃ tat kila matparāyaṇamaho kāmī svatāṃ paś‍yati ॥ 6 ॥</l>
</lg></b>
<p>sa dvirūpo dvidhā, <b>hetubhūtaḥ phalabhūtaśca</b> ॥ tatra—</p>
<p><b>hetubhūtaḥ</b> janmāntarānubhavasaṃskāraprabodhādātmano viṣayopabhogecchānubandhinī
gandhādiṣu yathāsvamindriyāṇāṃ pravṛttiviṣayasaṃbhogaḥ tatsaṃpratyayaśca ।</p>
<p><b>phalabhūtastu</b> sukhotpādastanubhavasaṃskārasmaraṇaṃ	tadabhilāṣaḥ	manaḥpravṛtti—
tatsaṅkalpaśca ।</p>
<p>te'pi pravṛttyādayo dvedhā, adhiṣṭhānasaṃyogādyarthā aṅgasaṃprayogādyarthāśca । tatra—
<b>adhiṣṭhānamaṅganādi ।</b></p>
<p><b>aṅgāni</b> srakcandanādinī । yathocyate—(kāsū. jayamaṅgalā 1.2.18)</p>
<pb n="1051"/>
<b><lg>
<l>sukhaṃ kāmastadaṅgāni bhūṣaṇālepanasrajaḥ ।</l>
<l>tathopavanaharmyāgravallakīmadirādayaḥ	॥ 7 ॥</l>
</lg></b>
<b><lg>
<l>tasyāyatanamuddāmarūpayauvanavibhramāḥ ।</l>
<l>ramaṇyaścāṭudākṣiṇyairākṛṣṭajanamānasāḥ ॥ 8 ॥ iti ॥</l>
</lg></b>
<p>tatra—</p>
<p>āyatanasaṃprayogādyarthapravṛttyādayo viśeṣakāmasyaiva hetavo bhavanti ।</p>
<p>aṅgasaṃprayogādyarthāstu		viśeṣakāmasāmānyakāmayoḥ । kevalaṃ viśeṣakāme
prādhānyāprādhānyakṛto viśeṣaḥ ।</p>
<p><b>saṃprayogastu dvirūpo</b> dvividhaḥ । tatra—</p>
<p><b>(1. āyatanasaṃprayogaḥ)</b></p>
<p>āyatanasaṃprayogastāvaducyate । sa bāhya ābhyantaraśca ।</p>
<p><b>bāhyaḥ</b> samāgamalakṣaṇo'labdhalābhārthaḥ ।</p>
<p><b>ābhyantaro</b> ratākhyaḥ, sa labdhaparirakṣaṇārthaḥ ।</p>
<p>tatra samāgamalakṣaṇaḥ paratantrayoranyatarānicchāyāṃ lajjayā bhayād vā na ghaṭate ।</p>
<p>āntaro'pyāntaracatuṣṣaṣṭiprayogānabhijñayorna syādityubhayarūpo'pyupāyamapekṣate ।</p>
<p>tatra—</p>
<p>alabdhalābhārtham <b>āvāpa</b> upāyaḥ । sa 'kanyāsaṃprayukta—bhāryādhikārika—
pāradārika—vaiśeṣikeṣu caraṇād vidhānam' ityādibhirupadiṣṭaḥ (kāsū. 1.1.10) ।
labdhaparirakṣaṇārthaṃ	tu	<b>tantram,</b> tat sāṃprayogike '<b>pramāṇabhāvakālebhyo
ratāvasthāpanam</b> (kāsū.jayamaṅgalā 2.1.1)' ityādibhiḥ prakāśitam ।
aupaniṣadikaṃ	tu	tantrāvāpābhyāmasiddhe'rthe	vyāpriyate;	tadiha	neṣṭam,
abhimānābhāvāt ।</p>
<p><b>(2. aṅgasaṃprayogaḥ)</b></p>
<p><b>aṅgasaṃprayogastu</b> sāmānyakāmasyāpi nimittam (kāsū. jayamaṅgalā 1.2.18)।</p>
<p>so'pi dvirūpaḥ — samāharaṇalakṣaṇa upabhogalakṣaṇaśca । tatra
labdhalābhārthaḥ <b>samāharaṇalakṣaṇaḥ</b> । sa upāyāpekṣāyāṃ	sādhāraṇādhikaraṇoktaṃ
nityanaimittikānuṣṭhānamapekṣate, '<b>sa prātarutthāya kṛtaniyatakṛtyaḥ</b>' (kāsū. 1.4.5) ityādi ।
so'yamubhayarūpo'pi kāmaḥ saṃprayogaparādhīnatvādupāyāpekṣī । upāyapramāpakaṃ tu <b>kāmasūtram</b> ।</p>
<pb n="1052"/>
<p><b>(kāmaśṛṅgāraḥ)</b></p>
<p>tatra <b>sāmānyaviśeṣakāmārthino dhīralalitādernāyakasya tadanukūlāyāṃ pravṛttau
tadupāyānatikrameṇaitadanubhavābhimānaḥ kāmaśṛṅgāraḥ</b> । tatra—</p>
<p>kaiśikī vṛttiḥ, (paurastyā pravṛttiḥ), rvaidarbhī rītiḥ sarvā nāyikā dhīralalitaśca
nāyaka iti । teṣu—</p>
<p><b>kaiśikī vṛtti</b>stadanurūpasvarūpāṅgatvāt । tathāhi śṛṅgāraprāyā <b>kaiśikī</b> । yathocyate—</p>
<b><lg>
<l>yā	ślakṣṇanaipathyaviśeṣacitrā	strīpuṃsayuktā	bahugītanṛttā ।</l>
<l>kāmopacāraprabhavopayogyā/ bhogaprabhavapracārā tāṃ kaiśikīṃ vṛttimudāharanti ॥ 9 ॥</l>
</lg></b>
<p>tadaṅgāni narma, narmasphuñjaḥ, narmasphoṭaḥ, narmagarbha iti (nāśā. 20.45) । sā tu
<b>śṛṅgāraprāye</b>tyanena uttamayuvaprakṛtitāṃ pratipādayati ।</p>
<p><b>ślakṣṇanaipathyaviśeṣacitre</b>tyanena sambhogayogyān ābhigāmikavaihārikādiviśeṣān
upadiśati ।</p>
<p><b>strīpuṃsayukte</b>tyanenāyatanasaṃprayogasya prādhānyaṃ nigamayati । . . .</p>
<p><b>bahugītanṛtte</b>tyanena goṣṭhīsamavāyasabhā—pāna—pradoṣasaṅgītakādīn nirdiśati ।</p>
<p><b>kāmopacāraprabhavopayogye</b>tyanena	samastasāṃprayogikādhikaraṇoktacātuṣṣaṣṭika—
prayogān anubadh‍nāti ॥ aṅgeṣu</p>
<p><b>narmaṇā</b> rahaḥparihāsavisranbhādibhiḥ śṛṅgārāvasthāmavasthāpayati ।</p>
<p><b>narmasphañjena</b>	prathamānurāge	dūtīsaṃpreṣaṇābhisaraṇapremātirekānubhāvavyabhicāri—
sāttvikānāṃ	puṣṭimabhidhatte । narmagarbheṇa <b>dakṣiṇeśadhṛṣṭa</b>ceṣṭitaṃ vyācaṣṭe । tallakṣaṇānāṃ
tathāvidhārthaviśeṣayogāt । tathā hi—</p>
<p><b>āsthāpitaśṛṅgāraṃ vaco viceṣṭitaṃ vā saparihāsaṃ narma</b> । (nāśā. 20.46–48)</p>
<p>prathamasaṅgame bhayāvasānaṃ sambhogaveṣavākyādikarma <b>narmasphañjaḥ</b>।(nāśā.20.49)</p>
<p>āvirbhūtābhilāṣo <b>narmasphoṭaḥ</b> ।</p>
<p>tasya kāryahetoḥ svarūpavijñānādipracchādanaṃ <b>narmagarbha</b> iti । (nāśā.20.51)</p>
<p><b>dākṣiṇātyā pravṛttiḥ</b>; śṛṅgāropayogividagdhādṛtamahārhavilepābharaṇapeśalaviśeṣa—
yogitvāt । yathā—(raghu. 6.60)</p>
<pb n="1053"/>
<b><lg>
<l>pāṇḍyo'yamaṃsārpitalambahāraḥ klṛp‍tāṅgarāgo haricandanena ।</l>
<l>ābhāti bālātaparaktasānuḥ sanirjharodgāra ivādrirājaḥ ॥ 10 ॥</l>
</lg></b>
<p><b>vaidarbhī rītiḥ</b>; śṛṅgārānurūpasaṃdarbhatvāt ।	yato	yadasamastamatisukumāra—
bandhamanupacāravṛttimat sthānānuprāsayogi yogavṛttigarbhaṃ vacaḥ sā <b>vaidarbhī</b> ।</p>
<p><b>asamastamityanena</b> sukhabodhanatvāt vilāsinīcittamāvarjayati ।</p>
<p><b>atisukumārabandhamitya</b>nena śrutiramaṇīyatāṃ kathayati ।</p>
<p><b>anupacāravṛtti</b>madityanena (sukhāvabodhyatāṃ brute) ।</p>
<p><b>sthānānuprāsayogītya</b>nena sukhodāharaṇīyatāmāha ।</p>
<p><b>yogavṛttigarbha</b>mityanena	grāmyatāṃ	pratyācaṣṭe । tacca sarvanāṭakākhyāyikādiṣu
saprabandheṣu prāyo dṛś‍yata iti sā'pi dharmaśṛṅgāraṅgam ॥</p>
<p><b>sarvā nāyikā</b> ityanena etadadhikāriṇo dhīralalitanāyakasya kāmasevāyāmiti
abhiyogaṃ niyamayati ।</p>
<p><b>dhīralalitaśca	nāyaka</b>statkṛtyasyaiva	dharmārthānapekṣayā	kāmaśṛṅgāre
kāmasūtrapratipāditopāyapūrvikāyāṃ	pravṛttau	tasyaiva	tadanubhāvābhimānāt । sa
guṇaprakṛtipravṛttiparigrahaprastārabhedāccatuścatvāriṃśatprakāraḥ ।</p>
<p>tatra guṇataḥ samastajātyādiguṇasaṃpada‍yogāt pādenaguṇasaṃpadyogācca uttamo
madhyamaśca । prakṛte rajaudrekād rājasaḥ । <b>pravṛtte</b>ranukūlo dakṣiṇaḥ śaṭho dhṛṣṭaśca ।
<b>parigrahāda</b>sādhāraṇaḥ sādhāraṇaśca । tadetad vṛttiḥ pravṛttirityādikametallakṣaṇodāharaṇaiḥ
pūrvameva nirṇītam ।</p>
<p><b>(lalitadhairyama)</b></p>
<p>athedānīṃ nāyakavyapadeśaheturdhairyaṃ vicāryate । taddhīndriyavikārakāraṇaṃ cittadharmaḥ ।
<b>taddhīralalitasya</b> lalitaṃ bhavati । yatprabhāvādabhyudayādibhiḥ <b>pramodaḥ</b>, śokādibhiḥ
<b>vaiklavyaṃ</b>, vyasanādibhi<b>rdīnatvaṃ</b>, vilāseṣu <b>vyasanam</b>, vyasaneṣva<b>bhiniveśaḥ</b>,
viṣayeṣva<b>tyāsaṅgaḥ</b>, dharmārthayornā<b>tyādaraḥ</b>, anarthajanaiḥ <b>saṃsargaḥ</b>, hāseṣu/sāhaseṣu <b>pravṛttiḥ</b>,
śarīre'pi <b>nāpekṣā</b>, sarvanāśe'pi <b>nānuśayaḥ</b>, sulabhe<b>ṣvavamānaḥ</b>, durlabhe<b>ṣvākāṅkṣā</b>,
svavarṇanā<b>sūtkarṣaḥ</b>, cādūktiṣu <b>prāgalbhyaṃ</b>, jātyādibhi<b>ścābhimāna</b> iti । tatra—</p>
<pb n="1054"/>
<p>1. <b>abhyudayādibhiḥ pramodo</b> yathā—(raghu . 19.5)</p>
<b><lg>
<l>kāminīsahacarasya kāminastasya veśmasu mṛdaṅganādiṣu ।</l>
<l>ṛddhimantamadhikarddhiruttaraḥ	pūrvamutsavamapohadutsavaḥ ॥ 11 ॥</l>
</lg></b>
<p>yathā vā—(māmā. 1.36)</p>
<b><lg>
<l>jagati jayinaste te bhāvā navendukalādayaḥ
prakṛtimadhurāḥ santyevānye mano madayanti ye ।</l>
<l>mama tu yadiyaṃ yātā loke vilokanacandrikā
nayanaviṣayaṃ janmanyekaṃ sa eva mahotsavaḥ ॥ 12 ॥</l>
</lg></b>
<p>2. <b>śokādibhirvaiklavyaṃ</b> yathā—(raghu. 8.43)</p>
<b><lg>
<l>vilalāpa sa bāṣpagadgadaṃ sahajāmapyavadhūya dhīratām ।</l>
<l>abhitap‍tamayo'pi mārdavaṃ bhajate, kaiva kathā śarīriṣu? ॥ 13 ॥</l>
</lg></b>
<p>yathā vā—(māmā. 9.18)</p>
<b><lg>
<l>taruṇatamālanīlabahulonnamadambudharāḥ śiśirasamīraṇāvadhutanūtanavārikaṇāḥ ।</l>
<l>kathamavalokayeyamadhunā harimatīrmadakalanīlakaṇṭhakalahairmukharāḥ haritaḥ ॥ 14 ॥</l>
</lg></b>
<p>3. <b>vyasanādibhirdīnatvaṃ</b>, yathā—(megha. 6)</p>
<b><lg>
<l>jātaṃ	vaṃśo	bhuvanavidite	puṣkalāvartakānāṃ
jānāmi	tvāṃ	prakṛtipuruṣaṃ	kāmarūpaṃ	maghonaḥ ।</l>
<l>tenārthitvaṃ	tvayi	vidhivaśād	dūrabandhurgato'haṃ
yāñcā	moghā	varamadhiguṇe;	nādhame	labdhakāmā ॥ 15 ॥</l>
</lg></b>
<p>yathā vā—(māmā. 9.30)</p>
<b><lg>
<l>kekābhirnīlakaṇṭhastirayati	vacanāt	tāṇḍavāducchikhaṇḍaḥ
kāntāmantaḥpramodādanusarati	madabhrāntatāraścakoraḥ ।</l>
<l>golāṅgūlaḥ ka(po)laṃ churayati rajasā kausumena priyāyāḥ
kaṃ	yāce	yatra	tatra	dhruvamanavasaragrasta	evārthibhāgaḥ ॥ 16 ॥</l>
</lg></b>
<p>4. <b>vilāseṣu vyasanaṃ</b> yathā—(raghu. 19.44)</p>
<b><lg>
<l>tāḥ svamaṅkamadhiropya dolayā preṅkhayan parijanapravṛddha/baddhayā ।</l>
<l>muktarajju nibiḍaṃ bhayacchalāt kaṇṭhabandhanamavāpa bāhubhiḥ ॥ 17 ॥</l>
</lg></b>
<pb n="1055"/>
<p>yathā vā—(kusaṃ. 8.24)</p>
<b><lg>
<l>rāvaṇa/vāraṇadhvanitabhītayā tayā kaṇṭhasaktamṛdubāhubandhanam ।</l>
<l>ekapiṅgalagirau jagadguruḥ nirviveśa viśadāḥ śaśiprabhāḥ ॥ 18 ॥</l>
</lg></b>
<p>5. <b>vyasaneṣvabhiniveśo</b> yathā—(raghu. 19.12)</p>
<b><lg>
<l>sātirekamadakāraṇaṃ	rahastena	dattamabhileṣuraṅganāḥ ।</l>
<l>tābhirapyupahitaṃ mukhāsavaṃ so'pibad vakulatulyadohadaḥ ॥ 19 ॥</l>
</lg></b>
<p>yathā vā—(raghu. 9.69)</p>
<b><lg>
<l>iti vismṛtānyakaraṇīyamātmanaḥ sacivāvalambitadhuraṃ dharādhipam ।</l>
<l>parivṛddharāgamanubandhasevayā mṛgayā jahāra catureva kāminī ॥ 20 ॥</l>
</lg></b>
<p>6. <b>viṣayeṣvatyāsaṅgo</b> yathā—(raghu. 19.6)</p>
<b><lg>
<l>indriyārthapariśūnyamakṣamaḥ	soḍhumekamapi	na	kṣaṇāntaram ।</l>
<l>antareva viharan divāniśaṃ na vyapaikṣata samutsukāḥ prajāḥ ॥ 21 ॥</l>
</lg></b>
<p>yathā vā—(raghu. 19.13)</p>
<b><lg>
<l>aṅkamaṅkaparivartanocite	tasya	ninyaturaśūnyatāmubhe ।</l>
<l>vallakī ca hṛdayaṅgamasvanā mañjuvāgapi ca vāmalocanā ॥ 22 ॥</l>
</lg></b>
<p>7. <b>dharmārthayornātyādaro</b> yathā—(gāsa. 6.29)</p>
<b><lg>
<l>loo jjhūrai jjhūrai vaaṇijjaṃ hoi hou taṃ ṇāma ।</l>
<l>ehi ṇimajjasu pāse puṃppavai! ṇa ei me ṇiddā ॥ 23 ॥</l>
</lg></b>
<lg><l>{lokaḥ khidyate khidyatu vacanīyaṃ bhavati bhavatu tannāma ।</l>
<l>ehi nimajja/niṣīda pārśve puṣpavati! naiti me nidrā ॥}</l></lg>
<p>yathā vā—(gāsa. 3.61)</p>
<b><lg>
<l>gharaṇighaṇatthaṇapellaṇasuhellipaḍiassa hoṃtapahiassa ।</l>
<l>avasauṇaṃgāraavāraviṭṭhidiahā	suhāveṃti ॥ 24 ॥</l>
</lg></b>
<lg><l>(gṛhiṇīghanastanapreraṇasukhakelipatitasya bhaviṣyatpathikasya ।</l>
<l>apaśakunāṅgārakavāraviṣṭidivasāḥ	sukhayanti ॥)</l></lg>
<p>8. <b>anarthajanaiḥ saṃsargo</b> yathā—(rāca. 3.28)</p>
<b><lg>
<l>na sūrayo na sthavirā na dhīrāḥ purassthitāḥ prāśnikatāṃ bhajante ।</l>
<l>sa tiṣṭhate saṃsadi saṃśayānaḥ puṣpopaviṣṭāsu vilāsinīṣu ॥ 25 ॥</l>
</lg></b>
<pb n="1056"/>
<p>yathā vā—(vaiśa. 56)</p>
<b><lg>
<l>na naṭā na viṭā na gāyanā na ca sabhyetaravādacuñcavaḥ ।1</l>
<l>nṛpa! vīkṣitumatra ke vayaṃ stanabhārānamitā na yoṣitaḥ ॥ 26 ॥</l>
</lg></b>
<p>9 . <b>sāhaseṣu pravṛtti</b>ryathā—(māmā. 5.5)</p>
<b><lg>
<l>kuvalayadalaśyāmo'pyaṅgaṃ	dadhat	paridhūsaraṃ
lalitavikaṭanyāsaḥ	śrīmān	mṛgāṅkanibhānanaḥ ।</l>
<l>harati	vinayaṃ	vāmo	yasya	prakāśitasāhasaḥ
pravigaladasṛkpaṅkaḥ	pāṇirlalannarajāṅgalaḥ ॥ 27 ॥</l>
</lg></b>
<p>yathā vā—(māmā. 5.27)</p>
<b><lg>
<l>tvatpādapaṅkajaparigrahapuṇyajanmā	bhūyāsamityabhiniveśakadarthyamānaḥ ।</l>
<l>bhrāmyan nṛmāṃsapaṇanāya paretabhūmāvākarṇya bhīru! ruditāni tavāgato'smi ॥ 28 ॥</l>
</lg></b>
<p>10 . <b>śarīre'pi nāpekṣā</b> yathā—(māmā. 3.12)</p>
<b><lg>
<l>dhatte	cakṣurmukulini	raṇatkokile	bālacūte
mārge	gātraṃ	kṣipati	vakulāmodagarbhasya vāyoḥ ।</l>
<l>dāvapremṇā	sarasabisinīpatramātrāntarīyā
tāmyanmūrtiḥ śrayati bahuśo mṛtyave candrapādān ॥ 29 ॥</l>
</lg></b>
<p>yathā vā—(rat‍nā. 4.16)</p>
<b><lg>
<l>virama	virama	vahne!	muñca	saṃrambhamenaṃ
viracayasi	kimuccairarciṣāṃ	cakravālam ।</l>
<l>virahahutabhujā'haṃ	yo	na	dagdhaḥ	priyāyāḥ
pralayadahanabhāsā	tasya	kiṃ	tvaṃ	karoṣi ॥ 30 ॥</l>
</lg></b>
<p>11. <b>sarvanāśe'pi nānuśayo</b> yathā—(gāsa. 3.29 )</p>
<b><lg>
<l>savvassaṃmi vi daḍ‍ḍhe taha vi hu hiaassa ṇivvudi ccea ।</l>
<l>jaṃ	tīe	gāmaḍāhe	hatthāhatthī	kuḍo	gahio ॥ 31 ॥</l>
</lg></b>
<lg><l>{sarvasve'pi dagdhe tathā'pi khalu hṛdayasya nirvṛttireva ।</l>
<l>yat tayā grāmadāhe hastāhasti (kayā) kuṇḍo gṛhītaḥ ॥ }</l></lg>
<!-- NOTES pg=1056!-->
1. prasiddhastu pāṭhaḥ 'na gāyanāḥ, na paradrohanibaddhabuddhayaḥ । nṛpasadmani nāma ke vaya'—miti ।
<pb n="1057"/>
<p>yathā vā—(raghu. 8.93)</p>
<b><lg>
<l>tasya prasahya hṛdayaṃ kila śokaśaṅkuḥ
plakṣapraroha	iva	saudhatalaṃ	bibheda ।</l>
<l>prāṇāntahetumapi	taṃ	bhiṣajāmasādhyaṃ
lābhaṃ	priyānugamanatvarayā	sa	mene ॥ 32 ॥</l>
</lg></b>
<p>12. <b>sudurlabheṣvavamāno</b> yathā—(raghu. 19.21)</p>
<b><lg>
<l>prātaretya	paribhogaśobhinā	darśanena	kṛtakhaṇḍanavyathāḥ ।</l>
<l>prāñjaliḥ praṇayinīḥ prasādayan so'dunod grahaṇamantharaḥ punaḥ ॥ 33 ॥</l>
</lg></b>
<p>yathā vā—(kirātā. 8.4)</p>
<b><lg>
<l>ghanāni kāmaṃ kusumāni bibhrataḥ karapraceyāna/nyapahāya śākhinaḥ ।</l>
<l>puro'bhisastre surasundarījanaiḥ yathottarecchā'pi/vi guṇeṣu kāminaḥ ॥ 34 ॥</l>
</lg></b>
<p>13. <b>durlabheṣvākāṅkṣā</b> yathā—(raghu. 19.29)</p>
<b><lg>
<l>laulyametya	gṛhiṇīparigrahānnartakīṣvasulabhāsu tad‍vapuḥ ।</l>
<l>vartate sma sa kathañcidālikhannaṅgulikṣaraṇasannavartikaḥ ॥ 35 ॥</l>
</lg></b>
<p>yathā vā—</p>
<b><lg>
<l>apetavyāhāraṃ	dhutavividhaśilpavyatikaraṃ
karasparśārambhapragalitadukūlāntaśayanam ।</l>
<l>muhurbaddhotkampaṃ diśidiśi muhuḥ preritadṛśo—
rahalyāsutrāmṇoḥ kṣaṇikamiha tat saṅgatamabhūt ॥ 36 ॥</l>
</lg></b>
<p>14. <b>svavarṇanāsūtkarṣo</b> yathā—(vikramo. 2.16)</p>
<b><lg>
<l>mayā nāma sthitaṃ(jitaṃ) yasya tvayā'yaṃ samudīryate ।</l>
<l>jayaśabdaḥ	sahasrākṣādā/dagataḥ	puruṣāntaram ॥ 37 ॥</l>
</lg></b>
<p>yathā vā—(māmā. 5.26)</p>
<b><lg>
<l>maraṇasamaye	tyaktāśaṅkaṃ	pralāpanirargala—
prakaṭitanijas‍nehaḥ	so'yaṃ	sakhā	pura	eva	te ।</l>
<l>sutanu! visṛjotkampaṃ saṃpratyasāvapi pāpmanaḥ
phalamanubhavatyugraṃ	pāpaḥ	pratīpavipākinaḥ ॥ 38 ॥</l>
</lg></b>
<pb n="1058"/>
<p>15. <b>cāṭūktiṣu prāgalbhyaṃ</b> yathā—(kusaṃ. 5.86)</p>
<b><lg>
<l>adyaprabhṛtyanavamāṅgi!	tavāsmi	dāsaḥ
krītastapobhiriti	vādini	candramaulau ।</l>
<l>ahnāya	sā	niyamajaṃ	klamamutsasarja
kleśaḥ	phalena	hi	punarnavatāṃ	vidhatte ॥ 39 ॥</l>
</lg></b>
<p>yathā vā—(kusaṃ. 8.76)</p>
<b><lg>
<l>ārdrakesarasugandhi te mukhaṃ mattamattanayanaṃ svabhāvataḥ ।</l>
<l>atra labdhavasatirguṇāntaraṃ kiṃ vilāsini! madaḥ kariṣyati ॥ 40 ॥</l>
</lg></b>
<p>16. <b>'jātyādibhirabhimānaḥ'</b> iti yaduktaṃ1 tad vibhajyate ।	dhīralalitasya hi dvau
bhedau— <b>madhyamaḥ uttamaśca</b> । tatra— <b>madhyamasya</b> jātyabhimānādayo dhīroddhatenaiva
vyākhyātāḥ, pādaguṇasambandhīddhatāyā ubhayatra tulyatvāt ।</p>
<p><b>uttamasya</b>	prajñāprabhāvadeśakālāvabodheṅgitākārajñānamahārambhatāsauhārdābhimānāḥ
ṣaḍapare'pi saṃbhavanti । sa hi samastaguṇasaṃpadyogāduttama ityucyate । tatra—</p>
<p><b>prajñābhimāno</b> yathā—(māmā. 4.9)</p>
<b><lg>
<l>pramathya	kravyādaṃ	maraṇasamaye	rakṣitavataḥ
pariṣvaṅgaṃ labdhvā tava kathamivānyatra ramatām ।</l>
<l>tathā'bhud vyāpāraḥ kamalanayanāyā nayanayo—
stvayi	vyaktas‍nehaḥ	stimitaramaṇīyaściramabhūt ॥ 41 ॥</l>
</lg></b>
<p><b>prabhāvābhimāno</b> yathā—(śāku. 6.4)</p>
<b><lg>
<l>cūtānāṃ ciranirmi/rgatā'pi kalikā badh‍nāti na svaṃ rajaḥ
sannaddhaṃ	yadapi	sthitaṃ	kuravakaṃ	tat	korakāvasthayā ।</l>
<l>kaṇṭheṣu skhalitaṃ gate'pi śiśire puṃskokilānāṃ rutaṃ
śaṅke	saṃharati	smaro'pi	cakitastūṇārdhakṛṣṭaṃ	śaram ॥ 42 ॥</l>
</lg></b>
<p><b>deśakālāvabodhanābhimāno</b> yathā—</p>
<b><lg>
<l>taṃ tiasakusumadāmaṃ hariṇā ṇimmahiasurahibahalaparimalaṃ ।</l>
<l>ampa—ṇaiaṃ pi dūmiapaṇaiṇihiaeṇa ruppiṇīe viiṇṇaṃ ॥ 43 ॥</l>
</lg></b>
<lg><l>(tat	tridaśakusumadāma	hariṇā	nirgacchatsurabhibahulaparimalam ।</l>
<l>ātmana ānīta/ātmīyamapi dūnitapraṇayinīhṛdayena rukmiṇyai vitīrṇam ॥ )</l></lg>
<!-- NOTES pg=1058!-->
1. etasyaiva rūpāntaramidaṃ jātyādibhiścābhimāna iti yaduktaṃ, tadvibhajyate'—iti । pṛ॰ 1023 paṃ. 1
<pb n="1059"/>
<p><b>iṅgitākārajñānābhimāno</b> yathā—(śāku. 2.11)</p>
<b><lg>
<l>abhimukhe mayi saṃhṛtamīkṣitaṃ hasitamanyanimittakṛtodayam ।</l>
<l>vinayavāritavṛttirato'nayā na vivṛto madano na ca saṃvṛtaḥ ॥ 44 ॥</l>
</lg></b>
<p><b>mahārambhatābhimāno</b> yathā—(havi.)</p>
<b><lg>
<l>airā	āṇemi	tuhaṃ	amaāsava-lola-bhamara-laṃghia-kusumaṃ ।</l>
<l>tiasa-gaa-dāsa-sīara-tusāra-taṇṇāa-pallavaṃ	saggadumaṃ ॥ 45 ॥</l>
</lg></b>
<lg><l>(acirādānayāmi	tavāmṛtāsavalolabhramaralaṅghitakusumam ।</l>
<l>tridaśagajadānaśīkaratuṣārārdritapallavaṃ	svargadrumam ॥ )</l></lg>
<p><b>sauhārdābhimāno</b> yathā—(māmā. 9.28)</p>
<b><lg>
<l>suhṛdi guṇanivāse preyasi prāṇanāthe kathamiva sahapāṃsukrīḍitaprauḍhasakhye ।</l>
<l>priyajanavirahādhivyādhikhedaṃ dadhāne hatahṛdaya! vidīrya tvaṃ dvidhātvaṃ na yāsi ॥ 46 ॥</l>
</lg></b>
<p><b>dhairyalālityahetavaścābhinaye'ṣṭau viśeṣaguṇāḥ</b> — suveṣatā, saṃpriyatā, yauvanaṃ,
sthūlalakṣatā, priyaṃvadatvaṃ; lālityaṃ, mādhuryaṃ, dṛḍhabhaktitā । teṣu —</p>
<p>1. <b>udāranaipathyaprayogaḥ suveṣatā</b>; yathā—(raghu. 6.60)</p>
<b><lg>
<l>pāṇḍyo'yamaṃsārpitalambahāraḥ	klṛp‍tāṅgarāgo	haricandanena ।</l>
<l>ābhāti	bālātapalip‍tasānuḥ	sanirjharodgāra ivādrirājaḥ ॥ 47 ॥</l>
</lg></b>
<p>yathā vā—(raghu. 17.25)</p>
<b><lg>
<l>āsīdabhimukhaprekṣyaḥ sa rājyaśrīvadhūvaraḥ1 ॥ 48 ॥</l>
</lg></b>
<p>2. <b>sarvajanamanohāritvaṃ sampriyatā</b>; yathā—(māmā. 2.10)</p>
<b><lg>
<l>tata udayagirerivaika eva sphuritaguṇadyutisundaraḥ kalāvān ।</l>
<l>iha jagati mahotsavasya heturnayanavatāmudiyāya bālacandraḥ ॥ 49 ॥</l>
</lg></b>
<p>yathā vā—(māmā. 2.11)</p>
<b><lg>
<l>asau vidyādhāraḥ śiśurapi vinirgatya bhavanā—
dihāyātaḥ	sampratyavikalaśarac‍candramadhuraḥ ।</l>
<l>yadālokasthāne	bhavati	puramunmādataralaiḥ
kaṭākṣairnārīṇāṃ	kuvalayitavātāyanamiva ॥ 50 ॥</l>
</lg></b>
<!-- NOTES pg=1059!-->
1. 'ākaro mṛgyaḥ; mātṛkāsu uttarārdhaṃ na lakṣyate nāpi truṭisūcakaṃ cihnaṃ vartate ।' iti rāghavaḥ HOS.
'āmuktā॰' ityasya pūrvārdhasyedameva tūttarārdham ।
<pb n="1060"/>
<p>3. <b>tāruṇyāvatāro yauvanam;</b> yathā—(raghu. 3.32)</p>
<b><lg>
<l>mahokṣatāṃ vatsataraḥ spṛśanniva dvipendrabhāvaṃ kalabhaḥ śrayanniva ।</l>
<l>raghuḥ kramād yauvanabhinnaśaiśavaṃ/vaḥ pupoṣa gāmbhīryamanoharaṃ vapuḥ ॥ 51॥</l>
</lg></b>
<p>yathā vā—(raghu. 3.34)</p>
<b><lg>
<l>yuvā yugavyāyatabāhuraṃsalaḥ kavāṭavakṣāḥ pariṇaddhakandharaḥ ।</l>
<l>vapuḥ—prakarṣādajayad guruṃ raghustathā'pi nīcairvinayādadṛś‍yata ॥ 52 ॥</l>
</lg></b>
<p>4. <b>analpadātṛtvaṃ sthūlalakṣatā</b>; yathā—(raghu. 5.30)</p>
<b><lg>
<l>taṃ	bhūpatirbhāsurahemarāśiṃ	labdhaṃ	kuberādabhiyāsyamānāt ।</l>
<l>dideśa kautsāya samastameva pādaṃ sumeroriva vajrabhinnam ॥ 53 ॥</l>
</lg></b>
<p>yathā vā—</p>
<b><lg>
<l>śloko'yaṃ 1hariṣābhidhānakavinā devasya tasyāgrato
yāvadyāvadudīritaḥ	śakavadhūvaidhavyadīkṣāguroḥ ।</l>
<l>tāvattāvadupoḍhasāndrapulakodbhedaḥ	sa	tasmai	dadau
lakṣaṃ	lakṣamakhaṇḍitaṃ	madajalapraklinnagaṇḍaṃ gajam ॥ 54 ॥</l>
</lg></b>
<p>5. <b>manojñabhāṣitā priyaṃvadatvam</b>; yathā—(māmā. 4.1)</p>
<b><lg>
<l>yad‍vyālaprahitasuhṛtpramohadagdhaṃ saujanyād vihitavatī gatavyathaṃ mām ।</l>
<l>tatkāmaṃ prabhavati pūrṇapātravṛttyā svīkartuṃ mama hṛdayaṃ ca jīvitaṃ ca ॥ 55 ॥</l>
</lg></b>
<p>yathā vā—(śāku. 3.18)</p>
<b><lg>
<l>kiṃ śītalaiḥ klamavinodibhirārdravātaṃ sañcālayāmi nalinīdalatālavṛntaiḥ ।</l>
<l>aṅke nidhāya karabhoru! yathāsukha te saṃvāhayāmi caraṇāvuta padmatāmrau ॥ 56 ॥</l>
</lg></b>
<p>6. <b>abuddhikṛtā śṛṅgārākāraceṣṭā lālityam</b>; yathā—(kusaṃ. 2.64)</p>
<b><lg>
<l>atha sa lalitayoṣidbhrūlatācāpaśṛṅgaṃ rativalayapadāṅke cāpamāsajya kaṇṭhe ।</l>
<l>sahacaramadhuhastanyastacūtāṅkurāstraḥ śatamakhamupatasthe prāñjaliḥ puṣpadhanvā ॥ 57 ॥</l>
</lg></b>
<p>yathā vā—(kirātā. 12.20)</p>
<b><lg>
<l>kakude	vṛṣasya	kṛtabāhumakṛśapariṇāhaśālini ।</l>
<l>sparśasukhamanubhavantamumākucayugmaṇḍala ivārdracandane ॥ 58 ॥</l>
</lg></b>
<!-- NOTES pg=1060!-->
1. laukikī svarabhaktiriyaṃ harṣapade yathā 'triyambakaṃ saṃyaminaṃ dadarśe'—ti kusaṃ. 3.44 ।
<pb n="1061"/>
<p>7. <b>sarvāvasthāsvanugratā mādhuryaṃ</b>; yathā—(kirātā. 1.21)</p>
<b><lg><l>na tena sajyaṃ kvacidud‍dhṛtaṃ dhanuḥ kṛtaṃ na vā kopavijihmamānanam ।</l>
<l>guṇānurāgeṇa śirobhiruhyate narādhipairmālyamivāsya śāsanam ॥ 59 ॥</l></lg></b>
<p>yathā vā—</p>
<b><lg><l>yo hi dirghāsitākṣasya vilāsalalita/valitabhruvaḥ/ṇaḥ ।</l>
<l>kāntāmukhasyāvaśagastasmai	nṛpaśave	namaḥ ॥ 60 ॥</l></lg></b>
<p>8. <b>sthirānurāgatvaṃ dṛḍhabhaktitā</b>; yathā—(raghu. 14.87)</p>
<b><lg><l>sītāṃ	hitvā	daśamukharipurnopayeme	yadanyāṃ
tasyā eva pracikṛtisakho yat kratūnājahāra ।</l>
<l>vṛttāntena	śravaṇaviṣayavyāpinā	tena	bhartuḥ
sā	durvāraṃ	kathamapi	parityāgaduḥkhaṃ	viṣehe ॥ 61 ॥</l></lg></b>
<p>yathā vā—(kusaṃ. 1.53)</p>
<b><lg><l>yadaiva pūrvaṃ jvalane śarīraṃ sā dakṣaroṣāt sudatī sasarja ।</l>
<l>tadāprabhṛtyeva vimuktacandraḥ/saṅgaḥ patiḥ paśūnāmaparigraho'bhūt ॥ 62 ॥</l></lg></b>
<p>(<b>dhīralalitasya bhāvāḥ</b>)</p>
<p>1so'yamanayorviśeṣaguṇayogasvābhāvikayorniratiśaya	āntaro	nityaśrcātmanaḥ
saṃskāraḥ, yatprabhāvānniratiśayā (ratiḥ) prītiḥ ।</p>
<p>1. <b>uttamasya (ratiḥ) pratī</b>ryathā— (urāca. 1.38)</p>
<b><lg><l>iyaṃ	gehe	lakṣmīriyamamṛtavartirnayanayo—
rasāvasyāḥ sparśo vapuṣi bahulaścandanarasaḥ।</l>
<l>ayaṃ bāhuḥ kaṇṭhe śiśiramasṛṇo mauktikasaraḥ
kimasyā	na	preyo	yadiparamasahyastu	virahaḥ ॥ 63 ॥</l></lg></b>
<p><b>madhyamasya</b> yathā—(māmā. 5.7)</p>
<b><lg><l>premārdrāḥ	praṇayaspṛśaḥ	paricayādudgāḍharāgodayā—
stāstā	mugdhadṛśo	nisargamadhurāśceṣṭā	bhaveyurmayi ।</l>
<l>yāsvantaḥkaraṇasya	bāhyakaraṇavyāpārarodhī	kṣaṇā—
dāśaṃsāparikalpitāsvapi	bhavatyānandasāndro	layaḥ ॥ 64 ॥</l></lg></b>
<!-- NOTES pg=1061!-->
1. paṅktidvayamidaṃ truṭitabhūyiṣṭhahastalekhamiti rāghavaḥ HOS. mūlaṃ jośeraklṛp‍tam।
<pb n="1062"/>
<p>2. <b>uttamasya prīti</b>ryathā—</p>
<b><lg><l>te	kecinnijakāntisundaratayā	cetaścamatkāriṇo
dṛś‍yante paramotsavaṃ nayanayoḥ sampādayanto janāḥ ।</l>
<l>antarye manasaḥ praviś‍ya manasā taistaiḥ svakīyairguṇaiḥ
(smṛtyārūḍhavapurbhireva	janayantyāhlādanāmutkaṭām) ॥ 65 ॥1</l></lg></b>
<p><b>madhyamasya</b> yathā—</p>
<b><lg><l>nādhanyaiḥ kṣaṇadāvirāmamadhurāḥ kiñcid‌vinidrālasa—
śrotraiḥ	savraṇamugdhacāraṇavadhūdantacchadāyāsinaḥ ।</l>
<l>śrūyante	mṛdupītavaktramarutaḥ	paurālirītikrama—
vyālolāṅguliruddhamuktasuṣiraśreṇīravā	veṇavaḥ ॥ 66 ॥</l></lg></b>
<p>3. <b>uttamasyotkaṇṭhā</b> yathā—</p>
<b><lg><l>kālakramaṃ pratyakathaiva tāvat (khaṇḍitam) ।</l>
<l>hi ॰ ॰ ॰ ॰ vighna ॰ ॰ ॰ eva ॥ 67 ॥</l></lg></b>
<p><b>madhyamasya</b> yathā—(māmā. 5.9)</p>
<b><lg><l>sambhūyeva	sukhāni	cetasi	paraṃ bhūmānamātanvate
yatrālokapathāvatāriṇi	ratiṃ	prastaiti	netrotsavaḥ ।</l>
<l>yad	bālendukaloccayādavicalaiḥ	sārairivotpāditaṃ
tat paś‍yeyamanaṅgamaṅa‍galagṛhaṃ bhūyo'pi tasyā mukham ॥ 68 ॥</l></lg></b>
<p>4. <b>uttamasya cintā</b> yathā—(gāsa. 2.83)</p>
<b><lg><l>khaṇamettaṃ pi ṇa phiṭṭai aṇudiaha—vidiṇṇagarua—saṃtāvā ।</l>
<l>pacchaṇṇapāvasaṃka	vva	sāmalī	majjha hiaāo ॥ 69 ॥</l></lg></b>
<lg>
<l>(kṣaṇamātramapi nāpagacchatyanudivasamapi dattagurukaṃsatāpā ।</l>
<l>pracchannapāpaśaṅkeva	ś‍yāmalāṅgī	mama	hṛdayāt ॥)</l></lg>
<p><b>madhyamasya</b> yathā—(māmā. 5.10)</p>
<b><lg><l>līneva	pratibimbiteva	likhitevotkīrṇarūpeva	ca
pratyup‍teva	ca	vajralepaghaṭitevāntarnikhāteva	ca ।</l>
<l>sā naścetasi kīliteva viśikhaiścetobhuvaḥ pañcabhi—
ścintāsantatitantujālanibiḍastrasteva	lagnā	priyā ॥ 70 ॥</l></lg></b>
<!-- NOTES pg=1062!-->
1. caturthaś‍caraṇo'smābhirupakalpitaḥ।
<pb n="1063"/>
<p>5. <b>uttamasya matiḥ</b> yathā—(sūmu. 6)</p>
<b><lg><l>madhu ca vikasitotpalāvataṃsaṃ śaśikarapallavitaṃ ca saudhapṛṣṭham ।</l>
<l>madanajanitavibhramā ca kāntā sukhamidamarthavatāṃ; vibhūtayo'nyāḥ ॥ 71 ॥</l></lg></b>
<p><b>madhyamasya</b> yathā—</p>
<b><lg><l>yadetad	dhanyānāmurasi	ramaṇīsaṅgasamaye
samudbhūtaṃ	kiñcit	pulakamidamāhuḥ	kila	janāḥ ।</l>
<l>matistveṣā'smākaṃ	kucayugataṭīcumbakaśilā—
niveśādākṛṣṭasmaraśaraśalākotkara	 iti ॥ 72 ॥</l></lg></b>
<p>6. <b>uttamasya smṛti</b>ryathā—</p>
<b><lg><l>tathā gṛhītastanvaṅgayā vijayopārjitaḥ paṇaḥ ।</l>
<l>yathā dhanyādharoṣṭhena hārite'pi jitaṃ mayā ॥ 73 ॥</l></lg></b>
<p><b>madhyamasya</b> yathā—(māmā. 9.48)</p>
<b><lg><l>ānandamiśramadanajvaradīpanāni	gāḍhānurāgarasavanti	tadā	tadā	ca ।</l>
<l>snehāṅkanāni mama mugdhadṛśastu kaṇṭhe kaṣṭaṃ smarāmi tava tāni gatāgatāni ॥ 74 ॥</l></lg></b>
<p>7. <b>uttamasya vitarko</b> yathā—(śāku. 2.10)</p>
<b><lg><l>citre niveś‍ya parikalpitasattvayogā rūpoccayena vidhinā manasā kṛtā nu ।</l>
<l>strīratnasṛṣṭiraparā pratibhāti sā me dhāturvibhutvamanucintya vapuśca tasyāḥ ॥ 75 ॥</l></lg></b>
<p><b>madhyamasya</b> yathā—(vikramo. 1.10)</p>
<b><lg><l>asyāḥ sargavidhau prajāpatirabhūccandro nu kāntipradaḥ
śrṛṅgāro nu rasaḥ svayaṃ nu madano māso nu puṣpākaraḥ ।</l>
<l>vedābhyāsajaḍaḥ	kathaṃ	sa	viṣayavyāvṛttakautūhalo
nirmātuṃ	prabhavenmanoharamidaṃ	rūpaṃ	purāṇo	muniḥ ॥ 76 ॥</l></lg></b>
<p>8. <b>uttamasya śaṅkā</b> yathā—(māmā. 8.14)</p>
<b><lg><l>yātā nu tad‍bhagavatībhavanaṃ sakhī no jīvantyupeṣyati tavetyabhiśaṅkito'smi ।</l>
<l>prāyeṇa	bāndhavasuhṛtpriyasaṅgamādi	saudāmanīsphuraṇacañcalameva	saukhyam ॥ 77 ॥</l></lg></b>
<p><b>madhyamasya</b> yathā—(māmā. 8.13)</p>
<b><lg><l>kimapi	kimapi	śaṅke	maṅgalebhyo	yadanyad
viramatu	parihāsaścaṇḍi!	paryutsuko'smi ।</l>
<pb n="1064"/>
<l>kalayasi kalito'haṃ vallabhe! dehi vācaṃ
bhramati	hṛdayamantarvihvalaṃ	nirdayā'si ॥ 78 ॥</l></lg></b>
<p>9. <b>uttamasya nidrā</b> yathā—(raghu. 5.64)</p>
<b><lg><l>tatra svayaṃvarasamāhṛtarājalokaṃ kanyālalāma kamanīyamajasya lipsoḥ ।</l>
<l>bhāvāvabodhakaluṣā dayiteva rātrau nidrā cireṇa nayanābhimukhī babhūva ॥ 79 ॥</l></lg></b>
<p><b>madhyamasya</b> yathā—</p>
<b><lg><l>ūṣmāyamāṇastanamaṇḍalībhirvarāṅganābhiḥ	sphuṭavibhramābhiḥ ।</l>
<l>āliṅgitā rātriṣu śaiśirīṣu te śerate yaiḥ praṇato vṛṣāṅkaḥ ॥ 80 ॥</l></lg></b>
<p>10. <b>uttamasya sup‍taṃ</b> yathā—(kusaṃ. 8.84)</p>
<b><lg><l>kevalaṃ priyatamādayālunā jyotiṣāmavanātāsu paṅktiṣu ।</l>
<l>tena	tatparigṛhītavakṣasā	netramīlanakutūhalaṃ kṛtam ॥ 81 ॥</l></lg></b>
<p><b>madhyamasya</b> yathā—(saka. 5.470)</p>
<b><lg><l>āśleṣiṇaḥ pṛthurataklamapītaśītamāyāminīṃ ghanamudo rajanīryuvānaḥ ।</l>
<l>ūrvormuhurvalanabandhanasandhilolapādāntasaṃvalitatūlapaṭāḥ	svapanti ॥ 82 ॥</l></lg></b>
<p>11. <b>uttamasya prabodho</b> yathā—(kusaṃ. 8.85)</p>
<b><lg><l>sa vyabudhyata budhastavocitaḥ śātakumbhakamalākaraiḥ samam ।</l>
<l>mūrcchanāparigṛhītakaiśikaiḥ	kinnarairuṣasi	gītamaṅgalaḥ ॥ 83 ॥</l></lg></b>
<p><b>madhyamasya</b> yathā—</p>
<b><lg><l>unnidrito'smi	vigalanmadhuvārahāri—
vyākośakokanadagandhisamīraṇena	।</l>
<l>1(āndolitāsu	latikāsvamunā	 	tuṣāra—
saṃghāta	eṣa	viluṭhan	vikiraॅśca	bhāti) ॥ 84 ॥</l></lg></b>
<p>12. <b>uttamasya vrīḍā</b> yathā—(sūmu. 31)</p>
<b><lg><l>kanakakalaśasvacche	rādhāpayodharamaṇḍale
navajaladharacchāyāmātmadyutiṃ	pratibimbitām ।</l>
<l>asitasicayaprāntabhrāntyā		muhurmuhurutkṣipañ
jayati	janitavrīḍāhāsaḥ		priyāhasito	hariḥ ॥ 85 ॥</l></lg></b>
<!-- NOTES pg=1064!-->
1. uttarārdhamidamatra yojitamasmābhiḥ।
<pb n="1065"/>
<p><b>madhyamasya</b> yathā—(gāsa. 4.51)</p>
<b><lg><l>jāo so vi vilakkho mae vi hasiūṇa gāḍhamuvaūḍho ।</l>
<l>paḍhamosariassa	ṇiaṃsaṇassa	gaṃṭhiṃ	vimaggaṃto ॥ 86 ॥</l></lg></b>
<lg><l>(jātaḥ so'pi vilakṣo mayā'pi hasitvā gāḍhamupagūḍhaḥ ।</l>
<l>prathamāpasṛtasya	nivasanasya	granthiṃ	vimārgayamāṇaḥ ॥)</l></lg>
<p>13. <b>uttamasyāvahitthaṃ</b> yathā—(śāku. 2.19)</p>
<b><lg><l>kva vayaṃ? kva parokṣamanmatho mṛgaśāvaiḥ samamedhito janaḥ ।</l>
<l>parihāsavijalpitaṃ sakhe! paramārthena na gṛhyatāṃ vacaḥ ॥ 87 ॥</l></lg></b>
<p><b>madhyamasya</b> yathā—(kāvyāda. 2.264)</p>
<b><lg><l>rājakanyānuraktaṃ	māṃ	romodbhedena	rakṣakāḥ ।</l>
<l>avagaccheyurājñātamaho	śītānilaṃ	vanam ॥ 88 ॥</l></lg></b>
<p>14. <b>uttamasya dhṛtiḥ</b> yathā—(ratnā. 4.20)</p>
<b><lg><l>nīto	vikramabāhurātmasamatāṃ	prāp‍teyamurvītale
sāraṃ	sāgarikā	sasāgaramahīprāptyekahetuḥ	priyā ।</l>
<l>devī prītimupāgatā ca bhaginīlābhājjitāḥ kosalāḥ
kiṃ nāsti tvayi satyamātyavṛṣabhe yasmai karomi spṛhām ॥ 89 ॥</l></lg></b>
<p><b>madhyamasya</b> yathā—(māmā. 1.39)</p>
<b><lg><l>jagati	jayinaste	te	bhāvā	navendukalādayaḥ
prakṛtimadhurāḥ	santyevānye	mano	madayanti	ye ।</l>
<l>mama	tu	yadiyaṃ	yātā	loke	vilocanacandrikā
nayanaviṣayaṃ	janmanyekaṃ	sa	eva	mahotsavaḥ ॥ 90 ॥</l></lg></b>
<p>15. <b>uttamasya harṣo</b> yathā—(raghu. 3.11)</p>
<b><lg><l>surendramātrāśrita/yitagarbhagauravāt prayatnamuktāsanayā gṛhāgataḥ ।</l>
<l>tayopacārāñjalikhinnahastayā nananda pāriplavanetrayā nṛpaḥ ॥ 91 ॥</l></lg></b>
<p><b>madhyamasya</b> yathā—(māmā. 6.8)</p>
<b><lg><l>mlānasya	jīvakusumasya	vikāsanāni
santarpaṇāni	sakalendriyamohanāni ।</l>
<l>ānandanāni	hṛdayaikarasāyanāni
diṣṭayā mayā'pyadhi/parigatāni vaco'mṛtāni ॥ 92 ॥</l></lg></b>
<pb n="1066"/>
<p>16. <b>uttamasya romāñco</b> yathā—(raghu. 7.22)</p>
<b><lg><l>abhūd varaḥ kaṇṭakitaprakoṣṭhaḥ svinnāṅguliḥ saṃvavṛte kumārī ।</l>
<l>asmin dvaye tatkṣaṇamātmavṛttiḥ samaṃ vibhakteva manobhavena ॥ 93 ॥</l></lg></b>
<p><b>madhyamasya</b> yathā—(māmā. 3.7)</p>
<b><lg><l>prathamapriyāvacanasaṃśravasphuratpulakena samprati mayā'valambyate ।</l>
<l>ghanarājinūtanapayassamukṣaṇakṣaṇabaddhakuṭmalakadambaḍambaraḥ	 ॥ 94 ॥</l></lg></b>
<p>17. <b>uttamasya hāso</b> yathā—(raghu. 19.28)</p>
<b><lg><l>darpaṇeṣu paribhogavāsi/darśi—nīṃ narmapūrvamanupṛṣṭhasaṃśrayaḥ ।</l>
<l>chāyayā smitamanojñayā vadhūṃ hnīnimīlitamukhīṃ cakāra saḥ ॥ 95 ॥</l></lg></b>
<p><b>madhyamasya</b> yathā—(sumo. 26)</p>
<b><lg><l>sa	eṣa	bhuvanatrayaprathitasaṃyamaḥ	śaṅkaro
bibharti	vapuṣā'dhunā	virahakātaraḥ	kāminīm ।</l>
<l>anena	kila	nirjitā	vayamiti priyāyāḥ	karaṃ
kareṇa	paritāḍayan	jayati	jātahāsaḥ	smaraḥ ॥ 96 ॥</l></lg></b>
<p>18. <b>uttamasyotsāho</b> yathā—(kusaṃ. 3.9)</p>
<b><lg><l>prasīda viśrāmyatu vīra vajraṃ śarairmadīyaiḥ katamaḥ surāriḥ ।</l>
<l>bibhetu moghīkṛtabāhuvīryaḥ strībhyo'pi kopasphuritādharābhyaḥ ॥ 97 ॥</l></lg></b>
<p><b>madhyamasya</b> yathā—(māmā. 5.26)</p>
<b><lg><l>maraṇasamaye	tyaktāśaṅkaṃ	pralāpanirargala—
prakaṭitanijasnehaḥ so'yaṃ sakhā pura eva te ।</l>
<l>sutanu visṛjotkampaṃ sampratyasāviha pāpmanaḥ
phalamanubhavatyugraṃ	pāpaḥ	pratīpavipākinaḥ ॥ 98 ॥</l></lg></b>
<p>19. <b>uttamasya glāni</b>ryathā—(pṛ. ॰ 1012)</p>
<b><lg><l>prakṛtyā ramaṇīyo'pi kṣīyamāṇaḥ pratikṣaṇam/kṣapam ।</l>
<l>duḥkhamāvahati	prātaḥ	śaśīvāpāṇḍuracchaviḥ ॥ 99 ॥</l></lg></b>
<p><b>madhyamasya</b> yathā—(māmā. 3.9)</p>
<pb n="1067"/>
<b><lg><l>yadindāvānandaṃ praṇayini jane vā na bhajane
vyanaktyantastāpaṃ	tadayamativīro'pi viṣamam ।</l>
<l>priyaṅguś‍yāmāṅgaprakṛtirapi	cāpāṇḍumadhuraṃ
vapuḥ kṣāmaṃ kṣāmaṃ vahati, ramaṇīyaśca bhavati ॥ 100 ॥</l></lg></b>
<p>20. <b>uttamasya krodho</b> yathā—(śāku. 1.21)</p>
<b><lg><l>kaḥ paurave vasumatīṃ śāsati śāsitari durvinītānām ।</l>
<l>ayamācaratyavinayaṃ	mugdhāsu	tapasvikanyāsu ॥ 101 ॥</l></lg></b>
<p><b>madhyamasya</b> yathā—(śāku. 6.20)</p>
<b><lg><l>akliṣṭabālatarupallavalobhanīyaṃ pītaṃ mayā sadayameva ratotsaveṣu ।</l>
<l>bimbādharaṃ daśasi ced bhramara! priyāyāstvāṃ kārayāmi kamalodarabandhanastham ॥ 102 ॥</l></lg></b>
<p>21. <b>uttamasya śoko</b> yathā—</p>
<b><lg><l>aṅgeṣu candanarase madha(?)stvadāsīt (sairmadhuratvamāsīt)
tanvyā	mradīyasi	vapuṣyupagūhite	yat ।</l>
<l>(uddhṛtya)	kāmakamanīyamakāṇḍa	eva(/etat)1
kālena	jīvitamivoddharatā	hato'smi ॥ 103 ॥</l></lg></b>
<p><b>madhyamasya</b> yathā—(urāca. 3.31, māmā. 9.12)</p>
<b><lg><l>dalati hṛdayaṃ gāḍhodvegaṃ dvidhā tu na bhidyate
vahati vikalaḥ kāyo mohaṃ na muñcati cetanām ।</l>
<l>jvalayati tanūmantardāhaḥ karoti na bhasmasāt
praharati vidhirmarmacchedī na kṛntati jīvitam ॥ 104 ॥</l></lg></b>
<p>22. <b>uttamasyāśru</b> yathā—(saka. 5.212)</p>
<b><lg><l>sītāveś‍ma yato nirīkṣya harate dṛṣṭiṃ jhaṭityākulā—
manyonyārpitacañculagnakabalaiḥ	pārāvatairdūyate ।</l>
<l>indordūrata eva naś‍yati viśatyantargṛhaṃ duḥkhitaḥ
pracchādyānanamañcalena	rajanīṣvastatrapaṃ	roditi ॥ 105 ॥</l></lg></b>
<!-- NOTES pg=1067!-->
1. truṭyāṃ dvitīyatṛtīyapādaikadeśo lup‍taḥ rā.। jośere tu nāstyasya gandho'pi।
koṣ‍ṭhakapūrttayastvasmatkṛtā।
<pb n="1068"/>
<p><b>madhyamasya</b> yathā—(megha. 103)</p>
<b><lg><l>tvāmālikhya praṇayakupitāṃ dhāturāgaiḥ śilāyā—
mātmānaṃ te caraṇapatitaṃ yāvadicchāmi kartum ।</l>
<l>astraistāvanmuhurupacitairdṛṣṭirālipyate	me
krūrastasminnapi na sahate saṅgamaṃ nau kṛtāntaḥ ॥ 106 ॥</l></lg></b>
<p>23. <b>uttamasya svedo</b> yathā—(kusaṃ. 7.77)</p>
<b><lg><l>romodgamaḥ prādurabhūdumāyāḥ svinnāṅguliḥ puṅgavaketurāsīt ।</l>
<l>tasmin dvaye tatkṣaṇamātmavṛttiḥ samaṃ vibhakteva manobhavena ॥ 107 ॥</l></lg></b>
<p><b>madhyamasya</b> yathā—(śāku. 6.15)</p>
<b><lg><l>svinnāṅguliviniveśo rekhopānteṣu dṛś‍yate malinaḥ ।</l>
<l>aśru ca kapolapatitaṃ lakṣyamidaṃ varṇikocch‌vāsāt ॥ 108 ॥</l></lg></b>
<p>24. <b>uttamasya śramo</b> yathā—(raghu. 7.66)</p>
<b><lg><l>sa cāpakoṭīnihitaikabāhuḥ śirastraniṣkarṣaṇabhinnamauliḥ ।</l>
<l>lalāṭabaddhaśramavāripūrṇāṃ bhītāṃ priyāmetya vaco babhāṣe ॥ 109 ॥</l></lg></b>
<p><b>madhyamasya</b> yathā—(raghu. 9.68)</p>
<b><lg><l>tasya karkaśavihārasambhavaṃma svedamānanavilagnajālakam ।</l>
<l>ācacāma satuṣāraśītalo bhinnapallavapuṭo vanānilaḥ ॥ 110 ॥</l></lg></b>
<p>25. <b>uttamasya mūrcchā</b> yathā—(urāca. 3.9)1</p>
<b><lg><l>antarlīnasya duḥkhāgneradyoddāmaṃ jvaliṣyataḥ ।</l>
<l>utpīḍa iva dhūmasya mohaḥ prāgāvṛṇoti mām ॥ 111 ॥</l></lg></b>
<p><b>madhyamasya</b> yathā—(māmā. 9.21)</p>
<b><lg><l>bandhutā nayanakaumudīmaho mālatīnayanamugdhacandramāḥ ।</l>
<l>so'yamadya makarandanandano jīvalokatilakaḥ pralīyate ॥ 112 ॥</l></lg></b>
<!-- NOTES pg=1068!-->
1. atra rāghavaḥ—'ākaro mṛgyaḥ; pūrṇaḥ śloko na jñāyate' —iti।
jośeraḥ punarna hyeva spṛśati padyamidam, tata eva ca sainī।
rāghavo'pi mohasya sthāne 'loha'—padaṃ paṭhati HOS.।
<pb n="1069"/>
<p>26. <b>uttamasya garvo</b> yathā—(kusaṃ. 3.10)</p>
<b><lg><l>tava prasādāt kusumāyudho'pi sahāyamekaṃ madhumeva labdhvā ।</l>
<l>kuryāṃ harasyāpi pinākapāṇerdhairyacyutiṃ, ke mama dhanvino'nye? ॥ 113 ॥</l></lg></b>
<p><b>madhyamasya</b> yathā—(māmā. 5.32)</p>
<b><lg><l>dhairyaṃ nidhehi hṛdaye, hata eṣa pāpaḥ, kiṃ vā kadācidapi kenacidanvabhāvi ।</l>
<l>sāraṅgasaṅgaravidhāvibhakumbhakūṭakuṭṭākapāṇikuliśasya	hareḥ	pramādaḥ ॥ 114 ॥</l></lg></b>
<p>27. <b>uttamasya mado</b> yathā—(māgha. 2.16)</p>
<b><lg><l>āghūrṇaman madirāsvādamadapāṭalitadyutī ।</l>
<l>revatīdaśanocchiṣṭaparipūtapuṭe	dṛśau ॥ 115 ॥</l></lg></b>
<p><b>madhyamasya</b> yathā—(raghu. 19.46)</p>
<b><lg><l>yat sa bhagnasahakāramāsavaṃ raktapāṭalasamāgamaṃ papau ।</l>
<l>tena tasya madhunirgamāt kṛśaścittayonirabhavat punarnavaḥ ॥ 116 ॥</l></lg></b>
<p>28. <b>uttamasyāmarṣo</b> yathā—(bārā. 9.45)</p>
<b><lg><l>yanmūlato daśaśirāṃsi bhavanti yacca cchedeṣu tāni śataśo'tha sahasstraśaśca ।</l>
<l>tat sādhu rākṣasapate! kathamanyathā'yamutsṛjyatāṃ janakajāharaṇāparuddhaḥ ॥ 117 ॥</l></lg></b>
<p><b>madhyamasya</b> yathā—(māmā. 5.34)</p>
<b><lg><l>kaṭhorāsthigranthivyatikaragaṇātkāramukharaḥ
kharasnāyucchedakṣaṇavihitavegavyuparamaḥ	।</l>
<l>nirātaṅkaḥ paṅkeṣviva piśitakhaṇḍeṣu vilāsa—
nnasirgātraṃ gātraṃ sapadi lavaśaste vikiratu ॥ 118 ॥</l></lg></b>
<p>29. <b>uttamasyāsūyā</b> yathā— (raghu. 4.61)</p>
<b><lg><l>yavanīmukhapadmānāṃ sehe madhumadaṃ na saḥ ।</l>
<l>bālātapamivābjānāmakālajaladodayaḥ ॥ 119 ॥</l></lg></b>
<p><b>madhyamasya</b> yathā—(raghu. 7.2)</p>
<b><lg><l>senāniveśān pṛthivīkṣito'pi jagmurvibhātagrahamandabhāsaḥ ।</l>
<l>bhojyāṃ prati vyarthamanorathatvād rūpeṣu veṣeṣu ca sābhyasūyāḥ ॥ 120 ॥</l></lg></b>
<pb n="1070"/>
<p>30. <b>uttamasyerṣyā</b> yathā—(amaru. 81)</p>
<b><lg><l>kapole	patrālī	karatalanirodhena		mṛditā
nipīto	niḥśvāsairayamamṛtahṛdyo'dhararasaḥ ।</l>
<l>muhuḥ kaṇṭhe lagnastirayati ca bāṣpaḥ stanataṭaṃ
priyo manyurjātastava niranurodhe! na tu vayam ॥ 121 ॥</l></lg></b>
<p><b>madhyamasya</b> yathā—(vesaṃ. 2.11)</p>
<b><lg><l>tad bhīrutvaṃ tava mama puraḥ sāhasānīdṛśāni
ślāghā sā'smadavapuṣi vinayavyutkrame'pyeṣa rāgaḥ।</l>
<l>taccaudāryaṃ mayi jaḍamatau cāpale ko'pi panthāḥ
khyāte tasmin vitamasi kule janma kaulīnametat ॥ 122 ॥</l></lg></b>
<p>31. <b>uttamasyogratā</b> yathā—(vikramo. 5.1)</p>
<b><lg><l>ātmano	vadhamāhartā	kvāsau	vihagataskaraḥ ।</l>
<l>yena	tat	prathamaṃ	steyaṃ	gop‍tureva	gṛhe	kṛtam ॥ 123 ॥</l></lg></b>
<p><b>madhyamasya</b> yathā—(māmā. 5.32)</p>
<b><lg><l>praṇayasakhīsalīlaparihāsarasādhigatau—
rlalitaśirīṣapuṣpahananairapi	tāmyati	yat ।</l>
<l>vapuṣi vadhāya tatra tava śastramupakṣipataḥ
patatu	śirasyakāṇḍayamadaṇḍa	ivaiṣa	bhujaḥ ॥ 124 ॥</l></lg></b>
<p>32. <b>uttamasyānādaro</b> yathā—(urāca. 1.46)</p>
<b><lg><l>apūrvakarmacaṇḍalamayi mugdhe! vimuñca mām ।</l>
<l>śritā'si candanabhrāntyā durvipākaṃ viṣadrumam ॥ 125 ॥</l></lg></b>
<p><b>madhyamasya</b> yathā—(māmā. 9.35)</p>
<b><lg><l>dhiguccha‍vasitavaiśasaṃ	mama	yaditthamekākino
dhigeva	ramaṇīyavastvanubhavād	vṛthābhāvinaḥ ।</l>
<l>tvayā saha na yastayā ca divasaḥ sa vidhvaṃsatāṃ
pramodamṛgatṛṣṇikāṃ	dhigaparatra	kā	mānuṣe ॥ 126 ॥</l></lg></b>
<pb n="1071"/>
<p>33. <b>1uttamasya vismayo</b> yathā—</p>
<b><lg><l>(aho	śaratsinīvālī	tiraskārasukhaṃ)	mukham ।</l>
<l>aho/maho	(mandataraṃ) madhyamasyāḥ sāraṅgacakṣuṣā/(ṣaḥ) ॥ 127 ॥</l></lg></b>
<p><b>madhyamasya</b> yathā—(sūmu. 16)</p>
<b><lg><l>kamalamanambhasi kamale kuvalayametāni kanakalatikāyām ।</l>
<l>sā	ca	sukumārasubhagetyutpātaparamparā	keyam? ॥ 128 ॥</l></lg></b>
<p>34.<b>uttamasya capalatā</b> yathā—(pṛ. 876)</p>
<b><lg><l>kaṇṭhe	hāralatāyogye	yena	pāśastavārpitaḥ ।</l>
<l>gṛhītaḥ sāparādho'yaṃ mucyate sa kathaṃ karaḥ? ॥ 129 ॥</l></lg></b>
<p>35. <b>uttamasya/madhyamasya?</b> yathā—(ratnā. 3.17)</p>
<b><lg><l>alamalamamunā	te	sāhasenātimātraṃ
caritamayi!	vimuñca	tvaṃ	latāpāśamenam ।</l>
<l>calitamiva	niroddhuṃ	jīvite	jīviteśe
kṣaṇamiha	mama	kaṇṭhe	bāhupāśaṃ	nidhehi ॥ 130 ॥</l></lg></b>
<p>36. <b>uttamasya ālasyaṃ</b> yathā—</p>
<b><lg><l>jujjai savvaṃ siriputtiseṇa! jaha bhaṇiaṃ taha vi kaṃtaṃ ।</l>
<l>esā	ramaṇīā	ṇaaṇacaṃcarī	taṃ	ca	bollei ॥ 131 ॥</l></lg></b>
<lg><l>{yujyate sarvaṃ śrīputti/buddhisena! yathā bhaṇitaṃ tathā'pi kāntam ।</l>
<l>eṣā	ramaṇīyā	nayanacañcarī	tadeva	kathayati ॥}</l></lg>
<p><b>madhyamasya</b> yathā—(gāsa. 3. 61)</p>
<b><lg><l>ghariṇighaṇatthaṇapellaṇasuhellipaḍiassa	hoṃtapahiassa ।</l>
<l>avasauṇaṃgāraavāraviṭhṭhidiahā	suhāveṃti ॥ 132 ॥</l></lg></b>
<lg><l>{gṛhiṇīghanastanapreraṇasukhakelipatitasya	bhaviṣyatpathikasya ।</l>
<l>apaśakunāṅgārakavāraviṣṭidivasāḥ	sukhāpayanti ॥}</l></lg>
<p>37. <b>uttamasya bhayaṃ</b> yathā—(māmā. 5.20)</p>
<!-- NOTES pg=1071!-->
1. aṃśamimaṃ jośero nāspṛśat। koṣṭhakāṃśapūrttistvasmatkṛtā। tatsarvaṃ khaṇḍitamiti rā.
<pb n="1072"/>
<b><lg><l>nādastāvad	vikalakurarīkūjitasnigdhatāra—
ścittākarṣī	paricita	iva	śrotrasaṃvādameti ।</l>
<l>antarbhinnaṃ	bhramati	hṛdayaṃ	vihvalatyaṅgamaṅgaṃ
dehastambhaḥ skhalayati gatiṃ, kaḥ prakāraḥ? kimetat? ॥ 133 ॥</l></lg></b>
<p><b>madhyamasya</b> yathā—(raghu. 19.23)</p>
<b><lg><l>klṛp‍tatuṣpaśayanān	latāgṛhānetya	dūtigṛha/kṛtamārgadarśanaḥ ।</l>
<l>anvabhūt parijanāṅganārataṃ soparodha/so'varodhabhayajātavepathuḥ ॥ 134 ॥</l></lg></b>
<p>38. <b>uttamasya trāso</b> yathā—(pṛ. 1043)</p>
<b><lg><l>ajja vi harī camakkai jaṃ kaha kaha vi ṇa maṃdareṇa daliāiṃ ।</l>
<l>caṃdakalākaṃdala	komalāi	lacchīe	aṃgāi ॥ 135 ॥</l></lg></b>
<lg><l>(adyāpi hariścamatkṛto yat kathamapi na mandareṇa dalitāni ।</l>
<l>candrakalākandalakomalāni		lakṣmyā	aṅgāni ॥)</l></lg>
<p><b>madhyamasya</b> yathā—(śāku. 3.8)</p>
<b><lg><l>pṛṣṭā	janena	samaduḥkhasukhena	bālā
naiṣā	na	vakṣyati	manogatamādhihetum ।</l>
<l>dṛṣṭo vivṛtya śataśo'pyanayā satṛṣṇa—
matrāntare	śravaṇakātaratāṃ	gato'smi ॥ 136 ॥</l></lg></b>
<p>39. <b>uttamasya kampo</b> yathā—(urāca. 3.41)</p>
<b><lg><l>karapallavaḥ sa tasyāḥ sahasaiva jaḍātmanaḥ paribhraṣṭaḥ ।</l>
<l>utkampataḥ prakampī karānmama svidyataḥ svidyan ॥ 137 ॥</l></lg></b>
<p><b>madhyamasya</b> yathā—(sūmu. 14)</p>
<b><lg><l>mā	garvamud‌vaha	kapolatale	cakāsti
kāntasvahastalikhitā	mama	mañjarīti ।</l>
<l>anyā'pi kiṃ sakhi! na bhājanamīdṛśānāṃ
vairī	na	ced	bhavati	vepathurantarāyaḥ ॥ 138 ॥</l></lg></b>
<p>40. <b>uttamasya stambho</b> yathā—(māmā. 1.38)</p>
<b><lg><l>vāraṃ vāraṃ tirayati dṛśāvuda‍vamada‍bāṣpapūra—
statsaṅkalpopahitajaḍima	stambhamabhyeti	 gātram ।</l></lg></b>
<pb n="1073"/>
<b><lg><l>sadyaḥ	svidyannayamaviratotkampalolāṅgulīkaḥ
pāṇirlekhāvidhiṣu nitarāṃ vartate, kiṃ karomi? ॥ 139 ॥</l></lg></b>
<p><b>madhyamasya</b> yathā—(māmā. 5.20)</p>
<b><lg><l>nādastāvad	 vikalakurarīkūjitasnigdhatāra—
ś‍cittākarṣī	paricita	iva	śrotrasaṃvādameti ।</l>
<l>antārbhinnaṃ	bhramati	hṛdayaṃ	vihvalatyaṅgamaṅgaṃ
gātrastambhaḥ skhalayati gatiṃ, kaḥ prakāraḥ? kimetat? ॥ 140 ॥</l></lg></b>
<p>41. uttamasya vyādhiryathā—(māmā. 1.23)</p>
<b><lg><l>santāpasantatimahāvyasanāya		tasyāmāsaktametadanapekṣitahetu	 cetaḥ ।</l>
<l>prāyaḥ śubhaṃ ca vidadhātyaśubhaṃ ca jantoḥ sarvaṅkaṣā bhagavatī bhavitavyataiva ॥ 141 ॥</l></lg></b>
<p><b>madhyamasya</b> yathā—(raghu. 8.93)</p>
<p><b>tasya prasahya hṛdayaṃ kila śokaśaṅkuḥ' ityādi ॥ 142 ॥</b></p>
<p>42. <b>uttamasyonmādo</b> yathā—(vikramo. 4.17)</p>
<b><lg><l>haṃsa! prayaccha me kāntāṃ gatistasyāstvayā hṛtā ।</l>
<l>sambhāvitaikadeśena	deyaṃ	yadabhiyujyate ॥ 143 ॥</l></lg></b>
<p><b>madhyamasya</b> yathā—(māmā. 9.29)</p>
<b><lg><l>bhavadbhiḥ	sarvāṅgaprakṛtiramaṇīyā	kulavadhū—
rihasthairdṛṣṭā vā viditamiha vā'syā yadabhavat ।</l>
<l>vayo'vasthāṃ tasyāḥ śrṛṇuta sṛhṛdo yatra madanaḥ
pragalbhavyāpāraścarati hṛdi, mugdhaśca vapuṣi ॥ 144 ॥</l></lg></b>
<p>43. <b>uttamasya viṣādo</b> yathā—(māmā. 4.7)</p>
<b><lg><l>suhvadiva prakaṭayya sukhapradāṃ prathamamekarasāmanukūlatām ।</l>
<l>punarakāṇḍavivartanadāruṇaḥ pariśinaṣṭi vidhirmanaso rujam ॥ 145 ॥</l></lg></b>
<p>madhyamasya yathā—(māmā. 8.12)</p>
<b><lg><l>mama	hi	kuvalayākṣīṃ	pratyaniṣṭaikabuddhe—
raviratamanubaddhotkampa	evāntarātmā ।</l>
<l>sphurati	ca	khalu	cakṣurvāmametacca		kaṣṭaṃ
vacanamiha	bhavatyoḥ	sarvathā	hā	hato'smi ॥ 146 ॥</l></lg></b>
<pb n="1074"/>
<p>44. <b>uttamasya vaivarṇyaṃ</b> yathā—(urāca. 3.22)</p>
<b><lg><l>navakuvalayasnigdhairaṅgairdadannayanotsavaṃ
satatamapi te svecchādṛś‍yo navo nava eva yaḥ ।</l>
<l>vikalakaraṇaḥ pāṇḍuḥ so'yaṃ śucā paridurbalaḥ
kathamapi sa ityunnetavyastathā'pi dṛśo priyaḥ ॥ 147 ॥</l></lg></b>
<p><b>madhyamasya</b> yathā—(māmā. 5.5)</p>
<b><lg><l>kuvalayadalaś‍yāmo'pyaṅgaṃ	dadhat	paridhūsaraṃ
lalitavikaṭanyāsalaḥ	śrīmān	mṛgāṅkanibhānanaḥ ।</l>
<l>harati	vinayaṃ	vāmo	yasya	prakāśitasāhasaḥ
pravigaladasṛkpaṅkaḥ	pāṇirlalannarajāṅgalaḥ ॥ 148 ॥</l></lg></b>
<p>45. <b>uttamasya dainyaṃ</b> yathā—(megha. 6)</p>
<p><b>'jātaṃ vaṃśe bhuvanavidite puṣkalāvartakānām' ityādi ॥ 149 ॥</b></p>
<p><b>madhyamasya</b> yathā—(māmā. 9.45)</p>
<b><lg><l>prayāntīva prāṇāḥ sutanu! hṛdayaṃ dhvaṃsata iva
javalantīvāṅgāni, prasarati samantādiva tamaḥ ।</l>
<l>tvarāprastāvo'yaṃ na khalu parihāsasya viṣaya—
stadakṣṇorānandaṃ vitara, mayi mā bhūrakaruṇaḥ ॥ 150 ॥</l></lg></b>
<p>46. <b>uttamasya svarabhedo</b> yathā—(raghu. 8.43)</p>
<p><b>'vilalāpa sa bāṣpagadgadam' ityādi ॥ 151 ॥</b></p>
<p><b>madhyamasya</b> yathā—(ratnā. 3.17)</p>
<p><b>'alamalamamunā te sāhasenātimātram' ityādi ॥ 152 ॥</b></p>
<p>47. <b>uttamasya moho</b> yathā—(urāca. 1.35)</p>
<p><b>'viniścetuṃ śakyo na sukhamiti vā duḥkhamiti vā' ityādi ॥ 153 ॥</b></p>
<p><b>madhyamasya</b> yathā—(māmā. 1.44)</p>
<b><lg><l>prasarati parimāthī ko'pyayaṃ dehabhāja—
stirayati karaṇānāṃ grāhakatvaṃ pramohaḥ ।</l>
<l>raṇaraṇakavivṛddhiṃ	vibhramāvartamānaṃ
jvalati hṛdayamantastanmayatvaṃ ca dhatte ॥ 154 ॥</l></lg></b>
<pb n="1075"/>
<p>48. <b>uttamasya jāḍyaṃ</b> yathā—(pṛ.॰ 877)</p>
<b><lg><l>snātā tiṣṭhati kuntaleśvarasutā, vāro'ṅgarājasvasu—
rdyūte rātririyaṃ jitā kamalayā, devī prasādyā'dya ca ।</l>
<l>ityantaḥpurasundarīḥ prati mayā vijñāya vijñāpite
devenāpratipattimūḍhamanasā	dvitrāḥ	sthitā	nāḍikāḥ ॥ 155 ॥</l></lg></b>
<p><b>madhyamasya</b> yathā—(māmā. 1.33)</p>
<b><lg><l>paricchedātītaḥ	sakalavacanānāmaviṣayaḥ
punarjanmanyasminnanubhavapathaṃ	yo	na	gatavān ।</l>
<l>vivekapradhvaṃsādupacitamahāmohagahano
vikāraḥ ko'pyantarjaḍayati ca tāpaṃ ca kurute ॥ 156 ॥</l></lg></b>
<b><lg><l>sa	eṣa	kāmaśrṛṅgārastadetat	kāvyadaivatam ।</l>
<l>tadetad, viśvasarvasvaṃ tadetajjanmanaḥ phalam ॥ 157 ॥</l></lg></b>
<b><lg><l>lalito nāyakaḥ, sarvā yoṣid, vṛttistu kaiśikī ।</l>
<l>pravṛttirdākṣiṇātyeha	vaidarbhī	kāvyapaddhatiḥ ॥ 158 ॥</l></lg></b>
<b><lg><l>janmāntarānubhavavāsanayā	sukhārthamicchāpravṛttiviṣayendriyasamprayogaiḥ ।</l>
<l>sampratyayānubhavanūtanavāsanābhimānā1/rātmābhilāṣasukhavismaraṇāni kāmaḥ ॥ 159 ॥</l></lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
kāmaśrṛṅgāraprakāśo nāma</b></p>
<p><b>॥ viṃśaḥ prakāśaḥ samāp‍taḥ ॥ 20 ॥</b></p>
<lg><l>kāmaśrṛṅgāramātrasya śrṛṅgavatvād yathārthatā ।</l>
<l>dharmārthamokṣaśrṛṅgārastvaśrṛṅgā hi viṣāṇinaḥ ॥</l>
<l>sanātanakavereṣā lokadraṣṭuḥ sthirā matiḥ ।</l>
<l>kāmaśrṛṅgāramātre hi bhojarājamatiḥ śukī ॥</l></lg>
<!-- NOTES pg=1075!-->
1. i. sampratyayānubhavanūtanayā sanābhirātmābhilāṣasukhavi॰ jośeraḥ ।
ii. sampratyayānubhavanūtanayā(?)sanābhirātmābhilāṣasukhavi॰ rāghavaḥ HOS. ।
iii. mūlaṃ tvasmābhirupakalpitam ।
<pb n="1076"/>
<p>atha</p>
<p><b>śrṛṅgāraprakāśe ekaviṃśaḥ prakāśaḥ</b></p>
<p>mokṣaśrṛṅgāraprakāśaḥ</p>
<p><b>(mokṣaḥ)</b></p>
<p><b>tattvajñānānniḥśreyasādhigamo mokṣaḥ ।</b></p>
<p>duḥkhajanmapravṛttidoṣamithyājñānānāmuttarottarāpāye	tadanantarābhāvāt।	tathāhi
tattvajñānānmithyājñānāpāye doṣā apayānti। doṣāpāye pravṛttirapaiti। pravṛttyapāye
duḥkhamapaiti। seyamātyantikī dukhaprahāṇiḥ। tattvajñānānniścitaśreyasaḥ tadupāyāt tu
tadadhigamo <b>mokṣa</b> iti।</p>
<p>duḥkhaṃ tu ṣaḍindriyāṇi viṣayā buddhayaścaḥ duḥkhahetutvāt। śarīraṃ duḥkhāyatanatvāt।
duḥkhaṃ	tu	svarūpā'svarūpamiti।	bhāvayataḥ	kvacidapi	manassaṅgaḥ	syāt।
anāsaṅgāccāyamapūrvaṃ nārjayati। pūrvārjitaṃ ca icchābhogaiḥ kṣapayati। sarvakarmoda‍bhūtāni
phalāni	ca	jagad‍gurau	maheśvare	saṃnyasyati	pratyavāyaparihārārthaṃ	ca
nityanaimittikānuṣṭhānamādriyate। uktaṃ ca,</p>
<b><lg><l>nityanaimittikaireva	kurvāṇo	duritakṣayam ।</l>
<l>jñānaṃ ca nirmalīkurvannabhyāsena vipācayet ॥ 1 ॥</l></lg></b>
<b><lg><l>abhyāsāt pakvavijñāvaḥ kaivalyaṃ labhate naraḥ ।</l>
<l>ānandaṃ brahmaṇo rūpaṃ kaivalye tat prakāśate ॥ 2 ॥</l></lg></b>
<p>yogaśca dharmamarjayan samādhinā sarvakarmāṇi dahati। uktaṃ ca, '<b>yogī khalu buddhau
prādurbhūtāyām adhikaraṇadharmaṃ vinirmāya sondriyāṇi śarīrāṇi yugapad bhogān bhuṅkte</b>'
iti।</p>
<p>'<b>tattvajñānānniḥśreyasādhigamaḥ</b>' (nyā. sū. 1.1) iti yaduktaṃ tad vyākhyāyate। tatra
yathāvasthitapadārthādhigatistattvajñānam।	tasmin	sati	yathāvasthitapadārthānadhigatiḥ,
ayathāvasthitapadārthādhigatirvā mithyājñānaṃ na syāt; jñānasya jñānāntaravirodhitvāt।
mithyājñānavināśe rāgadveṣādayo doṣā na bhavanti। idaṃ sukhasādhakam idaṃ duḥkhasādhakam,
etanmadīyam adaḥ parakīyam, iti hi mithyājñānaṃ rāgadveṣahetuḥ। yathā tu nivṛttau
<pb n="1077"/>
duḥkharūpatayā jagatsvarūpamavagacchataḥ svaśarīrādāvapi sarvaṃ duḥkhamiti tattvajñānaṃ syāt,
tadā audāsīnyād rāgadveṣādayaḥ svayameva pralīyante। uktaṃ ca,</p>
<b><lg><l>bhayaṃ bhāvayataḥ samyagjñānād doṣasamākulam ।</l>
<l>avaś‍yaṃ rāgiṇo'pyāśu virāga upajāyate ॥ 3 ॥</l></lg></b>
<b><lg><l>virāgāt kṣīyate'vidyā vidyā cāntaḥ prabudhyate ।</l>
<l>tataḥ prakāśate jñānaṃ tato nirvāṇamṛcchati ॥ 4 ॥</l></lg></b>
<p>doṣābhāve tu dharmapravṛttiradharmapravṛttirvā na syāt। sarvo'pi sukhārthameva pravartate।
duḥkhārthaṃ tu na pravartata iti। yadā tu 'sarvaṃ duḥkhaṃ vivekinaḥ' (yogasū. 2.15) iti
jñānāt sukhameva nāstīti jānīyāt, tadā kimarthaṃ pravartsyati? kimarthaṃ vā na
pravartsyatīti, pravṛttyabhāve'pi janmāpi na syāt। dharmādharmopabhogārthaṃ hi prāṇināṃ janma।
dharmādharmau tu pravṛttimantareṇa na staḥ। dharmādharmānupravṛttiḥ pṛthakpṛthag daśadhā। sā tu abhihitā
purastāt pravṛttirūpadharmaprastāva1 iti nehocyate ।</p>
<p>janmābhāve tu duḥkhamapi na bhavati। yataḥ 'ṣaḍindriyāṇi' ityādyekaviṃśatiprabhedaṃ
duḥkhaṃ, tacca janmābhāve śarīrādivirahāt nirāśrayaṃ nirupalambhaṃ nirhetukaṃ kasya syāditi,
yeyamapunarbhāvādātyantikī duḥkhaprahāṇirniḥśreyasaṃ tadadhigamaśca jñānānmokṣa iti। tacca tat
jñānaṃ niḥśreyasaṃ ca yathāvidyamadhigantavyam ।</p>
<p><b>mokṣavidyāvidāṃ hi tattvajñāne niḥśreyase ca vipratipattiḥ</b>। tatra—</p>
<p><b>tattvajñāne</b> ekaṃ, dve, trīṇi, catvāri, pañca, ṣaṭ, ṣoḍaśa ca tattvānīti। tatra—</p>
<p><b>ekaṃ</b> yathā— '<b>ekamakṣaramupāsīta</b>' iti (chāndogye), '<b>ātmaivedaṃ sarvam</b>'
(bṛhadāraṇyake), '<b>sarvaṃ khalvidaṃ brahma</b>' iti (śāṇḍilyavidyā),'<b>na tu dvayamasti</b>' iti,
'<b>vedo'khilo dharmamūlam</b>' iti (manusmṛ. 2.6) ।</p>
<p><b>dve</b> yathā— dve vāva brahmaṇo rūpe vidyā cāvidyā ca, sambhūtirvināśaśca,
(lolībhāvaḥ?)2 pakvāvabodhaśca, sāmānyaṃ viśeṣaśca, prakṛtiḥ puruṣaśca iti ।</p>
<p><b>trīṇi</b>	yathā—	vyaktirākṛtirjātiriti, vyaktamavyaktaṃ vyaktāvyaktamiti,
heyamupādeyamupekṣaṇīyamiti, tattvamātmā śarīramiti, jñānaṃ kriyā daivatamiti, śivaḥ śaktiḥ
puruṣa iti ।</p>
<!-- NOTES pg=1077!-->
1. purastāt— aṣṭādaśe prakāśe dharmaśrṛṅgāraprastāve। pṛ॰ 994 ।	2. asmatkṛtā pūrtiriyam।
<pb n="1078"/>
<p><b>catvāri</b> yathā— pramāṇaṃ, prameyaṃ, pramātā, pramitiriti। jātirguṇaḥ, kriyā, dravyaṃ
(mābhā. 1.1.3) ceti। vaikharī, madhyamā, paś‍yantī, sūkṣmeti। bahiḥprajñā, antaḥprajñā,
suṣup‍taṃ, turīyamiti। piṇḍaḥ, padaṃ, rūpaṃ, rūpātītamiti। tattvaṃ, bhāvo, bhūtaṃ,
saṃvananamiti। dīkṣā, jñānaṃ, kriyā, caryeti। yogaḥ, sādhanaṃ, vibhūtiḥ, kaivalyamiti।
pṛthivyāpastejo vāyuriti ।</p>
<p><b>pañca</b> yathā— pṛthivyāpastejo vāyurākāśamiti। prakṛtiḥ, puruṣo, mātrā, śaktiḥ,
śiva iti। pañcabrahmārthaparijñānamiti। jāgrat, svapnaṃ, suṣup‍taṃ, turyaṃ, turyātītamiti। rūpaṃ,
vedanā, saṃjñā, saṃskāro, vijñānamiti ।</p>
<p><b>ṣaḍ</b> yathā— brahma khānilatejāṃsi jalaṃ bhūriti। dravyaṃ, guṇāḥ karma, sāmānyaṃ
viśeṣāḥ, samavāya iti। tattvāni, padāni, bhuvanāni, varṇā, mantrāḥ, kālā iti। guṇā,
gahanaṃ, granthiḥ, mūlaṃ, śaktiḥ, śiva iti। mūlajālamadhimoktṛcetanā jñānametadadhināyakāḥ
(dra. pṛ. 403)1, 'śaktayaḥ śaktināyakāḥ' iti। pāśāḥ paśavo vidyā vidyeśvarāḥ śaktiḥ
śiva iti। jīvāḥ pudgalāḥ kāla ākāśo dharmo'dharma iti ।</p>
<p><b>ṣoḍaśa</b> yathā— pramāṇāni, prameyaḥ, saṃśayaḥ, prayojanaṃ, dṛṣṭāntaḥ, siddhāntaḥ,
avayavāḥ, (tarkaḥ) nirṇayaḥ, vādaḥ, jalpo, vitaṇḍā, hetvābhāsāḥ, chalaṃ jātayaḥ,
nigrahasthānānānīti ॥</p>
<p>atha <b>niḥśreyase</b>—</p>
<p>1. '<b>cida‍ghanamānandaṃ brahma</b>' iti,</p>
<p>2. '<b>tadā dṛṣṭṛsvarūpe'vasthānam</b>' iti,</p>
<p>3. '<b>sarvakarmabhirasaṃsparśādaudāsīnyam</b>' iti,</p>
<p>4. '<b>guṇapuruṣāntaravivekadarśanāt prakṛteranupasarpaṇam</b>' iti,</p>
<p>5.'<b>buddhyādīnāmātyantikaḥ santānocchedaḥ</b>' iti,</p>
<p>6. '<b>tattvajñānādātyantikī duḥkhaprahāṇiḥ</b>' iti,</p>
<p>7.'<b>nivartakadharmo</b>'X X X lpa X X X <b>kaivalyāvāp‍ti</b>' iti,</p>
<!-- NOTES pg=1078!-->
1. mūlajālamadhibhok‍tṛcetanā śaktyastvadabhibhok‍tṛsaṃhatiḥ ।
jñānametadadhināyakavrajastvatsmṛtau	yugapadeva bhāsate ॥
<pb n="1079"/>
<p>8. <b>'malapariṇatestīvraśaktinirmitaśarīrādivirahaḥ'</b> iti,</p>
<p>9. <b>'dīkṣitasya nādho nirīkṣaṇam'</b> iti,</p>
<p>10. <b>'sā'krameṇa niḥśreṇikrameṇa vā śivapadāvāp‍tau śivasamānatā'</b> iti,</p>
<p>11. <b>'kriyāyogānmaheśvaraguṇasaśraṅkrāntiḥ'</b> iti,</p>
<p>12. <b>'avidyocchedād vidyāprakāśaḥ'</b> iti,</p>
<p>13. <b>'samalacittavināśairnirmalacittotpādaḥ'</b> iti,</p>
<p>14. <b>'samyaksandarśanajñānacāritraiḥ kṛtsnakarmapramokṣaḥ'</b> iti,</p>
<p>15. <b>'jalabud‌budavajjīvāḥ madaśaktivad vijñānam'</b> iti,</p>
<p>16. <b>'jñānamiti jñānāt pretyāpunarbhā(rbha)vaḥ'</b> iti।</p>
<p>(<b>mokṣaśrṛṅgāraḥ</b>)</p>
<p>tadetadubhayamapyupāyanamantareṇa na prāpyata ityupāyapradarśakaṃ śāstraṃ, śāstrasya
puruṣaśreyo'bhidhāyakatvāt।	puruṣasya	ca	śāstroktairupāyaistattvajñānādibhirniḥśreya—
samīhamānasya gārhasthye'pi tadadhigatatābhimāno <b>mokṣaśrṛṅgāraḥ</b>। tathāpi — asti me
mokṣādhigame yogyatā, adhītāni mayā mokṣaśāstrāṇi, nirantarā nivartakadharmotpattihetavaḥ
kriyākalāpāḥ, na pī/vīyate1 nityanaimittikāni, prasīdanti cittavṛttayaḥ, prāp‍to
nirālambanaḥ sālambano vā yogaḥ, svādhīnāni yogasādhanāni, sthiro hi bījaḥ nirbījaḥ
sabījo vā samādhilābhaḥ, nivartante yogavighnāḥ, prakāśate pratyagjyotiḥ, unmīlayanti
tattvasaṃvittayaḥ pratyāsīdanti jyotiṣmatyādayo yogāvasthāḥ, prādurbhavanti ca samastā
yogarddhayaḥ'— ityādiyogyacetaso'bhimānaḥ, sa <b>mokṣaśrṛṅgāraḥ</b> ityucyate। tannivṛttau ca
asyāhaṅkāravirahānmokṣa eveti, yāvadahaṅkāravāṃstāvadayaṃ mokṣaśrṛṅgārī, virahitāhaṅkārastu
mukta eveti। yathā—</p>
<b><lg><l>tvāmātmānaṃ	varada!	paramānandabodhasvarūpaṃ
ye budhyante vigalitajagadbhedamāyāprapañcam/ñcāḥ ।</l>
<l>rāgatyāgastimitamanaso	deva!	jīvanta	eva
truṭyanmāyāvikaṭanibiḍagranthayaste	vimuktāḥ ॥ 5 ॥</l></lg></b>
<p>yathā ca—</p>
<!-- NOTES pg=1079!-->
1. vīyate = vi + īyate = nāpagacchanti।
<pb n="1080"/>
<b><lg><l>mayi	jīvatyahaṅkāre	puruṣaḥ	pañcaviṃśakaḥ ।</l>
<l>tattvajñānopapanno'pi	na	mokṣaṃ	gantumarhati ॥ 6 ॥</l></lg></b>
<p>tatra sāttvatī vṛttiḥ, āvantyā pravṛttiḥ, lāṭīyā rītiḥ, svakīyā nāyikā,
dhīrapraśāntaśca nāyaka iti। teṣu—</p>
<p><b>sāttvatī va़ṛtti</b>stadanurūpasvarūpāṅgatvāt; tathāhi—(nāśā. 20.36)</p>
<b><lg><l>yā sāttvateneha guṇena yuktā tyāgena vṛttena samanvitā ca ।</l>
<l>harṣotkaṭā saṃhṛtaśokabhāvā sā sāttvatī sattvavatīhā vṛttiḥ ॥ 7 ॥</l></lg></b>
<p>tadaṅgāni <b>utthāpakaḥ, parivartakaḥ, saṃlāpakaḥ, saṅghātyaka</b> iti। sā tu
<b>'yā sāttvateneha guṇena yuktā'</b> ityanena sattvataḥ = satkāravato dhīrapraśāntādernāyakasya
mokṣaśrṛṅgārādhikāriṇo ye guṇāstadupalakṣitāṃ ceṣṭāmācaṣṭe। sattvavanto hi satkāravanto
mokṣaśrṛṅgārādhikāriṇa evocyante ।</p>
<p>yathā— (manusmṛ. 1.96, 97)</p>
<b><lg><l>bhūtānāṃ prāṇinaḥ śreṣṭhāḥ prāṇināṃ buddhijīvinaḥ ।</l>
<l>buddhimatsu narāḥ śreṣṭhā nareṣu brāhmaṇāḥ smṛtāḥ ॥ 8 ॥</l></lg></b>
<b><lg><l>brāhmaṇeṣu ca vidvāṃso vidvatsu kṛtabuddhayaḥ ।</l>
<l>kṛtabuddhiṣu	 kartāraḥ kartṛṣu brahmavādinaḥ ॥ 9 ॥ iti।</l></lg></b>
<p><b>'tyāgena vṛttena samanvitā ca'</b> ityanena sāttvatena tyāgena sāttvatena vṛttena ca
samanviteti vyākhyām asyaiva <b>dravyotsargasatkārapūrvakatvaphalanirapekṣamavṛthādānaṃ</b> ca
sūcayati। satkārapūrvakadānaṃ hi tyāgaḥ, sa ॰ ॰ ॰ ॰ mi ca(?) vṛttamiti। cakārāt
tu laukikācāraparityāgamapi kathayati ।</p>
<p><b>'harṣotkaṭā	saṃhṛtaśokabhāvā'</b>	ityanena	brahmānandopalambhādaśeṣaduḥkha—
kṣayamupalakṣayati ।</p>
<p><b>'sā sāttvatī sattvavatīha vṛttiḥ'</b> ityanenānvarthasaṃjñāyogaṃ viśuddhasattvānāyakāśrayaṃ ca
dyotayati ।</p>
<p>aṅgeṣu — <b>utthāpakena</b> tattvajijñāsubhiḥ sandhāya sambhāṣayā vivādaṃ bodhayati।
parasparaspardhayā artheṣūtthāpanaṃ hi <b>utthāpakaḥ</b> ।</p>
<pb n="1081"/>
<p><b>parivartakena</b> kupathaparityāgāt sanmārgagrahaṇamabhidhatte । prastutārthaparityāgādanyārtha-
bhajanaṃ hi <b>parivartakaḥ</b> ।</p>
<p><b>saṃlāpakena</b> vigṛhya paribhāṣayā jalpakathāyāṃ parapakṣadūṣaṇamupadiśati । sadasi nānā
vākyairmitho'dhikṣepo hi <b>saṃlāpakaḥ</b> ।</p>
<p><b>saṅghātyakena</b> sādhakabādhakapramāṇopapattibhiḥ svapakṣasthāpanayā parapakṣaṃ pratikṣipati ।
kāryamantrārthaprabhāvadaivādibhirhi saṅghātabhedaḥ <b>saṅghātyakaḥ</b> ।</p>
<p>seyaṃ caturaṅgā'pi sāttvatī vṛttiḥ lāṭīyānuprāsayogiyogarūḍhigarbhā
tattvajñānā(n‍niśreyasa)heturmokṣaśṛṅgārasya aṅgam ।</p>
<p><b>āvantyā pravṛtti.,</b> śucivratastu śuddhojjvalānulbaṇaśāntaveṣarūpatvān
mumukṣubhirapyādṛteti mokṣaśṛṅgārādhikāriṇo dhīrapraśāntaḥ(sya praśamaḥ)1 śṛṅgārasyāṅgam । yathā—
(kusaṃ. 6.6)</p>
<b><lg>
<l>muktāyajñopavītāni	bibhrato	haimavalkalāḥ ।</l>
<l>rat‍nākṣasūtrāḥ pravrajyāṃ kalpavṛkṣā ivāśritāḥ ॥ 10 ॥</l>
</lg></b>
<p><b>lāṭīyā rītiḥ</b>, mokṣaśāstrānurupasaṃdarbhatvāt । tathāhi— yadīṣatsamastamanati—
sukumārabaddhaṃ nātyupacāravṛttimallāṭīyānuprāsayogi yogarūḍhigarbhaṃ vacaḥ <b>sā lāṭīyā</b> । sā
tu prāyo mokṣaśāstreṣu duśyata iti mokṣaśṛṅgārāṅgam ।</p>
<p><b>svakīyā nāyikā;</b> mokṣaśṛṅgārādhikāriṇo dhīrapraśāntanāyakasya lokayātrārthaṃ
kriyāpravṛttihetutvāt । mumukṣūṇāmapi hi lokayātrānuyāyināṃ dharmapat‍nyaḥ <b>śrutyādiṣu</b> śrūyante,
'yājñavalkyasya hi dve pat‍nyau babhūvatuḥ' iti (bṛhadāraṇyake) ।</p>
<b><lg>
<l>tasmin saṃyamināṃ mānye jāte pariṇayonmukhe ।</l>
<l>jahuḥ	parigrahavrīḍāṃ	prājāpatyāstapasvinaḥ ॥ 11 ॥</l></lg></b> (kusaṃ. 6.34) iti ।
<p>ataḥ svakīyaiva nāyikā mokṣaśṛṅgārāṅgam ।</p>
<p><b>dhīrapraśāntaśca nāyaka</b> iti । tasyaiva mokṣe tadadhigame yogyatābhimānāt । sa
guṇaprakṛtipravṛttiparigrahabhedād dhīrodāttavad aṣṭaprakāraḥ tatra guṇataḥ samastajātyādi—
guṇasampadyogāduttamaḥ, pravṛtteranukūlo dakṣiṇaśca, parigrahādasādhāraṇaḥ sādhāraṇaśca । tadetad
vṛttiḥ pravṛttiriti, nāyikānāyakabhedaḥ । idametallakṣaṇodāharaṇaiḥ pūrvameva2 nirṇītam ॥</p>
<!-- NOTES pg=1081!-->
1. 'cittadharma' iti śeṣaḥ । dra. pṛ. 1001 ।	2. pṛ. 861–863 ।
<pb n="1082"/>
<p>(<b>praśāntadhairyam</b>)</p>
<p>athedānīṃ nāyakavyapadeśaheturdhairyaṃ vicāryate । tad <b>dhīrapraśāntasya śāntaṃ</b> bhavati,
yatprabhāvāt sukhaduḥkhayormādhyasthyaṃ, vyasanotsavayoraviśeṣaḥ, indriyārtheṣvanāsthā,
vilāseṣūpahāsaḥ, śarīrādāvanātmabuddhiḥ, praśaṃsāsu notkarṣaḥ, nindāsvapi na kopaḥ,
bhavyaprāṇiṣu pramodaḥ, sarvabhūteṣvanukampā, sādhujaneṣu maitrī, adhārmikeṣūpekṣā,
sadācāreṣvādaraḥ, sarvakarmasu phalānīpsā, rāgādibhirna dharmabādhā, karmātiśayairavismayaḥ,
jātyādibhirnābhimāna iti । tatra—</p>
<p>1. <b>sukhaduḥkhayormādhyasthaṃ</b> yathā—(kirātā. 11.26)</p>
<b><lg>
<l>kṛtavānanyadeheṣu kartā ca vidhuraṃ manaḥ ।</l>
<l>apriyairiva saṃyogo viprayogaḥ priyaiḥ saha ॥ 12 ॥</l>
</lg></b>
<p>2. <b>vyasanotsavayoraviśeṣo</b> yathā—(kirātā. 11.22)</p>
<b><lg>
<l>yā gamyāḥ satsahāyānāṃ yāsu khedo bhayaṃ yataḥ ।</l>
<l>tāsāṃ kiyanna duḥkhāya vipadāmiva sampadām ॥ 13 ॥</l>
</lg></b>
<p>3. <b>indriyārtheṣvanāsthā</b> yathā—</p>
<b><lg>
<l>ekaikaśo	vinigh‍nanti	viṣayā	viṣasannibhāḥ ।</l>
<l>kṣemī tu sa kathaṃ nu syād yaḥ samaṃ pañca sevate ॥ 14 ॥</l>
</lg></b>
<p>4. <b>vilāseṣūpahāso</b> yathā—</p>
<b><lg>
<l>etat tad vaktramatra k‍va tadadharamadhu ? k‍vāyatāste kaṭākṣāḥ ?
k‍vālāpāḥ komalāste ? k‍va sa madanadhanurbhaṅguro bhrūvilāsaḥ ? ।</l>
<l>itthaṃ khaṭvāṅgakoṭau prakaṭitadaśanaṃ mañjuguñje samīraṃ
rāgāndhānāmivoc‍cairupahasati	mahāmohajālaṃ	kapālam ॥ 15 ॥</l>
</lg></b>
<p>5. <b>śarīrādāvanātmabuddhi</b>ryathā—</p>
<b><lg>
<l>yadā śarīrasya śarīriṇaśca pṛthaktvamekāntata eva bhāvi ।</l>
<l>āhāryayogena vimucyamānaḥ pareṇa ko nāma bhavet saśokaḥ ॥ 16 ॥</l>
</lg></b>
<p>6. <b>praśaṃsāsu notkarṣo</b> yathā—</p>
<b><lg>
<l>abruvan kasyacinnindāmahṛṣyannātmanaḥ stave ।</l>
<l>ātmanā guṇasampannaḥ pumān nairguṇyamarhati ॥ 17 ॥</l>
</lg></b>
<pb n="1083"/>
<p>7. <b>nindāsvapi na kopo</b> yathā—</p>
<b><lg>
<l>jāṇa asamevi vihiā jāai ṇiṃdāsamā salāhā vi ।</l>
<l>ṇiṃdā vi tehiṃ vihiā ṇa taॉṇa maṃṇe kilāmei ॥ 18 ॥</l>
</lg></b>
<lg>
<l>(yeṣāmasame'pi vihitā jāyate nindāsamāślāghā'pi ।</l>
<l>nindāpi tairvihitā na teṣāṃ manye klāmyati ॥)</l>
</lg>
<p>8. <b>bhavyaprāṇiṣu pramodo</b> yathā—(kirātā. 3.12)</p>
<b><lg>
<l>tathā'pi nigh‍naṃ nṛpa! tāvakīnaiḥ prahvīkṛtaṃ me hṛdayaṃ guṇoghaiḥ ।</l>
<l>vītaspṛhāṇāmapi muktibhājāṃ bhavanti bhavyeṣu hi pakṣapātāḥ ॥ 19 ॥</l>
</lg></b>
<p>9. <b>sarvabhūteṣvanukampā</b> yathā—</p>
<b><lg>
<l>yat kṛtvā bhagavaṃstava stavamimaṃ bhakta‍yā trilokīguroḥ
puṇyaṃ	kiñcidavāp‍tavānahamiha	kleśaughavidhvaṃsinaḥ ।</l>
<l>tasmāt (spraṣṭumimān sahe na viṣayān)1 bhogātmano hāriṇo
nirbādhasthiti nirvṛteḥ padamatha prāp‍taṃ jagac‍ceṣṭatām ? ॥ 20 ॥</l>
</lg></b>
<p>10. <b>sādhujaneṣu maitrī</b> yathā—</p>
<b><lg>
<l>yadi satsaṅganirato bhaviṣyasi bhaviṣyasi ।</l>
<l>athāsajjanagoṣṭhīṣu	patiṣyasi	patiṣyasi ॥ 21 ॥</l>
</lg></b>
<p>11. <b>adhārmikeṣūpekṣā</b> yathā—(rāmāyaṇe 2.21.14)</p>
<b><lg>
<l>gurorapyavalip‍tasya	kāryākāryamajānataḥ ।</l>
<l>utpathaṃ pratipannasya kāryaṃ bhavati śāsanam ॥ 22 ॥</l>
</lg></b>
<p>12. <b>sadācāreṣvādaro</b> yathā—(nītiśa. 51)</p>
<b><lg>
<l>mādhuryaṃ pramadājaneṣu lalitaṃ, dākṣiṇyamārye jane
vidyāyāṃ vyasanaṃ, svayoṣiti ratirlokāpavādād bhayam ।</l>
<l>bhaktiḥ śūlini, śaktirātmadamane, saṃsaktimuktiḥ khale
yeṣvete nivasanti nirmalaguṇāstebhyo narebhyo2 namaḥ ॥ 23 ॥</l>
</lg></b>
<!-- NOTES pg=1083!-->
1. iyamasmatkṛtā''pūrttiḥ ।	2. narebhyo rā., mahad‍bhyo jo. ।
<pb n="1084"/>
<p>13. <b>sarvakarmasu1 phalānīp‍sā</b> ; yathā—</p>
<b><lg>
<l>ślāghyaṃ yad vai2 kṛpaṇamanasāṃ sap‍talokādhipatyaṃ
yā mṛgyante taralamatibhiḥ siddhayaścāṇimādyāḥ ।</l>
<l>etat sarvaṃ madanadahana! tvatpadaprāp‍tibhājāṃ
tattvajñānāmṛtarasajuṣāṃ	yogināmantarāyaḥ ॥ 24 ॥</l>
</lg></b>
<p>14. <b>rāgādibhirna dharmabādhā;</b> yathā—</p>
<b><lg>
<l>na kāmānna ca saṃrambhānnāpi lokād vibhīṣaṇāt ।</l>
<l>na hetuvādānmohād vā vidvān svaṃ dharmamutsṛjet ॥ 25 ॥</l>
</lg></b>
<p>15. <b>karmātiśayairavismayo</b> yathā—(vairāgyaśa॰ 67) —</p>
<b><lg>
<l>bhuktāḥ śriyaḥ sakalakāmadughāstataḥ kiṃ ?
santarpitāḥ praṇayinaḥ svadhanaistataḥ kim ? ।</l>
<l>dattaṃ padaṃ śirasi vidviṣatāṃ tataḥ kiṃ ?
kalpaṃ sthitaṃ tanubhṛtāṃ tanubhistataḥ kim ? ॥ 26 ॥</l>
</lg></b>
<p>16. <b>jātyādibhirnābhimānaḥ</b>; yathā—</p>
<b><lg>
<l>kulājjñānāt tathaiśvaryānmadaḥ sañjāyate nṛṇām ।</l>
<l>etaireva	vinītānāṃ	damaḥ	samupajāyate ॥ 27 ॥</l>
</lg></b>
<p><b>dhairyapraśamahetavaścāṣṭau viśeṣaṇuṇāḥ</b> — 'kṣamā, vaśitvaṃ, santoṣaḥ, praśamaḥ, śaucam,
ārjavaṃ, veśāradyaṃ, vairāgyami'ti ।</p>
<p>1. <b>akopanatvaṃ kṣamā</b> ; yathā—</p>
<b><lg>
<l>atathyenocyamānasya kaḥ kopo yanna tat tathā ।</l>
<l>tathye cāvihitaḥ kopo yadanukte'pi tat tathā ॥ 28 ॥</l>
</lg></b>
<p>2. <b>jitendriyatā vaśitvaṃ</b> ; yathā—(kirātā. 11.32)</p>
<b><lg>
<l>jīyantāṃ	durjayā	dehe	ripavaścakṣurādayaḥ ।</l>
<l>jiteṣu teṣu loko'yaṃ nanu kṛts‍nastvayā jitaḥ ॥ 29 ॥</l>
</lg></b>
<p>3. <b>anākāṅkṣā santoṣaḥ</b> ; yathā—</p>
<b><lg>
<l>sarvāḥ sampattayastasya viviktaṃ yasya mānasam ।</l>
<l>upānad‍gūḍhapādasya nanu carmāstṛtaiva bhūḥ ॥ 30 ॥</l>
</lg></b>
<!-- NOTES pg=1084!-->
1. sarva = '......gā vidhīya । sarvakarmasu' — rā. ।	2. tat rā. jo. ।
<pb n="1085"/>
<p>4. <b>viṣayavyāvṛttiḥ praśamaḥ</b> ; yathā—</p>
<b><lg>
<l>yadā''sīdajñānaṃ	smaratimirasaṃskārajanitaṃ
tadā	dṛṣṭaṃ	nārīmayamidamaśeṣaṃ	jagadapi ।</l>
<l>idānīmasmākaṃ	paṭutaravivekāñjanajuṣāṃ
samībhūtā	dṛṣṭistribhuvanamapi brahma manute ॥ 31 ॥</l>
</lg></b>
<p>5. <b>malapramoṣaḥ śaucam</b> ; yathā—(kusaṃ. 6.5)</p>
<b><lg>
<l>āplutāstīramandārakusumotkaravīciṣu	।</l>
<l>ākāśagaṅgāsrotassu diṅnāgamadagandhiṣu ॥ 32 ॥</l>
</lg></b>
<p>6. <b>amāyāvitvamārjavam</b> ; yathā—</p>
<b><lg>
<l>anyad vāci manasyanyat karmaṇyanyad durātmanām ।</l>
<l>mahātmanāṃ tu yad vāci tanmanaḥkarmaṇorapi ॥ 33 ॥</l>
</lg></b>
<p>7. <b>vicāraparatā vaiśāradyam</b> ; yathā—</p>
<b><lg>
<l>ucch‌vāsāvadhayaḥ prāṇāḥ sa cocch‌vāsaḥ samīraṇaḥ ।</l>
<l>samīraṇāc‍calaṃ nāsti yajjīvati tadadbha‍utam ॥ 34 ॥</l>
</lg></b>
<p>8. <b>bhogeṣvanīpsā vairāgyam;</b> yathā—(vairāgyaśatake 93)</p>
<b><lg>
<l>mātarlakṣmi! bhajasva kañcidaparaṃ matkāṅkṣiṇī mā sma bhū—
rbhogebhyaḥ spṛhayālavastava vaśe, kā niḥspṛhāṇāmasi ? ।</l>
<l>sadyaḥsyūtapalāśapatrapuṭikāpātre	pavitrīkṛtai—
rbhikṣāsak‍tubhireva	samprati	vayaṃ	vṛttiṃ	samīhāmahe ॥ 35 ॥</l>
</lg></b>
<p>so'yamasya svābhāviko niratiśaya āntaro nityaścālaṅkāraḥ, yatprabhāvāt
tadanurūpā eva ratyādayo jāyante । te cāsya dhīrodāttavat sarva evāvagantavyāḥ ।</p>
<b><lg>
<l>tadetanmokṣaśṛṅgārasvarūpamupavarṇitam ।</l>
<l>niḥśreyasaparatvena tattvajñānābhimāninām ॥ 36 ॥</l>
</lg></b>
<b><lg>
<l>iha pravṛttirāvantyā, sāttvatī vṛttiriṣyate ।</l>
<l>lāṭīyā rītirātmīyā kāntā, śāntaśca nāyakaḥ ॥ 37 ॥</l>
</lg></b>
<b><lg>
<l>vṛtte	dhīrapraśāntasya	mokṣaśṛṅgāragocare ।</l>
<l>careyuḥ ke'pi tattvajñāḥ sarvajñasyābhyanujñayā ॥ 38 ॥</l></lg></b> iti ।
<pb n="1086"/>
<p>(<b>nāyakabhedāḥ</b>)</p>
<p>so'yaṃ dharmaśṛṅgārādyadhikārabhedānnāyakaprabhedaścaturdhā—</p>
<p><b>dhīrodāttaḥ, dhīroddhataḥ, dhīralalitaḥ, dhīrapraśāntaśceti ।</b></p>
<p>athaiṣa pratyekamapi caturdhā bhidyate—</p>
<p><b>nāyakaḥ, upanāyakaḥ, anunāyakaḥ, pratināyaka</b> iti ।</p>
<p>(<b>1. nāyakaḥ</b>)</p>
<p>tat tridhā (tatra kathā ?)śarīravyāpī yathoktaguṇayukto <b>nāyakaḥ</b> । sa—</p>
<p><b>dhīrodātto</b> yathā—</p>
<b><lg>
<l>ikṣvākuvaṃśatilakaḥ	prathitaḥ	pṛthivyāmavyāhataprasarapauruṣadurnivāraḥ ।</l>
<l>rāmaḥ sa eṣa nṛpakaṇṭhakaṭhoradhāraḥ kuṇṭho munerapi hi yena kṛtaḥ kuṭhāraḥ ॥ 39 ॥</l>
</lg></b>
<p><b>dhīroddhato</b> yathā—(kirātā. 14.22)</p>
<b><lg>
<l>vayaṃ k‍va varṇāśramarakṣiṇo nṛpāḥ k‍va jātihīnā mṛgajīvitacchidaḥ ।</l>
<l>sahāva/pakṛṣṭairmahatāmasaṃgataṃ bhavanti gomāyusakhā na dantinaḥ ॥ 40 ॥</l>
</lg></b>
<p><b>dhīralalito</b> yathā—(śāku. 3.18)</p>
<b><lg>
<l>kiṃ śītalaiḥ klamavinodibhirārdravātaiḥ sañcālayāmi nalinīdalatālavṛntaiḥ ।</l>
<l>aṅke nidhāya karabhoru ! yathāsukhaṃ te saṃvāhayāmi caraṇāvuta padmatāmrau ॥ 41 ॥</l>
</lg></b>
<p><b>dhīrapraśānto</b> yathā—</p>
<b><lg>
<l>asmān no nṛvarān vettha vetthārthān vettha bhāṣitum ।</l>
<l>yadyadasmaddhitaṃ kṛṣṇa ! tattad vācyaḥ suyodhanaḥ ॥ 42 ॥</l>
</lg></b>
<p>(<b>2. upanāyakaḥ</b>)</p>
<p>nāyakābhyarhaṇīyaḥ sama utkṛṣṭo vā'navāp‍tapada <b>upanāyakaḥ</b>; teṣu—</p>
<p><b>dhīrodātto</b> yathā—(mavīca. 5.51)</p>
<b><lg>
<l>khyātā eva vayaṃ jagatsu caritairvāgbhiḥ, kimākhyāyate
saṃyatto bhava, sattvamasti bhavataḥ, satyaṃ manuṣyo bhavān ।</l>
<l>śastrairavyavadhīyamānavijayāḥ prāyo vayaṃ teṣu ced
grāhaste sukhamāśvasanti girayo yairvānarāḥ śastriṇaḥ ॥ 43 ॥</l>
</lg></b>
<pb n="1087"/>
<p><b>dhīroddhato</b> yathā—(māgha. 14.16)</p>
<b><lg>
<l>yastaveha savane na bhūpatiḥ karma karmakaravat kariṣyati ।</l>
<l>tasya neṣyati vapuḥ kabandhatāṃ bandhureṣa jagatāṃ sudarśanaḥ ॥ 44 ॥</l>
</lg></b>
<p><b>dhīralalito</b> yathā—(māgha. 2.14)</p>
<b><lg>
<l>tataḥ	sapat‍nāpanayasmaraṇānuśayasphurā ।</l>
<l>oṣṭhena	rāmo	rāmoṣṭhabimbacumbanacuñcunā ॥ 45 ॥</l>
</lg></b>
<p>yathā vā—(māgha. 2.21)</p>
<b><lg>
<l>jagāda	vadanacchadmapadmaparyantapātinaḥ ।</l>
<l>nayan	madhulihaḥ	śvaityamudaṃśudaśanāṃśubhiḥ ॥ 46 ॥</l>
</lg></b>
<p><b>dhīrapraśānto</b> yathā—</p>
<b><lg>
<l>sampratyeva hi gograhe yadabhavat tat tāvadākarṇyatām॰ ॥ 47 ॥</l></lg></b>(pṛ.632) ityādi ।
<p>(<b>3. anunāyakaḥ</b>)</p>
<p>nāyakāt kiñcidūnaḥ kathāśarīre viśeṣopayogavān <b>anunāyakaḥ</b> । tatra—
<b>dhīrodātto</b> yathā—(urā. 6.13)</p>
<b><lg>
<l>śaktyā vakṣasi mag‍nayā saha mayā mūḍhe plavaṅgādhipe
vidrāṇeṣu ca vidravatsu kapiṣu prāp‍tāvakāśe dviṣi ।</l>
<l>mā bhaiṣṭeti nirundhataḥ kapibhaṭānasyodbhaṭabhrūsthite—
rmarmacchedavisaṃsthulākṣarajaḍā vācastvayā na śrutāḥ ॥ 48 ॥</l>
</lg></b>
<p><b>dhīroddhato</b> yathā—(vesaṃ. 5.33)</p>
<b><lg>
<l>śokaṃ	srīvannayanasalilairyat	parityājito'si
bhrāturvakṣaḥsthalavighaṭane	yac‍ca	sākṣīkṛto'si ।</l>
<l>āsīdetat tava kurupate/kunṛpate ? kāraṇaṃ jīvitasya
kruddhe	yuṣmatkulakamalinīkuñjare	bhīmasene ॥ 49 ॥</l>
</lg></b>
<p><b>dhīralalito</b> yathā—(māmā. 1.34)</p>
<b><lg>
<l>yā kaumudī nayanayorbhavataḥ sujanmā
tasyā	bhavānapi	manorathabandhabandhuḥ ।</l>
<l>tatsaṅgamaṃ prati sakhe! nahi saṃśayo'sti
yasmin vidhiśca madanaśca kṛtābhiyogaḥ ॥ 50 ॥</l>
</lg></b>
<pb n="1088"/>
<p><b>dhīrapraśānto</b> yathā—(kāvyādarśe 2.276)</p>
<b><lg>
<l>adya yā mama govinda! jātā tvayi gṛhāgate ।</l>
<l>kālenaiṣā bhavet prītistavaivāgamanāt punaḥ ॥ 51 ॥</l>
</lg></b>
<p>(<b>4. pratināyakaḥ</b>)</p>
<p>nāyakapratikūlavṛttistaducchedārhaḥ pratāpābhimānārthasāhasādiguṇotkarṣī dhīroddhata—
prāyaḥ <b>pratināyakaḥ</b> । tatra—</p>
<p><b>dhīrodātto</b> yathā—</p>
<b><lg>
<l>pātre purāvartini viśvanāthe kṣodīyasi kṣmāvalaye ca deye ।</l>
<l>vrīḍāsmitaṃ tasya tadā tadāsīc‍camatkṛto yena sa eva devaḥ ॥ 52 ॥</l>
</lg></b>
<p><b>dhīroddhato</b> yathā—(pṛ. 843)</p>
<b><lg>
<l>nyakkāro hyayameva me yadarayastatrāpyasau tāpasaḥ॰ ॥ 53 ॥</l></lg></b> ityādi ।
<p><b>dhīralalito</b> yathā—(vesaṃ. 2.9)</p>
<b><lg>
<l>kiṃ kaṇṭhe śithilīkṛto bhujalatāpāśaḥ pramādānmayā ?
nidrācchedavivartaneṣvabhimukhaṃ nādyāpi/si sambhāvitā ।</l>
<l>anyastrījanasaṅkathālaghurahaṃ svap‍ne tvayā lakṣito
doṣaṃ paśyasi kiṃ priye! parijanopālambhayogye mayi ॥ 54 ॥</l>
</lg></b>
<p><b>dhīrapraśānto</b> yathā—</p>
<b><lg>
<l>rathasthamāruhya rathāṅgapāṇiṃ sthāne sthitā śrīriti so'bhyanandat ।</l>
<l>vairāṇi kāryopanibandhanāni nirmatsarā eva guṇeṣu santaḥ ॥ 55 ॥</l>
</lg></b>
<p>uttamamadhyamakaniṣṭhādibhedāścaiṣāmapi yathāsambhavamabhyūhanīyāḥ ।</p>
<p>(<b>nāyikābhedāḥ</b>)</p>
<p>atha nāyikāprabhedāḥ pradarśyante । sā'pi nāyikā caturdhā— <b>udāttā, uddhatā,
lalitā, śāntā</b> ca । dhairyamāsāmavivakṣitam; adhīrāṇā(manāyikātvāt) ।</p>
<p>tā api pratyekaṃ punaścaturdhā — <b>nāyikā, upanāyikā, anunāyikā, pratināyikā</b>
ceti । tatra—</p>
<p><b>udāttā</b> yathā—(gāsa. 1.88)</p>
<b><lg>
<l>jāṇai jāṇāveuṃ aṇuṇaa—viddaviamāṇa—parisesaṃ ।</l>
<l>pairik‍kammi vi viṇaāvalaṃbaṇaṃ sa c‍cia kuṇaṃtī ॥ 56 ॥</l>
</lg></b>
<pb n="1089"/>
<lg>
<l>(jānāti	jñāpayitumanunayavidrāvitamānapariśeṣam ।</l>
<l>vijane'pi	vinayāvalambanaṃ	saiva	kurvantī ॥)</l>
</lg>
<p><b>uddhatā</b> yathā—(gāsa. 1.48)</p>
<b><lg>
<l>aṇṇadaiāpasaṃgaṃ de devva! kuṇajja majjha daiassa ।</l>
<l>pulisā ek‍kaṃtarasā ṇa hu dosaguṇe viāṇaṃti ॥ 57 ॥</l>
</lg></b>
<lg>
<l>(anyadayitāprasaṅgaṃ he deva! kuruṣva mama dayitasya ।</l>
<l>puruṣā ekāntarasā na khalu doṣaguṇau vijānanti ॥)</l>
</lg>
<p><b>lalitā</b> yathā—(gauḍava. 690, gāsa. 933ve.)</p>
<b><lg>
<l>uvvahai	daiagahiāharoṭṭhajhijjaṃtarosapaḍirāaṃ ।</l>
<l>pāṇosaraṃtamairaṃ va phalihacasaaṃ muhaṃ bālā ॥ 58 ॥</l>
</lg></b>
<lg>
<l>(udvahati dayitagṛhītādharoṣṭhakṣīyamāṇaropratirāgam ।</l>
<l>pānāpasaranmadiramiva sphaṭikacaṣakaṃ mukhaṃ bālā ॥)</l>
</lg>
<p><b>śāntā</b> yathā—(gāsa. 3.3)</p>
<b><lg>
<l>ahavā guṇa c‍cia lahuā ahavā guṇaaṇṇuo ṇa so loo ।</l>
<l>ahava hmi ṇigguṇā vā bahuguṇo kkhu aṇṇo jaṇo tassa ॥ 59 ॥</l>
</lg></b>
<lg>
<l>(athavā guṇā eva laghavo'thavā guṇajño na sa lokaḥ ।</l>
<l>athavā'smi nirguṇā vā bahuguṇopapanno janastasya ॥)</l>
</lg>
<p>(<b>1. nāyikā</b>)</p>
<p><b>nāyikāsu udāttā</b> yathā—(jāha. 10.50)</p>
<b><lg>
<l>dvitrāṇyatha rathād bhūmau padānyādhāya nissahā ।</l>
<l>yeyamadya kiyad dūramiti papraccha maithilī ॥ 60 ॥</l>
</lg></b>
<p><b>uddhatā</b> yathā—(vesaṃ. 1.16)</p>
<b><lg>
<l>yad vaidyutamiva jyotirārye krodhena sambhṛtam ।</l>
<l>tat prāvṛḍiva kṛṣṇeyaṃ nūnaṃ saṃvardhayiṣyate ॥ 61 ॥</l>
</lg></b>
<p><b>lalitā</b> yathā—(raghu. 6.80)</p>
<b><lg>
<l>tataḥ sunandāvacanāvasāne lajjāṃ mṛdūkṛtya narendraputrī ।</l>
<l>dṛṣṭ‍yā prasādāmalayā kumāraṃ paryagrahīt saṃvaraṇasrajeva ॥ 62 ॥</l>
</lg></b>
<pb n="1090"/>
<p><b>śāntā</b> yathā—(raghu. 2.2)</p>
<b><lg>
<l>tasyāḥ khuranyāsapavitrapāṃsumapāṃsulānāṃ dhuri kīrtanīyā ।</l>
<l>mārgaṃ manuṣyeśvaradharmapat‍nī śruterivārthaṃ smṛtiranvagacchat ॥ 63 ॥</l>
</lg></b>
<p>(<b>2. upanāyikā</b>)</p>
<p><b>upanāyikāsu udāttā</b> yathā—(rat‍nā. 2.20)</p>
<b><lg>
<l>bhrūbhaṅge sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna visphāritaṃ
kopaśca prakaṭīkṛto dayitayā, muktaśca na praśrayaḥ ॥64॥</l>
</lg></b>
<p><b>uddhatā</b> yathā—</p>
<b><lg>
<l>śarmiṣṭhāyā samālokya patyustat premagauravam ।</l>
<l>devayānī bhṛśaṃ kruddhā jagāma piturantikam ॥ 65 ॥</l>
</lg></b>
<p><b>lalitā</b> yathā—(līlāva. 433)</p>
<b><lg>
<l>to tassa maalaṃchaṇassa karaphaṃsasamuggaeṇa seeṇa ।</l>
<l>sasimaṇighaḍiā vābullia vva vārīmaī jāā ॥ 66 ॥</l>
</lg></b>
<lg>
<l>(tatastasya mṛgalāñchanasya karasparśasamudgatena svedena ।</l>
<l>śaśimaṇighaṭitā puttalikeva/putrikeva vārīmayī jātā ॥)</l>
</lg>
<p><b>śāntā</b> yathā—(kādakasāre)</p>
<b><lg>
<l>nave ca vayasi prāp‍tavairāgyābhyāsavāsanā ।</l>
<l>vyāloki kanyakā tena dhṛtapāśupatavratā ॥ 67 ॥</l>
</lg></b>
<p>(<b>3. anunāyikā</b>)</p>
<p><b>anunāyikāsu udāttā</b> yathā—(mavīca. 1.20)</p>
<b><lg>
<l>lāṅgalollikhyamānāyā yajñabhūmeḥ samudgatā ।</l>
<l>sīteyamūrmileyaṃ tad‍dvitīyā janakātmajā ॥ 68 ॥</l>
</lg></b>
<p><b>uddhatā</b> yathā—(raghu. 12.4)</p>
<b><lg>
<l>tasyābhiṣekasambhāraṃ	kalpitaṃ	krūraniścayā ।</l>
<l>dūṣayāmāsa	kaikeyī	śokoṣṇairnayanāmbubhiḥ ॥ 69 ॥</l>
</lg></b>
<pb n="1091"/>
<p><b>lalitā</b> yathā—(māmā. 4.8)</p>
<b><lg><l>tanme manaḥ kṣipati yat sarasaprahāramālokya māmagaṇitaskhaladuttarīyā ।</l>
<l>trastaikahāyanakuraṅgaviloladṛṣṭirāśliṣṭavatyamṛtasaṃvalitairivāṅgaiḥ	॥ 70 ॥</l></lg></b>
<p><b>śāntā</b> yathā—(raghu. 10.57)</p>
<b><lg><l>sā hi praṇayavatyāsīt sapat‍nyorubhayorapi ।</l>
<l>bhramarī	vāraṇasyeva	madaniṣyandarekhayoḥ ॥ 71 ॥</l></lg></b>
<p>(<b>4. pratināyikā</b>)</p>
<p><b>pratināyikāsu udāttā</b> yathā—(harivijaye)</p>
<b><lg><l>āṇiapulaubbheo savattipaṇaaparidhūsarammi vi garue ।</l>
<l>piadaṃsaṇe pavaḍḍhai maṇṇuṭṭhāṇe vi ruppiṇīa pahariso ॥ 72 ॥</l></lg></b>
<lg><l>(ānītapulakodbhedaḥ sapat‍nīpraṇayaparidhūsare'pi guruke ।</l>
<l>priyadarśane pravardhate manyusthāne'pi rukmiṇyāḥ praharṣaḥ ॥)</l></lg>
<p><b>uddhatā</b> yathā—(harivi.)</p>
<b><lg><l>kuviā a saccabhā/hāmā samevi vahuāṇa ṇavara māṇakkhalaṇe ।</l>
<l>pāaḍia—hiaa—sāro pemmāsaṃghasariso pavaḍḍhai/ṭṭai maṇṇū ॥ 73 ॥</l></lg></b>
<lg><l>(kupitā ca satyabhāmā same'pi vadhūnāṃ kevalaṃ mānaskhalane ।</l>
<l>prakaṭitahṛdayasāraḥ	premāśvāsasadṛśaḥ		pravarta/rdhate	manyuḥ ॥)</l></lg>
<p><b>lalitā</b> yathā—(rat‍nā. 2.1)</p>
<b><lg><l>dullahajaṇāṇurāo lajjā garuī paravvaso appā ।</l>
<l>piasahi! visamaṃ pemmaṃ maraṇaṃ saraṇaṃ ṇavari ekkaṃ ॥ 74 ॥</l></lg></b>
<lg><l>(durlabhajanānurāgo lajjā gurvī paravaśa ātmā ।</l>
<l>priyasakhi! viṣamaṃ prema maraṇaṃ śaraṇaṃ kevalamekam ॥)</l></lg>
<p><b>śāntā</b> yathā—(gāsa. 2.31)</p>
<b><lg><l>vāharau maṃ sahīo! tissā gotteṇa kiṃ ttha bhaṇieṇa? ।</l>
<l>thirapeṃmo hou jahiṃ tahiṃ pi, mā kiṃ pi ṇaṃ bhaṇaha ॥ 75 ॥</l></lg></b>
<lg><l>(vyāharatu māṃ sakhyaḥ! tasyā gotreṇa kimatra bhaṇitena? ।</l>
<l>sthirapremā bhavatu yatra tatrāpi, mā kimapyenaṃ bhaṇata ॥)</l></lg>
<p>evaṃ nāyikāprakāraḥ <b>ṣoḍaśadhā</b>।</p>
<p>uttamamadhyamakaniṣṭhādibhedāśca sarvāsāmapi yathāsambhavaṃ prāgvadevābhyūhanīyāḥ ।</p>
<pb n="1092"/>
<p>(<b>nāyakānunāyakaguṇāḥ —24</b>)</p>
<p>uttamatvādihetavaśca <b>nāyakānāṃ sāmānyaguṇā</b> jātyādayaścaturviṃśatiḥ, nāyikānāṃ
mahākulīnatādayaḥ ṣoḍaśa ।</p>
<p><b>anunāyakaguṇā</b>stāvat jātiḥ, anvayaḥ, abhijanaḥ, nivāsaḥ, āspadaṃ, padaṃ,
pitarau, prabhāvaḥ, prajñā, śāstrajñānaṃ, adīnavākyatā, vāggmitvaṃ, deśakālāvabodhaḥ,
iṅgitākārajñatā, dākṣyaṃ, kalāvaidagdhyaṃ, caturatā, rūpasampat saubhāgyaṃ, tyāgaḥ, sauhārdaṃ,
mahārambhatā, śaktiḥ, śauryam iti। teṣu—</p>
<p>1. jātiryathā—</p>
<b><lg><l>tasmādajāyata manurnavarājabījaṃ yasyānvaye sa sagaraśca bhagīrathaśca ।</l>
<l>ekena yena jaladhiḥ parikhānito'yamanyena sindhusaritā paripūritaśca ॥ 76 ॥</l></lg></b>
<p>2. <b>anvayo</b> yathā—(raghu. 1.12)</p>
<b><lg><l>tadanvaye śuddhimati prasūtaḥ śuddhimattaraḥ ।</l>
<l>dilīpa iti rājendurinduḥ kṣīranidhāviva ॥ 77 ॥</l></lg></b>
<p>3. <b>abhijano</b> yathā—(tilakamañjarī 39)</p>
<b><lg><l>vāsiṣṭhaiḥ sma kṛtodbhavo varaśatairastyagnikuṇḍodbhavo
bhūpālaḥ paramāra ityadhipatiḥ sap‍tābdhikāñcerbhuvaḥ ।</l>
<l>adyāpyudgataharṣagadgadagiro	gāyanti	tasyārbude
viśvāmitrajayorjitasya	bhujayorvisphūrjitaṃ	gūrjarāḥ ॥ 78 ॥</l></lg></b>
<p>4. <b>nivāso</b> yathā—(raghu. 9.1)</p>
<b><lg><l>pituranantaramuttarakosalān samadhigamya samādhijitendriyaḥ ।</l>
<l>daśarathaḥ praśaśāsa mahāratho yamavatāmavatāṃ ca dhuri sthitaḥ ॥ 79 ॥</l></lg></b>
<p>5. <b>āspadaṃ</b> yathā—</p>
<b><lg><l>śriyaḥ padaṃ dvāravatīti nāmnā purī parītā lavaṇārṇavena ।</l>
<l>astyāvṛtevāmararājadhānī	nistriṃśanīlena	nabhastalena ॥ 80 ॥</l></lg></b>
<p>6. <b>padaṃ</b> yathā—(raghu. 6.76)</p>
<b><lg><l>putro raghustasya padaṃ praśāsti mahākratorviśvajitaḥ prayoktā ।</l>
<l>caturdigāvarjitasambhṛtāṃ yo mṛtpātraśeṣāmakarod vibhūtim ॥ 81 ॥</l></lg></b>
<pb n="1093"/>
<p>7. <b>pitarau</b> yathā—</p>
<b><lg><l>kṛṣṇāgarudrumataleṣu	surāṅganābhi—
rāmodigandhamṛgagandhiṣu	gītakīrttiḥ ।</l>
<l>śaurervarāhavapuṣo	jagatīkalatre
prāgjyotiṣādhipatireṣa sutaḥ kilābhūt ॥ 82 ॥</l></lg></b>
<p>8. <b>prabhāvo</b> yathā—(raghu. 2.14)</p>
<b><lg><l>śaśāma vṛṣṭayā'pi vinā davāgnirāsīd viśeṣā phalapuṣpavṛddhiḥ ।</l>
<l>ūnaṃ na sattveṣvadhiko bavādhe tasmin vanaṃ gop‍tari gāhamāne ॥ 83 ॥</l></lg></b>
<p>9. <b>prajñā</b> yathā—(bārā. 4.15)</p>
<b><lg><l>upadiśati	samānaṃ	karma	kṛtsnaṃ	pinākī
samamapi	ca	yatante	karmamārge	samete ।</l>
<l>tadapi	bhṛgukulenduḥ	kāmamutkṛṣyate'sau
nanu	bhavati	vinītaṃ	dravyameva	kriyābhiḥ ॥ 84 ॥</l></lg></b>
<p>10. <b>śāstrajñānaṃ</b> yathā—(raghu. 3.30)</p>
<b><lg><l>dhiyaḥ samagraiḥ sa guṇairudāradhīḥ kramāccatastraścaturarṇavopamāḥ ।</l>
<l>tatāra vidyāḥ pavanātipātibhirdiśo haridbhirharitāmiveśvaraḥ ॥ 85 ॥</l></lg></b>
<p>11. <b>adīnavākyatā</b> yathā—(mavīca. 5.51)</p>
<b><lg><l>khyātā eva vayaṃ jagatsu caritairvāgbhiḥ kimākhyāyate?
saṃyatto bhava, sattvamasti bhavataḥ, satyaṃ manuṣyo bhavān ।</l>
<l>śastrairavyavadhīyamānavijayāḥ prāyo vayaṃ teṣu ced
grāhaste sukhamastu santi girayo yairvānarāḥ śastriṇaḥ ॥ 86 ॥</l></lg></b>
<p>12. <b>vāggmitvaṃ</b> yathā—(raghu. 2.56)</p>
<b><lg><l>bhavānapīdaṃ paravānavaiti mahān hi yat‍nastava devadārau ।</l>
<l>sthātuṃ niyokturyadi śakyamagre vināśya rakṣyaṃ svayamakṣatena ॥ 87 ॥</l></lg></b>
<p>13. <b>deśakālāvabodho</b> yathā—(kirātā. 2.46)</p>
<b><lg><l>abhiyoga imān mahībhujo bhavatā tasya kṛtaḥ kṛtāvadheḥ ।</l>
<l>pravighāṭayitā samutpatan haridaśvaḥ kamalākarāniva ॥ 88 ॥</l></lg></b>
<pb n="1094"/>
<p>14. <b>iṅgitākārajñatā</b> yathā—(śāku. 1.28)</p>
<b><lg><l>vācaṃ	na	miśrayati	yadyapi	mad‍vacobhiḥ
karṇaṃ	dadātyavahitā	mayi	bhāṣamāṇe ।</l>
<l>kāmaṃ	na	tiṣṭhati	madānanasammukhīnā
bhūyiṣṭhamanyaviṣayā	na	tu	dṛṣṭirasyāḥ ॥ 89 ॥</l></lg></b>
<p>15. <b>dākṣyaṃ</b> yathā—(rāmaca. 1.47)</p>
<b><lg><l>ātatāyī sa vijñāto jīvatyāryeti ca śrutam ।</l>
<l>prāp‍to yātrāsahaḥ kālaḥ kālakṣepasya ko guṇaḥ? ॥ 90 ॥</l></lg></b>
<p>16. <b>kalāvaidagdhyaṃ</b> yathā—(raghu. 19.14)</p>
<b><lg><l>sa svayaṃ prahatapuṣkaraḥ kṛtī lolamālyavalayo'haranmanaḥ ।</l>
<l>nartakīrabhinayātilaṅghinīḥ		pārśvavartiṣu	guruṣvalaṅghayat ॥ 91 ॥</l></lg></b>
<p>17. <b>caturatā</b> yathā—(kirātā. 1.10)</p>
<b><lg><l>sakhīniva prītiyujo'nujīvinaḥ samānamānān suhṛdaśca bandhubhiḥ ।</l>
<l>sa santataṃ darśayate gatasmayaḥ kṛtādhipatyāmiva sādhu bandhutām ॥ 92 ॥</l></lg></b>
<p>18. <b>rūpasampad</b> yathā—(urāca. 6.20)</p>
<b><lg><l>aho	prāsādikaṃ	rūpamanubhāvaśca	pāvanaḥ ।</l>
<l>sthāne	rāmāyaṇakavirdaivīṃ	vācamadīdiśat ॥ 93 ॥</l></lg></b>
<p>19. <b>saubhāgyaṃ</b> yathā—</p>
<b><lg><l>dhanyāstā guṇarat‍narohaṇabhuvo yāsve—(tadā)—sāditaṃ
dhātrā vismayakāri cāru ghaṭito yenāyameko yuvā ।</l>
<l>dṛṣṭe yatra galanti (madhya)—raśanādāmāni vāmabhruvāṃ
santrāsād dviṣatāṃ dhanūṃṣi vibhavairarthavyathāścārthinām ॥ 94 ॥</l></lg></b>
<p>20. <b>tyāgo</b> yathā—</p>
<b><lg><l>pātraṃ te sarva evārthī deyaṃ svamapi jīvitam ।</l>
<l>dātā tvameko loke'smin sarvo'dya kṛpaṇo janaḥ ॥ 95 ॥</l></lg></b>
<p>21. <b>sauhārdaṃ</b> yathā—</p>
<b><lg><l>prāṇairapi hite vṛttiradroho vyājavarjanam ।</l>
<l>ātmanīva priyādhānametat te śrīmahāvratam ॥ 96 ॥</l></lg></b>
<pb n="1095"/>
<p>22. <b>mahārambhatā</b> yathā—(raghu. 12.89)</p>
<b><lg><l>jetāraṃ	lokapālānāṃ	te	mukhairarciteśvaram ।</l>
<l>rāmastulitakailāsamarātiṃ	bahvamanyata ॥ 97 ॥</l></lg></b>
<p>23. <b>śakti</b>ryathā—(śāku. 3.1)</p>
<b><lg><l>kā kathā bāṇasandhāne jyāśabdenaiva dūrataḥ ।</l>
<l>huṅkāreṇeva dhanuṣaḥ sa hi vighnān vyapohati ॥ 98 ॥</l></lg></b>
<p>24. <b>śauryaṃ</b> yathā—(raghu. 7.55)</p>
<b><lg><l>pareṇa bhagne'pi bale mahaujā yayāvajaḥ pratyarisainyameva ।</l>
<l>dhūmo nivartyeta samīraṇena yato hi kakṣastata eva vahniḥ ॥ 99 ॥</l></lg></b>
<p>(<b>nāyikāguṇāḥ —16</b>)</p>
<p>atha nāyikāguṇāḥ <b>ṣoḍaṣa</b>— 'mahākulīnatā, rūpasampattiḥ, yauvanaṃ, suveṣatā,
saubhāgyaṃ, śucitā, śīlasampat, priyaṃvadatā, cāturyaṃ, vāggmitā, śāstrajñānaṃ,
adīnavākyatā, avikatthanatvaṃ, mānitā, kṛtajñatā, dṛḍhabhaktitvam' iti। tatra—</p>
<p>1. <b>mahākulīnatā</b> yathā—(śāku. 1.21)</p>
<b><lg><l>mānuṣīṣu kathaṃ vā syādasya rūpasya sambhavaḥ? ।</l>
<l>na	prabhātaralaṃ	jyotirudeti	vasudhātalāt ॥ 100 ॥</l></lg></b>
<p>2. <b>rūpasampad</b> yathā—</p>
<b><lg><l>tatrānudevaparamāṇudalaṃ vidhāturānandakāri yadabhūdupayogi tasyāḥ ।</l>
<l>yasmānna tādṛśamasau vihitaśramo'pi rūpaṃ kadācidaparaṃ ghaṭayāñcakāra ॥ 101 ॥</l></lg></b>
<p>3. <b>yauvanaṃ</b> yathā—(kusaṃ. 1.31)</p>
<b><lg><l>asambhṛtaṃ	maṇḍanamaṅgayaṣṭeranāsavākhyaṃ	karaṇaṃ	madasya ।</l>
<l>kāmasya puṣpavyatiriktamastraṃ bālyāt paraṃ sā'tha vayaḥ prapede ॥ 102 ॥</l></lg></b>
<p>4. <b>suveṣatā</b> yathā—(kusaṃ. 3.53)</p>
<b><lg><l>aśokanirbhartsitapadmarāgamākṛṣṭahemadyutikarṇikāram ।</l>
<l>muktākalāpīkṛtasindhuvāraṃ vasantapuṣpābharaṇaṃ vahantī ॥ 103 ॥</l></lg></b>
<p>5. <b>saubhāgyaṃ</b> yathā—(gāsa. 1.69)</p>
<b><lg><l>pāṇiggahaṇe ccia pavvaīem̐ ṇāaṃ sahīhiṃ sohaggaṃ ।</l>
<l>pasuvaiṇā	vāsuikaṃkaṇammi	osārie	dūraṃ ॥ 104 ॥</l></lg></b>
<pb n="1096"/>
<lg><l>(pāṇigrahaṇe eva pārvatyāḥ jñātaṃ sakhībhiḥ saubhāgyam ।</l>
<l>paśupatinā	vāsukikaṅkaṇe'pasārite	dūram ॥)</l></lg>
<p>6. <b>śucitā</b> yathā—</p>
<b><lg><l>caccaraghariṇī piadaṃsaṇā a vālā pautthavaiā a ।</l>
<l>asaī saajjhiā duggaā a ṇa hu khaṃḍiaṃ sīlaṃ ॥ 105 ॥</l></lg></b>
<lg><l>(catvaragṛhiṇī priyadarśanā ca bālā proṣitapatikā ca ।</l>
<l>asatī prātiveśmikā durgatā ca na khalu khaṇḍitaṃ śīlam ॥)</l></lg>
<p>7. <b>śīlasampad</b> yathā—(gāsa. 3.26)</p>
<b><lg><l>diahaṃ khuḍuṃkiāe saalaṃ/tīe kāūṇa gehavāvāraṃ ।</l>
<l>garue	vi	maṃtudukkhe	bharimo	pāaṃtasuttassa ॥ 106 ॥</l></lg></b>
<lg><l>(divasaṃ roṣamūkāyāḥ sakalaṃ kṛtvā gehavyāpāram ।</l>
<l>guruke'pi mantuduḥkhe smarāmaḥ pādāntasup‍tasya ॥)</l></lg>
<p>8. <b>priyaṃvadatā</b> yathā—(kusaṃ. 1.45)</p>
<b><lg><l>svareṇa tasyāmamṛtastruteva prajalpitāyāmabhijātavāci ।</l>
<l>apyanyapuṣṭā pratikūlaśabdā śroturvitantrīriva tāḍyamānā ॥ 107 ॥</l></lg></b>
<p>9. <b>cāturyaṃ</b> yathā—(pṛ. 1132)</p>
<p>ekatrāsanasaṃsthitiḥ parihṛtā pratyudgamād dūrataḥ ॥ 108 ॥ ityādi ।</p>
<p>10. <b>vāggmitā</b> yathā—(kusaṃ. 5.75)</p>
<b><lg><l>uvāca cainaṃ paramārthato haraṃ na vetsi nūnaṃ yata evamāttha mām ।</l>
<l>alokasāmānyamacintyahetukaṃ dviṣanti mandāścaritaṃ mahātmanām ॥ 109 ॥</l></lg></b>
<p>11. <b>śāstrajñānaṃ</b> yathā—(kusaṃ. 1.30)</p>
<b><lg><l>tāṃ haṃsamālāḥ śaradīva gaṅgāṃ mahauṣadhiṃ naktamivātmabhāsaḥ ।</l>
<l>sthiropadeśāmupadeśakāle	prapedire	prāktanajanmavidyāḥ ॥ 110 ॥</l></lg></b>
<p>12. <b>adīnavākyatā</b> yathā—</p>
<b><lg><l>kārāgṛhe tvamuṣitaścirameva yasya nirvāpitaḥ sa vinayena sahastrabāhuḥ ।</l>
<l>tasyāpi re! purabhidā'khilamastravedamadhyāpitasya vijayī mama jīvanāthaḥ ॥ 111 ॥</l></lg></b>
<p>13. <b>avikatthanatvaṃ</b> yathā—(kusaṃ. 5.64)</p>
<b><lg><l>yathā śrutaṃ vedavidāṃ vara! tvayā jano'yamuccaiḥpadalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 112 ॥</l></lg></b>
<pb n="1097"/>
<p>14. <b>mānitā</b> yathā—(kusaṃ. 5.6)</p>
<b><lg><l>kadācidāsannasakhīmukhena sā manorathajñaṃ pitaraṃ manasvinī ।</l>
<l>ayācatāraṇyaniketamātmanaḥ phalodayāntāya tapassamādhaye ॥ 113 ॥</l></lg></b>
<p>15. <b>kṛtajñatā</b> yathā—(gāsa. 3.46)</p>
<b><lg><l>māmi! hiaaṃ va pīaṃ teṇa juāṇeṇa majjamāṇīe ।</l>
<l>ṇhāṇahalid‍dākaḍuaṃ	aṇusottajalaṃ piaṃteṇa ॥ 114 ॥</l></lg></b>
<lg><l>(mātulāni! hṛdayamiva pītaṃ tena yūnā majjantyāḥ ।</l>
<l>snānaharidrākaṭukamanustroto		jalaṃ	pibatā ॥)</l></lg>
<p>16. <b>dṛḍhabhaktitvaṃ</b> yathā—(kusaṃ. 5.82)</p>
<b><lg><l>alaṃ vivādena yathāśrutastvayā tathāvidhastāvadaśeṣamastu saḥ ।</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate ॥ 115 ॥</l></lg></b>
<b><lg><l>ya ete ṣoḍaśa proktā nāyakā nāyikāśca yāḥ ।</l>
<l>teṣāṃ	ye	cottamatvādihetorjātyādayo	guṇāḥ ॥ 116 ॥</l></lg></b>
<b><lg><l>yuktastairuttamasteṣāṃ	pādahānyā	tu	madhyamaḥ ।</l>
<l>ardhahānyā kaniṣṭhaḥ syāt nāyikāsvapyayaṃ vidhiḥ ॥ 117 ॥</l></lg></b>
<b><lg><l>udāttā	gūḍhamānā	syād	viruddhā	mānaśālinī ।</l>
<l>lalitā	sādhyamāneha	śāntā	nirmānamānasā ॥ 118 ॥</l></lg></b>
<b><lg><l>manasiśayamahāstraṃ śāstrasarvasvametannirupamaramaṇīyaṃ ceṣṭitaṃ nāyakānām ।</l>
<l>kathitamatha yathāvat kāmaścaṅgārasāre punarapi tadavasthāvasthitaṃ varṇayāmaḥ ॥ 119 ॥</l></lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
mokṣaśrṛṅgāraprakāśano nāma</b></p>
<p><b>॥ ekaviṃśaḥ prakāśaḥ ॥ 21 ॥</b></p>
<lg><l>mokṣasya sarvavidhalakṣaṇalekhayāḍhyamekaṃ saviṃśamimamāḍhyataraṃ prakāśam ।</l>
<l>ekonaviṃśayutapadyaśataṃ prakāśya sāhityaśāstramasamaṃ hyatanonnṛpo'sau ॥</l></lg>
<lg><l>abhinava iti saṃjñayā samṛddhaḥ ka iva babhūva yathārthayā svakāle ।</l>
<l>iti vadata vivicya vid‍vareṇyā nṛpatirasāvathavā sa ko'pi gup‍taḥ ॥</l></lg>
<pb n="1098"/>
<p>atha</p>
<p><b>śrṛṅgāraprakāśe dvāviṃśaḥ prakāśaḥ</b></p>
<p>anurāgasthāpanaprakāśaḥ</p>
<p>iha khalu sakalasattvopakārakṣamadvitīyāśramanivāsibhiścaturbhirapi varṇairbrāhmaṇā—
dibhirubhayalokasiddhaye sevyamāno dharmārthakāmalakṣaṇastrivarṇaḥ <b>puruṣārthaḥ</b>।</p>
<b><lg><l>evamarthaṃ ca kāmaṃ ca dharmaṃ cāpyācaran naraḥ ।</l>
<l>ihāmutra	ca	niśśalyamatyantasukhamaś‍nute ॥ 1 ॥</l></lg></b> (kāmasū. 1.2.49)
<p>yathā ca—</p>
<b><lg><l>yasya trivargaśūnyāni dinānyāyānti yānti ca ।</l>
<l>sa	lohakārabhastreva	śvasannapi	na	jīvati ॥ 2 ॥</l></lg></b>
<p>tatrāpi dharmārthaśrṛṅgārayorhetubhūtatvāt kāmaśrṛṅgāra eva phalabhūtatvāt pradhānam । <b>kāmastu</b>
sāmānyarūpo viśeṣarūpo vā sukhamevābhidhīyate, ityuktaṃ 1purastāt, iha tu upacārāt—</p>
<b><lg><l>saṅkalparamaṇīyasya	prītisambhogaśobhinaḥ ।</l>
<l>kumārasyā/rucirasyābhilāṣasya nāma kāma iti smṛtam ॥ 3 ॥</l></lg></b>
<b><lg><l>ahetuḥ pakṣapāto yastasya nāsti pratikriyā ।</l>
<l>sa hi snehātmakastanturantarbhūtāni sīvyati ॥ 4 ॥</l></lg></b> (urāca. 2.17)
<p>uktaṃ ca— (urāca. 6.12, māmā. 1.27)</p>
<b><lg><l>vyatiṣajati	padārthānāntaraḥ	ko'pi	hetu—
rna	khalu	bahirupādhīn	prītayaḥ	saṃśrayante ।</l>
<l>vikasati	hi	pataṅgasyodaye	puṇḍarīkaṃ
dravati	ca	himaraśmāvud‍gate	candrakāntaḥ ॥ 5 ॥</l></lg></b>
<p>taṃ ca anurāga ityācakṣate। tataśca—(urāca. 2.19, 6.5)</p>
<b><lg><l>akiñcidapi		kurvāṇaḥ	saukhyairduḥkhānyapohati ।</l>
<l>tat tasya kimapi dravyaṃ yo hi yasya priyo janaḥ ॥ 6 ॥</l></lg></b>
<!-- NOTES pg=1098!-->
1. dra. atraiva pṛ. 1049
<pb n="1099"/>
<b><lg><l>yadeva rocate mahyaṃ tadeva kurute priyā ।</l>
<l>iti vetti na jānāti tat priyaṃ yat karoti sā ॥ 7 ॥</l></lg></b>
<b><lg><l>śūnyamākīrṇatāmeti	tulyaṃ	vyasanamutsavaiḥ ।</l>
<l>vipralambho'pi lābhāya sati priyasamāgame ॥ 8 ॥</l></lg></b> (kirātā. 11.27)
<b><lg><l>tadā ramyāṇyaramyāṇi priyāḥ śalyaṃ tadā'savaḥ ।</l>
<l>tadaikākī	sabandhuḥ	sanniṣṭena	rahito	yadā ॥ 9 ॥</l></lg></b> (kirātā. 11.28)
<p>(<b>anurāgaḥ –64</b>)</p>
<p>tamabhilāṣādibhedāt catuṣṣaṣṭiprakāraṃ vyāharanti। tad yathā—</p>
<p>1. abhilāṣaḥ	17. āśā	33. mohaḥ	49. dākṣiṇyam</p>
<p>2. ākāṅkṣā 	18. āśīḥ	34. ākūtam		50. anugrahaḥ</p>
<p>3. apekṣā	19. āśaṃsā	35. kutūhalam	51. vātsalyam</p>
<p>4. utkaṇṭhā	20. manorathaḥ	36. vismayaḥ	52. anukrośaḥ</p>
<p>5. īpsā	21. āsthā	37. rāgaḥ	53. viśvāsaḥ</p>
<p>6. lipsā	22. abhiniveśaḥ	38. vegaḥ	54. vistrambhaḥ</p>
<p>7. icchā	23. anubandhaḥ	39. adhyavasāyaḥ	55. vaśīkāraḥ</p>
<p>8. vāñchā	24. āgrahaḥ	40. vyavasāyaḥ	56. praṇayaḥ</p>
<p>9. tṛṣṇā	25. vimarśaḥ	41. kāmanā	57. prāp‍tiḥ</p>
<p>10. lālasā	26. manīṣā	42. vāsanā	58. paryāp‍tiḥ</p>
<p>11. spṛhā	27. abhiprāyaḥ	43. smaraṇam	59. samāp‍tiḥ</p>
<p>12. laulyam	28. pakṣapātaḥ	44. saṅkalpaḥ	60. abhimānāp‍tiḥ</p>
<p>13. gardhaḥ	29. lobhaḥ		45. bhāvaḥ	61. snehaḥ</p>
<p>14. śraddhā	30. āsaṅgaḥ	46. hāsaḥ	62. premā/prema</p>
<p>15. ruciḥ	31. abhiṣvaṅgaḥ	47. ratiḥ	63. āhlādaḥ</p>
<p>16. dohadam	32. saktiḥ		48. prītiḥ	64. nirvṛtiḥ, iti ।</p>
<b><lg><l>ete	bhedāścatuṣṣaṣṭiranurāgasya	nāmataḥ ।</l>
<l>udāharaṇamālaiṣāṃ	rūpavyaktyai	nidarśyate ॥ 10 ॥</l></lg></b>
<pb n="1100"/>
<p>1. <b>tatra</b> kṛtābhilāṣā <b>yathā—(śāku. 2.20)</b></p>
<b><lg><l>anāghrātaṃ	puṣpaṃ	kisalayamalūnaṃ	kararuhaiḥ
anāviddhaṃ/muktaṃ rat‍naṃ madhu navamanāsvāditarasam ।</l>
<l>akhaṇḍaṃ puṇyānāṃ phalamapi ca tad‍rūpamanaghaṃ
na jāne bhoktāraṃ kamiha/va samupasthāsyati vidhiḥ ॥ 11 ॥</l></lg></b>
<p>2. <b>ākāṅkṣā</b> yathā—(gāsa. 4.42)</p>
<b><lg><l>ekkakkama—saṃdesāṇurāa—vaḍḍhaṃta—kouhallāiṃ ।</l>
<l>dukkhaṃ asamattamaṇorahāim̐ acchaṃti mihuṇāim̐ ॥ 12 ॥</l></lg></b>
<lg><l>(anyonyasandeśānurāgavardhamānakautūhalāni	।</l>
<l>duḥkhamasamāp‍tamanorathāni tiṣṭhanti mithunāni ॥)</l></lg>
<p>3. <b>apekṣā</b> yathā—(gāsa. 2.100)</p>
<b><lg><l>bhadda! puloaa imaṃ vihasiavaaṇā paissa oppei ।</l>
<l>jāā	suapaḍhamubbhiṇṇadaṃtajualaṃkiaṃ boraṃ ॥ 13 ॥</l></lg></b>
<lg><l>(bhadraṃ! pralokaya imaṃ vihasitavadanā patyurarpayati ।</l>
<l>jāyā sutaprathamodbhinnadantayugalāṅkitaṃ badaram ॥)</l></lg>
<p>4. <b>utkaṇṭhā</b> yathā—(gāsa. 1.73)</p>
<b><lg><l>jaṃ jaṃ so ṇijjhāai aṃgoāsaṃ mahaṃ aṇimisaccho ।</l>
<l>pacchāemi a taṃ taṃ icchāmi a teṇa dīsaṃtaṃ ॥ 14 ॥</l></lg></b>
<lg><l>(yaṃ yaṃ sa nidhyāyati aṅgāvakāśaṃ mamānimiṣākṣaḥ ।</l>
<l>pracchādayāmi ca taṃ tam icchāmi ca tena dṛśyamānam ॥)</l></lg>
<lg><l>5–7.	na labdhāni . . . . . . . . . . . . ।</l>
<l>. . . . . . . . . . . . . . . . .. . . . . . . . .. . ॥</l></lg>
<p>7. <b>vāñchā</b> yathā—(gāsa. 3.21)</p>
<b><lg><l>tā kiṃ kareu jaṃ jaisi tīa vaiveḍhavelilaathaṇīe ।</l>
<l>pāaṃguṭṭhaddhakkhittaṇīsahaṃgīe	vi	ṇa	i	diṭṭho ॥ 15 ॥</l></lg></b>
<lg><l>(tat kiṃ karotu yadi tvaṃ asi tayā vṛtiveṣṭanapreritastanayā ।</l>
<l>pādāṅguṣṭhārdhakṣip‍tanissahāṅgayā'pi	na	dṛṣṭaḥ ॥)</l></lg>
<pb n="1101"/>
<p>9. <b>tṛṣṇā</b> yathā—(gāsa. 1.93)</p>
<b><lg>
<l>aviaṇhapecchaṇijjeṇa takkhaṇaṃ māmi! teṇa diṭṭheṇa ।</l>
<l>siviṇaapīeṇa va pāṇieṇa taṇha c‍cia ṇa phiṭṭhā ॥ 16 ॥</l>
</lg></b>
<lg><l>(avitṛṣṇaprekṣaṇīyena tatkṣaṇaṃ mātulāni! tena dṛṣṭena ।</l>
<l>svap‍napīteneva	pānīyena	tṛṣṇaiva	na	mṛṣṭā ॥)</l></lg>
<p>10. <b>lālasā</b> yathā—</p>
<b><lg>
<l>ghaḍiūrusaṃpuḍaṃ ṇavavahūe jahaṇaṃ varo puloei ।</l>
<l>saṃdaṭṭha—ṇava—kapāḍaṃ dāraṃ piva sagga—ṇaarassa ॥ 17 ॥</l>
</lg></b>
<lg>
<l>(ghaṭitorusaṃpuṭaṃ navavadhvā jaghanaṃ varaḥ pralokayati ।</l>
<l>sandaṣṭanavakavāṭaṃ	dvāramiva	svarganagarasya ॥)</l></lg>
<p>11. <b>spṛhā</b> yathā—(gāsa. 6.75)</p>
<b><lg>
<l>kassa karo bahupuṇṇapphalekkataruṇo tuhaṃ visaṃmihai ।</l>
<l>thaṇapariṇāhe	vaṃmaha—ṇihāṇa—kalase	vva	pāroho ॥ 18 ॥</l>
</lg></b>
<lg><l>(kasya karo bahupuṇyaphalaikatarostava viśramiṣyati ।</l>
<l>stanapariṇāhe manmathanidhānakalaśa iva prarohaḥ ॥)</l></lg>
<p>12. <b>laulyaṃ</b> yathā—</p>
<b><lg>
<l>vaṃciapiāṇaṇā	viaamassa	lolai	sahimuhe	diṭṭhī ।</l>
<l>līlaṃ	rahassabahulaṃ	saho/sā	hu	viārei	kāmassa ॥ 19 ॥</l>
</lg></b>
<lg><l>(vañcitapriyānanā priyatamasya lolati sakhīmukhe dṛṣṭiḥ ।</l>
<l>līlāṃ rahasyabahulāṃ sā khalu vikārayati kāmasya ॥)</l></lg>
<p>13. <b>gardhā</b> yathā—</p>
<b><lg>
<l>dhariuṃ kaha ṇu tīrai haadiṭṭī vallahesu ṇivaḍaṃtī ।</l>
<l>gāi	vva	hārahāī	sarase	javavallare	luddhā ॥ 20 ॥</l>
</lg></b>
<lg><l>{dhartuṃ kathamapi na pāryate hatadṛṣṭirvallabheṣu nipatantī ।</l>
<l>gauriva	bhārahārī	sarase	yavavallare	lubdhā ॥}</l></lg>
<p>14. <b>śraddhā</b> yathā—(gāsa. 7.50ve)</p>
<b><lg>
<l>saddho me tujjha piattaṇassa kaha taṃ ti ṇea āṇāmo ।</l>
<l>de pasia tumaṃ cia sikkhavesu jaha te piā homi ॥ 21 ॥</l>
</lg></b>
<pb n="1102"/>
<lg><l>{śraddhā me tava priyatvasya kathaṃ taditi naiva jānīmaḥ ।</l>
<l>prārthaye	prasīda	tvameva	śikṣaya	yathā	te	priyā	bhavāmi ॥}</l></lg>
<p>15. <b>ruci</b>ryathā—(karpūrama. 2.49)</p>
<b><lg>
<l>bālāo	hoṃti	koūhaleṇa	emea	cabalacittāo ।</l>
<l>daralhasiathaṇīsu	puṇo	ṇivasai	maaraddhaa—rahasso ॥ 22 ॥</l>
</lg></b>
<lg><l>(bālā	bhavanti	kautūhalena	evameva	capalacittāḥ ।</l>
<l>daralasitastanīṣu punaḥ nivasati makaradhvajarahasyam ॥)</l></lg>
<p>16. <b>dohado</b> (<b>dohadam</b>) yathā—(gāsa. 1.15)</p>
<b><lg>
<l>kiṃ	kiṃ	de	paḍihāsai? sahīhiṃ ia pucchiāem̐ muddhāe ।</l>
<l>paḍamulla/ggaadohaliṇie	ṇavaraṃ	daiaṃ	gaā	diṭṭhī ॥ 23 ॥</l>
</lg></b>
<lg><l>(kiṃ kiṃ te pratibhāsate? sakhībhiriti pṛṣṭāyā mugadhāyāḥ ।</l>
<l>prathamodgatadohadinyāḥ	kevalaṃ	dayitaṃ	gatā	dṛṣṭiḥ ॥)</l></lg>
<p>17. <b>āśā</b> yathā—(gāsa. 4.28)</p>
<b><lg>
<l>ṇīāim̐ ajja ṇik‍kava! piṇaddhaṇavaraṃgaem̐ varāīe ।</l>
<l>gharaparipāḍīa	paheṇaāi	tuha	daṃsaṇāsāe ॥ 24 ॥</l>
</lg></b>
<lg><l>(nītāni adya niṣkṛpa! pinaddhanavaraṅgakayā varākyā ।</l>
<l>gṛhaparipāṭyā	praheṇakāni	tava	darśanāśayā ॥)</l></lg>
<p>18. <b>āśī</b>ryathā—</p>
<b><lg>
<l>janaḥ	puṇyairyāyājjaladhijalabhāvaṃ	jalamuca—
stathāvasthaṃ	cainaṃ	nidadhatu	śubhaiḥ	śuktivadane ।</l>
<l>tatastāṃ	śreyobhiḥ	pariṇatimasau	vindati yayā
ruciṃ	tanvan	pīnastani! hṛdi tavāyaṃ viluṭhati ॥ 25 ॥</l>
</lg></b>
<p>19. <b>āśaṃsā</b> yathā—</p>
<b><lg>
<l>hojja vaṇe, so diaho! jattha vi āmaliakusumadhammillā ।</l>
<l>patte	raāvasāṇe	pucchijja	pavāsaduk‌khāiṃ ॥ 26 ॥</l>
</lg></b>
<lg><l>(bhavatu vane, sa divaso yatrā'pyāmṛditakusumadhammillā ।</l>
<l>prāp‍te	ratāvasāne	pṛccheyaṃ	pravāsaduḥkhāni ॥)</l></lg>
<pb n="1103"/>
<p>20. <b>manoratho</b> yathā—(kusaṃ. 5.64)</p>
<b><lg>
<l>yathā śrutaṃ vedavidāṃ vara! jano'yamuccaiḥ—padalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 27 ॥</l>
</lg></b>
<p>21. <b>āsthā</b> yathā—(kirātā. 9.34)</p>
<b><lg>
<l>sadmanāṃ	viracanāhitaśobhairāgatapriyakathairapi dūtyam ।</l>
<l>sannikṛṣṭaratibhiḥ	suradārairbhūṣitairapi	vibhūṣaṇamīṣṭe ॥ 28 ॥</l>
</lg></b>
<p>22. <b>abhiniveśo</b> yathā—(gāsa. 6.30)</p>
<b><lg>
<l>loo	jūrai	jūrau	vaaṇijjaṃ	hoi	hou	taṃ	ṇāma ।</l>
<l>ehi	ṇimajjasu	pāse	pupphavai! ṇa ei me ṇiddā ॥ 29 ॥</l>
</lg></b>
<lg><l>(lokaḥ khidyati khidyatu vacanīyaṃ bhavati bhavatu tannāma ।</l>
<l>ehi	niṣīda	pārśve	puṣpavati! naiti me nidrā ॥)</l></lg>
<p>23. <b>anubandho</b> yathā—</p>
<b><lg>
<l>ga/geṇhai kaṃṭhammi, balā cuṃbai ṇaaṇāi, harai me siaaṃ ।</l>
<l>paḍhamasuraammi	raaṇī	varassa	emea	bolei ॥ 30 ॥</l>
</lg></b>
<lg><l>(guh‍ṇāti kaṇṭhe, balāccumbati nayane, harati me sicayam ।</l>
<l>prathamasurate	rajanī	varasya	evameva	vyavalīyate ॥)</l></lg>
<p>24. <b>āgraho</b> yathā—(gāsa. 3.49)</p>
<b><lg>
<l>ajja mae gaṃtavvaṃ ghaṇaṃdhaāre vi tassa suhaassa ।</l>
<l>ajjā	ṇimīliacchī	paaparivāḍiṃ	ghare	kuṇai ॥ 31 ॥</l>
</lg></b>
<lg><l>(adya mayā gantavyaṃ ghanāndhakāre'pi tasya subhagasya ।</l>
<l>āryā	nimīlitākṣī	padaparipāṭīṃ	gṛhe	kurute ॥)</l></lg>
<p>25. <b>vimarśo</b> yathā—(śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā ।</l>
<l>madhye	tapodhanānāṃ	kisalayamiva	pāṇḍupatrāṇām ॥ 32 ॥</l>
</lg></b>
<p>26. <b>manīṣā</b> yathā—(śāku. 1.19)</p>
<b><lg>
<l>asaṃśayaṃ kṣatraparigrahakṣamā yadāryamasyāmabhilāṣi me manaḥ ।</l>
<l>satāṃ	hi	sandehapadeṣu	vastuṣu	pramāṇamantaḥkaraṇapravṛttayaḥ ॥ 33 ॥</l>
</lg></b>
<pb n="1104"/>
<p>27. <b>abhiprāyo</b> yathā—</p>
<b><lg>
<l>bālaa re! vaṃcijjasi lolira-mahu-āṇa-saddhapasarāo ।</l>
<l>puphphavaī—muhacuṃbaṇa—sahāsa—kaṃṭhaggaha—suhāo	॥ 34 ॥</l>
</lg></b>
<lg><l>(bālaka! re vañ‍cyase lolitamadhupānaśraddhāprasarāt ।</l>
<l>puṣpavatī—mukhacuṃbana—sahāsa—kaṇṭhagraha—sukhāt ॥)</l></lg>
<p>28. <b>pakṣapāto</b> yathā—(seba. 12.13)</p>
<b><lg>
<l>vīsaṃbha vaḍ‍‌ḍhiarasaṃ rai/airāu-kkhalia-sesa-saṃṭhia-rasaṇaṃ ।</l>
<l>vialiamaapatta/ttuṭṭhaṃ	paccūsaraaṃ	paosadūrabbhahiaṃ ॥ 35 ॥</l>
</lg></b>
<lg><l>{visrambhavardhitarasaṃ	rati/atirāgotkhalitaśeṣasaṃsthitaraśanam ।</l>
<l>vigalitamadena nipuṇaṃ madaprāp‍tatuṣṭiṃ pratyūṣarataṃ pradoṣadūrābhyadhikam ॥}</l></lg>
<p>29. <b>lobho</b> yathā—</p>
<b><lg>
<l>huṃ huṃ de bhaṇasu puṇo ṇa muaṃ ti karei kālavikkhevaṃ ।</l>
<l>ghariṇī	hiaasuhāiṃ	paiṇo	kaṇṇe	bhaṇaṃtassa ॥ 36 ॥</l>
</lg></b>
<lg><l>(huṃ/huṃ he bhaṇa punaḥ na śruta/jñātamiti karoti kālavikṣepam ।</l>
<l>gṛhiṇī	hṛdayasukhāni	patyuḥ	karṇe	bhaṇataḥ ॥)</l></lg>
<p>30. <b>āsaṅgo</b> yathā—(māmā. 1.26)</p>
<b><lg>
<l>santāpasantatimahāvyasanāya	tasyā—
mādhatta	me	tadanapekṣitahetu	cetaḥ ।</l>
<l>prāyaḥ	śubhaṃ	ca	vidadhātyaśubhaṃ		ca jantoḥ
sarvaṃkaṣā	bhagavatī	bhavitavyataiva ॥ 37 ॥</l>
</lg></b>
<p>31. <b>abhiṣvaṅgo</b> yathā—(gāsa. 276 ve.)</p>
<b><lg>
<l>daḍhamūḍhabaddhagaṃṭhi	vva	moiā	kaha	vi	teṇa	me	bāhū ।</l>
<l>amhehi vi tassa ure khutta vva samukhkhaā thaṇaā ॥ 38 ॥</l>
</lg></b>
<lg><l>(dṛḍhamūḍhabaddhagranthī iva mocitau kathamapi tena me bāhū ।</l>
<l>asmābhirapi	tasyorasi	khāta	iva	samutkhātau	stanau ॥)</l></lg>
<p>32. <b>sakti</b>ryathā—(gāsa. 878 ve.)</p>
<b><lg>
<l>kālakkharadūsikkhia bālaa! re ehi lagga kaṃṭhaṃmi ।</l>
<l>doṇha	vi	ṇaraaṇivāso	sāmaaॅ	jai	hoi	tā 	u ॥ 39 ॥</l>
</lg></b>
<pb n="1105"/>
<lg><l>(kālākṣaraduśśikṣita bālaka! re ehi lagasva kaṇṭhe ।</l>
<l>dvayorapi naraka/nirayanivāso samakaṃ yadi bhavati tad bhavatu ॥)</l></lg>
<p>33. <b>moho</b> yathā—(gāsa. 361ve)</p>
<b><lg>
<l>ṇīsāsuk‍kaṃpapuloiehi jāṇaṃti pecciuṃ dhaṇṇā ।</l>
<l>aṃhārisāṇa diṭhṭhe piaṃmi appā vi pamhasai ॥ 40 ॥</l>
</lg></b>
<lg><l>(niḥśvāsotkampitapralokitairjānanti prekṣituṃ dhanyāḥ ।</l>
<l>asmādṛśāṃ dṛṣṭe priye ātmā'pi prasmaryate ॥)</l></lg>
<p>34. <b>ākūtaṃ</b> yathā—</p>
<b><lg>
<l>tāva chivai, tā ṇiacchai, tā kuṇai raaṃ pi tāva cuṃbeī ।</l>
<l>aṃgehi	kīrai	paī	kāmottattasīalo	tissā(yāvat) ॥ 41 ॥</l>
</lg></b>
<lg><l>(tāvat spṛśati tāvanniyacchati, tāvat karoti, ratamapi, tāvaccumbati ।</l>
<l>aṅgaiḥ	kriyate	patiḥ	kāmottap‍taśītalastasyāḥ(lo yāvat) ॥)</l></lg>
<p>35. <b>kutūhalaṃ</b> yathā—(gāsa. 1.21)</p>
<b><lg>
<l>asamattamaṃḍaṇa	c‍cia	vac‍ca	gharaṃ	se	sakouhallassa ।</l>
<l>bolāvia—halahalaassa	putti! citte ṇa laggihisi ॥ 42 ॥</l>
</lg></b>
<lg><l>{asamāp‍tamaṇḍanaiva	vraja	gṛhaṃ	tasya	sakautūhalasya ।</l>
<l>vyavalīnautsukyasya	putri!	citte	na	lagiṣayasi ॥}</l></lg>
<p>36. <b>vismayo</b> yathā—(sūmu. 16)</p>
<b><lg>
<l>kamalamanambhasi kamale ca kuvalayametāni kanakalatikāyām ।</l>
<l>sā	ca	sukumārasubhagetyutpātaparamparā	keyam? ॥ 43 ॥</l>
</lg></b>
<p>37. <b>rāgo</b> yathā—(gāsa. 6.61)</p>
<b><lg>
<l>ghariṇighaṇatthaṇapellaṇasuhellipaḍiassa	hoṃtapahiassa ।</l>
<l>avasauṇaṃ—gāraa—vāraviṭhṭhi—diahā	suhāveṃti ॥ 44 ॥</l>
</lg></b>
<lg><l>{gṛhiṇīghanastanapreraṇasukhakelipatitasya	bhaviṣyatpathikasya ।</l>
<l>apaśakunāṅgārakavāraviṣṭidivasāḥ	sukhayanti ॥)}</l></lg>
<p>38. <b>vegau</b> yathā—</p>
<b><lg>
<l>jāṇāmi jaṇo ṇiuṇo guruaṇamajjhammi saṃṭhiā a ahaṃ ।</l>
<l>tā kiṃ karemi piasahi! dhariāvi balā valai diṭṭhī ॥ 45 ॥</l>
</lg></b>
<pb n="1106"/>
<lg><l>(jānāmi	jano	nipuṇo	gurujanamadhye	saṃsthitā	cāham ।</l>
<l>tat kiṃ karomi priyasakhi! dhṛtā'pi balād valate dṛṣṭiḥ ॥)</l></lg>
<p>39. <b>adhyavasāyo</b> yathā—(māmā. 4.4)</p>
<b><lg>
<l>samānapremāṇaṃ	janamasulabhaṃ	prārthitavato
vidhau	vāmārambhe	mama	samucitaiṣā	pariṇatiḥ ।</l>
<l>tathā'pyevaṃ nindāśravaṇasamaye'syāḥ pravigalat—
prabhaṃ	prātaścandradyuti	vadanamantardahati	mām ॥ 46 ॥</l>
</lg></b>
<p>40. <b>vyavasāyo</b> yathā—(gāsa. 3.31)</p>
<b><lg>
<l>tassa/tujjha a sohaggaguṇaṃ amahilasarisaṃ ca sāhasaṃ majjha ।</l>
<l>jāṇai	golāūro	vāsārattaddharatto	a ॥ 47 ॥</l>
</lg></b>
<lg><l>{tasya(tava) ca saubhāgyaguṇam amahilāsadṛśaṃ ca sāhasaṃ mama ।</l>
<l>jānāti	godāpūro	varṣārātrārdharātrañca ॥}</l></lg>
<p>41. <b>kāmanā</b> yathā—(līlāvatī. 1258)</p>
<b><lg>
<l>acchīhiṃ cia sā teṇa piaamā ṇeha-ṇibbhara-maṇeṇa ।</l>
<l>āhāsia va ūhia vva rabhia/ramia/rate vva pīa vva ॥ 48 ॥</l>
</lg></b>
<lg><l>(akṣibhyāmeva sā tena priyatamā s‍nehanirbharamanasā ।</l>
<l>ābhāṣiteva	upagūḍheva	rateva	pīteva ॥)</l></lg>
<p>42. <b>vāsanā</b> yathā—</p>
<b><lg>
<l>āṇiapulaubbheo savattipaṇaapaḍipūraṇaṃmi/paridhūsarammi vi garue ।</l>
<l>piadaṃsaṇe	pavaṭṭa/ḍ‍ḍhai	maṃtuṭṭhāṇe	vi	ruppiṇīe	pahariso ॥ 49 ॥</l>
</lg></b>
<lg><l>{ānītapulakodbhedaḥ sapat‍nīpraṇayapratipūraṇe'pi/paridhūsare'pi guruke ।</l>
<l>priyadarśane pravarta/rdhate mantu/nyusthāne'pi rukmiṇyāḥ praharṣaḥ ॥}</l></lg>
<p>43. <b>smaraṇaṃ</b> yathā—(gāsa. 4.68)</p>
<b><lg>
<l>bharimo	se	saaṇaparaṃmuhīe	vialaṃtamāṇapasarāe ।</l>
<l>kaiava-suttu-vvattaṇa-thaṇa-kalasu haru/bhara—ppellaṇasuhelliṃ ॥ 50 ॥</l>
</lg></b>
<lg><l>(smarāmastasyāḥ śayanaparāṅmukhyā vigalanmānaprasarāyāḥ ।</l>
<l>kaitava—sup‍todvartana—stanabhara—kalasa—preraṇa—sukhakelim ॥)</l></lg>
<pb n="1107"/>
<p>44. <b>saṅkalpo</b> yathā—</p>
<b><lg>
<l>pihite kārāvāsāgāre manasi sa ca sūcīmukhāgranirbhedyam/dye ।</l>
<l>apica nimīlitanayane	tathā'pi	kāntānanaṃ	vyaktam ॥ 51 ॥</l>
</lg></b>
<p>45. <b>bhāvo</b> yathā—</p>
<b><lg>
<l>diṭṭhe jaṃ pulaijjasi dha/tharaharasi piaṃmi jaṃ samāsaṇṇe ।</l>
<l>taha/tuha	saṃbhāsaṇaseulliphaṃsaṇe	kiṃ	vilijjihisi ॥ 52 ॥</l>
</lg></b>
<lg><l>{dṛṣṭe	yat	pralokiṣyasi	dharadharasi	priye	yatsamāsanne ।</l>
<l>tathā/tava	saṃbhāṣaṇasvedārdrasparśane	kiṃ	vilajjiṣyase ॥}</l></lg>
<p>46. <b>rāgo (hāsaḥ)</b> yathā—</p>
<b><lg>
<l>taha tīe suharaso pahariso a muhapaṃkaaṃmi papphurio ।</l>
<l>samaaṃ jaha viasia—mauliāi ja—āi acchīi ॥ 53 ॥</l>
</lg></b>
<lg><l>(tathā	tasyāḥ	sukharasaḥ	praharṣaśca	mukhapaṅkaje	prasphuritaḥ ।</l>
<l>samakaṃ	yathā	vikasitamukulite	jāte	akṣiṇī ॥)</l></lg>
<p>47. <b>rati</b>ryathā—(gāsa. 2.25)</p>
<b><lg>
<l>accheraṃ va ṇihi vvia sagge rajjaṃ va amaapāṇaṃ va ।</l>
<l>āsi mha taṃ muhuttaṃ viṇiaṃsaṇa—daṃsaṇaṃ tissā/tīe ॥ 54 ॥</l>
</lg></b>
<lg><l>(āścaryamiva nidhiriva svargo rājyamiva amṛtapānamiva ।</l>
<l>āsīnmama	tanmuhūrtaṃ	vinivasanadarśanaṃ	tasyāḥ ॥)</l></lg>
<p>48. <b>prīti</b>ryathā—</p>
<b><lg>
<l>avihāviakkharavaā	cireṇa	aṇubaṃdhapucchiapalattā ।</l>
<l>ṇavavahupaḍhamullāvā	varassa	hiae	ṇa	māeṃti ॥ 55 ॥</l>
</lg></b>
<lg><l>{avibhāvitākṣaravacasaḥ/padāḥ cireṇa anubandhapṛṣṭapralapitāḥ/pravṛttāḥ ।</l>
<l>navavadhūprathamollāpā	varasya	hṛdaye	na	mānti ॥}</l></lg>
<p>49. <b>dākṣiṇyaṃ</b> yathā—(gāsa. 2.22)</p>
<b><lg>
<l>ṇavavahupeṃmataṇuio	paṇaaṃ	paḍhamaba/ghariṇīeॅ	rakkhanto ।</l>
<l>alihia—duppariallaṃ	pi	ṇei	raṇṇaṃ	dhaṇuṃ	vāho ॥ 56 ॥</l>
</lg></b>
<pb n="1108"/>
<lg><l>(navavadhūprematanūkṛtaḥ praṇayaṃ prathamagṛhiṇyā rakṣan ।</l>
<l>alikhitadurākarṣamapi	nayatyaraṇyaṃ	dhanurvyādhaḥ ॥)</l></lg>
<p>50. <b>anugraho</b> yathā—(gāsa. 3.99)</p>
<b><lg>
<l>khiṇṇassa ure paiṇo ṭhavei gimhāvaraṇharamiassa ।</l>
<l>ollaṃ galaṃtapu/upphaṃ ṇhāṇasuaṃdhaṃ cihurabhāraṃ ॥ 57 ॥</l>
</lg></b>
<lg><l>(khinnasyorasi patyuḥ sthāpayati grīṣmāparāṇharamitasya ।</l>
<l>ārdraṃ	galatpuṣpaṃ	s‍nānasugandhaṃ	cikurabhāram ॥)</l></lg>
<p>51. <b>vātsalyaṃ</b> yathā—</p>
<b><lg>
<l>jhatti	samuṭṭhia-maṇahara-siri-vaaṇa-vilāsa-saṃbhamāuliaṃ ।</l>
<l>bhua-juala-gahia-ṇippaṃdamaṃdaraṃ	ṇamaha	mahumahaṇaṃ ॥ 58 ॥</l>
</lg></b>
<lg><l>(jhaṭiti	samutthitamanohāriśrīvadanavilāsasaṃbhramākulitam ।</l>
<l>bhujayugalagṛhītanissapandamandaraṃ	namata	madhumathanam ॥)</l></lg>
<p>52. <b>anukrośo</b> yathā—(gāsa. 6.66)</p>
<b><lg>
<l>gajja mahaṃ c‍cia uariṃ savvatthāmeṇa lohahiaassa ।</l>
<l>jalahara! laṃbālaiaṃ	mā	re	mārehisi	varāiṃ ॥ 59 ॥</l>
</lg></b>
<lg><l>(garja	mamaivopari	sarvasthām‍nā	lohahṛdayasya ।</l>
<l>jaladhara!	lambālakāṃ	mā	re	mārayiṣyasi	varākīm ॥)</l></lg>
<p>53. <b>viśvāso</b> yathā—(gāsa. 967 ve.)</p>
<b><lg>
<l>kelīgottakkhalaṇe/lie varassa paphphuḍuṃḍullai dihiṃ dei ।</l>
<l>bahuvāsaavāsaghare	vahūe	vāhulliā	diṭṭhī ॥ 60 ॥</l>
</lg></b>
<lg><l>{kelīgotraskhalane	varasya	hindolitaṃ	dhṛtiṃ	dadhāti ।</l>
<l>vadhūvāsakavāsagṛhe	vadhvā	bāṣpārdritā dṛṣṭiḥ ॥}</l></lg>
<p>54. <b>visrambho</b> yathā—</p>
<b><lg>
<l>samaaṇa-ṇaaṇāloaṇa-sac‍caviaṇṇoṇṇa-maṇaharāā/lāvo ।</l>
<l>paccūsa-raa-vilāso	vīsaṃbhaṃ	kahai	mihuṇāṇa ॥ 61 ॥</l>
</lg></b>
<lg><l>(samadananayanālokanasatyāpitānyonyamanoharālāpaḥ ।</l>
<l>pratyūṣaratavilāso visraṃbhaṃ kathayati mithunānām ॥)</l></lg>
<pb n="1109"/>
<p>55. <b>vaśīkāro</b> yathā—(gāsa. 2.30)</p>
<b><lg>
<l>sāloe ccia sūre ghariṇī gharasāmiassa ghettūṇa ।</l>
<l>ṇecchaṃtassa vi pāe dhuai hasaṃtī hasaṃtassa ॥ 62 ॥</l>
</lg></b>
<lg>
<l>(sāloka eva sūrye gṛhiṇī gṛhasvāmino gṛhītvā ।</l>
<l>anicchato'pi pādau dhāvati hasantī hasataḥ ॥)</l>
</lg>
<p>56. <b>praṇayo</b> yathā—(gāsa. 1.86)</p>
<b><lg>
<l>ekkaṃ paharuvviṇṇaṃ hatthaṃ muhamārueṇa vīaṃto ।</l>
<l>so vi hasaṃtīem̐ maem̐ gahio bīeṇa kaṃṭhammi ॥ 63 ॥</l>
</lg></b>
<lg>
<l>(ekaṃ prahārodvig‍naṃ hastaṃ mukhamārutena vījayan ।</l>
<l>so'pi hasantyā mayā gṛhīto dvitīyena kaṃṭhe ॥)</l>
</lg>
<p>57. <b>prāp‍ti</b>ryathā—</p>
<b><lg>
<l>haṃho kaṇṇullīṇā bhaṇāmi re suhaa! kiṃ pi mā tūra ।</l>
<l>ṇijjaṇapāṇaṭṭhī/ddhīsu/tu kahaṃ pi puṇṇehi laddho si ॥ 64 ॥</l>
</lg></b>
<lg>
<l>(haṃho karṇollīnā bhaṇāmi re subhaga! kimapi mā tvara ।</l>
<l>nirjanapānagoṣṭhīsu rathyāsu kathamapi puṇyairlabdho'si ॥)</l>
</lg>
<p>58. <b>paryāp‍ti</b>ryathā—(rā.ku. asamarthau)</p>
<b><lg>
<l>eeṇa c‍cia piasahi! pajjattaṃ kiṃ ṇa māṇuse loe? ।</l>
<l>jaṃ tassa kae esā kisa tti savvo jaṇo bhaṇai ॥ 65 ॥</l>
</lg></b>
<lg>
<l>(etenaiva priyasakhi ! paryāp‍taṃ kiṃ na mānuṣe loke? ।</l>
<l>yat tasya kṛte eṣā kṛśeti sarvo jano bhaṇati ॥)</l>
</lg>
<p>59. <b>samāp‍ti</b>ryathā—</p>
<b><lg>
<l>asamattacittala................vapāuvo	sasimuhīe ।</l>
<l>muhuaṃdo pajjaṃtarahamahūsavaviḍattamuhamauli acchijuo ॥ 66 ॥</l>
</lg></b>
<lg>
<l>(asamāp‍tacitta........................... śaśimukhyāḥ ।</l>
<l>mukhacandraḥ	paryantarathamahotsavārjitamukhamukulitamakṣiyugam ॥)</l>
</lg>
<p>60. <b>abhimānāp‍ti</b>ryathā—(gāsa. 3.29)</p>
<b><lg>
<l>savvassammi vi daḍ‌ḍhe gahavaidhūāe ṇivvudi c‍cea ।</l>
<l>jaṃ teṇa gāmaḍāhe hatthāhatthiṃ kuḍo gahio ॥ 67 ॥</l>
</lg></b>
<pb n="1110"/>
<lg>
<l>(sarvasve'pi	dagdhe	gṛhapatiduhiturnirvṛtireva ।</l>
<l>yat tena grāmadāhe hastāhastikayā kuṭo/ghaṭo gṛhītaḥ ॥)</l>
</lg>
<p>61. <b>s‍neho</b> yathā—</p>
<b><lg>
<l>hiaabbhaṃtarapasaraṃtaṇeharasavisarapūriā	purao ।</l>
<l>piadaṃsaṇaṃmi diṭṭhī maṃcai/majjha vi ṇavakaṃdalāi vva ॥ 68 ॥</l>
</lg></b>
<lg>
<l>(hṛdayābhyantaraprasarats‍neharasavisarapūritā	purataḥ ।</l>
<l>priyadarśana dṛṣṭirmamāpi navakandale iva ॥)</l>
</lg>
<p>62. <b>prema</b> yathā—</p>
<b><lg>
<l>māe! kajjāraṃbhā phalasaṃpattīe hoṃti viṇiattā ।</l>
<l>ṇa samappaṃti samattā vi daḍ‍ḍhapemmassa vāvārā ॥ 69 ॥</l>
</lg></b>
<lg>
<l>(mātaḥ! kāryārambhāḥ phalasaṃpattyā bhavanti vinivṛttāḥ ।</l>
<l>na samāpyante samastā api dagdhapremṇo vyāpārāḥ ॥)</l>
</lg>
<p>63. <b>āhlādo</b> yathā—(gāsa. 2.68)</p>
<b><lg>
<l>acchau tāva maṇaharaṃ piāi muhadaṃsaṇaṃ aimahagghaṃ ।</l>
<l>taggāmacche/kkhettasīmā vi jhatti diṭhṭhā suhāvei ॥ 70 ॥</l>
</lg></b>
<lg>
<l>(astu tāvanmanoharaṃ priyāyā mukhadarśanamatimahārgham ।</l>
<l>tad‍grāmakṣetrasīmā'pi jhaṭiti dṛṣṭā sukhayati ॥)</l>
</lg>
<p>64. <b>nirvṛti</b>ryathā—(gāsa. 1.85)</p>
<b><lg>
<l>dakkhiṇṇeṇa vi eṃto suhaa! suhāvesi amha hiaāiṃ ।</l>
<l>ṇikkaiavāṇuratto si jāṇa kā ṇivvuī tāṇaṃ? ॥ 71 ॥</l>
</lg></b>
<lg>
<l>(dākṣiṇyenāpyāyan subhaga! sukhayasyasmākaṃ hṛdayāni ।</l>
<l>niṣkaitavānurakto'si yāsāṃ kā nirvṛtistāsām? ॥)</l>
</lg>
<p>so'yamanurāgacatuṣṣaṣṭiprakāro'pi pratiprakāraṃ <b>aṣṭadhā</b> saṃbhavati—</p>
<p>1.1 nityānurāgaḥ.</p>
<p>1.2 naimittikānurāgaḥ,</p>
<p>1.3 sāmānyānurāgaḥ,</p>
<p>1.4 viśeṣānurāgaḥ,</p>
<pb n="1111"/>
<p>1.5.	prakāśānurāgaḥ,</p>
<p>1.6.	pracchannānurāgaḥ,</p>
<p>1.7.	akṛtrimānurāgaḥ,</p>
<p>1.8.	kṛtrimānurāgaḥ, iti ।</p>
<p>teṣu —</p>
<p>kālādikāraṇaviśeṣānapekṣo <b>nityaḥ,</b></p>
<p>tad‍‌viparīto <b>naimittikaḥ,</b></p>
<p>jātiviṣayaḥ <b>sāmānyaḥ,</b></p>
<p>vyaktiviṣayo <b>viśeṣaḥ,</b></p>
<p>svāṅganādigocaraḥ <b>prakāśaḥ,</b></p>
<p>parāṅganādiviṣayaḥ <b>pracchannaḥ,</b></p>
<p>prayojananirapekṣo<b>'kṛtrimaḥ,</b></p>
<p>tad‍‌viparītaḥ prayat‍nanirvartyaḥ <b>kṛtrimaḥ</b> ।</p>
<p>(<b>1.1 nityānurāgaḥ</b> —24)</p>
<p>tatra — <b>nityaḥ</b> viṣaya—āśraya—ālambana—uddīpana—sthāna—saṃsthāna—rūpa—svarūpāṇāṃ
pṛthak traividhyāt caturviṃśatidhā ।</p>
<p>1.1.1 tatra anurāgo yasminnupajāyate sa <b>viṣayaḥ</b> ।</p>
<p>1.1.2 yasya jāyate sa <b>āśrayaḥ</b> ।</p>
<p>1.1.3 yadālambate <b>tadālambanam</b> ।</p>
<p>1.1.4 yaduddīpayati <b>taduddīpanam</b> ।</p>
<p>1.1.5. yatra avatiṣṭhate tat <b>sthānam</b> ।</p>
<p>1.1.6 yena suśliṣṭo bhavati(?) tat <b>saṃsthānam</b> ।1</p>
<p>1.1.7 yena śobhate tat <b>rūpam</b> ।</p>
<p>1.1.8 yena nirūpyate tat <b>svarūpam</b> । teṣu—</p>
<!-- NOTES pg=1111!-->
1. jo. pāṭha eṣaḥ । rā. pāṭhastu 'ṣṭe......patita patati(?) tat'
<pb n="1112"/>
<p>1.1.1 <b>viṣayānurāgaḥ</b>—	(ka) uc‍caḥ,	(kha) nim‍naḥ,	(ga) samaḥ iti,</p>
<p>1.1.2 <b>āśrayānurāgaḥ</b>—	(ka) uttamaḥ,	(kha) madhyamaḥ,	(ga) kanīyān iti,</p>
<p>1.1.3 <b>ālambanānurāgaḥ</b>—	(ka) śīghraḥ,	(kha) madhyamaḥ,	(ga) ciraḥ iti,</p>
<p>1.1.4 <b>uddīpanānurāgaḥ</b>—	(ka) mṛduḥ,	(kha) madhyaḥ,	(ga) caṇḍaḥ iti,</p>
<p>1.1.5 <b>sthānānurāgaḥ</b>—	(ka) sadṛk,	(kha) visadṛśaḥ,	(ga) asadṛkṣaḥ/śaḥ iti,</p>
<p>1.1.6 <b>saṃsthānānurāgaḥ</b>—	(ka) samyak,	(kha) mithyā,	(ga) atiśāyī iti,</p>
<p>1.1.7 <b>rūpānurāgaḥ</b>—	(ka) cāruḥ, 	(kha) acāruḥ	(ga) ubhayātmā iti,</p>
<p>1.1.8 <b>svarūpānurāgaḥ</b>—	(ka) gabhīraḥ,	(kha)(anu)utkaṭaḥ,	(ga) prakaṭaḥ iti,</p>
<p>tatra—</p>
<p>1.1.1 (ka) <b>uc‍cajātau ya upajāyate sa uc‍caḥ</b> ; yathā—</p>
<b><lg>
<l>kaalīgabbhasaricche ūrū daṭ‍ṭhūṇa haliasoṇhāe ।</l>
<l>ullasai ṇaharaṃjaṇaṃ caṃḍi/ḍulassa1 seolliakarassa ॥ 72 ॥</l>
</lg></b>
<lg>
<l>(kadalīgarbhasadṛkṣe ūrū dṛṣṭvā hālikas‍nuṣāyāḥ ।</l>
<l>ullasati nakharañjanaṃ nāpitasya svedārdrakarasya ॥)</l>
</lg>
<p>1.1.1 (kha) <b>nim‍najātau nim‍naḥ</b> ; yathā—</p>
<b><lg>
<l>golāṇaīṇa tūhe mohaṃ via kurukurāamāṇabhaṭṭassa ।</l>
<l>soddha/jjhaa-dhūāmuhapecchirassa ṇa samappae saṃjjhā ॥ 73 ॥</l>
</lg></b>
<lg>
<l>(godānadyāstīrthe moghameva	kurukurāyamāṇabhaṭṭasya ।</l>
<l>rajakaduhitṛmukhaprekṣaṇaśīlasya na samāpyate saṃdhyā ॥)</l>
</lg>
<p>1.1.1 (ga) <b>samajātau samaḥ</b> ; yathā—</p>
<b><lg>
<l>saṃkea-ūsua-maṇo	gahavai-dhūā-kaḍakkha-sac‍cavio ।</l>
<l>taṃbaṃ gaaṃ ṇa veai vīḍāro/govālo aṃbaraṃ duhai ॥ 74 ॥</l>
</lg></b>
<lg>
<l>(saṃketotsukamanā gṛhapatiduhitṛkaṭākṣasatyāpitaḥ ।</l>
<l>gāṃ gatāṃ na vetti vrīḍālurambaraṃ dogdhi ॥)</l>
</lg>
<p>1.1.2 (ka) <b>strīpuṃsayoḥ parasparānurāge uttamaḥ</b> ; yathā—(gāsa. 1.98)</p>
<b><lg>
<l>ramiūṇa paaṃ vi/pi gao jāhe uvaūhiuṃ paḍiṇiutto ।</l>
<l>ahaaṃ pautthapai/a vva takkhaṇaṃ so pavāsi vva ॥ 75 ॥</l>
</lg></b>
<!-- NOTES pg=1112!-->
1. caṇḍilo nāpita iti deśīnāmamālāvyākhyā ।
<pb n="1113"/>
<b><lg>
<l>(rantvā padamapi gato yadopagūhituṃ pratinivṛttaḥ ।</l>
<l>ahaṃ proṣitapatikeva tatkṣaṇaṃ sa pravāsīva ॥)</l>
</lg></b>
<p>1.1.2 (kha) <b>yoṣidanurāge madhyamaḥ</b> ; yathā—(gāsaḥ 2.94)</p>
<b><lg>
<l>sā tui sahatthadiṇṇaṃ ajja vi o suhaa! gaṃdharahiaṃ pi ।</l>
<l>uvvasia—ṇaaragharadevaa	vva	ṇo/omāliaṃ	vahai ॥ 76 ॥</l>
</lg></b>
<lg>
<l>(sā tāṃ svahastadattāmadyāpi re subhaga! gandharahitāmapi ।</l>
<l>udvāsitanagaragṛgadevateva	avamālikāṃ	vahati ॥)</l>
</lg>
<p>1.1.2 (ga) <b>puruṣānurāge kanīyān</b> ; yathā—(gāsa. 1.84)</p>
<b><lg>
<l>so tuha kaeṇa suṃdari! taha jhīṇo sumahilo haliautto ।</l>
<l>jaha se macchariṇīe vi doc‍caṃ jāāem̐ paḍivaṇṇaṃ ॥ 77 ॥</l>
</lg></b>
<lg>
<l>(sa tava kṛtena sundari! tathā kṣīṇaḥ sumahilo hālikaputraḥ ।</l>
<l>yathā tasya matsariṇyā'pi dūtyaṃ jāyayā pratipannam ॥)</l>
</lg>
<p>1.1.3. (ka) <b>prakṛtivaśājjane śīghraṃ kālamālambamānaḥ śīghraḥ</b> ; yathā—(gāsa.5.62)</p>
<b><lg>
<l>hatthapphaṃseṇa jaraggaī/vī vi paṇhavai dohaaguṇeṇa ।</l>
<l>avaloia—paṇhuiriṃ puttaa dukkhehi pāvihisi ॥ 78 ॥</l>
</lg></b>
<lg>
<l>(hastasparśena	jaradgavyapi	pras‍nauti dohadaguṇena ।</l>
<l>avalokitapras‍navaśīlāṃ putraka! duḥkhaiḥ prāpsyasi ॥)</l>
</lg>
<p>1.1.3 (kha) <b>madhyakālālambano madhyaḥ</b> ; yathā—(śāku. 1.20)</p>
<b><lg>
<l>calāpāṅgāṃ dṛṣṭiṃ spṛśasi bahuśo vepathumatīṃ
rahasyākhyāyīva svanasi mṛdu karṇāntikacaraḥ ।</l>
<l>karaṃ vyādhunvatyāḥ pibasi ratisarvasvamadharaṃ
vayaṃ tattvānveṣānmadhukara! hatāstvaṃ khalu kṛtī ॥ 79 ॥</l>
</lg></b>
<p>1.1.3 (ga) <b>cirakālālambanaś‍ciraḥ</b> ; sa yathā—(kusaṃ. 5.61)</p>
<b><lg>
<l>na vedmi sa prārthitadurlabhaḥ kadā sakhībhirasrāntaravīkṣitāmimām ।</l>
<l>tapaḥkṛśāmabhyupapatsyate sakhīṃ vṛṣeva sītāṃ tadavagrahakṣatām ॥ 80 ॥</l>
</lg></b>
<p>1.1.4 (ka) <b>rāgānuguṇyānmṛdūpakramo mṛduḥ</b> ; sa yathā—(māgha. 10.17)</p>
<b><lg>
<l>mandamandavigalat‍trapamīṣac‍cakṣurullasitapakṣma	dadhatyā ।</l>
<l>vīkṣyate sma śanakairnavavadhvā kāmino mukhamadhomukhayaiva ॥ 81 ॥</l>
</lg></b>
<pb n="1114"/>
<p>1.1.4 (kha) <b>madhyopakramo madhyaḥ</b> ; sa yathā—(kirātā. 9.47)</p>
<b><lg>
<l>loladṛṣṭi vadanaṃ dayitāyāś‍cumbati priyatame rabhasena ।</l>
<l>vrīlayā saha vinīvi nitambādaṃśukaṃ śithilatāmupapede ॥ 82 ॥</l>
</lg></b>
<p>1.1.4 (ga) <b>caṇḍopakramaḥ caṇḍaḥ</b> ; yathā—(sūmu. 15)</p>
<b><lg>
<l>dhanyāḥ	sthayāḥ kathayatha priyasaṅgame'pi
visrabdhacāṭukaśatāni	ratāntareṣu ।</l>
<l>nīvīṃ prati praṇihitaśca karaḥ priyeṇa
sakhyaḥ! śapāmi yadi kiñcidapi smarāmi ॥ 83 ॥</l>
</lg></b>
<p>1.1.5 (ka) <b>guṇādhike puṃsi yoṣiti vā samupajāyamānaḥ sadṛk</b> ; yathā—</p>
<b><lg>
<l>sthāne	tapo	duścarametadarthamaparṇayā	komalayā'pi	tap‍tam ।</l>
<l>yā dāsyamapyasya labheta nārī sā syāt kṛtārthā kimutāṅkaśayyām ॥ 84 ॥</l>
</lg></b>
<p>(kusaṃ. 7.65)</p>
<p>1.1.5 (kha) <b>tadviparīto visadṛśaḥ</b> ; yathā—(rāmacarite 12.79)</p>
<b><lg>
<l>paravatyaparicchade kapau kṛpaṇe'smin mayi ko'yamādaraḥ ? ।</l>
<l>mṛgayasva mṛgekṣaṇe! kamapyanurūpaṃ visadṛṅ na śobhate ॥ 85 ॥</l>
</lg></b>
<p>1.1.5 (ga) <b>guṇānāmekasya bhūyastve parasya ca alpīyastve tat asadṛśaḥ</b> ;</p>
<p>yathā—(māmā—2.6)</p>
<b><lg>
<l>idamiha madanasya jaitramastraṃ sahajavilāsanibandhanaṃ śarīram ।</l>
<l>asadṛśavarasamprayogaśocyaṃ viphalaguṇātiśayaṃ bhaviṣyatīti ॥ 86 ॥</l>
</lg></b>
<p>1.1.6 (ka) <b>parasparasyānurāgādisāmye samyak</b> ; yathā—(bā.rā. 5.17)</p>
<b><lg>
<l>samapemmarasaṃ samarūpajauvaṇaṃ samavilāsaveaḍḍhiṃ ।</l>
<l>samasuhadukkhaṃ a jaṇaṃ samapuṇṇo jai jaṇo lahai ॥ 87 ॥</l>
</lg></b>
<lg>
<l>(samapremarasaṃ	samarūpayauvanaṃ	samavilāsavaidagdhyam ।</l>
<l>samasukhaduḥkhaṃ ca janaṃ samapuṇyo yadi jano labhate ॥)</l>
</lg>
<p>1.1.6 (kha) <b>ekasya prātikūlye mithyā;</b> yathā—(seba. 11.27)</p>
<b><lg>
<l>abbhatthaṇaṃ ṇa geṇhai tīrai tihuaṇasirīa vi ṇa loheuṃ ।</l>
<l>ṇa gaṇei sarīrabhaaṃ kaha maṇṇe hojja jāṇaī sāṇuṇaā ॥ 88 ॥</l>
</lg></b>
<pb n="1115"/>
<lg>
<l>(abhyarthanāṃ na gṛh‍ṇāti śakyate tribhuvanaśriyā'pi na lobhayitum ।</l>
<l>na gaṇayati śarīrabhayaṃ kathaṃ manye bhavejjānakī sānunayā ॥)</l>
</lg>
<p>1.1.6 (ga) <b>ekasyātiśayādhikye atiśāyī</b> ; yathā—</p>
<b><lg>
<l>diṭhṭhā kuviāṇuṇaā piā sahassajaṇapellaṇaṃ pi visahiaṃ ।</l>
<l>jassa ṇisaṇṇāe ure sirīe pemmeṇa lahaio appāṇo ॥ 89 ॥</l>
</lg></b>
<lg>
<l>(dṛṣṭā kupitānunayā priyā sahasrajanapreraṇamapi visoḍham ।</l>
<l>yasya niṣaṇṇayā urasi śriyaḥ premṇā laghūkṛta ātmā ॥)</l>
</lg>
<p>1.1.7 (ka) <b>vayorūpajātyādīnāṃ parabhāge cāruḥ</b> ; yathā—(raghu. 6.65)</p>
<b><lg>
<l>indīvaraśyāmatanurnṛpo'sau tvaṃ rocanāgauraśarīrayaṣṭiḥ ।</l>
<l>anyonyaśobhāparivṛddhaye vāṃ yogastaḍittoyadayorivāstu ॥ 90 ॥</l>
</lg></b>
<p>1.1.7 (kha) <b>tadviparyaye acāruḥ</b> ; yathā—(māmā. 2.8)</p>
<b><lg>
<l>rājñaḥ priyāya suhṛde sacivāya kāryād
dattvā''tmajāṃ	bhavati/tu	nirvṛtimānamātyaḥ ।</l>
<l>durdarśanena	ghaṭatāmiyamapyanena
dhūmagraheṇa	vimalā	śaśinaḥ	kaleva ॥ 91 ॥</l>
</lg></b>
<p>1.1.7 (ga) <b>guṇadoṣayoḥ sadbhāve ubhayātmā</b> ; yathā—(bārā. 1.36)</p>
<b><lg>
<l>ājñā śakraśikhāmaṇipraṇayinī, śāstrāṇi cakṣurnavaṃ,
bhaktirbhūtapatau pinākini, padaṃ laṅketi divyā purī ।</l>
<l>utpattirdruhiṇānvaye ca, tadaho nedṛg varo labhyate
syāc‍cedeṣa na rāvaṇaḥ, k‍va nu punaḥ sarvatra sarve guṇāḥ ? ॥ 92 ॥</l>
</lg></b>
<p>1.1.8 (ka) <b>aprakāśo gabhīraḥ</b> ; yathā—(gāsa. 6.10)</p>
<b><lg>
<l>tuha daṃsaṇasaṃjaṇio vahūem̐/imīem̐ lajjāluīem̐ aṇurāo ।</l>
<l>duggaamaṇoraho via hiae c‍cia jāi pariṇāmaṃ ॥ 93 ॥</l>
</lg></b>
<lg>
<l>(tava darśanasaṃjanito'syā lajjāloranurāgaḥ ।</l>
<l>durgatamanoratha iva hṛdaya eva yāti pariṇāmam ॥)</l>
</lg>
<p>1.1.8 (kha) <b>nātiprakāśo'nutkaṭaḥ</b> ; yathā—śāku. 2.11</p>
<b><lg>
<l>abhimukhe mayi saṃhṛtamīkṣitaṃ hasitamanyanimittakṛtodayam ।</l>
<l>vinayavāritavṛttiritastayā na vivṛto madano na ca saṃvṛtaḥ ॥ 94 ॥</l></lg></b> ityādi ।
<pb n="1116"/>
<p>1.1.8 (ga) <b>atiprakāśaḥ prakaṭaḥ</b> ; yathā—</p>
<b><lg>
<l>iaro jaṇo ṇa āṇai dhaṇṇāṇa saṃjamiāi pemmāiṃ ।</l>
<l>amhaṃ	maṇorahā	dukkhaāṇa	racchāsu	gijjaṃti ॥ 95 ॥</l>
</lg></b>
<lg>
<l>(itaro jano na jānāti dhanyānāṃ susajjitāni premāṇi ।</l>
<l>amṛta/taṃ manorathā duḥkhagā na rathyāsu gīyante/kīryante ॥</l>
</lg>
<p>(<b>1.2 naimittikānurāgaḥ —24</b>)</p>
<p>atha <b>naimittikānurāgaḥ</b> । so'pi	caturviṃśatidhā,	kāla—samaya—
velopādhi—sādhana—samāveśa—deśa—prakīrṇaka—traividhyāt । teṣu —</p>
<p>1.2.1. <b>kālaḥ</b>—hemanta—vasanta—varṣādiḥ । tannimittaḥ—</p>
<p>1.2.1. (ka) haimantikaḥ,</p>
<p>1.2.1. (kha) vāsantikaḥ,</p>
<p>1.2.1. (ga) vārṣikaḥ iti ।</p>
<p>1.2.2. <b>samayaḥ</b>—pravāsārambhaḥ, pratyāgama; prathamasaṅgamādiḥ । tannimittaḥ—</p>
<p>1.2.2. (ka) prāvāsikaḥ,</p>
<p>1.2.2. (kha) prātyāgamikaḥ,</p>
<p>1.2.2. (ga) prāthamasaṅgamikaḥ iti ।</p>
<p>1.2.3. <b>velā</b>—pradoṣaḥ, niśīthaḥ, prabhātam, iti । tannimittaḥ—</p>
<p>1.2.3. (ka) prādoṣikaḥ,</p>
<p>1.2.3. (kha) naiśīthaḥ,</p>
<p>1.2.3. (ga) prābhātikaḥ iti ।</p>
<p>1.2.4. <b>upādhiḥ</b>—tamaḥ, candrodayaḥ, jyots‍nā, iti । tannimittaḥ—</p>
<p>1.2.4. (ka) tāmasaḥ,</p>
<p>1.2.4. (kha) cāndrodayaḥ,</p>
<p>1.2.4. (ga) jyauts‍naḥ iti ।</p>
<p>1.2.5. <b>sādhanam</b>—s‍nānam, vilepanam, mālyam, iti । tannimittaḥ—</p>
<p>1.2.5. (ka) s‍nānīyaḥ,</p>
<p>1.2.5. (kha) vilepanīyaḥ,</p>
<p>1.2.5. (ga) mālīyaḥ iti ।</p>
<pb n="1117"/>
<p>1.2.6. <b>sakti(?)</b> samāveśaḥ—upasaraḥ, prāsādaḥ, madaḥ, iti । tannimittaḥ—</p>
<p>1.2.6. (ka) aupasaraḥ,</p>
<p>1.2.6. (kha) prāsādikaḥ,</p>
<p>1.2.6. (ga) madajaḥ iti ।</p>
<p>1.2.7. <b>deśaḥ</b>—viviktaḥ, gahanaḥ, sevyaḥ, iti । tannimittaḥ—</p>
<p>1.2.7. (ka) viviktanimittaḥ,</p>
<p>1.2.7. (kha) gahananimittaḥ,</p>
<p>1.2.7. (ga) sevyanimittaḥ iti ।</p>
<p>1.2.8. <b>gītanimittam</b>, utsavaḥ, cūtādayaḥ iti prakīrṇakāni । tannimittaḥ—</p>
<p>1.2.8. (ka) gītanimittaḥ,</p>
<p>1.2.8. (kha) autsavaḥ,</p>
<p>1.2.8. (ga) kṣaṇaprabhavaḥ (cūtādinimittaḥ ?) iti ।</p>
<p>1.2.1 (ka) <b>haimantiko</b> yathā—(gāsa. 745 ve)</p>
<b><lg>
<l>kassa ṇa saddhā garuattaṇaṃmi paiṇā pasajjamāṇassa ।</l>
<l>jai	māṇabhaṃjaṇīo	ṇa	hoṃti	hemaṃtarāīo ॥ 96 ॥</l>
</lg></b>
<lg>
<l>(kasya na śraddhā gurutve patyā prasādyamānasya ।</l>
<l>yadi mānabhañjinyo na bhavanti hemantarātryaḥ ॥)</l>
</lg>
<p>1.2.1. (kha) <b>vāsantiko</b> yathā—(gāsa. 543 ve.)</p>
<b><lg>
<l>dīsai ṇa cūamuulaṃ attā! ṇa a vāi malaagaṃdhavaho ।</l>
<l>eṃtaṃ	vasaṃtamāsaṃ	sāhai	ukkaṃṭhiā	ceaṃ ॥ 97 ॥</l>
</lg></b>
<lg>
<l>(dṛśyate na cūtamukulaṃ śvaśrūḥ! na ca vāti malayagandhavahaḥ ।</l>
<l>eṣyantaṃ	vasantamāsaṃ	katha/sādhayatyutkaṇṭhitaṃ	cetaḥ ॥)</l>
</lg>
<p>1.2.1. (ga) <b>vārṣiko</b> yathā—(gāsa. 706, 711ve)</p>
<b><lg>
<l>jaṃ mucchiāe ṇa sudaṃ/muaṃ kalaṃbagaṃdheṇa tagguṇe paḍiaṃ ।</l>
<l>iharā	gajjiasaddo	jīeṇa	viṇā	ṇa	bolaṃto ॥ 98 ॥</l>
</lg></b>
<lg>
<l>{yanmūrcchitayā naṃ śrutaṃ/jñātaṃ kadambagandhena tad‍guṇe patitam ।</l>
<l>itarathā	garjitaśabdo	jīvena	vinā	nāpakrā/mati ॥}</l>
</lg>
<pb n="1118"/>
<p>1.2.2. (ka) <b>prāvāsiko</b> yathā—(gāsa. 1.46)</p>
<b><lg>
<l>kallaṃ kira kharahiao pavasihai pio tti suvvai jaṇaṃmi ।</l>
<l>taha vaḍḍha bhaavai ṇise! jaha se kallaṃ cia ṇa hoi ॥ 99 ॥</l>
</lg></b>
<lg>
<l>(kalyaṃ kila kharahṛdayaḥ pravatsyati priya iti śrūyate jane ।</l>
<l>tathā vardhasva bhagavati niśe! yathā tasya kalyameva na bhavati ॥)</l>
</lg>
<p>1.2.2. (kha) <b>prātyāgamiko</b> yathā—</p>
<b><lg>
<l>sahasā mā sāhivvai piāgamo tīem̐ virahakisiāe ।</l>
<l>ac‍catapahariseṇa vi jā a maā sā maa c‍cea ॥ 100 ॥</l>
</lg></b>
<lg>
<l>(sahasā mā sādhyatāṃ priyāgamastasyā virahakṛśāyāḥ ।</l>
<l>atyantapraharṣeṇāpi	yā	ca	mṛtā	sā	mṛtaiva ॥)</l>
</lg>
<p>1.2.2. (ga) <b>prāthamasaṅgamiko</b> yathā—</p>
<b><lg>
<l>tharaharai ūrujualaṃ jhijjai vaaṇaṃ sasajjhasaṃ hiaaṃ ।</l>
<l>bālāe paḍhamasurae kiṃ kiṃ ṇa kuṇaṃti aṃgāiṃ ॥ 101 ॥</l>
</lg></b>
<lg>
<l>(tharatharāyate ūruyugalaṃ kṣīyate vadanaṃ sasādhvasaṃ hṛdayam ।</l>
<l>bālāyāḥ prathamasurate kiṃ kiṃ na kurvantyaṅgāni ॥)</l>
</lg>
<p>1.2.3. (ka) <b>prādoṣiko</b> yathā—</p>
<b><lg>
<l>pattapaoso paḍivaṇṇamaṃḍalo/ṇo ghaḍiadūisaṃcāro ।</l>
<l>thoāvasesagholiramaṇoraho	hoi	juaijaṇo ॥ 102 ॥</l>
</lg></b>
<lg>
<l>(prāp‍tapradoṣaḥ	pratipannamaṇḍano	ghaṭitadūtīsañcāraḥ ।</l>
<l>stokāvaśeṣaghūrṇaśīlamanoratho bhavati yuvatijanaḥ ॥)</l>
</lg>
<p>1.2.3. (kha) <b>naiśītho</b> yathā—(amaruka. 71)</p>
<b><lg>
<l>k‍va prasthitā'si karabhoru! ghane niśīthe
prāṇeśvaro	vasati	yatra	manaḥpriyo	me ।</l>
<l>ekākinī vada kathaṃ na bibheṣi bāle!
nanvasti	puṅkhitaśaro	madanaḥ	sahāyaḥ ॥ 103 ॥</l></lg></b> ityādi ।
<pb n="1119"/>
<p>1.2.3. (ga) <b>prābhātiko</b> yathā—(seba. 12.12)</p>
<b><lg>
<l>pialaṃbheṇa paoso jāo diṇṇapphalo raisuheṇa ṇisā ।</l>
<l>āṇiavirahukkaṃṭho galai aṇivviṇṇavammaho paccūso ॥ 104 ॥</l>
</lg></b>
<lg>
<l>(priyalambhena pradoṣo jāto dattaphalo ratisukhena niśā ।</l>
<l>ānītavirahotkaṇṭho galatyanirviṇṇamanmathaḥ pratyūṣaḥ ॥)</l>
</lg>
<p>1.2.4. (ka) <b>tāmaso</b> yathā—(gāsa. 5.15)</p>
<b><lg>
<l>coriaraasaddhālui mā putti! bhamasu andhaārammi ।</l>
<l>ahiaaraṃ lakkhijjasi tamaharie dīvaasihe vva ॥ 105 ॥</l>
</lg></b>
<lg>
<l>(cauryarataśraddhālo	mā	putri!	bhramāndhakāre ।</l>
<l>adhikataraṃ lakṣiṣyase tamobhṛte dīpakaśikheva ॥)</l>
</lg>
<p>1.2.4. (kha) <b>cāndrodayo</b> yathā—(seba. 10.81)</p>
<b><lg>
<l>caṃdujjoeṇa	mao	maeṇa	caṃdāavo	a	vaḍḍhiappasaro ।</l>
<l>dohiṃ vi tehiṃ ṇu maaṇo maaṇeṇa ṇu do vi te ṇiā aibhūmiṃ ॥ 106 ॥</l>
</lg></b>
<lg>
<l>(candrod‍dyotena	mado	madena	candrātapaśca	vardhitaprasaraḥ ।</l>
<l>dvābhyāmapi tābhyāṃ nu madano madanena nu dvāvapi tau nītāvatibhūmim ॥)</l>
</lg>
<p>1.2.4. (ga) <b>jyauts‍no</b> yathā—</p>
<b><lg>
<l>aṇuṇaa-suhaṃ ṇa pattaṃ piāhi daiesu khijjao vvi ṇa calaaṃ/calaṇo ।</l>
<l>osāriaṃmi	paḍhamaṃ	dūīe	vva	dosiṇāe	māṇaggahaṇe ॥ 107 ॥</l>
</lg></b>
<lg>
<l>(anunayasukhaṃ na prāp‍taṃ priyābhirdayiteṣu khidyete api na caraṇau ।</l>
<l>apasārite	prathamaṃ	dūtyeva	jyots‍nayā	mānagrahaṇe ॥)</l>
</lg>
<p>1.2.5. (ka) s‍nānīyo yathā—(gāsa. 7.83)</p>
<b><lg>
<l>avaraṇhāaajāmāuassa viuṇei mohaṇukkaṃṭhaṃ ।</l>
<l>vahuāe gharaparohaḍamajjaṇamuhalo valaasaddo ॥ 108 ॥</l>
</lg></b>
<lg>
<l>(aparāh‍ṇāgatajāmāturdviguṇayati mohanotkaṇṭhām ।</l>
<l>vadhvā gṛhapaścād‍bhāgamajjanamukharo valayaśabdaḥ ॥)</l>
</lg>
<pb n="1120"/>
<p>1.2.5. (kha) <b>vilepanīyo</b> yathā—</p>
<b><lg>
<l>boheva/i vva pasuttaṃ maaṇaṃ mihuṇāṇa pariaṇakarehiṃ ।</l>
<l>vajjaṃtasusiṇa(suṇha)-gholirabāhulaā-valaa-ṇigghoso ॥ 109 ॥</l>
</lg></b>
<lg>
<l>(bodhayati/tīva prasup‍taṃ madanaṃ mithunānāṃ parijanakaraiḥ ।</l>
<l>vādyamānasusvara(suṇha) ghūrṇaśīlabāhulatāvalayanirghoṣaḥ ॥)</l>
</lg>
<p>1.2.5. (ga) <b>mālīyo</b> yathā—(gāsa. 783 ve)</p>
<b><lg>
<l>kāraṇagahiaṃ pi imā māṇaṃ moei māṇiṇiajaṇassa ।</l>
<l>sahaāramaṃjarī piasahi vva kaṇṇe samullīṇā ॥ 110 ॥</l>
</lg></b>
<lg>
<l>(kāraṇagṛhītamapyeṣā	mānaṃ	mocayati	māninījanasya ।</l>
<l>sahakāramañjarī priyasakhīva karṇe/karṇo samāśritā/samullīnā ॥)</l>
</lg>
<p>1.2.6. (ka) <b>aupasaro</b> yathā—</p>
<b><lg>
<l>pialaṃbhaja—vihalaṃghala—sāhulipaṃḍarāe jahaṇabharamaṃdagamaṇāe ।</l>
<l>ahidhāviūṇa chiphphaṃ pupphapphalaāe dhaṇṇo si ॥ 111 ॥</l>
</lg></b>
<lg>
<l>(priyalambhajasādhvasavihvalāṅgavas‍trapāṇḍarayā jaghanabharamandagamanayā ।</l>
<l>abhidhāvya	spṛṣṭaṃ	puṣpaphalakayā	dhanyo'si ॥)</l>
</lg>
<p>1.2.6. (kha) <b>prāsādiko</b> yathā—</p>
<b><lg>
<l>ṇimmaviasaṃdhiaṃmā tāva a dūrapaḍibaddhavammahapasarā ।</l>
<l>garuaṃ suraucchāhaṃ dāūṇa sahi vva jāmiṇī gaā tīe ॥ 112 ॥</l>
</lg></b>
<lg>
<l>(nirmāpitasandhikarmā	tāvac‍ca	dūrapratibaddhamanmathaprasarā ।</l>
<l>gurukaṃ suratotsāhaṃ dattvā sakhīva yāminī gatā tasyāḥ ॥)</l>
</lg>
<p>1.2.6. (ga) <b>madajo</b> yathā—</p>
<b><lg>
<l>oloiaṃmi tuliāṃ piāhi gahiammi saṃbhameṇa valaiaṃ ।</l>
<l>paḍicakkhiammi kaaṃ ca pa/pie susaṃdhia—saraṃ aṇaṃgeṇa dhaṇuṃ ॥ 113 ॥</l>
</lg></b>
<lg>
<l>(avalokane tulitaṃ priyābhirgṛhīte sambhrameṇa valayitam ।</l>
<l>āsvādite/pratyākhyāte kṛtaṃ ca saṃhitaśaramanaṅgena dhanuḥ ॥)</l>
</lg>
<pb n="1121"/>
<p>1.2.7. (ka) <b>vivikto</b> yathā—</p>
<b><lg>
<l>niryatā parijanena bodhitaḥ pūryamāṇa/sphūrjamāna—rucirullasada‍daśaḥ/ n dṛśaḥ ।</l>
<l>dvārasaṃvalanamāṃsalo'dhikaṃ dīpakaśca madanaśca diś‍yate/didyute ॥ 114 ॥</l>
</lg></b>
<p>1.2.7 (kha) <b>gahananimitto</b> yathā—</p>
<b><lg>
<l>jhiṇṇaṃti jhaḍaṃtehiṃ pallaviā hoṃti pallavaṃtehiṃ ।</l>
<l>gāmāsaṇṇapalāsehiṃ	paṃsulī—hiaa—sabbhāvā ॥ 115 ॥</l>
</lg></b>
<lg>
<l>(kṣīṇāḥ kṣīyamāṇaiḥ pallavitā bhavanti pallavadbhiḥ ।</l>
<l>grāmāsannapalāśaiḥ	pāṃsulā—hṛdaya—sadbhāvāḥ ॥)</l>
</lg>
<p>1.2.7	(ga) <b>sevyanimitto</b> yathā—</p>
<b><lg>
<l>pu/phullaṃtaṇiraṃtara—taruṇa—vījulā—vaṇa—siṇiddhakūlāe ।</l>
<l>golāṇaī ṇiaḍa—vasiri sai tti mā putti! pattiasu ॥ 116 ॥</l>
</lg ></b>
<lg >
<l>(phullannirantarataruṇavañjulavanas‍nigdhakūlāyāḥ	।</l>
<l>godānadyā nikaṭavāsinī satīti mā putri! pratīhi ॥)</l>
</lg >
<p>1.2.8 (ka) <b>gītanimitto</b> yathā—</p>
<b><lg>
<l>keṇāvi ajja gose kaṃpi/aṃbavaṇe vallahaṃ mharaṃteṇa ।</l>
<l>dūsaha—maaṇa—sarāhaa—hiaavaṇa—pphoḍaṇaṃ	gīaṃ ॥ 117 ॥</l>
</lg></b>
<lg>
<l>(kenāpyadya prabhāte kāmāpi vane vallabhāṃ smaratā ।</l>
<l>aho	madanaśarāhatahṛdayavraṇasphoṭanaṃ	gītam ॥)</l>
</lg>
<p>1.2.8 (kha) <b>utsavanimitto</b> yathā—(gāsa. 1.39)</p>
<b><lg>
<l>sāhiṇe pi piaame patte vi chaṇe ṇa maṃḍio appā ।</l>
<l>duggaa—pauttha—vaiaṃ—saajjhiaṃ	saṃṭhavaṃtīe ॥ 118 ॥</l>
</lg></b>
<lg>
<l>(svādhīne'pi priyatame prāp‍te'pi kṣaṇe na maṇḍita ātmā ।</l>
<l>durgataproṣitapatikāṃ	prativeśinīṃ	saṃsthāpayantyā ॥)</l>
</lg>
<p>1.2.8 (ga) <b>cūtanimitto</b> yathā—(sūmu.20)</p>
<b><lg>
<l>kiṃ	dvāri	daivahatike!	 sahakārakeṇa
saṃvardhitena	viṣapādapa	eṣa	pāpaḥ ।</l>
<l>asmin	manāgapi	vikāsavikārabhāji
bhīmā	bhavanti	madanajvarasannipātāḥ ॥ 119 ॥</l>
</lg></b>
<pb n="1122"/>
<p>(<b>1.3 sāmānyānurāgaḥ —24</b>)</p>
<p>sāmānyānurāgo'pi caturviṃśatiprakāraḥ—</p>
<p>1. dravyagocaraḥ	7. vyastaḥ	13. alpaviṣayaḥ	19. sambandhajanmā</p>
<p>2. guṇagocaraḥ	8. śuddhaḥ	14. deśahetuḥ	20. prākṛtaḥ</p>
<p>3. karmagocaraḥ	9. saṅkīrṇaḥ	15. kālahetuḥ	21. vaikṛtaḥ</p>
<p>4. saṃkṣip‍taḥ	10. sādharmyakṛtaḥ	16. dharmaviṣayaḥ	22. vayaḥkṛtaḥ</p>
<p>5. vikṣip‍taḥ	11. vaidharmyakṛtaḥ	17. dharmiviṣayaḥ	23. vaidagdhyakṛtaḥ</p>
<p>6. samastaḥ	12. mahāviṣayaḥ	18. samayajanmā	24. saubhāgyakṛtaḥ,	iti ।</p>
<p>sa tu —</p>
<p>1.3.1 <b>dravyagocaro</b> yathā—(gāsa. 3.58)</p>
<b><lg>
<l>kari-kalabha-kuṃbha-saṇṇiha-thaṇabhara-bhajjaṃta-taṇua-majjhāo ।</l>
<l>saṃsāraṃmi	asāre	sāraṃ	sāraṃgaṇaaṇāo ॥ 120 ॥</l>
</lg></b>
<lg>
<l>(karikalabha-kumbhasannibha-stanabhara-bhajyamāna-tanukamadhyāḥ ।</l>
<l>saṃsāre	asāre	sāraṃ	sāraṅganayanāḥ ॥)</l>
</lg>
<p>1.3.2<b>guṇagocaro</b> yathā—(gāsa. 3.88)</p>
<b><lg>
<l>tāvaṃ avaṇei ṇa tahā caṃdaṇapaṃko vi kāmimihuṇassa ।</l>
<l>jaha dūsahe vi gimhe aṇṇuṇṇāliṃgaṇasuhellī ॥ 121 ॥</l>
</lg></b>
<lg>
<l>(tāpamapanayati na tathā candanapaṅko'pi kāmimithunasya ।</l>
<l>yathā dussahe'pi grīṣme anyonyāliṅganasukhakeliḥ ॥)</l>
</lg>
<p>1.3.3. <b>karmagocaro</b> yathā—(gāsa.3.74)</p>
<b><lg>
<l>ṇa vi taha chearaāim̐ vi haraṃti puṇaruttarāarasiāiṃ ।</l>
<l>jaha jaddha va taddha va, jaha va taha va, sabbhāvaramiāiṃ ॥ 122 ॥</l>
</lg></b>
<lg>
<l>(nāpi	tathā cchekaratānyapi haranti	 punaruktarāgarasitāni ।</l>
<l>yathā	yatra	vā	tatra	vā,	yathā	vā	sadbhāvaratāni ॥)</l>
</lg>
<p>1.3.4<b>saṃkṣip‍to</b> yathā—</p>
<b><lg>
<l>jaṃ taṃ rūvaṃ jaṃ taṃ paaṃpiaṃ jaṃ pi taṃ pi ṇevacchaṃ ।</l>
<l>taruṇīaṇasaṃbaddhaṃ aṇṇaṃ via kiṃ pi taṃ hoi ॥ 123 ॥</l>
</lg></b>
<pb n="1123"/>
<lg>
<l>(yat tad rūpaṃ, yat tat prajalpitaṃ yadapi tadapi nepathyam ।</l>
<l>taruṇījanasaṃbaddhaṃ	anyadiva	kimapi	tad	bhavati ॥)</l>
</lg>
<p>1.3.5 <b>vikṣip‍to</b> yathā—</p>
<b><lg>
<l>aṃgāi/ hasiāi samālasa/ samaṃsala—komalāi vīsaṃbhakomalaṃ bhaṇiaṃ ।</l>
<l>sabbhāvakomalaṃ	pulaiaṃ	a	ṇamimo	sumahilāṇaṃ ॥ 124 ॥</l>
</lg></b>
<lg>
<l>(aṅgāni/hasitāni śramālasasamāṃsala—komalāni vistraṃbhakomalaṃ bhaṇitam ।</l>
<l>sadbhāvakomalaṃ	pralokitaṃ	ca	namāmaḥ	sumahilānām ॥)</l>
</lg>
<p>1.3.6 <b>samasto</b> yathā—(gāsa. 5.73)</p>
<b><lg>
<l>āaṃ/taṃbaloaṇāṇaṃ ollaṃsuapāaḍoru—jahaṇāṇaṃ ।</l>
<l>avaraṇhamajjarīṇaṃ kae ṇa kāmo vahai cāvaṃ ॥ 125 ॥</l>
</lg></b>
<lg>
<l>(ātāmralocanānām	ārdrāṃśukaprakaṭorujaghanānām ।</l>
<l>aparāh‍ṇamajjanaśīlānāṃ kasyai na kāmo vahati cāpam ॥)</l>
</lg>
<p>1.3.7 <b>vyasto</b> yathā—</p>
<b><lg>
<l>līlā—velakkha—vilāsa—masiṇa—baṃdhura—muhāraviṃdāiṃ ।</l>
<l>raaocchaaṃmi	vilāsiṇīṇa	sohaggahasiāiṃ ॥ 126 ॥</l>
</lg></b>
<lg>
<l>(līlāvailakṣyavilāsamasṛṇabandhuramukhāravindāni ।</l>
<l>rataocchiammi vilāsinīnāṃ saubhāgyahasitāni ॥)</l>
</lg>
<p>1.3.8 <b>śuddho</b> yathā—</p>
<b><lg>
<l>tāu/va guṇiuṃ u mariuṃ u bahuhi jammehi jīveiṃ ।</l>
<l>jāva jaṇeṇa sikkhiaṃ piavioe vi saṃsaraṇaṃ ॥ 127 ॥</l>
</lg></b>
<lg>
<l>{tāvad guṇāyituṃ ca martuṃ ca bahubhirjanmabhirjīvaiḥ ।</l>
<l>yāvajjanena śikṣitaṃ priyaviyoge'pi saṃsaraṇam ॥}</l>
</lg>
<p>1.3.9 <b>saṃkīrṇo</b> yathā—</p>
<b><lg>
<l>vaṇṇolliraa/ rahasaddho vosariaṇibhu/huvaṃ ṇiaṃtīṇa ।</l>
<l>koūhalaṃmi kulavāliāṇa iha iccia visesaṃ ॥ 128 ॥</l>
</lg></b>
<lg>
<l>{praṇoditarahaśśraddhaḥ	apasṛtanibhṛtaṃ		paśryantīnām ।</l>
<l>kautūhale	kulapa/bālikānāṃ	iha	iṣṭaviśeṣam ॥}</l>
</lg>
<pb n="1124"/>
<p>1.3.10 <b>sādharmyakṛto</b> yathā—</p>
<b><lg>
<l>parimaliasuṃdarāiṃ	dūrapahuppaṃtakouhallāiṃ ।</l>
<l>puṇaruttaramiavvāi	hoṃti	muddhāṇa	suraāīṃ ॥ 129 ॥</l>
</lg></b>
<lg>
<l>{parimṛditasundarāṇi	dūraprabhavatkautūhalāni ।</l>
<l>punaruk‍ta—rantavyāni	bhavanti mugdhānāṃ suratāni ॥}</l>
</lg>
<p>1.3.11 <b>vaidharmyakṛto</b> yathā—</p>
<b><lg>
<l>poḍhamalilāṇam̐ jaṃ jaṃ susikkhiaṃ taṃ rae suhāvei ।</l>
<l>jaṃ jaṃ asikkhiaṃ ṇavavahūṇam̐ taṃ taṃ raiṃ dei ॥ 130 ॥</l>
</lg></b>
<lg>
<l>(prauḍhamahilānāṃ yad yat suśikṣitaṃ tad rate sukhayati ।</l>
<l>yad yadaśikṣitaṃ navavadhūnāṃ tattad ratiṃ dadāti ॥)</l>
</lg>
<p>1.3.12 <b>mahāviṣayo</b> yathā—</p>
<b><lg>
<l>kuviāo pasaṇṇāo oruṇṇamuhīo vihasamāṇāo ।</l>
<l>jaha gahiā taha hiaaṃ haraṃti ucchiṇṇamahilāo ॥ 131 ॥</l>
</lg></b>
<lg>
<l>(kupitāḥ	prasannāḥ	avaruditamukhyo	vihasamānāḥ ।</l>
<l>yathā gṛhītāstathā hṛdayaṃ haranti svairiṇyo/utsanna—mahilāḥ ॥)</l>
</lg>
<p>1.3.13<b>alpaviṣayo</b> yathā—(gāsa. 6.45)</p>
<b><lg>
<l>gāmataruṇīoṃ hiaaṃ haraṃti cheāṇaॅthaṇaharillīo ।</l>
<l>maaṇe	kusuṃbharāillakaṃcu/iābharaṇamettāo ॥ 132 ॥</l>
</lg></b>
<lg>
<l>(grāmataruṇyo hṛdayaṃ haranti chekānāṃ stanabhāravatyaḥ ।</l>
<l>madane	kusumbharañjitakañcukitābharaṇamātrāḥ ॥)</l>
</lg>
<p>1.3.14<b>deśahetu</b>ryathā—</p>
<b><lg>
<l>ṇiddā—virāma—māṇuvvalie	muha—bāhu—kaṃṭha—ṇamirāṇaṃ ।</l>
<l>tivalī—vihāe muralīṇa viṃbhio ko ṇa pulaei? ॥ 133 ॥</l>
</lg></b>
<lg>
<l>(nidrā—virāmamānodvalite mukha—bāhu—kaṇṭhanamantīnām ।</l>
<l>trivalivibhāge maralīnāṃ vismito kaḥ na pulakayati ॥)</l>
</lg>
<p>1.3.15 <b>kālahetu</b>ryathā—</p>
<b><lg>
<l>diṇṇataṇuaṃjaṇāiṃ		juaijaṇassa	dararattataṃbaoṭṭhāiṃ ।</l>
<l>āsaṇṇaraisuhāiṃ	ahivāsijjaṃti	vammaheṇa	muhāiṃ ॥ 134 ॥</l>
</lg></b>
<pb n="1125"/>
<lg>
<l>{dattatanvañjanāni yuvatijanasya . . . dayitatāmroṣṭhāni ।</l>
<l>āsannaratisukhāni adhivāsyante manmathena mukhāni ॥}</l>
</lg>
<p>1.3.16 <b>dharmaviṣayo</b> yathā—(gāsa. 891ve, gauḍavaho 959)</p>
<b><lg>
<l>sāmaṇṇasuṃdarīṇaṃ vibbhamamāvahai aviṇao ccea ।</l>
<l>dhūmo ccia pajjaliāṇaṃ	 bahumao	surahidārūṇaṃ ॥ 135 ॥</l>
</lg></b>
<lg>
<l>(sāmānyasundarīṇāṃ	vibhramamā	vahatyavinaya	eva ।</l>
<l>dhūma eva prajvalitānāṃ bahumataḥ surabhi—dārūṇām ॥)</l>
</lg>
<p>1.3.17 <b>dharmiviṣayo</b> yathā—(gāsa. 891ve.)</p>
<b><lg>
<l>mohei	vīaṃbhaṇa-ṇamia-paṭṭhi-cala-veṇi ।</l>
<l>ārohiavaṃmahadhaṇulaaṃvahaṇakaṇṇadhavalacchī ॥ 136 ॥</l>
</lg></b>
<lg>
<l>(mohayati	vijṛmbhaṇanamitapṛṣṭhacalaveṇī ।</l>
<l>āropitamanmathadhanurlatāvahanakarṇadhavalākṣī	॥)</l>
</lg>
<p>1.3.18 <b>samayajanmā</b> yathā—(gāsa.7.14)</p>
<b><lg>
<l>daravevirorujualāsu ṇīalaacchīsu luliacihurāsu ।</l>
<l>purisāirīsu	kāmo	piāsu	sajjāuho	vasai ॥ 137 ॥</l>
</lg></b>
<lg>
<l>(īṣad‍vepanaśīloruyugalāsu nīcā/ nīlākṣīṣu lulitacikurāsu ।</l>
<l>puruṣāyitaśīlāsu	kāmaḥ	priyāsu	sajjāyudho	vasati ॥)</l>
</lg>
<p>1.3.19<b>sambandhajanmā</b> yathā—</p>
<b><lg>
<l>taha u/lajjuaṃ vi rasiaṃ caḍuparihīṇaṃ vi diṇṇasabbhāvaṃ ।</l>
<l>vīsaṃbhe	vi ॰ ॰ ॰ ghariṇīraaṃ	ṇa	saṃtarai ॥ 138 ॥</l>
</lg></b>
<lg>
<l>(tathā ṛjukaṃ/lajjākaṃ api rasitaṃ caṭuparihīnamapi dattasadbhāvam ।</l>
<l>vistrambhe'pi ॰ ॰ ॰ gṛhiṇīrataṃ na saṃtarati ॥)</l>
</lg>
<p>1.3.20<b>prākṛto</b> yathā—(gāsa. 6.13)</p>
<b><lg>
<l>hasiehiṃ uvālaṃbhā accuaācārehiṃ raa/rusiavvāiॅ/lajjiavvāiॅ ।</l>
<l>aṃsūhi	maṃ/ bhaḍaṇāiṃ	eso	māṇo/ maggo	sumahilāṇaṃ ॥ 139 ॥</l>
</lg></b>
<lg>
<l>(hasitairupālaṃbhā	atyupacārairlajjitavyāni ।</l>
<l>aśrubhirmaṇḍanāni eṣa mānaḥ/mārgaḥ sumahilānām ॥)</l>
</lg>
<pb n="1126"/>
<p>1.3.21 <b>vaikṛto</b> yathā—(gāsa. 949ve)</p>
<b><lg>
<l>maliṇavasaṇāṇa kaaveṇiāṇa āpaṃḍugaṃḍavāsāṇaṃ/pālīṇaṃ ।</l>
<l>pupphavaiāṇa	kāmo	aṃgesu	kaāuho	vasai ॥ 140 ॥</l>
</lg></b>
<lg>
<l>(malinavasanānāṃ kṛtaveṇikānāmāpāṇḍugaṇḍapārśvānām/pālīnām ।</l>
<l>puṣpavatīnāṃ	kāmaḥ	aṅgeṣu	kṛtāyudho	vasati ॥)</l>
</lg>
<p>1.3.22 <b>vayaḥkṛto</b> yathā—</p>
<b><lg>
<l>jaha jaha vi kāmiṇīṇaṃ sudovihalaā avāṇasiri ahide ।</l>
<l>॰ ॰ ॰ avvamaṃḍala taha viha tāruṇṇaaṃ tāo ॥ 141 ॥</l>
</lg></b>
<lg>
<l>{yathā yathā'pi kāminīnāṃ su ॰ ॰ ॰ ॰ ॰ ।</l>
<l>॰ ॰ maṇḍala tathā'pi ha tāruṇyakaṃ tā ॰ ॰ ॥}</l>
</lg>
<p>1.3.23 <b>vaidagdhyakṛto</b> yathā—</p>
<b><lg>
<l>sabbhāvagabbhiṇaṃ pāaḍaṃti taha kiṃ pi vammaharahassaṃ ।</l>
<l>mahilāo jaha ṇa viramaṃti pattasokkhāi vi raāi ॥ 142 ॥</l>
</lg></b>
<lg>
<l>(sadbhāvagarbhitaṃ prakaṭayanti tathā kimapi manmatharahasyam ।</l>
<l>mahilāḥ; yathā na viramanti prāp‍tasaukhyānyapi ratāni ॥)</l>
</lg>
<p>1.3.24 <b>saubhāgyakṛto</b> yathā—(gāsa. 2.56)</p>
<b><lg>
<l>ṇaṃdaṃtu	suraasarabhasataṇhāvaharāi	saalloassa ।</l>
<l>bahumaggaviṇimmaviāi vesavilaāṇa hiaāiṃ/pemmāiṃ ॥ 143 ॥</l>
</lg></b>
<lg>
<l>(nandantu	suratasarabhasatṛṣṇāpaharāṇi	sakalalokasya ।</l>
<l>bahumārgavinirmitāni veśyāvanitānāṃ hṛdayāni/ premāṇi ॥)</l>
</lg>
<p>(<b>1.4. viśeṣānurāgaḥ —24</b>)</p>
<p>viśeṣānurāgo'pi caturviṃśatiprakāraḥ—</p>
<p>1. jātikṛtaḥ	7. pratīyamānaḥ	13. svaprakāśaḥ	19. naisargikaḥ</p>
<p>2. kriyākṛtaḥ	8. abhidhīyamānaḥ	14. anyābhibhāvī	20. sāṃsargikaḥ</p>
<p>3. guṇakṛtaḥ	9. bāhyaḥ	15. ullekhavān	21. svasaṃmataḥ</p>
<p>4. dravyakṛtaḥ	10. ābhyantaraḥ	16. anullekhaḥ	22. stokasaṃmataḥ</p>
<p>5. sādhāraṇaḥ	11. sadṛśaḥ	17. atiriktaḥ	23. bahusaṃmataḥ</p>
<p>6. asādhāraṇaḥ	12. asadṛśaḥ	18. anatiriktaḥ	24. sarvasaṃmataḥ iti ।</p>
<pb n="1127"/>
<p>tatra —</p>
<p>1.4.1 <b>jātikṛto</b> yathā—(śāku. 1.13)</p>
<b><lg>
<l>mānuṣīṣu kathaṃ vā syādasya rūpasya sambhavaḥ ।</l>
<l>na	prabhātaralaṃ	jyotirudeti	vasudhātalāt ॥ 144 ॥</l>
</lg></b>
<p>1. 4.2 <b>kriyākṛto</b> yathā—</p>
<b><lg>
<l>taha valiaṃ ṇaaṇajuaṃ gahavaidhūāe raṃgamajjhaṃmi ।</l>
<l>jaha te vi ṇaḍā ṇaḍapecchaā vi/muhapecchaā jāā ॥ 145 ॥</l>
</lg></b>
<lg>
<l>(tathā	valitaṃ	nayanayugaṃ	gṛhapatiduhitū	raṅgamadhye ।</l>
<l>yathā te'pi naṭāḥ naṭaprekṣakā api /iva mukhaprekṣakā jātāḥ ॥)</l>
</lg>
<p>1.4.3 <b>guṇakṛto</b> yathā—(gāsa. 1.88)</p>
<b><lg>
<l>jāiṇa jāṇāveuṃ aṇuṇaavidda—via—māṇaparisesaṃ ।</l>
<l>pairikkaṃmi vi viṇaāvalaṃbaṇaṃ sa ccia kuṇaṃtī ॥ 146 ॥</l>
</lg></b>
<lg>
<l>(jānāti jñāpayitumanunayavidrāvitamānapariśeṣam ।</l>
<l>vijane'pi	vinayāvalambanaṃ	saiva	kurvatī ॥)</l>
</lg>
<p>1.4.4 <b>dravyakṛto</b> yathā—(gāsa. 826ve)</p>
<b><lg>
<l>chaṇapiṭṭhadhūsaratthaṇi mahumaataṃbacchi kuvalaāharaṇe ।</l>
<l>kaṇṇarikaacūamaṃjari taruṇi! /putti tue maṃḍio gāmo ॥ 147 ॥</l>
</lg></b>
<lg>
<l>(kṣaṇapiṣṭadhūsarastani	madhumadatāmrākṣi	kuvalayābharaṇe ।</l>
<l>karṇakīkṛtacūtamañjari taruṇi!/ putri tvayā maṇḍito grāmaḥ ॥)</l>
</lg>
<p>1.4.5 <b>sādhāraṇo</b> yathā—</p>
<b><lg>
<l>ṇaccihii ṇaḍo pecchihii jaṇavao ho/bhoio vi dūsihii ।</l>
<l>jai raṃgavihaḍhaṇaarī gahavaidhūā ṇa dūṣayiṣyati/vaccihii ॥ 148 ॥</l>
</lg></b>
<lg>
<l>(nartiṣyate	naṭaḥ	prekṣiṣyate	janapadaḥ	bhogiko'pi ।</l>
<l>yadi	raṅgavighaṭanakarī	gṛhapatiduhitā	na	vrajiṣyati ॥)</l>
</lg>
<p>1.4.6 <b>asādhāraṇo</b> yathā—(gāsa. 2.83)</p>
<b><lg>
<l>khaṇamettaṃ vi ṇa phiṭṭai aṇudiaviiṇṇagaruasaṃtāvā ।</l>
<l>pacchaṇṇapāvasaṃka	vva	sāmalī	majjha	hiaāhi ॥ 149 ॥</l>
</lg></b>
<lg>
<l>(kṣaṇamātramapi na bhraś‍yati anudivasaṃ dattagurukasaṃtāpā ।</l>
<l>pracchannapāpaśaṅkeva	śyāmalā	mama	hṛdayāt ॥)</l>
</lg>
<pb n="1128"/>
<p>1.4.7 <b>pratīyamāno</b> yathā—(gāsa. 7.49)</p>
<b><lg>
<l>jāiॅ vaaṇāiॅ ahme vi jampimo jāi jampai jaṇo vi ।</l>
<l>tāi ccia teṇa paajappiāi hiaaṃ suhāveṃti ॥ 150 ॥</l>
</lg></b>
<lg>
<l>(yāni vacanāni vayamapi jalpāmo yāni jalpati jano'pi ।</l>
<l>tānyeva	tena	prajalpitāni	hṛdayaṃ	sukhāpayanti ॥)</l>
</lg>
<p>1.4.8 <b>abhidhīyamāno</b> yathā—(gāsa. 5.70)</p>
<b><lg>
<l>aṇṇāṇa vi atthi(hoṃti) muhe pamhaladhavalāi dīhakasaṇāi ।</l>
<l>ṇaaṇāim̐	suṃdarīṇaṃ	tahauṇa	daṭṭhuṃ	ṇa	āṇaṃti ॥ 151 ॥</l>
</lg></b>
<lg>
<l>(anyāsāmāpi staḥ mukhe pakṣmaladhavale dīrghakṛṣṇe ।</l>
<l>nayane sundarīṇāṃ tathā punardraṣṭuṃ na jānanti ॥)</l>
</lg>
<p>1.4.9 <b>bāhyo</b> yathā—</p>
<b><lg>
<l>darasuṃdaramahurullāvirīe	hallaṃtathorathaṇiāe ।</l>
<l>sotthāe(sojjhaa)suāe kkhu kao titthāvāsāoṃ jaṇo savvo ॥ 152 ॥</l>
</lg></b>
<lg>
<l>(īṣatsundaramadhurollāpanaśīlayā	kampamānasthūlastayā ।</l>
<l>rajaka sojjhārasutayā kṛtastīrthāvāsako janaḥ sarvaḥ ॥)</l>
</lg>
<p>1.4.10 <b>ābhyantaro</b> yathā—(gāsa. 7.77)</p>
<b><lg>
<l>ai ujjue! ṇa lajjasi pucchantī maha piassa cariāiṃ ।
</l>
<l>savvaṃgasurabhiṇo	maruaassa	kiṃ	kusumariddhīe? ॥ 153 ॥</l>
</lg></b>
<lg>
<l>(ayi /ti ṛjuke! na lajjase pṛcchantī mama priyasya caritāni ।</l>
<l>sarvāṅgasurabhermaruvakasya		kiṃ	kusumarddhibhiḥ/ddharyā ॥)</l>
</lg>
<p>1.4.11 <b>sadṛśo</b> yathā—</p>
<b><lg>
<l>rehai viaḍa-viaṃbhaṇa-sālasa-bhua-juala-valaa-maṃḍaliaṃ ।</l>
<l>bālāe	vaaṇakamalaṃ	kaa-pariveso miaṃko	vva ॥ 154 ॥</l>
</lg></b>
<lg>
<l>(rājate	vikaṭa-vijṛmbhaṇa-sālasa-bhujayugalavalayamaṇḍalitam ।</l>
<l>bālāyāḥ	vadanakamalaṃ	kṛtaḥ pariveṣo	mṛgāṅka	iva ॥)</l>
</lg>
<p>1.4.12 <b>asadṛśo</b> yathā—(gāsa. 4.3)</p>
<b><lg>
<l>eddahamettammi	jae	suṃdaramahilāsahassamajjhammi ।</l>
<l>aṇuharai ṇavara tissā vāmaddhaṃ dāhiṇaddhassa ॥ 155 ॥</l>
</lg></b>
<pb n="1129"/>
<lg>
<l>(etāvanmātre	jagati	sundaramahilāsahastramadhye ।</l>
<l>anuharati kevalaṃ tasyā vāmārdhaṃ dakṣiṇārdhasya ॥)</l>
</lg>
<p>1.4.13 <b>svaprakāśo</b> yathā—(māmā. 1.39)</p>
<b><lg>
<l>jagati jayinaste te bhāvā navendukalādayaḥ
prakṛtimadhurāḥ santyevānye mano madayanti ye ।</l>
<l>mama tu yadiyaṃ yātā loke vilocanacandrikā
nayanaviṣayaṃ janmanyekaḥ sa eva mahotsavaḥ ॥ 156 ॥</l></lg></b> ityādi । 
<p>1.4.14 <b>anyābhibhāvī</b> yathā—</p>
<b><lg>
<l>kā a ṇa ruṇṇā juarī/ī ko a/u juā dharahareṇa ṇāliḍho/līḍho ।</l>
<l>ābaddhaṃmaṃḍala	ccia	gahavaidhūādhaappaṃke ॥ 157 ॥</l>
</lg></b>
<lg>
<l>(kā ca na ruditā yuvatiḥ kaś‍ca yuvā'dharabhareṇa nālīḍhaḥ ।</l>
<l>ābaddhamaṇḍaleva	gṛhapatiduhitṛdhvajapaṅke ॥)</l>
</lg>
<p>1.4.15 <b>ullekhavān</b> yathā—(vikramo. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ ।</l>
<l>upamānasyāpi sakhe pratyupamānaṃ vapustasyāḥ ॥ 158 ॥</l></lg></b> ityādi ।
<p>1.4.16 <b>anullekho</b> yathā—(gāsa. 3.13)</p>
<b><lg>
<l>caṃdasarisaṃ muhaṃ se amaa—sariccho— a muharaso tissā ।</l>
<l>sakaa-ggaha-rahasujjala-cuṃbaṇaaṃ kassa sarisaṃ se? ॥ 159 ॥</l>
</lg></b>
<lg>
<l>{candraharidraṃ mukhaṃ tasyāḥ sadṛśo'mṛtasya mukharasastasyāḥ ।</l>
<l>sakacagraharabhasojjvalacuṃbanakaṃ kasya sadṛśaṃ tasyāḥ? ॥}</l>
</lg>
<p>1.4.17<b>atirikto</b> yathā—(gāsa. 969ve.)</p>
<b><lg>
<l>aṇṇaṃ laḍahattaṇaaṃ aṇṇaṃ cia kāvi vaṭṭaṇacchāā ।</l>
<l>sāmā/sā sāmaṇṇa—paāvaissa reha ccia ṇa hoi ॥ 160 ॥</l>
</lg></b>
<lg>
<l>(anyat laṭabhatvaṃ anyaiva kāpi vartanacchāyā ।</l>
<l>ś‍yāmā sāmānyaprajāpateḥ rekhaiva na bhavati ॥)</l>
</lg>
<p>1.4.18 <b>anatirikto</b> yathā—</p>
<b><lg>
<l>pallaviaṃ piva karapallavehiṃ papphulliaṃ va ṇaaṇehiṃ ।</l>
<l>phaliaṃ via pīṇapaoharehiṃ ajjāe lāaṇṇaṃ ॥ 161 ॥</l>
</lg></b>
<pb n="1130"/>
<lg>
<l>(pallavitamiva karapallavābhyāṃ praphullita/ phultamiva nayanābhyām ।</l>
<l>phalitamiva	pīnapayodharābhyāṃ	āryāyā	lāvaṇyam ॥)</l>
</lg>
<p>1.4.19 <b>naisargiko</b> yathā—</p>
<b><lg>
<l>aṇavaṭṭhieṇa	visameṇa	hāriṇā	duṇṇivārapasareṇa ।</l>
<l>ṇavajovvaṇeṇa	ajjā	ṇai	vva	pūreṇa	ucchaliā ॥ 162 ॥</l>
</lg></b>
<lg>
<l>{anavasthitena	viṣameṇa	hāriṇā	durnivāraprasareṇa ।</l>
<l>navayauvanena āryā nadīva pūreṇa ucchaliā ॥}</l>
</lg>
<p>1.4.20 <b>sāṃsargiko</b> yathā—(gāsa. 1.44)</p>
<b><lg>
<l>akkhaḍai piā hiae aṇṇaṃ mahilāaṇaṃ ṇiataṃssa ।</l>
<l>diṭṭhe sarisammi guṇe sarisammi guṇe a—īsaṃte ॥ 163 ॥</l>
</lg></b>
<lg>
<l>(āskhalati priyā hṛdaye anyaṃ mahilājanaṃ paś‍yataḥ ।</l>
<l>dṛṣṭe sadṛśe iva guṇe sadṛśe iva guṇe adṛś‍yamāne ॥)</l>
</lg>
<p>1.4.21 <b>sa/svasammato</b> yathā—॰ ॰ ॥ 164 ॥</p>
<p>1.4.22 <b>stokasammato</b> yathā—</p>
<b><lg>
<l>pīlei	valaṃtuṃ	tuṃha	ghoraghaṇaaisaṃṇamiataṇumajjhā ।</l>
<l>vasathaṃ hojjai/sojjhaa dhūā hiaehi samaṃ juāṇāṇaṃ ॥ 165 ॥</l>
</lg></b>
<lg>
<l>{pīḍayati valamānān yuṣmān sthūlastanātisannamitatanumadhyā ।</l>
<l>॰ ॰ ॰ bhaviṣyati (?) duhitā hṛdayaiḥ samaṃ yūnām ॥}</l>
</lg>
<p>1.4.23 <b>bahusaṃmato</b> yathā—</p>
<b><lg>
<l>vāhollavialieṇam̐	gāmaṇidhūāem̐	uttarijjeṇa ।</l>
<l>thaṇa-daṃsaṇa-rahasottāṇa-ṇiccalaccho	kao	gāmo ॥ 166 ॥</l>
</lg></b>
<lg>
<l>(bāṣpārdravigalitena	grāmaṇīduhituruttarīyeṇa ।</l>
<l>stanadarśanarabhasottānaniścalākṣaḥ kṛtoḥ grāmaḥ ॥)</l>
</lg>
<p>1.4.24 <b>sarvasaṃmato</b> yathā—(gāsa. 3.34)</p>
<b><lg>
<l>jassa jahiṃ cia paḍhamaṃ tissā aṃgammi ṇivaḍiā diṭṭhī ।</l>
<l>tassa tahiṃ cea ṭhiā savvaṃgaṃ keṇa vi ṇa diṭṭha ॥ 167 ॥</l>
</lg></b>
<lg>
<l>(yasya yatraiva prathamaṃ tasyā aṅge nipatitā dṛṣṭiḥ ।</l>
<l>tasya tenaiva sthitā sarvāṅgaṃ kenāpi na dṛṣṭā ॥)</l>
</lg>
<pb n="1131"/>
<p>(<b>1. 5 prakāśānurāgaḥ —24</b>)</p>
<p>atha prakāśānurāgaḥ। so'pi caturviṃśatiprakāraḥ—</p>
<p>1. svakīyāviṣayaḥ	9. svādhīnabhartṛkāviṣayaḥ	17. jyeṣṭhā(viṣayaḥ)</p>
<p>2. svayaṃvarāviṣayaḥ	10. proṣitapatikāviṣayaḥ	18. kaniṣṭhā(viṣayaḥ)</p>
<p>3. kanyāviṣayaḥ	11. virahotkaṇṭhitāviṣayaḥ	19. subhagāviṣayaḥ</p>
<p>4. punarbhūviṣayaḥ	12. kalahāntaritāviṣayaḥ	20. śuddhāntacāriṇīpracāraḥ</p>
<p>5. veś‍yāviṣayaḥ	13. khaṇḍitāviṣayaḥ	21. dharmānubandhaḥ</p>
<p>6. sāmānyoḍhāviṣayaḥ	14. vāsakasajjāviṣayaḥ	22. arthānubandhaḥ</p>
<p>7. navoḍhāviṣayaḥ	15. ekacāriṇīviṣayaḥ	23. kāmānubandhaḥ</p>
<p>8. prauḍhāviṣayaḥ	16. sapat‍nī(viṣayaḥ)	24. niranubandhaḥ, iti ।</p>
<p>tatra—</p>
<p>1.5.1 <b>svakīyāviṣayo</b> yathā—(urāca. 1.38)</p>
<b><lg><l>iyaṃ	gehe	lakṣmīriyamamṛtavartirnayanayo—
rasāvasyāḥ	sparśo	vapuṣi	bahalaścandanarasaḥ ।</l>
<l>ayaṃ bāhuḥ kaṇṭe śiśiramasṛṇo mauktikasaraḥ
kimasyā na preyo yadi paramasahyastu virahaḥ ॥ 168॥</l></lg></b>
<p>1.5.2. '<b>svayaṃvarā</b>' — viṣayo yathā—(raghu. 6. 80)</p>
<b><lg><l>tataḥ sunandāvacanāvasāne lajjāṃ mṛdūkṛtya narendraputrī ।</l>
<l>dṛṣṭayā prasādāmalayā kumāraṃ pratyagrahīt saṃvaraṇastrajeva ॥ 169 ॥</l></lg></b>
<p>1.5. 3 <b>kanyāviṣayo</b> yathā—(mavīca. 1. 30)</p>
<b><lg><l>kanyāratnamayonijanma	bhavatāmāste,	vayaṃ	cārthino
ratnaṃ yat kvacidasti tat pariṇamatyasmāsu śakradapi ।</l>
<l>kanyāyāśca parārthataiva hi matā, tasyāḥ pradānādahaṃ
bandhurvo bhavitā, pulastyapulahapraṣṭhāśca sambandhinaḥ ॥ 170 ॥</l></lg></b>
<p>1.5.4 <b>pūnarbhūviṣayo</b> yathā—(sūmu, 92)</p>
<b><lg>
<l>ke	vaikaṭanitambena	girāṃ	gumphena	rañjitāḥ ।</l>
<l>nindanti nijakāntānāṃ na maugdhyamadhuraṃ vacaḥ ॥ 171 ॥</l>
</lg></b>
<pb n="1132"/>
<p>1.5.5 <b>veś‍yāviṣayo</b> yathā—(gauḍavaho 957, gāsa. 891 vo.)</p>
<b><lg><l>samāṇṇasuṃdarīṇaṃ vibīmamāvahai aviṇao ccia ।</l>
<l>dhūmo	ccia	pajjaliāṇaṃ	bahumao	surabhidārūṇaṃ ॥ 172 ॥</l></lg></b>
<lg><l>(sāmānyasundarīṇāṃ		vibhramamāvahati	avinaya	eva ।</l>
<l>dhūma eva prajvalitānāṃ madhuro bhavati surabhidārūṇām ॥)</l></lg>
<p>1.5.6 <b>sāmānyoḍhāviṣayo</b> yathā—</p>
<b><lg><l>diaro pariṇihai phuḍaṃ suṇhā suṇium̐ khu dukkhiā jāā ।</l>
<l>sesiagharavāvārā	oruṇṇamuhī	paribbhamai ॥ 173 ॥</l></lg></b>
<lg><l>{devaraḥ pariṇeṣyati sphuṭaṃ snuṣā śrutvā suduḥkhitā jātā ।</l>
<l>śeṣitagṛhavyāpārā	avaruditamukhī	paribhramati ॥}</l></lg>
<p>1.5.7 <b>navoḍhāviṣayo</b> yathā—(sūmu. 2.)</p>
<b><lg><l>dṛṣṭā dṛṣṭimadhyo dadāti, kurute nālāpamābhāṣitā
śayyāyāṃ parivṛtya tiṣṭhati, balādāliṅgitā vepate ।</l>
<l>niryāntīṣu	 	sakhīṣu	vāsabhavanānnirgantumevehate
jātā vāmatayaiva samprati mama prītyai navoḍhā vadhūḥ ॥ 174 ॥</l></lg></b>
<p>1.5.8 <b>prauḍhāviṣayo</b> yathā—(amaru. 18)</p>
<b><lg><l>ekatrāsanasaṃsthitiḥ	parihṛtā	pratyudgamād	dūrataḥ,
tāmbūlānayanacchalena	rabhasāśrleṣo'pi		saṃvighnitaḥ ।</l>
<l>ālāpo'pi na miśritaḥ parijanaṃ vyāpārayantyā'ntike
kāntaṃ	pratyupacāraścaturayā	kopaḥ	kṛtārthīkṛtaḥ ॥ 175 ॥</l></lg></b> ityādi।
<p>1.5. 9 <b>svādhīnabhartṛkāviṣayo</b> yathā—(urāca. 1.35)</p>
<b><lg><l>viniścetuṃ śakyo na sukhamiti vā duḥkhamiti vā
pramoho nidrā vā kimu viṣavisarpaḥ? kimu madaḥ? ।</l>
<l>tava	sparśesparśe	mama	hi	parimūḍhendriyagaṇo
vikāraśrcaitanyaṃ		bhramayati	ca,	sammohayati	ca ॥ 176 ॥</l></lg></b> ityādi।
<p>1.5.10 <b>proṣitapatikāviṣayo</b> yathā—(megha. 101)</p>
<b><lg><l>aṅgenāṅgaṃ	pratanu	tanunā	gāḍhatap‍tena	tap‍taṃ
sāstreṇāstradravamaviratotkaṇṭhamutkaṇṭhitena	।</l></lg></b>
<pb n="1133"/>
<b><lg><l>uṣṇoccha‍vāsaṃ samadhikataroccha‍vāsinā dūravartī
saṃkalpaistairviśati vidhinā vairiṇā ruddhamārgaḥ ॥ 177 ॥</l></lg></b>
<p>1.5.11 <b>virahotkaṇṭhitāviṣayo</b> yathā—(gāsa. 1.29)</p>
<b><lg><l>ajja mae teṇa viṇā aṇuhūasuhāim̐ saṃbharaṃtīe ।</l>
<l>ahiṇavamehāṇam̐ ravo ṇisāmio vajjhapaḍaho vva ॥ 178 ॥</l></lg></b>
<lg><l>(adya mayā tena vinā anubhūtasukhāni saṃsmarantyā ।</l>
<l>abhinavameghānāṃ ravo niśāmito vadhyapaṭaha iva ॥)</l></lg>
<p>1.5.12 <b>kalahāntaritāviṣayo</b> yathā—</p>
<b><lg><l>mayā	tāvad	gotraskhalanahatakopāntaritayā
na	ruddho	nirgacchannanunayavilakṣaḥ	priyatamaḥ ।</l>
<l>ayaṃ	tvākūtajñaḥ	pariṇatiparāmarśakuśalaḥ
sakhīloko'pyāsīllikhita iva citre; kathamidam ? ॥ 179 ॥</l></lg></b>
<p>1.5.13 <b>khaṇḍitāviṣayo</b> yathā—(amaru. 60)</p>
<b><lg><l>lākṣālakṣma	lalāṭapaṭṭamabhitaḥ	keyūramudrā	gale
vaktre	kajjalakālimā	nayanayostāmbūlarāgo'paraḥ ।</l>
<l>dṛṣṭvā kopavidhāyi maṇḍanamidaṃ prātaściraṃ preyaso
līlātāmarasodare mṛgadṛśaḥ śvāsāḥ samāp‍tiṃ gatāḥ ॥ 180 ॥</l></lg></b>
<p>1.5.14 <b>vāsakasajjāviṣayo</b> yathā—(gāsa. 4.85)</p>
<b><lg><l>ehisi tumaṃ/ehati pio tti ṇimisaṃ va jaggiaṃ jāmiṇīem̐ paḍhamaddhaṃ ।</l>
<l>sesaṃ	saṃtāvaparavvasāem̐		varisaṃ	va	bolīṇaṃ ॥ 181 ॥</l></lg></b>
<lg><l>(eṣyati priya iti nimiṣa iva jāgaritaṃ yāminyāḥ prathamārdham ।</l>
<l>śeṣaṃ	santāpaparavaśāyā	varṣa	iva	vyapalīnam ॥)</l></lg>
<p>1.5.15 <b>ekacāriṇīviṣayo</b> yathā—</p>
<b><lg><l>atithibhirgatameva	divā''gatairapathikāgamanā	ca	niśīthinī ।</l>
<l>tadadhunā pratijāgṛhi putrakān praviśa veś‍ma kuṭumbini! śemahe ॥ 182 ॥</l></lg></b>
<pb n="1134"/>
<p>1.5.16 <b>sapatnīviṣayo</b> yathā—(māgha. 3.16)</p>
<b><lg><l>yāṃ yāṃ priyaḥ praikṣata kātarākṣīṃ sā sā hniyā namramukhī babhūva ।</l>
<l>niśśaṅkamanyāḥ samamāhiterṣyāḥ tatrāntare jaghnuramuṃ kaṭākṣaiḥ ॥ 183 ॥</l></lg></b>
<p>1.5.17 <b>jyeṣṭhāviṣayo</b> yathā—(havi.)</p>
<b><lg><l>taṃ	tiasakusumadāmaṃ	hariṇā	ṇiṃmahiasurabhigaṃdhāmoaṃ ।</l>
<l>appaṇaiaṃ vi dūmiapaṇaiṇihiaeṇa ruppiṇīa viiṇṇaṃ ॥ 184 ॥</l></lg></b>
<lg><l>{tat tridaśakusumadāma hariṇā nirgata(nirmathita)surabhigandhamodam ।</l> 
<l>ātmanā''nītamapi duḥkhitapraṇayinīhṛdayena rukmiṇyai vitīrṇam ॥}</l></lg>
<p>1.5. 18 <b>kaniṣṭhāviṣayo</b> yathā—(havi.)</p>
<b><lg><l>kuviā a saccahāmā same vi bahuāṇa ṇavara māṇakkhalaṇe ।</l>
<l>pāaḍiahiaasāro	pemmāsaṃghasariso	paaṭṭaī	maṇṇū ॥ 185 ॥</l></lg></b>
<lg><l>(kupitā ca satyabhāmā same'pi vadhūnāṃ kevalaṃ mānaskhalane ।</l>
<l>prakaṭitahṛdayasāraḥ	premāśaṃsāsadṛśaḥ		pravartate	manyuḥ ॥)</l></lg>
<p>1.5.19 <b>subhagāviṣayo</b> yathā—(gāsa. 2.20)</p>
<b><lg><l>ukkhippai maṃḍalimārueṇa gehagaṃṇāo vāhīe ।</l>
<l>sohaggadhaapaḍāa	vva	uvaha	dhaṇuruṃpariṃcholī ॥ 186 ॥</l></lg></b>
<lg><l>(utkṣipyate mārutamaṇḍalena gehāṅgaṇād vyādhyāḥ ।</l>
<l>saubhāgyadhvajapatākeva paś‍yata dhanussūkṣmapaṅktiḥ ॥)</l></lg>
<p>1.5.20. <b>śuddhāntacāriṇīpracāro</b> yathā—(daa. 2. 7/8)</p>
<b><lg><l>snātā tiṣṭhati kuntaleśvarasutā, vāro'ṅgarājasvasur,
dyūte rātririyaṃ jitā kamalayā, devī prasādyā'dya ca ।</l>
<l>ityantaḥpurasundarīḥ	prati	mayā	vijñāya	vijñāpite
devenāpratipattimūḍhamanasā	dvitrāḥ	sthitā	nāḍikāḥ ॥ 187 ॥</l></lg></b>
<p>1.5.21 <b>dharmānubandho</b> yathā—(kusaṃ. 1. 18)</p>
<b><lg><l>sa mānasīṃ merusakhaḥ pitṛṇāṃ kanyāṃ kulasya sthitaye sthitijñaḥ ।</l>
<l>menāṃ	munīnāmapi	mānanīyāmātmānurūpāṃ	vidhinopayeme ॥ 188 ॥</l></lg></b>
<pb n="1135"/>
<p>1.5.22 <b>arthānubandho</b> yathā—(ratnā. 4.20)</p>
<b><lg><l>yāto	vikramabāhurātmasamatāṃ,	prāp‍teyamurvītale
sāraṃ	sāgarikā	sasāgaramahīprāptyekahetuḥ	priyā ।</l>
<l>devī prītimupāgatā ca, bhaginīlābhājjitāḥ kosalāḥ
kiṃ nāsti tvayi satyamātyavṛṣabhe, yasmin(yasmai) karomi spṛhām ॥ 189 ॥</l></lg></b>
<p>1.5.23 <b>kāmānubandho</b> yathā—(māmā. 6.20)</p>
<b><lg><l>āmūlakaṇṭakitakomalabāhunālamārdrāṅgulīdalamanaṅganidāghatap‍tam	।</l>
<l>asyāḥ kareṇa karamākalayāmi kāntamāraktapaṅkajamiva dviradaḥ sarasyāḥ ॥ 190 ॥</l></lg></b>
<p>1.5. 24 <b>niranubandho</b> yathā—(havi.)</p>
<b><lg><l>ṇāraaṇo	tti	pariṇaavaāṃhim̐	sirivallaho	tti	taruṇīhiṃ ।</l>
<l>bālāhiṃ	uṇa	koūhaleṇa	emea	saccavio ॥ 191 ॥</l></lg></b>
<lg><l>(nārāyaṇa iti pariṇatavayobhiḥ śrīvallabha iti taruṇībhiḥ ।</l>
<l>bālābhiḥ	punaḥ	kautūhalena	evameva	satyāpitaḥ ॥)</l></lg>
<p>(<b>1. 6 pracchannānurāgaḥ —24</b>)</p>
<p>pracchannānurāgo'pi caturviṃśatiprakāraḥ—</p>
<p>1. parāṅganāviṣayaḥ	2. svāṅganāviṣayaḥ	3. svairiṇīviṣayaḥ</p>
<p>4. kumārīviṣayaḥ	5. dhīrāviṣayaḥ	6. adhīrāviṣayaḥ</p>
<p>7. vipralabdhāviṣayaḥ	8. abhisārikāviṣayaḥ	9. sulabhaḥ</p>
<p>10. durlabhaḥ	11. sannikṛṣṭaḥ	12. viprakṛṣṭaḥ</p>
<p>13. saṃbaddhaḥ	14. asaṃbaddhaḥ	15. sāpadeśaḥ</p>
<p>16. nirapadeśaḥ	17. bhayanimittaḥ	18. lajjānimittaḥ</p>
<p>19. kālāniyataḥ	20. deśaniyataḥ	21. nāgaraḥ</p>
<p>22. upanāgaraḥ	23. grāmyaḥ	24. prakīrṇaḥ, iti ।</p>
<p>tatra—</p>
<p>1.6.1 <b>parāṅganāviṣayo</b> yathā—(gāsa. 865 ve.)</p>
<b><lg><l>emea	maṃda—puṇṇā	appattamaṇorahā	 	vivajjissaṃ ।</l>
<l>jaṇavāo		vi	ṇa	jāo	teṇa	samaṃ	haliautteṇa ॥ 192 ॥</l></lg></b>
<pb n="1136"/>
<lg><l>(evameva	mandapuṇyā	aprāp‍tamanorathā		vipatsye ।</l>
<l>janavādo'pi na jātastena samaṃ hālikaputreṇa ॥)</l></lg>
<p>1.6.2. <b>svāṅganāviṣayo</b> yathā—(gāsa. 2.99)</p>
<b><lg><l>paṇaaṃ	paḍhamapiāe	rakkhiukāmo	vi	muharamahurehiṃ ।</l>
<l>cheavaro vi ṇiṇadajjai ahiṇava—vahuā—vilāsehiṃ ॥ 193 ॥</l></lg></b>
<lg><l>(praṇayaṃ	prathamapriyāyā	rakṣitukāmo'pi		madhuramadhuraiḥ ।</l>
<l>chekavaro'pi	vyākulīkriyate		abhinavavadhūvilāsaiḥ ॥)</l></lg>
<p>1.6.3 <b>svairiṇīviṣayo</b> yathā—(gāsa. 2. 87)</p>
<b><lg><l>taha sā jāṇai jāā loe pacchaṇṇamaviṇaaṃ kāuṃ ।</l>
<l>jaha paḍhamaṃ cia likkhai majjhe cārittavattīṇa ॥ 194 ॥</l></lg></b>
<lg><l>{tathā sā jānāti jāyā loke pracchannamavinayaṃ kartum ।</l>
<l>yathā	prathamameva	likhyate	madhye	cāritravatīnām ॥}</l></lg>
<p>1.6.4 <b>kumārīviṣayo</b> yathā—(gāsa. 4.18)</p>
<b><lg><l>ajja	mae	māucchā	sojjhaagehe	maṇorahabbhariaṃ ।</l>
<l>gahavaiuttakaḍillaṃ	diṭṭhaṃ	ṇiarūvalāvaṇiaṃ ॥ 195 ॥</l></lg></b>
<lg><l>{adya mayā mātṛṣvasaḥ! upādhyāyagehe manorathaṃ bhramitam ।</l>
<l>gṛhapatiputrakaṭivastraṃ	dṛṣṭaṃ	nijarūpalāvaṇyam ॥</l></lg>
<p>1.6.5 <b>dhīrāviṣayo</b> yathā—(gāsa. 2.99)</p>
<b><lg><l>pāaḍia—saṇeha—sabbhāva—vibbhamaṃ tīa jaha tumaṃ/ahaṃ diṭṭho ।</l>
<l>saṃvaraṇa—vāvaḍāe	aṇṇo	vi	jaṇo	taha	ccea ॥ 196 ॥</l></lg></b>
<lg><l>(prakaṭitasnehasadbhāvavibhramaṃ tayā yathā'haṃ/tvaṃ dṛṣṭaḥ ।</l>
<l>saṃvaraṇavyāpṛtayā	anyo'pi	janastathaiva ॥)</l></lg>
<p>1.6.6 <b>adhīrāviṣayo</b> yathā—(gāsa. 2.87)</p>
<b><lg><l>āassa kiṃ ṇu kāhaṃ kiṃ vocchaṃ kaha ṇu hohii imaṃ? ti ।</l>
<l>paḍhamuggaa—sāhasa—āriāem̐	hiaaṃ	tharaharei ॥ 197 ॥</l></lg></b>
<lg><l>(āgatasya kiṃ nu kariṣyāmiḥ? kiṃ vakṣyāmi? kathaṃ nu bhaviṣyatīdamiti ।</l>
<l>prathamārdritasāhasakārikāyā		hṛdayaṃ	tharatharāyate ॥)</l></lg>
<pb n="1137"/>
<p>1.6.7 <b>vipralabdhāviṣayo</b> yathā—(gāsa. 4.18)</p>
<b><lg><l>aha sā tahiṃ tahiṃ ccia vāṇīravaṇaṃmi cukkasaṃkeā ।</l>
<l>tuha	daṃsaṇaṃ	vimaggai	pam̐haṭhṭha—ṇihāṇa—ṭhāṇaṃ	va ॥ 118 ॥</l></lg></b>
<lg><l>{atha sā tatra tatrava vānīravane vismṛta/tyaktasaṃketā ।</l>
<l>tava darśanaṃ vimārgati prabhraṣṭa/vismṛta—nidhānasthānamiva ॥}</l></lg>
<p>1. 6.8 <b>abhisārikāviṣayo</b> yathā—(gāsa. 3.49)</p>
<b><lg><l>ajja mae gaṃtavvaṃ ghaṇaṃdhaāre vi tassa suhaassa ।</l>
<l>bālā/ajjā ṇimīliacchī paaparipāḍiṃ ghare kuṇai ॥ 199 ॥</l></lg></b>
<lg><l>(adya mayā gantavyaṃ ghanāndhakāre'pi tasya subhagasya ।</l>
<l>bālā/āryā nimīlitākṣī padapāripāṭīṃ gṛhe karoti ॥)</l></lg>
<p>1.6. 9 <b>sulabho</b> yathā—</p>
<b><lg><l>saṃkeaūsuamaṇo gahavai—dhūā—kaḍakkha—saṇṇaio/saccavao ।</l>
<l>taṃbaṃ	gaaṃ	ṇa	veai	govālo	aṃbaraṃ	duhai ॥ 200 ॥</l></lg></b>
<lg><l>(saṅketotsukamanā		gṛhapatiduhitṛkaṭākṣasaṃjñāpitaḥ/dṛṣṭaḥ ।</l>
<l>gāṃ	gatāṃ	na	vetti	gopālo'mbaraṃ	dogdhi ॥)</l></lg>
<p>1.6. 10 <b>durlabhā</b> yathā—</p>
<b><lg><l>ekkaṃgaṇadulahe māṇusammi ujjhai/daththai jaṇo ṇiaṃto vi ।</l>
<l>puṇaruttadaṃsaā sikkiā hi varaha/higgi pu/cuḍulaṃhi ॥ 201 ॥</l></lg></b>
<lg><l>(ekāṅgaṇadurlabhe mānuṣe ujjhati jano nirvṛto'pi ।</l>
<l>punarukta ॰ ॰ ॰ ॰ ॰ ॰ ॰ ॰ ॰ ॰ ॥)</l></lg>
<p>1.6. 11 <b>sannikṛṣṭo</b> yathā—(gāsa. 4. 35)</p>
<b><lg><l>bahalaamā haarāī, ajja pauttho paī, gharaṃ suṇṇaṃ ।</l>
<l>taha jaggejja saajjhia! ṇa jahā ahme musijjāmo ॥ 202 ॥</l></lg></b>
<lg><l>(bahalatamā hatarātriradya proṣitaḥ patirgṛhaṃ śūnyam ।</l>
<l>tathā jāgṛhi prativeśin! na yathā vayaṃ muṣyāmahe ॥)</l></lg>
<p>1. 6.12 <b>viprakṛṣṭo</b> yathā—(gāsa. 6. 49)</p>
<b><lg><l>poḍha/voḍasuṇao viaṇṇo attā mattā paheṇaa—surāe ।</l>
<l>phalihaṃ	a	moḍiaṃ	mahisaeṇa	ko	sāhau	tassa ॥ 203 ॥</l></lg></b>
<pb n="1138"/>
<lg><l>{prauḍhavṛddhaśunako vipannaḥ attā/śvaśrūrmattā praphenaka—surayā ।</l>
<l>karpāsakṣetraṃ ca moṭitaṃ mahiṣakeṇa, kastasya kathayatu? ॥}</l></lg>
<p>1.6.13 <b>sambaddho</b> yathā—</p>
<b><lg><l>rattiṃ ṇiddaaramio diaro vahuāem̐ malia—vo/pottīe ।</l>
<l>mā	chivasu	tti	pahāe	bhaṇio	aṃtomuhaṃ	hasai ॥ 204 ॥</l></lg></b>
<lg><l>{rātriṃ	nirdayaramito	devaro	vadhvā	malinavastrayā ।</l>
<l>mā	spṛśeti	prabhāte	bhaṇito'ntarmukhaṃ	hasati ॥}</l></lg>
<p>1.6.14 <b>asambaddho</b> yathā—(gāsa. 6.57)</p>
<b><lg><l>suppaṃ ḍaḍḍhaṃ caṇaā ṇa huggiā (bhajjiā) paṃthio a volīṇo ।</l>
<l>attā	gharaṃmi	kuviā	bhūāṇa	vāio	vaṃso ॥ 205 ॥</l></lg></b>
<lg><l>{śūrpaṃ dagdhaṃ caṇakā na bharjitāḥ pānthaśca vyati/vyapa—krāntaḥ ।</l>
<l>śvaśrūḥ	gṛhe	kupitā	bhūtāmiva	vādito	vaṃśaḥ ॥}</l></lg>
<p>1.6. 15 <b>sāpadeśo</b> yathā—(gāsa. 3.37)</p>
<b><lg><l>paipurao ccia ṇijjai vicchuaḍaṭṭha tti/ḍhakketti jāravejjaharaṃ ।</l>
<l>ṇiuṇasahī—karadhariā	bhuajualaaṃ—doliṇī	bālā ॥ 206 ॥</l></lg></b>
<lg><l>(patipurata	eva	nīyate	vṛścikadaṣṭeti	jāravaidyagṛham ।</l>
<l>sahṛdayasakhījanakaradhāritabhujalatāndolanī	 	bālā ॥)</l></lg>
<p>1.6. 16 <b>nirapadeśo</b> yathā—</p>
<b><lg><l>uggāhiekkahumaaṃ	taṇu.hāsa.phuraṃta. dasaṇa. joṇhālaṃ ।</l>
<l>kassa	ṇa	harei	hiaaṃ	coriadiṭhṭhaṃ	maacchīe ॥ 207 ॥</l></lg></b>
<lg><l>(uda‍grāhitaikabhrukaṃ,	tanu—hāsa—sphurad—daśana—jyotsnākam ।</l>
<l>kasya	ṇa	harate	hṛdayaṃ	cauryadṛṣṭaṃ	mṛgākṣīṇām ॥)</l></lg>
<p>1.6. 17 <b>bhayanimitto</b> yathā—</p>
<b><lg><l>paṇaa—kkhalaṇā—saṃkāluāṇam̐ loāvavāa—bhīāṇaṃ ।</l>
<l>lajjāluāṇa kālo evvameva a gao ṇiravaseso ॥ 208 ॥</l></lg></b>
<lg><l>{praṇayaskhalanāśaṅkalūnāṃ lokāpavādabhītānām(bhīruṇām) ।</l>
<l>lajjālūnāṃ kālaḥ evameva hi gato niravaśeṣaḥ ॥}</l></lg>
<pb n="1139"/>
<p>1.6.18 <b>lajjānimitto</b> yathā—</p>
<b><lg><l>salilolladāruāim̐ va aṃto ccia simisimāamāṇāiṃ ।</l>
<l>maaṇāṇaleṇa	lajjāluāṇam̐	ḍajjhaṃti	hiaāiṃ ॥ 209 ॥</l></lg></b>
<lg><l>{salilārdradārukāṇīva	antareva	simasimāyamānāni ।</l>
<l>madanānalena	lajjālūnāṃ	dahyante	hṛdayāni ॥}</l></lg>
<p>1.6. 19 <b>kālaniyato</b> yathā—(gāsa. 1.22)</p>
<b><lg><l>āarapaṇāmioṭṭhaṃ aghaḍiaṇāsaṃ asaṃhaa—ṇiḍālaṃ ।</l>
<l>vaṇṇagghia-tuppa-muhiem̐	tīem̐	pariuṃbiaṃ	bharimo ॥ 210 ॥</l></lg></b>
<lg><l>(ādarapraṇāmitoṣṭamaghaṭitanāsamasaṃhataniṭālam	।</l>
<l>varṇaghṛtalip‍tamukhyāstasyā		paricumbitaṃ	smarāmaḥ ॥)</l></lg>
<p>1. 6.20 <b>deśaniyato</b> yathā—</p>
<b><lg><l>jāṇāmi jaṇo ṇiuṇo gurujaṇamajjhaṃmmi saṃṭhiā a ahaṃ ।</l>
<l>tā kiṃ karemi piasahi! dhariā vi balā valai diṭṭhī ॥ 211 ॥</l></lg></b>
<lg><l>{jānāmi	jano	nipuṇo	gurujanamadhye	saṃsthitā	(cāham) ।</l>
<l>tat kiṃ karomi? priyasakhi! dhṛtā'pi balād valate dṛṣṭiḥ ॥}</l></lg>
<p>1.6. 21 <b>nāgaro</b> yathā—(gāsa. 4.70)</p>
<b><lg><l>kiṃ ṇa bhaṇio si bālaa! gāmaṇidhūāe guruaṇasamakkhaṃ ।</l>
<l>aṇimisa-vaṃkka-valaṃtaa-āṇaṇa-ṇaaṇaddha-diṭṭehiṃ ॥ 212 ॥</l></lg></b>
<lg><l>{kiṃ na ga/bhaṇito'si bālaka! grāmaṇīduhitrā gurujanasamakṣam ।</l>
<l>animiṣa—vakra—valamānānana—nayanā'rdhadṛṣṭaiḥ	॥}</l></lg>
<p>1.6.22 <b>upanāgaro</b> yathā—</p>
<b><lg><l>gihalukkaviāsaī asarīra ṇiraṃgiveraṃtapesiaccijuaṃ ।</l>
<l>addiṭhṭhāṇaḍuṃḍaṇaḍhapecchirīe		dīsaṃta	dhaṇṇo	si ॥ 213 ॥</l></lg></b>
<lg><l>{gṛhalukkaviāśarīra	niraṅgiparyantapreṣitākṣiyugam ।</l>
<l>adṛṣṭa—ḍuṃḍaṇaḍha़(?) prekṣaṇaśīlayā dṛś‍yamāno dhanyo'si ॥}</l></lg>
<p>1.6. 23 <b>grāmyo</b> yathā—(gāsa. 409 ve.)</p>
<b><lg><l>daṭṭhuṃ ciraṃ ṇa laddho māmi! pio diṭṭhigoaragao pi ।</l>
<l>daṃḍāhaa—valia—huaṃga—vaṃkka—racche	haaggāme ॥ 214 ॥</l></lg></b>
<pb n="1140"/>
<lg><l>{draṣṭuṃ ciraṃ na labdho mātulāni! priyo dṛṣṭigocaragato'pi ।</l>
<l>daṇḍāhatavalitabhujaṅgavakrarathye	hatagrāme ॥}</l></lg>
<p>1.6.24 <b>prakīrṇo</b> yathā—(gāsa. 3.95)</p>
<b><lg><l>cuṃbai vāsiṇṇa/vosaṇṇamuhī daiakaolaṃ vva paṃḍuracchāaṃ ।</l>
<l>asaī	ṇihuvaṇavaḍapāavassa	vāāṇiaṃ	pattaṃ ॥ 215 ॥</l></lg></b>
<lg><l>{cumbati avasannamukhī dayitakapolamiva pāṇḍuracchāyam ।</l>
<l>asatī	nidhuvanavaṭāpādapasya	vātānītaṃ	patram ॥}</l></lg>
<p>(<b>1. 7. akṛttrimānurāgaḥ — 24</b>)</p>
<p>athākṛtrimaḥ। so'pi caturviṃśatividhaḥ, sahaja—yauvanajāhāryaja—vistrambhajānāṃ
bhedopabhedaprabhedasambhedavibhedabhedāt। ananyajāne(stvamī)1 tatra bhedāḥ sahajā eva। teṣu—
1.7.1 janmāntarānubhavajanmā niṣkāraṇameva pravṛttaḥ prakarṣagāmī <b>sahajaḥ</b>; yathā—(kusaṃ. 5.53)</p>
<b><lg><l>iyaṃ	mahendraprabhṛtīnadhiśriyaś‍caturdigīśānavamatya	māninī ।</l>
<l>arūpahāryaṃ madanasya nigrahāt pinākapāṇiṃ patimāp‍tumicchati ॥ 216 ॥</l></lg></b>
<p>1.7.2 sa upabhedato dvedhā, ekaviṣayo'nekaviṣayaśca। <b>tatraikaviṣayo</b> yathā—(raghu. 15.61)</p>
<b><lg><l>śrlāghyastyāgo'pi vaidehyāḥ patyuḥ prāgvaṃśavāsinaḥ ।</l>
<l>ananyajāneryasyāsīt	saiva	jāyā	hiraṇmayī ॥ 217 ॥</l></lg></b>
<p>1.7.3. <b>anekaviṣayo</b> yathā—(gārako. 697)</p>
<b><lg><l>asaīṇa ṇamo tāṇaṃ dappaṇasarisesu jāṇa hiaesu ।</l>
<l>jo ccea ṭhāi purao sahasā so ccea saṃkamai ॥ 218 ॥</l></lg></b>
<lg><l>(asatīnāṃ namastāsāṃ darpaṇasadṛśeṣu य़āsāṃ hṛdayeṣu ।</l>
<l>ya eva tiṣṭhati purataḥ sahasā sa eva saṅkrāmati ॥</l></lg>
<p>1.7. 4. tāruṇyodrekādupaciteṣu upacīyamāneṣu śarīradhātuṣu darpātirekād ya upajāyate,
sa <b>yauvanajaḥ</b>। yathā—(gāsa. 954 ve.)</p>
<b><lg><l>aṇudiahakaāhoā jaha jaha thaṇaā viṇiṃti kumarīṇaṃ ।</l>
<l>taha	taha	laddhoāso	vva	vammaho hiaamāvisai ॥ 219 ॥</l></lg></b>
<!-- NOTES pg=1140!-->
1. 'jānevyā tatra bhedāḥ sahajāḥ ? ya eva'—joḥ; 'jāne(ra)pyā(?) tatra bhedā sahajā. . . . eva'—rā.
<pb n="1141"/>
<lg><l>(anudivasakṛtābhogā yathā yathā stanā viniryānti kumārīṇām ।</l>
<l>tathā	tathā	labdhāvakāśa	iva	manmatho	hṛdayamāviśati ॥)</l>
</lg>
<p>1.7.5 so'pi dvidhā—<b>śārīro mānasaśca</b> । tatra</p>
<p><b>adyo</b> yathā—</p>
<b><lg>
<l>jaṃ	vahai	vīakaṃḍaṃ	majjha	suo	ekkapaharaviṇivāim̐ ।</l>
<l>taṃ	kuladūsaṇi	soṇhe !	thaṇāṇa	tuha	matthae	paḍai/u ॥ 220 ॥</l>
</lg></b>
<lg>
<l>{yad vahati vītakāṇḍaṃ mama sutaḥ ekaprahāravinipātam ।</l>
<l>tat kuladūṣaṇi s‍nuṣe ! stanayostava mastake patati/tu ॥}</l>
</lg>
<p>1.7. 6. <b>dvitīyo</b> yathā—</p>
<b><lg>
<l>ṇaaṇāṇam̐ iṣavo ṇu abhihaṃti ujjuapahaṃ pavaṭa‍ṭaṃtā ।</l>
<l>ia	sikkhaṃti	vva	taṃsāva	loaṇaṃ	hoṃtataruṇīo ॥ 221 ॥</l>
</lg></b>
<lg>
<l>(nayanānīṣavo	nvabhigh‍nanti	ṛjukapathaṃ	pravartamānāḥ ।</l>
<l>iti śikṣamāṇamiva tryastrāvalokanaṃ bhaviṣyattaruṇyaḥ ॥)</l>
</lg>
<p>1.7.7. cakṣuḥprītimātre vā sati upacāraiḥ yaḥ prakarṣamāpadyate sa <b>āhāryajaḥ</b>; yathā—</p>
<b><lg>
<l>ghariṇīe akaiavvaṃ caḍuaṃmaṃ piaame kuṇaṃtaṃmi ।</l>
<l>akaatthāe vi jāāi jhatti siḍhilāi aṃgāi ॥ 222 ॥</l>
</lg></b>
<lg>
<l>(gṛhiṇyā	akaitavaṃ	cāṭukarma	priyatame	kurvati ।</l>
<l>akṛtārthāyā api jātāni jhaṭiti śithilāni aṅgāni ॥)</l>
</lg>
<p>1.7.8. so'pi dvidhā—<b>sthiro bhaṅguraśca</b> ।</p>
<p><b>sthiro</b> yathā—(gāsa. 3.46)</p>
<b><lg>
<l>māmi! hiaaṃ va pīaṃ teṇa juvāṇeṇa majjamāṇāe ।</l>
<l>ṇhāṇahaliddākaḍuaṃ	aṇusottajalaṃ	piaṃteṇa ॥ 223 ॥</l>
</lg></b>
<lg>
<l>(mātulāni! hṛdayamiva pītaṃ tena yūnā majjantyāḥ ।</l>
<l>s‍nānaharidrākaṭukaṃ	anustrotojalaṃ	pibatā ॥)</l>
</lg>
<p>1.7.9. <b>bhaṅguro</b> yathā—(gāsa. 6.24)</p>
<b><lg>
<l>lajjā chattā, sīlaṃ ca khaṃḍia, ajasaghosaṇā diṇṇā ।</l>
<l>jassa kae ṇaṃ piasahi! so ccea jaṇo jaṇo jāo ॥ 224 ॥</l>
</lg></b>
<pb n="1142"/>
<lg>
<l>(lajjā tyaktā, śīlaṃ ca khaṇḍitam, ayaśoghoṣaṇā dattā ।</l>
<l>yasya kṛte nanu priyasakhi! sa eva jano jano jātaḥ ॥)</l>
</lg> 
<p>1.7.10. kālakrameṇa prarūḍhaviśvāsayoryaḥ prakarṣamārahaṇopacārādinādriyate sa
<b>vistrambhajaḥ</b> ; yathā— (urāca. 1.39)</p>
<b><lg>
<l>advaitaṃ sukhaduḥkhayoranugataṃ sarvāsvavasthāsu yad
vistrambho hṛdayasya yatra jarasā yasminnahāryo rasaḥ ।</l>
<l>kānenāvaraṇātyayāt pariṇate yat premasāre sthitaṃ
bhadraṃ tasya sumānuṣasya kathamapyekaṃ hi tat prārthyate ॥ 225 ॥</l>
</lg></b>
<p>1.7.11. so'pi dvidhā— <b>mugdhaḥ pragalbhaśca</b> ।</p>
<p><b>mugdho</b> yathā—(gāsa. 3.93)</p>
<b><lg>
<l>jaha jaha jarāpariṇao hoi paī duggao virūo a ।</l>
<l>kulavāliāṇa taha taha ahiaaraṃ vallaho hoi ॥ 226 ॥</l>
</lg></b>
<lg>
<l>(yathā yathā jarāpariṇato bhavati patirdurgato virūpaśca ।</l>
<l>kulapālikānāṃ tathā tathā adhikataraṃ vallabho bhavati ॥)</l>
</lg>
<p>1.7.12. <b>pragalbho</b> yathā— (havi.)</p>
<b><lg>
<l>ṇāariāpemma	viaṇho	vi	sabbhāvamettasārāi ।</l>
<l>kaṇho rāhāem̐ samamujjuāi bharai ccia raāim̐/ ālaṃiṃ ॥ 227 ॥</l>
</lg></b>
<lg>
<l>(nāgarikāpremṇo vitṛṣṇo'pi sadbhāvamātrasārāṇi ।</l>
<l>kṛṣṇo rādhayā samaṃ smaratyevākālam ॥)</l>
</lg>
<p>1.7.13. prabhedataḥ —</p>
<p><b>sahajayauvanajaḥ, sahajāhāryajaḥ, sahajavistrambhajaḥ, yauvanajāhāryajaḥ,
yauvanajavistrambhajaḥ, āhāryavistrambhajaḥ</b> iti । tatra—</p>
<p><b>sahajayauvanajo</b> yathā—(urāca. 6.35)</p>
<b><lg>
<l>tadā/yadā kiñcit kiñcit kṛtapadamahobhiḥ katipayai—
stadetad	vistāri	stanayugalamāsīnmṛgadṛśaḥ ।</l>
<l>vayass‍nehākūtavyatikaraghano	yatra	madanaḥ
pragalbhavyāpārāścarati	hṛdi,	mugdhaśca	vapuṣi ॥ 228 ॥</l>
</lg></b>
<pb n="1143"/>
<p>1.7.14. <b>sahajāhāryajo</b> yathā—(māmā. 4.8)</p>
<b><lg>
<l>tanme manaḥ kṣipati yatsarasaprahāra—
mālokya māmagaṇitaskhaladuttarīyā ।</l>
<l>trastaikahāyanakuraṅgaviloladṛṣṭi—
rāśliṣṭavatyamṛtasaṃvalitairapāṅgaiḥ ॥ 229 ॥</l></lg></b> ityādi ।
<p>1.7.15. <b>sahajavistrambhajo</b> yathā—(raghu. 7.67)</p>
<b><lg>
<l>itaḥ parānarbhakahāryaśastrān vaidarbhi! paś‍yānumatā mayā'si ।</l>
<l>evaṃ vidhenāhavaceṣṭitena tvaṃ prārthyase hastagatā mamaibhiḥ ॥ 230 ॥</l>
</lg></b>
<p>1.7.16. <b>yauvanajāhāryajo</b> yathā—(gāsa. 2.19, vajjā. 206)</p>
<b><lg>
<l>ajja kaimo vi diaho, vāhavahū garua/rūvajovvaṇummattā ।</l>
<l>sohaggaṃ	dhaṇuruṃpacchaleṇa	racchāsu vikkhirai ॥ 231 ॥</l>
</lg></b>
<lg>
<l>(adya katamo'pi divaso vyādhavadhūḥ guruka/rūpayauvanonmattā ।</l>
<l>saubhāgyaṃ dhanustaṣṭatvaka‍cchalena rathyāsu vikirati ॥)</l>
</lg>
<p>1.7.17. <b>yauvanajavistrambhajo</b> yathā—(gāsa. 3.54)</p>
<b><lg>
<l>taha soṇhāe puloio daravaliāvaṃgatāraaṃ pahio ।</l>
<l>jaha dhāḍio/vārio vi gharasāmieṇa oliṃdae vasio ॥ 232 ॥</l>
</lg></b>
<lg>
<l>(tathā s‍nuṣayā pralokito daravalamānavakratārakaṃ pathikaḥ ।</l>
<l>yathā tāḍito/vārito'pi gṛhasvāminā'lindake uṣitaḥ ॥)</l>
</lg>
<p>1.7.18. <b>āhāryavistrambhajo</b> yathā—(kusaṃ. 5.86)</p>
<b><lg>
<l>adya prabhṛtyanupamāṅgi!	tavāsmi	dāsaḥ
krītastapobhiriti	vādini	candramaulau ।</l>
<l>ah‍nāya	sā	niyamajaṃ	klamamutsasarja
kleśaḥ	phalena	hi	punarnavatāṃ	vidhatte ॥ 233 ॥</l></lg></b> ityādi ।
<p>1.7.19. saṃbhedattaḥ — nissahajaḥ niryauvanajaḥ nirāhāryajaḥ nirvistrambhaja iti ।</p>
<p><b>nissahajo</b> yathā—(māmā. 7.2)</p>
<b><lg>
<l>rambhoru! saṃhara bhayaṃ kṣamate vikāramutkampitastanabharasya na madhyabhāgaḥ ।</l>
<l>itthaṃ tvayaiva kathitapraṇayaprasādasaṅkalpanirvṛtiṣu saṃstuta eṣa dāsaḥ ॥ 234 ॥</l>
</lg></b>
<pb n="1144"/>
<p>1.7.20. <b>niryauvanajo</b> yathā—(kusaṃ. 8.79)</p>
<b><lg>
<l>tatkṣaṇaṃ viparivartitahriyorniṣya/cchatoḥ śayanamiddharāgayoḥ ।</l>
<l>sā babhūva vaśavartinī dvayoḥ śūlinaḥ suvadanā madasya ca ॥ 235 ॥</l>
</lg></b>
<p>1.7.21. <b>nirāhāryajo</b> yathā—(sūmu. 41)</p>
<b><lg>
<l>mā	garvamuda‍vaha	kapolatale	cakāsti
kāntasvahastalikhitā	mama	mañjarīti ।</l>
<l>ādya/anyā'pi kiṃ sakhi! na bhājanamīdṛśānāṃ
vairī	na	ced	bhavati	vepathurantarāyaḥ ॥ 236 ॥</l>
</lg></b>
<p>1.7.22. <b>nirvistrambhajo</b> yathā—(māmā. 7.4)</p>
<b><lg>
<l>adyorjitaṃ vijitameva mayā kimanyadasyotsavaḥ phalavato mama yauvanasya ।</l>
<l>yasya prasādasumukhena samuddha‍ṛteyaṃ devena bāndhavadhurā makaradhvajena ॥ 237 ॥</l>
</lg></b>
<p>1.7.23. vibhedaḥ— sahajādisamūhaḥ sahajāviparyayaja iti । tatra</p>
<p><b>ādyo</b> yathā—(kusaṃ. 8.15)</p>
<b><lg>
<l>bhāvasūcitarahasyavikriyaṃ cāṭumat kṣaṇaviyogakātaram ।</l>
<l>kaiścideva divasaistathā tayoḥ prema rūḍhamitaretarāśrayam ॥ 238 ॥</l>
</lg></b>
<p>1.7.24. <b>dvitīyo</b> yathā—(gāsa. 4.90)</p>
<b><lg>
<l>pāapaḍiaṃ ahavve! kiṃ dāṇiṃ ṇa uṭ‌ṭhavesi bhattāraṃ ।</l>
<l>eaṃ via avasāṇaṃ dūraṃ pi gaassa pemmassa ॥ 239 ॥</l>
</lg></b>
<lg>
<l>(pādapatitamabhavye! kimidānīṃ notthāpayasi bhartāram ।</l>
<l>etadevāvasānaṃ	dūramapi	gatasya	premṇaḥ ॥)</l>
</lg>
<p><b>(1.8 kṛttrimānurāgaḥ —24)</b></p>
<p>atha kṛtrimaḥ । pūrvamavidyamānaḥ kāryahetorya upāyaiḥ pravartyate sa kṛtrimaḥ; so'pi
caturviṃśatiprakāraḥ—</p>
<p>1. nityānukārī	2. naimittikānukārī	3. sāmānyānukārī</p> 
<p>4. viśeṣānukārī	9. āhāryānukārī	10. vistrambhānukārī</p>
<p>11. sālambanaḥ	12. nirālambanaḥ	17. saprayojanaḥ</p>
<p>18. anyaprayojanaḥ	19. sapratibhedaḥ	20. niṣpratibhedaḥ</p>
<pb n="1145"/>
<p>5. prakāśānukārī	13. prasiddhaviṣayaḥ	21. strīkṛtaḥ</p>
<p>6. pracchannānukārī	14. aprasiddhaviṣayaḥ	22. puruṣakṛtaḥ</p>
<p>7. sahajānukārī	15. suprayuktaḥ	23. ubhayakṛtaḥ</p>
<p>8. yauvanajānukārī	16. duṣprayuktaḥ	24. anubhayakṛtaḥ, iti ।</p>
<p>tatra—</p>
<p>1.8.1. <b>nityānukārī</b> yathā—</p>
<b><lg>
<l>ajja suraammi piasahi! tassa vilakkhattaṇaṃ haraṃtīe ।</l>
<l>akaatthāeॅ kaattho pio mae uṇiaṃ/ṇiuṇaṃ uvaūḍho ॥ 240 ॥</l>
</lg></b>
<lg>
<l>{adya	surate	priyasakhi!	tasya	vilakṣatvaṃ	harantyā ।</l>
<l>akṛtārthayā kṛtārthaḥ priyo mayā punarapyupa/nipuṇamupagūḍhaḥ ॥}</l>
</lg>
<p>1.8.2. <b>naimittikānukārī</b> yathā—(rāca. 12.78)</p>
<b><lg>
<l>tamasau	sahakāramañjarīmavamanvānamivādarārpitām ।</l>
<l>aruṇāgradalairatāḍayat taruṇī stokamaśokapallavaiḥ ॥ 241 ॥</l>
</lg></b>
<p>1.8.3. <b>sāmānyānukārī</b> yathā—</p>
<b><lg>
<l>māaṃgī hojja vaṇe mā vesā eddha māṇuse loe ।</l>
<l>sabbhāveṇa vi ramio to vi jaṇo kattimaṃ bhaṇai ॥ 242 ॥</l>
</lg></b>
<lg>
<l>(māaṃgī bhūyāsaṃ/bhaveyaṃ vane mā veśyā atra mānuṣe loke ।</l>
<l>sadbhāvenāpi ramitaḥ, tato'pi janaḥ kṛtrimaṃ bhaṇati ॥</l>
</lg>
<p>1.8.4. <b>viśeṣānukārī</b> yathā—(rāca. 12.54)</p>
<b><lg>
<l>vikasatkalikānukāriṇīmanulīlāṃ lalitairlateva sā ।</l>
<l>virarāja vilāsapallavaiḥ plavagaṃ taṃ prati niṣphalairapi ॥ 243 ॥</l>
</lg></b>
<p>1.8.5. <b>prakāśānukārī</b> yathā—(sūmu. 7)</p>
<b><lg>
<l>dṛṣṭiṃ he prativeśini! kṣaṇamihāpyasmin gṛhe dāsyasi
prāyeṇāsya śiśoḥ pitā na virasāḥ kaupīrapaḥ pāsyati ।</l>
<l>ekākinyapi yāmi tad vanamitaḥ strotastamālākulaṃ
nīrandhrāḥ	punarālikhantu jaraṭhacchedā nalagranthayaḥ ॥ 244 ॥</l>
</lg></b>
<pb n="1146"/>
<p>1.8.6. <b>pracchannānukārī</b> yathā—</p>
<b><lg>
<l>kiṃ ṇīlakaṃṭha! gajja/cchasi kiṃ vā sutto si jaṇamaṇāṇaṃda ।</l>
<l>tujjha	kae	iha	āā	viddhāhaṃ	maaṇabāṇehiṃ ॥ 245 ॥</l>
</lg></b>
<lg>
<l>(kiṃ nīlakaṇṭha! garjasi/gacchasi kiṃ vā sup‍to'si janamana ānanda ।</l>
<l>tava	kṛte	iha	āgatā,	viddhā'haṃ	madanabāṇaiḥ ॥)</l>
</lg>
<p>1.8.7. <b>sahajānukārī</b> yathā—(rāca. 12.59)</p>
<b><lg>
<l>sphuṭanābhitalā talodarī tanucch‌vāsitanirmukhastanī ।</l>
<l>valitaikavilocanā babhau tamabhi vyājavijṛmbhitodbha‍ujā ॥ 246 ॥</l>
</lg></b>
<p>1.8.8. <b>āhāryānukārī</b> yathā—(rāca. 12.64)</p>
<b><lg>
<l>viṣasāda viśeṣavihvalā mumude mīlitalocanā muhuḥ ।</l>
<l>kilakiñcitakelipaṇḍitā kimakāṇḍe na cakāra taṃ prati ॥ 247 ॥</l>
</lg></b>
<p>1.8.9. <b>yauvanajānukārī</b> yathā—(rāca. 12.53)</p>
<b><lg>
<l>vapurapratikarmasundaraṃ	pratipannapratikarma	bibhratī ।</l>
<l>vitatāna vidagdhakāminījanayogyāsu kalāsu kauśalam ॥ 248 ॥</l>
</lg></b>
<p>1.8.10. <b>visrambhajānukārī</b> yathā—(rāca. 12.57)</p>
<b><lg>
<l>avalambya latāṃ nirāyatāmathā sā saṃstavaśālinīva tam ।</l>
<l>apacetumayācatāgrataḥ	kalikāmutkalikābalātkṛtā ॥ 249 ॥</l>
</lg></b>
<p>1.8.11. <b>sālambano</b> yathā—</p>
<b><lg>
<l>gharasāmiassa rāaṃ jaṇei sijjaṃtavevirullasiā ।</l>
<l>asaī	hiaabbhaṃtarabhāviajārā	ṇihuvaṇammi ॥ 250 ॥</l>
</lg></b>
<lg>
<l>(gṛhasvāmino rāgaṃ janayati svidyadvepitodvepanaśīlo—llasitā ।</l>
<l>asatī	hṛdayābhyantarabhāvitajārā	nidhuvane ॥)</l>
</lg>
<p>1.8.12. <b>nirālambano</b> yathā—(rāca. 12.63)</p>
<b><lg>
<l>niṣasāda niśīthamallikāśithilāśrustabakāñcitastanī ।</l>
<l>tadanu kramaśaḥ kapolayorupanītobhayapāṇipallavā ॥ 251 ॥</l>
</lg></b>
<p>1.8.13. <b>prasiddhaviṣayo</b> yathā—(gāsa. 2.56)</p>
<b><lg>
<l>ṇaṃdaṃtu	suraasarabhasataṇhāvaharāi	saalaloassa ।</l>
<l>bahumaggaviṇimmaviāi	vesavilaāṇa	hiaāiṃ ॥ 252 ॥</l>
</lg></b>
<pb n="1147"/>
<lg>
<l>(nandantu suratarasabhasatṛṣṇāpaharāṇi sakalalokasya ।</l>
<l>bahumārgavinirmitāni	veśavanitānāṃ	hṛdayāni ॥)</l>
</lg>
<p>1.8.14. <b>aprasiddhaviṣayo</b> yathā—(vajjā. 475)</p>
<b><lg>
<l>pecchaha halā aṇu cojjaṃ/mahāṇucojjaṃ, kāṇa—mahilāe jaṃ kaaṃ tīe ।</l>
<l>sajjakkhicuṃbaṇeṇaṃ	jhaḍatti	ṇīsārio	jāro ॥ 253 ॥</l>
</lg></b>
<lg>
<l>(prekṣadhvaṃ mahadāścaryaṃ, kāṇamahilayā yat kṛtaṃ tayā ।</l>
<l>sadyo'kṣicumbanena	jhaṭiti	nissārito	jāraḥ ॥)</l>
</lg>
<p>1.8.15. <b>suprayukto</b> yathā—</p>
<b><lg>
<l>eeṇaṃ cea guṇeṇa kiṃ ṇa vesāṇa dijjae appā ।</l>
<l>vese vva pie vva jaṇe jaṃ muharāo samo c‍cea ॥ 254 ॥</l>
</lg></b>
<lg>
<l>(etenaiva guṇena kiṃ na veś‍yānāṃ dṛś‍yate/diyate ātmā ।</l>
<l>dveṣya/veṣa iva priya iva jane yanmukharāgaḥ sama eva ॥)</l>
</lg>
<p>1.8.16. <b>duṣprayukto</b> yathā—(kirātā. 10.40)</p>
<b><lg>
<l>munimabhimukhatāṃ ninīṣavo yaṃ/yāḥ samupayayuḥ kamanīyatāguṇena ।</l>
<l>madanamupadadhe sa eva tābhyo duradhigamādhi/hi gatiḥ prayojanānām ॥ 255 ॥</l>
</lg></b>
<p>1.8.17. <b>saprayojano</b> yathā—</p>
<b><lg>
<l>voḍhavareṇa vi taha teṇa rāmiā ṇiaakajjaṇiuṇeṇa ।</l>
<l>jaha mud‌‍dhāeॅ vi ramio muddhati vahūem̐ ṇīsaṃkaṃ ॥ 256 ॥</l>
</lg></b>
<lg>
<l>(prauḍhavareṇāpi tathā tena ramitā nijakakāryanipuṇena ।</l>
<l>yathā mugdhayā'pi ramito mugdha iti vadhvā niśśaṃkam ॥)</l>
</lg>
<p>1.8.18. <b>anyaprayojano</b> yathā—(kuṭṭanī. 134)</p>
<b><lg>
<l>mā'tra kariṣyasi khedaṃ niṣṭhuramukto'si yanmayā subhaga! ।</l>
<l>yūnāṃ	hi	raktataruṇīparuṣavacaḥ	prathamamābharaṇam ॥ 257 ॥</l>
</lg></b>
<p>1.8.19. <b>sapratibhedo</b> yathā—(gāsa. 1.33)</p>
<b><lg>
<l>uṇhāim̐ ṇīsasaṃto āliṃgasi kīsa maṃ parāhuttiṃ ।</l>
<l>hiaaṃ palīviuṃ vi aṇusaeṇa puṭaṭhiṃ palīvesi ॥ 258 ॥</l>
</lg></b>
<pb n="1148"/>
<lg>
<l>(uṣṇāni niḥśvasan āliṅgasi kimiti māṃ/kasmānmāṃ parāṅmukhīm ।</l>
<l>hṛdayaṃ pradīpitamapi anuśayena/pradīpyānuśayena pṛṣṭhaṃ pradīpayasi ॥)</l>
</lg>
<p>1.8.20. <b>niṣpratibhedo</b> yathā—</p>
<b><lg>
<l>
aphaḍe/kavaḍe/leṇa upakappieṇa/mau—mahura jaṃpieṇa kajjassa aṃtagamaṇeṇa ।</l>
<l>suraarahasseṇa	haraṃti	jeṇa	hiaāi	vesāo ॥ 259 ॥</l>
</lg></b>
<lg>
<l>(aphalena upakalpitena/mṛdumadhurajalpitena kāryasyāntagamanena ।</l>
<l>suratarahasyena	haranti	yena	hṛdayāni	veś‍yāḥ ॥)</l>
</lg>
<p>1.8.21. <b>strīkṛto</b> yathā—</p>
<b><lg>
<l>kāūṇa thira/dhīra—jahaṇaṃ, pajjattaraāem̐ vesavilaāe ।</l>
<l>taha kaha vi pulaiaṃ jaha puṇo vi maaṇo uvaṭ‍ḍhavio ॥ 260 ॥</l>
</lg></b>
<lg>
<l>(kṛtvā sthira/dhīra—jaghanaṃ paryāp‍taratayā veśavanitayā ।</l>
<l>tathā kathamapi pralokitaṃ yathā punarapi madana upasthāpitaḥ ॥)</l>
</lg>
<p>1.8.22. <b>puruṣakṛto</b> yathā—</p>
<b><lg>
<l>hoṃtavaro taha taha he gohiṇīe caḍuaṃmavāvaḍo hoi ।</l>
<l>jaha jaha ia saṇṇoṃi huvaṃti vārejja diahāiṃ ॥ 261 ॥</l>
</lg></b>
<lg>
<l>(bhaviṣyadvaro tathā tathā gohinyāścāṭukarmavyāpṛto bhavati ।</l>
<l>yathā yathā iti sanno bhavanti vāre'dya divasāni ॥)</l>
</lg>
<p>1.8.23. <b>ubhayakṛto</b> yathā—</p>
<b><lg>
<l>dhiṃgaḍi dhāvai sammuhī dhiṃgu pasārai vāha ।</l>
<l>kuṭṭiṇi rovai aṃsuahiṃ dhutta pamellai dhāha ॥ 262 ॥</l>
</lg></b>
<lg>
<l>(dhṛṣṭā taruṇī sammukhā dhṛṣṭaḥ taruṇaḥ prasārayati bāhū ।</l>
<l>kuṭṭinī	rodityaśrubhirdhurtā	pramuñcatyārtanādam ॥)</l>
</lg>
<p>1.8.24. <b>anubhayakṛto</b> yathā—</p>
<b><lg>
<l>urapellia—vai—kārillaiāim̐ uc‍cesi daia—vacchalie! ।</l>
<l>kaṃṭaa—vilihiapīṇuṇṇaa—thaṇi!	uttamma	ettāhe ॥ 263 ॥</l>
</lg></b>
<lg>
<l>(uraḥpreritavṛtikāravellīphalānyuc‍cinoṣi	dayitavatsale! ।</l>
<l>kaṇṭakavilikhitapīnonnatastani!	uttāmya	idānīm ॥)</l>
</lg>
<pb n="1149"/>
<b><lg>
<l>dvādaśaivaṃ	sahasrāṇi	sāṣṭāśītiśatadvayī ।</l>
<l>bhavanti	kāmaśṛṅgāre	mūlaprakṛtayaḥ	pṛthak ॥ 264 ॥</l>
</lg></b>
<b><lg>
<l>vyatiṣaṅgādamūṣāṃ	tu	sāmyādhikyālpatākṛtaḥ ।</l>
<l>na	paryānto	vikalpānāmekadvitryādiyogataḥ ॥ 265 ॥</l>
</lg></b>
<b><lg>
<l>catuṣṣaṣṭiṃ	paś‍yā'samasamabhilāṣaprabhṛtikā—
natho'ṣṭau nityādīn pṛthagapi caturviṃśatividhān ।</l>
<l>mitho'mīṣāmīṣat	samadhikasamatvāni	vimṛśan
kaviḥ	kuryāt	sroto'nuguṇamanurāgavyatikaram ॥ 266 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
anurāgasthāpano nāma</b></p>
<p><b>॥ dvāviṃśaḥ prakāśaḥ ॥ 22 ॥</b></p>
<lg>
<l>niviś‍yā'ntardhātūnatha viṣamatāṃ vīkṣya puruṣa—
s‍triyostattadabhāvāntaragatavapuṣkāṃ	sahṛdayaḥ ।</l>
<l>imā yā vai vyākhyad bhida iha kathaṃ kaś‍cana bhave—
nna	mag‍naś‍citrābdhau	nijamabudhatāṃ saṃpariharan ॥</l>
</lg>
<lg>
<l>catuṣṣaṣṭiṃ	paś‍yannayamiha	padārtheṣu nikhile—
ṣvavaś‍yaṃ	dhāreśo'pyabhavadiva	tanmātrakavayāḥ ।</l>
<l>sarasvatyai	kaṇṭhābharaṇamavadhāvatra ca dadau
prakāśaṃ kṛtvā yo vyavṛṇuta ca sāhityabhuvanam ॥</l>
</lg>
<pb n="1150"/>
<p>atha</p>
<p><b>śṛṅgāraprakāśe trayoviṃśaḥ prakāśaḥ</b></p>
<p>sambhoga—vipralambhaprakāśaḥ</p>
<p>1so'vasthādvitayabhedād dviprakāraḥ — 1. sambhogaśṛṅgāraḥ, 2. vipralambhaśṛṅgāraśca ।</p>
<p>1. abhilaṣaṇīyāliṅganādīnāmavāp‍tau <b>sambhogaḥ</b> । sa caturdhā—</p>
<p>1.1. prathamānurāgānantaraḥ</p>
<p>1.2. mānānantaraḥ</p>
<p>1.3. pravāsānantaraḥ</p>
<p>1.4. karuṇānantaraḥ, iti ।</p>
<p>2. teṣāmevānavāp‍tau <b>vipralambhaḥ</b> । so'pi caturdhā—</p>
<p>2.1. prathamānurāgaḥ</p>
<p>2.2. mānaḥ</p>
<p>2.3. pravāsaḥ</p>
<p>2.4. karuṇaḥ, iti । tatra—</p>
<p>2.1. strīpuṃsayoḥ	parasparamapūrvādidarśanaśravaṇajanmā	rupaguṇavayassampadukāropekṣaḥ
tadanapekṣo vā manaḥpakṣapātaviśeṣaḥ prathīyān <b>prathamānurāgo vipralambhaḥ</b> ।</p>
<p>1.1. sati caitasmin tayoreva prathamasaṅgamādau abhilaṣaṇīyāliṅganādilābhaḥ
<b>prathamānurāgānantaraḥ sambhogaḥ</b> ।</p>
<p>(<emph>1.2, 2.2 lup‍tāviva</emph>)</p>
<p>2.3. satyanurāge devadurvipākādijanmā tayoḥ vidūradeśavāso <b>vipralambhaḥ</b> ।</p>
<p>1.3. tadabhivṛddhau pravṛddhotkaṇṭhayoreva bhūyassamāgame abhilāṣādiniṣpattiḥ <b>pravāsā—
nantaraḥ sambhogaḥ</b> ।</p>
<p>2.4. prarūḍhas‍nehayorekavinipāte anyasya duḥkhātireko hṛdayadāruṇaḥ <b>karuṇaḥ vipralambhaḥ</b> ।</p>
<p>1.4. tayorevādṛṣṭaviśeṣādisampadā tadunmajjanajanmā manaḥpramodātiśayo viśeṣavān
<b>karuṇānantaraḥ sambhogaḥ</b>, iti ।</p>
<!-- NOTES pg=1150!-->
1. kāmaśṛṅgāraḥ dra. pṛ. 1052 ।
<pb n="1151"/>
<p>prathamānurāgādīnāṃ vipralambhānāṃ tadanantarāṇāṃ ca sambhogānāṃ pṛthakpṛthak caturṇām̐
samavāye pūrvaḥ pūrvo <b>vicitraḥ</b>, paraḥ paro <b>rāgavardhanaḥ</b>, iti ।</p>
<p><b>vaiciñye rāgavardhanatve</b> vā'pi vipralambhaḥ sambhogāt sarvataḥ sarvo balīyān iti ।</p>
<p>evaṃ	nityān	naimittikaḥ,	sāmānyād	viśeṣaḥ,	prakāśāt	pracchannaḥ,
kṛtrimādakṛtrimaḥ,<b>rāvardhanatve;</b></p>
<p><b>vaiciñye</b> tu akṛtrimāt kṛtrimaḥ, pracchannāt prakāśaḥ, viśeṣāt sāmānyaḥ,
nityānnaimittiko balīyān iti (dra. pṛ. 1161) ।</p>
<p>nityasāmānyaprakāśakṛtrimāṇāṃ pūrvaḥ rāgavardhanaḥ, paraḥ paro vicitraḥ iti ।</p>
<p>naimittikaviśeṣapracchannākṛtrimāṇāṃ pūrvaḥ pūrvo vicitraḥ, paraḥ paro rāgavardhanaḥ iti ।</p>
<p>evaṃ mṛdoścāṭuḥ, samīco'tiśāyī, vāsantād vārṣikaḥ, prāsādikānmadajaḥ,
samayajanmanaḥ sambandhajanmā, (sāmānyād) guṇagocaraḥ, sādhāraṇādasādhāraṇaḥ,sāṃsargikā—
nnaisargikaḥ, prauḍhāviṣayād navoḍhāviṣayaḥ, proṣitapatikāviṣayād virahotkaṇṭhitāviṣayaḥ,
svāṅganāviṣayāt parāṅganāviṣayaḥ,	sulabhād	durlabhaḥ,	āhāryād vistrambhajaḥ,
nityānukāriṇo naimittikānukārī, prakāśānukāriṇaḥ, pracchannānutārī balīyān ityādiprabhedeṣu
krameṇa rāgavardhanatve'pi, atikrameṇa tu vaiciñye ityatrāpi yathāyathaṃ yojanīyāmiti ।</p>
<p>prāk‍prapañcitānurāgānurūpāśca	prathamānurāgamānapravāsakaruṇa<b>vipralambhāḥ</b> ।
tadānantaryānukāriṇaśca tadanantarāḥ <b>sambhogāḥ</b>, bhāvajanmānubandhaprakarṣānurūpāstadavasthāḥ
<b>samṛddhayaḥ</b>, nāyakaprakṛtyanurūpāstadanubhāva<b>sampadaḥ</b>1,	uttamatvamugdhatvādyanurūpāṇi teṣāṃ
<b>rāmaṇīyakādīni</b>2, balābalānurūpāḥ <b>samparkānugamabhaktayaḥ</b>3, saṃvidhānakānurūpāsteṣāṃ
<b>saṃvidaḥ</b>4, sannikarṣaviprakarṣaprakarṣāpakarṣavatyo <b>vyatikarapraklṛp‍tayaḥ</b>5 iti । tatra <b>sambhogaḥ</b>—</p>
<p><b>(1. sambhogaḥ)</b></p>
<p><b>1. svāṅganāviṣayaḥ	5. madhyamāviṣayaḥ	9. pragalbhāviṣayaḥ</b></p>
<p><b>2. parāṅganāviṣayaḥ	6. kaniṣṭhāviṣayaḥ	10. sarva/rvāviṣayaḥ</b></p>
<p><b>3. sāmānyāviṣayaḥ	7. mugdhāviṣayaḥ	11. sarvakālaviṣayaḥ</b></p>
<p><b>4. uttamāviṣayaḥ		8. madhyāviṣayaḥ	12. sarvartucaryāviṣayaḥ</b></p>
<p>ityevamādiranekaprakāraḥ । tatpratyanīkatayā vipralambho'pi tāvatprakāra eva । kevalamasya
prathamānurāgādiṣu pūrvakālabhāvitā, sambhogasya tu anantarakālabhāviteti viśeṣaḥ ।</p>
<!-- NOTES pg=1151!-->
1. dra. pṛ. 1163,	2. dra. pṛ. 1165,	3. dra. pṛ. 1167,	4. dra. pṛ. 1168,	5. dra. pṛ. 1171
<pb n="1152"/>
<p>1.1. tatra sambhogaḥ <b>svāṅganāviṣayo</b> yathā—(gāsa. 1.23)</p>
<b><lg>
<l>āṇāsaāim̐ deṃtī, tuha surae harisa-viasia-kavolā ।</l>
<l>gose vi oṇaamuhī, aha! setti piāṃ ṇa saddhahimo ॥ 1 ॥</l>
</lg></b>
<lg>
<l>(ājñāśatāni	dadatī	tathā	surate	harṣavikasitakapolā ।</l>
<l>gosarge/ prabhāte'pyavanatamukhī aho! seti priyāṃ na śraddadhmaḥ ॥)</l>
</lg>
<p>1.2. <b>parāṅganāviṣayo</b> yathā—(gāsa. 4.33)</p>
<b><lg>
<l>muha-vijjhavia-paīvaṃ ūsasia-ṇiruddha-saṃkiullāvaṃ ।</l>
<l>savaha-saa-rakkhio	coriaramiaṃ	suhāvei ॥ 2 ॥</l>
</lg></b>
<lg>
<l>(mukhavidhmāpitapradīpaṃ	ucchasitaniruddhaśaṅkitollāpam ।</l>
<l>śapathaśatarakṣitoṣṭhaṃ	caurīrataṃ	sukhayati ॥)</l>
</lg>
<p>1.3. <b>sāmānyāviṣayo</b> yathā—(kirātā. 8.2)</p>
<b><lg>
<l>yathāyathaṃ tāḥ sahitā nabhaścaraiḥ prabhābhiruddhāsitaśaulavīrudhaḥ ।</l>
<l>vanaṃ viśantyo vanajāyatekṣaṇāḥ kṣaṇadyutīnāṃ dadhurekarūpatām ॥ 3 ॥</l>
</lg></b>
<p>1.4. <b>uttamāviṣayo</b> yathā—</p>
<b><lg>
<l>harisullāvā kulapāliāṇa lajjākaḍacchie surae ।</l>
<l>kaṃṭhabbhaṃtarabhamiā	ahare	ccia	huruhurāaṃti ॥ 4 ॥</l>
</lg></b>
<lg>
<l>(harṣollāpāḥ kulabālikānāṃ lajjākadarthite surate ।</l>
<l>kaṇṭhābhyantarabhramitā	adhara	eva	huruhurāyante ॥)</l>
</lg>
<p>1.5. <b>madhyamāviṣayo</b> yathā—</p>
<b><lg>
<l>suraāvasāṇavalioṇaāo	seullavaaṇa—kamalāo ।</l>
<l>addhacchipecchirīo	piāo	dhaṇṇā	puloaṃti ॥ 5 ॥</l>
</lg></b>
<lg>
<l>(suratāvasānavalitāvanatāḥ	svedārdravadanakamalāḥ ।</l>
<l>ardhākṣiprekṣaṇaśīlāḥ priyāḥ dhanyāḥ pralokayanti ॥)</l>
</lg>
<p>1.6. <b>kaniṣṭhāviṣayo</b> yathā—</p>
<b><lg>
<l>pajjattaṃmi	vi	surae	vialiabaṃdhaṃ	a	saṃjamaṃtīe ।</l>
<l>vibbhamahasiehi	kao	puṇo	vi	maaṇāuro	daio ॥ 6 ॥</l>
</lg></b>
<lg>
<l>(paryāp‍te'pi surate vigalitabandhaṃ ca saṃyamayantyāḥ।</l>
<l>vibhramahasitaiḥ kṛtaḥ punarapi madanāturo dayitaḥ ॥)</l>
</lg>
<pb n="1153"/>
<p>1.7. <b>mugdhāviṣayo</b> yathā—(saka. 3.57, 5. 224)</p>
<b><lg>
<l>poḍhamahilāṇa jaṃ jaṃ susikkhiaṃ taṃ rae suhāvei ।</l>
<l>jaṃ jaṃ asikkhiaṃ ṇavavahūṇaṃ taṃ taṃ raiṃ dei ॥ 7 ॥</l>
</lg></b>
<lg>
<l>(prauḍhamahilānāṃ	yadhat	suśikṣitaṃ	tad	rate	sukhayati ।</l>
<l>yadhadaśikṣitaṃ	navavadhunāṃ	tatad	dhṛtiṃ	dadāti ॥)</l>
</lg>
<p>1. 8. <b>madhyāviṣayo</b> yathā—</p>
<b><lg>
<l>pariosia hyi sahi! tammi gāḍhapariraṃbhamāmuaṃtaṃmi ।</l>
<l>aṇumagga—samūsasaṇā—ṇubaṃdha—phaṃsehiṃ	thaṇaehiṃ ॥ 8 ॥</l>
</lg></b>
<lg>
<l>(paritoṣitā'smi sakhi! tasmin gāḍhaparirambhamāmuñcati ।</l>
<l>anumārgasamu‍cch‌vasanānubandhasparśābhyāṃ	stanābhyām ॥)</l>
</lg>
<p>1. 9. <b>pragalbhāviṣayo</b> yathā—</p>
<b><lg>
<l>sabbhāvagabbhiṇaṃ pāaḍaṃti taha kiṃ vi vammaharahassaṃ ।</l>
<l>ramaṇīo jaha ṇa viramaṃti patta—sokkhāi vi raāiṃ ॥ 9 ॥</l>
</lg></b>
<lg>
<l>(sadbhāvagarbhitaṃ prakaṭayanti tathā kimapi manmatharahasyam ।</l>
<l>ramaṇyo yathā na viramanti prāp‍tasaukhyānyapi ratāni ॥)</l>
</lg>
<p>1.10. <b>sarvā viṣayo</b> yathā—</p>
<b><lg>
<l>ghettuṃ muccai aharo aṇṇatto valai pocchiuṃ diṭṭhī ।</l>
<l>ghaḍiuṃ vihaḍaṃti bhuā raammi suraāa vīsāso ॥ 10 ॥</l>
</lg></b>
<lg>
<l>(grahītuṃ mucyate adharaḥ anyatroda‌valati prekṣituṃ dṛṣṭiḥ ।</l>
<l>ghaṭituṃ vighaṭete bhujau rate suratāya viśvāsaḥ ॥)</l>
</lg>
<p>1.11. <b>sarvakālaviṣayeṣu prabhātaviṣayo</b> yathā—(kirātā. 9.75)</p>
<b><lg>
<l>nidrāvinoditanitāntarataklamānāmāyāmimaṅgalaninādavibodhitānām ।</l>
<l>rāmāsu bhāvivirahākulitāsu yūnāṃ tatpūrvatāmiva samādadhire ratānina ॥ 11 ॥</l>
</lg></b>
<p>1. 12 (ka) <b>sarvartucaryāviṣayeṣu vasantacaryāviṣayo</b> yathā—(gāsa. 6.45)</p>
<b><lg>
<l>daia—kaaggaha—lulio dhammillo sīhugaṃdhiaṃ vaaṇaṃ ।</l>
<l>saaṇammi	ettiaṃ	cia	pasāhaṇaṃ	sahai	taruṇīṇaṃ ॥ 12 ॥</l>
</lg></b>
<lg>
<l>(dayitakacagrahalulito dhammillaḥ śīdhugandhi vadanam।</l>
<l>śayana etāvadeva prasādhanaṃ sahate taruṇīnām॥)</l>
</lg>
<pb n="1154"/>
<p>1.12. (kha) <b>grīṣmaviṣayo</b> yathā—</p>
<b><lg>
<l>daiassa gimhavammahasaṃdāve do vi jhati avaṇei ।</l>
<l>majjaṇajaladdacaṃdaṇasisirā	āliṃgaṇeṇa	vahū ॥ 13 ॥</l>
</lg></b>
<lg>
<l>(dayitasya grīṣmamanmathasantāpau dvāvapi jhaṭityapanayati ।</l>
<l>majjanajalārdracandanaśiśirā	āliṅganena	vadhūḥ ॥)</l>
</lg>
<p>1.12. (ga) <b>varṣartuviṣayo</b> yathā—</p>
<b><lg>
<l>dhārānipātaravabodhitapañjarasthadātyūhaḍambarakarambitakaṇṭhakūjāḥ ।</l>
<l>aṭṭeṣu kāṇḍapaṭavāritaśīkareṣu dhanyāḥ pibanti mukhātāmarasaṃ taruṇyāḥ ॥ 14 ॥</l>
</lg></b>
<p>1.12. (gha) <b>śaraccaryāviṣayo</b> yathā—</p>
<b><lg>
<l>kalahoujjalagoraṃ kalahoasiāsu saraarāīsu ।</l>
<l>cuṃbaṃti viasiacchaṃ viaddhajuvaīmuhaṃ dhaṇṇā ॥ 15 ॥</l>
</lg></b>
<lg>
<l>(kaladhautojjvalagauraṃ kaladhautasitāsu śaradarātriṣu ।</l>
<l>cumbanti vikasitākṣaṃ vidagdhayuvatīmukhaṃ dhanyāḥ ॥)</l>
</lg>
<p>1.12. (ṅa) <b>hemantaviṣayo</b> yathā—(gārako. 672)</p>
<b><lg>
<l>hemaṃte	daḍha—pīlaṇa—thaṇapuḍa—saṃkaṃtakuṃkuma—pphaṃso ।</l>
<l>mihuṇāṇa galai seo ruhiruggāro vva sīassa ॥ 16 ॥</l>
</lg></b>
<lg>
<l>(hemante dṛḍhapīḍanastanapuṭasaṅkrāntakuṅkumasparśaḥ ।</l>
<l>mithunānāṃ galati svedo rudhirodrāra iva śītasya ॥)</l>
</lg>
<p>1.12 (ca) <b>śiśiracaryāviṣayo</b> yathā—(gāsa. 772ve.)</p>
<b><lg>
<l>kiṃ tassa pāvareeṇaṃ? kimaggiṇā? kiṃ va gabbagharaeṇa? ।</l>
<l>jassa	urammi	ṇisammai	umhāaṃtatthaṇī	jāā ॥ 17 ॥</l>
</lg></b>
<lg>
<l>(kiṃ tasya prāvāreṇa? kimagninā ? kiṃ vā garbhagṛheṇa? ।</l>
<l>yasyorasi	niṣīdati	ūṣmāyamāṇastanī	jāyā ॥)</l>
</lg>
<p>1.12. (cha) <b>ādigrahaṇāt prakīrṇāviṣayo</b> yathā—(sūmu. 6)</p>
<b><lg>
<l>madhu ca vikasitotpalāvataṃsaṃ śaśikarapallavitaṃ ca saudhapṛṣṭham ।</l>
<l>madanajanitavibhramā ca kāntā sukhamidamarthavatāṃ vibhūtayo'nyāḥ ॥ 18 ॥</l>
</lg></b>
<pb n="1155"/>
<p><b>(2. vipralambhaḥ)</b></p>
<p>atha <b>vipralambhaḥ</b>। so'pi sambhogavadeva ।</p>
<p>tatra—</p>
<p>2.1. <b>svāṅganāviṣayo</b> yathā—</p>
<b><lg>
<l>piā addāaṃ dei (ṇia)-gahavaiṃ pulaaseasaṃvaliā ।</l>
<l>ajjeva tassa diṭṭhī paḍipalihii ettha biṃbammi ॥ 19 ॥</l>
</lg></b>
<lg>
<l>(priyā ādarśam̐ dadā(dhā)ti gṛhapatipulakasvedasaṃvalitā ।</l>
<l>adyaiva	tasya	dṛṣṭiḥ	pratiphaliṣyatyatra	bimbe ॥)</l>
</lg>
<p>2.2. <b>parakīyāviṣayo</b> yathā—</p>
<b><lg>
<l>appattadaṃsasauttammirīe bālaa!	tumaṃmi	bolīṇe ।</l>
<l>paipurao ccia sāsehi khaṃḍakhaṃḍehi ṇīsasiaṃ ॥ 20 ॥</l>
</lg></b>
<lg>
<l>(aprāp‍tadarśanottāmyantyā	bālaka!	tvayi	vyapakrānte ।</l>
<l>patipurata	eva	śvāsaiḥ	khaṇḍakhaṇḍaiḥ	viniḥśvasitam ॥)</l>
</lg>
<p>2.3. <b>sāmānyāviṣayo</b> yathā—</p>
<lg>
<l><b>maṇṇubbhariā ṇa ruai saṃdisai ṇa ṇehaṇibbhatisiaṃti ।</b></l> (khaṇḍita)
<l>manyūda‌bharitā	na	roditi	sandiśati	na	snehanirbharitā ॥ 21 ॥</l>
</lg>
<p><emph>(2.4) (2.5) khaṇḍitau ।</emph></p>
<p>2. 6 <b>kaniṣṭhāviṣayo</b> yathā—(gāsa. 3.75)</p>
<b><lg>
<l>ujjhasi piāi samaaṃ taha vi hu re bhaṇasi kīsa kisiatti ।</l>
<l>uari	bhareṇa	a	aṇṇua	muai	vaillo	vi	aṃgāim̐ ॥ 22 ॥</l>
</lg></b>
<lg>
<l>(uhyase priyayā samaṃ tathāpi khala re bhaṇasi kasmāt kṛśeti ।</l>
<l>upari	bhareṇa	tu	ajña!	muñcati	balīvardo'pyaṅgani ॥)</l>
</lg>
<p>2.7. <b>mugdhāviṣayo</b> yathā—(vala. 379)</p>
<b><lg>
<l>kaiā gao pio? ajja putti! ajjeṇa kai diṇā hoṃti? ।</l>
<l>ekko,	eddahametto	bhaṇiuṃ	mohaṃ	gaā	bālā ॥ 23 ॥</l>
</lg></b>
<lg>
<l>(kadā gataḥ priyaḥ? adya, putri! adyeti kati dināni bhavanti ? ।</l>
<l>ekaḥ,	etāvanmātraṃ	bhaṇitvā	mohaṃ	gatā	bālā ॥)</l>
</lg>
<pb n="1156"/>
<p>2. 8. <b>madhyamāviṣayo</b> yathā—(gāsa. 929 ve.)</p>
<b><lg>
<l>taṇuāiā	varāī	diahediahe	miaṃkaleha	vva ।</l>
<l>bahulapaoseṇa	va	tue	ṇisaṃsa 	aṃdhāriamuheṇa ॥ 24 ॥</l>
</lg></b>
<lg>
<l>(tanukāyitā	varākī	divasedivase	mṛgāṅkalekheva ।</l>
<l>bahulapradoṣeṇeva	tvayā	nṛśaṃsa!	andhakāritamukhena ॥)</l>
</lg>
<p>2.9. <b>pragalbhāviṣayo</b> yathā—(gāsa. 2.33)</p>
<b><lg>
<l>saaṇe ciṃtāmaiaṃ kāūṇa piaṃ ṇimīliacchīe ।</l>
<l>appāṇo	uvaūḍho	pasiḍhilavalaāhiṃ	vāhāhiṃ ॥ 25 ॥</l>
</lg></b>
<lg>
<l>{śayane cintāmayaṃ/malinaṃ kṛtvā priyaṃ nimīlitākṣyā ।</l>
<l>ātmā	upagūḍhaḥ	prasithilavalayābhyāṃ	bāhubhyām ॥}</l>
</lg>
<p>2.10. <b>sarvaviṣayo</b> yathā—</p>
<b><lg>
<l>aṃgāi	kilāmijjaṃti vibbhalijjaṃti ṇijjhavijjaṃti ।</l>
<l>kallolijjaṃti	jaṇassa	via	dullahe	jaṇe	diṭṭhe ॥ 26 ॥</l>
</lg></b>
<lg>
<l>{aṅgāni klāmyanti virajyante nityaṃ pīyante(?) ।</l>
<l>kallolanti	janasyeva	durlabhe	jane	dṛṣṭe ॥}</l>
</lg>
<p>2.11 <b>prabhātaviṣayo</b> yathā—(kirātā. 9.78)</p>
<b><lg>
<l>gatavati nakhalekhālakṣyatāmaṅgarāge samadadayitapītātāmrabimbādharoṣṭhyāḥ ।</l>
<l>virahavidhuramiṣṭā satsakhīvāṅganāyāḥ hṛdayamavalalambe rātrisambhogalakṣmīḥ ॥ 27 ॥</l>
</lg></b>
<p>2.12. <b>(ka) vasantacaryā</b> yathā—(gāsa. 5.99)</p>
<b><lg>
<l>khemaṃ?	katto khemaṃ? jo so khujjaṃbao gharaddāre ।</l>
<l>tassa ira matthaāo ko vi aṇattho samuppaṇṇo ॥ 28 ॥</l>
</lg></b>
<lg>
<l>(kṣemaṃ? kutaḥ kṣemaṃ? yo'sau kubjāmrako gṛhadvāre ।</l>
<l>tasya kila mastakāt ko'pyanarthaḥ samutpannaḥ ॥)</l>
</lg>
<p>2.12. (kha) <b>grīṣmacaryāviṣayo</b> yathā—</p>
<b><lg>
<l>gihmaṃ	gamei	kahakahavi	viraha—sihi—tāviā vi pahiavahū ।</l>
<l>avirala—paḍaṃta—ṇibbhara—vāha—jalollo—varilleṇa ॥ 29 ॥</l>
</lg></b>
<pb n="1157"/>
<p>(grīṣmaṃ gamayati kathaṃ kathamapi virahaśikhitāpitā'pi pathikavadhūḥ ।
avirala—patannirbhara—bāṣpajalārdrau—paritanena	vastreṇa ॥)</p>
<p>2.12. <b>(ga) varṣatucaryāviṣayo</b> yathā—(gāsa. 1. 29)</p>
<b><lg>
<l>ajja mae teṇa viṇā aṇuhūasuhāim̐ saṃbharatīe ।</l>
<l>ahiṇavamehāṇam̐ ravo ṇisāmio vajjhapaḍaho vva ॥ 30 ॥</l>
</lg></b>
<lg>
<l>(adya	mayā	tena	vinā	anubhūtasukhāni	saṃsmarantyā ।</l>
<l>abhinavameghānāṃ	ravo	niśamito	vadhyapaṭaha	iva ॥)</l>
</lg>
<p>2.12. <b>(gha) śaraccaryāviṣayo</b> yathā—(gāsa. 5.12)</p>
<b><lg>
<l>suppau taio vi gao jāmo tti sahīoṃ! kīsa maṃ bhaṇaha? ।</l>
<l>sehāliāṇa	gaṃdho	ṇa	dei	sottuṃ,	suaha	tumhe ॥ 39 ॥</l>
</lg></b>
<lg>
<l>(svapa tṛtīyo'pi gato yāma iti sakhyaḥ! kasmānmāṃ bhaṇatha? ।</l>	
<l>śephālikānāṃ	gandho	na	dadāti	svap‍tuṃ,	svapata	yūyam ॥)</l>
</lg>
<p>2.12. <b>(ṅa) hemantacaryāviṣayo</b> yathā—(gāsa. 774ve.)</p>
<b><lg>
<l>hemaṃte himaraadhūsarassa o asaraṇassa pahiassa ।</l>
<l>sumaria—jāā—muha—sijjirassa sīaṃ cia paṇaṭṭhaṃय़ ॥ 32 ॥</l>
</lg></b>
<lg>
<l>(hemante himarajodhūsarasya aho aśaraṇasya/ aprāvaraṇasya pathikasya ।</l>
<l>smṛtajāyāmukhasvedaśīlasya	śītameva	pranaṣṭam ॥)</l> 
</lg>
<p>2.12. <b>(ca) śiśiracaryāviṣayo</b> yathā—(gāsa. 9.25ve.)</p>
<b><lg>
<l>caralacchi! caṃdavaaṇe! pīṇatthaṇi! karikaroru! taṇumajjhe! ।</l>
<l>dīhā vi samappai sisirajāmiṇī, kaha ṇu de māṇo? ॥ 33 ॥</l>
</lg></b>
<lg>
<l>(taralākṣi! candravadane! pīnastani! karikaroru! tanumadhye! ।</l> 
<l>dīrghā'pi samāpyate śiśirayāmīni, kathaṃ nu te mānaḥ? ॥)</l>
</lg>
<p>2.12. <b>(cha) ādigrahaṇāt prakīrṇaviṣayo</b> yathā—</p>
<b><lg>
<l>vilimpatyetasmin	malayajarasārdreṇa	mahasā
diśāṃ	cakraṃ	candre	sukṛtamatha	tasyā	mṛgadṛśaḥ ।</l>
<l>dṛśorbāṣpaḥ	pāṇau	vadanamasavaḥ	kaṇṭhakuhare
hṛdi tvaṃ hnīḥ pṛṣṭhe vacasi ca guṇā eva bhavataḥ ॥ 34 ॥</l>
</lg></b>
<pb n="1158"/>
<p>prathamānurāgādīnāmanantarāṇāṃ ca vistarataḥ prapañcamagrataḥ1 krameṇa varṇayiṣyāmaḥ ।
iha tu diṅa‌‌mātramupalakṣaṇārthamudāhniyate । tatra—</p>
<p>1. <b>prathamānurāgo</b> yathā—(gāsa. 1. 93)</p>
<b><lg>
<l>aviaṇhapecchaṇijjeṇa takkhaṇaṃ māmi! teṇa diṭṭheṇa ।</l>
<l>siviṇaa—pīeṇa va pāṇieṇa taṇhā cia ṇa phiṭṭā ॥ 35 ॥</l>
</lg></b>
<lg>
<l>(avitṛṣṇaprekṣaṇīyena tatkṣaṇaṃ mātulāni! tena dṛṣṭena ।</l>
<l>svapnapīteneva	pānīyena	tṛṣṇaiva	na	bhraṣṭā ॥)</l>
</lg>
<p>1.1. <b>prathamānurāgānantaro</b> yathā—(kusaṃ. 8.1)</p>
<b><lg>
<l>pāṇipīḍanavidherantaraṃ	śailarājaduhiturharaṃ	prati ।</l>
<l>bhāvasādhvasaparigrahādabhūt kāmadohadamanoharaṃ vapuḥ ॥ 36 ॥</l>
</lg></b>
<p>2. <b>māno</b> yathā—(amaru. 81)</p>
<b><lg>
<l>kapole	patrālī	karatalanirodhena	mṛditā
nipīto	niḥśvāsairayamamṛtahṛdyo'dhararasaḥ ।</l>
<l>muhurlagnaḥ kaṇṭhe taralayati bāṣpaḥ stanataṭīṃ
priyo manyurjātastava niranurodhe nanu vayam ॥ 37 ॥</l>
</lg></b>
<p>2.1. <b>mānānantaro</b> yathā—(urā. 1. 1)</p>
<b><lg>
<l>paulastyapīnamujasampadudasyamānakailāsasambhramaviloladṛśaḥ	priyāyāḥ ।</l>
<l>śreyāṃsi vo diśatu nirhṛtakopacihnamāliṅganotpulakamāsitamindumauleḥ ॥ 38 ॥</l>
</lg></b>
<p>3. <b>pravāso</b> yathā—(amaru. 99)</p>
<b><lg>
<l>deśairantaritā	śataiśca	saritāmurvībhṛtāṃ	kānanai—</l>
<l>ryat‍nenāpi na yāti locanapathaṃ kānteti jānannapi ।</l>
<l>uda‍grīvaścaraṇārdharuddhavasudhaḥ	kṛtvā'śrupūrṇe	dṛśau</l>
<l>tāmāśāṃ pathikastathā'pi kimapi dhyāyan muhurvīkṣate ॥ 39 ॥</l>
</lg></b>
<p>3.1. <b>pravāsānantaro</b> yathā—(sūmu. 4)</p>
<b><lg>
<l>āyāte dayite marusthalebhuvāṃ sañcintya durlaṅghatāṃ
gehinyā paritoṣabāṣpataralāmāsajya dṛṣṭiṃ mukhe ।</l>
<l>dattvā pīluśamīkarīrakabalān svenāñcalenādarā—
dunmṛṣṭaṃ karabhāsyakesarasaṭābhārāgralagnaṃ	rajaḥ ॥ 40 ॥</l>
</lg></b>
<!-- NOTES pg=1158!-->
1. caturvim̐śaḥ prakāśaḥ	dra. pṛ. 1158
<pb n="1159"/>
<p>4. <b>karuṇo</b> yathā—(kāvyāda. 2.286)</p>
<b><lg>
<l>yasyāḥ kusumaśayyā'pi komalā'syā rujākarī ।</l>
<l>sā'dhiśete kathaṃ devī hutāśanavatīṃ citām ॥ 41 ॥</l>
</lg></b>
<p>4.1. <b>karuṇānantaro</b> yathā—(māmā. 10.15)</p>
<b><lg>
<l>bhavati	vitataśvāsonnāhapraṇunnapayodharaṃ
hṛdayamapi ca snigdhaṃ cakṣurnijaprakṛtau sthitam ।</l>
<l>vadanamadikaṃ mūrcchācchedāt prasādi virājate
parigatamiva prārambhe'hnaḥ śriyā sarasīruham ॥ 42 ॥</l>
</lg></b>
<p>teṣāṃ samavāye pūrvaḥ pūrvo vicitra iti <b>karuṇānantarat pravāsānantaro vicitraḥ</b> ।</p>
<p>yathā—</p>
<b><lg>
<l>dṛṣṭirvandanamālikā,	stanayugaṃ	lāvaṇyapūrṇau	ghaṭau
śubhrāṇāṃ	prakaraḥ	smitaṃ	sumanasāṃ,	vaktraprabhā	darpaṇaḥ ।</l>
<l>romāñcodgama	eṣa	sarṣapakaṇāḥ,	pāṇī	tathā	pallavaḥ
svāṅgaireva	gṛhaṃ	priyasya	viśatastanvyā	kṛtaṃ	maṅgalam ॥ 43 ॥</l></lg></b> (saka. 3.108)
<p><b>pravāsānantarād mānānantaraḥ</b>; sa yathā—(saka. 5. 285)</p>
<b><lg>
<l>na spṛṣṭo'pi tridaśasaritā dūramīrṣyānubandhā—
nnāpyunmṛṣṭo bhujagapatinā tarjanābhirjayāyāḥ ।</l>
<l>mānasyānte nayanasalilaiḥ kṣālitaḥ śailapuñyāḥ
patyurmaulau natijuṣi jayatyātmanaḥ pādapāṃsuḥ ॥ 44 ॥</l>
</lg></b>
<p><b>mānānantarāt prathamānurāgānantaraḥ</b>; sa yathā—(nāgā. 3.4)</p>
<b><lg>
<l>dṛṣṭā dṛṣṭimadho dadhāti,	kurute	nālāpamābhāṣitā
śayyāyāṃ	 parivṛtya	tiṣṭhati,	balādāliṅgitā vepate ।</l>			
<l>niryāntīṣu	sakhīṣu	vāsabhavanānnirgantumevehate
jātā vāmatayaiva samprati mama prītyai navoḍhā priyā ॥ 45। ।</l>
</lg></b>
<p>paraḥ paro rāgavardhana' iti <b>prathamānurāgānantarānmānānantaraḥ</b>; sa yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃ hu muñca mamameti ca mandaṃ jalpitaṃ jayati mānavatīnām ॥ 46 ॥</l>
</lg></b>
<pb n="1160"/>
<p><b>mānānantarāt pravāsānantaraḥ</b>; sa yathā—(saka. 5.54)</p>
<b><lg>
<l>sahasā mā sāhijjau piāgamo tīem̐ virahakisiāe ।</l>
<l>accaṃtapahariseṇa vi jā a maā sā maa ccea ॥ 47 ॥</l>
</lg></b>
<lg>
<l>(sahasā mā kathyatāṃ priyāgamastasyā virahakṛśāyāḥ ।</l>
<l>atyantapraharṣeṇāpi yā ca mṛtā sā mṛtaiva ॥)</l>
</lg>
<p><b>pravāsānantarāt karuṇānantaraḥ</b>; sa yathā—(urāca. 3. 39)</p>
<b><lg>
<l>ālimpannamṛtamayairiva pralepairantarvā bahirapi vā śarīradhātūn ।</l>
<l>saṃsparśaḥ punarapi jīvayannakasmādānandādaparavidhaṃ tanoti moham ॥ 48 ॥</l>
</lg></b>
<p>evaṃ<b>vipralambheṣvapi karuṇāt pravāso vicitraḥ</b> । sa yathā—(megha. 100)</p>
<lg>
<l><b>aṅgenāṅgaṃ pratanu tanunā gāḍhatap‍tena taptaṃ ॥ 49 ॥</b> ityādi ।</l>
</lg>
<p><b>pravāsānmānaḥ</b> sa yathā—(amaru. 97)</p>
<b><lg>
<l>bhrubhedo'ruṇitaściraṃ	nayanayoratyantamīlanaṃ
roddhuṃ śikṣitamādareṇa hasitaṃ maune'bhiyogaḥ kṛtaḥ ।</l>
<l>dhairyam̐ dhartumapi sthirīkṛtamidaṃ cetaḥ kathañcinmayā
baddho mānaparigrahe parikaraḥ, siddhistu daive sthitā ॥ 50 ॥</l>
</lg></b>
<p><b>mānāt prathamānurāgaḥ</b> sa yathā—</p>
<b><lg>
<l>kvākṛtyaṃ? śaśalakṣmaṇaḥ kva ca kulaṃ ? bhūyo'pi dṛś‍yeta sā
ro(do)ṣāṇāmupaśāntaye śrutamaho kopo'pi kāntaṃ mukham ।</l>
<l>kiṃ vakṣyantyapakalmaṣāḥ kṛtadhiyo rekhaiva sā'nyādṛśī
cetaḥ! svāsthyamupaihi, kaḥ khalu yuvā dhanyo'dharaṃ pāsyati?॥ 51 ॥</l>
</lg></b>
<p><b>rāgavardhanatvena prathamānurāgānmānaḥ</b>; sa yathā—(gāsa. 1.19)</p>
<b><lg>
<l>dūmeṃti je muhuttaṃ kuviaṃ dāsa vva je pasāaṃti ।</l>
<l>te ccia mahilāṇa piā sesā sāmi ccia varāā ॥ 52 ॥</l>
</lg></b>
<lg>
<l>(dūnayanti ye muhurttam̐ kupitaṃ dāsā iva ye prasādayanti ।</l>
<l>ta eva mahilānāṃ priyāḥ śeṣāḥ svāmina eva varākāḥ ॥)</l>
</lg>
<p><b>mānāt pravāsaḥ</b> ; sa yathā—(gāsa. 1.46, vala. 365)</p>
<b><lg>
<l>kallaṃ kira kharahiao pavaccasihi daio tti suvvai jaṇaṃmi ।</l>
<l>taha vaḍḍha bhaavai ṇisa! jaha se kallaṃ tia ṇa hoi ॥ 53 ॥</l>
</lg></b>
<pb n="1161/"/>
<lg>
<l>(kalyaṃ kila kharahṛdayaḥ pravatsyati dayita iti śrūyate jane ।</l>
<l>tathā vardhasva bhagavati niśe! yathā tasya kalyameva na bhavati ॥)</l>
</lg>
<p><b>pravāsāt karuṇaḥ</b> ; sa yathā—(gāsa. 2.42)</p>
<b><lg>
<l>samadukkhasokkhaparivaḍ‌ḍhiāṇa	kāleṇa	rūḍhapaṇaāṇa ।</l>
<l>mihuṇāṇa marai jaṃ taṃ khu jīai, iaraṃ maaṃ hoi ॥ 54 ॥</l>
</lg></b>
<lg>
<l>(samaduḥkhasukhaparivārdhitānāṃ	kālena	rūḍhapraṇayānām ।</l>
<l>mithunānāṃ mriyate yat tat khalu jīvati, itaranmṛtaṃ bhavati ॥)</l>
</lg>
<p><b>(vicitrarāgavardhanaḥ)</b></p>
<p>vaicitrye rāgavardhanatve vā sambhogād vipralambho balīyāniti । tatra—
vaicitrye prathamānu<b>rāgānantarāt prathamānurāgaḥ</b> । sa yathā—(sūmu. 4)</p>
<b><lg>
<l>induryatra na nindyate, na madhuraṃ dūtīvacaḥ śrūyate,
nālāpā nipatanti bāṣpakaluṣāḥ, nopaiti kārśyaṃ vapuḥ ।</l>
<l>svādhīnāmanukūlitāṃ svagṛhiṇīmāliṅgya yat supyate
kiṃ tat prema gṛhāśramavratamidaṃ kaṣṭaṃ samācaryate ॥ 55 ॥</l>
</lg></b>
<p><b>rāgavardhanatve</b> sa yathā—(kusaṃ. 6.95)</p>
<b><lg>
<l>paśupatirapi	tānyahāni	kṛcchrādagamayadadrisutāsamāgamotkaḥ ।</l>
<l>kamaparamavaśaṃ na viprakuyurvibhumapi taṃ yadamī spṛśanti bhāvāḥ ॥ 56 ॥</l>
</lg></b>
<p><b>vaicitrye mānānantaramānaḥ</b> ; sa yathā—(gāsa. 829ve., vajjā. 333)</p>
<b><lg>
<l>jattha ṇa ujjāgarao jattha ṇa īsā visūraṇaṃ māṇaṃ ।</l>
<l>sabbhāvacāḍuaṃ jattha ṇatthi, ṇeho tahiṃ ṇatthi ॥ 57 ॥</l>
</lg></b>
<lg>
<l>(yatra nojjāgarakaṃ yatra nerṣyākhedo mānaḥ ।</l>
<l>sadbhāvacāṭukaṃ yatra nāsti s‍nehastatra nāsti ॥)</l>
</lg>
<p><b>rāgavardhanatve sa eva</b> yathā—</p>
<b><lg>
<l>aṇavaraa—keli—pasaraṃta—sokkha—pabbhāra—īsi—kuṃṭhaiaṃ ।</l>
<l>māṇaṇisā—ṇaa—ṇicchiaṃ hoi puṇo ahiṇavaṃ pemmaṃ ॥ 58 ॥</l>
</lg></b>
<lg>
<l>(anavaratakeliprasaratsaukhyaprāgbhāreṣatkuṇṭhitam ।</l>
<l>mānaniśātamiva	bhavati	punarabhinavaṃ	prema ॥)</l>
</lg>
<pb n="1162"/>
<p><b>pravāsānantarāt pravāso balīyān</b> । sa vaicitrye yathā—(raghu. 13.28)</p>
<b><lg>
<l>pūrvānubhūtaṃ smaratā ca rātrau kampottaraṃ bhīru! tavopagūḍham ।</l>
<l>guhāvisārīṇyativāhitāni mayā kathañcid ghanagarjitāni ॥ 59 ॥</l>
</lg></b>
<p><b>sa eva rāgavardhanatve</b> yathā—(urāca. 1.33)</p>
<b><lg>
<l>śailaḥ so'yaṃ kakubhasurabhirmālyavān nāma yasmin 
nīlaḥ s‍nigdhaḥ śrayati śikharaṃ nūtanastoyavāhaḥ ।</l>
<l>āryeṇāsmin; virama viramātaḥ paraṃ na kṣamo'smi
pratyāvṛttaḥ punariva sa me jānakīviprayogaḥ ॥ 60 ॥</l>
</lg></b>
<p>karuṇānantarāt karuṇo balīyān । sa vaicitrye yathā—(śāku. 7.25)</p>
<b><lg>
<l>mohānmayā sutanu! pūrvamupekṣitaste yo baddhabinduradharaṃ paribādhamānaḥ ।</l>
<l>taṃ tāvadākuṭilapakṣmavilag‍namadya bāṣpaṃ pramṛjya vigatānuśayo bhavāmi ॥ 61 ॥</l>
</lg></b>
<p><b>sa eva rāgavardhanatve</b> yathā—(śāku. 7.21)</p>
<b><lg>
<l>vasane paridhūsare vasānā niyamakṣāmatanuḥ kṛtaikaveṇiḥ ।</l>
<l>atiniṣkaruṇasya śuddhaśīlā mama dīrghāṃ virahavyathāṃ bibharti ॥ 62 ॥</l>
</lg></b>
<p>evaṃ mānānantarapravāsānantarakaruṇānantarebhyaḥ <b>prathamānurāgaḥ</b>, prathamānurāgānantara—
pravāsānantarakaruṇānantarebhyo <b>mānaḥ</b>, mānānantarakaruṇānantaraprathamānurāgānantarebhyaḥ <b>karuṇo</b>
balīyāniti, vaicitrye rāgavardhanatve ca yathādarśanamudāharaṇīyam । evaṃ nityānnaimittiko
balīyān । sa—</p>
<p><b>rāgavardhanatve</b> yathā—(gāsa. 4.55)</p>
<b><lg>
<l>mā vac‍ca pupphalāī/lāvira devā uaaṃjalīhiṃ tūsaṃti ।</l>
<l>golāṇaīeॅ	puttaa! sīlummūlāim̐	kūlāim̐ ॥ 63 ॥</l>
</lg></b>
<lg>
<l>{mā vraja puṣpalāvin/lavanaśīla! devā udakāñjalibhistuṣyanti ।</l>
<l>godānadyāḥ	pratraka!	śīlonmūlakāni	kūlāni ॥}</l>
</lg>
<p><b>sāmānyād viśeṣaḥ</b> । so'pi rāgavardhanatve yathā—(raghu. 6.69)</p>
<b><lg>
<l>taṃ vīkṣya sarvāvayavānavadyaṃ vyāvartatānyopagamāt kumārī ।</l>
<l>na hi praphullaṃ sahakārametya vṛkṣāntaraṃ kāṅkṣati ṣaṭpadālī ॥ 64 ॥</l>
</lg></b>
<pb n="1163"/>
<p><b>prakāśāt pracchanno balīyān ।</b> so'pi tatraiva, yathā—</p>
<b><lg>
<l>savvāāramaṇaharaṃ bhaṇai paiṃ aḍaaṇā puloaṃtī ।</l>
<l>jārattaṇeṇa vihiṇā maha eso kiṃ ṇa ṇiṃmavio? ॥ 65 ॥</l>
</lg></b>
<lg>
<l>{sarvākāramanoharaṃ bhaṇati patiṃ! asatī pralokayantī ।</l>
<l>jāratvena vidhinā mamaiṣa kiṃ na nirmāpitaḥ/nirmitaḥ ॥}</l>
</lg>
<p><b>kṛtrimādakṛtrimo balīyān</b> । so'pi tatraiva, yathā—</p>
<b><lg>
<l>yadahamanayā	grāmāyaṇyā	jhaṭityavalokito
madhura—madhura—s‍nigdhas‍nigdhojjvalojjvalayā dṛśā ।</l>
<l>kapaṭacaṭula x x x	x x	x
x x x	 x x	x ॥66॥</l>
</lg></b>
<p>yathā—(jāha. 10.86)</p>
<b><lg>
<l>ekasmin śayane mayā mayasutāmāliṅgaya nidrālasām ॥67॥</l></lg></b> ityādi ।
<p><b>tamaḥprakṛteḥ kaniṣṭhakaniṣṭhasya vipralambhe'nubhāvasampad</b> yathā—(vesaṃ. 2.12)</p>
<b><lg>
<l>yasmiṃścirapraṇayanirbharabaddhabhāvamāvedito	rahasi	matsuratopabhogaḥ ।</l>
<l>tatraiva duścaritamadya nivedayantī hrītā'si pāpahṛdaye na sakhījane'smin ॥ 68 ॥</l>
</lg></b>
<p><b>asyaiva sambhoge</b> yathā—(vesaṃ. 2.13)</p>
<b><lg>
<l>diṣṭayā'rdhaśrutavipralambhavacanaḥ	krodhādahaṃ	nodgato
diṣṭayā no paruṣaṃ ruṣā'rdhakathite kiñcinmayā vyāhṛtam ।</l>
<l>māṃ pratyāyayituṃ vimūḍhahṛdayaṃ diṣṭyā gatā'ntaṃ kathā
mithyā dūṣitayā'nayā virahitaṃ diṣṭyā na jātaṃ jagat ॥ 69 ॥</l>
</lg></b>
<p><b>tatra dhīrottamāyā vipralambhe'nubhāvasampad</b> yathā—</p>
<b><lg>
<l>ṇa kao vi vāha/rāha—mokkho māṇakkhalaṇe vi ṇa paḍio c‍cia bāho ।</l>
<l>tīem̐ ṇavaraṃ piaamo gata iti aittaloaṇaṃ ṇīsasiaṃ ॥ 70 ॥</l>
</lg></b>
<lg>
<l>(na kṛto'pi rāga/bāṣpamokṣo mānaskhalane'pi na patita eva bāṣpaḥ ।</l>
<l>tayā kevalaṃ priyatame gata iti āyattalocanaṃ niḥśvasitam ॥)</l>
</lg>
<p><b>tasyā eva sambhoge</b> yathā—(kusaṃ. 6.1)</p>
<b><lg>
<l>atha viśvātmane gaurī sandideśa mithaḥ sakhīm ।</l>
<l>dātā me bhūbhṛtāṃ nāthaḥ pramāṇīkriyatāmiti ॥ 71 ॥</l>
</lg></b>
<pb n="1164"/>
<p><b>dhīramadhyāyā vipralambhe'nubhāvasampad</b> yathā—(saka. 5.492).</p>
<b><lg>
<l>dhīreṇa	māṇabhaṃgo	māṇakkhalaṇeṇa	garuadhīrāraṃbhe ।</l>
<l>ullalai tulijjaṃte ekammi vi se thiraṃ ṇa lagai hiaaṃ ॥ 72 ॥</l>
</lg></b>
<lg>
<l>(dhairyeṇa	mānabhaṅgo	mānaskhalanena gurukadhairyārambhaḥ ।</l>
<l>ullalati tolyamāne ekasminnapyasyāḥ sthiraṃ na lagati hṛdayam ॥)</l>
</lg>
<p><b>tasyā eva sambhoge</b> yathā—(havi.)</p>
<b><lg>
<l>to se rubbhaṃta c‍cia hiaaviaṃbhaṃtaharisa—veucchaliā ।</l>
<l>pāapaḍiassa	hariṇo	paḍiā	puṭṭhīe	vāhasalilatthe ॥ 73 ॥</l>
</lg></b>
<lg>
<l>(tatastasyā rudhyamānā eva hṛdayavijṛmbhamāṇaharṣavegocchalitāḥ ।</l>
<l>pādapatitasya	hareḥ	patitāḥ	pṛṣṭhe	bāṣpasalilabindavaḥ ॥)</l>
</lg>
<p><b>adhīrottamāyā vipralambhe'nubhāvasampad</b> yathā—</p>
<b><lg>
<l>jāva a ṇa dei ohiṃ pariraṃbhaṃ jāva ṇea siḍhilei ।</l>
<l>maraṇeṇa puṇo aaṃ maha tāvaggaruāvio appā ॥ 74 ॥</l>
</lg></b>
<lg>
<l>(yāvacca na dadātyavadhiṃ parirambhaṃ yāvannaipa śithilayati ।</l>
<l>maraṇena punarayaṃ mama tāvad gurūkṛta ātmā ॥)</l>
</lg>
<p><b>tasyā eva sambhoge</b> yathā—(saka. 5.148)</p>
<b><lg>
<l>diṭṭhe jaṃ pulaijjasi tharaharasi piammi jaṃ samāsaṇṇe ।</l>
<l>tuha saṃbhāsaṇa—seulli—phaṃsaṇe kiṃ vi lajjihisi ॥ 75 ॥</l>
</lg></b>
<lg>
<l>(dṛṣṭe yat pulakāyase tharaharāyase priye yat samāsanne ।</l>
<l>tathā saṃbhāṣaṇasvedārdrīkṛtasparśe kimiva lajjiṣyase? ॥)</l>
</lg>
<p><b>adhīramadhyamāyā vipralambhe'nubhāvasampad</b> yathā—(gāsa. 743ve.)</p>
<b><lg>
<l>bhiuḍīe pulohassaṃ ṇibbhacchissaṃ parammuhī hossaṃ ।</l>
<l>jaṃ bhaṇaha taṃ karissaṃ sahio! jai taṃ ṇa pecchissaṃ ॥ 76 ॥</l>
</lg></b>
<lg>
<l>{bhrukuṭyā	pralokayiṣye	nirbhartsye	parāṅmukhī	bhaviṣyāmi ।</l>
<l>yad bhaṇata tat kariṣye sakhyo yadi taṃ na prekṣiṣye ॥}</l>
</lg>
<p><b>tasyā eva sambhoge</b> yathā—(gāsa. 5.65)</p>
<b><lg>
<l>pāa—paḍaṇāṇaṃ	muddhe!	rahasabalāmoḍicuṃbiavvāṇaṃ ।</l>
<l>daṃsaṇamettapasijjiri	cukkā	bahuāṇa	sokkhāṇa	॥ 77 ॥</l>
</lg></b>
<pb n="1165"/>
<lg>
<l>{pādapatanānāṃ mugdhe!	rabhasabalātkāracumbitavyānām ।</l>
<l>darśanamātraprasanne!	cyutā	bahūnāṃ	saukhyānām ॥}</l>
</lg>
<p><b>adhīrakaniṣṭhāyā vipralambhe'nubhāvasampad</b> yathā—(gāsa. 4.14)</p>
<b><lg>
<l>acchīim̐ tā thaissaṃ dohiṃ pi hatthehiṃ tammi diṭṭhammi ।</l>
<l>agaṃ kalaṃvakusumaṃ va pulaiaṃ kahaṃ ṇu ḍhak‍kissaṃ ॥ 78 ॥</l>
</lg></b>
<lg>
<l>(akṣiṇī tāvat sthagayiṣyāmi dvābhyāmapi hastābhyāṃ tasmin dṛṣṭe ।</l>
<l>aṅgaṃ	kadambakusumamiva	pulakitaṃ	kathaṃ	nu	chādayiṣyāmi? ॥)</l>
</lg>
<p><b>tasyā eva sambhoge</b> yathā—(gāsa. 4.61)</p>
<b><lg>
<l>ṇīsāsuk‍kaṃpapuloiehim̐ jāṇaṃti ṇac‍ciuṃ dhaṇṇā ।</l>
<l>amhārisīhiṃ diṭṭhe piammi appā vi pammusai ॥ 79 ॥</l>
</lg></b>
<lg>
<l>(niḥśvāsotkampapralokitairjānanti	nartituṃ	dhanyāḥ ।</l>
<l>asmādṛśīnāṃ/bhiḥ dṛṣṭe priye ātmā'pi pramuṣyate ॥)</l>
</lg>
<p><b>uttamatvamugdhatvānurūpāṇi rāmaṇīyakāni ।</b> tatrottamatvaṃ	mugdhāmadhyāpragalbhāsu,
mugdhatvamuttamāmadhyākaniṣṭhāsu rāmaṇīyakaheturiti । tatra—</p>
<p>mugdhāyā <b>uttamatvaṃ sambhoge</b> yathā—(saka. 5.385)</p>
<b><lg>
<l>bālattaṇadullaliāe ajja aṇajjaṃ kaaṃ ṇavavahūe ।</l>
<l>bhāāmi ghare eāiṇi ti ṇiṃto paī ruddho ॥ 80 ॥</l>
</lg></b>
<lg>
<l>(bālatvadurlalitayā	adyānārya kṛtaṃ	navavadhvā ।</l>
<l>bibhemi	gṛhe	ekākinīti	niryan	patī ruddhaḥ ॥)</l>
</lg>
<p><b>vipralambhe</b> yathā—(gāsa. 967 ve.)</p>
<b><lg>
<l>kelīgottakkhalaṇe	varassa	ḍuṃḍullaim̐	dihiṃ	dei ।</l>
<l>bahuvāsaavāsahare	bahue	vāholliā	diṭṭhī ॥ 81 ॥</l>
</lg></b>
<lg>
<l>(kelīgotraskhalane varasya kampitāṃ dhṛtiṃ dadā/dhāti ।</l>
<l>bahuvāsakavāsagṛhe vadhvā bāṣpārdritā dṛṣṭiḥ ॥)</l>
</lg>
<p><b>madhyāyā uttamatvaṃ sambhoge</b> yathā—</p>
<b><lg>
<l>suraāvasāṇavilioṇaāo	seullava—aṇa—kamalāo ।</l>
<l>addhacchipecchirīo	piāo	dhaṇṇā	puloaṃti ॥ 82 ॥</l>
</lg></b>
<pb n="1166"/>
<lg>
<l>(suratāvasānavalitāvanatāḥ svedārdravadanakamalāḥ ।</l>
<l>ardhākṣiprekṣaṇaśīlāḥ priyāḥ dhanyāḥ pralokayanti ॥)</l>
</lg>
<p><b>vipralambhe</b> yathā—(gāsa. 1.88)</p>
<b><lg>
<l>jāṇai	jāṇāveuṃ	aṇuṇaaviddaviamāṇaparisesaṃ ।</l>
<l>pavairikkammi vi viṇaāvalaṃbaṇaṃ sa ccia kuṇaṃtī ॥ 83 ॥</l>
</lg></b>
<lg>
<l>(jānāti	jñāpayitumanunayavidrāvitamānapariśeṣam ।</l>
<l>vijane/vyatirikte'pi vinayāvalaṃbanaṃ saiva satyaṃ kurvatī ॥)</l>
</lg>
<p><b>pragalbhāyā uttamatvaṃ sambhoge</b> yathā—(amaru. 75)</p>
<b><lg>
<l>kathamapi kṛtapratyāpattau priye skhalitottare
virahakṛśayā kṛtvā vyājaṃ prakalpitamaśrutam ।</l>
<l>asahanasakhīśrotraprāp‍tipramādasasaṃbhramaṃ
vivalitadṛśā śūnye gehe samucch‌vasitaṃ punaḥ ॥ 84 ॥</l>
</lg></b>
<p><b>vipralambhe</b> yathā—(rat‍nā. 2.21)</p>
<b><lg>
<l>bhrūbhede sahasodgate'pi vadanaṃ nītaṃ parāṃ namratām ॥ 85 ॥</l></lg></b> ityādi ।
<p>athottamāmadhyākaniṣṭhāsu mugdhatvam । tatra—</p>
<p>uttamāyā <b>mugdhatvaṃ sambhoge</b> yathā—(gāsa. 1.15)</p>
<b><lg>
<l>kiṃ kiṃ te paḍibhāai sahīhi ia pucchiāe muddhāe ।</l>
<l>paḍhamullaadohaliṇie ṇavaraṃ daiaṃ gaā diṭṭhī ॥ 86 ॥</l>
</lg></b>
<lg>
<l>(kiṃ kiṃ te pratibhāsate/bhāti sakhībhiriti pṛṣṭāyā mugdhāyāḥ ।</l>
<l>prathamārdra/prathamodgatadohadinyāḥ kevalaṃ dayitaṃ gatā dṛṣṭiḥ ॥)</l>
</lg>
<p><b>vipralambhe</b> yathā—(vala. 379)</p>
<b><lg>
<l>kaiā gao pio? ajja putti! ajjeṇava kai diṇa hoṃti? ।</l>
<l>ekko,	eddahametto	bhaṇiū	mohaṃ	gatā	bālā ॥ 87 ॥</l>
</lg></b>
<lg>
<l>(kadā gataḥ priyaḥ? adya, putri! adyeti kati dināni bhavanti? ।</l>
<l>ekaṃ;	etāvanmātraṃ	bhaṇitvā	mohaṃ	gatā	bālā ॥)</l>
</lg>
<p><b>madhyamāyā mugdhatvaṃ sambhoge</b> yathā—(dra. 15.286)</p>
<b><lg>
<l>muddhattaṇeṇa bahuā ṇaṃte vakkhāraāhi sahisaddhe ।</l>
<l>aṇumaggapaaṃttā/aṭṭā piaameṇa hasiūṇa paḍiruddhā ॥ 88 ॥</l>
</lg></b>
<pb n="1167"/>
<lg>
<l>(mugdhatvena vadhūḥ yāti ratigṛhāt sakhīsārdhe ।</l>
<l>anumārgapravṛttā priyatamena hasitvā pratiruddhā ॥)</l>
</lg>
<p><b>vipralambhe</b> yathā—(gāsa. 5.53)</p>
<b><lg>
<l>sahi! sāhasu sabbhāveṇa pucchimo kiṃ asesamahilāṇam̐ ।</l>
<l>vaḍḍhaṃti karatthaṃ/ṭṭhiā c‍cia valaā daie pautthammi ॥ 89 ॥</l>
</lg></b>
<lg>
<l>(sakhi! sādhaya/kathaya sadbhāvena pṛcchāmaḥ kiṃ aśeṣamahilānām ।</l>
<l>vardhante	karasthitā	eva	valayā	dayite	proṣite ॥)</l>
</lg>
<p><b>kaniṣṭhāyā mugdhatvaṃ sambhoge</b> yathā—(gāsa. 2.45)</p>
<b><lg>
<l>sahiāhim̐ bhaṇṇamāṇā thaṇae laggaṃ kusuṃbhapupphaṃ ti ।</l>
<l>muddhavahuā	hasijjai	papphoḍaṃtī	ṇahavaāiṃ ॥ 90 ॥</l>
</lg></b>
<lg>
<l>(sakhībhirbhaṇyamānā stanayorlag‍naṃ kusumbhapuṣpamiti ।</l>
<l>mugdhavadhūrhāsyate	prasphoṭayantī	nakhapadāni ॥)</l>
</lg>
<p><b>vipralambhe</b> yathā—</p>
<b><lg>
<l>aṃdolaṇa—laṃghia—taṭṭiāem̐ diṭṭhe tumammi muddhāe ।</l>
<l>āsaṃghijjai kāuṃ karapellaṇaṇic‍calā dolā ॥ 91 ॥</l>
</lg></b>
<lg>
<l>(āndolanalaṅghitavṛtikayā dṛṣṭe tvayi mugdhayā ।</l>
<l>āśaṃsyate	kartuṃ	karapreraṇaniścalā	ḍolā ॥)</l>
</lg>
<p><b>balābalānurūpāḥ samparkānugamabhaktaya iti ।</b> tatra tulyabalayoryugapad upanipāte
samparkaḥ। sa dvidhā— sajātīyayorvijātīyayośca ।</p>
<p>tatra . . . . . prakṛtakāraṇatā sajātīyatvaṃ; yathā—(māmā. 6.9)</p>
<b><lg>
<l>nairāśyakātaradhiyo hariṇekṣaṇāyāḥ śrutvā nikāmakaruṇaṃ ca manoharaṃ ca ।</l>
<l>vātsalyamohaparidevitamudvahāmi cintāviṣādavipadaṃ ca manoharaṃ ca ॥ 92 ॥</l>
</lg></b>
<p><b>viruddhāprakṛtakāraṇatā vijātīyatvaṃ;</b> yathā—(māmā. 10.10)</p>
<b><lg>
<l>kimayamasipatracandanarasacchaṭādhārayugapadavapātaḥ	।</l>
<l>analasphuliṅgakalilaḥ kimayamanabhraḥ sudhāvarṣaḥ ॥ 93 ॥</l>
</lg></b>
<pb n="1168"/>
<p><b>atulyabalayoranugamaḥ</b> । so'pi dvidhā— sthitānugame, āgantvanugame ca । tayoḥ</p>
<p><b>āgantorbalavataḥ sthitānugamaḥ</b>; yathā—(vikramo. 5.16)</p>
<b><lg>
<l>āśvāsitasya mama nāma sutopalabdhyā
sadyastvayā saha kṛśodari! viprayogaḥ ।</l>
<l>vyāvartitātaparujaḥ	prathamābhravṛṣṭyā
vṛkṣasya vaidyuta ivāg‍nirupasthito'yam ॥ 94 ॥</l>
</lg></b>
<p><b>sthite balavati āgantvanugamaḥ</b> ; yathā—(māmā. 5.31)</p>
<b><lg>
<l>praṇayasakhīsalīlaparihāsarasādhigataiḥ
lalitaśirīṣapuṣpahananairapi	tāmyati	yat ।</l>
<l>vapuṣi vadhāya tatra tava śastramupakṣipataḥ
patatu śirasyakāṇḍayamadaṇḍa ivaiṣa bhujaḥ ॥ 95 ॥</l>
</lg></b>
<p>etena bahūnāmapyupagame nipāte samparkānugamasaṃvidhirvyākhyātaḥ । tatra—</p>
<p><b>sajātīyasamparko</b> yathā—(māmā. 5.28)</p>
<b><lg>
<l>rāhoścandrakalāmiva ॥ 96 ॥</l></lg></b> ityādi
<p><b>vijātīyasamparko</b> yathā—(mavīca. 5.22)</p>
<b><lg>
<l>nyakkāro hṛdi vajrakīla iva me tīvraḥ parispandate
ghorāndhe tamasīva majjati manaḥ saṃmīlitaṃ lajjayā ।</l>
<l>śokastārkṣyavipattijo dahati māṃ nāstyeva yasmin kriyā
marmāṇyeva punaśchinatti karuṇā sītāṃ varākīṃ prati ॥ 97 ॥</l>
</lg></b>
<p><b>bahvanugamasthite balavati</b> yathā—</p>
<b><lg>
<l>k‍vākṛtyaṃ śaśalakṣmaṇaḥ ॥ 97 ॥</l></lg></b> ityādi ।
<p><b>āgantau balavati</b> yathā—(rat‍nā. 4.21)</p>
<b><lg>
<l>prāp‍to vikramabāhurātmasamatāṃ ॥ 98 ॥</l></lg></b> ityādi ।
<p><b>saṃvidhānakānurūpāstatsaṃvidhaya</b> iti ।</p>
<p>yatra saṃvidhānake yāvatāṃ prathamānurāgādīnāmastitvaṃ tāvantastatra saṃvidhīyante ।</p>
<p>k‍vaci<b>deka</b> eva । yathā—pravāso <b>meghadūte</b> ।</p>
<p>k‍vacid . . . . (<b>dvaya</b>) yathā—prathamānurāga—(prathamānurāga)/?/nantarau <b>uṣāharaṇe</b> ।</p>
<p>k‍vacit <b>trayaṃ;</b> yathā— prathamānurāgapravāsakaruṇāḥ <b>kādambarī</b>—prathamakhaṇḍe ।</p>
<pb n="1169"/>
<p>k‍vacit	<b>catvāraḥ</b>;	yathā—	māna—mānānantara—pravāsa—pravāsānantarāḥ
<b>harivijaye</b> ।</p>
<p>k‍vacit <b>pañca;</b> yathā— prathamānurāga—prathamānurāgānantara—karuṇa—karuṇānantara—
pravāsā <b>nāgānande</b> ।</p>
<p>kavacit <b>ṣaḍ;</b> yathā— prathamānurāga—prathamānurāgānantara—karuṇa—karuṇānantara—
pravāsa—pravāsānantarāḥ <b>mālatīmādhave</b> ।</p>
<p>k‍vacita <b>sap‍ta;</b> yathā— prathamānurāga—prathamānurāgānantara—(māna—manānantara)
pravāsa—pravāsānantara—karuṇāḥ <b>kumārasambhave</b> ।</p>
<p>k‍vaci<b>daṣṭau;</b> yathā— prathamānurāgaprathamānurāgānantaramānamānānantara(pravāsa—
pravāsānantara)—karuṇa—karuṇānantarāḥ <b>tāpasavatsarāje</b> ।</p>
<p>evaṃ	saṃvidhānakānurūpāḥ	sarvatra	vipralambhasambhogayoḥ	prakārasaṃvidhayo
vidhātavyāḥ ।	te	caikaśo	vipralambhānāmeva	catvāraḥ ।	sambhogavargastu
nirviśeṣeṇānantaravyapadeśaṃ na labhate । dvābhyāṃ dvābhyāṃ daśa । tatra	vipralambhaiḥ
sānantaraiścatvāraḥ prathamānurāgasya । mānapravāsakaruṇaiḥ mānasya । pravāsakaruṇābhyāṃ pravāsasya
karuṇena samprayoge ṣaḍiti tribhistribhiḥ ṣoḍaśa । tatra sānantaradvikānāṃ caturṇāmitara—
vipralambhaistribhistribhirvyastairyoge	dvādaśa ।	samastaistaireva	catvāra	iti
caturbhiścaturbhirekonaviṃśatiḥ ।</p>
<p>tatra sānantaradvikānāṃ caturṇāmitaravipralambhebhya ekaikahānyā dvābhyāṃ yoge
prāgvadeva dvādaśa । sānantaraiśca sānantarāṇāṃ tribhirdvābhyāmekeneti yoge prāgvadeva ṣaṭ ।
caturbhiśca vipralambhaireka iti, pañcabhiḥ pañcabhiḥ ṣoḍaśa । tatra sānantaradvikānāṃ
tribhistribhiritaravipralambhairyoge	caturṇāṃ	catvāraḥ	so'sānantaradvikadvayīnāṃ	ca
ṣaṇṇāmitaravipralambhayoḥ pṛthak‌pṛthagekaikena yoge dvādaśeti ṣaḍbhiḥ ṣaḍbhirdaśa । tatraikaiḥ
sānantaradvikahānyā sānantaraiścatvāraḥ । sānantaradvikadvayīnāṃ ca ṣaṇṇāmitaravipralambhā(nāṃ)
x x yoge ṣaḍiti sap‍tabhiḥ sap‍tabhiścatvāraḥ । tatraikaikamanantaraṃ sambhogameva jahyāt ।
vipralambhatyāge sambhogasya tadanantaravyapadeśābhāvāt aṣṭaka ityekatve(?) bhedā
aśītiḥ ।</p>
<b><lg>
<l>teṣāṃ	nityādisambhedabhedaḥ	pratyekamiṣyate ।</l>
<l>dviśatī	tatprabhedānāṃ	pañcapañcāśaduttaram ॥ 99 ॥</l>
</lg></b>
<pb n="1170"/>
<b><lg>
<l>sthitānāmagrimairyoge'nantarāṇāmanantaraiḥ	।</l>
<l>nityādiṣu yathāyogaṃ sambhave syādasaṃkhyatā ॥ 100 ॥</l>
</lg></b>
<p>tathāhi, nityādayaḥ pṛthagavanate'nantarairyoge sap‍ta ṣaṭ pañca catvāraḥ trayo dvāveka
iti dvikā aṣṭāviṃśatiḥ । evaṃ dvikānāmanantarairyoge catuṣkāḥ sap‍tatiḥ । catuṣkāṇāṃ
pañcakāḥ ṣaṭpañcāśat । pañcakānāṃ ṣaṭkā aṣṭaviṃśatiḥ । ṣaṭkāṇāṃ sap‍takā aṣṭau ।
sap‍takānāmaṣṭaka eka eva । caturādibhyo'nyeṣāmasambhavāt na prastāravṛddhiḥ ।</p>
<p><b>tatrāṣṭakayogo</b> yathā—(vikramo. 2.16)</p>
<b><lg>
<l>mayā nāma jitaṃ yasya tvayā'yaṃ samudīryate ।</l>
<l>jayaśabdaḥ	sahasrākṣādāgataḥ	puruṣāntaram ॥ 101 ॥</l>
</lg></b>
<p><b>sap‍takeṣu</b> nityanaimittikasāmānyaviśeṣaprakāśapracchannākṛtrimāṇāṃ yogo yathā— (gāsa.
2.97. vala. 476)</p>
<b><lg>
<l>paura—juāṇo gāmo mahumāso jovvaṇaṃ paī ṭhero ।</l>
<l>juṇṇasurā sāhīṇā asaī mā hou, kiṃ marau? ॥ 102 ॥</l>
</lg></b>
<lg>
<l>(pracurayuvā yuvako grāmo madhumāso yauvanaṃ patiḥ sthaviraḥ ।</l>
<l>jīrṇasurā svādhīnā asatī mā bhavatu, kiṃ mriyatām? ॥)</l>
</lg>
<p><b>ṣaṭ‍keṣu</b> nityanaimittikaprakāśapracchannaviśeṣākṛtrimāṇāṃ yogo yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅkṛtamaṇḍanā
kalitakusumā vallīvāntarlatā pariśoṣiṇī ।</l>
<l>vahati ca varārohā ramyāṃ vivāhamahotsava—
śriyamudayinīmatyarthaṃ ca vyanakti manorujam ॥ 103 ॥</l>
</lg></b>
<p><b>pañcakeṣu</b> nityanaimittikaviśeṣapracchannākṛtrimāṇāṃ yogo yathā—(vikramo. 2.6)</p>
<b><lg>
<l>idamasulabhavastuprārthanādurnivāraṃ ॥ 104 ॥</l></lg></b> ityādi ।
<p><b>catuṣkeṣu</b> nityaviśeṣapracchannākṛtrimāṇāṃ yogo yathā—(māmā. 1.15)</p>
<b><lg>
<l>bhūyobhūyaḥ savidhanagarīrathyayā ॥ 105 ॥</l></lg></b> ityādi ।
<p><b>trikeṣu</b> nityanaimittikākṛtrimāṇāṃ yogo yathā—(māmā. 3.14)</p>
<b><lg>
<l>prakṛtilalitametat saukumāryaikasāraṃ vapurayamapi satyaṃ dāruṇaḥ pañcabāṇaḥ ।</l>
<l>calitamalayavātoddha‍ūtacūtaprasūnaḥ kathamayamapi kālaścārucandrāvataṃsaḥ ॥ 106 ॥</l>
</lg></b>
<p><b>dvikeṣu</b> sāmānyaviśeṣayoryogo yathā—(śāku. 1.15)</p>
<pb n="1171"/>
<p><b>śāntamidamāśramapadam ॥ 107 ॥</b> ityādi (pṛ. 1305)</p>
<p><b>kevaleṣu</b> nityayogo yathā—(raghu. 7.22)</p>
<b><lg>
<l>abhūd varaḥ kaṇṭakitaprakoṣṭhaḥ svinnāṅguliḥ saṃvavṛte kumārī ।</l>
<l>tulyaṃ	tayostatkṣaṇamātmavṛttirvyaktaṃ	vibhakteva	manobhavena ॥ 108 ॥</l>
</lg></b>
<p>evamanye'pi yāvatprabhedamudāhartavyāḥ । tatraikaśo'ṣṭau; dviśo'ṣṭāviṃśatiḥ; triśaḥ
ṣaṭpañcāśat; caturbhiścaturbhiḥ sap‍tatiḥ; pañcabhiḥ ṣaṭ; ṣaḍbhiḥ ṣaḍbhiraṣṭāviṃśatiḥ;
sap‍tabhiḥ sap‍tabhiraṣṭau; aṣṭabhiścaika ityekatve pañcapañcāśad dve śate । aśītighātān
sahastraikānnaviṃśatiḥ triśatī ṣaṣṭiśca bhavati ।</p>
<p><b>sannikarṣaviprakarṣaprakarṣāpakarṣavatyo vyatikarapraklṛp‍taya iti ।</b> tatra— pratyāsannatā
<b>sannikarṣaḥ</b>। vidūratā <b>viprakarṣaḥ।</b> sanniveśacārutā <b>prakarṣaḥ ।</b> prakarṣaviparyayo <b>hyapakarṣa</b> iti ।
tadvatyo nityādīnāṃ prathamānurāgādīnāṃ ca vyatikaraprakalpanā iti । tatra <b>nityādiṣu</b>
sannikarṣavatyaḥ sajātīyānāṃ, viprakarṣavatyo vijātīyānāṃ, prakarṣavatyaḥ akṛtrimādīnām ।
<b>prathamānurāgādiṣu</b> sannikarṣavatyo vipralambhānāṃ, viprakarṣavatyaḥ sambhogānāṃ, prakarṣavatyaḥ
sambhogāntānāṃ, apakarṣavatyo vipralambhāntānāmiti ।</p>
<b><lg>
<l>svabhāvaviparāmarśaiḥ	sannikarṣādayo		dvidhā ।</l>
<l>avyavasthāvyavasthābhirdvedhā	vyatikarakramaḥ ॥ 109 ॥</l>
</lg></b>
<b><lg>
<l>(evaṃ)	pūrvānurāgādau	vyavasthānasvabhāvayoḥ ।</l>
<l>nityādāvavyavasthānaviparāmarśayoḥ	śrutiḥ ॥ 110 ॥</l>
</lg></b>
<b><lg>
<l>diṅ‌mātrametaduditaṃ	prathamānurāgamānapravāsakaruṇaistadanantarāṇām ।</l>
<l>bhūyaśca rūpamakhilaṃ khalu vipralambhasambhogayoranativistarato vadāmaḥ ॥ 111 ॥</l>
</lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
vipralambhasaṃbhogaprakāśano nāma</b></p>
<p><b>॥ trayoviṃśaḥ prakāśaḥ ॥ 23 ॥</b></p>
<lg>
<l>bhojo rājā bhoja eko'sti rājā sāhityākhye śāstraloke'tidīrghe ।</l>
<l>sūkṣmāt sūkṣmaṃ tantujātaṃ ya eṣa viś‍liṣyād‍dhodāharatyañjasaiva ॥</l>
</lg>
<lg>
<l>bhedaprabhedagaṇanā''kalane nadīṣṇā bhojā bhavantu, vayamatra tu bhoginaḥ smaḥ ।</l>
<l>bhogaś‍ca bhogyagaṇanā ca parasparaṃ kiṃ dāmpatyasūtramupagacchati nirvikāram ॥</l>
</lg>
<pb n="1172"/>
<p>atha</p>
<p><b>śṛṅgāraprakāśe caturviṃśaḥ prakāśaḥ</b></p>
<p>vipralambhānvarthaprakāśaḥ</p>
<p>tatra sambhogo vipralambhamantareṇa na prakarṣamārohatīti vipralambha eva
prathamamupādīyate ।</p>
<p>sa ca evamupajāyate—</p>
<p><b>'nāyakayoḥ prāgasaṅgatayoḥ saṅgataviyuktayorvā mitho
darśanaśravaṇābhyāmavasthitābhimānajanmā parasparānurāgo'nyatarānurāgo vā
abhilaṣaṇīyāliṅganādīnāmanavāp‍tau satyāṃ samupajāyamānaistaistairutkaṇṭhā—
dibhirvyabhicāribhāvairmanovāgbuddhiśarīrajanmabhiścānubhāvairanuviddhaḥ 1prāp‍ta—
prakarṣāvastho vipralambhaśrṛṅgārākhyāṃ labhate ।</b></p>
<p>sa parasparānurāge <b>uttamaḥ</b>।</p>
<p>nāyikānurāge <b>madhyamaḥ</b>।</p>
<p>nāyakānurāge <b>kaniṣṭhaḥ</b>।</p>
<p>tasya2 bhedā. — <b>'prathamānurāga—māna—pravāsa—karuṇa'—vipralambhāḥ ।</b></p>
<p>te'pi nāyakayoḥ prāgasaṅgatayoḥ saṅgataviyuktayorvā bhavanti ।</p>
<p>tatra saṅgataviyuktayoḥ prāgasaṅgatayośca mānapravāsakaruṇāḥ ।</p>
<p><b>(1. prathamānurāgaḥ)</b></p>
<p><b>prathamānurāgaśca</b> prāgasaṅgatayoreva । taduktam—<b>'strīpuṃsayorapūrvādidarśanaśravaṇajanmā
rūpaguṇavayassampadupakārāpekṣastadanapekṣo	vā	manaḥpakṣapātaviśeṣaḥ	prathīyān
prathamānurāgaḥ'</b>।</p>
<!-- NOTES pg=1172!-->
1. 'prāp‍taprāpyapra.' jo.rā. ।
2. tasya vipralambhasya bhedāḥ 'prathamānurāgavipralambha iti, mānavipralambha iti, pravāsavipralambha iti,
karuṇavipralambha iti pratyekaṃ vipralambhapadāntapadavācyā ityarthaḥ, svatantrasya vipralambhasyānuktatvāt ।
<pb n="1173"/>
<p>so'bhilāṣādibhedāc‍catuṣṣaṣṭiprakāraḥ,	nityādibhedādaṣṭaprakāraḥ,	uc‍cādibhedād
dvinavatyuttaraśataprakāraḥ, parasparaghātāt sāṣṭatriṃśatsapā(. . .) yutaprakāraḥ । teṣāmeva
hīnasamajyāyastayā mitho vyatiṣaṅgādanantaprakāraḥ sambhavatītyabhihitaṃ purastāt ।</p>
<p><b>(2. mānaḥ)</b></p>
<p>evaṃ ca sati—prathamānurāge tadanantarādisambhoge vā dṛṣṭaśrutānumitā'parādhajanmā mitho
mithunamānaseṣu roṣo mānaḥ ।</p>
<p><b>(3. pravāsaḥ)</b></p>
<p>sati pūrvānurāge sambhoge'pi vā daivadurvipākādijanmā strīpuṃsayorvidūra—
deśavāsaḥ <b>pravāsaḥ ।</b></p>
<p><b>(4. karuṇaḥ)</b></p>
<p>prarūḍhas‍nehayośca daivadurvipākādibhireva ekanipāte'nyasya duḥkhātireko hṛdayadāruṇaḥ
<b>karuṇa</b> iti ।</p>
<p>tatprabhedān punaragrato yathāvasaramupavarṇayiṣyāmaḥ ।</p>
<p><b>(vipralambhasya prakṛtyarthaḥ)</b></p>
<p>saṃjñāstu	naitāḥ pāribhāṣikya eva, prakṛtipratyayopasargavibhāgakalpanāyā—
manvarthasyāpi sambhavāt । tathāhi—</p>
<p>'ḍulabhaṣ prāp‍tau' ityasmāt vipraśabdapūrvatve sati viśiṣṭārthavācinaḥ sarvakāleṣu
'bhāve' (3.3.18) 'akartari ca kārake saṃjñāyāṃ' (3.3.19) veti 1ghañi vipralambha
iti rūpaṃ bhavati । tatrāyaṃ labhiḥ prāp‍tāvapi paṭhyamānaḥ propasargayogad vañcane vartate ।
pra(sya) prakṛtiviparītārthavācakatvāt, tathā pratiṣṭhate pravasati prasmaratīti ।
prāp‍tiviparītaścārtho vañcanameva । tathā cānenaiva vañcaterarthaṃ nirdiśati 'gṛdhivañcyoḥ pralambhane'
(1.3.69) iti । <b>vañcanaṃ tu caturdhā</b> — <b>'1. pratiśrutya adānaṃ,
2. visaṃvādanaṃ, 3. kālaharaṇaṃ, 4. pratyādānami'</b>ti ।</p>
<p>tad	<b>vividhaṃ,	viruddhaṃ, vyāviddhaṃ, vipratiṣiddhami</b>'ti viśeṣavācinā
vyupasargeṇocyate ॥ tatra —</p>
<!-- NOTES pg=1173!-->
1. saṃjñāyāṃ veti=saṃjñāyāṃ vasti jośeraḥ, saṃjñāyāṃ vasti (ghañi?) rāghavaḥ bhāve akarttari=bhāve karttaryakarttari
ca jośeraḥ ।
<pb n="1174"/>
<p><b>(1. pratiśrutyādānam)</b></p>
<p>pratiśrutyādānamityayaṃ prakṛtyarthaḥ, vividhamityayaṃ copasargārthaśca prathamānurāge ghaṭate ।
tatra hi <b>iṅgitākārādibhiḥ svānurāgaprakāśanaṃ pratiśravaḥ</b>।</p>
<p>tasya ca pāratantryaṃ ca lajjābhayānyatarānicchādibhi<b>rvividhama</b>nekaprakārama—
nirvahaṇamevādānaṃ1 bhavati । tatra</p>
<p><b>prakṛtyartho</b> yathā—(māmā. 4.4)</p>
<b><lg>
<l>samānapremāṇaṃ	janamasulabhaṃ	prārthitavato
vidhau vāmārambhe mama samucitaiṣā pariṇatiḥ ।</l>
<l>tathāpyasmin dānapravaṇasamaye'syāḥ pravigala—
tprabhaṃ	prātaś‍candradyuti	vadanamantardahati	mām ॥ 1 ॥</l></lg></b> ityādi
<p><b>upasargārtho</b> yathā—(māmā. 1.30)</p>
<b><lg>
<l>paricchedātītaḥ	sakalavacanānāmaviṣayaḥ
punarjanmanyasminnanubhavapathaṃ	yo	na	gatavān ।</l>
<l>vivekapradhvaṃsādupacitamahāmohagahano
vikāraḥ ko'pyantarjaḍayati ca 2saṃtāpayati ca ॥ 2 ॥</l>
</lg></b>
<p><b>(2. visaṃvādanam)</b></p>
<p>tāpa x x x tatra visaṃvāda ॰ ॰ namityayaṃ prakṛtyartho viruddhamityayaṃ copasargārtho
māne saṅgacchate । tatra hi manobhilaṣitāliṅganādīnāṃ yathoktānāmanavāp‍ti<b>rvisaṃvādaḥ</b>।</p>
<p>sa ca vyalīkādijanmabhirīrṣyāyitādibhirupajāyamāno <b>viruddha</b> eva bhavati । tatra—
<b>prakṛtyartho</b> yathā—</p>
<b><lg>
<l>sodvegasya skhalitavacaso yat‍nasaṃstambhitāśroḥ
sāvegasya śramajalabhṛto durnimittasmitasya ।</l>
<l>bhūyobhūyaḥ		kṛtakaghaṭitabhrūlatābhaṅgaheto—
rmānasyāsyā rahasi kathitāpahnutasyāsti nārghaḥ ॥ 3 ॥</l>
</lg></b>
<!-- NOTES pg=1174!-->
1. mevādānaṃ=mevāvadātaṃ jośeraḥ, rāghavaḥ । mūlaṃ tu mūlānusāri asmadupakalpitam ।
2. tāpa=moha rā.jo.
<pb n="1175"/>
<p><b>upasargārtho</b> yathā—</p>
<b><lg>
<l>līlāvatī caraṇacumbitamaulimagre kāntaṃ vidhūya vihitāgasamuc‍cacāla ।</l>
<l>atrāntare mukharanūpurayugmamasyāḥ saubhāgyagandhagajaḍiṇḍimatāṃ jagāma ॥ 4 ॥</l>
</lg></b>
<p><b>(3. kālaharaṇam)</b></p>
<p>kālaharaṇamityayaṃ prakṛtyartho vyāviddhamityayaṃ copasargārthaḥ pravāse'nuṣajyate । tatra
hi deśaviprakarṣāt tadaivāliṅganādīnāmanavāp‍tiḥ <b>kālaharaṇam ।</b></p>
<p>tac‍ca kālaviprakarṣotkaṇṭhādibhiratyāyataṃ <b>vyāviddhameva</b> bhavati । tatra—
<b>prakṛtyartho</b> yathā—(megha. 108)</p>
<p><b>śāpānto me bhujagaśayanādutthite śārṅgapāṇau ॥ 5 ॥</b> ityādi ।</p>
<p><b>upasargārtho</b> yathā—(megha. 103)</p>
<p><b>tvāmālikhya praṇayakupitāṃ dhāturāgaiśśilāyām ॥ 6 ॥</b> ityādi ।</p>
<p><b>(4. pratyādānam)</b></p>
<p><b>pratyādānamityayaṃ</b> prakṛtyartho <b>vipratiṣiddhami</b>tyayaṃ copasargārthaḥ karuṇe sambadhyate ।
tatra daivameveṣṭasaṅgamādimācchinatti ॥</p>
<p><b>yathocyate</b>—(urāca. 4.15)</p>
<b><lg>
<l>suhṛdiva prakaṭayya sukhapradāṃ prathamamekarasāmanukūlatām ।</l>
<l>punarakāṇḍavivartanadāruṇaḥ pariśinaṣṭi vidhirmanaso rujam ॥ 7 ॥</l>
</lg></b>
<p>tac‍ca kasyacidapi kadācidapi mā bhūyāditi viśeṣeṇa pratiṣidhyamānaṃ
<b>vipratiṣiddhameva</b> bhavati ॥ tatra—</p>
<p><b>prakṛtyartho</b> yathā—(raghu. 8.67)</p>
<b><lg>
<l>gṛhiṇī sacivaḥ sakhī mithaḥ priyaśiṣyā lalite kalāvidhau ।</l>
<l>karuṇāvimukhena mṛtyunā haratā tvāṃ vada kiṃ na me hṛtam? ॥ 8 ॥</l>
</lg></b>
<p><b>upasargārtho</b> yathā—(raghu. 8.66)</p>
<b><lg>
<l>dhṛtirastamitā ratiś‍cyutā galitaṃ geyamṛturnirutsavaḥ ।</l>
<l>gatamābharaṇaprayojanaṃ	pariśūnyaṃ	śayanīyamadya	me ॥ 9 ॥</l>
</lg></b>
<pb n="1176"/>
<p>nanu ca <b>pratiśrutyā'dānādayaścatvāro'pi prakṛtyarthāḥ, vividhamityādayaścatvāro'pi
ca upasargārthāḥ</b> prathamānurāgādiṣu caturṣvapi vyavasthāsamplavābhyāmupalabhyante ।</p>
<p>tat katham?</p>
<p>ucyate pratiśrutyā'dānamityādayo yathāyathamupasargā aviśiṣṭāḥ prathamānurāgādiṣu
vyavatiṣṭhante, iti । tathāhi—</p>
<p><b>(prathamānurāge pratiśrutyādānādayaḥ)</b></p>
<p>(vyavasthā)</p>
<p>prathamānurāge pratiśrutyā'dānaṃ vividhamapi dṛśyate; yathā—(visā. 1.18)</p>
<b><lg>
<l>kathaya kimiha bāle! kā tvamityullapaṃstāṃ
jhaṭiti	kila	dukūlasyāñcale	 dhārayāmi ।</l>
<l>agamadatha	niketaṃ	k‍vāpyasau	śārayantī
nava—kuvalaya—mālā—māṃsalairdṛṣṭipātaiḥ	॥ 10 ॥</l>
</lg></b>
<p><b>vividhamapi ca</b> yathā—(māmā. 1.29)</p>
<b><lg>
<l>yāntyā	muhurvalitakandharamānanaṃ	ta—
dāvṛttavṛntaśatapatranibhaṃ	vahantyā ।</l>
<l>digdho'mṛtena	ca	viṣeṇa	ca	pakṣmalākṣyā
gāḍhaṃ	nikhāta	iva	me	hṛdaye	kaṭākṣaḥ ॥ 11 ॥</l>
</lg></b>
<p>tatraiva <b>kālayāpanamapi vyāviddhamapi</b> ; yathā—(kusaṃ. 6.1)</p>
<b><lg>
<l>atha viśvātmane gaurī sandideśa mithaḥ sakhīm ।</l>
<l>dātā me bhūbhṛtāṃ nāthaḥ pramāṇīkriyatāmiti ॥ 12 ॥</l>
</lg></b>
<p><b>vyāviddhamapi ca</b> yathā—(māmā. 6.3)</p>
<b><lg>
<l>mālatyāḥ	prathamāvalokadivasādārabhya	vistāriṇo
bhūyaḥ	s‍nehaviceṣṭitairmṛgadṛśā nītasya koṭiṃ parām ।</l>
<l>adyāntaḥ khalu sarvathā'sya madanāyāsasya me sarvataḥ
kalyāṇaṃ vidadhātu vā bhagavatī nītirviparyetu vā ॥ 13 ॥</l>
</lg></b>
<p>tatraiva <b>pratyādānamapi pratiṣiddhamapi</b> yathā—(māmā. 1.22)</p>
<b><lg>
<l>yad vismayastimitamastamitānyabhāvamānandamandamamṛtaplavanādivāsīt ।</l>
<l>tatsannidhau tadadhunā hṛdayaṃ madīyamaṅgāracumbitamiva vyathamānamāste ॥ 14 ॥</l>
</lg></b>
<pb n="1177"/>
<p><b>vipratiṣiddho'pi</b> yathā—(kādakasā. 4.111)</p>
<b><lg>
<l>gatvā	tamahamadrākṣaṃ	tatkṣaṇotkrāntajīvitam ।</l>
<l>cirāt tvamāgatā'sīti ruṣitvevamavasthitam ॥ 15 ॥</l>
</lg></b>
<p><b>(māne pratiśrutyādānādayaḥ)</b></p>
<p>evaṃ māne'pi pratiśrutyādāne vividhaṃ yathā—(amaru. 81)</p>
<p><b>kapole patrālī karatalanirodhena mṛditā ॥ 16 ॥</b> ityādi</p>
<p><b>vividhaṃ</b> yathā—(amaru. 14)</p>
<b><lg>
<l>kṛto	dūrādeva	smitamadhuramabhyudgamavidhiḥ
śirasyājñā	nyastā	prativacanamapyānatimati ।</l>
<l>na dṛṣṭeḥ śaithilyaṃ milana iti santāpayati māṃ
nigūḍhāntaḥkopā	kaṭhinahṛdaye	saṃvṛtiriyam ॥ 17 ॥</l>
</lg></b>
<p>tatraiva <b>visaṃvādanamaviruddhaṃ;</b> yathā—</p>
<b><lg>
<l>tvayā kṣāntaṃ kṣāntaṃ kuru mukhamito māṃ pratikṛtiḥ
nidhehīmaṃ	pṛṣṭhe	mama	karamapakrāntanihitaḥ ।</l>
<l>sakhīnāṃ	nirbandhānmama	ca	dhṛtapāṇeḥ	praṇamataḥ
priye	kākuprītestava		paramagūḍhaṃ	mayi	ruṣaḥ ॥ 18 ॥</l>
</lg></b>
<p><b>viruddhaṃ</b> yathā—(amaru. 80)</p>
<b><lg>
<l>anālocya premṇaḥ pariṇatimanāpṛcch‌ya suhṛda—
stvayā darpānmānaḥ kimiti sarale! preyasi kṛtaḥ ।</l>
<l>samākṛṣṭā hyete virahadahanodbhāsura—śikhāḥ
svahastenāṅgārāstadalamadhunā'raṇyaruditaiḥ	॥ 19 ॥</l>
</lg></b>
<p>tatraiva <b>kālaharaṇaṃ vyāviddham;</b> yathā—(amaru. 49)</p>
<b><lg>
<l>dūrādutsukamāgate vila/kasitaṃ, sambhāṣiṇi sphāritaṃ
saṃśliṣyatyaruṇaṃ,	gṛhītavasane	kopāñcitabhrūlatam ।</l>
<l>māninyāścaraṇānativyatikare	bāṣpāmbupūrṇaṃ	kṣaṇā—
c‍cakṣurjātamaho	prapañcacaturaṃ	jātāgasi	preyasi	॥ 20 ॥</l>
</lg></b>
<pb n="1178"/>
<p><b>vyāviddhaṃ</b> yathā—</p>
<b><lg>
<l>kṛśaprāyā	rātriḥ	kṛśatanu!	śanairyena	vinama—
tpradīpo'yaṃ	nidrāvaśamupagato	ghūrṇata	iva ।</l>
<l>praṇāmānto	mānastyajasi	na	tathā'pi	krudhamaho!
kucapratyāsattyā	hṛdayamapi	te	caṇḍi! kaṭhinam ॥ 21 ॥</l>
</lg></b>
<p>tatraiva <b>pratyādānamapi pratiṣiddhaṃ</b> ; yathā—(amaru. 38)</p>
<p><b>kopo yatra bhrukuṭiracanā vigrahaḥ ॥ 22 ॥</b> ityādi</p>
<p><b>vipratiṣiddhaṃ</b> yathā—(amaru. 60)</p>
<p><b>lākṣālakṣma lalāṭapaṭṭamabhitaḥ keyūramudrā gale ॥ 23 ॥</b> ityādi</p>
<p><b>(pravāse pratiśrutyādānādayaḥ)</b></p>
<p>atha pravāse'pi <b>pratiśrutyādānaṃ</b> vividhaṃ; yathā—(mavīca. 5.28)</p>
<b><lg>
<l>priye! hāhā k‍vāsi prakira madhurāṃ vācamadhunā
parābhūtairitthaṃ	vilapanavinodo'pyasulabhaḥ ।</l>
<l>anindyaḥ paulastyo vrajatu parivādo mayi jarāṃ
yato	rūḍhe	vaire	bahuguṇamanena	pratikṛtam ॥ 24 ॥</l>
</lg></b>
<p><b>vividhaṃ</b> yathā—</p>
<b><lg>
<l>kṛtakaruci/ditairbāṣpāmbhobhiḥ	sadainyavilokitai—
rvanamasi gatā	yasya	prītyā	tathā'pi	dhṛtā'mbayā ।</l>
<l>navajaladharaśyāmāḥ	paśyan	diśo	bhavatīṃ 	vinā
kaṭhinahṛdayo	jīvatyeva	priye!	sa	tava	priyaḥ ॥ 25 ॥</l>
</lg></b>
<p>tatraiva <b>visaṃvādanamaviruddhaṃ;</b> yathā—(sūmu. 24)</p>
<b><lg>
<l>tanvaṅgyāstvamiti prasādaviśadaṃ, nāstīti khedālasaṃ
cakṣurdvārapathāvatāriṇi jane vyāpārayantyā muhuḥ ।</l>
<l>harṣārtiprabhavāḥ	pratikṣaṇabhavasvedāmbudāhajvare
bāṣpāmbhaḥkaṇikāḥ payodharataṭe puṣyanti śuṣyanti ca ॥ 26 ॥</l>
</lg></b>
<p><b>viruddhaṃ</b> yathā—(kāvyāda. 2.133)</p>
<b><lg>
<l>dūre	priyatamaḥ	so'yamāgato	jaladāgamaḥ ।</l>
<l>dṛṣṭāśca phullā niculā na mṛtā'smīti kiṃnvidam? ॥ 27 ॥</l>
</lg></b>
<pb n="1179"/>
<p>(saṃplavaḥ)</p>
<p>tatraiva <b>kālaharaṇamavyāviddhaṃ;</b> yathā—(amaru. 12)</p>
<b><lg>
<l>praharaviratau madhye vā'hnastato'pi pare'tha vā
kimuta sakale yāte'pyahni priya! tvamihaiṣyasi ।</l>
<l>iti dinaśataprāpyaṃ deśaṃ priyasya yiyāsato
harati gamanaṃ bālā''lāpaiḥ sabāṣpajhalajjhalaiḥ ॥ 28 ॥</l>
</lg></b>
<p><b>vyāviddhaṃ</b> yathā—(gāsa. 847ve.)</p>
<b><lg>
<l>cirajīvittaṇakiṃkhiri! mā tamma rasāaṇehi athirehi ।</l>
<l>virahaṃ pavajja, jāaṃti jeṇa jua—dīharā diahā ॥ 29 ॥</l>
</lg></b>
<lg>
<l>(cirajīvitvakāṅkṣiṇi ! mā tāmya rasāyanairasthiraiḥ ।</l>
<l>virahaṃ prapadyasva jāyante yena yugadīrghā divasāḥ ॥)</l>
</lg>
<p>tataiva <b>pratyādānamapratiṣiddhaṃ</b> yathā—</p>
<b><lg>
<l>ua hujjaṃti piucchā jāi piasaṃgamammi sokkhāim̐ ।</l>
<l>tāim̐ viraheṇa pisuṇeṇa dhuggaliāi kīraṃti ॥ 30 ॥</l>
</lg></b>
<lg>
<l>(paśya bhaviṣyanti pitṛṣvaso yāni priyasaṅgame saukhyāni ।</l>
<l>tāni	viraheṇa	piśunena	gālitāni kriyante ॥)</l>
</lg>
<p><b>pratiṣiddhaṃ</b> yathā—</p>
<b><lg>
<l>mugdhe! preṣaya yāmi yānti pathikāḥ kālo'vadhiḥ kathyatā—
mudvig‍nā kimakāṇḍa eva bhavatī tūṣṇīṃ kimevaṃ sthitā? ।</l>
<l>pūrvoktoparatāṃ	priyeṇa	dayitāmāśliṣya	tattatkṛtaṃ
datto	yena	samastapāntha—nivaha—prāṇāntako	ḍiṇḍimaḥ ॥ 31 ॥</l>
</lg></b>
<p><b>(karuṇe pratiśrutyādānādayaḥ)</b></p>
<p>tathā <b>karuṇe pratiśrutyādānaṃ</b> vividhaṃ; yathā—(kusaṃ. 4.2)</p>
<b><lg>
<l>avadhānapare cakāra sā pralayāntonmiṣite vilocane ।</l>
<l>na viveda tayoratṛp‍tayoḥ priyamatyantavilup‍tadarśanam ॥ 32 ॥</l>
</lg></b>
<pb n="1180"/>
<p><b>vividhaṃ</b> yathā—(kusaṃ. 4.9)</p>
<b><lg>
<l>hṛdaye	vasasīti	matpriyaṃ	yadavocaḥ ॥ 33 ॥</l></lg></b> ityādi
<p>tatraiva <b>visaṃvādanamaviruddhaṃ;</b> yathā—(kusaṃ. 4.7)</p>
<b><lg>
<l>upamānamabhūd vilāsināṃ karaṇaṃ yat tava kāntimattayā ।</l>
<l>tadidaṃ gatamīdṛśīṃ daśāṃ na vidīrye kaṭhināḥ khalu striyaḥ ॥ 34 ॥</l>
</lg></b>
<p><b>viruddhaṃ</b> yathā—(māmā. 9.12, urāca. 3.21)</p>
<b><lg>
<l>dalati hṛdayaṃ gāḍhod‍vegād, dvidhā tu na bhidyate
vahati vikalaḥ kāyo mohaṃ,	na muñcati cetanām ।</l>
<l>jvalayati tanūmantardāhaḥ, karoti na bhasmasāt
praharati vidhirmarmacchedī, na kṛntati jīvitam ॥ 35 ॥</l>
</lg></b>
<p>tatraiva <b>kālayāpanamavyāviddham;</b> yathā—(raghu. 8.92)</p>
<b><lg>
<l>tenāṣṭau parigamitāḥ samāḥ kathañcid bālatvādavitathasūnṛtena sūnoḥ ।</l>
<l>sādṛśyapratikṛtidarśanaiḥ priyāyāḥ svap‍neṣu kṣaṇikasamāgamotsavaiśca ॥ 36 ॥</l>
</lg></b>
<p><b>vyāviddhaṃ</b> yathā—(urāca. 3.33)</p>
<b><lg>
<l>devyā śūnyasya jagato dvādaśaḥ parivatsaraḥ ।</l>
<l>praṇaṣṭamiva nāmāpi na ca rāmo na jīvati ॥ 37 ॥</l>
</lg></b>
<p>tatraiva <b>pratyādānamapratiṣiddham;</b> yathā—(kusaṃ. 3.73)</p>
<b><lg>
<l>tīvrābhiṣaṅgaprabhaveṇa vṛttiṃ mohena saṃstambhayatendriyāṇām ।</l>
<l>ajñātabhartṛvyasanā	muhūrtaṃ kṛtopakāreva	ratirbabhūva ॥ 38 ॥</l>
</lg></b>
<p><b>pratiṣiddhaṃ</b> yathā—(urāca. 1.28)</p>
<b><lg>
<l>athedaṃ	rakṣobhiḥ	kanakahariṇacchadmavidhinā
tathā vṛttaṃ pāpairvyathayati yathā kṣālitamapi ।</l>
<l>janasthāne		śūnye	vikalakaraṇairāryacaritai—
rapi grāvā rodityapi dalati vajrasya hṛdayam ॥ 39 ॥</l>
</lg></b>
<p>atha <b>prathamānurāge visaṃvādanamapi vividham;</b> yathā—(śāku. 3.22)</p>
<b><lg>
<l>muhuraṅgulisaṃvṛtādharoṣṭhaṃ	pratiṣedhākṣaraviklavābhirāmam ।</l>
<l>mukhamaṃsavivarti pakṣmalākṣyāḥ kathamapyunnamitaṃ, na cumbitaṃ tu ॥ 40 ॥</l>
</lg></b>
<pb n="1181"/>
<p><b>kālaharaṇamapyaviruddham</b> ; yathā—(śāku. 2.12)</p>
<b><lg>
<l>darbhāṅkureṇa	caraṇaḥ	kṣata	ityakāṇḍe
tanvī	sthitā	katicideva	padāni	gatvā ।</l>
<l>āsīd	vivṛttavadanā	ca	vimocayantī
śākhāsu	valkalamasaktamapi	drumāṇām ॥ 41 ॥</l>
</lg></b>
<p>māne <b>pratiśrutyādānamapi vyāviddham</b> ; yathā—(amaru. 18)</p>
<b><lg>
<l>ekatrāsanasaṃsthiti; parihṛtā pratyudgamāt ॥ 42 ॥</l></lg></b> (pṛ.1133) ityādi
<p><b>apratiṣiddhamapi visaṃvādanam</b> ; yathā—(rat‍nā. 2.21)</p>
<b><lg>
<l>bhrūbhede sahasodgate'pi vadanaṃ ॥ 43 ॥</l></lg></b> ityādi ।
<p>pravāse <b>pratyādānamapi vividham</b>; yathā—(rāmābhyudaye)</p>
<b><lg>
<l>yat tvannetrasamānakānti salile mag‍naṃ tadindīvaraṃ
meghairantaritaḥ priye tava mukhacchāyānukārī śaśī ।</l>
<l>ye'pi	tvadgamanānusārigatayaste	rājahaṃsā	gatā—
stvatsādṛś‍yavinodamātramapi me daivena na kṣamyate ॥ 44 ॥</l>
</lg></b>
<p><b>visaṃvādanamapi vyāviddhaṃ</b>; yathā—(amaru. 76)</p>
<b><lg>
<l>ādṛṣṭiprasarāt	priyasya	padavīmālokya	nirviṇṇayā
viśrānteṣu	pathiṣvahaḥpariṇatau	dhvānte	samutsarpati ।</l>
<l>dattvaikaṃ saśucā gṛhaṃ prati padaṃ pānthastriyā'smin kṣaṇe
mā	bhūdāgata	ityamandavalitagrīvaṃ	punarvīkṣitam ॥ 45 ॥</l>
</lg></b>
<p>karuṇe <b>kālaharaṇamapyaviruddhaṃ</b> ; yathā—(kusaṃ. 4.46)</p>
<b><lg>
<l>atha madanavadhūruplavāntaṃ vyasanakṛśā pratipālayāñcakāra ।</l>
<l>śaśina iva divātanasya rekhā kiraṇaparikṣayadhūsarā pradoṣam ॥ 46 ॥</l>
</lg></b>
<p><b>visaṃvādanamapi vividhaṃ</b>, yathā—(saka. 5.430)</p>
<b><lg>
<l>tataḥ	kairapyukte	pariṇayavidhau	kāṣṭhamunibhiḥ
purāṇairātaṅkaglapitahṛdayena	kṣitibhṛtā ।</l>
<l>vinā vācā naitat kṣamamiti vidhāyānanamadhaḥ
patada‍bāṣpāmbhobhirlikhitamiva	dattaṃ	prativacaḥ ॥ 47 ॥</l>
</lg></b>
<p>evamanye'pi <b>prakṛtyarthopasargārthānāṃ vyavasthāsamplavāḥ</b> saṃdṛś‍yante ।</p>
<pb n="1182"/>
<p>(<b>rāgānurāgayoḥ prakṛtipratyayavivecanam</b>)</p>
<p>atrocyate । saṃjñāśabdānāṃ yathākathañcid vyutpattidarśane rūḍhirviṣayamapaharati । tena
vyutpatti ॰ ॰ ॰ ॰ ॰(ni)yamo nopapadyate । sa tatraiva vyavahriyate । na cāsāvanyatra
nāsti । na cānye tatra na santi । tad yathā—paṅkeruhaṃ sarasijamiti । na hi tataḥ paṅkaṃ
eva kevale rohati, api tu sajale । na kevalaṃ sarasyeva jāyate, api tu vāpyāmapi ।
na ca paṅke payasi sarasi vā paṅkajameva kevalama, api tu kaśeruka—makara—matsya—
mustādi apīti । tadvadihāpi draṣṭavyam ॥</p>
<p>kiñca, yadyapi pratiśrutyādānamityādayo'rthā mānādiṣvapi saṃbhavanti, tathā'pi yathā
prathamānurāge, pratiśrutyādānaṃ vaividhyaṃ ca saṃvidhānakeṣu nirūpyate, naivamanyeṣu । yadyapi ca
visaṃvādanādayo'pi virodhādisahakṛtāstatra vidyante, tathā'pi yathā pritaśrutyādānaṃ
vaividhyaṃ ca, naivamete ॰ ॰ ॰ ॰ ṇetyabhiprāyeṇoktam 'pratiśrutyādānamityayaṃ prakṛtyarthaḥ,
vividhamityayaṃ copasargārthaḥ prathamānurāge ghaṭate' iti ॥</p>
<p>etena mānādiṣvapi vipralambhaśabdasya yathoktaniruktayo vyākhyātāḥ ।</p>
<p>kaḥ prathamānurāgādisaṃjñādīnāmanvarthatāyāṃ prakṛtyupasargārthapratyayārthavibhāgaḥ? ।</p>
<p>ucyate । 'rañja rāge' ityasmāt 'rājṛ dīp‍tau' ityetasmād vā bhāvakaraṇayorghañi
rāga iti rūpaṃ bhavati । tataśca</p>
<p>1. <b>anugato'nurūpo vā rāgaḥ anurāgaḥ</b> iti karaṇasādhanapratyayotpattipakṣe'nunā samāsaḥ ।</p>
<p>2. <b>anu=paścāt saha vā rāgaḥ anurāgaḥ</b> iti bhāvasādhanapratyayotpattipakṣe'nunā samāsaḥ ।
rañjayatiścehānuṣaktivacano varṇāntarāpattivacanaśca gṛhyate । yathā anurakto bhojane,
kaṣāyeṇa raktaṃ vastram (kāśikā 4.2.1) iti ।</p>
<p>kathaṃ tarhi rakto varṇaḥ, pārthivaṃ raja iti ? ।</p>
<p>upacārād rakta iva raktaḥ । tatra prādhānyena kusumbhalākṣādinā ca raktaṃ raktamucyate ।
yathā— 'raktaṃ vastramavidhavā strī dhārayet' (kāśikā 4.2.1) iti; tadvat svabhāvato'pi
yo bhavet so'pi rakta ityucyate । yathā ka/kāṣāyo /yau gardabhasya karṇau, hāridrau
kukkuṭasya pādau' (kāśikā 4.2.1) iti ।</p>
<p>evaṃ raja iva rajaḥ । yathā rajo nāma guṇaviśeṣaḥ pratyātmamanuṣajyate, evaṃ
pṛthvīparāgaḥ yaḥ sarvatrānuṣaṅgī sa evamucyate ।</p>
<pb n="1183"/>
<p>rājatiḥ punariha śobhāvacanaḥ samṛddhivacanaśca ॥</p>
<p>yathā—(māmā. 10.4)</p>
<b><lg>
<l>ujjvalālokayā s‍nigdhā tvayā tyaktā na rājate ।</l>
<l>malīmasamukhī	vartiḥ	pradīpaśikhayeva	sā ॥ 48 ॥</l>
</lg></b>
<p>yathā ca—</p>
<b><lg>
<l>yeneṣṭaṃ	rājasūyena	sarvabhūmīśvaraśca	yaḥ ।</l>
<l>śāsti yaścājñayā rājñaḥ sa samrāṭ kathyate budhaiḥ ॥ 49 ॥</l>
</lg></b>
<p>asmād bhāvakaraṇayoranyatra ghañutpattiriṣyate, rañjestu bhāvakaraṇayoreva ghañi
nalopaḥ; tataścāyamarthaḥ saṅgacchate ।</p>
<p>rajyati	anuṣajyate	viṣayeṣvaneneti	rāgaḥ	rūpalāvaṇyādirviṣayadharmaḥ,
prakṛtyādirāśrayadharmo vā ।</p>
<p>rājatyanena pratiyoginamātmānaṃ vā rāgaḥ rūpalāvaṇyādirāśrayadharmo viṣayadharmo vā ।</p>
<p>rājyate = svedaromāñcavaivarṇyādibhirvarṇāntaramāpadyate viṣaya āśrayo vā yena sa
rāga ucyate ।</p>
<p>ubhayorvaktravīkṣitādibhiśceṣṭāviśeṣaḥ	pramodaviśeṣo	rājate	śobhate'nena
samānaśīlaguṇavayovidyāvyasaneṣviti rāgaḥ । uttamaprārthanīyatādibhiranurūpuprārthanādibhirvā
ubhayagato viśeṣaḥ ।</p>
<p>rājate = dīpyate samudyate paraṃ prakarṣamāpadyate ratirateneti rāgaḥ — ubhayagata
iṅgitākārādiviśeṣaḥ, kālayāpananepathyavilepanādiruddīpanaviśeṣo vā ।</p>
<p>bhāvasādhanapakṣe tu ratirekā evaṃprakārā rāgaśabdenābhidhīyate । tasya ca <b>yadanunā
sahārthena saha samāsa</b>stadā striyāḥ puruṣasya ca tulyakāla eva ratyutpattā<b>vuttamaḥ</b> ।
yathā— (raghu. 7.22)</p>
<b><lg>
<l>abhūd varaḥ kaṇṭakitaprakoṣṭhaḥ ॥ 50 ॥</l></lg></b> ityādi
<p>yadā anurāgaśabdasya <b>paścādarthena anunā samāsa</b>stadā puṃsaḥ paścādutpattau <b>madhyamaḥ</b> ।</p>
<p>yathā— (kusaṃ. 5.86)</p>
<b><lg>
<l>adyaprabhṛtyanavamaṅgi!	tavāsmi	dāsaḥ
krītastapobhiriti	vādini	candramaulau ।</l>
<l>ahnāya	sā	niyamajaṃ	klamamutsasarja
kleśaḥ	phalena	hi	punarnavatāṃ	vidhatte ॥ 51 ॥</l>
</lg></b>
<pb n="1184"/>
<p>striyā paścādutpattau <b>kaniṣṭhaḥ</b> । yathā— (gāsa. 3.46)</p>
<b><lg>
<l>māmi! hiaaṃ pīaṃ teṇa juāṇeṇa majjamāṇāe ।</l>
<l>ṇhāṇahaliddākaḍuaṃ	aṇusottajalaṃ	piaṃteṇa ॥ 52 ॥</l>
</lg></b>
<lg>
<l>(mātulāni!	hṛdayamiva	pītaṃ	tena	yūnā	majjantyāḥ ।</l>
<l>s‍nānaharidrākaṭukaṃ	anusrotojalaṃ	pibatā ॥)</l>
</lg>
<p>karaṇasādhanapratyayotpattipakṣe tu yadā'nurūpo rāgaḥ anurāga itya<b>nurūpārthenānunā
samāsaḥ</b>,	tadā	tadudgatasya	lāvaṇyādeḥ	prasiddhādervā	siddha<b>muttamatvam</b> ।</p>
<p>yathocyate— (gāsa. 1.12)</p>
<b><lg>
<l>sac‍caṃ jāṇai daṭṭhuṃ sarisammi jaṇammi jujjae rāo ।</l>
<l>marau, ṇa tumaṃ bhaṇissaṃ, maraṇaṃ vi salāhaṇijjaṃ se ॥ 53 ॥</l>
</lg></b>
<lg>
<l>(satyaṃ jānāti draṣṭuṃ sadṛśe jane yujyate rāgaḥ ।</l>
<l>mriyatāṃ na tvāṃ bhaṇiṣyāmi maraṇamapi ślāghanīyamasyāḥ ॥)</l>
</lg>
<p>yadā puna<b>ranugatārtho'nunā samāsa</b>stadā striyāḥ puruṣecchānuvṛttau <b>madhyamaḥ</b> ।</p>
<p>yathā— (kusaṃ. 7.65)</p>
<b><lg>
<l>sthāne	tapo	duścarametadarthamaparṇayā	komalayā'pi	tap‍tam ।</l>
<l>yā dāsyamapyasya labheta nārī sā syāt kṛtārthā, kimutāṅkaśayyām? ॥ 54 ॥</l>
</lg></b>
<p>puruṣasya strīcchānuvṛttau <b>kaniṣṭhaḥ</b> । yathā— (gāsa. 1.84)</p>
<b><lg>
<l>so tuha kaeṇa suṃdari! taha jhīṇo sumahilo haliautto ।</l>
<l>jaha se mac‍cariṇīem̐ vi doc‍caṃ jāāem̐ paḍivaṇṇaṃ ॥ 55 ॥</l>
</lg></b>
<lg>
<l>(sa tava kṛte sundari! tathā kṣīṇaḥ sumahilo hālikaputraḥ ।</l>
<l>yathā'sya matsariṇyā api dūtyaṃ jāyayā pratipannam ॥)</l>
</lg>
<p>etena	anyatarānicchāyāmanurāgābhāse'pyānurūpyaṃ	vyākhyātam ।	tatra
puruṣasyānicchāyām <b>uttamaḥ</b> । yathā—(kirātā. 10.50)</p>
<b><lg>
<l>tadanagha! tanurastu sā sakāmā vrajati purā hi parāsutāṃ tvadarthe ।</l>
<l>punarapi sulabhaṃ tapo'nurāgī yuvatijanaḥ khalu nāpyate'nurūpaḥ ॥ 56 ॥</l>
</lg></b>
<p>s‍triyā anicchāyāṃ <b>madhyamaḥ</b> । yathā—(raghu. 6.67)</p>
<b><lg>
<l>sañcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 57 ॥</l>
</lg></b>
<pb n="1185"/>
<p>s‍triyā evātyā/nyānurāgatastad‍dveṣe <b>kaniṣṭhaḥ</b> । yathā—(urā. 5.21)</p>
<b><lg>
<l>śvāsāliṅganadhūsareṇa sumukhī bimbādhareṇāmunā
paryantāruṇatāṃ dṛśorvidadhato(tī) bāṣpairavicchedibhiḥ ।</l>
<l>kṣāmakṣāmakapolamaṇḍalapatad‍vyālolalambālakai—
raṅgairujjhitabhūṣaṇaiḥ kathamiyaṃ dhatte navaṃ maṇḍanam? ॥ 58 ॥</l>
</lg></b>
<p>(<b>prathamānurāgaḥ</b>)</p>
<p>evamavasthite'tyarthavatyanurāgaśabde prathamaśabdena samāsaḥ — pratamaścāsāvanurāgaśca
prathamānurāgaḥ, prathamaṃ vā'nurāgaḥ prathamānurāga iti bhāvasādhanapakṣe । yathocyate—
(māmā. 3.11/12)</p>
<p><b>tadevaṃ	prakṛtyā	sukumāraḥ	kadācidanyatrāparikliṣṭapūrvastapasvī,
yato'dhunā'śakyamanena maraṇamapyabhavitum</b> iti ।</p>
<p>karaṇasādhanapratyayotpattipakṣe tu prathamāyāmanyasyāmatyurāgaḥ prathamānurāgaḥ,
<b>prathame utkṛṣṭe'dvitīye vā'nurāgaḥ prathamānurāgaḥ</b> । yathocyate—(kāsū. 5.19)</p>
<p><b>"eka eva sārvavarṇiko nāyakaḥ, pracchannaśca dvitīyo viśeṣalābhāt"</b> iti ।</p>
<p>(<b>mānaḥ</b>)</p>
<p>so'yamanurāgaḥ premagateḥ svabhāvakuṭilatvāt kuṭilatāmālambamāno <b>māna</b> ityucyate ।
kā punarmāne niruktiḥ ?</p>
<p>ucyate । māna pūjāyām mana jñāne, 'manu (ava)bodhane' māṅa‍māne ityetebhyo
bhāvakaraṇādiṣveva ghañlyuṭormāna iti rūpaṃ bhavati । tathā hi—</p>
<p>1. mānyate pūjyate'neneti mānaṃ(naḥ) । yathocyate—(gāsa. 5.65)</p>
<b><lg>
<l>pāapaḍaṇāṇa	muddhe!	rahasabalāmoḍicuṃbiavvāṇaṃ ।</l>
<l>daṃsaṇamettapasijjiri! cukkā bahuāṇa sokkhāṇaṃ ॥ 59 ॥</l>
</lg></b>
<lg>
<l>(pādapatanānāṃ	mugdhe!	rabhasabalātkāracumbitavyānām ।</l>
<l>darśanamātraprasanne	vañcitā	bahūnāṃ	saukhyānām ॥)</l>
</lg>
<p>2. <b>manyate duḥkhaikahetumapi sukhasādhanamevainamiti mānaḥ</b> । yathocyate—(māgha. 10.21)</p>
<b><lg>
<l>mā	punastamabhisīsaramāgaskāriṇaṃ	madavimohitacetāḥ ।</l>
<l>yoṣidityabhilalāṣa na hālāṃ dustyajaḥ khalu sukhadabhi/ pi mānaḥ ॥ 60 ॥</l>
</lg></b>
<pb n="1186"/>
<p>3. <b>manute budhyate'smāt premāstitvamiti mānaḥ</b> । yathā—(gāsa. 829)</p>
<b><lg>
<l>jattha ṇa ujjāgarao jattha ṇa īsā visūraṇaṃ māṇaṃ ।</l>
<l>sabbhāvacāḍuaṃ jattha ṇatthi ṇeho tahiṃ ṇatthi ॥ 61 ॥</l>
</lg></b>
<lg>
<l>{yatra nojjāgaro yatra nerṣyā visūraṇaṃ mānaḥ ।</l>
<l>sadbhāvacāṭukaṃ yatra nāsti s‍nehastatra nāsti ॥}</l>
</lg>
<p>4. <b>mimīte pari(cchi)natti premṇaḥ pramāṇamasāviti mānaḥ</b> । yathā—(havi.)</p>
<b><lg>
<l>kuviā a sac‍cabhāmā same vi vahuām̐ṇa ṇavara māṇakkhalaṇe ।</l>
<l>pāaḍiahiaasāro	pemāsaṃghasariso	paaṭṭai	maṇṇū ॥ 62 ॥</l>
</lg></b>
<lg>
<l>(kupitā ca satyabhāmā same'pi vadhūnāṃ kevalaṃ mānaskhalane ।</l>
<l>prakaṭitahṛdayasāraḥ	premāśaṃsāsadṛśaḥ	pravartate	manyuḥ ॥)</l>
</lg>
<p>kathaṃ punarmāna iti lyuḍantasya puṃsi prayogaḥ ?</p>
<p>śiṣṭaprayogadarśanāt ।</p>
<p>yathā''ha <b>mahābhāṣyakāraḥ</b> — (mabhā. 1.3.1)</p>
<p><b>asti kriyā, kiṃ tu sādhanebhyaḥ pṛthāgākhyātumaśakyam, anirluṭhitagarbhavat</b> ।</p>
<p>"sā'sāvanumānagamyā ।</p>
<p><b>ko'sāvanumānaḥ?</b></p>
<p><b>yat sarveṣu sādhaneṣu sannihiteṣu kadācit pacatītyetad bhavati, kadācinna bhavati</b>
(mabhā. 1.3.1)।" iti ।</p>
<p>(<b>pravāsaḥ</b>)</p>
<p>athānurāga eva deśāntaravyavadhāne pravāsākhyāṃ labhate ।</p>
<p>kā punaḥ pravāse niruktiḥ?</p>
<p>vasa nivāse, vasa ācchādane ityetayoḥ prapūrvayorbhāvakaraṇādiṣveva ghañi pravāsa
iti rūpaṃ bhavati । tatra —</p>
<p><b>1. vaseḥ prapūrvasya tadviparītārthavācitve pravasanaṃ pravāsaḥ ।</b> yathā—(megha. 1.1)</p>
<b><lg>
<l>kaścit kāntāvirahaguruṇā svādhikārāt pramattaḥ ॥ 63 ॥</l></lg></b> ityādi
<p>2. <b>prakarṣeṇa vāsayati anurañjayati tanmayatāṃ nayati kāminaścittamiti</b> vā pravāsaḥ ।</p>
<p>yathā—(megha. 100)</p>
<pb n="1187"/>
<b><lg>
<l>aṅgenāṅgaṃ pratanu tanunā gāḍhaṃ ॥ 64 ॥</l></lg></b> ityādi
<p>3. yadi vā prapūrvo vasirṇijantaḥ pramāpaṇe vartate; yathā tūṣṇīmenaṃ pravāsayet iti ।</p>
<p>tataśca <b>pravāsyante hanyante viyogina iti pravāsaḥ</b> । yathā—(amaru. 131)</p>
<b><lg>
<l>grāme'smin pathikāya pāntha! vasatirnaivādhunā dīyate
rātrāvatra	vihāramaṇḍapatale	pānthaḥ	prasup‍to	yuvā ।</l>
<l>tenotthāya khalena garjati ghane smṛtvā priyāṃ tat kṛtaṃ
yenādyāpi	karaṅkadaṇḍapatanāśaṅkī	janastiṣṭhati ॥ 65 ॥</l>
</lg></b>
<p>ete trayo'pi vatasyarthāḥ ।</p>
<p>4. atha <b>vasterarthaḥ</b> । <b>āvasate ācchādayantyasmin viyoginyo viśeṣaveṣādikamiti
pravāsaḥ</b> । yathā—(śāku. 7.21)</p>
<b><lg>
<l>vasane paridhūsare vasānā niyamakṣāmatanuḥ kṛśaikaveṇiḥ ।</l>
<l>atiniṣkaruṇasya śuddhaśīlā mama dīrghāṃ virahavyathāṃ bibharti ॥ 66 ॥</l>
</lg></b>
<p>(<b>karuṇaḥ</b>)</p>
<p>anurāga evānyataravināśe duḥkhānubhavādibhiḥ <b>karuṇasaṃjño</b> bhavati ।</p>
<p>kā punaḥ karuṇe niruktiḥ?</p>
<p>ucyate । karoteḥ kiratervā 'kṝvṛtṛdāribhya unan' ityauṇādike kartaryunanpratyaye
karuṇa iti rūpaṃ bhavati । tatrāyaṃ karotirabhūtaprādurbhāvoc‍cāraṇanikṣepābhyaṅgeṣu vartate ।
yathā—ghaṭaṃ karoti, paṭaṃ karoti; abhūtamutpādayatīti gamyate । coraṃkāramākrośati,
dasyuṅkāramākrośati; coro'si dasyurasītyuc‍cārya krośatīti gamyate ।</p>
<p>ghaṭe kuru, vṛtaḥ, ghaṭe/kaṭe kuru, kṛtānaṃ/uttānaṃ, aś‍mānamitaḥ kuru nikṣipeti
gamyate । pādau kuru, pṛṣṭhaṃ, kuruḥ ghṛtena tailena vā unmṛdāneti gamyate ॥</p>
<p>kiratistu vikṣepe paṭhyate । viśiṣṭasya kṣepo vikṣepaḥ; viśeṣāstu asya
vaividhyaṃ viruddhatā, vyāviddhatvam, pratiṣedha iti । tatra</p>
<p>1. yadā kirateḥ karuṇa iti rūpaṃ, tadā vividho vyāviddho vipratiṣiddhaśca dīrghaśoka
eva karuṇaśabdenocyate । sa hi prāṇinaṃ sāṃsārikebhyaḥ sukhebhyo vikṣipati ।</p>
<pb n="1188"/>
<p>yathā— (bārā.)</p>
<b><lg>
<l>hṛdayānnāpayāto'si dikṣu sarvāsu dṛś‍yase ।</l>
<l>vatsa rāma! gato'sīti santāpādanumīyase ॥ 67 ॥</l>
</lg></b>
<b><lg>
<l>prāṇāḥ prayānti paritastamasā''vṛto'smi
marmacchido	mama	rujaḥ	pratarantyapūrvāḥ ।</l>
<l>akṣṇormukhendumupadhehi, giraṃ ca dehi
hā putra! mayyakaruṇaḥ sahasaiva mā bhūḥ ॥ 68 ॥</l></lg></b> (mavīca. 4.55)
<p>2. yadā tu karoterabhūtaprādurbhāvanādyarthavācinaḥ <b>karuṇa</b> iti rūpaṃ, tadā s‍trīpuṃsaviṣaya
āyojita<b>kāmasūtraḥ punassamāgamaphalo'nurāga eva karuṇaśabdenocyate</b> । tad yathā—
duḥkhātirekān bhūtān karoti prādurbhāvayatīti <b>karuṇaḥ</b> । yathā—(māmā. 9.20)</p>
<b><lg>
<l>mātarmātardalati	hṛdayaṃ,	dhvaṃsate	dehabandhaḥ
śūnyaṃ	manye	jagadaviratajvālamantarjvalāmi ।</l>
<l>sīdannandhe tamasi vidhuro majjatīvāntarātmā
viṣvaṅ‍mohaḥ sthagayati, kathaṃ mandabhāgyaḥ karomi? ॥ 69 ॥</l>
</lg></b>
<p>3. <b>karoti uc‍cārayati vilāpādibhistadguṇamiti karuṇaḥ</b> । yathā—(kusaṃ. 4.4)</p>
<b><lg>
<l>atha sā punareva vihvalā ॥ 70 ॥</l></lg></b> ityādi
<p>4. <b>karoti sthāpayatyanena maraṇajīvitayorekatreti karuṇaḥ</b> । yathā—(kusaṃ. 4.46)</p>
<b><lg>
<l>itthaṃ rateḥ kimapi bhūtamadṛś‍yarūpaṃ mandīcakāra ॥ 71 ॥</l></lg></b> ityādi
<p>5. karoti abhyañjayati bahirantaśca vyāp‍noti visrambhotpattyā strīpuṃsayoranyatarasyāyaṃ
hṛdayamiti karuṇaḥ । yathā—(urāca. 3.23)</p>
<b><lg>
<l>vilulitamapi	pūrairbāṣṣamānandaśoka—
prabhavamavasṛjantī	pakṣmalottānadīrghā ।</l>
<l>s‍napayati hṛdayeśaṃ s‍nehaniṣyandinī te
dhavalamadhūramugdhā dugdhakulyeva dṛṣṭiḥ ॥ 72 ॥</l>
</lg></b>
<p>so'yaṃ vipralambhādiṣūpasarjanīkṛtapratyayārthaḥ prakṛtyartha upavarṇitaḥ ।</p>
<pb n="1189"/>
<p>(<b>vipralambhasya pratyayārthaḥ</b>)</p>
<p>athopasarjanīkṛtaprakṛtyarthaḥ pratyayārtho varṇyate । tatra bhāvaḥ, karma, karaṇaṃ sampradānaṃ,
apādānaṃ, adhikaraṇaṃ, kartā, hetukartā, bhāvakartā, karmakartā, kartṛkarma, bhāvakarmeti
pratyayārthāḥ । teṣu —</p>
<p><b>bhāvo</b> yathā—</p>
<b><lg>
<l>avacanaṃ vacanaṃ priyasannidhāvanavalokanameva vilokanam ।</l>
<l>avayavāvaraṇaṃ hi yadaṃśukavyatikareṇa tadaṅgasamarpaṇam ॥ 73 ॥</l>
</lg></b>
<p><b>karma</b> yathā—(māmā. 1.40)</p>
<b><lg>
<l>paśyāmi tāmita itaśca puraśca paścā—
dantarbahiḥ parita eva ca vartamānām ।</l>
<l>udbuddhamugdhakanakābjanibhaṃ	vahantī—
māsaṅgi tiryagapavartitadṛṣṭi	vaktram ॥ 74 ॥</l>
</lg></b>
<p><b>karaṇaṃ</b> yathā—(māmā. 3.16)</p>
<b><lg>
<l>aviralamiva	dām‍nā pauṇḍarīkeṇa	naddhaḥ
s‍napita	iva	ca	dugdhasrotasā	nirbhareṇa ।</l>
<l>kabalita iva kṛts‍na	cakṣuṣā	sphāritena
prasabhamamṛtamegheneva	sāndreṇa	siktaḥ ॥ 75 ॥</l>
</lg></b>
<p><b>sampradānaṃ</b> yathā—(kusaṃ. 4.7)</p>
<b><lg>
<l>kṛtavānasi vipriyaṃ na me pratikūlaṃ ca na te mayā kṛtam ।</l>
<l>kimakāraṇameva darśanaṃ vilapantyai rataye na dīyate ॥ 76 ॥</l>
</lg></b>
<p><b>apādānaṃ</b> yathā—(amaru. 118)</p>
<b><lg>
<l>kiñcinmudritapāṃsavaḥ	śikhikūlaiḥ	sānandamālokitā
bhag‍nāvāsarudaddaridragṛhiṇīśvāsānilairjarjarāḥ	।</l>
<l>ete	te	nipatanti nūtanaghanāt prāvṛḍbharārambhiṇo
vicchāyīkṛtaviprayuktavanitāvak‍trendavo	bindavaḥ ॥ 77 ॥</l>
</lg></b>
<p><b>adhikaraṇaṃ</b> yathā—(urāca. 2.28)</p>
<b><lg>
<l>yasyāṃ te divasāstvayā saha tathā nītāḥ punaḥ sve gṛhe
yatsambaddhakathābhireva	suciraṃ	dīrghābhirasthīyata ।</l>
<pb n="1190"/>
<l>ekaḥ	samprati	nāśitapriyatamastāmeva	pāpaḥ	kathaṃ
rāmaḥ	pañcavaṭīṃ	vilokayatu	vā	gacchatvasaṃbhāvya	vā ॥ 78 ॥</l>
</lg></b>
<p><b>kartā</b> yathā—</p>
<b><lg>
<l>yat tvannetrasamānakānti salile mag‍naṃ tadindīvaraṃ ॥ 79 ॥</l></lg></b> ityādi (pṛ. 1181)
<p><b>hetukartā</b> yathā—(urāca. 2.26)</p>
<b><lg>
<l>cirād vegārambhī vikṛta iva tīvro viṣarasaḥ
kutaścit saṃvegāt pracala iva śalyasya śakalaḥ ।</l>
<l>vraṇo rūḍhagranthiḥ sphuṭita iva hṛnmarmaṇi punaḥ
purā/parāvṛttaḥ śoko vikalayati māṃ nūtana iva ॥ 80 ॥</l>
</lg></b>
<p><b>bhāvakartā</b> yathā—</p>
<b><lg>
<l>kucadvandve tasmin dvipakalaśa/kalabha—kumbhasthalatulāṃ
dadhāne'smin kasyā yuvatiṣu na cittasya rujati ।</l>
<l>tathorvoryugme	vā	drutaruciracāmīkararuci
vikarṣatyūṣmāṇaṃ	kamiva	na	yuvānaṃ	jvarayati? ॥ 81 ॥</l>
</lg></b>
<p><b>karmakartā</b> yathā—</p>
<b><lg>
<l>tānyetāni śikhaṇḍitāṇḍavagurūnambhodharānambare
tanvānāni dināni nūnamamṛtasyandīni vandāmahe ।</l>
<l>udgāḍhā	navanīlanīrajadṛśāmatyantamāyāmino
bhidyante svayameva yeṣu viṣamā mānagrahagranthayaḥ ॥ 82 ॥</l>
</lg></b>
<p><b>karmakartṛ</b> yathā—</p>
<b><lg>
<l>garjante'bhinavaṃ	vraṇaṃ	vikirate	cūteṣu	patrotkaraḥ
puṣpairbhūṣayate'pamānaviṭapīvāpyāṃ	mano	rajyati ।</l>
<l>brūte vāk svayameva kokilamukhe mānagraho mokṣate
sampratyeṣa yathā tathā priyasakhi! prauḍhirmadhormūrcchati ॥ 83 ॥</l>
</lg></b>
<p><b>bhāvakarma</b> yathā—(śāku. 2.11)</p>
<b><lg>
<l>abhimukhe mayi saṃhṛtamīkṣitam ॥ 84 ॥</l></lg></b> (pṛ. 1115) ityādi
<pb n="1191"/>
<p><b>(pratyayotpattikālāḥ)</b></p>
<p><b>atha pratyayotpattikālāḥ</b>।</p>
<p>ke punaste ?</p>
<p><b>bhūto, bhaviṣyan, vartamāno'vyakta</b> iti ।</p>
<p><b>bhūtaḥ</b> dvidhā— parokṣabhūto, bhūtānadyatana iti ।</p>
<p><b>bhaviṣyan</b> tridhā— bhaviṣyan, bhūtabhaviṣyan, bhaviṣyadadyatana iti ।</p>
<p>vartamānastridhā— vartamāno bhūtasāmīpyo bhaviṣyatsāmīpya iti ।</p>
<p><b>avyakta</b>stridhā— avyaktaḥ, atipannaḥ, saṅkīrṇa iti । teṣu</p>
<p><b>luṅādivācyo</b> bhūto yathā— (urāca. 2.22)</p>
<b><lg>
<l>etat punarvanamaho! kathamadya dṛṣṭaṃ yasminnabhūma cirameva vayaṃ vasantaḥ ।</l>
<l>āraṇyakāśca gṛhiṇaśca ratāḥ svadharme sāṃsārikeṣu ca sukheṣu vayaṃ rasajñāḥ ॥ 85 ॥</l>
</lg></b>
<p><b>liṅādivācyaḥ parokṣo</b> yathā—(raghu. 8.43)</p>
<b><lg>
<l>vilalāpa sa bāṣpagadgadam ॥ 86 ॥</l></lg></b> (pṛ. 1054) ityādi
<p><b>laṅādivācyo bhūtānadyatano</b> yathā—(urāca. 3.25)</p>
<b><lg>
<l>karakamalaviśī/tīrṇairambunīvāraśaṣpai—
staruśakunikuraṅgān	maithilī	yānapuṣyat ।</l>
<l>bhavati mama vikārasteṣu dṛṣṭeṣu ko'pi
drava iva hṛdayasya pras‍navodbhedayogyaḥ ॥ 87 ॥</l>
</lg></b>
<p><b>lṛṅgādivācyo bhaviṣyan</b> yathā—</p>
<b><lg>
<l>pratyāgamiṣyasi	bhaviṣyati	saṅgamo'pi
sampatsyate	ca	hṛdayābhimato'bhilāṣaḥ ।</l>
<l>eṣā	gatā	na	punareṣyati	jīviteśa !
vidyud‌vilāsataralā	navayauvanaśrīḥ ॥ 88 ॥</l>
</lg></b>
<p><b>'āśaṃsāyāṃ bhūtavac‍ca'</b> (3.3.132) iti bhūtabhaviṣyan yathā—(rudraṭa. 7.60)</p>
<b><lg>
<l>aviralavilolajaladaḥ kuṭajārjunanīpasurabhivanavātaḥ ।</l>
<l>ayamāyātaḥ kālo hanta hatāḥ pathikagohinyaḥ ॥ 89 ॥</l>
</lg></b>
<pb n="1192"/>
<p><b>luṅādivācyo bhaviṣyadadyatano</b> yathā—</p>
<b><lg>
<l>bhūmiḥ	kaṇṭakinī	puro	viṭapinaḥ	prāyo	bahūpadravā
bhūyaḥ	saiṣa	divākaro	mṛgayate	sandhyāvadhūsaṅgamam ।</l>
<l>kā vā te pathika! tvarā'dya gamane grāmye vidheye jane
prātaḥ śrāntavinoditena	manasā	sthātāsi	gantāsi	vā ॥ 90 ॥</l>
</lg></b>
<p><b>laṅādivācyo vartamāno</b> yathā—(māmā. 1.44)</p>
<b><lg>
<l>prasarati	parimāthī	ko'pyayaṃ	dehadāha—
stirayati	karaṇānāṃ	grāhakatvaṃ	pramohaḥ ।</l>
<l>raṇaraṇakavivṛddhiṃ	bibhradāvartamānaṃ
jvalati	hṛdayamantastanmayatvaṃ	ca	dhatte ॥ 91 ॥</l>
</lg></b>
<p><b>sa eva bhūtāsanno bhūtasāmīpyo</b> yathā—(urāca. 6.30 )</p>
<b><lg>
<l>vinā sītādevyā kimiva hi na duḥkhaṃ raghupateḥ
priyānāśe	puṃsāṃ	jagadidamaraṇyaṃ	hi	bhavati ।</l>
<l>sa	ca s‍nehastāvānayamapi viyogo niravadhiḥ
kimevaṃ	tvaṃ	pṛcchasyanadhigatarāmāyaṇa	iva ॥ 92 ॥</l>
</lg></b>
<p><b>bhaviṣyadāsanno bhaviṣyatsāmīpyo</b> yathā—(kusaṃ. 4.20 )</p>
<b><lg>
<l>iyametya pataṅgavartmanā punaraṅkāśrayinī bhavāmi te ।</l>
<l>caturaiḥ surasundarījanaiḥ priya! yāvanna vilobhyase divi ॥ 93 ॥</l>
</lg></b>
<p><b>liṅādivācyo'vyaktaḥ</b>। yathā—(rat‍nā. 2.19 )</p>
<b><lg>
<l>prasīdeti brūyāmidamasati kope na ghaṭate
kariṣyāmyevaṃ no punariti, bhavedabhyupagamaḥ ।</l>
<l>na me doṣo'stīti tvamidamapi vijñāsyasi mṛṣā
kimetanme vaktuṃ kṣamamiti na vedmi priyatame! ॥ 94 ॥</l>
</lg></b>
<p><b>lṛṅgādivācyo'tipannaḥ</b> । yathā— (mavīca. 1.27)</p>
<b><lg>
<l>rāmāya puṇyamahase sadṛśāya sītā
dattaiva	dāśarathicandramase'bhaviṣyat ।</l>
<l>āropaṇena	paṇamapratikāryamārya—
straiyambakasya dhanuṣo yadi nākariṣyat ॥ 95 ॥</l>
</lg></b>
<pb n="1193"/>
<p><b>dhātusambandhotpannapratyayavācyaḥ saṅkīrṇaḥ</b> । yathā—(kusaṃ. 5.14)</p>
<b><lg>
<l>atandritā sā svayameva vṛkṣakān ghaṭastanaprastravaṇairvyavardhayat ।</l>
<l>guho'pi yeṣāṃ prathamāp‍tajanmanāṃ na putravāllabhyamapākariṣyati ॥ 96 ॥</l>
</lg></b>
<p><b>(kriyāparicchedinaḥ kālāḥ —12)</b></p>
<p>ta ete dravyātmānaḥ kriyātmāno vā <b>kriyāparicchedinaḥ kālāḥ ।</b></p>
<p>athāpare <b>dravyātmānaḥ</b> kriyāsādhanarūpā vidyante ।</p>
<p>ke punaste ?</p>
<p><b>nityo, naimittikaḥ, svabhāviko vaiparāmarśika</b> iti । teṣu —</p>
<p><b>1. nityaḥ</b> — śāśvatiko, vaikalpiko, naiyogikaśca ।</p>
<p><b>2. naimittikaḥ</b> — audyogika, aupabhogikaḥ, prāyogikaśca ।</p>
<p><b>3. svabhāvikaḥ</b> — āgantuko, naisargikaḥ, sāṃsargikaśca ।</p>
<p><b>4. vaiparāmarśaḥ</b> — saṅkīrṇaḥ, prakīrṇo, viprakīrṇaśca,</p>
<p>iti pratyekaṃ traividhyāc‍catvāro'pi te <b>dvādaśa</b> bhavanti । teṣu —</p>
<p><b>(1. nityaḥ —3)</b></p>
<p>1. (1.1) lavakāṣṭhākṣaṇanimeṣanāḍikāmuhūrtapraharāhorātrarūpaḥ <b>śāśvatikaḥ</b>।</p>
<p>sa yathā—</p>
<b><lg>
<l>kṣaṇe nimeṣe nāḍyāṃ vā muhūrte prahare'pi vā ।</l>
<l>gate tvameṣyasītyukte ruroda pathikapriyā ॥ 97 ॥</l>
</lg></b>
<p>2. (1.2) dinarātripakṣamāsartvayanarūpo <b>vaikalpikaḥ</b>।</p>
<p>yathā—(megha. 10 7)</p>
<b><lg>
<l>saṃkṣipyeta kṣaṇamiva kathaṃ dīrghayāmā triyāmā
sarvavasthāsvaharapi kathaṃ mandamandātapaṃ syāt ।</l>
<l>ittaṃ	cetaścaṭulanayane! durlabhaprārthanāṃ me
gāḍhoṣṇābhiḥ kṣatamaśaraṇaṃ tvad‌viyogavyathābhiḥ ॥ 98 ॥</l>
</lg></b>
<p>3. (1.3) saṃvatsarayugakalpamanvantarapralayamahāpralayarūpo <b>naiyogikaḥ</b>।</p>
<pb n="1194"/>
<p>sa yathā—(raghu. 8.92)</p>
<b><lg>
<l>tenāṣṭau parigamitāḥ samāḥ kathañcid
bālatvādavitathasūnṛtena	sūnoḥ ।</l>
<l>sādṛś‍yapratikṛtidarśanaiḥ	priyāyāḥ
svap‍neṣu	kṣaṇikasamāgamotsavaiśca ॥ 99 ॥</l>
</lg></b>
<p>te'mī <b>trayo'pi nityabhedāḥ;</b> nityarūpeṇaivānivāritapravṛttitvāt ।</p>
<p><b>(2. naimittikaḥ — 4)</b></p>
<p>4. (2.1) prātaḥ pratyūṣaprāh‍ṇamadhyāhnāparāh‍ṇasandhyārūpa <b>audyogikaḥ</b> ।</p>
<p>yathā—(saka. 4.179) (pṛ. 283)</p>
<b><lg>
<l>śayyante	hataśāyikāḥ	pathi	tarucchāyāniṣaṇṇādhvagaiḥ
śrīkaṇṭhāyataneṣu	dhārmikajanairāsyanta	uṣṭrāsikāḥ ।</l>
<l>śūnye te'tra(tatra?) nikuñjaśāyini sakhi! grīṣmasya madhyandine
sajjānāṃ	dayitābhisāraṇavidhau	 ramyaḥ	kṣaṇo	vartate ॥ 100 ॥</l>
</lg></b>
<p>5. (2.2) niśāmukhapradoṣaniśīthāpararātracandrodayandrāstamayarūpa <b>aupabhogikaḥ</b>।</p>
<p>yathā—(saka.5.137)</p>
<b><lg>
<l>vilimpatyetasmin	malayajarasārdreṇa	mahasā
diśāṃ cakraṃ candre sukṛtamayi/matha tasyā mṛgadṛśaḥ ।</l>
<l>dṛśorbāṣpaḥ	pāṇau	vadanamasavaḥ	kaṇṭhakuhare
hṛdi tvaṃ hriḥ pṛṣṭhe vacasi ca guṇā eva bhavataḥ ॥ 101 ॥</l>
</lg></b>
<p>6. (2.3) śaraddhemantaśiśiravasantagrīṣmavarṣārūpaḥ) <b>prāyogikaḥ</b>।</p>
<p>yathā—(vikra. 2.6)</p>
<b><lg>
<l>idamasulabhavastuprārthanādurnivāraṃ
prathamamapi mano me pañcabāṇaḥ kṣiṇoti ।</l>
<l>kimuta malayavātonmūlitāpāṇḍupatrai—
rupavanasahakārairdarśiteṣvaṅkureṣu ॥ 102 ॥</l>
</lg></b>
<p>te'mī <b>trayo'pi naimittikabhedāḥ ।</b></p>
<pb n="1195"/>
<p><b>(3. svabhāvikaḥ —4)</b></p>
<p>7. (3.1) nityatve'pyeṣāmupabhogādernimittatvād <b>madapramadābhyudayotsavavyasanaparihārādirūpa
āgantuḥ</b> । yathā—(amaru. 41)</p>
<b><lg>
<l>paṭālag‍ne patyau namayati mukhaṃ jātavinayā
haṭhāśleṣaṃ vāñchatyapaharati gātrāṇi śanakaiḥ ।</l>
<l>na śak‍notyākhyātuṃ smitamukhasakhīdattanayanā
hriyā tāmyatyantaḥ prathamaparihārā navavadhūḥ ॥ 103 ॥</l>
</lg></b>
<p>8. (3.2) bālyakaumārayauvamaugdhyamādhyasthyaprāgalbhyarūpo <b>naisargikaḥ</b>।</p>
<p>yathā—(māmā. 1.35)</p>
<b><lg>
<l>mā mūmuhat khalu bhavantamananyajanmā
mā te malīmasavikāraghanā matirbhūt ।</l>
<l>ityādi nanviha nirarthakameva yasmāt
kāmaśca jṛmbhitaguṇo navayauvanaṃ ca ॥ 104 ॥</l>
</lg></b>
<p>9. (3.3) parāparayaugapadyāyaugapadyacirakṣiprarūpaḥ <b>sāṃsargikaḥ ।</b> yathā—</p>
<b><lg>
<l>ādau	tāvannayanagamanasvāgatādikriyāstāḥ
paścādīṣatprahasitakathābhāvasampreṣitāni	।</l>
<l>bhāvenāntarmanasi	ghaṭitaḥ	prītivistrambhayogo
vistrambhāt tu prasarati śanaiḥ sarvagātreṣvanaṅgaḥ ॥ 105 ॥</l>
</lg></b>
<p>te'mī <b>trayo'pi svābhāvikabhedāḥ</b>, svabhāvata eva pravartamānatvāt ।</p>
<p><b>(4. vaiparāmarśaḥ —4)</b></p>
<p>10. (4.1) deś‍yakrīḍākelidyūtavratagoṣṭhīprekṣādirūpaḥ <b>saṅkīrṇaḥ</b> । yathā—</p>
<b><lg>
<l>sakhi ! sa vijito vīṇādyūte kayā'pi khalu striyā
paṇitamabhavat tasyāṃ tasmin niśālalitaṃ dhruvam ।</l>
<l>kathamitarathā	śephālīṣu	skhalatkusumāsvapi
sthitavati nabhomadhyepīndau priyeṇa vilambyate? ॥ 106 ॥</l>
</lg></b>
<pb n="1196"/>
<p>11. (4. 2) viviktadīrghikodyānasaudhakrīḍādidarśanādirūpaḥ <b>prakīrṇaḥ</b> । yathā—</p>
<b><lg>
<l>pāntha! dvāravatīṃ prayāsi yadi he! taddevakīnandano
vaktavyaḥ smaramantramohavivaśā gopyo na nāmojjhitāḥ ।</l>
<l>etāḥ ketakapuṣpadhūlipaṭalairālokya ramyā diśaḥ
kālindītaṭabhūmayo'pi tava re! no yānti cintāspadam ॥ 107 ॥</l>
</lg></b>
<p>12. (4.3) aṣṭamīcandrakendrotsava—yakṣarātrika—kundacaturthī—suvasantaka—madanatrayodaś‍yā—
dirūpo <b>viprakīrṇaḥ</b> । sa yathā—(saka. 5.406)</p>
<b><lg>
<l>asmin varṣamahe na vartata idaṃ yat kāmadevotsave
stheyaṃ putri! nirannayā, tadadhunā kiñcinmukhe dīyatām ।</l>
<l>ityukte	jaratījanena	kathamapyadhvanyavadhvā	tataḥ
paryaste'hani kalpitaśca kabalo dhautaśca dhāraśrubhiḥ ॥ 108 ॥</l>
</lg></b>
<p>4. te'mī <b>trayo'pi vaiparāmarśikabhedāḥ,</b> viparāmṛś‍ya svecchayā pravartamānatvāt ।</p>
<b><lg>
<l>sa eva kālaḥ kārtsyena dvirūpa upadarśitaḥ ।</l>
<l>kriyāpadaikavācyo'yaṃ kriyāyāḥ sādhanaṃ ca yaḥ ॥ 109 ॥</l>
</lg></b>
<b><lg>
<l>pratyayārtho dvayaṃ caitat samavetamudāhṛtam ।</l>
<l>prakṛtyarthānurodhena	vipralambhe	caturvidhe ॥ 110 ॥</l>
</lg></b>
<b><lg>
<l>yo vipralambhaḥ prathamānurāgo mānaḥ pravāsaḥ karuṇaḥ sa eva ।</l>
<l>sādharmyavaidharmyavaśena	caiṣāmabhedabhedāvatha	tau	vadāmaḥ ॥ 111 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
vipralambhānvarthaprakāśano nāma</b></p>
<p><b>॥ caturviṃśaḥ prakāśaḥ ॥ 24 ॥</b></p>
<lg>
<l>sanātanenāsya	nitāntasūkṣmavimarśaramyasya	paricchidaiva ।</l>
<l>vyavadhāyyanucchedaparicchidābhiraśuddhaśuddhyā ca nitāntakāmyaiḥ ॥</l>
</lg>
<pb n="1197"/>
<p>atha</p>
<p><b>śṛṅgāraprakāśe pañcaviṃśaḥ prakāśaḥ</b></p>
<p>sādharmyavaidharmyaprakāśaḥ</p>
<p>tatra vaidharmyāt sādharmyameva prāgabhidhātavyaṃ bhavati, mahāviṣayatvāt ।</p>
<p>kiṃ punaḥ prathamānurāgasya sādharmyaṃ, kiṃ vā vaidharmyam? iti । tatra —</p>
<p><b>sādharmyaṃ</b> caturṇāmapi vipralambhabhedānāṃ sāmānyalakṣaṇayogaḥ ।</p>
<p><b>vaidharmyaṃ</b> tu sajātīyebhyo vijātīyebhyaśca bhedapratipādako viśeṣalakṣaṇayogaḥ iti ।</p>
<p>tatra sādharmyasūtrasya catvāro'rthaskanthāḥ—</p>
<p><b>1. bhāvaskandhaḥ</b></p>
<p><b>2. bhāvajanmaskandhaḥ</b></p>
<p><b>3. bhāvānubandhaskandhaḥ</b></p>
<p><b>4. bhāvaprakarṣaskandhaḥ</b> iti । teṣu —</p>
<p>nāyakayoḥ prāgasaṅgatayoḥ mitho darśanaśravaṇābhyāmavasthitābhimānajanmā parasparānurāgaḥ
anyatarānurāgo veti <b>bhāvaskandhaḥ</b> ।</p>
<p>abhilaṣaṇīyāliṅganādīnāmanavāp‍tau satyāṃ samupajāyamānaistaistairutkaṇṭhādi—
bhirvyabhicāribhāvairiti <b>bhāvajanmaskandhaḥ</b> ।</p>
<p>manovāgbuddhijanmabhiścānubhāvairanubandha iti <b>bhāvānubandhaskandhaḥ</b> ।</p>
<p>prāp‍taprāpyaprakarṣāvastho'pi vipralambhaśṛṅgārākhyāṃ labhata iti, <b>bhāvaprakarṣaskandha</b> iti ।</p>
<p>etenaitaduktaṃ bhavati,</p>
<p>viṣayāśrayālambanasaṃyogo <b>bhāvaskandhaḥ,</b></p>
<p>paścādādarābhyāsapratyayotpattisaṃyogo <b>bhāvajanmaskandhaḥ,</b></p>
<p>vegabhāvanāsthitasthāpakākhyavāsanāsaṃyogo <b>bhāvānubandhaskandhaḥ,</b></p>
<p>vibhāvānubhāvavyabhicārisaṃyogo <b>bhāvaprakarṣaskandhaḥ</b> ।</p>
<p>taduktam <b>'bhāvajanmānubandhaprakarṣānurūpāstāvadavasthāḥ samṛddhaya'</b>1 iti ।</p>
<!-- NOTES pg=1197!-->
1. <b>bhāvajanmeti</b> । bhāvānāṃ pañcāvasthāḥ 13–14 prakāśayorvarṇitoḥ । tadanusāreṇātra 'bhāvajanmānubandha—
prakarṣānuvartanasampṛktayaḥ avasthāḥ' iti paṭhituṃ yuktamiti rāghavaḥ । bhāvānāṃ janmānubandhapravṛddhi—
<pb n="1198"/>
<p>tatra <b>bhāvaskandhe</b> 'nāyakayormithodarśanaśravaṇābhyām' ityanenāsya savikalpaka—
pratyakṣānumānopamānaśabdaitihyārthāpattisambhavābhāvapramāṇavyāpārāgocaravastuviṣayatāmupadiśati ।
nirvikalpakapratyakṣo'nena pratyuktaḥ, tena vyavahārād bhāvād dṛśiriha jñānavacano'darśanārthaḥ;
tena pratyakṣānumānopamānārthāpattisambhavā'bhāvānāṃ <b>darśanākhyā,</b> śabdaitihya—śrutānumāna—
śrutopamānuśrutārthāpatti—śruti(ta) sambhavānāṃ <b>śravaṇākhyā,</b> ubhayeṣā<b>mubhayākhye</b>ti siddhaṃ
bhavati । tathāhi—(vāpa. 1.123)</p>
<b><lg>
<l>na so'sti pratyayo loke yaḥ śabdānugamādṛte ।</l>
<l>anuviddhamiva jñānaṃ sarvaṃ śabdena gamyate ॥ 1 ॥</l>
</lg></b>
<p>tataścopajāyamānaḥ parasparāśrayo'nyatarāśrayo vā mithoviṣayaḥ ekaviṣayo vā
<b>dṛgālambanaḥ śrutyālambano</b> vā pramāṇabhedaḥ prathamānaḥ prathate । tatra—</p>
<p><b>darśanataḥ</b> ṣoḍhā 'pratyakṣānurāgo'numānānurāgaḥ,	upamānānurāgo'rthāpattyanurāgaḥ,
sambhavānurāgo'bhāvānurāga' iti ।</p>
<p><b>śravaṇate'pi</b>	tāvadeva	'śabdānurāgaḥ,	aitihyānurāgaḥ,	śrautānumānikaḥ,
śrautopamānikaḥ, śrautārthāpannaḥ, śrautasambhava' iti ।</p>
<p>(<b>1. dṛgālambanānurāgaḥ</b>)</p>
<p>(<b>1.1 pratyakṣānurāgaḥ —6</b>)</p>
<p>tatrākṣamakṣaṃ prati gataṃ vijñānaṃ <b>pratyakṣam</b> ।</p>
<p>tadapi ṣoḍhā 'sākṣāt—pratibimba—pratibhā—utprekṣā—smṛti—svap‍na' bhedāt । tatra—</p>
<p>1. prativiṣayādhyavasāyaḥ sākṣā<b>tpratyakṣam</b>, yathā—(gāsa. 1.93)</p>
<b><lg>
<l>aviaṇhapecchaṇijjeṇa	takkhaṇaṃ	māmi	diṭṭheṇa ।</l>
<l>siviṇaapīeṇa va pāṇieva tah‍ṇa c‍cia ṇa phiṭṭhā ॥ 2 ॥</l>
</lg></b>
<lg>
<l>(avitṛṣṇaprekṣaṇīyena tatkṣaṇaṃ mātulāni! dṛṣṭena ।</l>
<l>svap‍napīteneva pānīyena tṛṣṇaiva na mṛṣṭā ॥)</l>
</lg>
<!-- NOTES pg=1198!-->
saṃpṛktyanuvṛttisaṃjñikās‍trayodaśe prakāśe, caturdaśe punarjanmānubandhaprakarṣasaṃparkānugamasaṃjñikāḥ pañca
pañcāvasthāḥ pratipāditacarāḥ । iha tvanugamaḥ pṛthaṅnoktaḥ, tasya prakarṣeṇaiva saṃgrahāt । yaś‍ca bhāva—
skandhastasyāpi bhāvajanmaskandhena gatārthayituṃ śakyatve tisra evāvasthāḥ syuḥ ।
<pb n="1199"/>
<p>2. pratyakṣasyaiva deśamātrānyatvapratibhāsaḥ <b>pratibimbaṃ</b> ; yathā—(gāsa. 1.42)</p>
<b><lg>
<l>ṇac‍caṇa—salāhaṇa—ṇiheṇa pāsaparisaṃṭhiā ṇiuṇagovī ।</l>
<l>sarisagoviāṇam̐ cuṃbai kavolapaḍimāghaaṃ kaṇhaṃ ॥ 3 ॥</l>
</lg></b>
<lg>
<l>(nartanaślāghananibhena pārśvaparisaṃsthitā taruṇagopī ।</l>
<l>sadṛg‌gopīnāṃ cumbati kapolapratimāgataṃ kṛṣṇam ॥)</l>
</lg>
<p>3. bāhyendriyanirapekṣamadṛṣṭaprabhavamākasmikamananubhūtānubhūtaviṣayajñānaṃ <b>pratibhānaṃ</b> ; yathā—</p>
<p>(śāku. 1.20)</p>
<b><lg>
<l>asaṃśayaṃ kṣatraparigrahakṣamā yadāryamasyāmabhilāṣi me manaḥ ।</l>
<l>satāṃ hi sandehapadeṣu vastuṣu pramāṇamantaḥkaraṇapravṛttayaḥ ॥ 4 ॥</l>
</lg></b>
<p>4. parokṣe'pi pratyakṣaviṣaye pramāṇādhigatavastudharmādhyāropaṇa<b>mutprekṣā</b>; yathā—</p>
<b><lg>
<l>aha sā hiaeṇa hariṃ a diṭṭhā ārapaa vilāsaṃ pi ।</l>
<l>jahapaḍivaṇṇu ppekkhā ṇisavaṇṇarūaṃ pi aṃtei/maṃtei? ॥ 5 ॥</l>
</lg></b>
<lg>
<l>(atha sā hṛdayena hariṃ ca dṛṣṭvā āropya vilāsamapi ।</l>
<l>yathāpratipannotprekṣā	niṣaṇṇarūpamapi	manyate ॥)</l>
</lg>
<p>5. pramāṇānubhūtasya vastuno manasi pratibimbanaṃ <b>smṛtiḥ</b>; yathā—(gāsa. 6.30)</p>
<b><lg>
<l>jaṃ jaṃ pulaemi disaṃ purao lihio vva dīsase tatto ।</l>
<l>tuha paḍimāḍivāḍiṃ pavahai va saalaṃ disāvalaaṃ ॥ 6 ॥</l>
</lg></b>
<lg>
<l>(yāṃ yāṃ pralokayāmi diśaṃ purato likhita iva dṛś‍yase tatra ।</l>
<l>tava	pratimāparipāṭīṃ	vahatīva	sakalaṃ	diśāvalayam ॥</l>
</lg>
<p>6. aviṣayendriyavyāpāramindriyeṇeva viṣayeṣu yadanubhavaṃ mānasaṃ <b>sa svap‍na</b> । yathā—</p>
<p>(visā. 1.15)</p>
<b><lg>
<l>jāne svap‍navidhau mamādya culukotsekyaṃ purastādabhūt
pratyūṣe	pariveṣamaṇḍalamiva jyots‍nāsapat‍naṃ mahaḥ ।</l>
<l>asyāntarnakhanistuṣīkṛtaśarac‍candraprabhairaṅgakai—
rdṛṣṭā kā'pyabalā balātkṛtavatī sā manmathaṃ manmatham ॥ 7 ॥</l>
</lg></b>
<p>svap‍nādayaḥ pramāṇābhāsatvādapramāṇamiti cet,</p>
<p>tatra, prathamānurāgotpattau pramāṇatadābhāsayoraviśeṣāt ।</p>
<pb n="1200"/>
<p>(<b>1.2 anumānānurāgaḥ —6</b>)</p>
<p>liṅgadarśanālliṅgipratipatti<b>ranumānam</b> । taduktam— (prapābhā.)</p>
<b><lg>
<l>anumeyena sambaddhaṃ prasiddhatvaṃ/ddhaṃ ca tadanvaye ।</l>
<l>tadabhāve	tu	yannāsti	talliṅgamanumāpakam ॥ 8 ॥</l>
</lg></b>
<b><lg>
<l>viparītamato yat syādekena dvitayena vā ।</l>
<l>viruddhāsiddhasandigdhamaliṅgaṃ	kāś‍yapo'bravīt ॥ 9 ॥</l>
</lg></b>
<p>vayaṃ tu liṅgamātrameva brūmaḥ । tadābhāsasyāpi prathamānurāganimittatvāt ।</p>
<p>tadapi ṣoḍhā—</p>
<p><b>1. sāmānyato dṛṣṭaṃ, 2. viśeṣato dṛṣṭaṃ, 3. pratyakṣato dṛṣṭaṃ</b></p>
<p><b>4. parokṣato dṛṣṭaṃ, 5. vidyamānaviṣayam 6. avidyamānaviṣayaṃ</b> ca ।</p>
<p>yathā— kāryeṇa kāraṇaṃ, svareṇa putram, kṛttikodayena rohiṇyudayam, ॰ ॰ ॰
deśāntaraprāptyā ādityagatiṃ, dhūmenāg‍ni, nimittena bhāvinamarthaṃ jānāti । tatra—</p>
<p>1. sāmānyena (gṛhīta)vyāptikaṃ <b>sāmānyato dṛṣṭam,</b> yathā—śāku. 3.12</p>
<b><lg>
<l>'unnamitaikabhrūlatamānanamasyāḥ' ॥ 10 ॥</l></lg></b> ityādi (pṛ. 822)
<p>2. viśeṣeṇa gṛhītavyāptikaṃ <b>viśeṣato dṛṣṭam</b> ; yathā—(śāku. 3.7)</p>
<b><lg>
<l>abhyunnatā purastādavagāḍhā jaghanagauravāt paścāt ।</l>
<l>dvāre'sya pāṇḍusikate padapaṅktirdaś‍yate'bhinavā ॥ 11 ॥</l>
</lg></b>
<p>3. pratyakṣeṇa gṛhītavyāp‍tikaṃ <b>pratyakṣato dṛṣṭam</b> ; yathā—(māmā. 3.4)</p>
<b><lg>
<l>āvirbhavantī prathamaṃ priyāyāḥ socch‌vāsamantaḥkaraṇaṃ karoti ।</l>
<l>santāpadagdhasya	śikhaṇḍiyūnordṛṣṭeḥ	purastādaciraprabheva ॥ 12 ॥</l>
</lg></b>
<p>4. parokṣeṇa gṛhītavyāp‍tikaṃ <b>parokṣato</b> dṛṣṭam; yathā—(saka. 2.28)</p>
<b><lg>
<l>etāni nissahatanorasamañjasāni śūnyaṃ manaḥ piśunayanti padāni tasyāḥ ।</l>
<l>ete ca mārgataravaḥ kathayanti tāpamālambitojjhitapariglāpitaiḥ pravālaiḥ ॥ 13 ॥</l>
</lg></b>
<p>5. vartamānavastugocaro <b>vidyamānaviṣayam,</b> yathā—</p>
<b><lg>
<l>aśokatarurujjvalastabakamālabhārī	yathā
yathā	kurabakastanūmatakorakairarcati ।</l>
<l>yathā ca tilakadrumaḥ sṛjati mañjarījālakaṃ
tatheha	purato	vane	pūravadhūjanaḥ	krīḍati ॥ 14 ॥</l>
</lg></b>
<pb n="1201"/>
<p>6. anāgatavastugocara<b>mavidyamānaviṣayaṃ;</b> yathā—(śāku. 1.15)</p>
<b><lg>
<l>'śāntamidamāśramapadaṃ sphurati ca' ॥15 ॥</l></lg></b> ityādi (pṛ.1305)
<p>tadetat ṣaḍvidhamapi svārthānumānam । parārthānumānaṃ śrāvaṇapramāṇaṣaṭke vakṣyāmaḥ ।</p>
<p><b>(1.3 upamānānurāgaḥ —6)</b></p>
<p>avijñātasvarūpasya vastunaḥ sādharmyādibhirupadeśādisavyapekṣaiḥ sākṣātkaraṇa—
<b>mupamānam।</b> uktaṃ ca— <b>'prasiddhasādharmyāt‌sādhyasādhanamupamānam'</b> (nyāyasū. 1.1.6) ।
upamānamapi sādṛśyādasannikṛṣṭe'rthe buddhiṃ janayatīti ।</p>
<p>tadapi ṣoḍhaiva <b>1. sādharmyopamānam,	2. vaidharmyopamānam,	3. mudropamānam,
4. śilpopamānam,	5. saṃjñopamānam,	6. abhinayopamānamiti ।</b></p>
<b><lg>
<l>saṃjñāsādharmyavaidharmyamudrāśilpābhinītibhiḥ ।</l>
<l>brūte yad vastuno rūpamupamānaṃ taducyate ॥ 16 ॥</l>
</lg></b>
<p>1. tatra <b>sādharmyopamānaṃ</b> yathā—(bārā. 1.40)</p>
<b><lg>
<l>nirmālyaṃ nayanaśriyaḥ kuvalayaṃ, vaktrasya dāsaḥ śaśī,
kāntiḥ prāvaraṇaṃ tanormadhumuco yasyāśca vācaḥ kila ।</l>
<l>viṃśatyā racitāñjaliḥ karatalaistvāṃ yācate rāvaṇa—
stvāṃ draṣṭuṃ janakātmajāṃ hṛdaya! he netrāṇi mitrīkuru ॥ 17 ॥</l>
</lg></b>
<p>2. <b>vaidharmyopamānaṃ</b> yathā—(vikramo. 2.3)</p>
<b><lg>
<l>ābharaṇasyābharaṇaṃ prasādhanavidheḥ prasādhanaviśeṣaḥ ।</l>
<l>upamānasyāpi	sakhe	pratyupamānaṃ	vapustasyāḥ ॥ 18 ॥</l>
</lg></b>
<p>3. <b>mudropamānaṃ</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ ।</l>
<l>kṣitiṣu	dadṛśire	padāni	jiṣṇorupahitaketurathāṅgalāñchanāni ॥ 19 ॥</l>
</lg></b>
<p>4. <b>śilpopamānaṃ</b> yathā—(rat‍nā. 2.9)</p>
<b><lg>
<l>līlāvadhūtapadmā prathayantī pakṣapātamadhikaṃ naḥ ।</l>
<l>mānasamupaiti	keyaṃ	citragatā	rājahaṃsīva ॥ 20 ॥</l>
</lg></b>
<p>5. <b>saṃjñopamānaṃ</b> yathā—(vala. 617)</p>
<b><lg>
<l>daṭṭhūṇa taṃ juvāṇaṃ pariaṇamajjhaṃmi poḍhamahilāe ।</l>
<l>papphulladalaṃ	kamalaṃ	kareṇa	muulāviyaṃ	kissa ॥ 21 ॥</l>
</lg></b>
<pb n="1202"/>
<lg>
<l>(dṛṣṭvā taṃ yuvānaṃ parijanamadhye prauḍhamahilayā ।</l>
<l>praphulladalaṃ kamalaṃ kareṇa mukulāyitaṃ kasmāt ॥)</l>
</lg>
<p>6. <b>abhinayopamānaṃ</b> yathā—</p>
<b><lg>
<l>vaivivaraṇiggaadalo	eraṃḍo	sāhai	vva	taruṇāṇaṃ ।</l>
<l>ettha	ghare	haliavahū	ed‍dahamettatthaṇī	vasai ॥ 22 ॥</l>
</lg></b>
<lg>
<l>(vṛtivivaranirgatadala eraṇḍaḥ sādhayatīva taruṇānām ।</l>
<l>atra	gṛhe	hālikavadhūretāvanmātrastanī	vasati ॥)</l>
</lg>
<p>tatra pratyakṣāgamāvevopamānamiti <b>kāṇādakapiñjalapātañjalāḥ</b> । tathāhi । yathā gaustathā
gavaya iti, ayaṃ sa gosadṛśo gavaya iti । nātra gavānubhavopadeśasmaraṇagavaya—
darśanānāmatiriktaṃ sphurati yatprasiddhe turīyaṃ pramāṇamaṅgīkurmaḥ ।</p>
<p>yacca <b>kaiściduktam</b> — anena sadṛśī madīyā gaurityetadupamānaṃ, tadapi
sādṛśyod‍bodhitasmṛtibījaprabhavagavānubhavasmaraṇato nātiricyate iti ।</p>
<p>atrocyate । uktamevāsmābhiḥ । kiṃ taditi cedavijñātasvarūpasya vastunaḥ
sādharmyādibhirupadeśādisavyapekṣaiḥ	sākṣātkaraṇamupamānamiti ।	upadeśādayaḥ
punarubhayajanyajñāne cakṣurādaya iva tatsahakāriṇaḥ, na tad‍vyapadeśahāriṇaḥ । tathā
cendriyārthasannikarṣotpannatve'pi ubhayajanyavyapadeśyapadena vyavacchinnam <b>akṣapādapādaiḥ</b>।</p>
<p>kiñcānyat; āstāmasthānikī mahatyeṣā kathā । parīkṣakāṇāṃ hi prāyeṇopamānameva
pramāṇaṃ, pratyakṣādīni punarupamāyāmevāntarbhavanti । tathāhi । vyavahāropayogi pramāṇaṃ
savikalpakajñānapūrvaṃ, savikalpakaṃ śābdam; śabdasya ca sambandhagrahaṇasamaye'rtha—
pratipādakam । taduttarakālaṃ tu tatsādṛśyena avabodhakatvāt kathaṃ na pratyakṣamupamānam ।
āha ca <b>vindhyavāsī</b>—'śabdasya sāmānyaṃ vācyam । tacca sādṛśyarūpam' iti । sāmānyaṃ
ca pūrvavyaktyavacchinnamapūrvavyaktau pratīyamānam; taduktam 'sādṛśyam, taccopamānameva
bhavati । pratyakṣasya copamānāntarbhāve prāgevānumānamupamānaṃ yathā tatheti vyapadeśāt ॰
॰ ॰ ॰ svārthānumāne liṅgamadhigataliṅgino'dhigamahetuḥ । tadadhigamaśca pratyakṣādipūrvaka'
iti । yathā tatheti ca vyapadeśāt parārthānumāne coktamanu<b>bhāṣyakāraiḥ</b> 'tadāgamaḥ, pratijñā,
hetuḥ, anumānaṃ, dṛṣṭāntaḥ, pratyakṣam, upamānam, upanaya' iti । śābdaṃ tu sākṣā ॰
॰ ॰ pamānamevedaṃ tadityādivyapadeśāt । etenārthāpattisambhavābhāvā api tatprasiddhayaiva
vyākhyātāḥ । tairhi te'numānairantarbhāvitā' iti । aitihyaṃ tu śābdaviśeṣaṇa eva । tasmāt
sarvaṃ pramāṇamupamānam ।</p>
<pb n="1203"/>
<p>yadyevamupamānamevāstu, kiṃ pratyakṣādibhiriti ।</p>
<p>atrocyate— gatānugatikanyāyo'vicāritaramaṇīyaḥ saṃsāravyavahāra iva vicāraṃ na kṣamate ।</p>
<p>tathāhi—bhagavatā <b>akṣapādena</b> pramāṇaprameyāntarbhūtā api saṃśayādayaścaturdaśa
pṛthaduktāḥ। nigrahasthānāntarbhāve'pi hetvābhāsacchalatrayajātinigrahasthānānāṃ pṛthakprasthāna—
mabhihitam । asiddhānaikāntikāntargatā api viruddhādayo hetvābhāsāḥ pañcahetūnupādāya
catuṣṣaṭkeṇa triṃśatā ṣoḍaśakatrayeṇa ca dve sahastre dvātriṃśake iti varṇitāḥ ।</p>
<p>evaṃ <b>dharmakīrtināpi</b> svabhāvānupalabdhiriti vak‍tavye svabhāvānupalabdhiḥ,
kāryānupalabdhiḥ,	kāraṇānupalabdhiḥ,	vyāpakānupalabdhiḥ,	svabhāvaviruddhopalabdhiḥ,
kāryaviruddhopalabdhiḥ,	kāraṇaviruddhopalabdhiḥ, viruddhavyāp‍topalābdhiḥ, viruddhakāraṇopalabdhiḥ,
viruddhakāryopalabdhiḥ, kāraṇaviruddhakāryopalabdhirityekādaśānupalabdhayo	vikalpitāḥ ।
loke'pi dṛśyate brāhmaṇā āyātā vasiṣṭhaścāyāta iti । tadvadupamānāntargatatve'pi
pratyakṣādipramāṇavarṇanamiti ।</p>
<p><b>(1.4 arthāpattyanurāgaḥ —6)</b></p>
<p>dṛṣṭaḥ śruto vānyathā nopapadyata ityarthāntaraparikalpanā <b>arthāpattiḥ</b> । sāpi
ṣaṭpramāṇapūrvakatvāt ṣaṭprakārā <b>dṛṣṭārthāpattiḥ 1. pratyakṣapūrvikā, 2. anumānapūrvikā,
3. upamānapūrvikā, 4. śabda(sambhava)pūrvikā, 5. arthāpattipūrvikā, 5. abhāvapūrvikā</b>
ceti । śrutārthāpattīstu śrāvaṇaṣaṭke vakṣyāmaḥ । sānumānataḥ sāmagrībhedād bhidyate ।
tathāhi— pakṣe vṛttiḥ, sapakṣavattva/vṛttiḥ vipakṣāvṛttirabādhitaviṣayatvamasatpratipakṣatvaṃ
cānumānalakṣaṇam । arthāpattau pakṣadharmatvādyanapekṣastathānupapadyamāno'rthaḥ svasiddhayarthamarthāntaraṃ
kalpayati । tatra <b>dṛṣṭārthāpattiḥ</b> —</p>
<p>1. <b>pratyakṣapūrvikā</b> yathā—(māmā. 1.26)</p>
<p><b>'santāpasantatimahāvyasanāya tasyāmāsaktam' ॥ 23 ॥</b> (pṛ.1104) ityādi ।</p>
<p>2. <b>anūmānapūrvikā</b> yathā—(māmā. 5.20)</p>
<p><b>'nādastāvad‌vikalakurarīkūjitasnigdhatāraścittākarṣī' ॥ 24 ॥</b>(pṛ.1042)ityādi ।</p>
<p>3. <b>upamānapūrvikā</b> yathā—</p>
<b><lg>
<l>śikhariṇi kva nu nāma kiyacciraṃ kimabhidhānamasāvakarot tapaḥ ।</l>
<l>taruṇi! yena tavādharapāṭalaṃ daśati bimbaphalaṃ śukaśābakaḥ ॥ 25 ॥</l>
</lg></b>
<pb n="1204"/>
<p>4. <b>arthāpattipūrvikā</b> yathā—(rat‍nā. 2.14)</p>
<b><lg>
<l>sthitamurasi	viśālaṃ	padminīpatrametat
kathayati na tathāntarmanmathotthāmavasthām ।</l>
<l>atiśayaparitāpamlāpitābhyāṃ yathāsyāḥ
stanayugapariṇāhaṃ maṇḍalābhyāṃ bravīti ॥ 26 ॥</l>
</lg></b>
<p>5. <b>sambhavapūrvikā</b> yathā—</p>
<b><lg>
<l>'janaḥ puṇyairyāyājjaladhijalabhāvam' ॥ 27 ॥</l></lg></b> (pṛ.957) ityādi ।
<p>6. <b>abhāvapūrvikā</b> yathā—(gāsa. 4.18)</p>
<b><lg>
<l>aha sā tahiṃ tahiṃ cia vāṇīravaṇaṃmi cukkasaṃkeā ।</l>
<l>tuha	daṃsaṇaṃ	vimaggai	pamhuṭṭhaṇihāṇaṭhāṇaṃ	vva ॥ 28 ॥</l>
</lg></b>
<lg>
<l>(atha sā tatra tatraiva vānīravane cyutasaṅketā ।</l>
<l>tava darśanaṃ vimārgate prasmṛtanidhānasthānamiva ॥)</l>
</lg>
<p><b>(1.5 sambhavānurāgaḥ —6)</b></p>
<p><b>sambhāvanājñānaṃ sambhavaḥ</b>, so'pi ṣaṭprakāra eva— 'sambhāvanā—saṃśaya—vitarka—
prāyovāda—sampratyaya—pratyanusandhibhedāt' । tatra—</p>
<p>1. prabalakāraṇakalāpādarśanāt kāryotpattisampradhāraṇaṃ <b>sambhāvanā</b>, meghodayād vṛṣṭiriti ।</p>
<p>yathā—</p>
<b><lg>
<l>mā muddhapo ucchoḍaa bālāe imie harisasuaparillaṃ ।</l>
<l>viṇiaṃpaṇadaṃsaṇakouhalaggahio	hahio	gahilli ॥ 29 ॥</l>
</lg></b>
<p>2. samānānekadharmopapattervipratipatterupalabdhyanupalabdhyavyavasthātaśca viśeṣāpekṣo vimarśaḥ
<b>saṃśayaḥ</b> (nyāyasū. 1.1.23)— sthāṇurvā puruṣo vetyādi । yathā—(udāttarā. 2.12)</p>
<b><lg>
<l>kiṃ rūpaṃ sphuṭameva sā śaśimukhī dhatte tadatyadbhataṃ
māmutsāhayituṃ parāpakaraṇe cittaṃ nu kiṃ naḥ svasuḥ ।</l>
<l>ityantarvikasad‌vitarkavidhuraṃ	cetastathā	jāyate
svalpo'pyeṣa mama prayāti purataḥ panthā yathā dīrghatām ॥ 30 ॥</l>
</lg></b>
<p>॰ ॰ aṃśāvalambī pratyayaḥ <b>sandehaḥ</b>। ihāpi pākṣikī sambhāvanāstyeva । sā
pravṛttihetuḥ । tathā hyaniścite'pi pratibandhakābhāve sukhasādhanaṃ jñānaṃ pramāṇameveti ।</p>
<p>3. avijñātatattve'rthe kāraṇopapattitastattvajñānārthamūho <b>vitarkaḥ</b> (nyāyasū. 1.1.40)—</p>
<pb n="1205"/>
<p>'puruṣeṇānena bhavitavyami'ti । sa yathā—(vikra. 1.10)</p>
<b><lg>
<l>asyāḥ sargavidhau prajāpatirabhūccandro nu kāntipradaḥ
śrṛṅgāraikarasaḥ svayaṃ nu madano māso nu puṣpākaraḥ ।</l>
<l>vedābhyāsajaḍaḥ	kathaṃ	sa	viṣayavyāvṛttakautūhalo
nirmātuṃ	prabhavenmanoharamidaṃ	rūpaṃ	purāṇo	muniḥ ॥ 31 ॥</l></lg></b> ityādi
<p>4. bahūnāmaikamukhyaḥ <b>prāyovādaḥ</b>— 'prāyeṇauśīnarāstakrapāyiṇa' iti । sa yathā—</p>
<b><lg>
<l>hriyā sarvasyāsau harati viditāsmīti vadanaṃ
dvayordṛṣṭvā''lāpaṃ kalayati kathāmātmaviṣayām ।</l>
<l>sakhīṣu	smerāsu	prakaṭayati	vailakṣyamatulaṃ
priyā	prāyeṇāste	hṛdayanihitātaṅkavidhurā ॥ 32 ॥</l></lg></b> (rat‍nā. 3.4)
<p>5. kāryārthaṃ pravartitasya yathoktāvāntaracihnadarśanaṃ <b>sampratyayaḥ</b>; yathaitad‍ghaṭṭadvāraṃ tathāgre
nāgakanyakānagaramiti, sa yathā— (māmā. 4.9)</p>
<b><lg>
<l>pramathya	kravyādaṃ	maraṇasamaye	rakṣitavataḥ
pariṣvaṅgaṃ labdhvā tava kathamivānyatra ramatām ।</l>		
<l>tathā ca vyāpāraḥ kamalanayanāyā nayanayo—
stvayi vyaktaḥ snehastimita—ramaṇīyaściramabhūt ॥ 33 ॥</l>
</lg></b>
<p>6. anyathāvyavasitapadārthatathātvadarśanāt	prāgupalabdhe'pi	tadātvasambhāvanā
<b>pratyanusandhiḥ</b>। yo'pi kapolapāṇḍutādisūcitaḥ tasyāḥ smarābhiṣvaṅgaḥ, so'pi
tvannibandhana iti । sa yathā—</p>
<b><lg>
<l>mā bhaiḥ śaśāṅka! mama śīdhuni nāsti rāhuḥ
khe rohiṇī kathaya kātara! kiṃ bibheṣi ।</l>
<l>prāyo	vidagdhavanitānavasaṅgameṣu
puṃsāṃ	manaḥ	pracalatīti	kimatra	citram ॥ 34 ॥</l>
</lg></b>
<p><b>(1.6. abhāvānurāgaḥ —6)</b></p>
<p>pramāṇasap‍takavyāpārātītaprameyagrāhakaṃ	pramāṇam <b>abhāvaḥ</b> । sa tveko'pi
prameyopādhibhedād	vibhidyamānaḥ ṣoḍhā sambhavati—<b>'prāgabhāvaḥ,	pradhvaṃsābhāvaḥ,
itaretarābhāvo'tyantābhāvaḥ, sambandhābhāvaḥ, sarvābhāva'</b> iti । tatra</p>
<pb n="1206"/>
<p>1. <b>prāgabhāvaḥ</b>—kṣīre dadhi nāstīti । sa yathā—(947)</p>
<b><lg>
<l>jāva ṇa uṭṭhaṃti ccia thaṇaā se duddhagaṃdhiamuhīe ।</l>
<l>tāva ccia dhudhukkāriāi maaṇeṇa aṃgāi ॥ 35 ॥</l>
</lg></b>
<lg>
<l>(yāvanna uttiṣṭhete stanakau dugdhagandhikamukhyāḥ ।</l>
<l>tāvadeva	thūthūkāritāni	madanena	aṅgāni ॥)</l>
</lg>
<p>2. <b>pradhvaṃsābhāvaḥ</b>, kṣīraṃ dadhni nāstīti । sa yathā—</p>
<b><lg>
<l>svasti sukhebhyaḥ samprati tilāñjalireṣa manmathakathāyāḥ ।</l>
<l>tatā	api	māmativayasaṃ	taraladṛśaḥ	taralamīkṣante ॥ 36 ॥</l>
</lg></b>
<p>3. <b>itaretarābhāvaḥ</b>, stambhaḥ kuḍyo na bhavatīti । sa yathā—(kāvyāda. 2.325)</p>
<b><lg>
<l>na devakanyakā nāpi gandharvakulasambhavā ।</l>
<l>tathā'pyeṣā tapobhaṅgaṃ vidhātuṃ vedhaso'pyalam ॥37॥</l>
</lg></b>
<p>4. <b>atyantābhāvaḥ</b>, śaśaviṣāṇaṃ nāstīti । sa yathā—(gāsa. 3.12)</p>
<b><lg>
<l>jaṃ jassa atthi/hoi sāraṃ taṃ so dei tti kiṃttha accariaṃ ।</l>
<l>aṇahoṃtā	aṃpi	diṇṇaṃ	dohaggaṃ	tai	savaṃttīṇaṃ ॥ 38 ॥</l>
</lg></b>
<lg>
<l>(yad yasyāsti/bhavati sāraṃ tad sa dadāti iti kimatrāścāryam ।</l>
<l>abhavadapi dattaṃ । daurbhāgyaṃ	tayā	sapat‍nīnām ॥)</l>
</lg>
<p>5. <b>sambandhābhāvaḥ</b>, caitro gṛhe nāstīti । sa yathā—(śāku. 1.26)</p>
<b><lg>
<l>mānuṣīṣu kathaṃ vā syādasya rūpasya sambhavaḥ ।</l>
<l>na prabhātaralaṃ jyotirudeti vasudhātalāt ॥ 39 ॥</l>
</lg></b>
<p>6. <b>sarvābhāvaḥ</b>, tasya nāmāpi nāstīti । ya yathā—</p>
<b><lg>
<l>gāmā paesasesā ṇu raṇṇa sesā kuḍuṃgaparivāḍā ।</l>
<l>dehā vi jīasesā pemmassa ṇa atthi sesaṃ vi ॥ 40 ॥</l>
</lg></b>
<lg>
<l>(grāmāḥ pradeśaśeṣāḥ sumaraṇaśeṣāḥ latāgṛhaparivāḍāḥ ।</l>
<l>vayamapi jīvaśeṣāḥ premṇo nāsti śeṣamapi ॥)</l>
</lg>
<p>sambhavābhāvayoranumāne'ntarbhāvo na ghaṭate,	 sāmānyāderabhāvāt । tathāhi—
niścayātmakamanumānam, aniścayātmā sambhavaḥ; tathāpyavinābhāvena gatārthatvamiti cet tanna
utpattikāle tasyāpi niścayātmakatvāt । abhāvastu nānumānasādṛśyamapi spṛśati ।</p>
<b><lg>
<l>taduktam— mayūro vṛkṣamāruhya kṛtva digavalokanam ।</l>	
<l>hantṛbhāvamabhāvena jñātvā nṛtyati nirbhayaḥ ॥ 41 ॥</l>
</lg></b>
<pb n="1207"/>
<p>sa handriyavyāpārabhāvabhāvitvena pratyakṣa iti cet, tatra, pratyakṣalakṣaṇasyāyogāt ।
tathāhi । indriyārthasannikarṣajaṃ jñānaṃ pratyakṣam, indriyārthaś‍ca vyāpārabhāvābhāvādau na ghaṭate ।
athāghaṭaṃ bhūtalamityatra viśeṣaṇaviśeṣyabhāvaḥ sannikarṣo bhaviṣyati' yathok‍tam—'saṃyogaḥ,
saṃyuktasamavāyaḥ,	saṃyuktasamavetasamavāyaḥ,	samavāyaḥ,	samavetasamavāyaḥ,
viśeṣaṇaviśeṣyabhāvaśceti ṣoḍhā sannikarṣaḥ । teṣu saṃyogād dravyagrahaṇaṃ; saṃyuk‍tasamavāyād
guṇagrahaṇaṃ, saṃyuktasamavetasamavāyād guṇatvagrahaṇaṃ; samavāyācchabdagrahaṇaṃ; samavetasamavāyāt
śabdatvagrahaṇaṃ;	viśeṣaṇaviśeṣyabhāvād	abhāvagrahaṇamiti ।	yadyapi
dharmavikalpatyāga1	eva	dharmāṇām,	tathā'pyanutpattimān	vināśī	prāgabhāvaḥ,
utpattimānapyavināśī pradhvaṃsābhāvaḥ । tataśca yayaiva sāmagryā bhāvabhūtaṃ bhūtalamupalabhyate
na tayā tad‌viśeṣaṇamabhāva iti । na cāgṛhītaviśeṣaṇā viśeṣye buddhiḥ pravartate
ityato'bhāvagrāhakaṃ pramāṇāntaramabhyupagantavyam । sa ca pramāṇasap‍takavyāpārātīta (viṣa)
yagrāhako'bhāva eveti । tānyetāni pratyakṣānumānopamānārthāpattisambhavābhāvasamākhyāni
darśanāntare ṣaṭ pramāṇāni pratipāditāni ।</p>
<p>(<b>2. śrutyālambanānurāgaḥ</b>)</p>
<p>atha <b>śravaṇataḥ</b> śabdaitihyaśrutānumānādi pramāṇaṣaṭkaṃ vakṣyāmaḥ ।</p>
<p>tatra <b>śābdaḥ</b> śabdavijñānādasannikṛṣṭe'rthe jñānaṃ <b>śābdam</b> ।</p>
<p>tad dvividham <b>aupadeśikaṃ vidhiś‍ca</b> ।</p>
<p>(<b>2.1 aupadeśikam —6</b>)</p>
<p>tatra upadeśaḥ ṣoḍhā <b>1. vidhivādaḥ, 2. arthavādaḥ, 3. saṃjñāvādaḥ,
4. svarupavādaḥ, 5. mantravādaḥ, 6. anuvāda</b> iti । tatra—</p>
<p>(<b>1. vidhivādaḥ —4</b>)</p>
<p>pravṛttinivṛttyorvidhāyako <b>vidhiḥ</b> । sa caturdhā—
<b>utpattividhiḥ, viniyogavidhiḥ, prayogavidhiḥ, adhikāravidhiśceti ।</b></p>
<p>taduktam—</p>
<b><lg>
<l>utpattiviniyogākhyaprayogādhikriyārthakaḥ ।</l>
<l>eko vidhistatparato vibhedena vibhidyate ॥ 42 ॥</l>
</lg></b>
 NOTES pg=1207!
1. 'dharmavikalpatvādata eva dharmāṇām........tathapya' iti rā. HOS । jopāṭhastvādṛtaḥ ।
<pb n="1208"/>
<p>1. tatrājñārūpa—svarūpajñāpanāpara <b>utpattividhiḥ</b> । yathā—(māmā. 2.10)</p>
<b><lg>
<l>tata udayagirerivaika eṣaḥ sphuritaguṇadyutisundaraḥ kalāvān ।</l>
<l>iha jagati mahotsavasya heturnayanavatāmudiyāya bālacandraḥ ॥ 43 ॥</l>
</lg></b>
<p>2. śeṣabhāvena karmādīnāṃ viniyojanāparo viniyogavidhiḥ । yathā—(māmā. 2.11)</p>
<b><lg>
<l>asau vidyādhāraśśiśurapi vinirgatya bhavanā—
dihāyātaḥ	sampratyavikalaśaraccandramadhuraḥ ।</l>
<l>yadālokasthāne	bhavati	puramunmādataralaiḥ
kaṭākṣairnārīṇāṃ	kuvalayitavātāyanamiva ॥ 44 ॥</l>
</lg></b>
<p>yatra liṅgato vini(yogavidhiḥ)	yathā 'varhirdevasadanaṃ dāmi' iti liṅgādanena
mantreṇa barhīṃṣi lunīyāḥ iti ।</p>
<p>3. karmānuṣṭhānaparaḥ <b>prayogavidhiḥ</b> । yathā—(māmā. 6.15)</p>
<b><lg>
<l>puraścakṣūrāgastadanu	manaso	manyuparatā
tanurjyāniryasya tvayi samabhavad yatra ca tava ।</l>
<l>yuvā so'yaṃ preyāniha suvadane! muñca jaḍatāṃ
vidhāturvaidagdhyaṃ vilasatu sakāmo'stu madanaḥ ॥ 45 ॥</l>
</lg></b>
<p>4. niyojyaviśeṣapratipādanāparo'<b>dhikāravidhi</b>ryathā—(māmā. 1.19)</p>
<b><lg>
<l>śarajjyotsnākāraṃ/kāntaṃ kumudamiva taṃ nandayatu sā
sujātaṃ kalyāṇī bhavatu kṛtakṛtyaḥ sa ca yuvā ।</l>
<l>varīyānanyonya—praguṇa—guṇa—nirmāṇa—nipuṇo
vidhāturvyāpāraḥ	phalatu	ca	manojñaśca	bhavatu ॥ 46 ॥</l>
</lg></b>
<p>adhikṛtasya kartṛtve, karturadhikāre vā prayogavidhereva prādhānyam ।</p>
<p>taduktam— (tavā. 3.1.13)</p>
<b><lg>
<l>abhidhātrī śrutiḥ kācid viniyoktryaparā matā ।</l>
<l>vidhātrī ca tṛtīyā sā prayogo yannibandhanaḥ ॥ 47 ॥</l>
</lg></b>
<p>sa vidhirloṭtavyādipratyayābhidheyaḥ	puruṣamiṣṭābhyupāyāvacchinnāyāṃ	bhāvanā—
yāmapravṛttaṃ pravartayati, pravṛttaṃ rāgato (nivarttayati) ।</p>
<pb n="1209"/>
<p>(<b>2. arthavādaḥ —4</b>)</p>
<p>arthavādaḥ caturdhā <b>stutiḥ, nindā, purākalpaḥ, parā/rakṛtiriti ।</b> tatra—</p>
<p>1. vidyamānāvidyamānaguṇasaṅkīrtanaṃ <b>stutiḥ</b> । yathā—(raghu. 6.22)</p>
<b><lg>
<l>kāmaṃ nṛpāḥ santu sahastraśo'nye rājanvatīmāhuranena bhūmim ।</l>
<l>nakṣatratārāgrahasaṅkulā'pi jyotiṣmatī candramasaiva rātriḥ ॥ 48 ॥</l>
</lg></b>
<p>2. doṣaprakāśanaṃ <b>nindā</b> yathā—(kusaṃ. 5.72)</p>
<b><lg>
<l>'vapurvirūpākṣam' ॥ 49 ॥</l></lg></b> (pṛ.1243) ityādi
<p>3. evaṃ purā'bhūditi purākalpaḥ । yathā—</p>
<b><lg>
<l>'apetavyāhāram' ॥ 50 ॥</l></lg></b> (saka. 5.277) (pṛ.1266) ityādi
<p>4. vyāhatasya pravādaḥ ॰ ॰ ॰ parā / kṛtiryathā—(kusaṃ. 5.69)</p>
<b><lg>
<l>ayuktarūpaṃ kimataḥ paraṃ bhavet trinetravakṣassulabhaṃ tavāpi yat ।</l>
<l>stanadvaye'smin haricandanāspade padaṃ citābhasmarajaḥ kariṣyati ॥ 51 ॥</l>
</lg></b>
<p>sa cāyamarthaprakāro'rthavādaḥ prarocanayā puruṣamapravartamānaṃ stutipurākalpābhyāṃ
pravartayati । rāgataḥ pravṛttaṃ nindāparā/kṛtibhyāṃ nivartayati ।</p>
<p>(<b>3. saṃjñāvādaḥ —4</b>)</p>
<p>karmavyatihārahetuḥ <b>saṃjñā</b> । sāpi caturdhā—ānvārthikī, pāribhāṣikī, naimittikī,
yādṛcchikī ceti । tatra</p>
<p>1. saṃjñārthamanugatā<b>''nvarthikī</b> yathā—(raghu. 6.21)</p>
<b><lg>
<l>asau śaraṇyaḥ śaraṇāgatānāṃ agādhasattvo magadhapratiṣṭhaḥ ।</l>
<l>rājā prajārañjanalabdhavarṇaḥ parantapo nāma yathārthanāmā ॥ 52 ॥</l>
</lg></b>
<p>2. anapekṣitasaṃjñārthā <b>pāribhāṣikī</b> yathā—(raghu. 6.41)</p>
<b><lg>
<l>tasyānvaye bhūpatireṣa jātaḥ pratī / dīpa ityāgamavṛddhasevī ।</l>
<l>yena śriyaḥ saṃśrayadoṣarūḍhaṃ svabhāvaloletyayaśaḥ pramṛṣṭam ॥ 53 ॥</l>
</lg></b>
<p>3. nimittasavyapekṣā <b>naimittikī</b> yathā—(kusaṃ. 1.26)</p>
<b><lg>
<l>'tāṃ pārvatītyābhijanena nāmnā' ॥54॥</l></lg></b> ityādi
<p>4. avidyamānavyutpatti<b>ryādṛcchikī</b>, yathā—(mavīca. 1.20)</p>
<b><lg>
<l>lāṅgalollikhyamānāyā yajñabhūmeḥ samudgatā ।</l>
<l>sīteyamūrmileyaṃ	tu	dvitīyā	janakātmajā ॥ 55 ॥</l>
</lg></b>
<p>sā tu caturvidhāpi vidhiniṣedhārthamarthavādānuvādau vidhatte ।</p>
<pb n="1210"/>
<p>(<b>4. svarūpavidhiḥ —4</b>)</p>
<p>mitho vivekahetuḥ	svarūpavidhiḥ । so'pi caturdhā—'jātiḥ, guṇaḥ, kriyā,
dravyami'ti । tatra—</p>
<p>1. sāmānyābhidhāyinī <b>jātiḥ</b>; yathā—</p>
<b><lg>
<l>rateriva	nidhānāni	rat‍nānāmiva	rāśayaḥ ।</l>
<l>amṛtasyeva kuṇḍāni yoṣitaḥ kena nirmitāḥ ॥ 56 ॥</l>
</lg></b>
<p>2. āśrito / āśraya viśeṣaṇaṃ ca <b>guṇaḥ</b>, yathā—(kāvyāda. 2.11)</p>
<b><lg>
<l>badhnannaṅgeṣu romāñcaṃ kurvan manasi nirvṛtim ।</l>
<l>netre	cāmīlayanneṣa	priyāsparśaḥ	pravartate ॥ 57 ॥</l>
</lg></b>
<p>3. manaśśarīraparispandaḥ <b>kriyā</b>, yathā—</p>
<b><lg>
<l>śiñjānamaññumañjīrakāñcīsañcāracāravaḥ ।</l>
<l>ramayanti manaḥkāntā nitāntaṃ yogināmapi ॥ 58 ॥</l>
</lg></b>
<p>4. viśeṣābhidhāyi <b>dravyaṃ</b> yathā—(śāku. 1.18)</p>
<b><lg>
<l>'sarasijamanuviddhaṃ śaivalenāpi ramyam' ॥ 59 ॥</l></lg></b> (pṛ.883) ityādi
<p>taccatuḥprabhedamapi vidhyanurodhena hānopādānabuddhimupakalpayati ।</p>
<p>(<b>5. mantravādaḥ —4</b>)</p>
<p>manastrāṇa/mananāt trāṇa—dharmāṇaḥ śabdadevatātmāno <b>mantrāḥ</b>;
te'pi caturdhā— vaidikāḥ, paurāṇikāḥ, saiddhāntikāḥ, laukikāśca । tatra</p>
<p>1. vedopanibaddhā <b>vaidikāḥ</b> । yathā—(ṛve. 10.85.41)</p>
<b><lg>
<l>somo'dadadgandharvāya	gandharvo'dadadagnaye ।</l>
<l>rayiṃ	ca putrām̐ścādadagnirmahyamatho imām ॥ 60 ॥</l>
</lg></b>
<p>2. purāṇopanibaddhāḥ <b>paurāṇikāḥ</b>। yathā—</p>
<b><lg>
<l>śriyā viyujyate nātha na kadācid yathā bhavān ।</l>
<l>tathā kalatrasambandho deva! mā me viyujyatām ॥ 61 ॥</l>
</lg></b>
<p>3. siddhāntopanibaddhāḥ <b>saiddhāntikāḥ</b>। yathā—(durgāsaśa. 11.585)</p>
<b><lg>
<l>sarvamaṅgalamāṅgalye	śive	sarvārthasādhani ।</l>
<l>śaraṇye vatsale gauri nārāyaṇi namo'stu te ॥ 62 ॥</l>
</lg></b>
<p>4. loke viditāḥ <b>laukikāḥ</b>। yathā—(visā. 1.3)</p>
<b><lg>
<l>'gonāsāya niyojitāgadarajāḥ' ॥ 63 ॥</l></lg></b> (pṛ.586) ityādi
<pb n="1211"/>
<p><b>(6. anuvādaḥ —4)</b></p>
<p>te caturvidhā api karmāṇi prakāśayanto rakṣanti ।</p>
<p><b>vidhivihitasyānuvacanamanuvādaḥ</b>,</p>
<p>sa vidhyarthaḥ, niṣedhārthaḥ, stutyarthaḥ, nindārthaśca ।</p>
<p>adravyaṃ hi vidhatte, niṣedhati, stauti, nindati vā; tatra—</p>
<p>1. <b>vidhyartho</b> yathā—(raghu. 6.65)</p>
<b><lg>
<l>indīvaraśyāmatanurnṛpo'sau tvaṃ rocanāgauraśarīrayaṣṭiḥ ।</l>
<l>anyonyaśobhāparivṛddhaye vāṃ yogastaḍittoyadayorivāstu ॥ 64 ॥</l>
</lg></b>
<p>2. <b>niṣedhārtho</b> yathā—(kusaṃ. 5.65)</p>
<b><lg>
<l>athāha varṇī vidito maheśvarastadarthinī tvaṃ pura eva vartase ।</l>
<l>amaṅgalābhyāsaratiṃ vicintya taṃ tavānuvṛttiṃ na tu kartumutsahe ॥ 65 ॥</l>
</lg></b>
<p>3. <b>stutyartho</b> yathā—(kusaṃ. 5.75)</p>
<b><lg>
<l>'uvāca cainaṃ paramārthato haraṃ na votsi' ॥ 66 ॥</l></lg></b> ityādi
<p>4. <b>nindārtho</b> yathā—(kusaṃ. 5.66)</p>
<b><lg>
<l>avastunirbandhapare! kathaṃ nu te karo'yamānuktavivāhakautukaḥ ।</l>
<l>kareṇa śambhorvalayīkṛtāhinā sahiṣyate tatprathamāvalambanam ॥ 67 ॥</l>
</lg></b>
<p>so'yamupadeśaścaturviśatividho'pi vidhirityucyamānaḥ—</p>
<lg>
<l>sākṣād, vikalpena, samuc‍cayena <b>vidadhāti</b>,
nañā, niyamena, parisaṅkhyayā ca <b>niṣedhati</b> ।</l>
</lg>
<p>yathocyate—(tavā. 1.2.42)</p>
<b><lg>
<l>vidhiratyantamaprāp‍tau niyamaḥ pākṣike sati ।</l>
<l>tatra cānyatra ca prāp‍tau vikalpo niyame sati ॥</l>
</lg></b>
<b><lg>
<l>samuc‍cayo'samāveśe	parisaṅkhyāvikalpayoḥ ॥ 68 ॥</l></lg></b> tatra
<p>(<b>vidhānam</b>)</p>
<p><b>sākṣād</b> vidhānaṃ yathā—(raghu. 6.57)</p>
<b><lg>
<l>anena sārdhaṃ viharāmburāśestīreṣu tālīvanamarmareṣu ।</l>
<l>dvīpāntarānītalavaṅgapuṣpairapākṛtasvedalavā	marudbhiḥ ॥ 69 ॥</l>
</lg></b>
<pb n="1212"/>
<p><b>vikalpavidhānaṃ</b> yathā—(kusaṃ. 2.60)</p>
<b><lg>
<l>ubhe	eva	kṣame	voḍhumubhayorvīryamāhitam ।</l>
<l>sā vā śambhostadīyā vā mūrtirjalamayī mama ॥ 70 ॥</l>
</lg></b>
<p><b>samuc‍cayavidhānaṃ</b> yathā—(śāku. 3.17)</p>
<b><lg>
<l>parigrahabahutve'pi dve pratiṣṭhe kulasya me ।</l>
<l>samudraraśanā corvī sakhī ca yuvayoriyam ॥ 71 ॥</l>
</lg></b>
<p>(<b>niṣedhaḥ</b>)</p>
<p><b>nañādiniṣedho</b> yathā—(kusaṃ. 5.73)</p>
<b><lg>
<l>nivartayāsmādasadīpsitānmanaḥ k‍va tadvidhastvaṃ k‍va ca puṇyalakṣaṇā ।</l>
<l>apekṣyate sādhujanena vaidikī śmaśānaśūlasya na yūpasatkriyā ॥ 72 ॥</l>
</lg></b>
<p><b>niyamamiṣedho</b> yathā—(māmā. 1.39)</p>
<b><lg>
<l>'jagati jayinaste te bhāvā navendukalādayaḥ' ॥ 73 ॥</l></lg></b> ityādi
<p><b>parisaṅkhyāniṣedho</b> yathā—(vikra. 3.11)</p>
<b><lg>
<l>ayaṃ	tasyā	rathakṣobhādaṃsenāṃso nipīḍitaḥ ।</l>
<l>ekaḥ kṛtī śarīre'smin śeṣamaṅgaṃ bhuvo bharaḥ ॥ 74 ॥</l>
</lg></b>
<p>(<b>2.2 vidhiḥ</b>)</p>
<p>vidhiśca <b>vidhirūpo niṣedharūpo</b> vā prayojakāprayojakatayā dvirūpaḥ ।</p>
<p>tatra ca sādhāraṇe karmaṇyekasya prādhānyena hetutvaṃ <b>prayojakatā</b> । sa—</p>
<p>1. <b>vidhirūpo</b> yathā—(kāvyāda. 2.255)</p>
<b><lg>
<l>tvadapāṅgāhvayaṃ	jaitramanaṅgāstravadaṅgane !</l>
<l>kṣip‍taṃ tvayānyatastena so'pyahaṃ manasi kṣataḥ ॥ 75 ॥</l>
</lg></b>
<p>2. <b>niṣedharūpo</b> yathā—(kusaṃ. 5.54)</p>
<b><lg>
<l>asahyahuṅkāranivartitaḥ purā purārimaprāp‍tamukhaḥ śilīmukhaḥ ।</l>
<l>imāṃ hṛdi vyāyatapātamakṣiṇod viśīrṇamūrterapi puṣpadhanvanaḥ ॥ 76 ॥</l>
</lg></b>
<p>(<b>vidhirūpaḥ —6</b>)</p>
<p>vidhiṣu ca prayogavidheḥ prayojakatvamitareṣāṃ tu trayāṇāmaprayojakatvam ।</p>
<p>tatrotpattividhyapekṣitabhedapratipādakāni śabdāntarādīni <b>ṣaṭ pramāṇāni ।</b></p>
<pb n="1213"/>
<p>(<b>1. utpattividhipramāṇāni —6</b>)</p>
<p><b>śabdāntaram, abhyāsaḥ, saṃjñā, saṅkhyā, guṇaḥ, prakaraṇamiti ।</b></p>
<p>svarūpaparo hi vidhirbhinatti karmeti । tatra —</p>
<p>1. <b>śabdāntarabhedo</b> yathā—</p>
<b><lg>
<l>baṃdaṃ kīrāṇa ṇahe pahiāṇa pahe maāṇa chettammi ।</l>
<l>tuha kalamagovi chīkā—rava—raṇiaṃ ṇa calai paaṃ pi ॥ 77 ॥</l>
</lg></b>
<lg>
<l>(bṛndaṃ kīrāṇāṃ nabhasi pathikānāṃ pathi mṛgāṇāṃ kṣetre ।</l>
<l>tava kalamagopi! stokāravareṭitaṃ na calati padamapi ॥)</l>
</lg>
<p>tatra nabhasi kṣetre caikameva bṛndamiti prāp‍te kīrapathikamṛgaśabdāntarebhyo bhedaḥ ।</p>
<p>2. <b>abhyāsād bhedo</b> yathā—(gāsa. 1.81)</p>
<b><lg>
<l>adaṃsaṇeṇa pemmaṃ avei aidaṃsaṇeṇa vi avei ।</l>
<l>pisuṇajaṇajappieṇa vi avei emea vi avei ॥ 78 ॥</l>
</lg></b>
<lg>
<l>(adarśanena	premāpaityatidarśanenāpyapaiti ।</l>
<l>piśunajanajalpitenāpyapaityevamevāpyapaiti	॥)</l>
</lg>
<p>atrādarśanādibhiḥ premāpaitīti vācye apaitīti padābhyāsaḥ premabhedaṃ bodhayati ।
kasyāciddarśanena, kasyacidadarśanena, kasyacitpiśunajanajalpitena, kasyacidevameveti ।</p>
<p>3. <b>saṃjñābhedo</b> yathā—(raghu. 11.53)</p>
<b><lg>
<l>maithilīmudavahad raghūd‍vaho lakṣmaṇo lalitavācamūrmilām ।</l>
<l>yau tayoravarajau varaujasau tau kuśadhvajasute sumadhyame ॥ 79 ॥1</l>
</lg></b>
<p>atra raghūdvahatvamaithilītvābhyāṃ bhede prāp‍te lakṣmaṇa ūrmilāmudavahaditi saṃjñāto bhedaḥ ।</p>
<p>4. <b>saṅkhyāto bhedo</b> yathā—(kusaṃ. 5.71)</p>
<b><lg>
<l>dvayaṃ	gataṃ	 samprati	śocanīyatāṃ
samāgamaprārthanayā	kapālinaḥ ।</l>
<l>kalā ca sā kāntimatī kalāvata—
stvamasya lokasya ca netrakaumudī ॥ 80 ॥</l>
</lg></b>
 NOTES pg=1213!
1. maithilī = pārthivī, lalitavācamū = tadanujāmatho iti pāṭhāntarāṇi ।
<pb n="1214"/>
<p>atra kapālisamāgamaprārthanayā bhede prāp‍te dvayamiti saṅkhyāto bhedaḥ ।</p>
<p>5. <b>guṇād bhedo</b> yathā—(raghu. 6.60)</p>
<b><lg>
<l>pāṇḍayo'yamaṃsārpitalambahāraḥ klṛp‍tāṅgarāgo haricandanena ।</l>
<l>ābhāti bālātaparaktasānuḥ sanirjharodgāra ivādrirājaḥ ॥ 81 ॥</l>
</lg></b>
<p>atra pāṇḍayo'yamityukte'nekarājanyasamānābhihārānna jñāyate ko'sāviti ।</p>
<p>aṃsārpitalambahāratvādibhedaka—viśeṣaguṇayogāttu bhidyate ।</p>
<p>6. <b>prakaraṇāntarād bhedo</b> yathā—(raghu. 6.85)</p>
<b><lg>
<l>śaśinamupagateyaṃ	kaumudī	meghamuktaṃ
jalanidhimanurūpaṃ	jahnukanyāvatīrṇā ।</l>
<l>iti	samaguṇayogaprītayastatra	paurāḥ
śravaṇakaṭu	nṛpāṇāmekavākyaṃ	vivavruḥ ॥ 82 ॥</l>
</lg></b>
<p>atreyamiti sarvanāmapadaprayogāt na jñāyate kā sā iti । abhede prāp‍te
svayaṃvaraprastāvādindumatīti prakaraṇāntarād bhedaḥ ।</p>
<p>evametad‍bhedakaṃ pramāṇāntarato vivekaheturbhedaḥ । sa tu kriyārthopādhibhedāt
kārakabhedādvā bhavati । nātra kanīyānapi viśeṣaḥ । yoṣāñca kārye'rthe ve(bhe)dasya prāmāṇyaṃ
teṣāṃ mate sāndhyaṃ kriyā na bhinattīti1 । siddhe ca bhede pradhānāṅgabhāvavivakṣā ।</p>
<p>(<b>2. viniyogavidhipramāṇāni —6</b>)</p>
<p>tatra viniyogāvidhyapekṣitaśeṣabhāvapratipādakāni śrutiliṅgādīni ṣaṭ pramāṇāni—
<b>śrutiḥ, liṅgaṃ, vākyaṃ, prakaraṇaṃ, sthānaṃ, samākhyeti </b>।</p>
<p>paropakārabhāvo hi śeṣaḥ । sa —</p>
<p>1. <b>śrutito</b> yathā—(raghu. 6.35)</p>
<b><lg>
<l>anena yūnā saha pārthivena rambhoru! kac‍cinmanaso ruciste ।</l>
<l>śiprātaraṅgānilakampitāsu	vihartumudyānaparamparāsu ॥ 83 ॥</l>
</lg></b>
<p>atrānenetyāditṛtīyāśrutyā pārthivasyāṅgabhāvaḥ pratipādyate । tṛtīyā hi
ṣaṣṭhīvadapradhānādeva ।</p>
 NOTES pg=1214!
1. atra jo. rā. 'vedasya prāmāṇyaṃ teṣāṃ mate......mabhinandatīti'—paṭhataḥ ।
<pb n="1215"/>
<p>2. <b>liṅgato</b> yathā—(māmā. 2.11)</p>
<b><lg>
<l>asau vidyādhāraḥ śiśurapi vinirgatya bhavanā—
dihāyātaḥ	sampratyavikalaśarac‍candramadhuraḥ ।</l>
<l>yadālokasthāne	bhavati	puramunmādataralaiḥ
kaṭākṣairnārīṇāṃ	kuvalayitavātāyanamiva ॥ 84 ॥</l>
</lg></b>
<p>atra saubhāgyasūcakābhigāmikasamastavaraguṇābhidhāyipadaprayogaliṅgabhāvitvasyā—
bhiprāyavinivartane niyogaḥ ।1</p>
<p>4. <b>prakaraṇato</b> yathā—(raghu. 6.51)</p>
<b><lg>
<l>adhyāsya cāmbhaḥpṛṣatokṣitāni śaileyanaddhāni śilātalāni ।</l>
<l>kalāpināṃ prāvṛṣi paśya nṛttaṃ kāntāsu govardhanakandarāsu ॥ 85 ॥</l>
</lg></b>
<p>atra kalāpinṛttadarśanādikaṃ kimanyopakārakam, utendumatīyauvanaśrīnirve—
śopakārakamiti sandehe prakaraṇāduttaraḥ pakṣaḥ । idaṃ hi 'sambhāvya bhartāramamuṃ
yuvānami'ti (raghu. 6.50) prakaraṇe paṭhyate ।</p>
<p>5. <b>sthānato</b> yathā—(raghu. 6.78)</p>
<b><lg>
<l>asau kumārastamajo'nujātaḥ triviṣṭapasyeva patiṃ jayantaḥ ।</l>
<l>gurvīṃ dhuraṃ yo bhuvanasya pitrā dhuryeṇa 2samyaksad‍ṛśīṃ bibharti ॥ 86 ॥</l>
</lg></b>
<p>atra rājyadhurodvahanādisādṛśyāt pitṛsannidhau śrūyamāṇasya sthānatastadgaura—
vābhyupapattiḥ ।</p>
<p>6. <b>samākhyāto</b> yathā—</p>
<b><lg>
<l>sac‍caṃ saṇṇā dhaṇṇā jā taiā kesaveṇa giridharaṇe ।</l>
<l>gurubhāravāvaḍeṇa vi tiriaṃ acchaṃ ciraṃ daṭṭhā ॥ 87 ॥</l>
</lg></b>
<lg>
<l>(satyaṃ saṃjñā dhanyā yā tadā keśavena giridharaṇe ।</l>
<l>gurubhāravyāpṛtenāpi tiryagakṣaṃ ciraṃ d‍ṛṣṭā ॥)</l>
</lg>
<p>atra dhanyeti samākhyābalāt sadaiva tasyāḥ priyaprasādapātratva eva viniyogaḥ ।
evametatpradhānaviśeṣabhāvād viniyojakaṃ pramāṇaṣaṭkam ।</p>
<p>atrāpi karmaṇaḥ kārakasya vā śeṣabhāva iti samānaṃ pūrveṇa ।</p>
 NOTES pg=1215!
1. atra kramaprāp‍taṃ vākyanirūpaṇaṃ 3252 mātrikāyāṃ nopalabhyate । 2. samyak=damyaḥ
<pb n="1216"/>
<p>(<b>3. prayogavidhipramāṇāni —6</b>)</p>
<p>avagate ca pradhānāṅgabhāve <b>kramāpekṣā ।</b> tatra prayogavidhyapekṣitapratipādakāni
śrutyarthādīni ṣaṭ pramāṇāni <b>śrutiḥ, arthaḥ, pāṭhaḥ, sthānaṃ, mukhyaṃ, prāvṛttikamiti ।</b></p>
<p>paurvāparyeṇānuṣṭhānaṃ <b>kramaḥ ।</b> sa</p>
<p>1. <b>śrauto</b> yathā—(raghu. 6.50)</p>
<b><lg>
<l>sambhāvya bhartāramamuṃ yuvānaṃ mṛdupravālottarapuṣpaśayye ।</l>
<l>bṛndāvane caitrarathādanūne nirviśyatāṃ sundari yauvanaśrīḥ ॥ 88 ॥</l>
</lg></b>
<p>atra sambhāvyeti pūrvakāle ktvāśruteḥ śrautaḥ kramaḥ ।</p>
<p>2. <b>ārtho</b> yathā—(gāsa. 4.27)</p>
<b><lg>
<l>īsaṃ jaṇeṃti dāveṃti vammahaṃ vippiaṃ sahāvaṃti ।</l>
<l>virahe ṇa deṃti mariuṃ aho guṇā tassa bahumaggā ॥ 89 ॥</l>
</lg></b>
<lg>
<l>(īrṣyāṃ janayanti darśayanti/vardhayanti manmathaṃ vipriyaṃ sāhayanti ।</l>
<l>virahe	na	dadati	martumaho	guṇāstasya	bahumārgāḥ ॥)</l>
</lg>
<p>atra pūrvaṃ manmathavṛddhistata īrṣyā, prāṅ‍maraṇābhāvaḥ, tato vipriya—
sahiṣṇutvamityārthaḥ kramaḥ, yathā 'ag‍nihotraṃ juhoti', 'yavāgūṃ pacati' iti ।</p>
<p>3. <b>pāṭhakramo</b> yathā—(raghu. 6.63)</p>
<b><lg>
<l>anena kalyāṇi! kare gṛhīte mahākulīnena mahīva gurvī ।</l>
<l>rat‍nānuviddhārṇavamekhalāyā diśassapat‍nī bhava dakṣiṇāyāḥ ॥ 90 ॥</l>
</lg></b>
<p>atra pṛthvīsāmānyād dakṣiṇāsādharmyāc‍ca pūrvaṃ patitvaṃ paścātkaragrahaṇamityarthe prāp‍te
pāṭhasāmarthyāt pūrvaṃ karagrahaṇaṃ tataḥ patitvamiti kramaḥ ।</p>
<p>4. <b>sthānakramo</b> yathā—(gāsa. 3.62)</p>
<b><lg>
<l>sā tuha kaeṇa bālaa ṇic‍caṃ ghara—dāra—toraṇa—ṇisaṇṇā ।</l>
<l>osūsai vaṃdaṇamālia vva diaha c‍cia varāī ॥ 91 ॥</l>
</lg></b>
<lg>
<l>(sā tava kṛtena bālaka! nityaṃ gṛhadvāratoraṇaniṣaṇṇā ।</l>
<l>avaśuṣyati vandanamālikeva divasa eva varākī ॥)</l>
</lg>
<p>atra gṛhadvāratoraṇaniṣaṇṇatvena vandanamālāsannidheḥ dine dine sāpi śuṣyati
kṛśāyate raṇaraṇāyate ceti kramaḥ ।</p>
<pb n="1217"/>
<p>5. <b>mukhyakramo</b> yathā—(gāsa. 3.44)</p>
<b><lg>
<l>vevira—siṇṇa—karaṃguli—pariggaha—kkhalia—lehaṇīmagge ।</l>
<l>sotthi c‍cia ṇa samappai piasahi lehaṃmi kiṃ lihimo ॥ 92 ॥</l>
</lg></b>
<lg>
<l>(vepanaśīlasvinnakārāṅguliparigrahaskhalitalekhanīmārge ।</l>
<l>svastyeva na samāpyate priyasakhi! lekhe kiṃ likhāmaḥ ॥)</l>
</lg>
<p>atra svastiśabdasya māṅgalikatvena mukhyatvāllekhe prāṅniveśastato
vyavahitasthānanām‍noratha pratiyogino'nantaramakṣarasya, tataḥ sandeśasyeti kramaḥ ।</p>
<p>6. <b>prāvṛttikakramo</b> yathā—(gāsa. 5.25)</p>
<b><lg>
<l>paḍhamaṃ vāmaṇavihiṇā pacchā hu kao viaṃbhamāṇeṇa ।</l>
<l>thaṇajualeṇa imīe mahumahaṇeṇa vva balibaṃdho ॥ 93 ॥</l>
</lg></b>
<lg>
<l>(prathamaṃ vāmanavidhinā paścāt khalu kṛto vijṛmbhamāṇena ।</l>
<l>stanayugalenaitasyāḥ	madhumathaneneva balibandhaḥ ॥)</l>
</lg>
<p>atra trivikramapravṛttāvapi stanapravṛttāvapi (ca) prāg vāmanatvaṃ, tato vijṛmbhaṇaṃ,
paścād balibandha iti kramaḥ । siddheṣu ca bhedāṅgāṅgibhāvakrameṣu śabdānāmanekārthatvena
kadācid yaugapadyenārthānāmanuṣṭheyatvādiprāp‍tau tadarthaṃ nirdhāraṇāpekṣā ।</p>
<p>(<b>4. adhikāravidhipramāṇāni —6</b>)</p>
<p>tatrādhikāravidhyapekṣitāni	samastānekārthaśabdasādhāraṇādyarthaprakaraṇādīni
ṣaṭprakārāṇi— <b>'arthaḥ, prakaraṇaṃ, liṅgam, aucityaṃ, deśaḥ, kāla'</b> iti । nirdhāraṇaṃ
vibhāgataḥ pṛthakkaraṇam । tad—</p>
<p>1. <b>arthato</b> yathā—(saka. 4.230)</p>
<b><lg>
<l>gatirveṇī ca nāgena vapurūrū ca rambhayā ।</l>
<l>pāṇī pravālairoṣṭhau ca tasyāstulyatvamāyayuḥ ॥ 94 ॥</l>
</lg></b>
<p>atra gatirgajasadṛśī, veṇī sarpasadṛśī, vapuḥ surastrīsadṛśaṃ, ūrū kadalīsadṛśau,
pāṇī pallavopamau, oṣṭhau vidrumopamāviti arthato'nekārthaśabdārthavibhāgaḥ ।</p>
<p>2. <b>prakaraṇād</b> yathā—</p>
<b><lg>
<l>lacchīe muddhakuvalaadalujjalā jalahi—mahaṇa—viramammi ।</l>
<l>diṭṭhī jaai saaṃvaramāla vva harimmi ṇivaḍaṃtī ॥ 95 ॥</l>
</lg></b>
<pb n="1218"/>
<lg>
<l>(lakṣmyā mugdhakuvalayadalojjvalā jaladhimathanavirame ।</l>
<l>dṛṣṭirjayati	svayaṃvaramāleva harau nipatantī ॥)</l>
</lg>
<p>atra lakṣmīsvayaṃvaraṇaprakaraṇato hariśabdena viṣṇurucyate ।</p>
<p>3. <b>liṅgato</b> yathā—</p>
<b><lg>
<l>kalaholujjalagoraṃ kalahoasiāsu saraarāīsu ।</l>
<l>cuṃbaṃti ad‍dhaacchaṃ viatta/ddha—juaīmuhaṃ dhaṇṇā ॥ 96 ॥</l>
</lg></b>
<lg>
<l>(kaladhautoj‍jalagauraṃ kaladhautasitāsu śarad‍rātriṣu ।</l>
<l>cumbanti ardhakṣaṃ vidagdha/vivṛtayuvatīmukhaṃ dhanyāḥ ॥)</l>
</lg>
<p>atra gaurasitaśabdābhyāṃ kaladhautaśabdasya svarṇaraupyavācakatvena yathākramaṃ
yuvatimukhaśarad‌vibhāvaryorupamānavibhāgaḥ ।</p>
<p>4. <b>aucityato</b> yathā—(raghu. 6.83)</p>
<b><lg>
<l>sā cūrṇagauraṃ raghunandanasya dhātrīkarābhyāṃ karabhopamorūḥ ।</l>
<l>āsañjayāmāsa yathāpradeśaṃ kaṇṭhe guṇaṃ mūrtamivānurāgam ॥ 97 ॥</l>
</lg></b>
<p>atrāṅganārūpamaucityāt । karabhaśabdena dhanuḥkoṭyagrabhāgo vidhīyate, noṣṭrāvayava iti ।</p>
<p>5. <b>deśato</b> yathā—</p>
<b><lg>
<l>paumappahaṃ diaṃ kaṃ maacchi puṃḍariapuṃḍarīeṇa ।</l>
<l>karasaṃdhieṇa maggasi puṃḍarīasamāule raṇṇe ॥ 98 ॥</l>
</lg></b>
<lg>
<l>(padmaprabhaṃ dvijaṃ kaṃ mṛgākṣi! puṇḍarīkapuṇḍarīkeṇa ।</l>
<l>karasaṃhitena mārgayasi puṇḍarīkasamākule araṇye ॥)</l>
</lg>
<p>atra deśataḥ puṇḍarīkaśabdo'raṇyaviśeṣaṇe vyāghramāha, karasthāne padmamātapatrasthāne
chatramiti vibhāgaḥ ।</p>
<p>6. <b>kālato</b> yathā—(gāsa. 1.64)</p>
<b><lg>
<l>uari—dara—diṭṭha—khaṇṇua—ṇilīṇa—pārāvaāṇaṃ	viruehiṃ ।</l>
<l>ṇitthaṇai jāaviaṇaṃ sulāhiṇṇaṃ va devaulaṃ ॥ 99 ॥</l>
</lg></b>
<lg>
<l>(upari—dara—dṛṣṭa—śaṅku—nilīna—pārāvatānāṃ	virutaiḥ ।</l>
<l>nisstanati	jātavedanaṃ śūlābhinnamiva	devakulam ॥)</l>
</lg>
<pb n="1219"/>
<p>yathā vā—(gāsa. 2.9)</p>
<b><lg>
<l>pālei acchabhallaṃ va uaha kuggāmadeuladdāre ।</l>
<l>hemaṃtaālapahio	vijjhāaṃtaṃ	palālaggiṃ ॥ 100 ॥</l>
</lg></b>
<lg>
<l>(pāṭayatyacchabhallamiva paśyata kugrāmadevakuladvāre ।</l>
<l>hemantakālapathiko vidhmāyamānaṃ palālāg‍nim ॥)</l>
</lg>
<p>x x x x x x x x x x x x x x</p>
<p>(truṭiratreti—rāghavajośerau)</p>
<p><b>iti śrīmahārājādhirājaśrībhojadevaviracite śrṛṅagāraprakāśe
pūrvānurāgavipralambhaprakāśano nāma</b></p>
<p><b>॥ pañcaviṃśaḥ prakāśaḥ ॥ 25 ॥1</b></p>
 NOTES pg=1219!
1. atra nidhyeyam—
ṣaḍ‍viṃśaḥ prakāśo nopalabdha iti rā.jo.। vayaṃ punarevaṃ pratipadyāmahe yat pañcadaśasya prakāśasyāntima
880 pṛṣṭhagataṃ nāyikānirūpaṇamārabhya 937 pṛṣṭhaṃ yāvad 55 pṛṣṭhātmako bhāga ekaḥ svatantraḥ prakāśaḥ,
puṣpikāyā api tatra lābhāt । evaṃ ṣoḍaśasya sap‍tadaśatvamagre caikasaṃkhyāyā vṛddheḥ 1–36 prakāśātmā'sau
granthaḥ pūrṇa eva, saṃkhyāṅkana eva tu pāṇḍugranthalekhakā abhrāmyanta ।
mudritaṃ	mudraṇīyaṃ	mudritaṃ	mudraṇīyaṃ
pṛ॰862—846	15	20	21
pṛ॰877—934	16	21	22
16	17	22	23
17	18	23	24
18	19	24	25
19	20	25	26
asmannirmitastu ṣaṅviśaḥ prakāśaḥ prathamapariśiṣṭe (pṛ. 1–24) draṣṭavyo'traiva । re.
<pb n="1220"/>
<p>atha</p>
<p><b>śrṛṅgāraprakāśe sap‍taviṃśaḥ prakāśaḥ</b></p>
<p>saṅketaprakāśaḥ</p>
<p>{ādau truṭiḥ}</p>
<p><b>saṅketāpacāro</b> yathā—(gāsa. 5.15)</p>
<b><lg>
<l>coriaraasaddālui mā putti bbhamasu aṃdhaārammi ।</l>
<l>ahiaaraṃ lakkhijjasi tamabharie dīvaa sihavva ॥ 1 ॥</l>
</lg></b>
<lg>
<l>(cauryarataśraddhāśīle	mā	putri	bhramāndhakāre ।</l>
<l>adhikataraṃ	lakṣyase	tamobhṛte	dīpakaśikheva ॥)</l>
</lg>
<p>yathā vā—</p>
<b><lg>
<l>halia—suā—muha—sasikaṃti—pahaa—timirammi ia haaggāme ।</l>
<l>om̐	māmi	kaha	vasijjai	saṃkeaabhaṃgadūmiāsāhiṃ ॥ 2 ॥</l>
</lg></b>
<lg>
<l>(hālikasutāmukhaśaśikāntiprahṛtatimire iha hatagrāme ।</l>
<l>he mātulāni! kathamuṣyate saṅketaka—bhaṅga—dūnāśābhiḥ ॥)</l>
</lg>
<p><b>saṅketamanoratho</b> yathā—(gāsa. 2.65)</p>
<b><lg>
<l>phalahī—vāhaṇa—puṇṇāhamaṃgalaṃ laṃgale kuṇaṃtīe ।</l>
<l>asaīa maṇorahagabbhiṇīe hatthā tharaharaṃti ॥ 3 ॥</l>
</lg></b>
<lg>
<l>(kārpāsīkaṣaṇa—puṇyāhamaṅgalaṃ lāṅgale kurvatyāḥ ।</l>
<l>asatyā manorathagarbhiṇyā hastau tharatharāyete ॥)</l>
</lg>
<p>yathā vā—</p>
<b><lg>
<l>aṃtohuttaṃ ḍajjhai chiṃdaṃte deare ṇai—karaṃjaṃ ।</l>
<l>hiaabbhaiamaṇorahāṇam̐ vi paraṃmuhī suṇhā ॥ 4 ॥</l>
</lg></b>
<lg>
<l>(antarabhimukhaṃ dahyate chindati devare nadīkarañjam ।</l>
<l>hṛdayābhyadhikamanorathānāmapi parāṅ‍mukhī s‍nuṣā ॥)</l>
</lg>
<pb n="1221"/>
<p><b>saṅketotkaṇṭhā</b> yathā—</p>
<b><lg>
<l>saṃkeaūsuamaṇo gahavai—dhūā—kaḍakkha—saṇṇai/saccavio ।</l>
<l>taṃbaṃ	gaaṃ	ṇa	veai	govālo	aṃbaraṃ	duhai ॥ 5 ॥</l>
</lg></b>
<lg>
<l>(saṅketotsukamanā gṛhapatiduhitṛkaṭākṣasaṃjñāpitaḥ/ d‍ṛṣṭaḥ ।</l>	
<l>tāmrāṃ	gatāṃ na vetti vrīḍayā ambaraṃ dogdhi ॥)</l>
</lg>
<p>yathā vā—(vala. 496, gāsa. 868ve.)</p>
<b><lg>
<l>saṃkeakuḍuṃguḍḍīṇasauṇikolāhalaṃ	suṇaṃtīe ।</l>
<l>gharakammavāvaḍāe	vahuem̐	sīaṃti	aṃgāiṃ ॥ 6 ॥</l>
</lg></b>
<lg>
<l>(saṅketakuḍuṅgoḍḍīnaśakunikolāhalaṃ	śrṛṇvatyāḥ ।</l>
<l>gṛhakarmavyāpṛtāyā vadhvāḥ sīdanti aṅgāni ॥)</l>
</lg>
<p><b>saṅketaharṣaṇaṃ</b> yathā—</p>
<b><lg>
<l>occei/accai jā kusuṃbhaṃ, tāva ccia putti pulliā uvvā ।</l>
<l>maggeṇa	muhuvalaṃtī	kallāṇaparaṃparā	tujjha ॥ 7 ॥</l>
</lg></b>
<lg>
<l>(avacinoti/arcayati yāvat kusumbhaṃ tāvadeva putri phullitāpūrvā ।</l>
<l>mārgeṇa	muhurvalantī	kalyāṇaparamparā	tava ॥)</l>
</lg>
<p>yathā vā—</p>
<b><lg>
<l>silliri gulime gāme vodrahapairaṃmi putti diṇṇāsi ।</l>
<l>rajjaa	paggabaṃsaṃ	tuggamāaṃ	muhutthiccihisiṃ ॥ 8 ॥</l>
</lg></b>
<p>(sillirigulime grāme taruṇapuruṣapracure putri! dattāsi ।) ku.</p>
<p><b>saṅketāśvāso</b> yathā—(gāsa. 1.9)</p>
<b><lg>
<l>kiṃ ruasi oṇaamuhī dhaalāaṃtesu sālichettesu ।</l>
<l>hariālamaṃḍiamuhī paḍi vva saṇavāḍiā jāā ॥ 9 ॥</l>
</lg></b>
<lg>
<l>(kiṃ	rodiṣyavanatamukhī	dhavalāyamāneṣu	śalikṣetreṣu ।</l>
<l>haritālamaṇḍitamukhī	naṭīva	śaṇavāṭikā	jātā ॥)</l>
</lg>
<p>yathā vā—(vala. 472)</p>
<b><lg>
<l>āsaṇṇakuḍuṃge	juṇṇadeaule	bahujuāṇasaṃkiṇṇe ।</l>
<l>therī tti paī mā ruasu putti diṇṇāsi suggāme ॥ 10 ॥</l>
</lg></b>
<lg>
<l>(āsannakuḍuṅge	jīrṇadevakule	bahuyuvasaṅkīrṇe ।</l>
<l>sthavira iti patiḥ mā rudihi putri! dattāsi sugrāme ॥)</l>
</lg>
<pb n="1222"/>
<p><b>saṅketāgamo</b> yathā—(gāsa. 2.71)</p>
<b><lg>
<l>golāṇaīeॅ	tūhe	cakkhaṃto	rāiāe	pattāiṃ ।</l>
<l>uppaḍai makkhaḍo kokkhaei poṭṭaṃ ca piṭṭei ॥ 11 ॥</l>
</lg></b>
<lg>
<l>(godāvarīnadyāḥ	kacche	carvayan	rājikāyāḥ patrāṇi ।</l>
<l>utpatati markaṭaḥ khokhāśabdaṃ karotyudaraṃ ca tāḍayati ॥)</l>
</lg>
<p>yathā vā—(gāsa. 6.31)</p>
<b><lg>
<l>osarai dhuṇai sāhaṃ ko/khokkhāmuhalo puṇo samullihai ।</l>
<l>jaṃbūpalaṃ	ṇa	geh‍ṇai	bhamaro	tti	kaī	paḍhamaḍakko ॥ 12 ॥</l>
</lg></b>
<lg>
<l>(apasarati dhunoti śākhāṃ khokhāmukharaḥ punaḥ samullikhati ।</l>
<l>jambūphalaṃ na gṛh‍ṇāti bhramara iti kapiḥ prathamadaṣṭaḥ ॥)</l>
</lg>
<p><b>saṅketabhraṃśo</b> yathā—(gāsa. 2.80)</p>
<b><lg>
<l>sāmāi	sāmalīe	addhacchipaloirīe	muhasohā ।</l>
<l>jaṃbūdala—kaa—kaṇṇāvaaṃsa—bhamire	haliautte ॥ 13 ॥</l>
</lg></b>
<lg>
<l>(śyāmāyāḥ	śyāmalāyate'rdhākṣipralokanaśīlāyā	mukhaśobhā ।</l>
<l>jambūdalakṛtakarṇāvataṃsabhramaṇaśīle	halikaputre ॥)</l>
</lg>
<p>yathā vā—</p>
<b><lg>
<l>gaṇhāi maṇo haliassa auaṇā ṇiapaissa paccakkhaṃ ।</l>
<l>dummaṇa—muhassa	vāṇīramaṃjariṃ	dei	diarassa ॥ 14 ॥</l>
</lg></b>
<lg>
<l>{gṛh‍ṇāti mano hālikasya asatī nijapateḥ pratyakṣam ।</l>
<l>dūnamukhāya	vānīramañjarīṃ	dadāti	devarāya ॥}</l>
</lg>
<p><b>saṅketavighno</b> yathā—(gāsa. 5.16)</p>
<b><lg>
<l>vāhittā	paḍivaaṇaṃ	ṇa	dei	rūsei	ekkamekkassa ।</l>
<l>asaī	kajjeṇa	viṇā	paippamāṇe	ṇaīkacche ॥ 15 ॥</l>
</lg></b>
<lg>
<l>(vyāhṛtā prativacanaṃ na dadāti ruṣyatyekaikasya ।</l>
<l>asatī kāryeṇa vinā pradīpyamāne nadīkacche ॥)</l>
</lg>
<p>yathā vā—(gāsa. 2.4)</p>
<b><lg>
<l>ṇippacchimāim̐	asaī	dukkhāloāim̐	muhuapupphāiṃ ।</l>
<l>cīe baṃdhussa va aṭṭhiāim̐ ruirī samucciṇai ॥ 16 ॥</l>
</lg></b>
<pb n="1223"/>
<lg>
<l>(niṣpiṣṭānyasatī	duḥkhālokāni	madhūkapuṣpāṇi ।</l>
<l>citāyāṃ bandhorivāsthīni rodanaśīlā samuccinoti ॥)</l>
</lg>
<p><b>saṅketopaghno</b> yathā—(gāsa. 4.65)</p>
<b><lg>
<l>āaṇṇei aḍaaṇā kuḍuṃga—heṭṭhammi diṇṇasaṃkeā ।</l>
<l>aggapaapelliāṇaṃ	mammaraaṃ	juṇṇapattāṇaṃ ॥ 17 ॥</l>
</lg></b>
<lg>
<l>(ākarṇayatyasatī	kuñjādho	dattasaṅketā ।</l>
<l>agrapadapreritānāṃ	marmarakaṃ	jīrṇapatrāṇām ॥)</l>
</lg>
<p>yathā—</p>
<b><lg>
<l>aṇṇāsaṃkāe	tamaṃdhaāravāaṇṇapavaṇeṇṇi ।</l>
<l>sattiṇiūhaṃticcia	hasaī	teṇamahakāā ॥ 18 ॥</l>
</lg></b>
<p><b>saṅketabhaṅgo</b> yathā—</p>
<b><lg>
<l>ciṃtehi aṃgasaṃgo vassaaṇṇiṇṇiaṃṇiuvāaṃ ।</l>
<l>sā uṇa talahīpā . . ṇateṇa daḍḍhā tusāreṇa ॥ 19 ॥</l>
</lg></b>
<p>yathā vā—(gāsa. 1.8)</p>
<b><lg>
<l>attā	taha	ramaṇijjaṃ	amha	gāmassa	maṃḍaṇībhūaṃ ।</l>
<l>lua—tilavāḍisaricchaṃ sisireṇa kaaṃ bisiṇisaṃḍaṃ ॥ 20 ॥</l>
</lg></b>
<lg>
<l>(śvaśru! tathā ramaṇīyamasmākaṃ grāmasya maṇḍanībhūtam ।</l>
<l>lūnatilavāṭīsadṛśaṃ śiśireṇa kṛtaṃ bisinīṣaṇḍam ॥)</l>
</lg>
<p><b>saṅketānuṣaṅgo</b> yathā—</p>
<b><lg>
<l>vacchai	ṇaitecchanukumoppiāhavāhe	pahammamāṇīe ।</l>
<l>saṇṇajuāṇo kīrai gāmo ccia haliadhūāe ॥ 21 ॥</l>
</lg></b>
<p>{. . . śūnya (? sarva) yuvakaḥ kriyate grāma eva hālikaduhitrā} ku.</p>
<p>yathā vā—</p>
<b><lg>
<l>osaevasaṃtakāsaasiḍilialaṃgalavilāhi	gāmāhi ।</l>
<l>aṇṇatatoṇīābhoie	saṇṇaloā	gahapaissa ॥ 22 ॥</l>
</lg></b>
<p><b>saṅketāśayo</b> yathā—</p>
<b><lg>
<l>diṭṭhammi	gharaparohaḍabālakaraṃjaṃ	paimmi	siṃcaṃte ।</l>
<l>aṇṇoṇṇapesiacchaṃ diareṇa bahuṇṇiā hasai ॥ 23 ॥</l>
</lg></b>
<pb n="1224"/>
<lg>
<l>(dṛṣṭe gṛhapaścādbhāga/paś‍cimāṅgaṇa—bālakarañjaṃ patyau siñcati ।</l>
<l>anyonyapreṣitākṣaṃ	devareṇa	bhrātṛjāyā	hasati ॥)</l>
</lg>
<p>yathā vā—(gāsa. 876ve.)</p>
<b><lg>
<l>ṭhāṇe	ṭhāṇe	valiā	valaṇe	valaṇe	saveasakuḍuṃgā ।</l>
<l>ṇa gao si amha gāmaṃ diara ṇa diṭṭhā tue muralā ॥ 24 ॥</l>
</lg></b>
<lg>
<l>(sthāne sthāne valitāḥ valane valane savetasakuḍuṅgāḥ ।</l>
<l>na gato'si asmin grāme devara! dṛṣṭā tva‌yā‌ muralā ॥)</l>
</lg>
<p><b>saṅketopaśayo</b> yathā— (saka. 3.112)</p>
<b><lg>
<l>so muddhamao maataṇhiāhiṃ taha dūmio haāsāhiṃ ।</l>
<l>jaha	sabbhāvamaīṇaṃ	vi	ṇaīṇa	paraṃmuho	jāo ॥ 25 ॥</l>
</lg></b>
<lg>
<l>(sa mugdhamṛgo mṛgatṛṣṇikābhistathā dūno hatāśābhiḥ ।</l>
<l>yathā sadbhāvamayīṣvapi nadīṣu parāṅ‍mukho jātaḥ ॥)</l>
</lg>
<p>yathā vā—</p>
<b><lg>
<l>ammaṇu—aṃcaṇapuvvaṃ vaṇammi taha dūmiā u āsahiṃ ।</l>
<l>jaha sā ṇa ṭhāi heṭṭhe hu tassa vi cūaviḍavassa ॥ 26 ॥</l>
</lg></b>
<lg>
<l>(anugamanapūrva	vane	tathā	duḥkhitā	tu āśābhiḥ ।</l>		
<l>yathā sā na tiṣṭhati adhastāt khalu tasyāpi cūtaviṭapasya ॥)</l>
</lg>
<p><b>saṅketaprārthanā</b> yathā—(gāsa. 2.3)</p>
<b><lg>
<l>bahupupphabharoṇāmia bhūmīgaasāha suṇasu viṇṇattiṃ ।</l>
<l>golātaḍaviaḍakuḍaṃgamahua	saṇiaṃ	galijjāsu ॥ 27 ॥</l>
</lg></b>
<lg>
<l>(bahupuṣpabharāvanāmitabhūmīgataśākha śrṛṇu vijñap‍tim ।</l>
<l>godātaṭavikaṭanikuṃjamadhūka śanairgaliṣyasi ॥)</l>
</lg>
<p>yathā vā—</p>
<b><lg>
<l>sikatilatalāḥ	sāndracchāyāsstanāntavilambinaḥ
śiśiramarutāṃ	līlāvāsāḥ	kvaṇajjalaraṅkavaḥ ।</l>
<l>avinayavatī—nirviccheda—smara—vyaya—dāyinaḥ
kathaya murale! kenāmī te kṛtā niculadrumāḥ ॥ 28 ॥</l>
</lg></b>
<pb n="1225"/>
<p><b>saṅketabahumāno</b> yathā—(gāsa 3.95) (1248)</p>
<b><lg>
<l>cuṃbai	vāsiṇṇamuhī daiakaolaṃ va paṃḍuracchāaṃ ।</l>
<l>asaī	ṇihuvaṇavaḍapāavassa	vāāṇiaṃ	pattaṃ ॥ 29 ॥</l>
</lg></b>
<lg>
<l>(cumbati vā svinnamukhī dayitakapolamiva pāṇḍuracchāyam ।</l>
<l>asatī	nidhuvanavaṭapādapasya	vātānītaṃ	patram ॥)</l>
</lg>
<p>yathā vā—(gāsa. 6.56)</p>
<b><lg>
<l>gāmaṃgaṇa—ṇialia—kaṇhavakkha vaḍa tujjha dūramaṇulaggo ।</l>
<l>tittilla—paḍikkhaka—bhoio vi gāmo suhaṃ vasai ॥ 30 ॥</l>
</lg></b>
<lg>
<l>(grāmāṅgaṇanigaḍitakṛṣṇapakṣa vaṭa tava	dūramanulagnaḥ ।</l>
<l>dauḥsādhika—pratīkṣaka—bhogiko'pi grāmaḥ sukhaṃ vasati ॥)</l>
</lg>
<p><b>saṅketavātsalyaṃ</b> yathā—</p>
<b><lg>
<l>jaṃ jaṃ taṇagaaṃ pi vapū . . mattaṇiacchaeasaaṃ ।</l>
<l>āṇaṃdavāhaṇibbharabhariacchī	vetasakuḍuṃgaṃ ॥ 31 ॥</l>
</lg></b>
<p>yathā vā—</p>
<b><lg>
<l>bad‍dhāveuṃ icchai paṃsuli gāmasaṇṇo raṇṇa—chettesu ।</l>
<l>muggassa kaṇṇasaricchaṃ dīsai vaṇṇaṃ palāassa ॥ 32 ॥</l>
</lg></b>
<lg>
<l>{vardhāpayitumicchati pāṃsulī grāmaśūnyeṣu araṇyakṣetreṣu ।</l>
<l>mārgasya	karṇasadṛkṣaṃ	dṛśyate	parṇaṃ	palāśasya ॥}</l>
</lg>
<p><b>saṅketānukrośo</b> yathā—(gāsa. 1.37)</p>
<b><lg>
<l>tālūra—bhamāula—khuḍia—kesaro giriṇaīe pūreṇa ।</l>
<l>darabuḍḍubbuḍḍuṇibuḍḍamahuaro	hīrai	kalaṃbo ॥ 33 ॥</l>
</lg></b>
<lg>
<l>(jalāvartabhramākulakhaṇḍitakesaro giriṇadyāḥ pūreṇa ।</l>
<l>daramagnonmagnanimagnamadhukaro	hriyate	kadambaḥ ॥)</l>
</lg>
<p>yathā vā—</p>
<b><lg>
<l>jai maggiaṇṇasariaṃjeṇa	jahicchāiddiaṃ suraaṃ ।</l>
<l>tāe	eṇisacceṇa	bhammae	rakkha	vāṇīraṃ ॥ 34 ॥</l>
</lg></b>
<pb n="1226"/>
<p><b>saṅketākṣepaṇaṃ</b> yathā—(gāsa. 2.67)</p>
<b><lg>
<l>bhajjaṃtassa vi tuha saggagāmiṇo ṇai—karaṃja—sāhāo ।</l>
<l>pāā ajja vi dhammia tuha kaham̐ dharaṇiṃ cia chivaṃti ॥ 35 ॥</l>
</lg></b>
<lg>
<l>(bhañjato'pi	tava	svargagāmino	nadīkarañjaśākhāḥ ।</l>
<l>pādāvadyāpi dhārmika! tava kathaṃ dharaṇīmeva spṛśataḥ ॥)</l>
</lg>
<p>yathā vā—(gāsa. 6.53)</p>
<b><lg>
<l>eddahamette gāme ṇa paḍai bhikkha tti kīsa maṃ bhaṇasi ।</l>
<l>dhammia! karaṃjabhaṃjaa jaṃ jīasi taṃ pi de bahuaṃ ॥ 36 ॥</l>
</lg></b>
<lg>
<l>(etāvanmātre grāme na patati bhikṣeti kimiti māṃ bhaṇasi ।</l>
<l>dhārmika! karajjabhajjaka! yajjīvasi tadapi te bahukam ॥)</l>
</lg>
<p><b>saṅketābhirakṣā</b> yathā—(gāsa. 2.66)</p>
<b><lg>
<l>pahiullūraṇasaṃkāulāhiṃ asaīhiṃ bahalatimirassa ।</l>
<l>āliṃpaṇeṇa ṇihuaṃ vaḍassa sittāim̐ pattāiṃ ॥ 37। ।</l>
</lg></b>
<lg>
<l>(pathikocchedanaśaṅkākulābhirasatībhirbahulatimirasya ।</l>
<l>ālepanena nibhṛtaṃ vaṭasya siktāni patrāṇi ॥)</l>
</lg>
<p>yathā vā—(gāsa. 2.75)</p>
<b><lg>
<l>bhama dhammia vīsattho so suṇaho ajja mārio deṇa ।</l>
<l>golāṇaīkacchakuḍuṃgavāsiṇā	dariasīheṇa ॥ 38 ॥</l>
</lg></b>
<lg>
<l>(bhrama dhārmika! visrabdhaḥ sa śunako'dya māritastena ।</l>
<l>godānadīkacchakuḍuṅgavāsinā	dṛp‍tasiṃhena ॥)</l>
</lg>
<p><b>saṅketatātparyaṃ</b> yathā—</p>
<b><lg>
<l>asasiūmasaṃtehiṃ	ubbuṭṭhai	taha	ṇiuḍḍamāṇaṃmi ।</l>
<l>saṃkeakuḍuṃge aḍaaṇāe hiaammi likkhattaṃ ॥ 39 ॥</l>
</lg></b>
<p>yathā vā—</p>
<b><lg>
<l>khujjaṃti jaḍaṃtehiṃ pallaviā hoṃti pallavatehiṃ ।</l>
<l>gāmā	saṇṇa	palāsehi	paṃsulīhiaasabbhāvā ॥ 40 ॥</l>
</lg></b>
<lg>
<l>(kubjanti śīryamāṇaiḥ pallavitā bhavanti pallavadbhiḥ ।</l>
<l>grāmāsanna—palāśaiḥ	pāṃsulī—hṛdaya—sadbhāvāḥ ॥)</l>
</lg>
<pb n="1227"/>
<p><b>saṅketopajāpo</b> yathā—</p>
<b><lg>
<l>ummūlaṃtī jaha tīrataruvaṇiṃ vahasi taha ahaṃ maṇṇe ।</l>
<l>hohisi	tumaṃ	pi	murale	gaṃgavva	tavassiparivārā ॥ 41 ॥</l>
</lg></b>
<lg>
<l>(unmūlantī yathā tīrataruvanī vahasi tathāhaṃ manye ।</l>
<l>bhaviṣyasi tvamapi murale! gaṅgeva tapasviparivārā ॥)</l>
</lg>
<p>yathā vā—(gāsa. 760ve.)</p>
<b><lg>
<l>raaṇāarassa sāhemi ṇammae ajja mukkadakkhiṇṇā ।</l>
<l>veasaladāgharaṃtaṃ ṇīā jaṃ tuṃ si pūreṇa ॥ 42 ॥</l>
</lg></b>
<lg>
<l>(rat‍nākarasya śaṃsāmi narmade! adya muktadākṣiṇyā ।</l>
<l>vetasalatāgṛhāntaṃ	nītā	yattvamasi	pūreṇa ॥)</l>
</lg>
<p><b>saṅaketopālambho</b> yathā—</p>
<b><lg>
<l>esā te majjāā muddhasahāvāa paasisirāa ।</l>
<l>jeṇa murale! vahasi pāṇīaṃ jattha hi kuḍuṃgo ॥ 43 ॥</l>
</lg></b>
<lg>
<l>(eṣā te maryādā mugdhasvabhāvāyāḥ payaśśiśirāyāḥ ।</l>
<l>yena murale! vahasi pānīyaṃ yatra hi kuḍuṅgaḥ ॥)</l>
</lg>
<p>yathā vā—</p>
<b><lg>
<l>taṃ kattha gaaṃ tuha taruṇa—tīra—vāṇīra—bhaṃjaṇa—samatthaṃ ।</l>
<l>ṇavaūrajalaṃ	kāveri	agga/ajja	kacche	paippaṃte ॥ 44 ॥</l>
</lg></b>
<lg>
<l>(tat kutra gataṃ tava taruṇatīravānīrabhañjanasamartham ।</l>
<l>navapūrajalaṃ kāveri! agra/adya kacche pradīpyamāne ॥)</l>
</lg>
<p><b>saṅketavipralambho</b> yathā—(gāsa. 3.95)</p>
<b><lg>
<l>gāmavaḍassa piucchā āvaṃḍumuhīṇaṃ paṃḍuracchā/jjhāaṃ ।</l>
<l>hiaeṇa samaṃ asaīṇam̐ paḍai vāāhaaṃ pattaṃ ॥ 45 ॥</l>
</lg></b>
<lg>
<l>(grāmavaṭasya pitṛṣvasa āpāṇḍumukhīnāṃ pāṇḍuracchāyam ।</l>
<l>hṛdayena	samamasatīnāṃ	patati	vātāhataṃ	patram ॥)</l>
</lg>
<p>yathā vā—</p>
<b><lg>
<l>karai	ghaṇavāmaṇaviaḍasāhāi	jaṇajaṇiapariosaṃ ।</l>
<l>jaṇaseviaveḍasiṃ taṇaa pakkhao keṇa chiṇāsi ॥ 46 ॥</l>
</lg></b>
<pb n="1228"/>
<lg>
<l>(ghanavāmanavikaṭaśākhābhiḥ	janajanitaparitoṣām ।</l>
<l>janasevitavetasīṃ tanaya pakṣayoḥ kena chinatsi ॥)</l>
</lg>
<p><b>saṅketāśīryathā</b>—</p>
<b><lg>
<l>asaīem̐ baṃdhava ghaṇa—viaḍa—sāhā—pattala jala—āsaṇṇa ।</l>
<l>diahe vi ṇisāmuhasama kuḍuṃga jivehi maha jīeṇa ॥ 47 ॥</l>
</lg></b>
<lg>
<l>(asatyā	bāndhava!	 ghanavikaṭaśākhāpatrala	jalāsanna ।</l>
<l>divase'pi niśāmukhasama! kuḍuṅga! jīva mama jīvitena ॥)</l>
</lg>
<p>yathā vā—</p>
<b><lg>
<l>jaha icchā taha ramiaṃ ṇa a gahiā ajja/jjha juvasaṃgahaṇe ।</l>
<l>tuha	tāvi	tīrakuḍuṃga	khuṇaehiṃ	viḍajjhissaṃ ॥ 48 ॥</l>
</lg></b>
<lg>
<l>(yathecchā tathā ramitaṃ na ca gṛhītā adyā yūpasaṃgrahaṇe ।</l>
<l>tava	tāpi	tīralatākuñjasthāṇukairvidhakṣyāmi ॥)</l>
</lg>
<p><b>saṅketapraś‍no</b> yathā—</p>
<b><lg>
<l>paḍhamullaavāsollāi	bahalamaaraṃdasurabhigaṃdhāi ।</l>
<l>gole kuḍuṃgajuāi kaha ṇa ṇamimo tuha puliṇāim̐ ॥ 49 ॥</l>
</lg></b>
<lg>
<l>(prathamavarṣārdrāṇi	bahulamakarandasurabhigandhīni ।</l>
<l>gode! kuḍuṅgayutāni kathaṃ na namāmastava pulināni ॥)</l>
</lg>
<p>yathā vā—(gāsa. 4.48)</p>
<b><lg>
<l>aṃgāṇaṃ taṇuāraa sikkhāvaa dīharoiavvāṇaṃ ।</l>
<l>viṇaāikkamaāraa mā mā ṇaṃ pamharijjāsu ॥ 50 ॥</l>
</lg></b>
<lg>
<l>(aṅgānāṃ tanukāraka! śikṣaka! dīrgharoditavyānām ।</l>
<l>vinayātikramakāraka! mā mā enāṃ prasmariṣyasi ॥)</l>
</lg>
<p><b>virahavisūraṇaṃ</b> yathā—(līlāvaī 569)</p>
<b><lg>
<l>perijjaṃto puvvakaehiṃ kammehiṃ kehiṃ vi varāo ।</l>
<l>suhamicchaṃto	dussahajaṇāṇurāe	jaṇo	paḍai ॥ 51 ॥</l>
</lg></b>
<lg>
<l>(preryamāṇaḥ pūrvakṛtaiḥ karmabhiḥ kairapi varākaḥ ।</l>
<l>sukhamicchan dussahajanānurāge janaḥ patati ॥)</l>
</lg>
<pb n="1229"/>
<p>yathā vā—(vala. 331)</p>
<b><lg>
<l>āraṃbho jassa imo ṇīsāsāāsa—sosia—sarīro ।</l>
<l>pariṇāho kahaṃ hohii ṇa āṇimo daḍ‍ḍhapemmassa ॥ 52 ॥</l>
</lg></b>
<lg>
<l>(ārambho	yasyāyaṃ	niḥśvāsāyāsaśoṣitaśarīraḥ ।</l>
<l>pariṇāmaḥ kathaṃ bhaviṣyati na jānīmo dagdhapremṇaḥ ॥)</l>
</lg>
<p><b>sakhīsampraś‍no</b> yathā—(gāsa. 4.56)</p>
<b><lg>
<l>vaaṇe vaaṇammi calaṃta—sīsa—suṇṇāvahāṇa—huṃkāraṃ ।</l>
<l>sahi	deṃttī	ṇīsāsaṃtaresu	kīsa	mha	dūmesi ॥ 53 ॥</l>
</lg></b>
<lg>
<l>(vacaneṣu	calacchīrṣaśūnyāvadhānahuṅkāram ।</l>
<l>sakhi dadatī niḥśvāsāntareṣu kimityasmān dunoṣi? ॥)</l>
</lg>
<p>yathā vā—(līlāvaī 499)</p>
<b><lg>
<l>aṇṇaṃ jaṃ ṇūmijjai eaṃ puṇa suaṇu vammaharahassaṃ ।</l>
<l>sāhijjaṃtaṃ ṇa	tahā	guppaṃtaṃ	jaha	phuḍīhoi ॥ 54 ॥</l>
</lg></b>
<lg>
<l>(anyad yad gupyate etat punaḥ sutanu! manmatharahasyam ।</l>
<l>kathyamānaṃ	na	tathā	gupyamānaṃ	yathā	sphuṭībhavati ॥)</l>
</lg>
<p><b>itivṛttākhyānaṃ</b> yathā—</p>
<b><lg>
<l>ajja sahi so juāṇo uvaiṭṭho muralamuttaraṃtīe ।</l>
<l>saṃkea—paaḍaṇa—bhaa—cchaleṇa eāhi vāāhi ॥ 55 ॥</l>
</lg></b>
<lg>
<l>(adya sakhi! sa yuvā upadiṣṭo muralāmuttarantyā ।</l>
<l>saṅketa—prakaṭana—bhaya—cchalena etābhirvāgbhiḥ ॥)</l>
</lg>
<p>yathā vā—</p>
<b><lg>
<l>daṭṭhuṃ ciraṃ ṇa laddho māmi pio diṭṭhigoaragao vi ।</l>
<l>daṃḍāhaa—valia—huaṃga—vaṃka—racche	haaggāme ॥ 56 ॥</l>
</lg></b>
<lg>
<l>(draṣṭuṃ ciraṃ na labdhaḥ sakhi! priyaḥ dṛṣṭigocaragato'pi ।</l>
<l>daṇḍāhatavalitabhujaṅgavakrarathye	hatagrāme ॥)</l>
</lg>
<p><b>sakhīśikṣā</b> yathā—(gāsa. 4.55)</p>
<b><lg>
<l>mā vacpa puphphalāvira (lāī) devā uaaṃjalīhi tūsaṃti ।</l>
<l>goāṇaīa	puttaa	sīlummūlāiṃ	kūlāiṃ ॥ 57 ॥</l>
</lg></b>
<pb n="1230"/>
<lg>
<l>(mā vraja puṣpalavanaśīla! devā udakāñjalibhistuṣyanti ।</l>
<l>godāvaryāḥ	putraka!	śīlonmūlāni	kūlāni ॥)</l>
</lg>
<p>yathā vā—</p>
<b><lg>
<l>puphullaṃta—ṇiraṃtara—taruṇa—vaṃjulāvaṇa—siṇiddha—kūlāe ।</l>
<l>golāṇaīem̐ vasirī sai tti mā putti pattiasu ॥ 58 ॥</l>
</lg></b>
<lg>
<l>(phullad—nirantara—taruṇa—vañjula—vanasnigdhakūlāyāḥ ।</l>
<l>godānadyā vasanaśīlā satīti mā putri pratīhi ॥)</l>
</lg>
<p><b>dhvāntapratīkṣā</b> yathā—(gāsa. 3.49)</p>
<b><lg>
<l>ajja mae gaṃtavvaṃ ghaṇaṃdhaāre vi tassa suhaassa ।</l>
<l>bālā ṇimīliacchī paaparivāḍiṃ ghare kuṇai ॥ 59 ॥</l>
</lg></b>
<lg>
<l>(adya mayā gantavyaṃ ghanāndhakāre'pi tasya subhagasya ।</l>
<l>bālā nimīlitākṣī padaparipāṭīṃ gṛhe karoti ॥)</l>
</lg>
<p>yathā vā—(megha. 99)</p>
<b><lg>
<l>gacchantīnāṃ ramaṇavasatiṃ yoṣitāṃ tatra naktaṃ
ruddhāloke	narapatipathe	sūcibhedyaistamobhiḥ ।</l>
<l>saudāmanyā	kanakanikaṣasnigdhayā	darśayorvīṃ
toyotsargastanitamukharo mā ca bhūrviklabāstāḥ ॥ 60 ॥</l>
</lg></b>
<p><b>dhvāntānuśocanaṃ</b> yathā—</p>
<b><lg>
<l>hārīhāusahābahulapaosaha—ṇisā ।</l>
<l>majjhavahāu baṃdhava ghaṇaduddiṇakattha dīsihasi ॥ 61 ॥</l>
</lg></b>
<p>yathā vā—</p>
<b><lg>
<l>peduddesesu	parohaḍesu	haṭṭesu	gāmaracchāsu ।</l>
<l>viralaarālaṃdhaāra sāra/haa keṇa musiosi ॥ 62 ॥</l>
</lg></b>
<lg>
<l>(pretoddeśeṣu gṛhapaścādbhāgeṣu haṭṭeṣu grāmarathyāsu ।</l>
<l>viralatarāndhakāra	kathaya	kena	muṣito'si ॥)</l>
</lg>
<p><b>dhvāntasatkāro</b> yathā—(gauva. 406)</p>
<b><lg>
<l>gaaṇaṃ a mattamehaṃ dhārāluliāi bhuvaṇāi ।</l>
<l>ṇirahaṃkāramiaṃkā haraṃti ṇīlāo vi ṇisā ॥ 63 ॥</l>
</lg></b>
<pb n="1231"/>
<lg>
<l>(gaganaṃ ca mattameghaṃ dhārālulitāni bhuvanāni ।</l>
<l>nirahaṅkāramṛgāṅkā haranti nīlā api niśāḥ ॥)</l>
</lg>
<p>yathā vā—</p>
<b><lg>
<l>ṇa tahā sahī, ṇa dūī, ṇa jaṇaṃ, ṇei ṇaīaḍakuḍuṃgaṃ ।</l>
<l>jaha tamaṇivaho sahi! ṇiddhabaṃdhavo baṃdhaijaṇassa ॥ 64 ॥</l>
</lg></b>
<lg>
<l>(na tathā sakhī na dūtī na jano nayati taṭakuḍuṅgam ।</l>
<l>yathā tamonivahaḥ sakhi! s‍nigdhabāndhavo bandhakījanasya ॥)</l>
</lg>
<p><b>candrikābhisaraṇaṃ</b> yathā—(gāsa. 7.7)</p>
<b><lg>
<l>gammihisi tassa pāsaṃ suṃdari! mā tūrasu suaṇu vaḍ‍ḍhau miaṃko ।</l>
<l>duddhe duddhaṃ via caṃdiāi ko pecchai muhaṃ te ॥ 65 ॥</l>
</lg></b>
<lg>
<l>(gamiṣyasi tasya pārśvaṃ sundari! mā tvarasva sutanu! vardhatāṃ mṛgāṅkaḥ ।</l>
<l>dugdhe dugdhamiva candrikāyāṃ kaḥ prekṣate mukhaṃ te ॥)</l>
</lg>
<p>yathā vā—</p>
<b><lg>
<l>avihāvijjaṃto c‍cia gurupurao piaamaṃ samalliai ।</l>
<l>joṇhā—savaṇṇa—paḍa—bahalaṃga—ṭhio	kāmiṇī—sattho ॥ 66 ॥</l>
</lg></b>
<lg>
<l>(avibhāvyamāna eva gurupurataḥ priyatamaṃ samālīyate ।</l>
<l>jyos‍nā—savarṇa—paṭa—bahalāṅga—sthitaḥ kāminīsārthaḥ ॥)</l>
</lg>
<p><b>candrikānirvedo</b> yathā—</p>
<b><lg>
<l>bahuaṃ kalaṃkahariaṃ thovaṃ cia ṇimmalaṃ haāsassa ।</l>
<l>caṃdassa taha vi māe ṇa appiṇā sāmalā joṇhā ॥ 67 ॥</l>
</lg></b>
<lg>
<l>(bahukaṃ kalaṃṅkahṛtaṃ stokameva nirmalaṃ hatāśasya ।</l>
<l>candrasya tathāpi mātarna ātmanā śyāmalā jyots‍nā ॥)</l>
</lg>
<p>yathā vā—(gāsa. 6.81, 5.91)</p>
<b><lg>
<l>kettiamettaṃ hohii māe joṇhājalaṃ ṇaha—sarammi ।</l>
<l>jaṃ	caṃda—paṇālojjhara—ṇivaha—paḍaṃtaṃ	ṇa	ṇiṭṭhāi ॥ 68 ॥</l>
</lg></b>
<lg>
<l>(kiyanmātraṃ bhaviṣyati mātarjyots‍nājalaṃ nabhassarasi ।</l>
<l>yac candrapraṇāla—nirjhara—nivaha—patanna nistiṣṭhati ॥)</l>
</lg>
<pb n="1232"/>
<p><b>candrodayanindā</b> yathā—</p>
<b><lg>
<l>piasaṃgamo ahavvāe ajja saṃpaḍai tāva me katto ।</l>
<l>jājiai	gahiakaraṇiarakhikkhiro	caṃdacaṃḍālo ॥ 69 ॥</l>
</lg></b>
<lg>
<l>(priyasaṅgamo'bhavyāyā adya saṃpatati tāvanme kutaḥ ।</l>
<l>yāvajjīvati gṛhītakaranikaro rātriṃcaraḥ candracaṇḍālaḥ ॥)</l>
</lg>
<p>yathā vā—</p>
<b><lg>
<l>muhametteṇa varāo rāhū kiṃ kuṇai daddhacaṃdassa ।</l>
<l>jo mīṇamaarakakkausavicchuasīhehi vi ṇiggao ॥ 70 ॥</l>
</lg></b>
<lg>
<l>(mukhamātreṇa varāko rāhuḥ kiṃ karoti dagdhacandrasya ।</l>
<l>yo mīna—makara—karka—vṛṣa—vṛścika—siṃhairapi nirgataḥ ॥)</l>
</lg>
<p><b>candratiraskāro</b> yathā—</p>
<b><lg>
<l>caṃda tumaṃ ṇa gaṇijjasi jāva imo bahalapattalacchāo ।</l>
<l>uvvūḍhakaṇhapakkho	vāsasahassaṃ	vaḍo	jiai ॥ 71 ॥</l>
</lg></b>
<lg>
<l>(candra tvāṃ na gaṇayiṣyāmaḥ, asau bahalapatralacchāyaḥ ।</l>
<l>udbha‍ūtakṛṣṇapakṣo yāvad varṣasahasraṃ vaṭo jīvati ॥)</l>
</lg>
<p>yathā vā—</p>
<b><lg>
<l>gahakallola tti tumaṃ iṭṭho asaīṇa jaha vi dappo si ।</l>
<l>abbhupisāakaṇagahiaṃ	mā	muhaasu	gahapaiam̐ ॥ 72 ॥</l>
</lg></b>
<p><b>abhisāraṇasādhvasaṃ</b> yathā—(gāsa. 2.87)</p>
<b><lg>
<l>āassa kiṃ ṇu kāhaṃ kiṃ vocchaṃ kaha ṇu hohii imaṃ ti ।</l>
<l>paḍhamuggaa/llaasāhasakāriāem̐	hiaaṃ	dhaḍadhaḍei ॥ 73 ॥</l>
</lg></b>
<lg>
<l>(āgatasya kiṃ nu kariṣyāmi kiṃ vakṣyāmi kathaṃ nu bhaviṣyatīdamiti ।</l>
<l>prathamodgatasāhasakārikāyā	hṛdayaṃ	dhaḍadhaḍāyate ॥)</l>
</lg>
<p>yathā vā—(gāsa. 3.18)</p>
<b><lg>
<l>bahuāem̐ ṇaiṇiuṃje paḍhamuggaa—sīla—khaṃḍaṇa—vilakkhaṃ ।</l>
<l>uḍḍei vihaṃgaulaṃ hā hā pakkhehiṃ vi bhaṇaṃtaṃ ॥ 74 ॥</l>
</lg></b>
<lg>
<l>(vadhvā nadīnikuñje prathamodgataśīlakhaṇḍanavilakṣam ।</l>
<l>uḍḍayate vihaṅgakulaṃ hā hā pakṣairiva bhaṇat ॥)</l>
</lg>
<pb n="1233"/>
<p><b>abhisaraṇotsāho</b> yathā—</p>
<b><lg>
<l>ārūḍhavisphuritacāpamanojarāje sajjīkṛte sudṛḍhasaṅgamasaṅgarā ca ।</l>
<l>uc‍cairnitambajayahastini vallabheṣṭaṃ yat tat priyā sarabhasaṃ nibiḍaṃ cakāra ॥ 75 ॥</l>
</lg></b>
<p>yathā vā—(amaru. 71)</p>
<b><lg>
<l>k‍va	prasthitāsi	karabhoru!	ghane	niśīthe
prāṇeśvaro	vasati	yatra	manaḥ—priyo	me ।</l>
<l>ekākinī vada kathaṃ na bibheṣi bāle
nanvasti	puṅkhitaśaro	madanaḥ	sahāyaḥ ॥ 76 ॥</l>
</lg></b>
<p><b>abhisārikāvṛttānto</b> yathā—(gāsa. 5.61)</p>
<b><lg>
<l>uha saṃbhamavikkhittaṃ ramiavva—lehalāem̐ asaīe ।</l>
<l>ṇavaraṃgaaṃ kuḍaṃge dhaaṃ va diṇṇaṃ aviṇaassa ॥ 77 ॥</l>
</lg></b>
<lg>
<l>(paśya saṃbhramavikṣip‍taṃ rantavya—lampaṭayā asatyā ।</l>
<l>navaraṅga/k‍takaṃ nikuñje dhvajamiva dattamavinayasya ॥)</l>
</lg>
<p>yathā vā—</p>
<b><lg>
<l>taha kaha vi hu suraaṃ sarahasaṃ kaaṃ aḍaaṇāe jārāo ।</l>
<l>jaha ṇiaḍiṃbhaṃ mottuṃ para—ḍiṃbho āṇio gehaṃ ॥ 78 ॥</l>
</lg></b>
<lg>
<l>(tathā kathamapi khalu surataṃ sarabhasaṃ kṛtamasatyā jārāt ।</l>
<l>yathā nijaḍimbhaṃ muktvā paraḍimbhaḥ ānītaḥ geham ॥)</l>
</lg>
<p><b>vañcitāvṛttānto</b> yathā—(gāsa. 4.18)</p>
<b><lg>
<l>aha sā tahiṃ tahiṃ via vāṇīravaṇaṃmi cukkasaṅkeā ।</l>
<l>tuha daṃsaṇaṃ vimaggai pamhaṭṭha—ṇihāṇa—ṭhāṇaṃ va ॥ 79 ॥</l>
</lg></b>
<lg>
<l>(atha sā tatra tatraiva vānīravane vismṛtasaṅketā ।</l>
<l>tava darśanaṃ vimārgati vismṛtanidhānasthānamiva ॥)</l>
</lg>
<p>yathā vā—</p>
<b><lg>
<l>vedaṇikhātaṃ/veḍasa—khuḍiaṃ kisalaṃ kaṇṇe kāūṇa haliasoṇhāe ।</l>
<l>jāṇāvio	sahāsaṃ	diaro	vaṃkāem̐	diṭṭhīe ॥ 80 ॥</l>
</lg></b>
<lg>
<l>{vetasa—khaṇḍitaṃ kisalayaṃ karṇe kṛtvā hālikas‍nuṣayā ।</l>
<l>jñāpitaḥ	sahāsaṃ	devaro	vakrayā	dṛṣṭyā ॥}</l>
</lg>
<pb n="1234"/>
<p><b>paribhogadarśanaṃ</b> yathā—</p>
<b><lg>
<l>ajjhāem̐ ṇava—ṇakha—kkhaa—ṇirīkkhaṇe garuajovvaṇuttuṅgaṃ ।</l>
<l>paḍimāgaa—ṇia—ṇaaṇuppalac‍ciaṃ	hoi	thaṇavaṭṭhaṃ ॥ 81 ॥</l>
</lg></b>
<lg>
<l>(āryāyā navanakhakṣatanirīkṣaṇe gurukayauvanottuṅgam ।</l>
<l>pratimāgatanijanayanotpalārcitaṃ bhavati stanapṛṣṭham ॥)</l>
</lg>
<p>yathā vā—(gāsa. 3.9)</p>
<b><lg>
<l>ṇavi taha paḍhama—samāama—suraa—suhe pāvie vi parioso ।</l>
<l>jaha vīadiasasavilakkhalakkhie vaaṇakamalammi ॥ 82 ॥</l>
</lg></b>
<lg>
<l>(nāpi tathā prathamasamāgamasuratasukhe prāp‍te'pi paritoṣaḥ ।</l>
<l>yathā	dvitīyadivasasavilakṣalakṣite	vadanakamale ॥)</l>
</lg>
<p><b>sakhīvyājagarbhā</b> yathā—(saka. 4.84)</p>
<b><lg>
<l>urapellia—vaikārillaāi uc‍cesi daiavacchalie ।</l>
<l>kaṃṭaa—vilihia—pīṇuṇṇaa—thaṇi uttamma ettāhe ॥ 83 ॥</l>
</lg></b>
<lg>
<l>(uraḥpīḍitavṛtikāravellīphalānyuc‍cinopi dayitavatsale ।</l>
<l>kaṇṭaka—vilikhita—pīnonnata—stani uttāmyedānīm ॥)</l>
</lg>
<p>yathā vā—(gāsa. 886ve.)</p>
<b><lg>
<l>kassa vā ṇa hoi roso daṭṭhūṇa piāem̐ savvaṇaṃ aharaṃ ।</l>
<l>sabhamarapaumagghāiri	vāriavāme	sahasu	eṇhiṃ ॥ 84 ॥</l>
</lg></b>
<lg>
<l>(kasya vā na bhavati roṣo dṛṣṭvā priyāyāḥ savraṇamadharam ।</l>
<l>sabhramarapadmāghrāṇaśīle	vāritavāme	sahasvedānīm ॥)</l>
</lg>
<p><b>avinayanigūhanaṃ</b> yathā—(gāsa. 959ve.)</p>
<b><lg>
<l>uc‍ciṇasu paḍiakusumaṃ mā dhuṇa sehāliaṃ haliasoṇhe ।</l>
<l>esa	avasāṇaviraso	sasureṇa	suo	valaasaddo ॥ 85 ॥</l>
</lg></b>
<lg>
<l>(uc‍canu patitaṃ kusumaṃ mā dhunīḥ śephālikāṃ hālikas‍nuṣe ।</l>
<l>eṣa avasānaviraso śvaśureṇa śruto valayaśabdaḥ ॥)</l>
</lg>
<p>yathā vā—</p>
<b><lg>
<l>attaghara/ttādharaṇevacchaṃ tā ihi diarassa puttia avehi ।</l>
<l>tuha kamma—vāva—uttaṇa—taṇuāe galaṃti	valaāi ॥ 86 ॥</l>
</lg></b>
<pb n="1235"/>
<lg>
<l>(ātmagṛha/dharanepathyaṃ tāvad idaṃ devarasya putrike! apehi ।</l>
<l>tava	karmavyāpṛtatvatanukāyāḥ	galanti	valayāni ॥)</l>
</lg>
<p><b>cihnanihnavo</b> yathā—</p>
<b><lg>
<l>attassa	paḍimā	uaratthādaporīe ।</l>
<l>bālaa dhaṇṇosi tumaṃ jeṇa jiaṃtī piā diṭṭhā ॥ 87 ॥</l>
</lg></b>
<lg>
<l>(ātmanaḥ	pratimā	udarasthā	X	X ।</l>
<l>bālaka dhanyo'si tvaṃ yena jīvantī priyā dṛṣṭā ॥)</l>
</lg>
<p>yathā vā—</p>
<b><lg>
<l>ḍhakkaṃtī aharaṃ pāāreṇa/pāvāraeṇa hemaṃtapavaṇa—phuḍiaṃpi ।</l>
<l>ai ujue kilissasi vijaṃpiuṃ diarajāāe ॥ 88 ॥</l>
</lg></b>
<lg>
<l>(chādayantyadharaṃ prāvārakeṇa hemantapavanasphuṭitamapi ।</l>
<l>ayi ṛjuke kliśyasi vijalpituṃ devarajāyayā ॥)</l>
</lg>
<b><lg>
<l>evaṃ saṅketadānādiśeṣākūpārapāragā ।</l>
<l>ityudbhedasamādhānapracchādanaviśāradā ॥ 89 ॥</l>
</lg></b>
<b><lg>
<l>deśakāleṅgitākārabhāvopāyābhiyogavit	।</l>
<l>nārī nareṣu sarveṣu naro nārīṣu siddha‍yati ॥ 90 ॥</l>
</lg></b>
<b><lg>
<l>aviṣkṛto'yamabhiyogavidhiryathāvadātaḥ paraṃ punaramī ramaṇāp‍tipūrvāḥ ।</l>
<l>pūrvānurāgatarupallavabhūtadūtasampreṣaṇaprabhṛtayaḥ	prakaṭīkriyante ॥ 91 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
abhiyogavidhiprakāśo nāma</b></p>
<p><b>॥ sap‍taviṃśaḥ prakāśaḥ ॥ 27 ॥</b></p>
<b><lg>
<l>asmin prākṛtabhoje mahābdhikalpe'nubhāvapaiśunikāḥ ।</l>
<l>pravahanti hanta nadyo nigūḍhabhāvā dhvanipreṣṭhāḥ ॥</l>
</lg></b>
<pb n="1236"/>
<p>atha</p>
<p><b>śṛṅgāraprakāśe aṣṭāviṃśaḥ prakāśaḥ</b></p>
<p>abhiyogavidhiprakāśaḥ</p>
<p>(<b>dūtaviśeṣāḥ</b>)</p>
<p>svayaṃ darśanasyālābhe dūtasampreṣaṇādayaḥ । teṣu dūtasampreṣaṇaṃ nāyakayoḥ karma ।
tadajñātadūtaviśeṣakarmaṇoḥ na ghaṭata iti dūtaviśeṣāḥ dūtakarmāṇi ca prāgevābhidhīyante ।
tatra jātyādiyogād <b>dūtaviśeṣāścaturaśītiḥ</b> prāyaśo bhavanti । yathocyate—</p>
<b><lg>
<l>jātirguṇaḥ kriyā dravyaṃ sambandho'rthaḥ prayojanam ।</l>
<l>prayogo yogyatā strītvaṃ dūtabhedeṣu hetavaḥ ॥ 1 ॥</l></lg></b> iti । teṣu—
<p><b>1. jāteḥ</b> — devaḥ, manuṣyaḥ, kinnaraḥ, vānaraḥ, śukaḥ, śārikā, pārāvataḥ, haṃsa iti ।</p>
<p><b>2. guṇataḥ</b> — pitṛpaitāmahaṃ, adṛṣṭavaikṛtaṃ, avisaṃvādakaṃ, alobhaśīlaṃ, aparihāryaṃ,
amantravisrāvi, dhārmikaṃ, bharasahiṣṇu ceti mitrasaṃpat (iti) ।</p>
<p><b>3. kriyātaḥ</b> — sahapāṃsukrīḍitaṃ, upakārasambaddhaṃ, janmāntarārjitaṃ, sahādhyāyi, samāna—
śīlavyasanaṃ, yaścāsya rahasyāni marmāṇi vidyāt (rahasyamarmavedī), yasya
ca vidyāt (viditamarmarahasyā), dhātryapatyasahasaṃvṛddham (sahasaṃvṛddhā) iti ।</p>
<p><b>4. dravyataḥ</b> — mālākāra—tāmbūlika—gāndhika—saurika—pīṭhamarda—viṭa—vidūṣaka—
pāṣaṇḍinaḥ, mitrāṇi iti ।</p>
<p><b>5. sambandhataḥ</b> — guruḥ, sakhā, śiṣyaḥ, ātmā, jñātiḥ, aurasaḥ, kanīyān iti ।</p>
<p><b>6. arthataḥ</b> — arthaḥ,anarthapratighātaḥ, sahārthatā, prāp‍tiḥ, pratāraṇaṃ, ānṛṇyaṃ, kīrtiḥ,
pratītiḥ, ityamīṣāmāstheyāni (iti) ।</p>
<p><b>7. prayojanataḥ</b>— dayā, s‍nehaḥ, kutūhalaṃ, abhiprāyopalambhaḥ, pūrvaprārthanā, anyataraprārthanā,
śīlaṃ, saṅgharṣa iti amīṣāmāstheyāni (iti) ।</p>
<p><b>8. prayogataḥ</b> —pracchannaḥ, prakāśaḥ, hīnaḥ, utkṛṣṭaḥ, uddhataḥ, udāttaḥ, dhṛṣṭaḥ, śaṭha iti ।</p>
<p><b>9. yogyatāyāḥ</b> — nisṛṣṭārthaḥ, parimitārthaḥ, patrahārakaḥ, mūkadūtaḥ (iti) ।</p>
<p><b>10. strītvādi</b> —īkṣaṇikā, bhikṣukī, sakhī, dhātreyikā, vidhavā, dāsī, śilpakārikā,
śilpinī iti । (kāmasū. 5.4)</p>
<pb n="1237"/>
<p>teṣu— <b>vidhavā</b> jātimadbha‍yaḥ; <b>sakhī</b> guṇavadbhayaḥ; <b>dhātreyikā</b> kriyāvadbha‍yaḥ; <b>bhikṣukī</b>
dravyanimittebhyaḥ; <b>dāsī</b> sambandhakṛtebhyaḥ; <b>īkṣaṇikā</b> arthahetubhyaḥ; <b>śilpakārikā</b>
prayojanikebhyaḥ; <b>śilpinī</b> prāyogikebhyaḥ prāyeṇa iti । tatra —</p>
<p>(<b>1. jāteḥ —8</b>)</p>
<p>1. <b>devāḥ sap‍tarṣayaḥ</b>; yathā <b>kumārasambhave</b>—(kusaṃ. 6.94)</p>
<b><lg>
<l>te himālayamāmantrya punaḥ prekṣya ca śūlinam ।</l>
<l>siddhaṃ cāsmai nivedyārthaṃ tadvisṛṣṭāḥ khamudyayuḥ ॥ 2 ॥</l>
</lg></b>
<p>2. <b>manuṣyāḥ</b> avibhavā bhūpaprabhṛtayaḥ; ha<b>rṣacarite</b> yathā—</p>
<b><lg>
<l>tasya ca sutā kumārī rūpavatī sarvalakṣaṇopetā ।</l>
<l>tāṃ sa bhavataḥ prayacchati haccho prahite sahāsmābhiḥ(?) ॥ 3 ॥</l>
</lg></b>
<p>3. <b>kinnaramithunaṃ</b> cārumatyāṃ yathā—</p>
<b><lg>
<l>kanakakuṇḍalamaṇḍitagaṇḍayā jaghanadeśaniveśitavīṇayā ।</l>
<l>amararājapure varakanyayā tava yaśo vimalaṃ parigīyate ॥ 4 ॥</l>
</lg></b>
<p>4. <b>vānaraḥ</b> hanūmān; <b>rāmāyaṇe</b> yathā—(bhaṭṭi. 10.38)</p>
<b><lg>
<l>tasyādhivāse tanurutsukā'sau dṛṣṭā mayā rāmapatiḥ pramanyuḥ ।</l>
<l>kāryasya sāro'yamudīrito vaḥ proktena śeṣeṇa kimuddhatena ॥ 5 ॥</l>
</lg></b>
<p>5. <b>śukaḥ</b> jaratkīraḥ; <b>śūdrakakathāyāṃ</b> harimatīvṛttānte yathā—</p>
<b><lg>
<l>jaṃvada ṇaravai viṇau paāsai tāṃvahi kīru nirārua bhāsai ।</l>
<l>hāri	lakkhajaṇajuttaho	dijjau	saṃkhaatta—vaṇiuttaho ॥ 6 ॥</l>
</lg></b>
<lg>
<l>(yāvan narapatirvinayaṃ prakāśayati tāvat kīraḥ niścitaṃ bhāṣate ।</l>
<l>hāraḥ	lakṣajanayuktāya	dīyatāṃ	śaṅkhadatta—vaṇik‌putrāya ॥)</l>
</lg>
<p>6. <b>śārikā</b> medhāvinī ; <b>bṛhatkathāyāṃ</b> nandaprabodhane yathā—</p>
<b><lg>
<l>kiṃ krandasi nirākrāntā nandano rājataskaraḥ ।</l>
<l>amṛte viṣamutpannaṃ yato rājā tato bhayam ॥ 7 ॥</l>
</lg></b>
<p>7. <b>pārāvatassamudraghoṣaḥ;</b> trailokyasundaryāṃ yathā—</p>
<b><lg>
<l>kiṃ tvaṃ naiva yaśodayā stutavapurmārgeṇa gāścārayan
kiṃ vā no bhavatā varāhavapuṣā pṛthvīyamabhyuddha‍ṛtā ।</l>
<pb n="1238"/>
<l>no vā kaṃ sabalaṃ karoṣi samare vidhvastasainyaṃ haṭhā—
ditthaṃ vaibudhavandanīyamahimā tvaṃ deva lakṣmīpatiḥ ॥ 8 ॥</l>
</lg></b>
<p>8. <b>haṃsau</b> haimantakavasantakau <b>damayantyāṃ</b> nalopagamane yathā—</p>
<b><lg>
<l>prasārya hastaṃ nipuṇena tena dhṛtastadainaṃ dhṛtavikrameṇa ।</l>
<l>krameṇa haṃso damayantikāyāḥ sandeśakaṃ divyagirācacakṣe ॥ 9 ॥</l>
</lg></b>
<p>teṣāṃ madhye manuṣyaḥ śreyān । tasyaiva vakṣyamāṇaguṇādisampad‍yogāt । mitre hi dūtakarma
<b>kāmasūtrakāraḥ</b>	kīrtayati—"yadubhayoḥ sādhāraṇamubhayatrodāraṃ viśeṣato nāyikāyāṃ
visrabdham aśeṣaguṇayogi mitram । tatra dūtakarma" (kāmasū. 1.5)</p>
<p><b>maitrī samānasukhaduḥkhānāṃ, yathā manuṣyāṇām ।</b> naivaṃ devatiraś‍cāmiti niścayaḥ ।
manuṣyā hi prāyaśaḥ ॰ ॰ ruyuprabhṛtayaḥ samānaśīlavyasanavayasāṃ vayasyānāmarthe jīvitamapi
parityajanti, narakamapi viśanti । na punardevāḥ tiryañco veti ।</p>
<p>(<b>2. guṇataḥ —8</b>)</p>
<p><b>guṇavatsu</b> —</p>
<p>9. <b>pitṛpaitāmahaḥ,</b> vatsarājasya yaugandharāyaṇaḥ <b>tāpasavatsarāje</b> ।</p>
<p>10. <b>adṛṣṭavaikṛtaḥ,</b> bandhudattaḥ śūdrakasya <b>vinayavatyupayamane</b> ।</p>
<p>11. <b>avisaṃvādakaḥ,</b> nalaḥ devānāṃ <b>nalopākhyāne</b> ।</p>
<p>12. <b>alobhaśīlaḥ,</b> śantanordevavrataḥ <b>satyavatīvaraṇe</b> ।</p>
<p>13. <b>aparihāryā/anapahāryā,</b> udayanasya vāsavadattā <b>padmāvatīvivāhe</b> ।</p>
<p>14. <b>amantra(vi)srāvī,</b> mādhavādīnāṃ bhūrivasuḥ <b>mālatīmādhave</b> ।</p>
<p>15. <b>dhārmikaḥ,</b> abhimanyoḥ bībhatsuḥ <b>uttaropayamane</b> ।</p>
<p>16. <b>bharamahiṣṇuḥ,</b> viśvāmitraḥ rāmalakṣmaṇayoḥ <b>sītormilāpradāne</b> iti ।</p>
<p>(<b>3. kriyātaḥ —8</b>)</p>
<p><b>kriyā</b> —</p>
<p>17. <b>sahapāṃsukrīḍā,</b> kuvalayāvalī, mahānuvatyāḥ, <b>līlāvatyām</b> ।</p>
<p>18. <b>upakārasambaddhā,</b> madanamañjarī, vikramādityasya <b>kaliṅgasenālābhe</b> ।</p>
<p>19. <b>janmāntarārjitaḥ,</b> maheśvara umāyāḥ <b>kumārasambhave</b> ।</p>
<p>20. <b>sahādhyāyī,</b> madirāvatībhrātā vasuvegasya <b>madirāvatīvivāhe</b> ।</p>
<p>21. <b>samānaśīlavyasanaḥ,</b> malayaketuḥ jīmūtavāhanasya <b>nāgānande</b> ।</p>
<pb n="1239"/>
<p>22. <b>rahasyamarmavedī,</b> kanakalekhādīnāṃ śaktivegaḥ <b>caturdārikālābhe</b> ।</p>
<p>23. <b>viditamarmarahasyā</b> naravāhanadattasya<b>karpūrikālābhe</b> ।</p>
<p>24. <b>sahasaṃvṛddhā,</b> dhātreyikā lavaṅgikā malayavatyā/mālatyāḥ <b>vakulamālāpraṇaye</b> iti ।</p>
<p>(<b>4. dravyataḥ —8</b>)</p>
<p><b>dravyavatsu</b> —</p>
<p>25. <b>mālākāraḥ</b> mayūrakaḥ, kusumagehasya <b>kundamālāyām</b> ।</p>
<p>26. <b>tāmbūlikaḥ,</b> tāḍajavaḥ devasenasya <b>śākhinīsaṃvāde</b> ।</p>
<p>27. <b>gāndhikaḥ,</b> gaudherekaḥ svayaṃprabhāyā <b>īrṣyāluvipralambhe</b> ।</p>
<p>28. <b>saurikaḥ,</b> śākunikaḥ śakuntikāyāṃ <b>sātakarṇiharaṇe</b> ।</p>
<p>29. <b>pīṭhamardaḥ,</b> dantakaḥ śūdravatsasya <b>kāmasenāvipralambhe</b> ।</p>
<p>30. <b>viṭaḥ,</b> mūladevaḥ cārulocanasya <b>śākhāviśākhopākhyāne</b> ।</p>
<p>31. <b>vidūṣakaḥ</b> vasantakaḥ udayanasya <b>sāgarikāvipralambhavyatikare</b> ।</p>
<p>32. <b>pāṣaṇḍī</b> bhairavānandaḥ caṇḍapālasya karpūramañjarīsaṅgamana iti ।</p>
<p>uktaṃ	ca—<b>"mālākāra—tāmbūlika—gāndhika—pīṭhamarda—viṭa—vidūṣaka—
pāṣaṇḍino mitrāṇi, tadyoṣinmitrāśca nāgarikāḥ syuḥ"</b> iti (kāsū. 1.5)1 ।</p>
<p>teṣu— mālākārādayassuprasiddhāḥ । avibhavastu mālikāphenakaṣāyamātraparicchadaḥ,
pūjyadeśādāgataḥ, kalāsu vicakṣaṇaḥ; tadupadeśena goṣṭhyāṃ veśe ca vāsayedātmānamiti
pīṭhamardaḥ2, (kāmasū. 1.4) bhuktavibhavastu tatratya eva guṇavān sakalatraḥ goṣṭhyāṃ veśe
ca bahumataḥ, tadupajīvanaḥ viṭaḥ3 (kāmasū. 1.4) ekādaśavidyastu krīḍanakaḥ viśvāsyaśca
vidūṣakaḥ, vaihāsiko vā4 । muṇḍajaṭilavyañjanaḥ kuhaka aindrajāliko vā pāṣaṇḍī5 ।
te hi prāyeṇa nāgarakāṇāṃ <b>mitrāṇi, mantriṇaḥ, dūtāśca</b> bhavanti ।</p>
<p>(<b>5. sambandhataḥ —8</b>)</p>
<p><b>sambandhiṣu</b></p>
<p>33. <b>sakhā,</b> kapiñjalaḥ puṇḍarīkasya mahāśvetābhiṣaṅge6 ।</p>
<p>34. <b>guruḥ,</b> upavarṣaḥ upakośāyāḥ kathāpīṭhe7 ।</p>
<p>35. <b>śiṣyaḥ,</b> gālavaḥ kuśikasūnoḥ mādhavīniṣkrayaṇe8 ।</p>
 NOTES pg=1239!
1–5. kāmasūtre1.4,5,72, 57–59 । 6. kādambaryām । 7. bṛhatkathāyāḥ prathamo bhāgaḥ ।
8. ayaṃ vṛttāntaḥ hariścandracarite । 9. mālatīmādhave ।
<pb n="1240"/>
<p>36. <b>preṣyaḥ,</b> kalahaṃsakaḥ mādhavasya citraphalakānayane1 ।</p>
<p>37. <b>ātmā,</b> maharṣiveṣo rāvaṇasya sītāharaṇe ।</p>
<p>38. <b>jñātiḥ,</b> mahāśvetā kādambaryāścandrāpīḍānayane ।</p>
<p>39. <b>aurasaḥ,</b> nāciketuḥ pitureva māturupayamane2 ।</p>
<p>40. <b>kanīyān,</b> gopālakaḥ pālakasya kathāmukhalambhe ।</p>
<p>(<b>6. arthataḥ —8</b>)</p>
<p>athāto'rtha—prayojana—prayoga—yogyatā—vatāmudāharaṇāni । tatra asiddhāya yasmai
pumān pravartate saḥ arthyamānatvā<b>darthaḥ</b> ।</p>
<p>pūrvasiddhaṃ sat yadyenamasmai karmaṇe pravartayati tatpravṛttinimittatvāt <b>prayojanam</b> ।</p>
<p>prayojanāpekṣayā rūpasvarūpaveṣabhāṣādivyatyayaḥ <b>prayogaḥ</b> ।</p>
<p>sambhāvanādibhiryathāsthānamupayogo <b>yogyatā</b> । tatra</p>
<p>41. artheṣu yataḥ svakāryasiddhiḥ <b>so'rthaḥ</b>, yathā—(kusaṃ. 6.27)</p>
<b><lg>
<l>so'haṃ tṛṣṇāturairvṛṣṭiṃ vidyutvāniva cātakaiḥ ।</l>
<l>ariviprakṛtairdevaiḥ prasūtiṃ prati yācitaḥ ॥ 10 ॥</l>
</lg></b>
<p>42. vyasanapraśasanam <b>anarthapratighātaḥ1</b>, yathā—(raghu. 16.69)</p>
<b><lg>
<l>tasmāt samudrādiva mathyamānādud‍vṛttanakrāt sahasonmamajja ।</l>
<l>lakṣmyeva sārdhaṃ surarājavṛkṣaḥ kanyāṃ puraskṛtya bhujaṅgarājāḥ ॥ 11 ॥</l>
</lg></b>
<p>43. kāryasiddhau sādhāraṇyamubhayoḥ <b>sahārthatā</b>, yathā—</p>
<b><lg>
<l>tasya droṇo dhanuṣi na gurussvasti devavratāya
cchannābhyāsaṃ	kurupatirayaṃ	śrīsamūḍhairvilāsaiḥ ।</l>
<l>bhoḥ karṇādyāśśṛṇuta tadimāṃ brāhmaṇasyāsya vāṇīṃ
rādhāyantraṃ	racayata	punarviddhamapyastvaviddham ॥ 12 ॥</l>
</lg></b>
<p>44. deśakālātmaprāp‍taucityajñāna<b>māp‍tiḥ</b> yathā—(raghu. 6.20)</p>
<b><lg>
<l>tato nṛpāṇāṃ śrutavṛttavaṃśā puṃvat pragalbhā pratihārarakṣī ।</l>
<l>prāk sannikarṣaṃ gamadheśvarasya nītvā kumārīmavadat sunandā ॥ 13 ॥</l>
</lg></b>
 NOTES pg=1240!
1. katheyaṃ bhīṣmasyeti jñāyate iti rāghavaḥ ।
2. vyasanapraśasanamarthaprati॰ iti rā. HOS pṛ. 1362
<pb n="1241"/>
<p>45. vañcanīyeṣu kālaharaṇaṃ <b>pratāraṇam</b>, yathā—(māmā. 6.2)</p>
<b><lg>
<l>he	rājānaścaramavayasāmājñayā	sañcaradhvaṃ
kartavyeṣu,	śravaṇasubhagaṃ	bhūmidevāḥ	paṭhantu ।</l>
<l>citraṃ	nānāvacananivahaiśceṣṭatāṃ	maṅgalebhyaḥ
pratyāsannastvarayati hi no janyayātrāpraveśaḥ ॥ 14 ॥</l>
</lg></b>
<p>46. upakṛtasya pratyupakaraṇam <b>ānṛṇyaṃ</b>, yathā—(kusaṃ. 5.86)</p>
<b><lg>
<l>'adyaprabhṛtyavanatāṅgi! tavāsmi dāsaḥ' ॥ 15 ॥</l></lg></b> (pṛ. 1184) ityādi
<p>47. karmāpādanamātraṃ <b>kīrtiḥ</b>, yathā—(kusaṃ. 3.23)</p>
<b><lg>
<l>sa mādhavenābhimatena sakhyā ratyā ca sāśaṅkamanuprayātaḥ ।</l>
<l>aṅgavyayaprārthitakāryasiddhiḥ sthāṇvāśramaṃ haimavataṃ jagāma ॥ 16 ॥</l>
</lg></b>
<p>48. karmātiśayādibhiḥ manaḥprasādaḥ <b>prītiḥ</b>, yathā—(māmā. 10.23)</p>
<b><lg>
<l>ślāghyānāṃ guṇināṃ dhuri sthitavati śreṣṭhānvavāye tvayi
pratyastavyasane mahīyasi paraṃ prīto'smi jāmātari ।</l>
<l>teneyaṃ madayantikādya bhavataḥ prītyai tava preyase
mitrāya	prathamānurāgaghaṭitāpyasmābhirutsṛjyate ॥ 17 ॥</l>
</lg></b>
<p>(<b>7. prayojanataḥ —8</b>)</p>
<p><b>prayojaneṣu</b>—</p>
<p>49. mā bhūdanayoḥ parasparamayogādatyāhitamiti <b>dayā</b>, yathā—(māmā. 4.5)</p>
<b><lg>
<l>mā vāṃ sapat‍neṣvapi nāma tad bhūt pāpaṃ yadasyāṃ tvayi vā viśaṅkyam ।</l>
<l>tat sarvathā saṅgamanāya yat‍naḥ prāṇavyayenāpi mayā vidheyaḥ ॥ 18 ॥</l>
</lg></b>
<p>50. nāyakena nāyikāyāṃ hṛdayabandhanaṃ <b>s‍nehaḥ</b>, yathā—(māmā. 6.7)</p>
<b><lg>
<l>vidhātā bhadraṃ no vitaratu manojñāya vidhaye
vidheyāsurdevāḥ	paramamaraṇīyāṃ	pariṇatim ।</l>
<l>kṛtārthau	bhūyāstāṃ	priyasuhṛdapatye	paramataḥ
prayat‍naḥ kṛts‍no'yaṃ phalatu śivatātiśca bhavatu ॥ 19 ॥</l>
</lg></b>
<p>51. yuktāvimau parasparasyeti <b>kutūhalaṃ</b>, yathā—(māmā. 1.16)</p>
<b><lg>
<l>śarajjyots‍nākāntaṃ kumudamiva taṃ nandayatu sā
sujātaṃ kalyāṇī bhavatu kṛtakṛtyassa ca yuvā ।</l>
<pb n="1242"/>
<l>varīyānanyonyapraguṇaguṇanirmāṇanipuṇo
vidhāturvyāpāraḥ phalatu ca manojñaśca bhavatu ॥ 20 ॥</l>
</lg></b>
<p>52. lajjādibhiḥ nāyakayoranirvāde vastuno/vastuni jñāna<b>mabhiprāyopalambhaḥ</b>, yathā—</p>
<b><lg>
<l>tasmin	samāveśitacittavṛttiminduprabhāmindumatīmavetya ।</l>
<l>pracakrame vaktumanukramajñā savistaraṃ vākyamidaṃ sunandā ॥ 21 ॥</l></lg></b>(raghu. 6.70)
<p>53. nāyakayoḥ pūrvapuruṣaiḥ tatra vastuni protsāhanaṃ <b>pūrvaprārthanā</b>, yathā—(māmā. 1.9)</p>
<b><lg>
<l>yanmāṃ	vidheyaviṣaye	sa	bhavānniyuṅkte
s‍nehasya	tatphalamasau	praṇayasya	sāraḥ ।</l>
<l>prāṇaistapobhirathavā'bhimataṃ	madīyaiḥ
kṛtyaṃ ghaṭeta suhṛdo yadi tat kṛtaṃ syāt ॥ 22 ॥</l>
</lg></b>
<p>54. saiva nāyake nāyikāyā vihitā<b>nyataraprārthanā</b> yathā—(māmā. 4.6)</p>
<b><lg>
<l>dayā vā s‍neho vā bhavati hi nije'smin śiśujane
bhavatyāssaṃsārād	viratamapi	cittaṃ	dravayati ।</l>
<l>ataśca	pravrajyāsulabhasamayācāravimukhaḥ
prasaktaste	yat‍naḥ	prabhavati	punardaivamaparam ॥ 23 ॥</l>
</lg></b>
<p>55. phalanirapekṣāpravṛttiśśīlam, yathā—(kusaṃ. 1.50)</p>
<b><lg>
<l>tāṃ nāradaḥ kāmacaraḥ kadācit kanyāṃ kila prekṣya pitussamīpe ।</l>
<l>samādideśaikavadhūṃ	bhavitrīṃ	premṇā	śarīrārdhaharāṃ	harasya ॥ 24 ॥</l>
</lg></b>
<p>56. parasparaspardhā <b>saṅgharṣaḥ</b>, yathā—</p>
<b><lg>
<l>aha bhaṇai aalasāmī kaivaa—diasaṃtaraṃta—majjhammi ।</l>
<l>ṇāṇesi pāamūle jai gaṇiaṃ tā ṇa jīāmi ॥ 25 ॥</l>
</lg></b>
<lg>
<l>(atha bhaṇati acalasvāmī katipayadivasāntarāntamadhye ।</l>
<l>nānayasi pādamūle yadi gaṇikāṃ tarhi na jīvāmi ॥)</l>
</lg>
<p>(<b>8. prayogataḥ —8</b>)</p>
<p>57. prayogeṣu rūpādi(nā) <b>pracchanno</b>, yathā—(kusaṃ. 5.30)</p>
<b><lg>
<l>athājināṣāḍhadharaḥ pragalbhavāg jvalanniva brahmamayena tejasā ।</l>
<l>viveśa kaścijjaṭilastapovanaṃ śarīrabaddhaḥ prathamāśramo yathā ॥ 26 ॥</l>
</lg></b>
<pb n="1243"/>
<p>58. <b>prakāśo</b> yathā—(kusaṃ. 5.84)</p>
<b><lg>
<l>ito gamiṣyāmyathaveti vādinī cacāla sā ca stanabhinnavalkalā ।</l>
<l>svarūpamāsthāya ca tāṃ kṛtasmitaḥ samālalambe vṛṣarājaketanaḥ ॥ 27 ॥</l>
</lg></b>
<p>59. <b>hīno</b> yathā—(kusaṃ. 5.40)</p>
<b><lg>
<l>ato'tra kiñcidbhavatīṃ bahukṣamāṃ dvijātibhāvādupapannacāpalaḥ ।</l>
<l>ayaṃ janaḥ praṣṭumanāstapodhane na ced rahasyaṃ prativaktumarhasi ॥ 28 ॥</l>
</lg></b>
<p>60. <b>utkṛṣṭo</b> yathā—(kusaṃ. 5.31)</p>
<b><lg>
<l>tamātitheyaṃ(yī) bahumānapūrvayā saparyayā pratyudiyāya pārvatī ।</l>
<l>bhavanti sāmye'pi niviṣṭacetasāṃ vapurviśeṣeṣvatigauravāḥ kriyāḥ ॥ 29 ॥</l>
</lg></b>
<p>61. <b>uddhato</b> yathā—(kusaṃ. 5.50)</p>
<b><lg>
<l>kiyac‍ciraṃ śrāmyasi gauri! vidyate mamāpi pūrvāśramasañcitaṃ tapaḥ ।</l>
<l>tadardhabhāgena labhasva kāṅ‌kṣitaṃ patiṃ tamicchāmi ca sādhu veditum ॥ 30 ॥</l>
</lg></b>
<p>62. <b>udātto</b> yathā—(kusaṃ. 5.32)</p>
<b><lg>
<l>vidhiprayuktāṃ pratigṛhya satkriyāṃ pariśramaṃ nāma vinīya ca kṣaṇam ।</l>
<l>umāṃ sa paśyan‍nṛjunaiva cakṣuṣā pracakrame vaktumanujjhitakramaḥ ॥ 31 ॥</l>
</lg></b>
<p>63. <b>dhṛṣṭo</b> yathā—(kusaṃ. 5.83)</p>
<b><lg>
<l>nivāryatāmāli! kimapyasau vaṭuḥ punarvivakṣuḥ sphuritottarādharaḥ ।</l>
<l>na kevalaṃ yo mahato'pabhāṣate śṛṇoti tasmādapi yassa pāpabhāk ॥ 32 ॥</l>
</lg></b>
<p>64. <b>śaṭho</b> yathā—(kusaṃ. 5.72)</p>
<b><lg>
<l>vapurvirūpākṣamalakṣyajanmatā digambaratvena niveditaṃ vasu ।</l>
<l>vareṣu yad bālamṛgākṣi! dṛśyate tadasti kiṃ vyastamapi trilocane ॥ 33 ॥</l>
</lg></b>
<p>(<b>9. yogyatāyāḥ —4</b>)</p>
<p>yogyeṣu <b>nisṛṣṭārthaḥ</b> prāyo yathā........., dūtasampreṣaṇe <b>parimitārtho</b> yathā ........,</p>
<p>sandeśadāne <b>patrahārako</b> yathā........, patrapraṇidhāne <b>mūkadūto</b> yathā........</p>
<p>agrato dūtīkalpe vakṣyāmaḥ । etena etatprabhedā api vyākhyātāḥ ।</p>
<p>kā punariyaṃ yogyatā?</p>
<p>nanūktaṃ sambhāvanādibhiryathāsthānamupayogo <b>yogyatā</b> iti ।</p>
<p>ke punassambhāvanādayaḥ?</p>
<pb n="1244"/>
<b><lg>
<l>sambhāvanātha viśvāsaḥ pravṛttirmantrasaṅgrahaḥ ।</l>
<l>manonirvāṇamutsāha āśvāsaḥ kāryanirṇayaḥ ॥ 34 ॥</l></lg></b> iti ।
<p>tatra prekṣāpūrvakārī dūtasampreṣaṇādiṣu vartamānaḥ, jātimatsu devādiṣveva dautyaṃ
sambhāvayati । guṇavastu pitṛpaitāmahādiṣveva viśvasiti । kriyānimitteṣu sahapāṃsu—
krīḍitādiṣveva pravartate । dravyanimitteṣu mālākārādiṣveva mantrasaṅgrahaṃ karoti ।
sambandhiṣu gurvādiṣveva saṃśayacchedaṃ vidhatte । arthapareṣveva pratyāśāmutsahate । prayojanapareṣveva
śaśvadāśvasiti । prāyogikeṣveva kāryasiddhiṃ niścinoti, iti ।</p>
<p>sambhāvanādīnāmapi ko heturiti cet? ya eva nisṛṣṭārthāderdūtabhedasya dūtyabhiprāyeṇa
buddhimanto vāggminaśca vyāpriyante । yadāha— (ṛve. 10.71.2)</p>
<b><lg>
<l>sak‍tumiva titaunā punanto yatra dhīrā manasā vācaḥ kuru ।1</l>
<l>yatrāsahāyaḥ sakhyāni jānate bhadraiṣāṃ lakṣmīrnihitādhivāci ॥ 35 ॥</l>
</lg></b>
<p>kiñca—(māmā. 3.11)</p>
<b><lg>
<l>śās‍tre pratiṣṭhā sahajaśca bodhaḥ prāgalbhyamabhyastaguṇā ca vāṇī ।</l>
<l>kālāvabodhaḥ pratibhānavatvamete guṇāḥ kāmadughāḥ kriyāsu ॥ 36 ॥</l>
</lg></b>
<p>tatra buddhimate(ttve?) śuśrūṣādayo'ṣṭau <b>dhīguṇā</b> eva yogyatāyāḥ hetuḥ —</p>
<p><b>1. śuśrūṣā, 2. śravaṇaṃ, 3. grahaṇaṃ, 4. dhāraṇaṃ, 5. vijñānaṃ,
6–7. ūhāpohau, 8. tattvābhiniveśaḥ</b> iti ।</p>
<p>buddhimān hi śrotavyaṃ śuśrūṣate; śuśrūṣitaṃ śṛṇotiḥ śrutaṃ gṛh‍ṇāti; gṛhītaṃ
dhārayati, dhṛtaṃ vikalpayati, vikalpitaṃ tarkayati; tarkitamapohate; apoḍhaṃ niścinoti' iti ।</p>
<p>vāggmitve tu (hetuḥ) puṇyaparipākajanmāntarīyasaṃskārābhyāsayogaḥ ।</p>
<p>yathocyate— (kirātā. 14.3)</p>
<b><lg>
<l>viviktavarṇābharaṇā sukhaśrutiḥ prasādayantī hṛdayānyapi dviṣām ।</l>
<l>pravartate	nākṛtapuṇyakarmaṇāṃ	prasannagambhīrapadā	sarasvatī ॥ 37 ॥</l>
</lg></b>
<p>api ca—(saka. 2.177)</p>
<b><lg>
<l>vidyāspa/syando vāgvidāṃ yaḥ prasannaḥ pūjyāṃ vācaṃ devatāṃ tāṃ namāmaḥ ।</l>
<l>yāṃ brahmāṇaścetayante viśokāḥ sā no deyāt sūnṛtā sūnṛtāni ॥ 38 ॥</l>
</lg></b>
 NOTES pg=1244!
1. ṛve. tu pāṭhaḥ — 'vācaḥ kuru vācamakrata, yatrāsahāyaḥ atrāsakhāyaḥ' iti
<pb n="1245"/>
<p>kiṃ tatheti cet—(urāca. 5.30)</p>
<b><lg>
<l>kāmān dugdhe viprakarṣatyalakṣmīṃ kīrtiṃ sūte durhṛdo nirdahantī ।</l>
<l>śuddhāṃ śāntāṃ mātaraṃ maṅgalā1nāṃ dhenuṃ dhīrāḥ sūnṛtāṃ vācamāhuḥ ॥ 39 ॥</l>
</lg></b>
<p><b>asūnṛtā kīdṛgiti</b> cet—(urāca. 5.29)</p>
<b><lg>
<l>munayo	rākṣasīmāhurvācamunmattadṛp‍tayoḥ ।</l>
<l>sā yonissarvavairāṇāṃ sā hi lokasya nairṛtiḥ ॥ 40 ॥</l>
</lg></b>
<p>ata āhuḥ—(bārā. maṅgalam)</p>
<b><lg>
<l>ādyaḥ kando vedavidyālatānāṃ divyaṃ1 cakṣurnirnimeṣaṃ kavīnām ।</l>
<l>yo yenārthī tasya tatprakṣarantī vāṅ‍mūrtirme devatā sannidhattāmū ॥ 49 ॥</l>
</lg></b>
<p>parasparakṛtabuddhimattvavāgmitvayorupakāryopakārakabhāvaḥ	sarvadaiva	sāhacaryāt ।
yadāha—"taṃ vidyākarmaṇī samanvārabhete pūrvaprajñā ca" (bṛhadā. 4.4.2) । etena
guṇa—kriyā—dravya—sambandha—artha—prayojana—prāyogā api saṅgṛhītāḥ । sarveṣāṃ
buddhimatvenaivopayogāt । tatra—</p>
<p>65. śuśrūṣādyaṣṭaguṇayukto <b>nisṛṣṭārthaḥ</b> । sa hyanukto'pi svabuddha‍yaiva sarvaṃ sādhayati ।</p>
<p>66. śuśrūṣā—śravaṇa—grahaṇa—dhāraṇāvān <b>parimitārthaḥ</b> । sa hi sandeśamātrameva prāpayati ।</p>
<p>67. śuśrūṣāśravaṇavān <b>patrahārakaḥ</b> । sa hi sandeśārthaṃ grahītumakṣamaḥ patramātramupanayati ।</p>
<p>68. sarvaguṇābhāvavān <b>mūkadūtaḥ</b> । sa hi pāṣāṇakalpaḥ । kalpanāśūnyatvāt vakṣyamāṇaṃ
svalakṣaṇamevānubadh‍nāti ।</p>
<p>kā tarhi yogyatā? jātyādīnāṃ sadbhāve(sambhave?) sati vācaṃyamatvameva । yadāha—</p>
<p><b>'apadoṣataiva viguṇasya guṇaḥ'</b> iti । (māgha. 9.12) kiñca—</p>
<b><lg>
<l>varaṃ	kṛtadhvastaguṇādatyantamaguṇaḥ	pumān ।</l>
<l>prakṛtyā hyamaṇiḥ śreyān‍nālaṅkāraś‍cyutopalaḥ ॥ 42 ॥</l></lg></b> iti ।
<p>eteṣāṃ yathāsthānamupayogaḥ । teṣu prāyeṇa devamanuṣyau, pāṣaṇḍipīṭhamardau ca nisṛṣṭārthau ।
śārikāśukau, viṭavidūṣakau ca parimitārthau kinnaravānarau, mālākāra—tāmbūlikau ca
patrahārakau । haṃsapārāvatau, gāndhikasaurikau ca mūkadūtau । evaṃ sahapāṃsukrīḍitasahādhyāyinau,
pitṛpaitāmahavit,	viditamarmarahasyau,	amantravisaṃvādakau	ca	parimitārthau ।
 NOTES pg=1245!
1. jaihvyamiti mudrā । atrākaro mṛgya iti rāghavaḥ ।
<pb n="1246"/>
janmāntaropārjitopakārasambaddhau aparihāryādṛṣṭavaikṛtau ca patrahārakau । samānaśīlavyasana—
dhātreyakau, dhārmikālobhaśīlau ca mūkadūtau । evamātmā gururudāttotkṛṣṭau ca nisṛṣṭārthāḥ ।
sakhā jñātiruddhataprakāśau ca parimitārthāḥ । kanīyānaurasaḥ śaṭhadhṛṣṭau ca mūkadūtāḥ
prāyeṇaiveti । prāyogikeṣu ca prāyaśaḥ pracchannaḥ । prakāśo hi utkṛṣṭaḥ dūtaḥ svayaṃdūto
vā । uddhatodāttau dhṛṣṭaḥ śaṭhaśca svayaṃdūtā eveti । prāyagrahaṇāttu haṃsapārāvatau aurasakanīyasau
śārikāśukapracchannavānarādīnāṃ ca k‍vacit । tatra vaiśampāyana—śāntanava—haimantaka—
samudraghoṣādayaḥ udāharaṇaṃ kathāviśeṣayogāt । yathoktam purastāt ।1</p>
<p>(<b>10. strītvādiḥ</b>)</p>
<p>strīṣu animitteṣu api —</p>
<p>īkṣaṇikā, bhikṣukī, svayaṃdūtī, vātadūtī ca prāyaśaḥ <b>nisṛṣṭārthāḥ</b>,</p>
<p>sakhī, dhātreyikā, mūkadūtī, bhāryādūtī ca <b>parimitārthāḥ</b>,</p>
<p>vidhavā, dāsī, cchadmadūtī, vyājadūtī ca <b>patrahārikā</b>,</p>
<p>mantradūtī, tantradūtī ca <b>mūkadūtya</b> iti ।</p>
<p>tatra na tathā prāyeṇa parabhavaneṣu puruṣāṇāṃ praveśaḥ yathā strīṇāmato dūtīsampreṣaṇameva
śreyaḥ, na dūtasampreṣaṇamiti । uktaṃ ca—(kāsū. 5.4)</p>
<b><lg>
<l>vidhavekṣaṇikā dāsī bhikṣukī śilpakārikā ।</l>
<l>mālākārādiyoṣāssyuḥ sakhī dhātreyikāpi vā ॥ 43 ॥</l>
</lg></b>
<b><lg>
<l>sā pravṛttinimitteṣu satsu dūtye niyojitā ।</l>
<l>praviśatyāśu viśvāsaṃ dūtīkāryaṃ ca vindati ॥ 44 ॥</l>
</lg></b>
<p>tāśca yathāsambhavaṃ yathopanyāsaṃ vā <b>nisṛṣṭārthā, parimitārthā, patrahāriṇī, mūkadūtī,
svayaṃdūtī, vātadūtī, mūḍhadūtī, bhāryādūtī, chadmadūtī, vyājadūtī, mantradūtī, tantradūtī</b>
ceti <b>dvādaśa</b> bhavanti । tatra—</p>
<p>69. nāyakasya nāyikāyā vā yathāmanīṣitamupalabhya svabuddha‍yā kāryasampādinī
<b>nisṛṣṭārthā</b>, tasyāḥ samagrabuddhiguṇayogāt । yathā—(gāsa. 7.2)</p>
<b><lg>
<l>hia/e ehi ehi kiṃpi tasya kaeṇa ṇik‍viva bhaṇāmi alamahavā ।</l>
<l>aviāriakajjāraṃbhaāriṇī	marau	ṇa	bhaṇissaṃ ॥ 45 ॥</l>
</lg></b>
 NOTES pg=1246!
1. 1246 pṛṣṭhe ।
<pb n="1247"/>
<lg>
<l>(ayi ehi kimapi tasyāḥ kṛte niṣkṛpa bhaṇāmyalamathavā ।</l>
<l>avicāritakāryārambhakāriṇī	mriyatāṃ	na	bhaṇiṣyāmi ॥)</l>
</lg>
<p>yathā vā—(gāsa. 1.12)</p>
<b><lg>
<l>sac‍caṃ jāṇai daṭṭhuṃ sarisammi jaṇammi jujjae rāo ।</l>
<l>marau, ṇa tumaṃ bhaṇissaṃ, maraṇaṃ pi silāhaṇijjaṃ se ॥ 46 ॥</l>
</lg></b>
<lg>
<l>(satyaṃ jānāti draṣṭuṃ sadṛśe jane yujyate rāgaḥ ।</l>
<l>mriyatāṃ na tvāṃ bhaṇiṣyāmi maraṇamapi ślāghanīyaṃ tasyāḥ ॥)</l>
</lg>
<p>70. yā	dṛṣṭaparasparayoḥ	praviraladarśanayorvā	sandeśamātraṃ	prāpayati	sā
buddhiguṇasampadyogāt <b>parimitārthā</b> । yathā—(kusaṃ. 6.1, 2)</p>
<b><lg>
<l>atha viśvātmane gaurī sandideśa mithassakhīm ।</l>
<l>dātā me bhūbhṛtāṃ nāthaḥ pramāṇīkriyatāmiti ॥ 47 ॥</l>
</lg></b>
<b><lg>
<l>tathā vyāhṛtasandeśā sā babhau nibhṛtā priye ।</l>
<l>cūtayaṣṭirivābhyāśe	madhau	parabhṛtonmukhī ॥ 48 ॥</l>
</lg></b>
<p>71. yā tu sandeśamavadhārayitumakṣamā lekhamātraṃ prāpayati sā buddhiguṇavādasampadyogāt
<b>patrahāriṇī</b> । yathā—(kādakasā. 4.68)</p>
<b><lg>
<l>tatastaralikā	mahyamarpayāmāsa	paṭṭikām ।</l>
<l>tasyāṃ	tu	likhitāmāryāmimāmahamavācayam ॥ 49 ॥</l>
</lg></b>
<b><lg>
<l>dūraṃ muktālatayā bisasitayā vipralobhyamāno me ।</l>
<l>haṃsa iva darśitāśaḥ mānasajanmā tvayā nītaḥ ॥ 50 ॥1</l>
</lg></b>
<p>72. etāsāṃ tu tisṛṇāmapi prativākya—pratisandeśa—pratilekhairuttarāṇi yojayet ।
tathābhidhāsyāmaḥ । prāyaśaḥ purastāt (kāsū. 5.4) 'bālāṃ paricārikām adoṣajñām
aduṣṭenopāyena prahiṇuyāt । tasyāḥ straji karṇapatre vā lekhaṃ vidadhyāt ।
nakhadaśanapadāni pādanyāsā vā dadyāt; sā (?) samastabuddhiguṇābhāvā<b>nmūkadūtī</b> ।
tasyāstayaivottaraṃ prārthanam ।' yathā—</p>
<b><lg>
<l>saṅketadrumamañjarīkṛtaśirobhūṣāṃ	bhujiṣyātmajā—
mālokya prahitā viṭena kulaṭā pratyāgamiṣyatpatim ।</l>
<l>rakṣantī	nakhadantakarma	mahataḥ	premṇaśca	bhaṅgavyathā—
mānāyāsmi	rajasvaleti	rajasā	pauṣpeṇa	paryasyati ॥ 51 ॥</l>
</lg></b>
 NOTES pg=1247!
1. kādambarīkathāmukhe ।
<pb n="1248"/>
<p>yathā vā—</p>
<b><lg>
<l>kāntāyāḥ paricārikāmatiśiśuṃ dṛṣṭvā gṛhaprāṅgaṇe
gūḍhaṃ	ketakapatragarbhalikhitaṃ	lekhaṃ	dadhānāṃ	straji ।</l>
<l>āhūya pravilobhya nīca—niculairādāya taṃ muñcate
tāṃ saṅketaniketavetasadalaiḥ klṛp‍tāvataṃsāṃ viṭaḥ ॥ 52 ॥</l>
</lg></b>
<p>73. saṃsṛṣṭayoḥ pragāḍhasadbhāvayoḥ deśakālasampādanārthamāhūtāpi yā 'svayameva
nāyakamabhigacchet, ajānatī nāma tena sahopabhogasvap‍naṃ kathayet, gotraskhalanaṃ
vidadhyāt, bhāryāṃ vāsya nindet, tad‍vyapadeśena ca svayamīrṣyāṃ darśayet, nakhadaśana—
cihnitaṃ	vā	kiñcid	dadyāt,	bhavate'hamādau	dātuṃ	saṅkalpiteti
vābhidadhīta; mama vā tvad‍bhāryāyā vā kā ramaṇīyeti vivikte paryanuyuñjīta sā
<b>svayaṃdūtī</b>' (kāsū.5.4) । yathā—</p>
<b><lg>
<l>pitrāhaṃ parikalpitāsmi bhavate dātuṃ bataiṣā tvayā
kiṃ māṃ ramyatarāvamavaiṣi yadiyaṃ māmīrṣyayā paśyati ।</l>
<l>svap‍ne dānamabhūttvayā mama mayā nāma prabhāte'dya te
dhiktvāṃ	krūrakalatrapāśapatitaṃ	bhavyottaropekṣaṇam ॥ 53 ॥</l>
</lg></b>
<p>svayaṃdūtābhiyoge yathā—(saka. 2.338)</p>
<b><lg>
<l>nādeyaṃ	kimidaṃ	jalaṃ	ghaṭagataṃ	nādeyamevohyate
satyaṃ nāma pibāmi katyapatṛṣaḥ pītena nām‍nā'bhavan ।</l>
<l>kiṃ varṇā api santi nām‍ni rahitaṃ kiṃ tairalaṃ tvaṃ kuto
yasmādeva	bhavānbhaginyasi	tatastenaiva	māṃ	bādhase ॥ 54 ॥</l>
</lg></b>
<p>74. prastutārthaliṅgasambaddhamanyajanāgrahaṇīyārthamalaukikārthaṃ <b>vātadūtī</b> । tatra—</p>
<p><b>prastutārthaliṅgasambaddhaṃ</b> yathā—(gāsa. 958ve.)</p>
<b><lg>
<l>āsāiamaṇāṇeṇa jettiaṃ tettieṇa cia baṃdha dihiṃ ।</l>
<l>oramasu	vasaha	eṇhiṃ	rakkhijjai	gahavaīcchattaṃ ॥ 55 ॥</l>
</lg></b>
<lg>
<l>(āsāditamajñātena yāvat tāvataiva badhāna dhṛtim ।</l>
<l>uparama	vṛṣabhedānīṃ	rakṣyate	gṛhapatikṣetram ॥)</l>
</lg>
<p><b>anyajanāgrahaṇīyārthaṃ</b> yathā—(gāsa. 5.82)</p>
<b><lg>
<l>ujjāgaraa—kasāia—guru—acchī	mohamaṃḍaṇavilakkhā ।</l>
<l>lajjai lajjāluiṇī sā suhaa sahīṇa vi varāī ॥ 56 ॥</l>
</lg></b>
<pb n="1249"/>
<lg>
<l>(ujjāgarakakaṣāyitagurukākṣī	moghamaṇḍanavilakṣā ।</l>
lajjate lajjāśīlā sā subhaga! sakhībhyo'pi varākī ॥)
</lg>
<p><b>alaukikārthaṃ</b> yathā—</p>
<b><lg>
<l>॰ ॰ ॰ ॰ ॰ ॰ ॰ ॰ ॰ ॰ ॰ 1iocceuṃ ।</l>
<l>occei appaṇo ccia māe aulajjuala ॰ ॰ ॥ 57 ॥</l>
</lg></b>
<p>atra hi vākye laukikamārjavaṃ, anārjavaṃ tu alaukikamiti dvayartham ।</p>
<p>yathā—(vala. 537)</p>
<b><lg>
<l>caṃdaṇavaliaṃ diḍhakaṃcibaṃdhaṇaṃ dīharaṃ supariṇāhaṃ ।</l>
<l>hoi ghare sāhīṇaṃ musalaṃ dhaṇṇāṇa mahilāṇaṃ ॥ 58 ॥</l></lg></b>
<lg>
<l>(candanavalitaṃ	dṛḍhakāñcībandhanaṃ	dīrghaṃ	supariṇāham ।</l>
<l>bhavati gṛhe svādhīnaṃ musalaṃ dhanyānāṃ mahilānām ॥)</l>
</lg>
<p>tasyāstathaivottarāṇi yojayet । (yathā nāyikiyā) 'hnasvaṃ laghu' (1.4.10)
ityudāsīnatayā	vyākaraṇasūtra	ukte	bāṇe(?)pyudāsīnatayāpyāha	'saṃyoge	guru'
(1.4.11), 'dīrghaṃ ca' (1.4.12) iti ।</p>
<b><lg>
<l>yathā vā— nirarthakaṃ janma gataṃ nalinyā yayā na dṛṣṭaṃ tuhināṃśubimbam ।</l>
<l>utpattirindorapi niṣphalaiva dṛṣṭā vinidrā nalinī na yena ॥ 59 ॥</l>
</lg></b>
<p>75. etena svayaṃdūtyuttaramapi vyākhyātam । 'nāyakabhāryāṃ mugdhāṃ viśvāsya niryantraṇamanu—
praviśya tāmasya ceṣṭitaṃ pṛcchati, yogān śikṣayati, sākāraṃ maṇḍayati, kopamenāṃ
grāhayati, evaṃ ca pratipadyasveti śrāvayati, svayaṃ ca tābhyāṃ nakhadaśanapadāni
vidhatte, tena ca dvāreṇa nāyakamākārayati, sā <b>mūḍhadūtī'</b> (kāsū. 5) ।</p>
<b><lg>
<l>yathā— mugdhāṃ pṛcchati vallabhasya dayitāmāhūya tacceṣṭitaṃ
vyācaṣṭe ca rahaḥ prabandhamadhikaṃ saṃkhyāya sannahyati ।</l>
<l>tāṃ sākāramalaṅkaroti kulaṭā tasyāstanūtsaṅgayo—
rdatte dantanakhakṣatāni vacanapremṇā na ko muhyati ॥ 60 ॥</l>
</lg></b>
<p>tasyāstathaivauttarāṇi yojayet । (kāsū. 5)</p>
<b><lg>
<l>(sarve'pyadya nave rate samucitāḥ) yogāḥ catuṣṣaṣṭijāḥ
saṅkhayāṃ me na samākhyadatrabhavatī samyaksamagrānimān ।</l>
</lg></b>
 NOTES pg=1249!
1. jo. rā. evameva khaṇḍitam ।
<pb n="1250"/>
<b><lg>
<l>śikṣasvaihi taveha kautukaraso jātaḥ pṛthuśroṇi! ce—
ditthaṃ	mugdhavadhūmukhena	dayitāṃ	dhūrtassamākarṣati ॥ 61 ॥</l>
</lg></b>
<p>76. 'svabhāryāṃ vā mūḍhāṃ prayojya tayā saha viśvāsena yojayitvā tayaivākārayed,
ātmanaśca vaicakṣaṇyaṃ prakāśayet sā <b>bhāryādūtī</b>' (kāsū. 5), (gāsa. 7.77)</p>
<b><lg>
<l>ayi ujue ṇa lajjasi pucchantī maha piassa cariāiṃ ।</l>
<l>savvaṃgasurahiṇo	maruvaassa	kiṃ	kusumariddhīe ॥ 62 ॥</l>
</lg></b>
<lg>
<l>(ayi ṛjuke na lajjase pṛcchantī mama priyasya caritāni ।</l>
<l>sarvāṅgasurabhiṇaḥ	maruvakasya	kiṃ	kusumaddharyā ॥)</l>
</lg>
<p>yathā vā—(gāsa. 902ve.)</p>
<b><lg>
<l>jāṇimi kaāvarāhaṃ jāṇimi aliāi bhaṇai saalāi ।</l>
<l>aṇuṇaṃte uṇa jāṇe kaāvarāhāṃ varāṃ va appāṇaṃ ॥ 63 ॥</l>
</lg></b>
<lg>
<l>(jānāmi kṛtāparādhaṃ jānāmi alīkāni bhaṇati sakalāni ।</l>
<l>anunayati	punarjāne	kṛtāparādhāmivātmānam ॥)</l>
</lg>
tasyāḥ tathaivākāragrahaṇaṃ yathā—
<b><lg>
<l>kiṃ	māmalīkasubhage!	mukharīkaroṣi
bhāryājitasya	kamiturguṇakīrtanena ।</l>
<l>drākṣāphalaṃ na yuvajanmani yena bhuktaṃ
manye	madhūkamapi	tasya	mahotsavāya ॥ 64 ॥</l>
</lg></b>
<p>77. dūtyā cchalena anyāmatisandhāya tasyāḥ sandeśakathanadvāreṇa nāyakaṃ sādhayet ।</p>
<p>tāṃ vopahanyāt sā <b>cchadmadūtī</b>, yathā—</p>
<b><lg>
<l>dūtyena prahitāhamasmi bhavataḥ kāmaṃ tayā kāntayā
dṛṣṭvā tāmatinindite'pi hi padaṃ dattaṃ mayā vartmani ।</l>
<l> dṛṣṭo'si tvamabhūt kṛtārthamapi me cakṣusstrageṣārpyatā—
mitthaṃ	dāmavimocanena	dayitaṃ	pīnastanī	śliṣyati ॥ 65 ॥</l>
</lg></b>
<p>78. vyājenānyamabhidhatte sā <b>vyājadūtī</b> yathā—(māmā. 1.35/36)</p>
<p>'mahābhāga, suśliṣṭaguṇatayā ramaṇīya eva sanniveśaḥ, kutūhalinī iva naḥ
bhartṛdārikā, vartate ca tasyāmabhinavaḥ vicitraḥ kusumeṣuvyāpāraḥ । tad bhavatu kṛtārthatā
<pb n="1251"/>
<b>vaidagdhyasya,	phalatu nirmāṇaramaṇīyatā, samāsādayatu sarasa eṣa bhartṛdārikāyāḥ
kaṇṭhāvalambanamahārghatāmiti॥ 66 ॥</b></p>
<p>anayoruttaraṃ pratipattireva ।</p>
<p>kathaṃ tvime nisṛṣṭārthe api patrahāriṇyau?</p>
<p>patraśabdena iha cchadmavyājayoḥ praveśanimittatveneṣṭatvāt ।</p>
<p>79. mantrārādhanādibhiḥ nāyakayossaṃyogaṃ sādhayantī <b>mantradūtī</b>, yathā—</p>
<b><lg>
<l>darśayāmi śaśinaṃ mahītale pātayāmi tapanaṃ nabhaḥsthalāt ।</l>
<l>ānayāmi surasiddhakanyakāṃ nāsti me nasukaraṃ jagattraye ॥ 67 ॥</l>
</lg></b>
<p>80. tantrādiprabhedādubhayoḥ saṃyogasampādayitrī <b>tantradūtī</b>, yathā—</p>
<b><lg>
<l>gurucaryātapastantramantrayogābhiyogajām ।</l>
<l>imāmākṣepiṇīṃ siddhimātanoti hitāya vaḥ ॥ 68 ॥</l>
</lg></b>
<p>anayorantaraṃ nāsti, nāyakayoḥ parādhīnatayā nīyamānatvāt ।</p>
<p>mūkadūtyau punarime tacceṣṭānukṛtiyogāt । na ca nisṛṣṭārthānāmaviṣayassambhavati ।
sa hi mitārthaḥ patrahārako mūkadūto vā bhavituṃ śaknuyāt । evaṃ mitārthaḥ, patrahārakaḥ,
mūkadūto vā; patrahārako mūkadūta eveti । na tu mitārtho nisṛṣṭārthaḥ patrahārakaḥ। mitārthaḥ
nisṛṣṭārtho vā na mūkadūtaḥ । patrahārakaḥ mitārtho nisṛṣṭārtho veti । evaṃ bhikṣukīkṣaṇike,
sakhīdhātreyike,	dāsīvidhave,	śilpinīśilpakārike	ca	<b>nisṛṣṭārthāḥ</b>।
bhikṣukīkṣaṇikāvarjameva parimitārthāḥ । dāsīvidhave, śilpinīśilpakārike mūkadūtyau, na
tu bhikṣukīkṣaṇike parasparārthapatrahāriṇyau mūkadūtyau vā । na sakhīdhātreyike patrahāriṇyau
mūkadūtyau vā । na dāsīvidhave mūkadūtyāviti syāt । evaṃ na svayaṃdūtīvātadūtyau parimitārthe
patrahāriṇyau vā । na mūkadūtībhāryādūtyau patrahāriṇyau mūkadūtyau vā । na cchadmadūtīvyājadūtyau
mūkadūtyau syātām । nānisṛṣṭārthe mantradūtītantradūtyāviti । nisṛṣṭārthāstu sarvāḥ
svayaṃdūtyādayaḥ bhaveyuḥ । dve dve varjayitvā parimitārthāpatrahāriṇyau mūkadūtyaśceti । etena
॰ ॰ ॰ trasambaddhā rājasambaddhāstatraikadeśacāriṇyaḥ kāścidanyā vā kāryasampādinyaḥ
caṇḍaraṇḍāvṛddhavardhakyo	buddhimadgaṇikāḥ	gaṇāṅganāśca	vyākhyātāḥ ।
rajaka—nāpita—svarṇakāra—maṇikāra—vaidya—vaidika—nartaka—gāyana—vādaka—vāgjīvana—
vāṇijyaśīlavāggminaśca dūtaviśeṣāḥ iti ॥</p>
<pb n="1252"/>
<p>(<b>dūtakarma —24</b>)</p>
<p>athāto dūtakarmāṇi caturviṃśatiḥ । tāni— 1. praveśaḥ 2. viśvāsanaṃ
3. upāvartanaṃ 4. anuvartanaṃ 5. kāryopanyāsaśuddhiḥ 6. avasthānivedanaṃ
7. iṅgitākārajñānaṃ 8. upāyajñānaṃ 9. praka/tāraṇajñānaṃ 10. samāśvāsanam
11. atyayapratīkāraḥ 12. prayojyapreṣaṇaṃ 13. sandhirakṣā 14. pratāpavyāvarṇanaṃ
15. prayojyopajāpaḥ 16. parākramaṇaṃ 17. bandhurat‍nāpahāraḥ 18. mitropagrahaḥ
19. suhṛd‌vibhedaḥ 20. cārajñānaṃ 21. gūḍhadaṇḍāticāraḥ 22. agrasamādhānaṃ
23. samādhimokṣaḥ 24. dūtasya karmayogāśraya iti ।</p>
<b><lg>
<l>prok‍tāḥ praveśo viśvāsaḥ pratyāhāro'nuvartanam ।</l>	
<l>upanyāso	manassthānāmavasthānāṃ nivedanam ॥ 69 ॥</l>
</lg></b>
<b><lg>
<l>deśakāleṅgitākāropāyajñānaṃ	pratāraṇam ।</l>
<l>samāśvāsanamāpatsu	pratīkāraḥ	pratikriyā ॥ 70 ॥</l>
</lg></b>
<b><lg>
<l>preṣaṇaṃ sandhikā/pālatvaṃ pratāpo mitrasaṅgrahaḥ ।</l>
<l>upajāpasya	cābhedo	gūḍhadaṇḍāticāraṇam ॥ 71 ॥</l>
</lg></b>
<b><lg>
<l>bandhurat‍nāpaharaṇaṃ	cārajñānaṃ	parākramaḥ ।</l>
<l>samādhimokṣo dūtasya karmayogasya cāśrayaḥ ॥ 72 ॥</l></lg></b> iti ।
<p>(<b>1. praveśaḥ —6</b>)</p>
<p>tatra darśiteṅgitākārāyāṃ praviraladarśanāyām apūrvāyāṃ ca prayojyāyāṃ dūtaprayogaḥ ।
sa caināṃ śīlato'nupraviśediti <b>praveśaḥ</b>। tatra ca padātpadāntaramākāṅkṣediti saṅkṣepaḥ;
ṣaṭpra	kāraḥ, aṣṭādaśaprakāro veti vistaraḥ । yathā—</p>
<p><b>'vidhiprayuktāṃ pratigṛhya satkriyām' ॥ 73 ॥</b> (kusaṃ. 5. 32) ityata ārabhya <b>'iti
praviśyābhihitā dvijanmanā'</b> itiparyantaḥ <b>kumārasambhave</b> (5. 32—51)</p>
<b><lg>
<l>upod‍ghātaḥ	padaṃ	caiva	padārthaḥ	padavigrahaḥ ।</l>
<l>cālanā pratyavasthātra vyākhyā tatrāsya ṣaḍ‌vidhā ॥ 74 ॥</l>
</lg></b>
<p>ṣaṇṇāmapi pṛthak traividhyādāṣṭādaśaprakāratvam । teṣu —</p>
<p>1. prastāvanāmātra<b>mupod‍ghātaḥ</b>। saḥ anuṣaṅgaprasaṅgānuprasaṅgabhedāt trividhaḥ । tatra—</p>
<pb n="1253"/>
<p><b>anuṣaṅgo</b> yathā—(kusaṃ. 5.33)</p>
<b><lg>
<l>api kriyārthaṃ sulabhaṃ samitkuśaṃ jalānyapi snānavidhikṣamāṇi te ।</l>
<l>api svaśaktyā tapasi pravartase śarīramādyaṃ khalu dharmasādhanam ॥ 75 ॥</l>
</lg></b>
<p>prasaṅgo yathā—(kusaṃ. 5.34)</p>
<b><lg>
<l>api tvadāvarjitavārisambhṛtaṃ pravālamāsāmanubandhi vīrudhām ।</l>
<l>cirojjhitālaktakapāṭalena te tulāṃ yadārohati dantavāsasā ॥ 76 ॥</l>
</lg></b>
<p><b>anuprasaṅgo</b> yathā—(kusaṃ. 5.35)</p>
<b><lg>
<l>api prasannaṃ hariṇeṣu te manaḥ karasthadarbhapraṇayāpahāriṣu ।</l>
<l>yadutpalākṣepacalairvilocanaistavākṣisāpat‍nyamiva	prayuñjate ॥ 77 ॥</l>
</lg></b>
<p>2. prastutasya sthirīkaraṇaṃ <b>padam</b>। tad upakṣepavikṣepaprakṣepaiḥ trividham । tatra—
<b>upakṣepo</b> yathā—(kusaṃ. 5.36)</p>
<b><lg>
<l>yaducyate pārvati! pāpavṛttaye na rūpamityavyabhicāri tad vacaḥ ।</l>
<l>tathāhi	te	śīlamudāradarśane	tapasvināmapyupadeśatāṃ	gatam ॥ 78 ॥</l>
</lg></b>
<p><b>vikṣepo</b> yathā—(kusaṃ. 5.37)</p>
<b><lg>
<l>vikīrṇasap‍tarṣibaliprahāsibhiḥ tathā na gāṅgaiḥ salilairdivaścayutaiḥ ।</l>
<l>yathā tvadīyaiścaritairanāvilaiḥ mahīdharaḥ pāvita eva sānvayaḥ ॥ 79 ॥</l>
</lg></b>
<p><b>prakṣepo</b> yathā—(kusaṃ. 5.38)</p>
<b><lg>
<l>anena dharmassaviśeṣamadya me trivargasāraḥ pratibhāti bhāmini! ।</l>
<l>tvayā manonirviṣayārthakāmayā yadeka eva pratigṛhya sevyate ॥ 80 ॥</l>
</lg></b>
<p>3. tatprayogaḥ <b>padārthaḥ।</b> so'pi tredhā—upakramaḥ, prakramaḥ, anukrama iti । tatra
<b>upakramo</b> yathā—(kusaṃ. 5. 39)</p>
<b><lg>
<l>prayuktasatkāraviśeṣamātmanā na māṃ paraṃ sampratipattumarhasi ।</l>
<l>yatassatāṃ sannatagātri! saṅgataṃ manīṣibhissāp‍tapadīnamucyate ॥ 81 ॥</l>
</lg></b>
<p><b>prakramo</b> yathā—(kusaṃ. 5.40)</p>
<b><lg>
<l>ato'tra kiñcit bhavatīṃ bahukṣamāṃ dvijātibhāvādupapannacāpalaḥ ।</l>
<l>ayaṃ janaḥ praṣṭumanāstapodhane! na cedrahasyaṃ prativaktumarhasi ॥ 82 ॥</l>
</lg></b>
<pb n="1254"/>
<p><b>anukramo</b> yathā—(kusaṃ. 5.41)</p>
<b><lg>
<l>kule prasūtiḥ prathamasya vedhasastrilokasaundaryamivoditaṃ vapuḥ ।</l>
<l>amṛgyamaiśvaryasukhaṃ navaṃ vayaḥ tapaḥ phalaṃ syāt kimitaḥ paraṃ tava ॥ 83 ॥</l>
</lg></b>
<p>4. (padavigrahaḥ) pra[stutasyāsvīkāro'pyanupapanna iti kathanaṃ padavigrahaḥ]1 tadapi
tredhā — 'vitarkavismayavipratiṣedhabhedāt । teṣu —'</p>
<p><b>vitarko</b> yathā—(kusaṃ. 5.42)</p>
<b><lg>
<l>bhavatyaniṣṭādapi nāma dussahānmanasvināṃ sampratipattirīd‍ṛśī ।</l>
<l>vicāramārgaprahitena cetasā na dṛśyate tacca kṛśodari! tvayi ॥ 84 ॥</l>
</lg></b>
<p><b>vismayo</b> yathā—(kusaṃ. 5.43)</p>
<b><lg>
<l>alabhyaśokābhibhaveyamākṛtirvimānanā subhru! kutaḥ piturgṛhe ।</l>
<l>parābhimarśo na tavāsti kaḥ karaṃ prasārayetpannagarat‍nasūcaye ॥ 85 ॥</l>
</lg></b>
<p><b>vipratiṣedho</b> yathā—(kusaṃ. 5.44)</p>
<b><lg>
<l>kimityapāsyābharaṇāni yauvane dhṛtaṃ tvayā vārdhakaśobhi valkalam ।</l>
<l>vada pradoṣe vinikīrṇatārakā vibhāvarī yadyaruṇāya kalpate ॥ 86 ॥</l>
</lg></b>
<p>5. prastuteṣvasaṃhataṃ cālanā । sāpi jñātājñātaniṣṭhitabhedāt tridhā । tatra—
<b>avijñātaviṣayā</b> yathā—(kusaṃ. 5.45)</p>
<b><lg>
<l>divaṃ yadi prārthayase vṛthā śramaḥ pituḥ pradeśāstava devabhūmayaḥ ।</l>
<l>athopayantāramalaṃ samādhinā na rat‍namanviṣyati mṛgyate hi tat ॥ 87 ॥</l>
</lg></b>
<p><b>jñātaviṣayā</b> yathā—(kusaṃ. 5.46)</p>
<b><lg>
<l>niveditaṃ niḥśvasitena soṣmaṇā manastu me saṃśayameva gāhate ।</l>
<l>na dṛśyate prārthayitavya eva te bhaviṣyate prārthitadurlabhaḥ katham ॥ 88 ॥</l>
</lg></b>
<p><b>niṣṭhitaviṣayā</b> yathā—(kusaṃ. 5.47)</p>
<b><lg>
<l>aho sthiraḥ ko'pi tavepsito yuvā cirāya karṇotpalaśūnyatāṃ gate ।</l>
<l>apekṣate yaḥ ślathabandhinīrjaṭāḥ kapoladeśe kalamāgrapiṅgalāḥ ॥ 89 ॥</l>
</lg></b>
<p>6. kathaṃcinmarṣaṇaṃ <b>pratyavasthā</b>। sāpi tredhā— samīpasthā, śliṣṭā, antargatā ca । tāsu—
<b>samīpasthā</b> yathā—(kusaṃ. 5.48)</p>
<b><lg>
<l>munivrataistvāmatimātrakarśitāṃ	divākarāpluṣṭavibhūṣaṇāspadām ।</l>
<l>śaśāṅkalekhāmiva paśyato divā sacetasaḥ kasya mano na dūyate ॥ 90 ॥</l>
</lg></b>
<pb n="1255"/>
<p><b>śliṣṭā</b> yathā—(kusaṃ. 5.49)</p>
<b><lg>
<l>avaimi saubhāgyamadena vañcitaṃ tava priyaṃ yaścaturāvalokinaḥ ।</l>
<l>karoti lakṣyaṃ ciramasya cakṣuṣo na vaktramātmīyamarālapakṣmaṇaḥ ॥ 91 ॥</l>
</lg></b>
<p><b>antargatā</b> yathā—(kusaṃ. 5.50)</p>
<b><lg>
<l>kiyacciraṃ śrāmyasi gauri! khidyase(vidyate?) mamāpi pūrvāśramasañcitaṃ tapaḥ ।</l>
<l>tadardhabhāgena labhasva kāṅkṣitaṃ varaṃ tamicchāmi ca sādhu veditum ॥ 92 ॥</l>
</lg></b>
<p>(<b>2. viś‍vāsanam —6</b>)</p>
<p><b>(saināṃ	śīlato'nu)praviśya	cākhyāna—kapaṭaiḥ,	subhagaṅkaraṇayogaiḥ,
janapravādaiḥ, pūrvavṛttāntaiḥ, kavikathābhiḥ, pāradārikakathābhiśca viśvāsayed</b>
(kāsū. 5.4.2) iti <b>viśvāsanam</b>। teṣu—</p>
<p>1. mithyāmithaḥpraśnottarādibhiḥ prayojyayoratisandhānaṃ <b>kapaṭaḥ</b>। yathā<b>mālatamādhave</b></p>
<p>dvitīyāṅke— ॥ 93 ॥</p>
<p>lavaṅgikā— kusalaṃ bhaavadīe । (kuśalaṃ bhagavatyai ।)</p>
<p>kāmandakī— (niḥśvasya) kuśalamiva ।</p>
<p>lavaṅgikā— (svagataṃ) patthāvaṇā kkhu esā kavaḍaṇāḍaassa ।
(prastāvanā khalveṣā kapaṭanāṭakasya ।)</p>
<p>avalokitā— cirāidaṃ bhaavadīe । ṇaṃ bhaṇāmi assatthasarīro mahābhāo māhavo
tti (cirāyitaṃ bhagavatyā । nanu bhaṇāmi asvasthaśarīro mahābhāgo mādhava iti ।)</p>
<p>kāmandakī— idaṃ gamyate, vatse, anujānīhi mām ।</p>
<p>lavaṅgikā— (janāntikaṃ) sahi māladi, saṃpadaṃ bhaavadīe saāsādo tassa
mahāṇuhāassa uggamaṃ jāṇīmo । (sakhi mālati, sāmprataṃ bhagavatyā—
ssakāśāt tasya mahānubhāvasya udgamaṃ jānīmaḥ ।)</p>
<p>mālatī— (janāntikaṃ) atthi me koūhalaṃ । (asti me kautūhalam ।)</p>
<p>lavaṅgikā— (prakāśaṃ) (māmā. 2.81 ś‍lokāt param) ko eso māhavo ṇāma,
jassiṃ bhaavadī evvaṃ siṇehagaruaṃ attāṇaṃ dhāredi? (ka eṣa
mādhavo nāma yasmin bhagavatī evaṃ snehagurukamātmānaṃ dhārayati ।)</p>
<p>kāmandakī— aprastāvikī mahatyeṣā kathā ।</p>
<p>lavaṅgikā— taha vi ācakkhia bhaavadī pasādaṃ karedu (tathāpi ākhyāya
bhagavatī prasādaṃ karotu) ।</p>
﻿<pb n="1256"/>
<p>kāmandakī— 'śrūyatām asti' ityata ārabhya 'sa eṣa mādhavo nāme'—ti mālatī
śrāvayati ।</p>
<p>lavaṅgikā— kudo mahohahiṃ vajjhia pāriāassa ud‌gamo (kuto mahodadhiṃ
varjayitvā parijātasya ud‌gama़) ityevamādi । (māmā. 2.11taḥparam)</p>
<p>taduktam—</p>
<b><lg>
<l>bahiḥsarvākārapravaṇaramaṇīyaṃ	vyavaharan
parābhyūhasthānānyapi	tanutarāṇi	sthagayati ।</l>
<l>janaṃ	vidvānekassakalamatisandhāya	kapaṭai—
staṭasthaḥ svānarthān ghaṭayati ca maunaṃ ca bhajate ॥ 94 ॥</l></lg></b>(māmā. 1.17)
<p>2. abhigāmikayoga<b>ssubhagaṅkaraṇam</b>।</p>
<p>yathā— tatraiva tṛtīyaṣaṣ‍ṭhāṅkayoḥ (māmā. 3 praveśake)—
'ajja kisaṇacaddasi tti jaṇaṇīe samaṃ māladī saṃkarauraṃ gamissadi । tado
evvaṃ sohaggaṃ baḍhḍhai tti devadārāhaṇaṇimittaṃ sahatthakusumāvaaaṃ uddisia
bhaavadī lavaṃgiādudīaṃ māladiṃ taṃ evva kusumāarujjāṇaṃ āṇaissadi'
(adya kṛṣṇacaturddaśīti jananyā samaṃ mālatī śaṅkarapuraṃ gamiṣyati । tata evaṃ kila
saubhāgyaṃ vardhata iti devatārādhananimittaṃ svahastakusumāvacamuddiśya bhagavatī
lavaṅgikādvitīyāṃ mālatīṃ tadeva kusumākarodyānamāneṣyati ।)</p>
<p>yathā ca— sahi eso aṅgarāo imā(o) kuumamālāo । ma to imāsmiṃ
pāṇiggahaṇamaṃgalārambhe sohaggasaṃpattiṇimittaṃ devadāo accehiṃ । (sakhi, eṣa
aṅgarāgaḥ; imāḥ kusumamālāḥ । tadasmin pāṇigrahaṇamaṅgalārambhe saubhāgyasampattinimittaṃ
devatā arcaya ।) iti ।</p>
<p>3. yathā <b>tatraiva (janapravādaḥ)</b>— addhi)atthi) esā ṇariṃdavaaṇāṇuroheṇa ṇaṃdaṇassa
paḍivaṇṇā māladi	tti saalo jaṇo amattaṃ juujjai(jugucchai) ।
(astyeṣā narendravacanānurodhena nandanasya pratipannā mālatīti sakalī jano'mātyaṃ jugupsate ।)</p>
<p>yathā vā—</p>
<b><lg>
<l> anurāgapravādastu	vatsayossārvalaukikaḥ ।</l>
<l>śreyānasmākamevaṃ	hi	pratāryau	rājanandanau ॥ 95 ॥</l></lg></b>(māmā. 1.16)
﻿<pb n="1257"/>
<p>4. (<b>pūrvavṛttāntaḥ</b>) pūrā cakame duṣyantaṃ śakuntalā, rukmiṇī kaṃsavdiṣam, uṣā
aniruddham, ityevamādi buddhikalpitamudāharaṇam । (kāsū. 5.4) ।</p>
<p>5. <b>kavikathā</b> yathā— mahāśvetā puṇḍarīkaṃ, candrapīḍaṃ kādambarī, gurubhirapradattā
pratipattimāpede । vāsavadattā ca sañjayāya rārjñe, mālatī rājasuhṛde nandanāya pitrā
pradattamātmānamudayanāya, mādhavāya ca prāyacchat । (māmā. 2.7/8)</p>
<p>6. paradāraprayojanamitihāsādiḥ<b>pāradārikaṃ</b> yathā—
astyahalyeti gautamamaharṣeḥ priyakalatraṃ, tāmindraścakame । tatastam 'ahalyāyai jāra'
iti nirjānanti । asti tāreti vācaspate: surapurodhasaḥ dharmapat‍nī । sā
prajāpatimaticarataḥ patyuramarṣāt kiyantaṃ kālaṃ somena saha uṣitvā
budhābhidhānamātmajaṃ suṣuve । evamañjanā prabhañjanena, kṛttikāpariṣat kṛśānunā hanūmantaṃ
kārtikeyaṃ ceti ।</p>
<p>(<b>3. upāvartanam</b>)</p>
<p>viśvasya ca 'kathamevaṃvidhaḥ patiriti patyāvanuśayaṃ grāhayitvā, na tava subhage
dāsyamapi yuktaḥ kartumiti brūyāt' (kāsū. 5.4) <b>ityupāvartanam</b> ।</p>
<p>tatrodāharaṇacchāyā— (māmā. 2.6.)</p>
<b><lg>
<l> idamiha madanasya jaitramastraṃ sahajavilāsanibandhanaṃ śarīram ।</l>
<l>anucitavarasamprayogaśocyaṃ viphalaguṇatiśayaṃ bhaviṣyatīti ॥ 96 ॥</l>
</lg></b>
<p>yathā vā—(māmā. 2. 8.)</p>
<b><lg>
<l> rājñaḥ priyāya suhṛde sacivāya kāryād‌datvātmajāṃ bhavatu nirvṛtimānamātyaḥ ।</l>
<l>durdarśanena ghaṭatāmiyamapyanenadhūmagraheṇa vimalā śaśinaḥ kaleva ॥ 97 ॥</l>
</lg></b>
<p>bhūyaśca yathāpurastādupāyeṣu vakṣyāmaḥ ।</p>
<p>yadāha kāmandakī—(māmā. 3.1)</p>
<b><lg>
<l> tathā	vinayanamrāpi	mayā	mālatyupāyataḥ ।</l>
<l>nītā	katipayahena	sakhīvisrambhasevyatām ॥ 98 ॥</l>
</lg></b>
<p><b>(4. anuvartanam)</b></p>
<p>'nāyakayoḥ caritamanukūlatayā kāmitāni ca varṇayet' (kāsū. 5.4) <b>ityanuvartanaṃ</b>,
yathā—(māmā. 1.23)</p>
﻿<pb n="1258"/>
<b><lg>
<l>anyeṣu cantuṣu ca yastamasāvṛteṣu viśvasya dhātari samaḥ parameśvare'pi ।</l>
<l>so'yaṃ prasiddhavibhavaḥ khalu cittajanmā mā lajjayā tava kathaṃcidapahrutirbhūt ॥ 99 ॥</l>
</lg></b>
<p>yathā vā— 'ucitastāvadasyāṃ bhavato'bhiṣaṅga' iti । 'amātyabhūrivasoḥ
ātmajetyaparyāp‍tirbahumānasya iti ।' (māmā. 1. 38/39)</p>
<p>api ca—'mālatī, mālatīti modate bhagavatī kāmandakī । mālatyā api
snehadarśanāt suślaṣ‍ṭametat' (māmā. 1.35/36)</p>
<p>kiñca— 'sahi diṭiṭhaaā de aṇuruvaḥ ahilāso । sāaraṃ ujjhia mahāṇaī kahiṃ
vā odaraḍa? kiṃ aṇṇado caridavvamedi? kā vā dāṇiṃ sahaāramaṃtareṇa
adimuttalaaṃ pallavidaṃ sahedi? (sakhi! diṣ‍ṭayā te'nurūpo'bhilāṣaḥ ।
sāgaramujjhitvā mahānadī (kutra vāvatarati)? । kimanyataḥ caritavyameti(?)ko vā
idānīṃ sahakāramantareṇātimuk‍talatāṃ (pallavitāṃ sahate)? (śāku. 3.10/11)
॰॰॰ ṇa sahejja ṇahaaṃṇā ॰॰॰ (na sahisyate nakhaśaṅkā) tuhmārisīo
pakkhavāiṇīo hoti । sahi māladīe vi ramaṇīaaṇurāa evva
ramaṇijjo imassiṃ mahāṇuhāve aṇurāappavādo tti । (yuṣmādṛśyaḥ
pakṣapātinyaḥ bhavanti sakhi! mālatyā api ramaṇīyānurāga eva rāmaṇīye'smin
mahānubhāve'nurāgapravādaḥ) iti ॥ 100 ॥'</p>
<b><lg>
<l>yasya yasya hi yo bhāvastena tena hi taṃ naram ।</l>
<l>anupraviśya medhāvī kṣipramātmavaśaṃ nayet ॥ 101 ॥ iti ॥</l></lg></b> (pañcatantram1.74)
<p>cittānuvartanācca prasṛtasadbhāvāyāṃ tasyāṃ kāryaśarīramitthaṃ vadet 'śrṛṇu vicitramidaṃ
subhage, tvaṃ (tvāṃ) kila saṃdṛśyāmutra asāvitthaṃ gotraputro nāyakaḥ unmādamanubhavati ।
dvitīye ahani vāci vaktre dṛṣ‍ṭayāṃ ca prasādamasyā lakṣayitvā punarapi kathāṃ pravartayet
(kāmasū. 5.4) nāyakasya saubhāgyaṃ ślāghanīyatayā pracchannatsamprayogaṃ bhūtamabhūtaṃ vā
kīrtayet (kāmasū. 5.4) । śrṛṇvatāṃ vā ahalyā'vimārakaśākuntalādīnyanyāni ca
sotkaṇṭhāni kathatet (kāmasū. 5.4) । tadevaṃ 'prakṛtyā sukumāraḥ (kumāraḥ) kadācidanyatra
aparikliṣ‍ṭapūrvastapasvī, tato'dhunā śakyamanena maraṇamapyanubhavitum ।' iti ca varṇayet ।</p>
<p><b>(4. kāryopanyāsaśuddhiḥ)</b></p>
<p>iṅgitākārāṃśca lakṣayediti <b>kāryopanyāsaśuddhiḥ</b> (kāsū. 5.4) ।</p>
<p>yathā <b>mālatīmādhave—</b></p>
﻿<pb n="1259"/>
<p>kamandakī— (mālatyāścibukamunnamayya) 'śrṛṇu vicitramidaṃ subhage, asti tāvad
ekadā prasaṅgataḥ kathita eva mayā mādhavābhidhānaḥ kumāraḥ, yastvamiva
māmakīnsya manasaḥ dvitīyaṃ bandhanam (māmā. 3.8)</p>
<p>lavaṅgikā— sumarāmo । (smarāmaḥ।)</p>
<p>kāmandakī— asti vidarbhādhipasya narateramātyaḥ samagrapuruṣaprakāṇḍacakra—
cūḍāmaṇirdevarāto	nāma,	yamaśeṣabhuvanamahanīyapuṇyamahimānamātmanaḥ
sāmarthyāt pitaiva te jānāti yaśca yādṛśaśceti (māmā. 2.8/9) ।</p>
<p>api ca— (māmā. 2.9—11)</p>
<b><lg>
<l>vyatikaritadigantāḥ	śvetamānairyaśobhiḥ
sukṛtivilasitānāṃ	sthānamūrjasvalānām ।</l>
<l>akalitamahimānaḥ	ketanaṃ	maṅgalānāṃ
kathamapi	bhuvane'smim̐stādṛśāssambhavanti ॥ 102 ॥</l>
</lg></b>
<b><lg>
<l>tata udayagirerivaika eva sphuritaguṇadyutisundaraḥ kalāvān ।</l>
<l>iha jagati mahotsavasya heturnayanavatāmudiyāya bālacandraḥ॥ 103 ॥</l>
</lg></b>
<b><lg>
<l>asau vadyādhāraḥ śiśurapi vinirgatya bhavanā—
dihāyātassampratyavikalaśaraccandramadhuraḥ ।</l>
<l>yadalokasthāne	bhavati	puramunmādataralaiḥ
kaṭākṣairnārīṇāṃ	kuṃvalayitavātāyanamiva ॥ 104 ॥</l>
</lg></b>
<p>atra bālasuhṛdā makarandena saha vidyāmānvīkṣikīmadhīte । sa eṣa mādhavo nāmeti ।
kāmandakī— sa khalu manmathodyānayātrādivasāt prabhṛti durmanāyamānaḥ paravāniva
śarīropatāpena । (māmā. 3.8/9)</p>
<b><lg>
<l>yadindāvānandaṃ praṇayini jane vā na bhajate
vyanak‍tyantastāpaṃ tadayamatidhoro'pi viṣamam ।</l>
<l>priyaṅguśyāmāṅgaprakṛtirapi	cāpāṇḍumadhuraṃ
vapuḥ	kṣāmaṃ kṣāmaṃ vahati ramaṇīyaśca bhavati ॥ 104 ॥</l></lg></b> (māmā. 3.9)
<p>lavaṅgikā— idaṃ vi tassiṃ avasare bhaavadiṃ tuvarāaṃtīe (avaloidāe) udīriaṃ
āsi । {idamapi tasminnavasare bhagavatīṃ tvarayantyā (avalokitayā) udīritamāsīt ।}</p>
<p>kālandakī— yāvadaśrṛṇavaṃ mālatyevāsya manmathonmādaheturiti । mamāpi hi sa eva
niścayaḥ. (māmā. 3.10)</p>
﻿<pb n="1260"/>
<b><lg>
<l>anubhavaṃ	vadanendurupāgamanniyatameva	yadasya	mahātmanaḥ ।</l>
<l>kṣubhitamutkalikātaralaṃ manaḥ paya iva stimitasya mahodadheḥ ॥ 106 ॥</l>
</lg></b>
<p>(<b>6. avasthānivedanam</b>)</p>
<p>nāyakayoḥ	vilokanaśravaṇadivasādārabhya	mitho'bhilāṣāt	cintādijanmanaḥ
manovāgbuddhiśarorasyākalyasya	sthānāt	sthānāntaropavarṇanamavasthānivedanam । tacca
kāryopanyāsaśeṣaḥ । yathāha kāmandakī— (māmā. 3.10—12)</p>
<p><b>'tadevaṃ prakṛtyā sukumāraḥ kumāraḥ । tadatrāparikliṣ‍ṭapūrvastapasvī । yato'dhunā
śakyamanena maraṇamapyanubhavitum । asau hi—'</b></p>
<b><lg>
<l>dhatte	cakṣurmukulini	raṇatkokile	bālacūte
mārge	gātraṃ	kṣipati	bakulāmodagarbhasya	vāyoḥ ।</l>
<l>dāvapremṇā	sarasabisinīpatramātrāntarāya—
stāmyanmūrtiśśrayati bahuśo mṛtyave candrapādān ॥ 107 ॥</l>
</lg></b>
<p>yaccaitanmaraṇatāṃ daśamīṃ <b>kāmasūtrakārāḥ</b> kāmayamānāvasthāmāmananti । yadāhuḥ—'tasya
daśa sthānāni cakṣuḥprītiḥ, manassaṅgaḥ, saṅkalpotpattī, nidrācchedaḥ, tanutā, viṣayebhyo
vyāvṛttiḥ, lajjāpraṇāśaḥ, unmādaḥ, mūrcchā, maraṇam' (kāsū. 5.1) iti ।</p>
<p>iha tu bhāveṣu maraṇānabhyupagamāt mṛtyuyogyataiva maraṇamucyate ।</p>
<p>cakṣuḥprītiḥ punaḥ mitho'bhilāṣa eva ।</p>
<p>kāni tarhi cittajanmanaḥ daśasthānāni?</p>
<p>śrūyantām—'ṣaḍindriyāṇi, vaktraṃ, vāk, vapuḥ, ceṣ‍ṭā' iti । tatra—</p>
<p>manasi <b>cintā, anusmaraṇaṃ ca </b> ।</p>
<p>buddhīndriyeṣu <b>viṣayavyāvṛttirnidrācchedaśca</b> ।</p>
<p>vaktre <b>lajjāpraṇāśaḥ unmādaśca</b> ।</p>
<p>vāci <b>guṇakīrtanaṃ vilāpaśca</b> ।</p>
<p>vapuṣi <b>vyādhiḥ tanutā ca</b> ।</p>
<p>ceṣ‍ṭāyāṃ <b>jāḍyaṃ mūrcchā ca</b> । evamete <b>manovikārā</b> ityucyante । tāsu1—</p>
 NOTES pg=1260!
1. 'vikārāṇītyucyante tāsu' iti mudraṇā cośere rāghave ca । 'vikārā i॰' ityasmākaṃ yojanā । teṣviti
vak‍tavye tāsviti 'ṣaḍindriya—vaktra—vāgvapuśceṣṭāścittajanmano daśa sthānānī'—ti ceṣ‍ṭāntaṃ sūtraṃ
parikalpyā'ntimāṃ ceṣ‍ṭāṃ parāmṛśatā granthakṛtā'vocīti samādheyam ।
<pb n="1261"/>
<p><b>cintā</b> yathā—(gāsa. 2.33)</p>
<b><lg><l>saaṇe ciṃtāmaiaṃ kāūṇa piaṃ ṇimīliacchīe ।</l>
<l>appāṇo	uvaūḍho	pāsiḍhilavalaāhim̐	vāhāhim̐ ॥ 108 ॥</l></lg></b>
<lg><l>(śayane cintāmayaṃ kṛtvā tvāṃ/priyaṃ nimīlitākṣyā ।</l>
<l>ātmā avagūḍhaḥ praśithilavalayābhyāṃ bāhubhyām ॥)</l></lg>
<p><b>anusmaraṇaṃ</b> yathā—</p>
<b><lg><l>jehim̐ cia jīvijjai tuha (saa) saṃkappa—saṃgama—suhehim̐ ।</l>
<l>khaṇavighaḍiehiṃ lāhaṃ tehiṃ ṇa a jāṇai varāī ॥ 109 ॥</l></lg></b>
<lg><l>(yaireva	jīvyate	tava/śatasaṅkalpasaṅgamasukhaiḥ ।</l>
<l>kṣaṇavighaṭitaiḥ lābhaṃ taiḥ na ca nīyate varākī ॥)</l></lg>
<p><b>viṣayavyāvṛttiḥ</b> yathā—(visā. 3.2)</p>
<b><lg><l>saudhādudvijate tyajatyupavanaṃ dveṣṭi prabhāmaindavīṃ
dvārāt trasyati citrakelisadaso veṣaṃ viṣaṃ manyate ।</l>
<l>āste	kevalamabjinīkisalayaprastāraśayyātale
saṅkalpopanata—tvadākṛtirasāyattena		cittena	sā ॥ 110 ॥</l></lg></b>
<p><b>nidrācchedo</b> yathā—(gāsa. 5.87)</p>
<b><lg><l>tuha virahujjuggijjāgarao siviṇe vi ṇa dei daṃsaṇasuhāiṃ ।</l>
<l>vāheṇa	jahāloaṇaviṇoaṇaṃ	pi	se	vihaaṃ ॥ 111 ॥</l></lg></b>
<lg><l>(tava virahojjāgarakaḥ svapne'pi na dadāti darśanasukhāni ।</l>
<l>bāṣpeṇa yadālokanavinodanamapi tasyā vihatam ॥)</l></lg>
<p><b>lajjāpraṇāśaḥ</b> yathā—(gāsa. 1.57)—</p>
<b><lg><l>agaṇia—sesajuāṇo bālaa bolīṇaloamajjāā ।</l>
<l>aha e bhamai disāmuhavisāriacchī tuha kaeṇa ॥ 112 ॥</l></lg></b>
<lg><l>(agaṇitā'śeṣayuvā bālaka vilīna/vyatikrāntalokamaryādā ।</l>
<l>atha he bhramati diśāmukhavisāritākṣī tava kṛtena ॥)</l></lg>
<p><b>unmādo</b> yathā—(sūmu. 9)</p>
<b><lg><l>candraṃ	candanakardamena	likhitaṃ	yanmārṣṭi	daṣṭādharā
kāmaḥ puṣpaśaraḥ kileti sumanovargaṃ lunīte ca yat ।</l></lg></b>
<pb n="1262"/>
<b><lg><l>vandyaṃ nindati yacca manmathamasau bhaṅkatvā'grahastāṅgulī—
statkāmaṃ subhaga! tvayā varatanurvātūlatāṃ lambhitā ॥ 113 ॥</l></lg></b>
<p><b>guṇakīrtanaṃ</b> yathā—(saka. 5.137)</p>
<b><lg><l>vilimpatyetasmin	malayajarasārdreṇa		mahasā
diśāṃ cakraṃ cande sukṛtamatha tasyā mṛgadṛśaḥ ।</l>
<l>dṛśorbāṣpaḥ pāṇau vadanamasavaḥ kaṇṭhakuhare
hṛdi tvaṃ hnīḥ pṛṣṭhe vacasi ca guṇā eva bhavataḥ ॥ 114 ॥</l></lg></b>
<p><b>vilāpo</b> yathā—(kusaṃ. 5.58)</p>
<b><lg><l>yadā budhaiḥ sarvagatastvamucyase na vetsi bhāvasthāmimaṃ kathaṃ janam ।</l>
<l>iti svahastālikhitaśca mugdhayā rahasyupālabhyata candraśekharaḥ ॥ 115 ॥</l></lg></b>
<p><b>vyādhiryathā</b>—</p>
<b><lg><l>tasyāstāpamaharniśaṃ sa kathayāmyeṇīdṛśaste kathaṃ
padminyāssarasaṃ dalaṃ vinihitaṃ yasyāśśamāyorasi ।</l>
<l>ādau śuṣyati saṅkucatyanu tataḥ cūrṇatvamāpadyate
paścānmurmuratāṃ dadhaddahati ca śvāsāvadhūtaṃ sakhīḥ ॥ 116 ॥</l></lg></b>
<p><b>tanutā</b> yathā—</p>
<b><lg><l>(vaktraṃ tasyāḥ kṛśatarakapoladvayaṃ kāntilakṣyaṃ)1
bāṣpāmbhobhiścamiti patitaiḥ sūcyate ca stanāntaḥ ।</l>
<l>tasyāḥ kiñcitsubhaga! tadabhūttānavaṃ tvadaviyoge
yenākasmād	valayapadavīmaṅgulīyaṃ	prayāti ॥ 117 ॥</l></lg></b>
<p><b>jā़ḍyaṃ</b> yathā—(amaru. 110)</p>
<b><lg><l>acchinnaṃ nayanāmbu bandhuṣu kṛtaṃ cintā gurubhyo'rpitā
dattaṃ	dainyamaśeṣataḥ	parijane	tāpassakhīṣvāhitaḥ ।</l>
<l>adya śvaḥ kila nivṛtiṃ vrajati sā śvāsaiḥ paraṃ khidyate
vistrabdho bhava viprayogajanitaṃ duḥkhaṃ vimuktaṃ tayā ॥ 118 ॥</l></lg></b>
 NOTES pg=1262!
1. pāda eṣo'smābhiryojitaḥ।
<pb n="1263"/>
<p><b>mūrcchā</b> yathā—</p>
<b><lg><l>kathamiva manomohaṃ tasyāssakhe! kathayāmi te
dahanapatitā dṛṣṭā mūrtirmayā nahi vaidhavī ।</l>
<l>iti tu viditaṃ nārirūpassalokadṛśāṃ sudhā
tava śaṭhatayā śilpotkarṣo vidhervighaṭiṣyate ॥ 119 ॥</l></lg></b>
<p>(<b>7. iṅgitākārajñānam</b>)</p>
<p><b>iṅgitākārajñāna</b>mapi viśeṣatastatra prasiddhāyāṃ 'dvitīye'hani vāci, vaktre, dṛṣṭyāṃ
ca prasādamasyā lakṣayitvā punarapi kathāṃ pravartayediṅgitākārāṃśca lakṣayed' (kāmasū.
5.4) ityabhihitāt। 'te darśane prasīdati, virahe udvijate, vihasitaṃ kṛtvā sambhāṣate,
ādareṇopamantrayate, āsannamāsanaṃ dadāti, iṣṭeṣūtsaveṣu smarati, bhakṣyeṣu ॰ ॰ ॰ ॰
hāraṃ gacchati, kvāsi ॰ ॰ ॰ tvarayituṃ ॰ ॰ ॰ kiṃ vā kṛtamiti pṛcchati, vivikte
darśayate, gṛhyamācaṣṭe, śaṅkāsthāneṣu nābhiśaṅkate, kathāyāṃ ramate, paravijñāpanāyāṃ ॰ ॰
॰ pekṣate, vākyaṃ pratigṛh‍ṇāti, pathyamuktaṃ sahate, hastena, spṛśati, ślāghyenopahasani,
parokṣe guṇān bravīti ॰ ॰ ॰ tadbhaktān pūjayati, mānaṃ vardhayati, arthaṃ karoti,
anarthaṃ pratihanti, kṛtyeṣvātmānaṃ niyojayati, ākhyāyakamanuyuṅkte, śrutvā cintayati,
jṛmbhate, niḥśvasiti; prītidāyaṃ ca dadāti, punardarśanānubandhaṃ visṛjati, sādhuvādinī satī
kimidamaśobhanamabhidhatsa iti kathāmanubadhnāti, nāyakasya sādhya ॰ ॰ ॰ ॰ pūrvasiddhaṃ
ca tatsambandhaṃ darśanaṃ kathāṃ niyogaṃ vā svayamakathayantī tayā kathyamānaṃ kāṅkṣati,
nāyakamanoratheṣu ca saparibhavaṃ nāma sahate, na ca nirvadati, tanmitreṣu viśvasiti, tayā
saha krīḍāmabhinandati, svakarmasu caināṃ prabhaviṣṇuriva niyuṅkte'1 (kāsū. 5.4) iti।
udāharaṇaṃ yathā—(māmā. 3.2., 3)</p>
<b><lg><l>vrajati virahe vaiciñyaṃ naḥ prasīdati sannidhau
rahasi ramate prītyā dāyaṃ dadātyanuvartate ।</l>
<l>gamanasamaye kaṇṭhe lagnā nirudhya nirudhya māṃ
sapadi śapathaiḥ pratyāvṛttiṃ praṇamya ca yācate ॥ 120 ॥</l></lg></b>
 NOTES pg=1236!
1. te darśane prasīdatītyārabhya prabhaviṣṇuriva niyuṅkta' iti yāvat sarvāṇi vākyāni bhojaracitānyeva ॥
<pb n="1264"/>
<b><lg><l>śākuntalādīnitihāsavādān prastāvitānanyaparairvacobhiḥ ।</l>
<l>śrutvā madukatsaṅganiveśitāṅgīṃ cirāya cintāstimitatvameti ॥ 121 ॥</l></lg></b>
<p>॰ ॰ ॰ hāryaṃ (?) yathā codāhṛtamiṅgitākāreṣu sthānasthāneṣu purastād
darśiteṅgitākārāṃ nāyakābhijñānairupabṛṃhayet, sā cet saṃstutā syāt। asaṃstutāṃ tu
guṇakathanairanurāgakathābhiśca āvarjayet। (kāsū. 5.4) 'manoharāṇi upāyanāni tāmbūlam
anulepanaṃ strajamaṅgulīyakaṃ ॰ ॰ teṣu nāyakasya nakhadaśanapadāni tāni tāni cihnāni
ca syuḥ। patracchedyāni ca nānābhiprāyākṛtīni darśayet। lekhagarbhāṇi ca karṇapatrādīni।
teṣu ca tanmānorathākhyānaṃ prati prābhṛtadāne caināṃ niyojayed' iti (kāsū. 5.4) ।</p>
<p>(<b>8. upāyajñānam — 4</b>)</p>
<p><b>upāyajñānam</b>। teṣu ca prāg darśiteṅgitākārāṃ nāyakābhijñānairupabṛṃhayet ।</p>
<p>sā cetsaṃstutā syāditi <b>sāma</b> ।</p>
<p>asaṃstutāṃ guṇakathanairanurāgasaṅkathābhiścaināṃ niyojayediti <b>bhedaḥ</b> ।</p>
<p>manoharāṇyupāyanāni tāmbūlamanulepanaṃ strajamaṅgulīyakaṃ vāso vā tena prahitāni ।</p>
<p>tāni ca cihnāni syuriti <b>daṇḍaḥ</b> ।</p>
<p>patracchedyāni nānābhiprāyākṛtīni preṣayet iti <b>bhedadaṇḍau</b> ।</p>
<p>lekhagarbhāṇi, karṇapatrādīnīti <b>dānabhedau</b> ।</p>
<p>teṣu ca tanmanorathākhyānamiti <b>sāmabhedau</b>। pratiprābhṛtadāne caināṃ niyojayediti
<b>dānadaṇḍau</b>। te ca pratyekaṃ catvāraḥ pañcadhā bhavanti ।</p>
<p>(<b>1. sāma —5</b>)</p>
<p><b>guṇakīrtanam, sambandhopākhyānam, parasparopakārasandarśanam, āyatipradarśanam,
ātmopadhānaṃ</b> ceti sāma ।</p>
<p>1. teṣvabhijñādipraśaṃsā <b>guṇakīrtanam</b>। yathā—(saka. 5.369)</p>
<b><lg><l>kulamamalinaṃ bhadrā mūrtiḥ matiśśrutiśālinī
bhujabalamalaṃ sphītā lakṣmīḥ prabhutvamakhaṇḍitam ।</l>
<l>bhujabalamalaṃ sphītā lakṣmīḥ prabhutvamakhaṇḍitam ।</l>
<l>prakṛtisubhagā hyete bhāvā madasya ca hetavo
vrajati puruṣo yairunmādaṃ ta eva tavāṅkuśāḥ ॥ 122 ॥</l></lg></b>
<pb n="1265"/>
<p>2. maitryādisaṃkīrtanaṃ <b>sambandhopākhyānam</b>। yathā—(kusaṃ. 5.39)</p>
<b><lg><l>prayuktasatkāraviśeṣamātmanā na māṃ paraṃ sampratipattumarhasi ।</l>
<l>yatassatāṃ sannatagātri! saṅgataṃ manīṣibhissāp‍tapadīnamucyate ॥ 123 ॥</l></lg></b>
<p>3. svapakṣaparapakṣayoranyagrahākhyānaṃ <b>parasparopakārasandarśanam</b>। yathā—(śāku. 5.17)</p>
<b><lg><l>ṇāvekkhio guruaṇo imīe ṇa tue vi pucchio baṃdhū ।</l>
<l>ekkekkamevva	carie	bhaṇāmi	kiṃ	ekkamekkasya ॥ 124 ॥</l></lg></b>
<lg><l>(nāpekṣito gurujano'nayā na tvayāpi pṛṣṭaḥ bandhuḥ ।</l>
<l>ekaikameva	carite	bhaṇāmi	kimekamekasya ॥)</l></lg>
<p>4. asminnevaṃgate idamedaṃ bhaviṣyatītyāśājananaṃ <b>āyatipradarśanam</b>। yathā—(bārā. 1.34)</p>
<b><lg><l>so'yaṃ svayaṃgrahaṇadurlalito daśāsyastvāṃ yācate duhitaraṃ paṇapūrvameva ।</l>
<l>sambandhasandhimamunā ca sahānubhūya vaṃśo nimerjayatu yāvadiyaṃ dharitrī ॥ 125 ॥</l></lg></b>
<p>5. yo'haṃ sa bhavān, yanmama dravyaṃ tadbhavataḥ, svakṛtyeṣūpayujyatāmityā<b>tmopādhānaṃ</b>,
yathā—(kusaṃ. 5.50)</p>
<b><lg><l>kiyacciraṃ śrāmayasi gauri vidyate mamāpi pūrvāśramasañcitaṃ tapaḥ ।</l>
<l>tadardhabhāgena labhasva kāṅkṣitaṃ patiṃ tamicchāmi ca sādhu veditum ॥ 126 ॥</l></lg></b>
<p>(<b>2. bhedaḥ —5</b>)</p>
<p>anyavidveṣaṇam, anyavyavartanam, anyopabhogadarśanam anyānurāgakathanam,
anyasaubhāgyaprakāśanaṃ ceti <b>bhedaḥ</b>। taduktam— (kāsū. 5. 4, 64, 65, pṛ. 567 caukhaṃ.
saṃ. 1964)</p>
<b><lg><l>vidveṣaṃ grāhayet patyau ramaṇīyāni varṇayet ।</l>
<l>citrān suratasambhogānanyāsāmapi darśayet ॥ 127 ॥</l></lg></b>
<b><lg><l>nāyakasyānurāgaṃ ca punaśca ratikauśalam ।</l>
<l>prārthanaṃ cāparastrībhiravaṣṭambhaṃ ca varṇayet ॥ 128 ॥</l></lg></b> tatra—
<p>1. vidveṣaṃ grāhayet patyāviti <b>vidveṣaṇam</b>। yathā—</p>
<b><lg><l>duddaṃsaṇeṇa	īsālueṇa	thereṇa	duvviaṅḍheṇa ।</l>
<l>ūvoḍhā piasahi sāha(su) saṃpaaṃ kaha ṇu jīasi ॥ 129 ॥</l></lg></b>
<lg><l>(durdarśanenerṣyālunā	sthavireṇa	durvidagdhena ।</l>
<l>upoḍhā priyasakhi! kathaya sāmprataṃ kathaṃ nu jīvasi ॥)</l></lg>
<pb n="1266"/>
<p>2. <b>anyavyāvartanaṃ</b> yathā—</p>
<b><lg><l>kūrassa kāraṇaṭṭhaṃ dijjai appā paissa ṇiaassa ।</l>
<l>suraasuhaṃ puṇa muddhe hohii akkhaṇḍie sīle ॥ 130 ॥</l></lg></b>
<lg><l>(krūrasya kāraṇārthaṃ dīyate ātmā patyurnijakasya ।</l>
<l>suratasukhaṃ punarmugdhe bhaviṣyati akhaṇḍite śīle ॥)</l></lg>
<p>3. citrān suratasambhogānanyāsāmapi darśayedi<b>tyanyopabhogadarśanam</b> ।</p>
<p>yathā—(saka. 5.277)</p>
<b><lg><l>apetavyāhāraṃ	dhutavividhaśilpavyatikaraṃ
karasparśārambhapragalitadukūlāntaśayanam	।</l>
<l>muhurbaddhotkampaṃ diśi diśi muhuḥ preritadṛśo—
rahalyāsutrāmṇoḥ	kṣaṇikamiha	tatsaṅgatamabhūt ॥ 131 ॥</l></lg></b>
<p>4. nāyakasyānurāgaṃ ca punaśca ratikauśalaṃ <b>ityanyānurāgakathanam</b>। yathā—</p>
<b><lg><l>sasimuhi muhassa lacchī ghaṇāliṇathaṇa cakkajuaṃ ।</l>
<l>taṇuoari taṇuāai haliasuo kuṇau juttaṃ ॥ 132 ॥</l></lg></b>
<lg><l>(śaśimukhi! mukhasya lakṣmīḥ ghanālīnastananitamba—cakrayugam ।</l>
<l>tanukodari!	tanukāyate	halikasutaḥ	karotu	yuktam ॥)</l></lg>
<p>5. prārthanaṃ cāparastrībhiravaṣṭambhaṃ ca varṇayedi<b>tyanyasaubhāgyakathanam। yathā</b>—(māmā. 2.11)</p>
<b><lg><l>asau vidyādhāraśśiśurapi vinirgatya sadanā—
dihāyātaḥ	sampratyavikalaśaraccandramadhuraḥ ।</l>
<l>yadālokasthāne	bhavati puramunmādataralaiḥ
kaṭākṣairnārīṇāṃ	kuvalayitavātāyanamiva ॥ 133 ॥</l></lg></b>
<p>(<b>3. dānam —5</b>)</p>
<p>(deyavisargaḥ) gṛhītānurvatanam, āvartanapratipādanaṃ, svadravyadānam, ātmaparasveṣu
svayaṃgrāhada(naṃ) ceti <b>dānam</b>। teṣu—</p>
<p>1. jita—nyasta—prayukta—pratiśrutādīnāṃ samarpaṇaṃ <b>deyavisargaḥ</b>। yathā—</p>
<b><lg><l>dīpotsave'dya	bhavatā	śatamekaviṃśa—
dyūte jitā kitava! sā svayamāhṛtāni ।</l>
<l>godāvarītaṭavaneṣu	gatā	vicetuṃ
muktākadambakusumāni	sakesarāṇi ॥ 134 ॥</l></lg></b>
<pb n="1267"/>
<p>2. adattasvīkṛtasya marṣaṇaṃ <b>gṛhītānuvartanam</b>। yathā—</p>
<b><lg><l>sañjagmuṣā	subhaga!	bhīmarathīnikuñje
saṃkhyāsstanāṃśukamagṛhyata yat tvayā naḥ ।</l>
<l>svapne	dadāsi	gamayanna	śaṭhatvameva
tuṣyāmunā	kimiti	durlabhadarśano'si ॥ 135 ॥</l></lg></b>
<p>3. svayaṃgṛhītasya pratyarpaṇamāvartapratipādanam। yathā—(raghu. 16.86)</p>
<b><lg><l>ityūcivānupahitābharaṇaḥ	kṣitīśaṃ
ślāghyo bhavān svajana ityanubhāṣitāram ।</l>
<l>saṃyojayāṃ	vidhivadāsa	sametabandhuḥ
kanyāmayena	kumudaḥ	kūlabhūṣaṇena ॥ 136 ॥</l></lg></b>
<p>4. ātmīyasya hārakeyūrādeḥ prayatnano vitaraṇaṃ <b>svadravyadānam</b>। yathā—</p>
<b><lg><l>āmucyatāmiha sudhārasadhāmni kaṇṭhe
kādambarīprahita eṣa sa śeṣahāraḥ ।</l>
<l>asyāḥ kumāra! tava nirjitamanmathāyāḥ
mūrterguṇānuguṇamābharaṇaṃ	kileti ॥ 137 ॥</l></lg></b>
<p>5. mamānyasya sā yadasti tad‌dṛś‍yatāmiti <b>ātmaparasveṣu svayaṃgrāhadānam</b>।
yathā—(māmā. 4.1)</p>
<b><lg><l>yad vyālavraṇitasuhṛtpramohadagdhaṃ saujanyād vihitavatī gatavyathaṃ mām ।</l>
<l>tat kāmaṃ prabhavatu pūrṇapātravṛttyā svīkartuṃ mama hṛdayaṃ ca jīvitaṃ ca ॥ 138 ॥</l></lg></b>
<p>(<b>4. daṇḍaḥ —5</b>)</p>
<p>śaṅkājananaṃ, abhibhartsanaṃ, arthāpaharaṇaṃ, parikleśanaṃ, upaghātaśca <b>daṇḍaḥ</b>। teṣu—</p>
<p>1. vacanabibhīṣikā <b>śaṅkājananam</b>। yathā—(mavīca. 1.59)</p>
<b><lg><l>paulastyaḥ praṇayena yācata iti ślāghyena yenādaraḥ
sambandhe sati yattrilokapatinā saukhye na tatra spṛhā ।</l>
<l>gantavyā punaranyathāpi niyataṃ laṅkā tayā sītayā
tanmā bhūdiha vaḥ purandarapurībandiprayukto vidhiḥ ॥ 139 ॥</l></lg></b>
<pb n="1268"/>
<p>2. praṇayakopādibhirākrośanamabhibhartsanam। yathā—(gāsa. 1.30ve.)</p>
<b><lg><l>ṇikkiva jāābhīrua duddaṃsaṇa ṇiṃba—īḍa—sāriccha ।</l>
<l>gāmo gāmiṇiṇaṃdaṇa tujjha kae taha vi taṇuāi ॥ 140 ॥</l></lg></b>
<lg><l>(niṣkṛpa jāyābhīruka durdarśana nimbakīṭasadṛśa! ।</l>
<l>grāmo grāmaṇīnandana! tava kṛte tathāpi tanukāyate ॥)</l></lg>
<p>3. vastravibhūṣaṇāderbalacchalādibhiḥ ādāna<b>marthāpaharaṇam। yathā</b>—(mavīca. 1.59)</p>
<p>"bho gaṃgārola/geṇṭākarāla paacchasu nopavatthāni jāni majjaṃdidīṇaṃ tue
apahitāni, aṃhehiṃ sagge <b>gaṃtavvaṃ</b>। kathaṃ sinānasāṭakesu parihitesu tattha
vaccā—(gacchā)mo। agaccamānīo uṇa bhaāmo satakkutuno sāpāto। pabhataaṃ
ca saṃvarikāaṃ silabhūdā ihavve avaciṭṭhissāmo॥" (bho gaṅgārola/geṇṭākarāla
prayaccha no vastrāṇi yāni majjantīnāṃ tvayā apahṛtāni। asmābhiḥ svarge gantavyam।
kathaṃ snānaśāṭakeṣu parihṛteṣu tatra gacchāmaḥ? agacchantyaḥ punaḥ bibhimaḥ śatrakrato
śāpāt। prabhātāyāṃ ca śarvarikāyāṃ śilābhūtāḥ ihaiva avasthāsyāmaḥ।)
ityapsarobhirukte geṇṭākarālaḥ kaliṅgasenālambhe prāha—</p>
<p><b>'paacchāmi opavatthāni jamedi/jadi me ekka accharaṃ bhariaṃ
saṃpaacchatha ॥ 141 ॥'</b> (prayacchāmi aupavastrāṇi yadi me ekāmapsarasaṃ bhāryāṃ
saṃprayacchatha।) iti।</p>
<p>4. kāmacārādeḥ vighātaḥ <b>parikleśanam</b>। yathā <b>śākuntale</b>—(1.27.3 pṛ. 546)
priyaṃvadā— (śakuntalāmupasṛtya) halā! caṃḍi! tumaṃ ṇāruhasi gaṃtuṃ।
rukkhaseaṇake me due dhāresi। tehiṃ dāva moāvehi attāṇaṃ tado gamissasi।
(halā caṇḍi, tvaṃ nārhasi gantum। vṛkṣasecanake me dve dhārayasi। tābhyāṃ tāvat
mocayatvātmānam। tato gamiṣyāsi) iti balādenāṃ nivartayati ॥</p>
<p>5. vadhodyogaḥ <b>upaghātaḥ,</b> yathā—</p>
<b><lg><l>iti paruṣamudīrya rājaputrīṃ maraṇavitīrṇamanāḥ paretabhūmau ।</l>
<l>tribhuvanapatirujjagāma pīṭhāj jhaṭiti vimocitacandrahāsakośaḥ ॥ 142 ॥</l></lg></b>
<p>eteṣāṃ ca (samastānāṃ) vyastānāṃ ca krameṇākrameṇa ca prayogo yathā— (mavīca.
1.30) (pṛ. 1106) <b>'kanyāratnamayonijanma bhavatām'</b> itय़ādi ॥ 143 ॥ (pṛ. 1132)</p>
<pb n="1269"/>
<p>(<b>upāyānāṃ deśakālaviśeṣaḥ</b>)</p>
<p>upāyāśca prayujyamānāḥ avaśyaṃ <b>deśakālayoḥ</b> viśeṣamapekṣante। parasparapakṣayora—
bhidūtipratyayaḥ samāgamaḥ। ॰ ॰ ॰ ॰ tātyayapratīkāre gṛhodyāne gulmalatānikuñja—
niṣkuṭādiṣu sakhī—bhikṣukī—tāpasī—bhavaneṣu, devatāyatane, devayātrāyā—
mudyānakrīḍāyāṃ, jalāvataraṇe, vivāhayajñotsavavyasaneṣu, agnyutpāte, coravibhrame,
janapadasya cakrāropaṇe, prekṣaṇavyāpāre (kāsū. 5.4)। yathā—(māmā. 7.3)</p>
<b><lg><l>preyānmanorathasahastravṛtassa	eṣa	sup‍tapramattajanametadamātyaveśama ।</l>
<l>prauḍhaṃ tamaḥ kuru kṛtajñatayaiva bhadramutkṣip‍tamūkaṇinūpuramehi yāmaḥ ॥ 144 ॥</l></lg></b>
<p>tatra—deśassannikṛṣṭaḥ viprakṛṣṭaḥ, sugamaḥ durgamaḥ, sāpāyaḥ, nirapāyaḥ, sevyaḥ,
asevya iti ।</p>
<p><b>kālaḥ</b> ciraḥ, kṣipraḥ, sādhāraṇaḥ, sāvadhiḥ, niravadhi, atītaḥ, bhāvī, vartamāna
iti। teṣu—</p>
<p>(<b>deśaḥ —8</b>)</p>
<p>1. <b>sannikṛṣṭo</b> yathā—(kādakasā. 5.80)</p>
<b><lg><l>madalekhā gṛhītvā taṃ hāraṃ gatvā tadantikam ।</l>
<l>tathovāca yathānena pratyuktā sā na kiñjana ॥ 145 ॥</l></lg></b>
<p>2. <b>viprakṛṣṭo</b> yathā—(kādakasā. 6.31)</p>
<b><lg><l>uttiṣṭha yadi jīvantīṃ māmicchasi tamānaya ।</l>
<l>ahaṃ	netumaśakyā	hi	sudūramidamantaram ॥ 146 ॥</l></lg></b>
<p>3. <b>sugamo</b> yathā—(kādakasā. 6.9)</p>
<b><lg><l>dineṣvatha vyatīteṣu patralekhā tadantikam ।</l>
<l>prāpad	valāhakāśvīyanirvṛttapathasauṣchavā ॥ 147 ॥1</l></lg></b>
<p>4. <b>durgamo</b> yathā—(gāsa. 6.76)</p>
<b><lg><l>corā	sabhaasataṇhaṃ	puṇo	puṇo	pesaanti	diṭṭhio ।</l>
<l>ahi—rakkhia—ṇihi—kalase	vva	poḍhavaiā—thaṇucchaṅge ॥ 148 ॥</l></lg></b>
<lg><l>(corāḥ	sabhayasatṛṣṇaṃ	punaḥ	punaḥ	preṣayanti	dṛṣṭīḥ ।</l>
<l>ahirakṣitanidhikalaśa	iva	prauḍhapatikāstanotsaṅge ॥)</l></lg>
 NOTES pg=1269!
1. durgamaḥ, sāpāyo nirapāyaś‍ceti trayo bhedā jośereṇa na dattāḥ। rāghavastūṣṇīmatra tiṣṭhati
dṛṣṭajośeragrantho'pi।
<pb n="1270"/>
<p>5. <b>sāpāyo</b> yathā—(kusaṃ. 3.43)</p>
<b><lg><l>dṛṣṭiprapātaṃ parihṛtya tasya kāmaḥ puraḥ śukramiva prayāṇe ।</l>
<l>prānteṣu saṃsaktanameruśākhaṃ dhyānāspadaṃ bhūtapaterviveśa ॥ 149 ॥</l></lg></b>
<p>6. <b>nirapāyo</b> yathā—(kādakasā. 6.35)</p>
<b><lg><l>dineṣvanyeṣu yāteṣu vaktuṃ kādambarīdaśām ।</l>
<l>āyāt keyūrako'pyāśu dīrghādhvaśrāntavāhavanaḥ ॥ 150 ॥</l></lg></b>
<p>7. <b>sevyo</b> yathā—(kādakasā. 5.36)</p>
<b><lg><l>ito na dūre gandharvarājadhānī tadadya tām ।</l>
<l>dṛṣṭvāsmadanurodhena śvo gantāsi svavāhinīm ॥ 159 ॥</l></lg></b>
<p>8. <b>asevyo</b> yathā—(kādakasā 4.92)</p>
<b><lg><l>tacchutvā janasammardabhīruryātaḥ	kapiñjalaḥ ।</l>
<l>na	sa	prativacaḥ	kiñcinmāmakīnamapaikṣata ॥ 152 ॥</l></lg></b>
<p>(<b>kālaḥ —8</b>)</p>
<p>1. <b>kālaśviro</b> yathā—(kādakasā. 6.32)</p>
<b><lg><l>sthitāyāṃ tvayi jīvāmi tvatsparśena yathā tathā ।</l>
<l>gatāyāṃ tu ciraṃ kālaṃ kṣamante mama nāsavaḥ॥ 153 ॥</l></lg></b>
<p>2. <b>kṣipro</b> yathā—(kādakasā. 4. 59)</p>
<b><lg><l>tato'hamidamevātra	prāp‍takālamacintayam ।1</l>
<l>rājaputri!	suhṛtprāṇarakṣaṇārthamihāgataḥ ॥ 154 ॥</l></lg></b>
<p>3. <b>sādhāraṇo</b> yathā—(śāku. pṛ. 573 rū)2</p>
<b><lg><l>tvaṃ dūramapi gacchantī hṛdayaṃ na jahāsi me ।</l>
<l>dināvasāne chāyeva puromūlaṃ vanaspateḥ ॥ 155 ॥</l></lg></b>
<p><b>4. sāvadhi</b>ryathā—(śāku. 6.12)</p>
<b><lg><l>ekaikamatra divase divase madīyaṃ nāmākṣaraṃ gaṇaya gacchasi yāvadantam ।</l>
<l>tāvat priye madavarodhagṛhapraveśaṃ netā janastava samīpamupaiṣyatīti ॥ 156 ॥</l></lg></b>
 NOTES pg=1270!
1. laṃma = 'lamiti drutama'—rā.।
2. śākuntalasya vaṅgīyānāṃ vācanāyāṃ padyamidaṃ labhyate। nāgaravācanāyāṃ punarna। rāghavasya tu vaṅgavācanā
na svabhyastā। idamapi nidhyeyamatra yad bhojastadidaṃ dvitayamapyabhyastavān। dra. asmākaṃ
kālidāsagranthāvalyāḥ (pṛ. 573 (dvi. saṃ.)
<pb n="1271"/>
<p>5. <b>niravadhi</b>ryathā—(kusaṃ. 5. 61)</p>
<b><lg>
<l>na vedmi sa prārthitadurlabhaḥ kadā sakhībhirastrottaramīkṣitāmimām ।</l>
<l>tapaḥkṛśāmabhyupapatsyate	sakhīṃ	vṛṣeva	sītāṃ	tadavagrahakṣatām ॥ 157 ॥</l>
</lg></b>
<p>6. <b>atīto</b> yathā—(kādakasā. 4. 72)</p>
<b><lg>
<l>vada tena kimuktāsi sa kimuktastvayāpi vā ।</l>
<l>tadantike ca vistrabdhamuṣitāsi kiyacciram ॥ 158 ॥</l>
</lg></b>
<p>7. <b>bhāvī</b> yathā—(kusaṃ. 4. 42)</p>
<b><lg>
<l>pariṇeṣyati pārvakīṃ yadā tapasā tatpravaṇīkṛto haraḥ ।</l>
<l>upalabdhasukhastadā smaraṃ vapuṣā svena samagrayiṣyati ॥ 159 ॥</l>
</lg></b>
<p>8. <b>vartamāno</b> yathā—(kusaṃ. 3. 17)</p>
<b><lg>
<l>gurorniyogācca nagendrakanyā sthāṇuṃ tapasyantamadhityakāyām ।</l>
<l>anvāsta ityapsarasāṃ mukhebhyaḥ śrutaṃ mayā matpraṇidhissa vargaḥ ॥ 160 ॥</l>
</lg></b>
<p>(<b>9. pratāraṇam</b>)</p>
<p>deśakālasyopasalabdhaye	mithyāmādhyasthyamugdhatvānapekṣatvārjavatvādipraśamanaiḥ
prayojyādīnāmatisandhānaṃ <b>pratāraṇam,</b> yathocyate—(kāsū. 5. 4. 63)</p>
<b><lg>
<l>vidhavekṣaṇikā	dāsī	bhikṣukī	śilpakārikā ।</l>
<l>praveśamāśu	viśvāsaṃ	dūtīkāryam̐	na	vindati ॥ 161 ॥</l>
</lg></b>
<p>sā prayojय़āyāṃ prāgeva sambhāṣya draṣṭavyadarśanaphalāni locanānītyuktvā
rāmaṇīyakadarśane niyojayet । svabhavanasthāmeva ca brūyāt—</p>
<p><b>'ahamamuṣyāṃ	krīḍāyāṃ	te	rājabhavanopavanadīrghikāsaritparisarasthānāni
ramaṇīyāni	darśayiṣyāṃmi'</b> ।</p>
<p>tataśca pravālakuṭṭimaṃ maṇibhūmikaṃ vṛkṣavāṭikāṃ mṛdvīkāmaṇḍapaṃ samudragṛhakaṃ, prāsādāt
gūḍhabhittisañcārān citragṛhāṇi krīḍāmṛgān yantrāṇi śākunikān savyāghrasiṃhapañjarādīni
yāni yāni purastādupavarṇitāni syuḥ tānyasyāḥ <b>sānupraśaṃsamādareṇa darśayet</b>।</p>
<p><b>ekānte ca tadgatānurāgaśaṃsī citraphalakādikaṃ anyad vā prakāśayet ।</b></p>
<p><b>nāyakānurāgaṃ vā śrāvayet ।</b></p>
<p><b>tamevābhibhāvayet ।</b></p>
<pb n="1272"/>
<b><lg>
<l>tāṃ vā tasya pradarśayet ।</l>
<l>amantrastrāvaṃ ca pratipannāṃ yojayet ।</l>
</lg></b>
<p><b>saṃprayoge ca āyātiṃ varṇayet'</b> (kāsū. 5.5) iti pratāraṇaprakāraḥ ।
udāharaṇacchāyā, <b>mālatīmādhave</b> dvitīye'ṅke lavaṅgikābuddharakṣitādīnāṃ vākyāni । teṣu—
(māmā. 2.1./2)</p>
<p><b>'sahi	salahaṇijjaṃ	dullahamaṇorahaphalaṃ	jīaloassa
sarisamahābhāavallahasamāamo',</b> (sakhi ślāghanīyaṃ durlabhamanorathaphalaṃ jīvalokasya,
sadṛśamahābhāgavallabhasamāgamaḥ) iti <b>rāmaṇīyakadarśane</b> niyogaḥ ।</p>
<p>(māmā. 3.3/4–8) eso kkhu mahura-mahu-rasollai-maṃjarī-kavalaṇa-keli-kalakoila-
ula-kolāhalonnidda-sahaāra-siharuḍḍaṇa-caḍula-caṃcarīa-ṇiara-vai-aruddalida-
dala-karāla-caṃpaāhivāsa-maṇoharo	marāla-maṃsala-jahaṇa-pariṇāhu-vvahaṇa-
maṃtharorubhara-visaṃṭhula-kkhalida-calaṇa-saṃcāra-viaṃbhida-parissamopaṇīda-sea-
sīara-suhābiṃdujojjaṃtamuddha-muhacaṃda-caṃdaṇāamāṇa-sīalasurahi-suhapphaṃso tumaṃ
parissaadi kusumāarujjāṇamārudo । kulatāpavisahara ॰ ॰ ॰ ॰ ॰ ॰ mālatī
- sahi imassiṃ kuṃdaṇiuṃje kusumāiṃ avaciṇuhya । ido vi avarassiṃ avaciṇumha ।
edaṃ devadāmaṃdiraduvāraṃ । (sahi eso) aṃgarāo imāo kusumamālāo'
(eṣa	khalu	madhuramadhurasārdramañjarīkabalanakelikalakokilakulakolāhalonnidra—
sahakāra—śikharoḍḍīna—caṭulacacñarīkanikaravyatikaroddalitadalakarālacampakā—
dhivāsa—manoharo	marālamāṃsalajaghanapariṇāhodvahanamantharorubharavisaṃṣṭhulaskhalitacaraṇa—
sañcāravijṛmbhitapariśramopanītasekaśīkarasudhābinduddyotyamānamugdhamukhacandracandanāyamāna—
śītala surabhisukhasparśaḥ tvāṃ pariṣvajati kusumākarodyānamārutaḥ । kulatāpaviṣahara ॰
॰ ॰ mālatī— sakhi, amuṣmin kuñjanikuñje kusumāni avacinuvaḥ । ito'pyaparasmin
avacinuvaḥ । etad devatāmandiradvāram । (sakhi eṣa) aṅgarāgaḥ, imāḥ kusumamālāḥ') iti ।
purastādupavarṇitānāṃ <b>upavanādīnāṃ sānupraveśaṃ samādareṇa darśanam</b> ।</p>
<p>(māmā. 3. 14) aṇṇaṃ a jāṇidaṃ hodu bhaavadīe । edaṃ a māhavapaḍiccaṃasaṇāhaṃ
cittalaaṃ । esā vi tassa evva sahatthavirai etti kaṃṭhāvalaṃvidā vaulamālā
jīvaṇaṃ piasahīe । (anyacca jñātaṃ bhavatu bhagavatyā । etacca mādhavapraticchandakasanāthaṃ
<pb n="1273"/>
citraphalakam । eṣāpi tasyaiva svahastaviraciteti kaṇṭhāvalambitā vakulamālā jīvanaṃ
priyasakhyāḥ) <b>ityekānte anurāgaśaṃsinaḥ citraphalakādeḥ prakāśanam</b>।</p>
<p>(māmā. 3.7/8) kāmandakī— vatse ita itaḥ । ayi virama virama nissahāsi jātā ।</p>
<b><lg>
<l>skhalayati	vacanaṃ	te	saṃśrayatyaṅgamaṅgaṃ
janayati	mukhacandroda‌bhāsinaḥ	svedabindūn ।</l>
<l>mukulayati ca netre sarvathā subhru! kheda—
stvayi vilasati tulyaṃ vallabhālokanena ॥ 162 ॥</l></lg></b>(māmā. 3. 8)
<p>tadāsyatāṃ kiñcidākhyeyamākhyātukāmāsmi । asti tāvadekadā prasaṅgataḥ kathita
eva mādhavābhidhānaḥ kumāraḥ । sa khalu manmathodyānayātrādivasāt prabhṛti
durmanāyamānaḥ	paravāniva	śarīropatāpena ।	yāvadaśrṛṇavaṃ mālatyevāsya
manmathonmādahetuḥ । iti <b>nāyakānurāgaśravaṇam</b>।</p>
<b><lg>
<l>yadi tada‌‌viṣayo'nurāgabandhaḥ sphuṭametaddhi phalaṃ guṇajñatāyāḥ ।</l>
<l>iti nanditamapyavasthayāsyā hṛdayaṃ dāruṇayā vidīryate me ॥ 163 ॥</l></lg></b> (māmā. 3.13)
<p>iti <b>nāyakānurāgaśrāvaṇam</b>।</p>
<p>mālatī— aṃmahe eso vi ettha evva । (aho, eṣo'pyatraiva ।)</p>
<p>mādhavaḥ—hanta puṇyavānasmi । yadahamavitarkitopanatadarśanollasitayā anayā—</p>
<b><lg>
<l>aviralamiva	dāmnā	pauṇḍarīkeṇa naddhaḥ
snapita	iva	ca	dugdhastrotasā	nirjhareṇa ।</l>
<l>kavalita	iva	kṛtsnaṃ	cakṣuṣā	sphāritena
prasabhamamṛtasekeneha	sāndreṇa	siktaḥ ॥ 164 ॥</l></lg></b> (māmā. 3. 16)
<p>kāmandakī—bhavati lavaṅgike vatsayā saha praviśābhyantaramitaḥ । stambhāpavāritau
tiṣṭhāvaḥ । (māmā. 6.7–8) vayasya gatvā lavaṅgikāsthāne tiṣṭha ।
sahi mā ṇaṃ paḍibodhaissasi । dāṇiṃ evva dummaṇāamāṇā īsa maṇṇe
pasutteti । saṇiaṃ evva saa(ṇaddhammi) uvavisa । (sakhi maināṃ
pratibodhayiṣyasi । idānīmeva durmanāyamānā īṣanmanye prasup‍teti । śanaireva
śayanārdhe upaviśa ।)</p>
<pb n="1274"/>
<b><lg>
<l>jitamiha bhuvane tvayā yadasय़āḥ sakhi vakulāvali vallabhāsi jātā ।</l>
<l>pariṇata-bisadaṇḍa- pāṇḍu-mugdha-stana-pariṇāha-vilāsa-vaijayantī	॥ 165 ॥</l></lg></b> iti
<p>tāṃ vā tasya pradarśayediti <b>praticchandaḥ</b>।</p>
<p>aha so tumaṃ kaṃdappajaṇaṇiṃ rukkiṇiṃ via purusuttamo saaṃgāhasāhaseṇa
sahadhammaāriṇiṃ karei । ko tado paḍivattī । sahi kīsa maṃ ettiaṃ
āsāsedha । kāhaṃ imassa deṇa evva attāṇaṃ paṇīkadua maṃ miccukavalaṇādo
kaḍḍiassa tassa ebva paraeassa? attaṇo sarīrasya । sahi saccaṃ karehi । kahidaṃ
evva hiaāvedasūaehiṃ dīhaṇīsāsehiṃ । sarisaṃ mahāṇubhāvadāe । sumaresi edaṃ ।
(atha sa tvāṃ kandarpajananīṃ rukmiṇīmiva puruṣottamaḥ svayaṃgrāhasāhasena sahadharmacāriṇīṃ
karoti । kā tataḥ pratipattiḥ । sakhi! kasmād māmetāvad āśvāsayatha । kāhametasya ।
tenaiva ātmānaṃ paṇīkṛtya māṃ mṛtyukabalanādīṣatkṛṣṭasya tasyaiva parakīyasya
ātmanaśśarīrasya । sakhi satyaṃ kathaya । kathitameva hṛdayāvedasūcakaiḥ dīrghaniḥśvāsaiḥ ।
sadṛśaṃ mahānubhāvatāyāḥ । smarasyetat ।) <b>ityamantrastrāvapratipattiḥ</b> ।</p>
<b><lg>
<l>uddāmadehaparidāhamahājvarāṇi
saṅkalpasannidhivinoditavedanāni	।</l>
<l>tvatsnehasaṃvidavalambitajīvitāni
kiṃ vā mayāpi na dinānyativāhitāni ॥ 166 ॥</l></lg></b> (māmā. 6. 13)
<p>sahi uvālaṃbaṇijjaṃ ubāladdhāsi (sakhi, upālambhanīyamupālabdhāsi ।)</p>
<p>mahābhāge evametat ।</p>
<b><lg>
<l>tvaṃ vatsaleti kathamapyavalambitātmā
satyaṃ jano'yamiyato divasānanaiṣīt ।</l>
<l>ānaddhakaṅkaṇakarapraṇayaprasāda—
māsādya nandatu cirāya phalantu kāmāḥ ॥ 167 ॥</l></lg></b> (māmā. 6.14)
<p>kahaṃ dudiaāmavicchedapaḍaho tāḍiādi । tā jāva ṇaṃdaṇaṃ ṇibbhacchia māladīe
uari aṇuūlaissaṃ । (kathaṃ dvitīyayāmavicchedapaṭahaḥ tāḍayate । tad yāvat nandanaṃ
nirbhartsya mālatyā upari anukūlayiṣyāmi ।)</p>
<p>(madayantikā utthātumicchati । mukhamud‌ghāṭaya tāṃ haste gṛh‍ṇāti ।)</p>	
<pb n="1275"/>
<p>madayantikā—sahi	malādi	paḍibuddhāsi? (sakhi, mālati, pratibuddhāsi?)
(vilokya saharṣasādhvasaṃ) aṃho aṇṇaṃ evva kiṃ vi edaṃ vaṭṭadi ।
(aho anyadeva kimapi etad vartate ।)</p>
<b><lg>
<l>rambhoru	saṃhara	bhayaṃ	kṣamate	vikāra—
mutkampinasstanabharasya	na	madhyabhāgaḥ ।</l>
<l>itthaṃ	tvayaiva	kathitapraṇayaprasāda
saṅkalpanirvṛtiṣu saṃstuta eṣa dāsaḥ ॥ 168 ॥ (māmā. 7.1. / 2)</l>
</lg></b>
<p>iti <b>saṃyojanam</b> ।</p>
<p>kāmandakī—vatsa mādhava iyamaśeṣasāmantamastakottaṃsaparāgarañjitacaraṇāṅ—
guleramātyabhūrivasorekāpatyaṃ mālatī bhagavatā sadṛśasaṃyogarasikena
vedhasā manmathena ca tubhyaṃ dīyate ।</p>
<b><lg>
<l>pariṇatiramaṇīyāḥ	prītayastvadvidhānā—
mahamapi	tava	mānyā	hetubhistaiśca taiśca ।</l>
<l>tadiha	suvadanāyāṃ	tāta! mattaḥ	parastāt
paricayakaruṇāyāṃ	sarvathā	mā	viraṃsīḥ ॥ 169 ॥</l></lg></b> (māmā. 6. 16)
<p>samprayogāt <b>prativarṇanam</b>—evamaya<b>muktaḥ</b>, pratāraṇe prakāravistāraḥ, itivṛtteṣu
veditavyaḥ ।</p>
<p><b>(10. samāś‍vāsanam)</b></p>
<p>nāyakayoḥ samīhitavastusaṃśaye ca <b>avaṣṭambhapradānamāśvāsanam</b> ।</p>
<p>yathā— <b>mālatīmādhave</b>—(māmā. 4.1/2)</p>
<p>kāmandakī— vatsa mādhava api bhāvānamaṃsta yabhdūrivasureva mālatīṃ mahyaṃ dāsyatīti ।</p>
<p>mādhavaḥ—(savilakṣaṃ) nahi, nahi ।</p>
<p>kāmandakī—na tarhi prāgavasthāyāḥ (bhūrivasuḥ) parihīyate । tadidamāyuṣmantaṃ
bodhayāmi । yadaiva nau vidyāgrahaṇāya nānādigantasāhacaryamāsīt tadaiva
asmatsaudāminīsamakṣaṃ bhūrivasudevarātayoḥ vṛtteyaṃ pratijñā, avaś‍yamāvābhyāṃ
apatyasambandhaḥ kartavya iti । iha tu vākpratiṣṭhāni dehināṃ vyavahāratantrāṇi ।
vāci puṇyāpuṇyahetvavasthāḥ sarvajanānāṃ āpatanti । idaṃ tāvatprasiddhameva—
'yaduta nandanāya mālatī prārthayamānaṃ bhūrivasurnṛpatimuktavān, prabhavati nijasya
<pb n="1276"/>
kanyakājanasya mahārāja' iti । sampratyeva cāgatya puruṣeṇāveditam । yatkila
rājñā padyāvatīśvareṇa amātyabhūrivasorupari viśvāsaṃ asmāsu ca prasādaṃ
sabahumānamātanvatā bhaganamāgatya nandanāya mālatī pratipāditā । tatra
bhūrivasoḥ vāga(nṛtaiva) । na khalu mahārājasya nijā kanyakā(mālatī) ।
kanyādāneṣu	ca	nṛpatayaḥ	pramāṇamiti	naivaṃvidhaḥ	dharmācārasamayaḥ
tasmādavicikitsitavyametat । api ca vatsa kimiti māmanavadhānāṃ manyase?
paś‍yatu hi bhavān । (māmā. 4.1 / 2)</p>
<b><lg>
<l>mā vāṃ sapat‍neṣvapi nāma tad bhūt pāpaṃ yadasyāṃ tvayi vā viśaṅkayam ।</l>
<l>tat sarvathā saṅgamanāya yat‍na: prāṇavyayenāpi mayā vidheyaḥ ॥ 170 ॥</l>
</lg></b>
<p>yathā vā—durlabhā na buddharakṣitāyāḥ priyasakhī bhavataḥ ।</p>
<p>api ca—(māmā. 4. 9)</p>
<b><lg>
<l>pramathya	kravyādaṃ	maraṇasamaye	rakṣitavataḥ
pariṣvaṅgaṃ	labdhvā	tava	kathamivānyatra	ramatām ।</l>
<l>tathā ca vyāpāraḥ kamalanayanāyā nayanayo—
stvayi	vyaktasnehaḥ	stimitaramaṇīyaściramabhūt ॥ 171 ॥</l>
</lg></b>
<p>yathā vā—vayasya mādhava sarvathā samāśvasihi ।</p>
<b><lg>
<l>yā	kaumudī	nayanayorbhavatassujanmā
tasyā	bhavānapi	manorathabaddhabandhuḥ ।</l>
<l>tatsaṅgamaṃ	prati	sakhe! nahi saṃśaye'sti
yasminvidhiśca	madanaśca	kṛtābhiyogaḥ ॥ 172 ॥</l></lg></b> (māmā. 1. 37)
<p>yadāha—mālatyā api snehadarśanāt suśliṣṭametat । yo'pi hi kapolapāṇḍutādi—
cihnasūcita prāgbandhastasyāḥ kāmibhiṣvaṅgaḥ so'pi tvannibandhana eveti vyaktam ।
etattu na jñāyate kva dṛṣṭapūrvastayā vayasya iti । na khalu tādṛśyo
mahābhāgadheyāḥ kumāryaḥ anyatra avasaktacetasaḥ bhūtvā paratra cakṣūrāgiṇyo bhavanti ।
api ca—(māmā. 1. 36)</p>
<b><lg>
<l>anyonyasambhinnadṛśāṃ sakhīnāṃ tasyāstvayi prāganurāgacihnam ।</l>
<l>kasyāpi ko'pīti niveditaṃ ca dhātreyikāyāścaturaṃ vacaśca ॥ 173 ॥</l>
</lg></b>
<pb n="1277"/>
<p>kalahaṃsaḥ—(upasṛtya) edaṃ a । (etacca ।) (citraphalakaṃ darśayati ।)</p>
<p>yathā ca— vayasya kathaṃ bhagavatyāḥ sā medhāśaktirviparyeṣyati ।</p>
<p>yathā ca—</p>
<p>makarandaḥ— api nāma buddharakṣitāsaṅkrāntā bhagavatīnītirvijeṣyate ।</p>
<p>lavāṅgikā—ko sandeho mahābhāassa । kiṃ bahuṇā, jaha eso maṃjīrasaddo taha
jāṇāmi deṇa vavadeseṇa āṇīdā buddharakkhidāe madaaṃtietti । tā
uttarīāvavārido suttalakkhaṇo ciṭṭha । (kassandeho mahābhāgasya । kiṃ bahunā ।
yathaiṣa mañjīraśabdaḥ tathā jānāmi tena vyapadeśenānītā buddharakṣitayā madayantiketi ।
taduttarīyāpavāritaḥ sup‍talakṣaṇastiṣṭha) ॥ 174 ॥</p>
<p>yathā ca—sahi evvaṃ pi ṇāddhi āsāso । jassa kāraṇādo tumaṃ ukkhaḍiabaṃdhaṇaṃ
kaṃkelipallava via hiaaṃ dhāreṃdī kilaṃdaṇavamāliākusumaṇīsahā
parihiasi, so vi jāṇāvido bhaavadā vammaheṇa saṃdāvassa dūsattaṇaṃ ।
(sakhi, evamapi nāsti āśvāsaḥ । yasya kāraṇāt tvaṃ utkhaṇḍitabandhanaṃ
kaṅkelipallavamiva hṛdayaṃ dhārayantī klāntanavamālikākusumanissahā parihīyase,
so'pi jñāpito bhagavatā manmathena santāpasya dussahatvam ।)</p>
<p>makarandaḥ— iyameva nedīyasāṃ prakṛtirabhyudayānām ।
yathā ca—</p>
<p>mādhavaḥ— bhagavati sulabhamapi bahvanarthamatisaṅkaṭaṃ hi etad‌vayasyasya ।</p>
<p>kāmandakī— āḥ! kastvamasyāṃ cintāyām ।</p>
<p>yathā ca—</p>
<p>makaranda— vayasya atikātaro'si । kimetat । nanu svastha evāsmi ।</p>
<p>yathā ca—</p>
<p>mālatī— (mādhavasya lalāṭe hastaṃ datvā) diṭṭhiā vaḍḍhasi! (diṣṭayā
vardhase) ॥ 175 ॥</p>
<p>(mādhavaḥ)— mahābhāge na bhetavyaṃ na bhetavyam— (māmā. 5. 26)</p>
<b><lg>
<l>maraṇasamaye	tyaktāśaṅkapralāpanirargala—</l>
<l>prakaṭitanijasnehaḥ so'yaṃ sakhā pura eva te ।</l>
<l>sutanu visṛjotkampaṃ sampratyasāvapi pāpmanaḥ
phalamanubhavatyugraṃ	pāpaṃ	pratīpavipākinaḥ॥ 176 ॥</l>
</lg></b>
<pb n="1278"/>
<p>api ca—(māmā. 5. 32)</p>
<b><lg>
<l>dhairय़m̐ nidhehi hṛdaye hata eṣa pāpaḥ kiṃ vā kadācidapi kenacidanvabhāvi ।</l>
<l>sāraṅgasaṃhṛtividhāvibhakumbhakūṭakuṭṭākapāṇikuliśasya	hareḥ	pramādaḥ ॥ 177 ॥</l>
</lg></b>
<p>(<b>11. atyayapratīkāraḥ</b>)</p>
<p>daivayogāt puruṣāparādhāt pramādato vā kāryasya vyāpadi pratyūhapraśamanam
<b>atyayapratīkāraḥ</b> ।</p>
<p>yathā— <b>śākuntale</b>—(4.1)āḥ atithiparibhāvini!</p>
<b><lg>
<l>vicintayantī yamananyamānasā taponidhiṃ vetsi na māmupasthitam ।</l>
<l>smariṣyati tvāṃ na sa bodhitopi san kathāṃ pramattaḥ prathamaṃ kṛtāmiva ॥ 178 ॥</l>
</lg></b>
<p>priyavaṃdā— haddhi taṃ evva saṃuttaṃ । kassiṃ vi pūāaruhe avaraddhā suṇṇahiaā
sauṃdalā । (punarvilokya) ṇa kkhu jassiṃ kassiṃ vi । eso duvvāso
sulahakovo mahesī । (hā dhik, tadeva saṃvṛttam । kasminnapi pūjārhe aparāddhā
śūnyahṛdayā śakuntalā । (punarvilokya) na khalu yasmin kasminnapi । eṣa durvāsāḥ
sulabhakopo maharṣiḥ ।)</p>
<p>anasūyā— gaccha pādesu paṇamia ṇivvaṭṭehi ṇaṃ । (gaccha, pādayoḥ praṇamya nivartaya
enam ।)</p>
<p>priyaṃvadā— sahi suhāvakkodho kasya aṇuṇaaṃ gaṇhai । kiṃci uṇa sāṇukaṃpo kido ।
(sakhi, svabhāvakruddhaḥ kasya anunayaṃ gṛh‍ṇāti? kiṃcit punaḥ sānukampaḥ kṛtaḥ ।)</p>
<p>anasūyā—kahehi edaṃ (kathayaitat) ।</p>
<p>priyaṃvadā— jadā aṇuṇīdo vi ṇivattiduṃ ṇa iccadi tadā viṇṇavido mae duvvāsā,
'bhaavaṃ	paḍhamabhattiṃ avekkhia aviṇṇādatavappahāvassa duhidujaṇassa
bhaavadā ekko avarāho marisidabbo' iti । so tado ' ṇa me vaaṇaṃ aṇṇahā
hoduṃ aruhadi kiṃdu ahiṇṇāṇāharaṇadaṃsaṇeṇa sāvo ṇivattissadi' tti
maṃtaato evva aṃtarihido ।</p>
<p>yadā— anunīto'pi nivartituṃ necchati, tadā vijñāpito mayā durvāsāḥ— 'bhagavan
prathamamityavekṣya avijñātatapaḥ prabhāvasya duhitṛjanasya bhagavataikaḥ aparādho
marṣayitavya' iti । sa tadā— 'na me canamanyathā bhavitumarhati । kintu
abhijñānābharaṇadarśanena śāpo nivartiṣyati' iti mantrayannevāntarhitaḥ ।</p>
<pb n="1279"/>
<p>anasūyā— sakkaṃ dāṇiṃ āsasiduṃ । addhi teṇa rāesiṇā saṃpatthideṇa
saṇamaheaṃkidaṃ aṃgulīaaṃ sumaraṇīaṃti sauṃdalāe saaṃ piṇaddhaṃ । teṇa
sāhīṇovāā sauṃdalā bhavissadi । {śakyamidanīmāśvasitum । asti tena rājarṣiṇā
saṃprasthitena svanāmadheyāṅkitaṃ aṅgulīyakaṃ smaraṇīyamiti śakuntalāyā svayaṃ pinaddham ।
tena svādhīnopāyā śakuntalā bhaviṣyati} ॥ 178 ॥</p>
<p>yathā ca <b>mālatīmādhave</b>— (5.20)</p>
<b><lg>
<l>nādastāvad vikalakurarīkūjitasnigdhatāraḥ'॥ 180॥</l></lg></b> (pṛ. 1042) ityādi ।
<b><lg>
<l>karālāyatanāccāyamuccaran	karuṇadhvaniḥ ।</l>
<l>vibhāvyate nanu sthānamaniṣṭhānāṃ tadīdṛśām ॥ 181 ॥</l>
</lg></b>
<p>hanta samprati nirasta eva me sandehaḥ । tadapi nāma jīvantīmenāṃ sambhāvayeyam ।
(iti paritaḥ parikrāmati) (sahasopasṛtya khaṅgaṃ prakoṣṭhe nikṣipya)</p>
<p>durātmannapehi । pratihato'si kāpālikāpasa ।	(svagataṃ) aho nu khalu
bhostadetat kākatālīyaṃ nāma । samprati hi mama— (māmā. 5. 28, 30, 31)</p>
<b><lg>
<l>'rāhaścandrakalāṃ'॥ 182॥</l></lg></b> (pṛ. 554)
<p>āḥ pāpakarman pāṣaṇḍacaṇḍāla! </p>
<b><lg>
<l>asāraṃ	saṃsāraṃ	parimuṣitarat‍naṃ	tribhuvanaṃ
nirālokaṃ	lokaṃ	maraṇaśaraṇaṃ	bāndhavajanam ।</l>
<l>adarpam̐	kandarpam̐	jananayananirmāṇamaphalaṃ
jagajjīrṇāraṇyaṃ	kathamasi	vidhātuṃ	vyavasitaḥ॥ 183 ॥</l></lg></b> (māmā. 5. 28)
<p>api ca re re pāpa!</p>
<b><lg>
<l>praṇayasakhīsalīlaparihāsarasādhigatai—
rlalitaśirīṣapuṣpahananairapi	tāmyati	yat ।</l>
<l>vapuṣi	vadhāya	tatra	tava	śastramupakṣipataḥ
patatu	śirasyakāṇḍayamadaṇḍa	ivaiṣa	bhujaḥ ॥ 184 ॥</l></lg></b> (māmā. 5. 30)
<p><b>(12. prayojyapreṣaṇam)</b></p>
<p>sandarśanasamāgamādihetoḥ saṅketakādau nāyakayorniyogaḥ <b>prayojyapreṣaṇam</b> । yathā
<b>mālatīmādhave</b>—</p>			
<pb n="1280"/>
<p>buddharakṣitā—huṃ tumaṃ uṇa kahiṃ patthidāsi । (hum । tvaṃ punaḥ kutra prasthitāsi?)</p>
<p>avalokitā— ahaṃ kkhu bhaavadīe mādhavasaāsaṃ aṇuppesidā । saṃdiṭhṭhaṃ a tassa
saṅkaraurasambandhi kusumākarujjāṇaṃ gadua kuṃjaṇiuṃjaperaṃtarattāsoagaṅaṇe
ciṭṭetti ।	gado	a	tattha	māhavo । (ahaṃ khalu bhagavatyā
mādhavasakāśamanupreṣitā । saṃdiṣṭaṃ ca tasmai śaṅkarapurasambandhi kusumākarodyānaṃ
gatvā kuñjanikuñjaparyantaraktāśokagahane tiṣṭheti । gataśca tatra mādhavaḥ ।)</p>
<p>avalokitā— ajja kisaṇacauddasitti jaṇaṇīe samaṃ māladī saṅkarauraṃ gamissadi ।
tado	evvaṃ	kila	sohaggaṃ	baḍhḍhai	tti	devadārahaṇaṇimittaṃ
sahatthakusumāvacaaṃ uddisia lavaṅgiādudīaṃ māladī taṃ evva
kusumāarujjāṇaṃ āṇaissadi । tado aṇṇoṇṇadaṃsaṇaṃ havissadi tti ।
(adya kṛṣṇacaturdaśīti jananyā samaṃ mālatī śaṅkarapuraṃ gamiṣyati । tata
evaṃ kila saubhāgyaṃ vardhata iti devatārādhananimittaṃ svahastakusumāvacayam
uddiś‍ya lavaṅgikādvitīyāṃ mālatīṃ tadeva kusumākarodyānamāneṣyati । tataḥ
anyonyadarśanaṃ bhaviṣyati iti) <b>॥ 185 ॥</b></p>
<p>yathā ca—</p>
<p>kāmandakī— vatsau	mālatīmādhavau	ito	nirgatya	vṛkṣagahane	gamyatām
udvāha— maṅgalārtham । asmad‌vihārikāyāḥ paścādudyānavāṭaḥ । suvihitaṃ tatra
vaivāhikadravyajātaṃ avalokitayā । bhūyaśca—(māmā. 6.19)</p>
<b><lg>
<l>gāḍhotkaṇṭhakaṭhorakeralavadhūgaṇḍāvapāṇḍucchadai—
stāmbūlīpaṭalaiḥ	pinaddhaphalitavyānamrapūgadrumāḥ।</l>	
<l>takkolīphalajagdhamugdhavikiravyāhāriṇastaddhuvo
bhāgāḥ preṅkhitamātuluṅgavṛtayaḥ preyo vidhāsyanti vām ॥ 186 ॥</l>
</lg></b>
<p>yatastatraiva madayantikāmakarandayo yāvadāgamanaṃ sthātavyam ।</p>
<p>(<b>13. sandhirakṣā</b>)</p>
<p>parasparābhiyogādiṣu anāgatapratīhārādibhiḥ cchidrāpidhānaṃ <b>sandhirakṣā</b> ।</p>
<p>yathā <b>mālatīmādhave</b> buddharakṣitā— ammahe susiliṭṭhamāladīṇevacchalacchīvippaladdha—
ṇaṃdaṇakaraggaho amaccabhūrivasumaṃdire bhaavadīe saṃvihāṇeṇa khemeṇa govāido</p>
<p>ajja maaraṃdo । (aho suśliṣṭamālatīnepathyalakṣmīvipralabdhanandanakaragrahaḥ
amātyabhūrivasunandire bhagavatyāḥ saṃvidhānena kṣemeṇa gopāyito'dya makarandaḥ ।)</p>
﻿<pb n="1281"/>
<p>kāmandakī— sādhu sakhe bhūrivaso sādhu । 'prabhavati nijasya kanyakājanasya
mahārājaḥ' ityubhayalokāviruddhamupanyastam ।</p>
<p>yathā vā—</p>
<p>avalokitā— bhaavadi, ṇa hu amacco māhavassa ṇāmaṃ vi jāṇādi tti
ṇiravekkhadā lakkhīadi । (bhagavatī, na khalu amātyo mādhavasya nāmāpi
jānātīti nirapekṣatā lakṣyate ।)</p>
<p>kāmandakī— saṃvaraṇaṃ hi tat । paśya—(māmā. 1.17)</p>
<b><lg>
<l>bahissarvākārapravaṇaramaṇīyaṃ	vyavaharan
parābhyūhasthānānyapi	tanutarāṇi	sthagayati ।</l>
<l>janaṃ	vidvānekassakalamatisandhāya	kapadai—
staṭasthaḥ svānarthān ghaṭayati ca maunaṃ ca bhajate ॥ 187 ॥</l>
</lg></b>
<p><b>14. pratāpavyāvarṇanaṃ</b> yathā—(māmā. 2.9)</p>
<b><lg>
<l>vyatikaritadigantāśśvetamānairyaśobhi—
ssukṛtavilasitānāṃ	sthānamūrjasvalānām ।</l>
<l>akalitamahimānaḥ	ketanaṃ	maṅgalānāṃ
kathamapi bhuvane'smin tādṛśāssambhavanti ॥ 188 ॥</l>
</lg></b>
<p><b>14. prayojyopajāpaḥ</b> yathā</p>
<p>avalokitā— tumaṃ kkhu bhaavadīe jāssiṃ paoaṇe ṇiuttā tattha ko uttaṃdo ।
(tvaṃ khalu bhagavatyā yasmin prayojane niyuktā tatra ko vṛttāntaḥ?)</p>
<p>buddharakṣitā— mae kkhu bhaavadīe samādeseṇa tāsu tāsu vīsaṃbhakahāsu īrīso
tāriso tti kadua maaraṃdassa uvari piasahīe dūramārovido parokkhāṇurāo ।
eso a se maṇoraho avi ṇāma taṃ vekkhea ti । (mayā khalu
bhagavatyāssamādeśena tāsu tāsu visrambhakathāsu īdṛśaḥ tādṛśa iti kṛtvā
makarandasyopari priyasakhyāḥ dūramāropitaḥ parokṣānurāgaḥ । eṣa ca tasyāḥ manorathaḥ,
api nāma taṃ paśyeyeti ।)</p>
<p><b>16. parākramaṇaṃ</b> yathā—</p>
<p>bho bho mālatyanveṣiṇaḥ	iyamamātyabhūrivasumāśvāsayantī apratihataprajñā—
cakṣurbhagavatī kāmandakī samādiśati paryavaṣ‍ṭabhyatāmadaḥ karālāyatanam ।</p>
﻿<pb n="1282"/>
<b><lg>
<l>nāghoraghaṇṭādanyasmāt	karmaitaddāruṇādabhūt ।</l>
<l>na karālopahārācca phalamanyad vibhāvyate ॥ 189 ॥</l></lg></b> (māmā. 5.33)
<p><b>17. bandhurat‍nāpahāro</b> yathā—</p>
<p>kāmandakī — tatraiva makārandamadayantikāgamanaṃ yāvat sthātavyam ।</p>
<p>mādhavaḥ — (saharṣaṃ) kalyāṇottarāvataṃsā kalyāṇasampat ।</p>
<p>kalahaṃsaḥ — diṭṭhiā evvaṃ ṇo havissa di । (diṣ‍ṭyā evaṃ no bhaviṣyati ।)</p>
<p><b>18. mitropagraho</b> yathā—</p>
<p>avalokitā—bhaavadi so vi pāsaaro māhavassa vālamittaṃ maaraṃdo ṇaṃdaṇassa
bhaiṇiṃ madaaṃtiāṃ jai samuvvahai taṃ vi māhavassa duiaṃ piaṃ hodi ।
(bhagavati, so'pi pārśvacaro mādhavasya bālamitraṃ makarando nandanasya bhaginīṃ
madayantikāṃ yadi samudvahati, tadapi mādhavasya diṛtīyaṃ priyaṃ bhavati ।)</p>
<p>kāmandakī— niyuktaiva hi mayā tatra tatpriyasakhī buddharakṣitā ।</p>
<p><b>19. suhṛdbhedo</b> yathā—(māmā. 2.7)</p>
<b><lg>
<l>guṇāpekṣāśūnyaṃ	kathāmidamupakrāntamathavā
kuto'patyasnehaḥ	kuṭilanayaniṣṇātamanasām ।</l>
<l>idaṃ	tvaidamparyaṃ	yaduta	nṛpaternarmasacivaḥ
sutādānānmitraṃ bhavatu sa hi no nandana iti ॥ 190 ॥</l>
</lg></b>
<p>lavaṅgikā— jadhā āṇattaṃ bhaavadīe taṃ taha evva । aṇṇahā tassiṃ vare duddaṃsaṇe
adikkaṃtajovvaṇe kiṃ ti ṇa viāriaṃ amacceṇa । (yathājñap‍taṃ bhagavatyā
tattathaiva ।	anyathā	tasmina	vare	durdarśane'tikrānta<b>yauvane</b> kimiti	na
vicāritamamātyena?)</p>
<p><b>20. cārajñānaṃ</b> yathā—(māmā.)</p>
<p>avalokitā— bhaavadi sā dāṇiṃ sodāmiṇī samāsādidaaccariamaṃta—
siddhippahāvā siripavvade kāvāliavadaṃ dhāredi । (bhagavati, sā idānīṃ
saudāminī samāsāditāścaryamantrasiddiprabhāvā śrīparvate kāpālikāvrataṃ dhārayati ।)
kāmandakī— kutaḥ punāriyaṃ pravṛttiḥ?</p>
﻿<pb n="1283"/>
<p>avalokitā— atthi eddha ṇaarīe mahāmasāṇappaese karālā ṇāma cāmuṃḍā ।</p>
<p>(astyatra nagaryāṃ mahāśmaśānapradeśe karālā nāma cāmuṇḍā)</p>
<p>kāmandakī—asti । yā kila vividhajīvopahārapriyeti sāhasikānāṃ pravādaḥ ।</p>
<p>avalokitā— tassiṃ khu siripavvadādo āadassa ido ṇādidūrāsaṇṇamasāṇa—
vāsiṇo	sādhaassa	muṃḍadhāriṇo aghoraghaṃṭaṇāmaheassa aṃtevāsiṇī
mahāppahāvā kavālakuṃḍalā ṇāma aṇusajhaṃ āacchai । tado iaṃ pauttī ।
(tasmin khalu śrīparvatādāgatasya ito nātidūrāsannaśmaśānavāsinaḥ sādhakasya
muṇḍadhāriṇaḥ aghoraghaṇṭanāmadheyasya antevāsinī mahāprabhāvā kapālakuṇḍalā nāma
anusandhyaṃ āgacchati । tata iyaṃ pravṛttiḥ ।)</p>
<p><b>21. gūḍhadaṇḍāticāro</b> yathā—</p>
<p>kāmandakī— vatsa makaranda, anenaiva vaivāhikena mālatīnepathyena apavāritaḥ
pravartasva pariṇayāyātmanaḥ (iti paṭalakamarpayati ।)</p>
<p>makarandaḥ— yathājñapayasi । yāvaditaḥ citrayavanikāmantardhāya naipathyaṃ dhārayāmi ।</p>
<p>(tathā karoti।)</p>
<p><b>22. cārasamādhānaṃ</b> yathā—</p>
<p>buddharakṣitā— saṃpadaṃ a tuvaraṃtakāmo kāmeduṃ sapādapaḍaṇaṃ avbhatthia puṇo
balāmeḍia abhiddavaṃto maaraṃdeṇa ṇiṭṭhuraṃ paḍiharo jāmādā । so aṃ
velakkharosāvesakhalaṃtaakkharo	oruidaṇaaṇapapphuraṃtavaaṇo	(sa)
ṇivbharadukkhido ṇa me saṃpadaṃ edāṇa komārabaṃdhakīe paoaṇaṃ ti sasapahaṃ
paiṇṇaṃ kāūṇa vāsabhavaṇādo ṇiggado । tā edeṇa pasaṃgeṇa madaaṃtiaṃ
āṇīa maaraṃdeṇa saṃjoaissaṃ । (samprataṃ ca tvaramāṇakāmaḥ kāmayituṃ
sapādapatanamabhyarthya punarvalātkāreṇa abhidravan makarandena niṣ‍ṭhuraṃ pratihato
jāmātā । sa ca vailakṣyaroṣāveśaskhaladakṣaro'varuditanayaprasphurad‍vadano nirbharaduḥkhito
na me sāmaprataṃ etayā kaumārabandhakyā prayojanamiti saśapathaṃ pratijñāṃ kṛtvā
vāsabhavanāt nirgataḥ । tasmādetena prasaṅgena madayantikām anīya makarandena
saṃyojayiṣyāmi ।)</p>
﻿<pb n="1284"/>
<p><b>23. samādhimokṣo</b> yathā—</p>
<p>amhahe susiliṭṭhamāladīṇevacchalacchīvippaladdhaṇaṃdaṇakaraggaho amaccabhūriva—
sumaṃdire	bhaavadīvaaṇasaṃvihāṇehiṃ	khemeṇa	govāvido	maaraṃdo । amhe
ṇaṃdaṇāvāsamuvagadā । ado bhaavadī ṇaṃdaṇaṃ āṇucchia ṇiāvasaaṃ gaā ।
ajja ṇavavahūgharappavesiviraidākālakomudīmahūsavappamattapajjāulāsesapariaṇo
paoso aṇuūlaissadi ajja ṇo vavasidaṃ । (aho suśliṣ‍ṭamālatīnepathya—
lakṣmīvipralabdhanandanakaragraho'mātyabhūrivasumandire bhagavatīvacanasaṃvidhanaiḥ khemeṇa
gopāyito makarandaḥ । aho nandanāvāsamupagatā । ato bhagavatī nandanamāpṛcch‌ya
nijāvasathaṃ gatā । adya navavadhūgṛhapraveśaviracitākālakaumudīmahotsavapramattaparyākulā—
śeṣaparijanaḥ pradoṣo'nukūlayiṣyatyadya no vyavasitam ।)1</p>
<b><lg>
<l>saiṣā	dūtaviśeṣāṇāmaśītiścaturuttarā ।</l>
<l>caturviṃśatireteṣāṃ	mayoktā	karmaṇāmapi ॥ 191 ॥</l>
</lg></b>
<b><lg>
<l>jātikriyādiyogena yasya dūtasya yo vidhiḥ ।</l>
<l>yujyate	tatra	medhāvī	tameva	viniyojayet ॥ 192 ॥</l>
</lg></b>
<b><lg>
<l>bud‍dhvā	budhaścaturaśītimapīha	dūtān
karmāṇi	viṃśatimaśītiyutāṃ	caturbhiḥ ।</l>
<l>yo yatra sid‍dhyati tameva hi tatra dūta—
sampreṣaṇādiṣu	samīkṣya	samādadhīta ॥ 193 ॥</l>
</lg></b>
<b><lg>
<l>iti śrīmahārājādhirājaśrībhojadevaviracite śrṛṅgāraprakāśe
abhiyogavidhiprakāśo nāma
॥ aṣ‍ṭāviṃśaḥ prakāśaḥ ॥ 28 ॥</l>
</lg></b>
<b><lg>
<l>yatkāmatantramanu kiñcana nāṭyaśāstramādikṣadetadakhilaṃ khalu dūtakarma ।</l>
<l>dhāreś‍varo nṛpatireṣa samuddideśa granthe'tra kāvyanigamāgamasārvabhaumaḥ ॥</l>
</lg></b>
 NOTES pg=1284!
<p>1. caturviṃśo dūtakarmayogāśrayo nāma prakāro'grime prakāśe dṛśyaḥ ।</p>
﻿<pb n="1285"/>
<p>atha</p>
<p><b>śrṛṅgāraprakāśe ekonatriṃśaḥ prakāśaḥ</b></p>
<p>dūtasaṃpreṣaṇādiprakāśaḥ</p>
<p>ke punardūtasampreṣaṇādayaḥ?</p>
<p>dūtasampreṣaṇaṃ, sandeśadānaṃ, supātrapraṇidhānaṃ, dūtānugamaḥ, sakhīvigarhaṇaṃ,
mārgodīkṣaṇaṃ, samāgamacintā, cirayadvimarśaḥ, dūtāgamanam, ākāraparīkṣā, dūtapratibhedaḥ,
dūtaparipraś‍naḥ, dūtavyāhāraḥ, dūtavākyākarṇanaṃ, gamanavṛttāntaḥ, pravṛttyupalambhaḥ,
priyasandeśaḥ, suhṛtsaṃmantraṇam, avasthānubhavaḥ, sahāyotsāhanaṃ, priyadūtāgamanaṃ,
dūtapratipattiḥ, vārtābhidhānaṃ, kāryaparyanuyogaḥ, dūtavākyam, uttarābhyupapattiḥ,
dūtapratiṃvākyaṃ, dūtavākyākṣepaḥ, dūtābhibhartsanaṃ, parijanādikṣobhaḥ, gurujanāśaṅkā,
sahāyāvegaḥ, itikartavyatā, svayampravṛttiḥ, nāyakānayanaṃ, priyābhigamaḥ, upasthāpanaṃ,
sambhramavikalpaḥ, nāyikāpratibodhanaṃ:, suhṛtparihāsaḥ, dūtapuraskāraḥ, itivṛttākhyānam,
avasthājñānam, avadhānaṃ, (saṃprayoga—)saṃvidhānaṃ, śaktivivecanaṃ, samāgamopāyaḥ,
samīhitasiddhiriti <b>aṣ‍ṭacatvāriṃśat ।</b></p>
<b><lg>
<l>teṣāmanvarthasaṃjñābhirlakṣaṇānyupalakṣayet	।</l>
<l>nānāvidheṣu lakṣyeṣu vakṣyamāṇena vartmanā ॥ 1 ॥ tatra—</l>
</lg></b>
<p><b>1. dūtasampreṣaṇaṃ</b> yathā—(megha. 6, 7)</p>
<b><lg>
<l>jātaṃ vaṃśe bhuvanavidite puṣkarāvartakānām ॥ 2 ॥</l></lg></b> (pṛ. 1054) ityādi ।
<b><lg>
<l>santap‍tānāṃ tvamasi śaraṇaṃ tatpayoda! priyāyāḥ
sandeśaṃ	me	hara	dhanapatikrodhaviśleṣitasya ।</l>
<l>gantavyā te vasatiralakā	nāma	yakṣeśvarāṇāṃ
bāhyodyāna—sthita—hara—śiraścandrikā—dhautaharmyā ॥ 3 ॥</l>
</lg></b>
<p><b>2. sandeśadānaṃ</b> yathā—(gāsa. 486ve, 2.1)</p>
<b><lg>
<l>ahaaṃ vioataṇari dusaho virahāṇalo calaṃ jīaṃ ।</l>
<l>appāhijjau kiṃ sahi! jāṇasi taṃ cea jaṃ juttaṃ ॥ 4 ॥</l>
</lg></b>
﻿<pb n="1286"/>
<lg>
<l>(ahaṃ	viyogatanvī dussaho virahānalaścalaṃ jīvam ।</l>
<l>abhidhīyatāṃ kiṃ sakhi jānāsi tvameva yad yuktam ॥)</l>
</lg>
<b><lg>
<l>dūi tumaṃ via ṇiuṇā kakkhaḍhamauāiṃ jāṇase vottuṃ(lluṃ) ।</l>
<l>kaṃḍūiapaṃḍuraṃ	jaha	ṇa	hoi	taha	taṃ	kuṇijjāsu ॥ 5 ॥</l>
</lg></b>
<lg>
<l>{dūti tvameva nipuṇā karkaśamṛdukāni jānāsi kaktum ।</l>
<l>kaṇḍūyitapāṇḍuraṃ yathā na bhavati tathā tvaṃ kurvīthāḥ ॥} </l>(gāsa. 2. 81)
</lg>
<p><b>3. supātrapraṇidhānaṃ</b> yathā—</p>
<b><lg>
<l>satthimala—āvalāo—suhāhahagujolaṃhai	।</l>
<l>sabbhāvamettaeṇaeṇaabhāvejjasu kiṃdha bahueṇā ॥ 6 ॥</l>
</lg></b>
<b><lg>
<l>vevira—siṇṇa—karaṃguli—pariggaha—kkhalia—lehaṇīmagge	।</l>
<l>sotthi vvia ṇa samappai piasahi lehammi kiṃ lihimo ॥ 7 ॥</l>
</lg></b>
<lg>
<l>(vepanaśīlasvinnakarāṅguliparigrahaskhalitalekhanīmārge ।</l>
<l>svastyeva na samāpyate priyasakhi lekhe kiṃ likhāmaḥ ॥)</l> (gāsa. 3.44)
</lg>
<p><b>4. dūtānugamo</b> yathā—(gāsa. 5.40)</p>
<b><lg>
<l>taṃ bhaṇahi dūi eaṃ ṇa imaṃ eaṃ ti aṇupahamimāe ।</l>
<l>puṇaruttaṃ	sīsaṃtā	kaha—vi	samappaṃti	saṃdesā ॥ 8 ॥</l>
</lg></b>
<lg>
<l>(taṃ bhaṇa dūti etannedametaditi anupadamanayā ।</l>
<l>punaruk‍taṃ kathyamānāḥ kathamapi samāpyante saṃdeśāḥ ॥)</l>
</lg>
<b><lg>
<l>seḍalliyasavvaṅgī gottaggahaṇeṇa tassa suhaassa ।</l>
<l>dūiṃ	paṭṭhāentī	tassea	gharaṅgaṇaṃ	pattā ॥ 9 ॥</l>
</lg></b>
<lg>
<l>(svedārdīkṛtasarvāṅgī gotragrahaṇena tasya subhagasya ।</l>
<l>dūtīṃ prasthāpayantī tasyaiva gṛhāṅgaṇaṃ prāp‍tā ॥)</l>(gāsa. 5.40)
</lg>
<p><b>5. sakhīvigarhaṇaṃ</b> yathā—(gāsa. 5.12)</p>
<b><lg>
<l>suppau taio vi gao jāmo tti sahio kīsa maṃ bhaṇaha ।</l>
<l>sehāliāṇaṃ gaṃdho ṇa dei sottuṃ, suaha tumhe ॥ 10 ॥</l>
</lg></b>
<lg>
<l>(supyatāṃ tṛtīyo'pi gato yāma iti sakhyaḥ kimiti māṃ bhaṇatha ।</l>
<l>śephālikānāṃ gandho na dadāti svap‍tuṃ svapata yūyam ॥)</l>
</lg>
﻿<pb n="1287"/>
<b><lg>
<l>kiṃ bhaṇaha maṃ sahio 'mā mara, dīsihaha so jiaṃtīe' ।</l>
<l>kajjālāo	eso	siṇehamaggo	uṇa	ṇa	hoi ॥ 11 ॥</l>
</lg></b>
<lg>
<l>(kiṃ bhaṇatha māṃ sakhyaḥ mā mriyasva drakṣyate sa jīvantyā ।</l>
<l>kāryālāpa	eṣa	snehamārgaḥ	punarna	bhavati ॥)</l> (gāsa. 619ve.)
</lg>
<p><b>6. mārgodīkṣaṇaṃ</b> yathā—</p>
<b><lg>
<l>suraasuhalālasāhiṃ	piaamaratthaṃtaresu	puṇaruttaṃ ।</l>
<l>pesijjaṃti	sarahasaṃ	samaaṃ	dūīhi	diṭṭīo ॥ 12 ॥</l>
</lg></b>
<lg>
<l>{suratasukhalālasābhiḥ priyatamarathyāntareṣu punaruktam ।</l>
<l>preṣyante sarabhasaṃ samakaṃ dūtībhiḥ dṛṣ‍ṭayaḥ ॥}</l>
</lg>
<b><lg>
<l>kaṃ tuṃgathagukkhitteṇa putti dāraṭṭhiā paloesi ।</l>
<l>uṇṇāmia-kalasa-ṇivesiagghakamaleṇa va muheṇa ॥ 13 ॥</l>
</lg></b>
<lg>
<l>(kaṃ tuṅgastanotkṣip‍tena putri dvārasthitā pralokayasi ।</l>
<l>unnamitakalaśaniveśitārghakamaleneva mukhena	॥)</l> (gāsa. 256ve.)
</lg>
<p><b>7. samāgamacintā</b> yathā—(gāsa. 918 ve</p>
<b><lg>
<l>vaccihii so gharaṃ se lahihii oāsamehii saāsaṃ ।</l>
<l>bhaṇihii jaṃ bhaṇiavvaṃ, paccuttaṃ kiṃ ṇu pāvihii ॥ 14 ॥</l>
</lg></b>
<lg>
<l>{vrajiṣyati sa gṛhaṃ tasyā:, lapsyate'vakāśameṣyati sakāśam ।</l>
<l>bhaṇiṣyati yad bhaṇitavyaṃ yuktamuttaraṃ kiṃ nu prāpsyati ॥}</l>
</lg>
<b><lg>
<l>āaassa kiṃ ṇu, kāhaṃ/kiṃ vocchaṃ kaha ṇu hohii imaṃti ।</l>
<l>paḍhamuggaasāhasa—āriāeॅ	hiaaṃ	tharaharei ॥ 15 ॥</l>
</lg></b>
<lg>
<l>{āgatasya kiṃ nu kariṣyāmi kiṃ pravakṣyāmi kathaṃ nu bhaviṣyati idamiti ।</l>
<l>prathamodgatasāhasakārikāyā	hṛdayaṃ	tharatharāyate ॥}</l> (gāsa. 2.87)
</lg>
<p><b>8. cirayadvimarśo</b> yathā—(gāsa. 855ve)</p>
<b><lg>
<l>dūī gaā cirāaha kiṃ so maha vāsamehii ṇa va tti ।</l>
<l>jīvitamaraṇaṃtarasaṃṭhiāe aṃdolae hiaaṃ ॥ 16 ॥</l>
</lg></b>
<lg>
<l>(dūtī gatā cirāyate kiṃ sa mama vāsameṣyati na veti ।</l>
<l>jīvitamaraṇāntarasaṃsthitāyā	āndolāyate	hṛdayam ॥)</l>
</lg>
﻿<pb n="1288"/>
<b><lg>
<l>dūi ṇa ei caṃdo pi uggao jāmiṇī vi volei ।</l>
<l>savvaṃ savvao ccia visaṃṭhulaṃ kassa kiṃ bhaṇimo ॥ 17 ॥</l>
</lg></b>
<lg>
<l>(dūtī na eti candro'pi udgataḥ yāminyati atikrāmati ।</l>
<l>sarvaṃ sarvata eva visaṃṣ‍ṭhulaṃ kasya kiṃ bhaṇāmaḥ ॥)</l> (gāsa.854ve.)
</lg>
<p><b>9. dūtāgamanaṃ</b> yathā—(seba. 10.74)</p>
<b><lg>
<l>sahiaṇa—hatthāhimukhaṃ daraiavisesaaṃ vi akkhiviūṇaṃ ।</l>
<l>juaīhi paḍiṇiutto avalohijjai sasaṃbhama dūijaṇo ॥ 18 ॥</l>
</lg></b>
<lg>
<l>{sakhījanahastābhimukhaṃ dharati ca dhṛtaṃ viśeṣakaṃ vyākṣipya ।</l>
<l>yuvatibhiḥ pratinivṛtto'valokyate sasaṃbhramaṃ dūtījanaḥ ॥}</l>
</lg>
<b><lg>
<l>ahisāraṇaṃ ṇa geṇhai ṇa saṃṭhavei alaaṃ ṇa pucchai dūiṃ ।</l>
<l>caṃdāloapaḍihado vevai mūḍhahiao vilāsiṇi—sattho ॥ 19 ॥</l>
</lg></b>
<lg>
<l>(abhisāraṇaṃ na gṛhaṇāti na saṃsthāpayati alakaṃ na pṛcchati dūtīm ।</l>
<l>candralokapratihataḥ	 sthapitaḥ mūḍhahṛdayaḥ vilāsinīsārthaḥ ॥)</l>seba. 10.65
</lg>
<p><b>10. ākāraparīkṣā</b> yathā—(gāsa. 828ve.)</p>
<b><lg>
<l>upphullaloaṇeṇaṃ	kavolaosaṭ‍ṭamāṇaseeṇa ।</l>
<l>abhaṇaṃteṇa vi bhaṇiā muheṇa se kajjaṇivvittī ॥ 20 ॥</l>
</lg></b>
<lg>
<l>(utphullalocanena	kapolavisarpatsvedena ।</l>
<l>abhaṇatāpi bhaṇitā mukhena tasyāḥ kāryanirvṛtiḥ ॥)</l>
</lg>
<b><lg>
<l>ṇāao tti pecchai parihāsullāvirīem̐ dūī so ।</l>
<l>ṇūmaṃtīe	pahariso	osaṭṭai	gaṃḍapāsesu ॥ 21 ॥</l>
</lg></b>
<lg>
<l>{sa nāgata iti prekṣadhvaṃ parihāsollāpaśīlāyā dūtyāḥ ।</l>
<l>chādayantyāḥ (=gopāyantyāḥ) praharṣo visarpati gaṇaḍa—pārś‍vayoḥ ॥}</l> gāsa.856ve
</lg>
<p><b>11. dūtapratibhedo</b> yathā—</p>
<b><lg>
<l>ehi	gamāgamakheosaraṃtapammuttakusumadhammille ।</l>
<l>sahi vīsama tā va bhaṇejjau vā jaṃ teṇa saṃdiṭṭhaṃ ॥ 22 ॥</l>
</lg></b>
<lg>
<l>(ehi	gamāgamakhedāpasarapramuk‍takusumadhammille ।</l>
<l>sakhi! viśrāmya tāvad bhaṇyatāṃ vā yattena saṃdiṣ‍ṭam ॥)</l>
</lg>
<b><lg>
<l>jaṃ tuha kajjaṃ taṃ cia kajjaṃ majjha tti jaṃ saā bhaṇisi ।</l>
<l>o	dūi	saccavaaṇe ajja si pāraṃ gaā tassa ॥ 23 ॥</l>
</lg></b>
﻿<pb n="1289"/>
<lg>
<l>{yattava kāryaṃ tadeva mameti yat sadā bhaṇasi ।</l>
<l>he dūti! satyavacane'dyāsi pāraṃ gatā tasya ॥}</l> gāsa. 861ve.,vala.415
</lg>
<p><b>12. dūtaparipraś‍no</b> yathā—(gāsa. 857ve.)</p>
<b><lg>
<l>kaha ṇu gaā kaha diṭṭho kiṃ bhaṇiaṃ kiṃ va teṇa paḍipaṇṇaṃ ।</l>
<l>eaṃ	ccia	ṇa	samappai	puṇaruttaṃ	jaṃpamāṇīe ॥ 24 ॥</l>
</lg></b>
<lg>
<l>(kathaṃ nu gatā kathaṃ dṛṣ‍ṭaḥ kiṃ bhaṇitaṃ ki ca tena pratipatram ।</l>
<l>evameva	na	samāpyate	punaruktaṃ	jalpamānāyāḥ ॥)</l>
</lg>
<b><lg>
<l>piapāsāhi ṇiatto saccaṃ aliaṃ va jaṃ bhaṇai dūijaṇo ।</l>
<l>tāṃ ccia kāmiṇisattho dūmeṃtiṃ pi bahuso ṇiattei kahaṃ ॥ 24 ॥</l>
</lg></b>
<lg>
<l>{priyapārśvāt nivṛttaḥ satyaṃ alīkāmiva yā bhaṇāti dūtījanaḥ ।</l>
<l>tāmeva kāminīsārthaḥ dunvatīmapi bahuśo nivartayati kathām ॥}</l>seba. 10.67
</lg>
<p><b>13. dūtavyāhāro</b> yathā—</p>
<b><lg>
<l>jaiāiritavesaviaviassadūlasīsaṃta	।</l>
<l>saṃgamasūesamabahiamaṇaharā	hoṃti	saṃdesā ॥ 26 ॥</l> (pṛ. 1297)
</lg></b>
<b><lg>
<l>avalaṃbijjau dhīraṃ sāso ṇa hu(a)so ehiha ihaggae vi paose ।</l>
<l>ia	dūīhi	tulijjai	paḍhamāṇiapio	vilasiṇisattho ॥ 27 ॥</l>
</lg></b>
<lg>
<l>{avalambyatāṃ	dhairyaṃ	śvaso	na	atigate'pi	pradoṣe ।</l>
<l>iti dūtībhiḥ tulyate prathamānītapriyatamaḥ vilasinīsārthaḥ ॥}</l>(seba.10.79)
</lg>
<p><b>14. dūtavākyākarṇanaṃ</b> yathā—(gāsa. 858ve.)</p>
<b><lg>
<l>dūī—muha—aṃda—puloirīem̐ kiṃ bhaṇihii tti ajjhāe ।</l>
<l>pia—saṃgama—galia—maṇorahāem̐	hiaaṃ	dharadharei ॥ 28 ॥</l>
</lg></b>
<lg>
<l>(dūtīmukhacandrapralokanaśīlāyāḥ kiṃ bhaṇiṣyatītyāryāyāḥ ।</l>
<l>priyasaṅgamagalitamanorathāyāḥ	hṛdayaṃ	dhaḍa़dhaḍa़āyate ॥)</l>
</lg>
<b><lg>
<l>kāe vi mahurasad‌daṃ sarasa—paripphuḍa—viiṇṇa—muha—sohaṃ ।</l>
<l>muiaṃ	dūī—vaaṇaṃ	kīrai	kaṇṇe	kuvalaaṃ	va ॥ 29 ॥</l>
</lg></b>
<lg>
<l>{kayā'pi madhuraśabdaṃ(madhu-rasārdraṃ) sarasaparisphuṭavitīrṇamukhaśobham ।</l>
<l>muditaṃ	dūtīvacanaṃ	kriyate	karṇe	kuvalayamiva ॥}</l>
</lg>
﻿<pb n="1290"/>
<p><b>15. gamanavṛttānto</b> yathā—</p>
<b><lg>
<l>bahiṇiggaāmhi vaaṇeṇa tujjha pattā a pattalaṇiuṃjaṃ ।</l>
<l>uddāṇaṃ jattha mivei gamei so jaṇo virahadukkhāiṃ ॥ 30 ॥</l>
</lg></b>
<lg>
<l>(bahirnirgatāsmi vacanena tava prāp‍tā ca patralanikuñjam ।</l>
<l>udyānaṃ	yatra	gamayati	sa	jano	virahaduḥkhāni ॥)</l>
</lg>
<b><lg>
<l>appāiāi duha deṇa jāi tāṇa mae ṇa muṇiāi ।</l>
<l>aṃhubbhata—sāsa—paḍikkha—vaṃlata—visama—kkhara—paāiṃ ॥ 31 ॥</l>
</lg></b>
<lg>
<l>(āpyāyitāni tava tena yāni tāni mayā na jñātāni ।</l>
<l>abhyudgataśvāsapratīkṣavalamānaviṣamākṣarapadāni	॥)</l> (gāsa. 859ve.)
</lg>
<p><b>16. pravṛttyupalambho</b> yathā—</p>
<b><lg>
<l>kṣataiḥ	kvāpi prītaḥ	kvacidapi nimittaiḥ pulakitaḥ
kvaciccopaśrutyā	śamitaparitāpo	vikasitaḥ ।</l>
<l>prasādārthaṃ mugdhe! tava vigatalajjo	('grabhaṇiti—)
ṣvabhijño	daivajñaṃ	janamapi	ca te pṛcchati patiḥ ॥ 32 ॥</l>
</lg></b>
<b><lg>
<l>asau vidyādhāraḥ śiśurapi vinirgatya bhavanā—
dihāyātassaṃpratyavikalaśaraccandramadhuraḥ ।</l>
<l>yadālokasthāne	bhavati	puramunmādataralaiḥ
kaṭākṣairnārīṇāṃ	kuvalayitavātāyanamiva ॥ 33 ॥</l></lg></b>(māmā. 2.11)
<p><b>17. priyasandeśo</b> yathā—(gāsa. 850ve.)</p>
<b><lg>
<l>caṃdo vi caṃdavaaṇe muṇālavāhālae muṇālāiṃ ।</l>
<l>iṃdīvarāi	iṃdīvaracchi	tāveti	tuha	viraho ॥ 34 ॥</l>
</lg></b>
<lg>
<l>(candro'pi candravadane mṛṇālabāhālate mṛṇālāni ।</l>
<l>indīvarāṇīndīvarākṣi! tāpayanti tava virahaḥ ॥)</l>
</lg>
<b><lg>
<l>caṃdamuhi caṃdadhavalā dīhā dīhacchi tuha vioammi ।</l>
<l>caujāmā saajāma vva jāmiṇī kahaṃ vi bolīṇā ॥ 35 ॥</l>
</lg></b>
<lg>
<l>(candramukhi candradhavalā dīrghā dīrghākṣa! tava viyoge ।</l>
<l>caturyāmā śatayāmeva yāminī kathamapi vyālīnā ॥)</l> (gāsa. 3.52)
</lg>
﻿<pb n="1291"/>
<p><b>18. suhṛtsaṃmantraṇaṃ</b> yathā—(kādakasā. 4.96, 98)</p>
<b><lg>
<l>ahaṃ yathātathā vāpi bhaveyaṃ sa tu matkṛte ।</l>
<l>kathaṃ bhaviṣyatītyeṣā cintā dalayatīva mām ॥ 36 ॥</l>
</lg></b>
<b><lg>
<l>vada kiṃ karavāṇyatra muhyatīva mano mama ।</l>
<l>mā bhūnme dustaro vipravadhainasi nimajjanam ॥ 37 ॥</l>
</lg></b>
<p><b>19. avasthānubhavo</b> yathā—(kādakasā. 4.99)</p>
<b><lg>
<l>ityādi vilapantyā me tatkālasulabhodayā ।</l>
<l>jahāra cetanāṃ mūrcchā nidreva nayanadyutim ॥ 38 ॥</l>
</lg></b>
<b><lg>
<l>sā tu taimirakasyeva babhūva bahulakṣapā ।</l>
<l>mohāyādyāpyanāyyaiva/ryeva sutarāṃ manaso mama ॥ 39 ॥</l>
</lg></b>
<p><b>20. sahāyotsāhanaṃ</b> yathā—(kādakasā. 6.31, māmā. 2.1)</p>
<b><lg>
<l>uttiṣ‍ṭha yadi jīvantīṃ māmicchasi tamānaya ।</l>
<l>aha netumaśak‍tā hi sudūramidamantaram ॥ 40 ॥</l>
</lg></b>
<b><lg>
<l>manorogastīvro	viṣamiva	visarpannavirata—
pramāthī nirdhūmaṃ jvalati vidhutaḥ pāvaka iva ।</l>
<l>hinasti pratyaṅgaṃ jvara iva garīyānita ito
na māṃ jñā/trātuṃ tātaḥ prabhavati na cāmbā na bhavatī ॥ 41 ॥</l>
</lg></b>
<p><b>21. priyadūtāgamanaṃ</b> yathā—(kādakasā. 5.95, 6.9)</p>
<b><lg>
<l>niśi tasyāṃ vyatītāyāmanyedyurudite ravau ।</l>
<l>keyūrakastamāgatya	hemakūṭādathābravīt ॥ 42 ॥</l>
</lg></b>
<b><lg>
<l>dineṣvatha vyatīteṣu patralekhā tadantikam ।</l>
<l>prāpad balāhakāśvīyanirvṛttapathasauṣ‍ṭhavā	॥ 43 ॥</l>
</lg></b>
<p><b>22. dūtapratipatti</b>ryathā—(kusaṃ. 6.50, 52)</p>
<b><lg>
<l>tānarghyānarghyamādāya dūrāt pratyudyayau giriḥ ।</l>
<l>nāmayan	sāragurubhiḥ	pādanyāsairvasundharām ॥ 44 ॥</l>
</lg></b>
﻿<pb n="1292"/>
<b><lg>
<l>vidhiprayuktasatkāraiḥ svayaṃ mārgasya deśikaḥ ।</l>
<l>sa tairākramayāmāsa śuddhāntaṃ śuddhakarmabhiḥ ॥ 45 ॥</l>
</lg></b>
<p><b>23. vārtābhidhānaṃ</b> yathā—(kusaṃ. 6.55, 57)</p>
<b><lg>
<l>mūḍhaṃ	buddhamivātmānaṃ	haimībhūtamivāyasam ।</l>
<l>bhūmerdivamivārūḍhaṃ	manye	bhavadanugrahāt ॥ 46 ॥</l>
</lg></b>
<b><lg>
<l>avaimi pūtamātmānaṃ dvayenaiva dvijottamāḥ ।</l>
<l>mūdh‍ni gaṅgāprapātena dhautapādāmbhasā ca vaḥ ॥ 47 ॥</l>
</lg></b>
<p><b>24. kāryaparyanuyogo</b> yathā—(kusaṃ. 6.61, 62)</p>
<b><lg>
<l>kartavyaṃ vo na paśyāmi syāc‍cet kiṃ nopadiśyate/papadyate ।</l>
<l>manye	matpāvanāyaiva	prasthānaṃ	bhavatāmiha ॥ 48 ॥</l>
</lg></b>
<b><lg>
<l>tathāpi kārye kasmiṃścidājñāṃ me dātumarhatha ।</l>
<l>viniyogaprasādā hi kiṅkarāḥ prabhaviṣṇuṣu ॥ 49 ॥</l>
</lg></b>
<p><b>25. dūtavākyaṃ</b> yathā—(kādakasā. 4.89, 90)</p>
<b><lg>
<l>tato'hamidamevātra	prāp‍takālamiti	drutam ।</l>
<l>rājaputri!	suhṛtprāṇarakṣaṇārthamihāgataḥ ॥ 50 ॥</l>
</lg></b>
<b><lg>
<l>ataḥ paraṃ tu sāmarthyagatārthā yā yathā giraḥ ।</l>
<l>kaṇṭhe viparivartante kāścit tvamapi vettha tat ॥ 51 ॥</l>
</lg></b>
<p><b>26. uttarābhyupapatti</b>ryathā—(kusaṃ. 5.63, 64)</p>
<b><lg>
<l>athāgrahaste mukulīkṛtāṅgulau niveśayantī sphaṭikākṣamaṇḍalam ।</l>
<l>kathañcidadrestanayā	mitākṣaraṃ	ciravyavasthāpitavāgabhāṣata ॥ 52 ॥</l>
</lg></b>
<b><lg>
<l>yathāśrutaṃ vedavidāṃ vara tvayā jano'yamuc‍caiḥpadalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 53 ॥</l>
</lg></b>
<p><b>27. dūtaprativākyaṃ</b> yathā—(kusaṃ. 5.65, 72)</p>
<b><lg>
<l>athāha varṇī vidito maheśvarastadarthinī tvaṃ pura eva vartase ।</l>
<l>amaṅgalābhyāsaratiṃ vicintya taṃ tavānuvṛttiṃ na tu kartumutsahe ॥ 54 ॥</l>
</lg></b>
<b><lg>
<l>vapurvirūpākṣamalakṣyajanmatā digambaratvena niveditaṃ vasu ।</l>
<l>vareṣu yad bālamṛgākṣi mṛgyate tadasti kiṃ vyastamapi trilocane ॥ 55 ॥</l>
</lg></b>
﻿<pb n="1293"/>
<p><b>28. dūtavākyākṣepo</b> yathā—(kusaṃ. 5.73, 82)</p>
<b><lg>
<l>vipatpratīkārapareṇa maṅgalaṃ nipevyate bhūtisamutsukena vā ।</l>
<l>jagaccharaṇyasya nirāśiṣassataḥ kimebhirāśopahatātmavṛttibhiḥ ॥ 56 ॥</l>
</lg></b>
<b><lg>
<l>alaṃ vivādena yathāśrutastvayā tathāvidhastāvadaśeṣamastu saḥ ।</l>
<l>mamātra bhāvaikarasaṃ manaḥ sthitaṃ na kāmavṛttirvacanīyamīkṣate ॥ 57 ॥</l>
</lg></b>
<p><b>29. dūtābhibhartsanaṃ</b> yathā—(kusaṃ. 5.74, 75)</p>
<b><lg>
<l>iti dvijātau pratikūlavādini pravepamānādharalakṣyakopayā ।</l>
<l>vivartitabhrūlatamāhite tayā vilocane tiryagupāntalohite ॥ 58 ॥</l>
</lg></b>
<b><lg>
<l>uvāca cainaṃ paramārthato haraṃ na vetsi nūnaṃ yata evamāttha mām ।</l>
<l>alokasāmānyamacintyahetukaṃ dviṣanti mandāścaritaṃ mahātmanām ॥ 59 ॥</l>
</lg></b>
<p><b>30. parijana(/nādi)kṣobho</b> yathā—(kādakasā. 4.101, 102)</p>
<b><lg>
<l>kiṃ śāstra guravaḥ ke vā kā lajjā kā kulasthitiḥ ।</l>
<l>rakṣyantāmātmanaḥ prāṇā yūnastasya ca sarvathā ॥ 60 ॥</l>
</lg></b>
<b><lg>
<l>gandharvāṇāṃ	vivāho'yamicchayānyonyasaṅgamaḥ ।</l>
<l>śāstraṣu paṭhitastasmāt tūrṇamuttiṣ‍ṭha gamyatām ॥ 61 ॥</l>
</lg></b>
<p><b>31. gurujanāśaṅkā</b> yathā—(rat‍nā 2.1)</p>
<b><lg>
<l>dullahajaṇāṇurāo lajjā garuī paravvaso appā ।</l>
<l>piasahi visamaṃ pemmaṃ maraṇaṃ saraṇaṃ ṇavara ekkaṃ ॥ 62 ॥</l>
</lg></b>
<lg>
<l>(durlabhajanānurāgo lajjā gurvī paravaśa ātmā ।</l>
<l>priyasakhi viṣamaṃ prema maraṇaṃ śaraṇaṃ kevalamekam ॥)</l>
</lg>
<b><lg>
<l>jvalatu gagane rātrau rātrāvakhaṇḍakalaḥ śaśī
dahatu madanaḥ kiṃ vā mṛtyoḥ pareṇa vidhāsyati ।</l>
<l>mama tu dayitaḥ ślāghyastāto jananyamalānvayā
kulamamalinaṃ na tvevāyaṃ jano na ca jīvitam ॥ 63 ॥</l></lg></b> (māmā. 2.2)
<p><b>32. sahāyāvego</b> yathā—(kusaṃ. 5.61, 60)</p>
<b><lg>
<l>na vedmi sa prārthitadurlabhaḥ kadā sakhībhirāsrāntaravīkṣitāmimām ।</l>
<l>tapaḥkṛśāmabhyupapatsyate sakhīṃ vṛṣeva sītāṃ tadavagrahakṣatām ॥ 64 ॥</l>
</lg></b>
﻿<pb n="1294"/>
<b><lg>
<l>drumeṣu sakhyā kṛtajanmasu svayaṃ phalaṃ tapassākṣiṣu dṛṣ‍ṭameṣvapi ।</l>
<l>na ca prarohābhimukho'pi dṛśyate manoratho'syāḥ śaśimaulisaṃśrayaḥ ॥ 65 ॥</l>
</lg></b>
<p><b>33. itikartavyatā</b> yathā—(kādakasā. 5.106, 107)</p>
<b><lg>
<l>tadarthamatha saṃmantrya saha mantrisutena ca ।</l>
<l>evametaditi dhyātvā prasthāne sthairyamagrahīt ॥ 66 ॥</l>
</lg></b>
<b><lg>
<l>satyaṃ vedmi tava prasādamadhikaṃ ceto mamedaṃ padaṃ
dātuṃ necchati kintu śāsanamidaṃ nollaṅghanīyaṃ guroḥ ।</l>
<l>manyuḥ samprati saṃhitāṃ punarihāgantāsmi kādambarīṃ
sandiśyeti	sabāṣpagadgadamasau	keyūrakaṃ	prāhiṇot ॥ 67 ॥</l>
</lg></b>
<p><b>34. svayaṃpravṛtti</b>ryathā—</p>
<b><lg>
<l>ārūḍhavisphuritacāpamanojarāje sajjīkṛte dayitasaṅgamasaṅgarāya ।</l>
<l>uc‍cairnitambajayahastini hemakakṣyāmeṇekṣaṇā sarabhasaṃ nibiḍīcakāra ॥ 68 ॥</l>
</lg></b>
<b><lg>
<l>k‍va prasthitāsi karabhoru ghane niśīthe
prāṇādhiko vasati yatra janaḥ priyo me ।</l>
<l>ekākinī vada kathaṃ na bibheṣi bāle
nanvasti puṅkhitaśaro madanaḥ sahāyaḥ ॥ 69 ॥</l>
</lg></b>
<p><b>35. nāyakānayanaṃ</b> yathā—(kirātā. 10.47, 70)</p>
<b><lg>
<l>sakhi dayitamihānayeti sā māṃ prahitavatī kusumeṣuṇā vibhinnā ।</l>
<l>hṛdayamahṛdayā na nāma pūrvaṃ bhavadupakaṇṭhamupāgataṃ viveda ॥ 70 ॥</l>
</lg></b>
<b><lg>
<l>tadanagha tanurastu sā sakāmā vrajati purā hi parāsutāṃ tvadarthe ।</l>
<l>punarapi sulabhaṃ tavānurāgī yuvatijanaḥ khalu nāpyate'nurūpaḥ ॥ 71 ॥</l>
</lg></b>
<p><b>36. priyābhigamo</b> yathā—(kusaṃ. 5.84, 85)</p>
<b><lg>
<l>ito gamiṣyāmyathavetivādinī cacāla sā ca stanabhinnavalkalā ।</l>
<l>svarūpamāsthāya ca tāṃ kṛtasmitaḥ samālalambe vṛṣarājaketanaḥ ॥ 72 ॥</l>
</lg></b>
<b><lg>
<l>taṃ vīkṣya vepathumatī sarasāṅgayaṣ‍ṭi—
rnikṣepa	eva	padamud‌dhṛtamud‌vahantī ।</l>
<l>mārgācalavyatikarākuliteva	sindhuḥ
śailādhirājatanayā na yayau na tasthau ॥ 73 ॥</l>
</lg></b>
﻿<pb n="1295"/>
<p><b>37. upasthāpanaṃ</b> yathā—</p>
<b><lg>
<l>vedhāllaṇiṃ appuvvahaṇaṇīsahahīe kae vi samattāhi ।</l>
<l>āaṃciavihuttaṃ	gamaṇaṃ	chātaralacchīe ॥ 74 ॥</l>
</lg></b>
<b><lg>
<l>eṃto	vi	paloanocchāhavialaṃtakesahatthāe ।</l>
<l>vialaṃtavalaāhaṇāe kahaṃ vi saṃbhāvio daio ॥ 75 ॥</l>
</lg></b>
<lg>
<l>(āyannapi	pralokanotsāhavigalatkeśahastayā ।</l>
<l>vigalad‌valayābharaṇayā kathamapi saṃbhāvito dayitaḥ ॥)</l>
</lg>
<p><b>38. sambhramavikalpo</b> yathā—</p>
<b><lg>
<l>turia-pahāia-diṭṭammi pariaṇe āgao tti soūṇa ।</l>
<l>ajjā sajjhasavialā paaṃ pi dāuṃ ṇa pārei ॥ 76 ॥</l>
</lg></b>
<lg>
<l>{tvarita—pradhāvita—dṛṣ‍ṭe parijane āgata iti kṣutvā ।</l>
<l>āryā sādhvasavikalā padamapi dātuṃ na pārayati ॥}</l>
</lg>
<b><lg>
<l>sajjhasavesavevirakomalorupaḍisiddhasamuhasebhāre	।</l>
<l>keṇa va diṇṇaṃ tāvii pieṇa pariraṃbhiā ramaṇī ॥ 77 ॥</l>
</lg></b>
<lg>
<l>{sādhvasavepanaśīlakomalorupratiṣiddhasamūhasaṃbhāre	।</l>
<l>kena vā dattaṃ tāvaditi(diṇṇodaṃta tti) priyeṇa parirabdhā ramaṇī ॥}</l>
</lg>
<p><b>39. nāyakāpratibodhanaṃ</b> yathā—(māmā. 6.15)</p>
<b><lg>
<l>puraścakṣūrāgastadanu	manaso	manyuparatā
tanuglāniryasya tvayi samabhavad yatra ca tava ।</l>
<l>yuvā so'yaṃ preyāniha suvadane muñca jaḍatāṃ
vidhāturvaidagdhyaṃ vilasatu sakāmo'stu madanaḥ ॥ 78 ॥</l>
</lg></b>
<b><lg>
<l>tvaṃ	vatsaleti	kathamapyavalambitātmā
satyaṃ	jano'yamiyato	divasānanaiṣīt ।</l>
<l>āviddha—kaṅkaṇa—kara—praṇaya—prasādaṃ
āsādya nandatu cirāya phalantu kāmāḥ ॥ 79 ॥</l>
</lg></b>
<p><b>40. suhṛtparihāso</b> yathā—(raghu. 6.82, kusaṃ. 7.19)</p>
<b><lg>
<l>tathāgatāyāṃ parihāsapūrvaṃ sakhyāṃ sakhī vetrabhṛdābabhāṣe ।</l>
<l>ārye vrajāvānyata ityathaināṃ vadhūsūyākulitaṃ dadarśa ॥ 80 ॥</l>
</lg></b>
﻿<pb n="1296"/>
<b><lg>
<l>patyuḥ śiraścandrakalamanena spṛśeti sakhyā parihāsapūrvam ।</l>
<l>sā rañjayitvā caraṇau kṛtāśīr mālyena tāṃ nirvacanaṃ jaghāna ॥ 81 ॥</l>
</lg></b>
<p>athāto dūtapuraskāra itivṛttākhyānamavasthājñānamavadhānaṃ samprayogasampradhānaṃ
śaktivivecanaṃ samāgamopāyaḥ samīhitasiddhiriti prapañcato'bhidhīyante ।</p>
<p>(<b>41. dūtapuraskāraḥ</b>)</p>
<p>tatra dūtīsakhīnāyakādibhedād <b>dūtapuraskāraprapañcaḥ</b> । tatra —</p>
<p>1. <b>dūtīkṛto</b> yathā—(māmā. 1.18/19)</p>
<p>kāmandakī— vatse avalokite, sādhu sādhu । anena matpriyābhiyogena smārayasi
me pūrvaśiṣyāṃ saudāmanīm ।</p>
<p>yathā vā— sādhu sakhe bhūrivaso sādhu । prabhavati nijasya kanyakājanasya
mahārāja iti ubhayalokāviruddhamuttaramupanyastam<b>॥ 82 ॥</b> (māmā. 2.2/3)</p>
<p>yathā ca—(māmā. 10.20)</p>
<b><lg>
<l>ehyehi	bhūrijanajīvitadānapuṇya—
sambhāradhāriṇi! cirādasi hanta dṛṣ‍ṭā ।</l>
<l>dattapramodamapi	nandaya	me	śarīram
āliṅgya sauhṛdanidhe! virama praṇāmāt ॥ 83 ॥</l>
</lg></b>
<p>yataḥmdash;(māmā. 10.21)</p>
<b><lg>
<l>vandyā tvameva jagataḥ spṛhaṇīyasiddhiḥ
evaṃvidhairvilasitairatibodhisattvaiḥ	।</l>
<l>yasyāḥ purā paricayapratibaddhabījam
udbha‍ūtabhūriphalaśāli	vijṛmbhitena ॥ 84 ॥</l>
</lg></b>
<p>2. <b>sakhīkṛto</b> yathā—(māmā. 6.15/16)</p>
<p>sādhu lavaṅgike sādhu । avasare khalu anurāgo(pa)kārayorgarīyasorupanyāsaḥ ।</p>
<p>yathā vā—(māmā. 4.6)</p>
<b><lg>
<l>'dayā vā s‍neho vā bhagavati nije'smin śiśujane' ॥ 85 ॥</l></lg></b> ityādi
<p>yathā ca—(māmā. 2.7/8)</p>
<p>jadā bhaavadīe āṇattaṃ । aṇṇahā tassiṃ avasare duddaṃsaṇe adikkaṃtajovvaṇe
﻿<pb n="1297"/>
kiṃti ṇa viāridaṃ amac‍ceṇa । tā pasīda bhaavadi pirattāhi etto
jīvaṃtamaraṇādo piasahiṃ tuha vi esā duhidā evva ।</p>
<p>(yathā bhagavatyā''jñap‍tam । anyathā tasmin avasare durdarśane atikrantayauvane kimiti
na vicāritam amātyena? tat prasīda bhagavati paritrāyasva etasmāt jīvanmaraṇāt
priyasakhīm, tavāpi khalu eṣā duhitaiva ॥ 86 ॥)</p>
<p>3. <b>nāyakakṛto</b> yathā—(māmā. 10.22)</p>
<b><lg>
<l>api	cintāmaṇiścintāpariśramamapekṣate ।</l>
<l>idaṃ	tvakṛtamanyena	kṛtamāścaryamāryayā ॥ 87 ॥</l>
</lg></b>
<p>yathā vā—(rat‍nā. 4.19)</p>
<b><lg>
<l>'yāto vikramabāhurātmasamatāṃ prāp‍teyamurvītale' ॥ 88 ॥</l></lg></b> (pṛ.639) ityādi
<p>4. <b>nāyikākṛto</b> yathā—(māmā. 6.7/8)</p>
<p>hā paramatthavādiṇi piasahi lavaṃgie esā dāṇiṃ piasahī aṇādhā maraṇe
vaṭṭamāṇā āgavbhaniggamaṇiraṃtaropaūḍhavīsaṃbhasarisaṃ parissajja tti abbhatthedi ।
(hā paramārthavādini priyasakhi, lavaṅgike, eṣā idānīṃ priyasakhī anāthā maraṇe vartamānā
āgarbhanirgamanirantaropārūḍhavisrambhasadṛśaṃ pariṣvaṃjeti abhyarthayate ।)</p>
<p>yathā vā—(māmā. 7.1/2)</p>
<p>madayantikā— kiṃ puṇo vi paṇaabhaṃgeṇa kidāvarāho aaṃ jaṇo jeṇa evaṃ
maṃtesi । piasahi tumaṃ lavaṃgia a saṃpadaṃ me hiaaṃ ।</p>
<p>(kiṃ punarapi praṇayabhaṅgena kṛtāparādhaḥ ayaṃ jano yena evaṃ mantrayase । priyasakhi
tvaṃ lavaṅgikā ca sāmprataṃ me hṛdayam ॥ 89 ॥) (pṛ. 180, NS 1936)</p>
<p>5. evaṃ <b>sāmānyato'pi</b> yathā—</p>
<b><lg>
<l>kaha vi vilaggāloaṇa—ṇīsasaṇubbhaḍapiāhiuk‍kaṃṭhaṃ ।</l>
<l>dullahajaṇāṇurattaṃ	dūio	puṇa	jiāveṃti ॥ 10 ॥</l>
</lg></b>
<lg>
<l>(kathamapi vilag‍nālokananiḥś‍vāsanodbhaṭapriyādhikotkaṇṭham ।</l>
<l>durlabhajanānurak‍taṃ	dūtyaḥ	punarjīvayanti	॥)</l>
</lg>
<b><lg>
<l>katto sandesasuhaṃ katto sarasāi mohaṇasuhāi ।</l>
<l>ciṃtāmaṇi vva loammi sā hu dūī jai ṇa hoi ॥ 91 ॥</l>
</lg></b>
﻿<pb n="1298"/>
<lg>
<l>(kutaḥ sandeśasukhaṃ kutaḥ sarasāni mohanasukhāni ।</l>
<l>cintāmaṇiriva loke sā khalu dūtī yadi na bhavati ।)</l>
</lg>
<b><lg>
<l>jaiāiritavesaviaviasadūla	sīsaṃta ।</l>
<l>saṃgamasuhasamabbhahiamaṇarahā	hoṃti	saṃdesā ॥ 92a ॥</l></lg></b> (pṛ.1289)
<p>(saṅgamasukhasamābhyadhikamanorathā	bhavanti	sandeśāḥ ॥)</p>
<b><lg>
<l>asaṅkalpitamapyarthamutsṛṣ‍ṭamapi	kāraṇāt ।</l>
<l>punarāvartayatyeva	dūtī	vacanakauśalāt ॥ 92b ॥</l></lg></b> (kāmasū.5.4)
<p>(<b>42. itivṛttākhyānam</b>)</p>
<p><b>dūtīsakhīnāyikāvyākhyānaprapañcaḥ</b> । tatra—</p>
<p>1. <b>dūtīsakhyāḥ</b> yathā—(māmā. 2.8/9) 'śrūyatāmasti, vidarbhādhipasya narapateḥ
amātya' ityata ārabhya 'sa eṣa mādhavo nāma' itiyāvat ।</p>
<p>2. <b>dūtīnāyikā</b> yathā—(māmā. 3.10/11)</p>
<p>kāmandakī— mālatyāś‍cibukamunnamayya 'śṛṇu vicitramidaṃ subhage । asti
tāvadekadā prasaṅgataḥ kathita eva mayā mādhavābhidhānaḥ kumāro yastvamiva
māmakīnasya manaso dvitīyaṃ bandhanam' ityupakramya 'aho upanyāsa aho
mahattvāropaṇe yat‍na' iti mādhavasya sampratyayotpattiriti yāvat ।</p>
<p>3. <b>dūtī nāyakasya</b> yathā—(māmā. 4.4/5)</p>
<p>evamatidurmanāyamānaḥ pīḍayati māṃ vatso (mādhavaḥ) vatsā ca mālatī । duṣkaraṃ
nirāśā praṇiti (iti) । pṛcchāmi ca tāvadāyuṣmantaṃmapi । bhavānamaṃsta yathā
bhūrivasureva mālatīmasmabhyaṃ dāsyatīti । (ataḥ) prabhavati ॰ ॰ ॰ kathañcana
māmanavadhānāṃ manyase' itiyāvat ।</p>
<p>4. evaṃ <b>sakhī dūtyā</b> yathā—(māmā. 3.12/13)</p>
<p>'bhaavadī evvaṃvādiṇi tti atthi । aṃhāṇaṃ vi bhaṭṭidāriā
bhavaṇasaṇṇaracchāmuhamuhuttavedanassa/maṇḍaṇassa tassa evva devassa bahuso
aṇubhūdadaṃsaṇā bhavia raviarāsiliṭṭhamuddhakamaliṇīkaṃdasuṃdarāvaavasohāvihā—
vidāṇaṃgaveaṇāvaiararamaṇīā vi pariaṇakuladiṇṇāhiṇaṃdai kalākīlā—
vasāṇadāṃ vammahassa' itiyāvat ।</p>
﻿<pb n="1299"/>
<p>(bhagavatī evaṃvādinīti asti । asmākamapi bhartṛdārikā bhavanāsannarathyāmukhamuhūrtavedanasya/
maṇḍanasya tasyaiva devasya bahuśo'nubhūtadarśanā bhūtvā ravikarāśliṣ‍ṭamugdhakamalinīkanda—
sundarāvayavaśobhāvibhāvitānaṅgavedanāvyatikararamaṇīyāpi	parijanakuladattā'bhinandati
kalākrīḍāvasānatāṃ manmathasya <b>॥ 93 ॥</b>)</p>
<p>5. <b>sakhī nāthikāyā</b> yathā— (kādakasā. 7.53–55,77, 78)</p>
<b><lg>
<l>atha bibhrajjaṭāstanvīḥ srutāmbukaṇadanturāḥ ।</l>
<l>sta/s‍nānārdravalkalastābhiradṛśyata kapiñjalaḥ ॥ 94 ॥</l>
</lg></b>
<b><lg>
<l>svayamevopasṛtyaiṣa	mahāśvetāmabhāṣata ।</l>
<l>rājaputryapi nāmāyaṃ pratyabhijñāyate janaḥ ॥ 95 ॥</l>
</lg></b>
<b><lg>
<l>ahaṃ kapiñjalastasya vayasyo dayitasya te ।</l>
<l>cirāgamanadaurātmyādupālabhyo'smi na tvayā ॥ 96 ॥</l></lg></b> ityata ārabhya,
<b><lg>
<l>kapiñjalakathātastaṃ	vaiśampāyanavigraham ।</l>
<l>puṇḍarīkamabhijñāya	mahāśvetānvatapyata ॥ 97 ॥</l>
</lg></b>
<b><lg>
<l>dvitīye'pyahamevāsya jātā janmani mṛtyave ।</l>
<l>śap‍to mamānurakto'sau mayeti vilalāpa sā ॥ 98 ॥</l></lg></b> iti yāvat
<p>6. <b>sakhī nāyakasya</b> yathā—(kusaṃ. 5.52, 62)</p>
<b><lg>
<l>sakhī tadīyā tamuvāca varṇinaṃ nibodha sādho tava cetkutūhalam ।</l>
<l>yadarthamambhojamivoṣṇavāraṇaṃ	kṛtaṃ	tapaḥsādhanametayā vapuḥ ॥ 99 ॥</l>
</lg></b>
<p>ityata upakramya,</p>
<b><lg>
<l>agūḍhasadbhāvamitīṅgitajñayā nivedite naiṣ‍ṭhikasundarastayā ।</l>
<l>apīdamevaṃ parihāsa ityumāmapṛcchadavyañjitaharṣalakṣaṇaḥ ॥ 100 ॥</l></lg></b> iti yāvat
<p>7. <b>nāyako dūtyā</b> yathā—(māmā. 4.1)</p>
<p>'adyāhamantarnagara eva kāṃcid vārtāmupaśrutya mādhavasya cittodvegamadhikamāśaṅkamānaḥ
tvaritamavalokitāviditakusumākarodyānavṛttāntaḥ	parāpatanneva	śārdūlāvaskandena
gocaramimāmabhijātakanyakāmabhyupapannavān' ॥ 101 ॥</p>
<p>8. <b>nāyakaḥ sakhyu</b>ryathā—'śrūyatām, gato'hamavalokitājanitakautukaḥ kāmadevāyatanam
(māmā. 1.23/24)' ityata ārabhya,</p>
﻿<pb n="1300"/>
<b><lg>
<l>jayati jayinaste te bhāvā navendukalādayaḥ
prakṛtimadhurāḥ santyevānye mano madayanti ye ।</l>
<l>mama tu yadiyaṃ yātā loke vilecanacandrikā
nayanaviṣayaṃ janmanyekaḥ sa eva mahotsavaḥ ॥ 102 ॥</l></lg></b> (māmā. 1.39)
<p>iti yāvat ।</p>
<p>9. <b>nāyako nāyikāyā</b> yathā—(māmā. 5.27)</p>
<b><lg>
<l>tvatpāṇipaṅkajaparigrahapuṇyajanmā
bhūyāsamityabhiniveśakadarthyamānaḥ	।</l>
<l>bhrāmyatrṛmāṃsapaṇanāya	paretabhūmā—
vākarṇya bhīru ruditāni tavāgato'smi ॥ 103 ॥</l>
</lg></b>
<p>10. <b>nāyikāya dūtyā</b> yathā—(māmā. 7.1/2)</p>
<p>'piasahi buddharakkhidāpakkhavādapac‍caeṇa padhamaṃ evva tassiṃ jaṇe
aciraṇivvudadaṃsaṇā bhavia' (priyasakhi buddharakṣitāpakṣapātapratyayena prathamameva
tasmin jane aciranirvṛttadarśanā bhūtvā ॥) ityata ārabhya</p>
<p>'piasamakkhaṃ savvamaṇubhavia jhaḍiti suṇṇāraṇṇasaṇṇihaṃ puṇo vi
maṃdabhāiṇī vibhāvemi jīvaloaṃ' (priyasamakṣaṃ sarvamanubhūya jhaḍiti
śūnyāraṇyasannibhaṃ punarapi mandabhāginī vibhāvayāmi jīvalokam ॥) iti yāvat ।
yadvā 'kathaṃ puṇo dīaṇāḍiāvicchedapaḍaho tāḍiadi ।' (kathaṃ punaḥ
dīrghanāḍikāvicchedapaṭahaḥ tāḍyate <b>॥ 104 ॥</b>) iti yāvat ।</p>
<p>11. <b>nāyikāsakhyā</b> yathā—(śāku. 3.10)</p>
<p>śākuntale 'jado pahudi mama daṃsaṇapahaṃ gado tapovaṇarakkhī rāesī tado
ārahia taggadeṇa ahilāseṇa eārisā<b>vatthā</b> saṃuttā । tahā kareha yahā
tassa rāesiṇo aṇukaṃpaṇīā homi । aha aṇṇahā siṃca dāṇiṃ me udaaṃ ।'
(yataḥ prabhṛti mama darśanapathamāgataḥ tapovanarakṣī rājarṣiḥ, tata ārabhya tadgatena
abhilāṣeṇa etādṛśāvasthā saṃvṛttā । tathā kurutaṃ yathā tasya rājarṣeḥ anukampanīyā
bhavāmi । atha anyathā siñcataṃ idānīṃ me udakam ।)</p>
<p>rājā— saharṣaṃ 'śrutaṃ śrotavyam । vimarśacchedi vacanam । etāvān kāmina'
ityārabhya <b>॥ 105 ॥</b> (śāku. 3.10)</p>
<pb n="1301"/>
<b><lg>
<l>tapati tanugātri! madanastvāmaniśaṃ māṃ punardahatyeva ।</l>
<l>glapayati yathā śaśāṅkaṃ na tathā hi kumudvatīṃ divasaḥ ॥ 106 ॥</l></lg></b>iti yāvat ।
<p>(śāku. 3.14)</p>
<p>12.<b> nāyikā nāyakasya</b> yathā—(kusaṃ. 5.64)</p>
<b><lg>
<l>yathāśrutaṃ vedavidāṃ vara! tvayā jano'yamuccaiḥpadalaṅghanotsukaḥ ।</l>
<l>tapaḥ kiledaṃ tadavāp‍tisādhanaṃ manorathānāmagatirna vidyate ॥ 107 ॥</l>
</lg></b>
<p>evamanye'pi yathā—(māmā. 6.15 / 16)</p>
<p>'bhaavadi	kisaṇa—raaṇi—masāṇa—pacāra—vivvasida—visama—vavasāa—
ṇiṭṭhāvida—caṃḍa—pacaṃḍapakhaṃḍadoddaṇḍasāhaso sāhasio eso । ado piasahī
ukkaṃvidā ।' (bhagavati kṛṣṇarajanīśmaśānapracāravyavasitaviṣamavyavasāyaniṣṭhāpitacaṇḍapracaṇḍa—
pākhaṇḍadordaṇḍasāhaso sāhasika eṣaḥ । ataḥ priyasakhī utkampitā ।)</p>
<p>yathā vā—(māmā. 3.14/15)</p>
<p>'aṇṇaṃ	ca	jāṇidavvaṃ	bhaavadīe । etacca	māhavapadiccaṃdaasaṇāhaṃ
cittaphalaaṃ । (mālatyāḥ stanāṃśukamapanīya) esā a tassa evva
sahatthaviraidā kaṃṭhavilaṃbidā baulamālā jīvidappiasahitti ॥ {anyacca jñātavyaṃ
bhagavatyā । etacca mādhavapraticchandakasanāthaṃ citraphalakam । (mālatyāḥ stanāṃśukamapanīya)
eṣā ca tasyaiva svahastaviracitā kaṇṭhavilambitā bakulamālā jīvitapriyasakhīti ।}
<b>yad‍vyālavraṇitasuhṛtpramohamugdhaṃ saujanyād vihitam' ॥ 108 ॥</b> (māmā.4.1)
ityādi</p>
<p>api ca—(rat‍nā. 2.6)</p>
<b><lg>
<l>durvārāṃ madanaśaravyathāṃ vahantyā kāminyā yadabhihitaṃ puraḥ sakhīnām ।</l>
<l>tadbhūyaḥ śukaśiśuśārikābhiruktaṃ dhanyānāṃ śravaṇapathātithitvameti ॥ 109 ॥</l>
</lg></b>
<p>asyāvasthānivedanātprayojya ॰ ॰ ॰ bhedaḥ ।</p>
<p><b>(43. avasthājñānam)</b></p>
<p>sakhī—dūtī—nāyakodāsīneṣu dṛṣṭaśrutānumitabhe<b>dāvasthājñānaṃ</b> prapañcaḥ। tatra —</p>
<p>1. <b>sakhyā	dṛṣṭaṃ</b> yathā—</p>
<b><lg>
<l>pramlānotpalakomale	sakhi	dṛśau	nīlāñjanenāñcite
karpūracchuraṇācca gaṇḍaphalake saṃvargikaḥ/rdhiṃtaḥ pāṇḍimā ।</l>
</lg></b>
<pb n="1302"/>
<b><lg>
<l>śvāsāḥ santu ca kandukabhramibhuvaḥ kintu prabhāvāhinā—
maṅgānāṃ	kraśimānamutkaṭamamuṃ	ko	nāma	notprekṣate ॥ 110 ॥</l>
</lg></b>
<p>2. <b>sakhyā śrutaṃ</b> yathā—</p>
<b><lg>
<l>priyasakhi!	vipaddaṇḍāghātapravātaparamparā—
paricayacale cintācakre vidhāya vidhiḥ khalaḥ ।</l>
<l>mṛdamiva haṭhāt piṇḍīkṛtya pragalbhakulālavad
bhramayati mano no jānīmaḥ kimatra vidhāsyati ॥ 111 ॥</l>
</lg></b>
<p>3.<b>sakhyā anumitaṃ</b> yathā—(visā. 2.14)</p>
<b><lg>
<l>yat tālīdalapākapāṇḍuradanaṃ	yad	durdinaṃ	netrayoḥ
yat preṅkholitakelipaṅkajavanāśvāsāḥ prasarpanti ca ।</l>
<l>gaurī krudhyatu vartate yadi na te tat ko'pi citte yuvā
dhigdhiktvāṃ	sahapāṃsukhelanasakhīloke'pi	yannihnavaḥ ॥ 112 ॥</l>
</lg></b>
<p>4. <b>dūtyā dṛṣṭaṃ</b> yathā—(māmā. 2.3)</p>
<b><lg>
<l>nikāmaṃ	kṣāmāṅgī	sarasakadalīgarbhasubhagā
kalaśeṣā	mūrtiḥ	śaśina	iva	netretsavakarī ।</l>
<l>avasthāmāpannā	madanadahanoddāhavidhurā—
miyaṃ naḥ kalyāṇī ramayati manaḥ kampayati ca ॥ 113 ॥</l>
</lg></b>
<p>5. <b>dūtyā śrutaṃ</b> yathā—(māmā. 3.13)</p>
<b><lg>
<l>yadi tadviṣayo'nurāgabandhaḥ sphuṭametaddhi phalaṃ manojñatāyāḥ ।</l>
<l>iti nanditamapyavasthayāsyāḥ hṛdayaṃ dāruṇayā vidāryate me ॥ 114 ॥</l>
</lg></b>
<p>6. <b>dūtyānumitaṃ</b> yathā—(māmā. 4.2)</p>
<b><lg>
<l>īṣattiryagvalanaviṣamaṃ	kūṇitaprāntametat
premodbhedastimitalalitaṃ	kiñcidākuñcitabhru ।</l>
<l>antarmodānubhavamasṛṇasrastaniṣkampapakṣma—
vyaktaṃ	śaṃsatyaciramanayordṛṣṭamākekarākṣam ॥ 115 ॥</l>
</lg></b>
<p>7. <b>nāyakasya dṛṣṭaṃ</b> yathā—(śāku. 3.8)</p>
<b><lg>
<l>kṣāmakṣāmakapolamānanamuraḥ	kāṭhinyamuktastanaṃ
madhyaḥ klāntataraḥ prakāmavinatāvaṃsau chaviḥ pāṇḍurā ।</l>
</lg></b>
<pb n="1303"/>
<b><lg>
<l>śocyā ca priyadarśanā ca madanakliṣṭeyamālakṣyate
patrāṇāmiva śoṣaṇena marutā spṛṣṭā latā mādhavī ॥ 116 ॥</l>
</lg></b>
<p>8.<b> nāyakasya śrutaṃ</b> yathā—(sūmu. 1.60)</p>
<b><lg>
<l>tanvaṅgayāstvamiti pramodaviśadaṃ nāstīti khedālasaṃ
cakṣurdvārapathāvatāriṇi	jane	vyāpārayantyā muhuḥ ।</l>
<l>harṣārtiprabhavapratikṣaṇabhavasvedāmbudāhajvare
bāṣpāmbhaḥkaṇikāḥ payodharataṭe puṣyanti śuṣyanti ca ॥ 117 ॥</l>
</lg></b>
<p>9. <b>nāyakasyānumitaṃ</b> yathā—(śāku. 2.2)</p>
<b><lg>
<l>snigdhaṃ vīkṣitamanyato'pi nayane yatprerayantyā tayā
yātaṃ yacca nitambayorgurutayā mandaṃ vilāsādiva ।
mā gā ityuparuddhayā yadapi sā sāsūyamuktā sakhī
sarvaṃ tat kila matparāyaṇamaho kāmī svatāṃ paśyati ॥ 118 ॥</l>
</lg></b>
<p>evaṃ nāyakaviṣaye sakhyādīnāṃ <b>dṛṣṭaṃ</b> yathā—(māmā. 1.35)</p>
<b><lg>
<l>mā	mūmuhat	khalu	bhavantamananyajanmā
mā	te	malīmasavikārāghanā	matirbhūt ।</l>
<l>ityādi	nanviha	nirarthakameva	yasmin
kāmaśca	jṛmbhitaguṇo	navayauvanaṃ	ca ॥ 119 ॥</l>
</lg></b>
<p>10. <b>śrutaṃ</b> yathā—(māmā. 3.12)</p>
<b><lg>
<l>dhatte	cakṣurmukulini raṇatkokile bālacūte
mārge gātraṃ kṣipati vakulāmodagarbhasya vāyoḥ ।</l>
<l>bhā(dā)vapremṇā	sarasabisinīpatramātrottarīya—
stāmyanmūrtiḥ śrayati bahuśo mṛtyave candrapādān ॥ 120 ॥</l>
</lg></b>
<p>11. <b>anumitaṃ</b> yathā—(māmā. 3. 9)</p>
<b><lg>
<l>yadindāvānandaṃ praṇayini jane vā na bhajate
vyanaktyantastāpaṃ tadayamatidhīro'pi viṣamam ।</l>
<l>priyaṅguśyāmāṅgaprakṛtirapi	cāpāṇḍu	madhuraṃ
vapuḥ	kṣāmaṃ	kṣāmaṃ	vahati	ramaṇīyaśca	bhavati ॥ 121 ॥</l>
</lg></b>
<pb n="1304"/>
<p>12. <b>nāyikāto nāyakasya śrutaṃ</b> yathā—(śāku. 3.13)</p>
<b><lg>
<l>tuha/tujjha ṇa āṇe hiaaṃ maha aṇa maaṇo divā vi rattiṃ vi ।</l>
<l>ṇigghiṇa	tavei	baliaṃ	tui	juttamaṇorahaṃ	hiaaṃ ॥ 122 ॥</l>
</lg></b>
<lg>
<l>(tava na jāne hṛdayaṃ mama punaḥ madano divāpi rātrimapi ।</l>
<l>nirghṛṇa! tapati balīyaḥ tvayi yuktamanorathaṃ hṛdayam ॥)</l>
</lg>
<p>13. <b>nāyakato nāyikāyā</b> yathā—(śāku. 3.14)</p>
<b><lg>
<l>tapati tanugātri madanastvāmaniśaṃ māṃ punardahatyeva ।</l>
<l>glapayati yathā śāśāṅkaṃ na tathā hi kumudvatīṃ divasaḥ ॥ 123 ॥</l></lg></b> ityādi
<p>14. <b>nāyakasya svānubhūtaṃ</b> yathā—(śāku. 3.10)</p>
<b><lg>
<l>idamaśiśirairantastāpād	vivarṇamaṇīkṛtaṃ
niśi	niśi	bhujanyastāpāṅgapravartibhiraśrubhiḥ ।</l>
<l>anatilulitajyāghātāṅkaṃ	muhurmaṇibandhanāt
kanakavalayaṃ srastaṃ srastaṃ mayā pratisāryate ॥ 124 ॥</l>
</lg></b>
<p>15. <b>anyena dṛṣṭaṃ</b> yathā—(māmā. 5.5)</p>
<b><lg>
<l>kuvalayadalaśyāmo'pyaṅgaṃ	dadhat	paridhūsaraṃ
lalitavikaṭanyāsaḥ	śrīmanmṛgāṅkanibhānanaḥ ।</l>
<l>rahasi vinayaṃ vāmo yasya prakāśitasāhasaḥ
pravigaladasṛkpaṅkaḥ	pāṇirlalannarajāṅgalaḥ ॥ 125 ॥</l>
</lg></b>
<p>(<b>44. avadhānam</b>)</p>
<p>sakhīdūtīnāyakānāṃ deśakālakāryapātrabhedād <b>avadhānaprapañcaḥ</b>। tatra —</p>
<p>1. <b>sakhyā deśāvadhānaṃ</b> yathā—(māmā. 4.10)</p>
<p><b>'ayamasau mahānadyorvyatikaraḥ । sa eṣaḥ—</b></p>
<b><lg>
<l>jalanibiḍitavastravyaktanimnonnatābhiḥ parigatataṭabhūmiḥ snānamātrodgatābhiḥ ।</l>
<l>rucirakanakakumbhaśrīmadābhogatuṅgastanavinihitahastasvastikābhirvadhūbhiḥ ॥ 126 ॥</l>
</lg></b>
<p>2. <b> kālāvadhānaṃ</b> yathā—(māmā. 1.20)</p>
<b><lg>
<l>gamanamalasaṃ	śūnyā	dṛṣṭiḥ	śarīramasauṣṭhavaṃ
śvasitamadhikaṃ	kinvetat	syātkimanyadato'thavā ।</l>
</lg></b>
<pb n="1305"/>
<b><lg>
<l>bhramati	bhuvane kandarpājñā vikāri ca yauvanaṃ
lalitamadhurāste te bhāvāḥ kṣipanti ca dhīratām ॥ 127 ॥</l>
</lg></b>
<p>3. <b>kāryāvadhānaṃ</b> yathā—(māmā. 1.42)</p>
<b><lg>
<l>abhihanti hanta kathameṣa mādhavaṃ sukumārakāyamanavagrahaḥ smaraḥ ।</l>
<l>acireṇa vaikṛtavivartadāruṇaḥ kalabhaṃ kaṭhora iva kūṭapākalaḥ ॥ 128 ॥</l>
</lg></b>
<p>4. <b>pātrāvadhānaṃ</b> yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅgakṛtamaṇḍanā
kalitakusumā vallī/bālevāntarlatā pariśoṣiṇī ।
vahati ca varārohā ramyāṃ vivāhamahotsava—
śriyamudayinīmatyarthaṃ	ca	vyanakti	manorujam ॥ 129 ॥</l>
</lg></b>
<p>5. <b>dūtyā deśāvadhānaṃ</b> yathā—(māmā. 6.19)</p>
<b><lg>
<l>'gāḍhotkaṇṭha' ॥ 130 ॥</l></lg></b> (pṛ. 946) ityādi
<p>6. <b>kālāvadhānaṃ</b> yathā—(māmā. 2.12)</p>
<b><lg>
<l>kṣipannidrāmudrāṃ	madanakalahacchedasubhagā—
mupāntotkampānāṃ	vihagamithunānāṃ	prathamataḥ ।</l>
<l>dadhānassaudhānāmalaghuṣu	nikuñjeṣu	ghanatā—
masau sandhyāśāṅkhadhvaniranibhṛtaḥ khe vicarati ॥ 131 ॥</l>
</lg></b>
<p>7. <b>kāryāvadhānaṃ</b> yathā—(māmā. 2.13)</p>
<b><lg>
<l>vare'nyasmin dve/doṣaḥ pitari vicikitsā ca janitā
purāvṛttodgārairapi	ca	kathitā	kāryapadavī ।</l>
<l>stutaṃ māhābhāgyaṃ yadabhijanato yacca guṇataḥ
prasaṅgād vatsasyetyatha khalu vidheyaḥ paricayaḥ ॥ 132 ॥</l>
</lg></b>
<p>8. <b>pātrāvadhānaṃ</b> yathā—(māmā. 1.19)</p>
<b><lg>
<l>śarajjyotsnā kāntaṃ kumudamiva taṃ nandayatu sā
sujātaṃ kalyāṇī bhavatu kṛtakṛtyassa ca yuvā ।</l>
<l>varīyānanyonya—praguṇa—guṇa—nirmāṇa—nipuṇo
vidhāturvyāpāraḥ	phalatu	ca	manojñaśca	bhavatu ॥ 133 ॥</l>
</lg></b>
<pb n="1306"/>
<p>9.<b> nāyakasya deśāvadhānaṃ</b> yathā—(śāku. 1.15)</p>
<b><lg>
<l>śāntamidamāśramapadaṃ sphurati ca bāhuḥ kutaḥ phalamihāsya ।</l>
<l>athavā	bhavitavyānāṃ	dvārāṇi	bhavanti	sarvatra ॥ 134 ॥</l>
</lg></b>
<p>10. <b>kālāvadhānaṃ</b> yathā—(māmā. 3.14)</p>
<b><lg>
<l>'prakṛtilalitametatsaukumāryaikasāram' ॥ 135 ॥</l></lg></b> (pṛ. 1100) ityādi
<p>11. <b>kāryāvadhānaṃ</b> yathā—(māmā. 6.3)</p>
<b><lg>
<l>mālatyāḥ	prathamāvalokanadinādārabhya	vistāriṇo
bhūyaḥ	snehaviceṣṭitairmṛgadṛśo nītasya koṭiṃ parām ।</l>
<l>asyāntaḥ khalu sarvathāsya madanāyāsasya sarvasya me
kalyāṇaṃ vidadhātu vā bhagavatīnītirviparyetu vā ॥ 136 ॥</l>
</lg></b>
<p>12. <b>pātrāvadhānaṃ</b> yathā—(māmā. 3.4 iyaṃ hi mama)</p>
<b><lg>
<l>āvirbhavantī prathamaṃ priyāyāḥ so śacch‌vāsamantaḥkaraṇaṃ karoti ।</l>
<l>santāpadagdhasya śikhaṇḍiyūno vṛṣṭeḥ purastādaciraprabheva ॥ 137 ॥</l>
</lg></b>
<p>13. <b>nāyikāvadhānaṃ</b> yathā—(gāsa. 2.65, 6.49)</p>
<b><lg>
<l>phalahīpāḍaa/vāhaṇapuṇṇāhi/hamaṃgala laṃgale kuṇaṃtīe ।</l>
<l>vahuāe/asaīem̐ maṇorahagabbhiṇīe hatthā tharaharaṃti ॥ 138 ॥</l>
</lg></b>
<lg>
<l>(kārpāsīkṣetrakarṣaṇapuṇyāhamaṅgalaṃ lāṅgale kurvatyāḥ ।</l>
<l>vadhukāyā manorathagarbhiṇyāḥ hastau tharatharāyete ॥)</l>
</lg>
<b><lg>
<l>ajja mae gaṃtavvaṃ ghaṇaṃdhaāre vi tassa suhaassa ।</l>
<l>bālā/ajjhā ṇimīlaacchī paaparivāḍiṃ ghare kuṇai ॥ 139 ॥</l>
</lg></b>
<lg>
<l>(adya mayā gantavyaṃ ghanāndhakāre'pi tasya subhagasya ।</l>
<l>bālā/ āryā nimīlitākṣī padaparipāṭīṃ gṛhe karoti ॥)</l> gāsa. 3.49
</lg>
<p>14.<b>kāryāvadhānaṃ</b> yathā—</p>
<b><lg>
<l>dṛṣṭiṃ he prativeśini! kṣaṇamihāpyasmin gṛhe dāsyasi
prāyeṇāsya śiśoḥ pitā na virasāḥ kaupīrapaḥ pāsyati ।</l>
<l>ekākinyapi yāmi tad varamitaḥ srotastamālākulaṃ
nīrandhrāḥ	punarālikhantu	jaraṭhacchedā	nalagranthayaḥ ॥ 140 ॥</l>
</lg></b>
<pb n="1307"/>
<p>15. <b>pātrāvadhānaṃ</b> yathā—(gāsa. 865ve.)</p>
<b><lg>
<l>emea akaa/maṃdapuṇṇā appattamaṇorahā vivajjissaṃ ।</l>
<l>jaṇavāvo vi ṇa jāo teṇa samaṃ haliautteṇa ॥ 141 ॥</l>
</lg></b>
<lg>
<l>(evameva akṛtapuṇyā aprāp‍tamanorathā vipatsye ।</l>
<l>janavādo'pi na jātaḥ, tena samaṃ halikaputreṇa ॥)</l>
</lg>
<p><b>(45. (saṃ(pra)yogasaṃvidhānam)</b></p>
<p>svayaṃkṛta—dūtakṛta—gurukṛta—sahāyakṛta—yogāt <b>saṃyogasaṃvidhānaprapañcaḥ।</b> tatra—
<b>svayaṃkṛteṣu</b> nāyakakṛtaṃ nāyikākṛtaṃ ca । teṣu—</p>
<p>1. <b>nāyakakṛtaṃ</b> yathā—(kusaṃ. 5.84)</p>
<b><lg>
<l>ito gamiṣyāmyathaveti vādinī cacāla sā ca stanabhinnavalkalā ।</l>
<l>svarūpamāsthāya	ca tāṃ kṛtasmitaḥ samālalambe vṛṣarājaketanaḥ ॥ 142 ॥</l>
</lg></b>
<p>2. <b>nāyikākṛtaṃ</b> yathā—(kādakasā. 8.80)</p>
<b><lg>
<l>candrāpīḍaṃ sā ca jagrāha kaṇṭhe kaṇṭhasthānaṃ jīvitaṃ ca prapede ।</l>
<l>tenāpūrvāṃ sā samullāsalakṣmīminduspṛṣṭā sindhuveleva bheje ॥ 143 ॥</l>
</lg></b>
<p>3. <b>ubhayakṛtaṃ</b> yathā—</p>
<b><lg>
<l>paḍhama—pahāem̐ puhakkio paosa—kāla—paḍisiddha—dhīrāraṃbho ।</l>
<l>pecchai gamaṇaddhapahe caṃda—kara—samappie pie juaijaṇo ॥ 144 ॥</l>
</lg></b>
<lg>
<l>(prathama—prabhayā pṛthaka‌kṛta: pradoṣa—kāla—pratiṣiddha—dhairyārambhaḥ ।</l>
<l>prekṣate gamanārdhapathe candrakarasamarpitān priyān yuvatijanaḥ ॥)</l>
</lg>
<p>4. <b>anubhayakṛtaṃ</b> yathā—(māmā. 5.27)</p>
<p><b>'tvatpāṇipaṅkajaparigrahapuṇyajanmā bhūyāsam' ॥ 145 ॥</b> (pṛ.788) ityādi
<b>dūtakṛteṣu</b> nāyakāpekṣayā nāyikāpekṣayā ubhayāpekṣayā anubhayāpekṣayā ca । teṣu—</p>
<p>5. <b>nāyakāpekṣayā</b> yathā—(māmā. 7.3)</p>
<b><lg>
<l>preyān manorathasahasravṛtaḥ sa eṣa sup‍tapramattajanametadamātyaveśma ।</l>
<l>prauḍhaṃ tamaḥ kuru kṛtajñatayaiva bhadramutkṣip‍tamūkamaṇinūpuramehi yāvaḥ ॥ 146 ॥</l>
</lg></b>
<p>6. <b>nāyikāpekṣayā</b> yathā—</p>
<b><lg>
<l>ia jā maṇammi ūsā puraṃtavāma—tthaṇī valaṃteī/veārei ।</l>
<l>tā	aṇiruddho	sud‍dhaṃtamāṇio	cittalehāe ॥ 147 ॥</l>
</lg></b>
<pb n="1308"/>
<lg>
<l>(iti yāvanmanasi uṣā sphurad‍vāmastanī valamānā/vicārayati ।</l>
<l>tāvad	aniruddhaḥ	śuddhāntamānītaḥ	citralekhayā ॥)</l>
</lg>
<p>7. <b>ubhayāpekṣayā</b> yathā—(māmā. 6.15)</p>
<b><lg>
<l>'puraścakṣūrāgastadanu manaso manyu(nanya)paratā' ॥ 148 ॥</l></lg></b> (pṛ.714) ityādi
<p>8. <b>ubhayāna/anubhayāpekṣayā</b> yathā—(rudraṭālaṅkāre 6.47 namisādhu)</p>
<b><lg>
<l>pṛṣṭaḥ kāle vadati sa māṣaṃ tadviparītaṃ samyamaraṇye ।</l>
<l>lumpati coṣṭre raṃ vā ṣaṃ vā tasmai dattā vikaṭanitambā ॥ 149 ॥</l>
</lg></b>
<p>9. <b>gurukṛte nāyakāpekṣayā</b> yathā—(māmā. 1.13)</p>
<b><lg>
<l>apatyasambandhavidhipratijñā priyasya nītā suhṛdaḥ smṛtiṃ ca ।</l>
<l>alokasāmānyaguṇastanūjaḥ	prarocanārthaṃ	prakaṭīkṛtaśca ॥ 150 ॥</l>
</lg></b>
<p>10. <b>nāyikāpekṣayā</b> yathā—(kusaṃ. 1.58)</p>
<b><lg>
<l>tamarghyamarghyādibhiradrināthaḥ	svargaukasāmarcitamarcayitvā ।</l>
<l>ārādhanāyāsya sakhīsametāṃ samādideśa prayatāṃ tanūjām ॥ 151 ॥</l>
</lg></b>
<p>11. <b>ubhayāpekṣayā</b> yathā—(māmā. 1.15)</p>
<b><lg>
<l>viśeṣatastu bālatvāt tayorvinatabhāvayoḥ ।</l>
<l>tena mādhavamālatyoḥ kāryassvamatinihnavaḥ ॥ 152 ॥</l>
</lg></b>
<p>12. <b>anubhayāpekṣayā</b> yathā—(raghu. 13.85)</p>
<b><lg>
<l>imāṃ svasāraṃ ca yavīyasīṃ me kumudvatīṃ nārhasi nānumantum ।</l>
<l>ātmāparādhaṃ nudatīmupetāṃ śuśrūṣayā pārthiva! pādayoste ॥ 153 ॥</l>
</lg></b>
<p><b>sahāyakṛteṣu nāyakāpekṣayā</b> yathā—(rat‍nā. 1.7)</p>
<b><lg>
<l>prārambhe'smin svāmino vṛddhihetau daivenetthaṃ dattahastāvalambe ।</l>
<l>siddherbhrāntirnāsti satyaṃ tathāpi svecchākārī bhīta evāsmi bhartuḥ ॥ 154 ॥</l>
</lg></b>
<p>13. <b>nāyikāpekṣayā</b> yathā—(śāku. 5.15)</p>
<b><lg>
<l>tvamarhatāṃ prāgrasaraḥ smṛto'si naḥ śakuntalā mūrtimatīva satkriyā ।</l>
<l>samānayaṃstulyaguṇaṃ vadhūvaraṃ cirāya vācyaṃ na gataḥ prajāpatiḥ ॥ 155 ॥</l>
</lg></b>
<p>14. ubhayāpekṣayā yathā—(kādakasā. 5.59)</p>
<b><lg>
<l>lajjāstimitamāsīnāmatha kādambarīṃ balāt ।</l>
<l>mahāśvetā	gṛhācāraṃ	candrāpīḍe	nyadhāpayat ॥ 156 ॥</l>
</lg></b>
<pb n="1309"/>
<p>15. <b>ubhayānapekṣayā</b> yathā—</p>
<b><lg>
<l>. . . saṃvāhaṃti jaṃṇiājaṃjaṃ । ālīhauṃ . . de romaṃcassamuppahai ॥ 157 ॥</l>
</lg></b>
<p>(<b>46. śak‍tivivecanam</b>)</p>
<p>sakhīdūtanāyikānāṃ prabhutvotsāhamantradaivabhedā<b>cchaktivivecanaprapañcaḥ</b>। tatra —</p>
<p>1. <b>sakhyuḥ prabhuśaktivivecanaṃ</b> yathā—(mavīca. 1.54)</p>
<b><lg>
<l>dorlīlāñcitacandraśekharadhanurdaṇḍāvabhaṅgodyata—
ṣṭaṅkāradhvanirāryabālacaritaprastāvanāḍiṇḍimaḥ ।</l>
<l>drākparyastakavāṭasampuṭamita—brahmāṇḍabhāṇḍodara—
bhrāmyatpiṇḍitacaṇḍimā kathamaho nādyāpi viśrāmyati ॥ 158 ॥</l>
</lg></b>
<p>2. <b>sakhyuḥ utsāhaśaktivivecanaṃ</b> yathā—(bābhā. 1.83)</p>
<b><lg>
<l>'kasya droṇo dhanuṣi na guruḥ svasti devavratāya
channābhyāsaḥ'॥ 159 ॥</l></lg></b> (pṛ. 1029) ityādi ।
<p>3. sakhyuḥ mantraśaktivivecanaṃ yathā—(māmā. 4.9)</p>
<b><lg>
<l>'pramathya kravyādaṃ maraṇasamaye' ॥ 160 ॥</l></lg></b> (pṛ. 1276) ityādi ।
<p>4. <b>sakhyuḥ daivaśaktivivecanaṃ</b> yathā—(māmā. 3.18)</p>
<b><lg>
<l>vayaṃ bata vidūrataḥ kramagatā vasoḥ kanyakā
kathaṃ	tadavapātitādadhigatāyudhaḥ	sambhramāt ।</l>
<l>kuto'pi makaranda etya sahasaiva madhye sthito
dṛḍhaṃ	paraśunāhato	vyasurasau	kṛtaścāmunā ॥ 161 ॥</l>
</lg></b>
<p>5. <b>dūtasya prabhuśaktivivecanaṃ</b> yathā—(māmā. 9.53)</p>
<b><lg>
<l>gurucaryātapastantramantrayogābhiyogajām ।</l>
<l>imāmākṣepaṇīṃ siddhimātanomi hitāya vaḥ ॥ 162 ॥</l>
</lg></b>
<p>6. <b>mantraśaktivivecanaṃ</b> yathā—(māmā. 1.14)</p>
<b><lg>
<l>tāṃ yācate narapaternarmasuhṛnnandano nṛpamukhena ।</l>
<l>tatsākṣātpratiṣedhaḥ kopāya śivastvayamupāyaḥ ॥ 163 ॥</l>
</lg></b>
<p>7. <b>utsāhaśaktivivecanaṃ</b> yathā—(māmā. 4.5) (pṛ. 791)</p>
<b><lg>
<l>'mā vāṃ sapat‍neṣvapi nāma tad bhūt pāpaṃ yadasyām' ॥ 164 ॥</l></lg></b> ityādi
<pb n="1310"/>
<p>8. <b>daivaśaktivivecanaṃ</b> yathā—(rat‍nā. 1.6)</p>
<b><lg>
<l>dvīpādanyasmādapi madhyādapi jalanidherdiśo'pyantāt ।</l>
<l>ānīya jhaṭiti ghaṭayati vidhirabhimatamabhimukhībhūtaḥ ॥ 165 ॥</l>
</lg></b>
<p>9. <b>nāyakasya prabhuśaktivivecanaṃ</b> yathā—(māmā. 5.32)</p>
<b><lg>
<l>dhairyaṃ nidhehi hṛdaye hata eṣa pāpaḥ kiṃ vā kadācidapi kenacidanvabhāvi ।</l>
<l>sāraṅgasaṃhṛtividhāvibhakumbhakūṭakuṭṭākapāṇikuliśasya	hareḥ	pramādaḥ ॥ 166 ॥</l>
</lg></b>
<p>10. <b>utsāhaśaktivivecanaṃ</b> yathā—</p>
<b><lg>
<l>yenāropaṇakarmaṇāpi	bahavo	vīravrataṃ	tyājitāḥ
kāryaṃ	sajjitabāṇamīśvaradhanustaddorbhirebhirmudā ।</l>
<l>strīrat‍naṃ tadagarbhasambhavamito labhyaṃ ca līlāyitāt
tenaiṣā mama phullapaṅkajavanī jātā dṛśāṃ viṃśatiḥ ॥ 167 ॥</l>
</lg></b>
<p>11. <b>mantraśaktivivecanaṃ</b> yathā—(māmā. 4.4)</p>
<b><lg>
<l>'samānapremāṇaṃ janamasulabhaṃ prārthitavato
vi	dhau vāme' ॥ 168 ॥</l></lg></b> (pṛ. 1174) ityādi ।
<p>12. <b>daivaśaktivivecanaṃ</b> yathā—(māmā. 5. 28) (pṛ. 554)</p>
<b><lg>
<l>'rāhoścandrakalāmivānanacarīṃ daivāt samāsādya me' ॥ 169 ॥</l></lg></b> ityādi
<p>13. <b>nāyikāyāḥ prabhuśaktivivecanaṃ</b> yathā—(māmā. 2.1)</p>
<b><lg>
<l>manorā/rogastīvraṃ	viṣamiva	visarpannavirataṃ
pramāthī nirdhūmaṃ jvalati vidhutaḥ pāvaka iva ।</l>
<l>hinasti pratyaṅagaṃ jvara iva garīyānita ito
na māṃ trātuṃ tātaḥ prabhavati na cāmbā na bhavatī ॥ 170 ॥</l>
</lg></b>
<p>14. <b>mantraśaktivivecanaṃ</b> yathā—(māmā. 2.2)</p>
<b><lg>
<l>'jvalatu gagane rātrau rātrāvakhaṇḍakalaśśāśī' ॥ 171 ॥</l></lg></b> (pṛ.887) ityādi
<p>15. <b>utsāhaśaktivivecanaṃ</b> yathā—(gāsa. 3.49)</p>
<b><lg>
<l>'ajja mae gaṃdavvaṃ' ॥ 172 ॥</l></lg></b> (pṛ. 1230) ityādi
<pb n="1311"/>
<p>16. <b>nāyikāyāḥ daivaśaktivivecanaṃ</b> yathā—(kādakasā. 4.123)</p>
<b><lg><l>virama rama/maraṇodyogādasmāt priyeṇa tavāmunā
punarapi mahāśvete! vatse! bhaviṣyati saṅgamaḥ ।</l>
<l>iti giramimāṃ śrutvā tasmāt sasambhramavismayāt
kimijamiti taṃ tatrāpṛccha prasṛtya kapiñjalam ॥ 173 ॥</l></lg></b>
<p>(<b>47. samāgamopāyaḥ</b>)</p>
<p>tapasyāsāhasādibhiḥ <b>samāgamopāyaprapañcaḥ;</b> yathocyate—</p>
<b><lg><l>tapasyā sāhasaṃ māyā cchadma cchalitakaṃ haṭhaḥ ।</l>
<l>veṣo	rūpāntarāpattirindrajālaṃ	vinirgamaḥ ॥ 174 ॥</l></lg></b>
<b><lg><l>(utsavālekhapūjādir)1 lekhaśceṣṭā'nuvartanam ।</l>
<l>kāryopadeśaḥ sāhāyyamityupāyāḥ samāgame ॥ 175 ॥</l></lg></b> teṣu
<p>1. <b>tapasyā</b> yathā—(kusaṃ. 5.2)</p>
<b><lg><l>iyeṣa sā kartumavandhyarūpatāṃ samādhimāsthāya tapobhirātmanaḥ ।</l>
<l>avāpyate vā kathamanyathā dvayaṃ tathāvidhaṃ prema patiśca tād‍ṛśaḥ ॥ 176 ॥</l></lg></b>
<p>2. <b>sāhasaṃ</b> yathā—(māmā. 5.5)</p>
<b><lg><l>tatko'yamatigambhīramadhurākṛtiruttaraṅgitakuṭilakuntalaḥ	kṛpāṇapāṇiḥ
śmaśānamavatarati? (ya eṣaḥ) 'kuvalayadalaśyāmo'pyaṅgaṃ dadhatparidhūsare'
tyādi ॥ 177 ॥</l></lg></b>
<p>3. <b>māyā</b> yathā—(raghu. 12.53)</p>
<b><lg><l>rakṣasā mṛgarūpeṇa vañcayitvā sa rāghavau ।</l>
<l>jahāra	sītāṃ	pakṣīndraprayāsakṣaṇavighnitaḥ ॥ 178 ॥</l></lg></b>
<p>4. <b>chadma</b> yathā—(māmā. 1.14)</p>
<p><b>'tāṃ yācate narapateḥ ॥ 171 ॥</b> (pṛ. 1309) ityādi</p>
<p>5. <b>chalitakaṃ</b> yathā—(māmā. 6.18/19)</p>
<b><lg><l>'vatsa makaranda, anenaiva vaivāhikena mālatīnaipathyena parivāritaḥ
pravartasva pariṇayāyātmānam ॥ 180 ॥</l></lg></b> iti।
 NOTES pg=1311!
1. iyamasmākaṃ yojanā ।
<pb n="1312"/>
<p>6. <b>haṭho</b> yathā—(raghu. 7.31)</p>
<b><lg><l>sa rājalokaḥ kṛtapūrvasaṃvidārambhasiddhau samayopalabhyam ।</l>
<l>ādāsyamānaḥ pramadāmiṣaṃ tadāvṛtya panthānamajasya tasthau ॥ 181 ॥</l></lg></b>
<p>7. <b>veṣaḥ</b> yathā—</p>
<b><lg><l>(muk‍tākalāpamitabhūṣaṇamac)1 chamekaṃ vāsaśca vāsavaripurmamṛṣe'lasāṅgaḥ ।</l>
<l>sañcikliśe kalitarudraniketanādribhariṇa tatkṣaṇamasau maṇibhūṣaṇānām ॥ 182 ॥</l></lg></b>
<p>8. <b>rūpāntarāpatti</b>ryathā—(urā. 2.10)</p>
<b><lg><l>dordaṇḍāḥ kva dhṛtāṅgadāḥ kva ca sirānaddhau bhujau dvāvimau
vaktrāṇi kva nu kāntimanti valimat kvedaṃ mamedaṃ mukham ।</l>
<l>vācastāḥ kva jitārṇavadhvanighanāḥ kvedaṃ vacassaṃyataṃ
helākampitabhūdharaḥ kva caraṇanyāsaḥ, kva mandā gatiḥ ॥ 183 ॥</l></lg></b>
<p>9. <b>indrajālaṃ</b> yathā—(seba. 11.28)</p>
<b><lg><l>paimāhappa—ṇisaṇṇā avamaṇṇia—sesa—sappurisa—soḍīrā ।</l>
<l>jai ṇavaraṃ ejja vasaṃ lua—rāhava—sīsa—daṃsaṇe jaṇaasuā ॥ 184 ॥</l></lg></b>
<lg><l>(patimāhātmyaniṣaṇṇā avamānita—śeṣa—satpuruṣa—śauṇḍīryā ।</l>
<l>yadi nūnamiyāt vaśaṃ lūna—rāghava—śīrṣa—darśane janakasutā ॥)</l></lg>
<p>10. <b>vinirgamo</b> yathā—(śāku. 3.11)</p>
<b><lg><l>ayaṃ sa te tiṣṭhati saṅgamotsuko viśaṅkase bhīru yato'vadhīraṇām ।</l>
<l>labheta vā prārthayitā na vā śriyaṃ śriyā durāpaḥ kathamīpsito janaḥ ॥ 185 ॥</l></lg></b>
<p>11. {<b>utsavaḥ</b> yathā mālavikāgnimitre ।</p>
<p><b>devapūjā</b> yathā mālatyāḥ kāmadevapūjā । (māmā.)}1</p>
<p>12. <b>lekho</b> yathā—(kāda.)</p>
<b><lg><l>dūraṃ muktālatayā bisasitayā vipralobhyamāno me ।</l>
<l>haṃsa iva darśitāśo mānasajanmā tvayā nītaḥ ॥ 186 ॥</l></lg></b>
 NOTES pg=1312!
1. iyamasmākaṃ yojanā ।
<pb n="1313"/>
<p>13. <b>ceṣṭānuvartanaṃ</b> yathā—</p>
<b><lg><l>sā māhamāsagosaggamaṃjaritaṃ vi diṇapuṇaggamia ।</l>
<l>atatāaduhe	doh‍iṇavituṃhe	dhadhaṃmiṭṭho ॥ 187 ॥</l></lg></b>
<p>14. <b>kāryopadeśo</b> yathā—(gāsa. 4.28)</p>
<b><lg><l>ṇīāim̐ ajja ṇikkiva piṇaddhaṇavaraṃgaāem̐ varaīe ।</l>
<l>gharaparivāḍīa	paheṇaāim̐	tuha	daṃsaṇāsāe ॥ 188 ॥</l></lg></b>
<lg><l>(nītāni adya niṣkṛpa pinaddhanavaraṅgakayā varākyā ।</l>
<l>gṛhaparipāṭyā	praheṇakāni	tava	darśanāśayā ॥)</l></lg>
<p>15. <b>sāhāyyaṃ</b> yathā—(saka. 5.493)</p>
<b><lg><l>helodastamahīdharasya	tanutāmālokya	doṣṇorhateḥ(reḥ)
hastāvaṃsataṭe	nidhāya	caraṇāvaropya	tatpādayoḥ ।</l>
<l>śailoddhārasahāyatāṃ	jigamiṣoraprāp‍tagovardhanā
rādhāyāḥ suciraṃ jayanti gagane vandhyāḥ karabhrāntayaḥ ॥ 189 ॥</l></lg></b>
<p>(<b>48. samīhitasiddhiḥ</b>)</p>
<p>itivṛttasya	sandhyādīnām	alabdhalābhārthādibhedāt	samīhitasiddhiprapañcaḥ।
arthitayā abhipravṛttasya yathepsitaphalāvāp‍tiḥ <b>samīhitasiddhiḥ ।</b></p>
<p>sā ca <b>pramāṇaprameyavicāraniścayapravṛtterantareṇa</b> na syāt। atastannibandhanā eva
itivṛtteṣu pratimukhādayo bījabindvādīnāmarthaprakṛtīnāṃ ye kriyāvibhāgāste sandhayo'vasthāḥ
saṃsthāḥ samavasthāścābhidhīyante। tatra —</p>
<p>(<b>1. pramāṇam</b>)</p>
<p><b>pramāṇaṃ</b>	parokṣapratyakṣobhayātmakamapi	yuktiyuktameva	pramāṇamiti।
pramāṇavicāreṣu yukteḥ balīyastvād yuktiḥ pramāṇam। yathocyate—<b>''yuktyā
yanna ghaṭāmupaiti tadahaṃ d‍ṛṣṭvāpi na śraddadhe।'</b> tacca pañcāvayavameva vākyaṃ
yatparārthānumānamiti ācakṣate। te cāvayavāḥ pratijñāhetūdāharaṇopanayanigamanāni,
teṣāmaśeṣapramāṇasamabhivyāhārarūpatvāt। uktaṃ	ca	'tatrāgamaḥ	pratijñā
heturanumānamudāharaṇamupamānamupanayaḥ pratyakṣam' (nyāyasū.) iti ।</p>
<pb n="1314"/>
<p>(<b>2. prameyam</b>)</p>
<p>ātmaśarīrendriyārthabuddhimanaḥ pravṛttidoṣapretyabhāvaphaladuḥkhāpavargāstu <b>prameyam।</b> tat
<b>sāmānyena</b> saṃkṣepato deśaḥ, kālaḥ, pātram, śaktiḥ,sādhanamiti ।</p>
<p><b>viśeṣatastu</b> bījabindupatākāprakarīkāryamiti। yathocyate— (nāśā. 19.20)</p>
<b><lg><l>bījaṃ binduḥ patākā ca prakarī kāryameva ca ।</l>
<l>arthaprakṛtayaḥ pañca jñātvā yojyā yathāvidhi ॥ 190 ॥</l></lg></b> tatra—
<p>1. <b>bījaṃ</b> mahāvākyārthaḥ। yathā <b>jānakīharaṇaṃ, subhadrāharaṇaṃ, kumārasambhavaḥ,
śiśupālavadha</b> iti। uktaṃ ca— (nāśā. 19.21)</p>
<b><lg><l>alpamātramupakṣip‍taṃ	bahudhā	yad	visarpati ।</l>
<l>phalāvasānaṃ yacca syāt tad bījamiti kīrtitam ॥ 191 ॥</l></lg></b>
<p><b>bījamiva bījaṃ</b> (tathoktam)</p>
<p>yathā— bījamup‍tamante prakāṇḍa . . . śākhāprarohapallavapuṣpādinā prakāreṇa
bahudhā	visarpadante	phalāya	kalpate,	tathā	yo	mahāvākyārthaḥ
nāyakopanāyakānunāyakapratināyakasuhṛtsahāyādivyāpārabhedād bahudhā visarpannante
phalāya jāyate sa bījamiti ।</p>
<p>2. kathāśarīrāvicchedaheturviṣkambhakapraveśakādirasambaddhaḥ sambaddho vā <b>binduḥ</b>। uktaṃ</p>
<b><lg><l>ca—	prayojanānāṃ	vicchede	yadavicchedakāraṇam ।</l>
<l>yāvatsamāp‍tirbandhasya sa binduriti kīrtitaḥ ॥ 192 ॥</l></lg></b> (nāśā. 19.23)1
<p>yathā hi payobinduś‍cyotan payo'bhiṣyandalakṣaṇāyāḥ kriyāyā avicchedahetuḥ,
yathā vā ghṛtabinduragnijvalanalakṣaṇāyāḥ kriyāyāḥ vivṛddhaye yassyādevaṃ
vicchinneṣu kathāśarīreṣu yo'nusandhātā sa binduriti ।</p>
<p>3. kathāśarīravyāpino nāyakasya prādhānyena yadupakārakaṃ svena phalena phalavat sā
<b>patākā।</b> yathocyate—(nāśā. 19.24)2</p>
<b><lg><l>yasyā vṛttaṃ parārthaṃ syāt pradhānasyopakārakam ।</l>
<l>pradhānabaddhaphalavat	sā	patāketi	kīrtitā ॥ 193 ॥</l></lg></b>
<p>yathāhi patākā nāyakasya cihnarūpā prakarṣaśobhāyai bhavantī svasyāpi
prakarṣaśobhāyai bhavati evamitivṛtteṣu yadupanāyakādeḥ caritaṃ tat pradhānasya
ātmanaśca śobhāprakarṣāya jāyamānaṃ patāketyucyate। patākaivāphalavatyanu—</p>
 NOTES pg=1314!
1—2. asmatsaṃskaraṇe 19.22,23.
<pb n="1315"/>
<p>bandhavihīnā ca <b>prakarī</b>। yathocyate—(nāśā. 19.25)1</p>
<b><lg><l>phalaṃ prakalpate yasyāḥ parārthāyaiva kevalam ।</l>
<l>anubandhavihīnāṃ	tāṃ	prakarīti	vinirdiśet	॥ 194 ॥</l></lg></b>
<p>4. <b>prakarīva prakarī</b>। laghurhi prakaraḥ prakarītyucyate। sa tu puṣpādīnāmeva syāt। sa
ca puṣpaprakaraḥ parārthopakārakādeśśayanasthānasyānyasya vā śobhāyai bhavati। evaṃ
mahāprabandhasya yaḥ ṛtuvarṇanādiranyo vā ko'pi tadvidho vyāpāraḥ sā <b>prakarī</b>।</p>
<p>5. dharmādīnāmanyatamapuruṣārthaḥ <b>kāryam</b>, yathocyate—(nāśā. 19.26)2</p>
<b><lg><l>yadādhikārikaṃ vastu samyak prājñaiḥ prayujyate ।</l>
<l>yadarthastu samārambhaḥ tat kāryamiti kīrtitam ॥ 195 ॥</l></lg></b>
<p><b>atrodāharaṇāni</b>—(mavīca. 1.7)</p>
<b><lg><l>prācetaso	munivṛṣaḥ	pravaraḥ	kavīnāṃ
yat	pāvanaṃ	raghupateḥ	praṇināya	vṛttam ।</l>
<l>bhaktasya tatra sumahānti mamāpi vāca—
stāḥ	suprasannamanasaḥ	 	kṛtino	bhajantām ॥ 196 ॥</l></lg></b> iti bījasya ।
<b><lg><l>'hā vatsāḥ kharadūṣaṇatriśiraso vadhyāḥ stha pāpasya me' ॥ 117 ॥</l></lg></b>(pṛ. 696)
<p>(mavīca. 4.11) ityādi <b>bindoḥ</b> ।</p>
<b><lg><l>mūrdhnā	jāmbavato'bhivādya	caraṇāvāpṛcch‌ya		senāpatī—
nāśvāsyāśrumukhān muhuḥ priyasakhān preṣyān samādiśya ca ।</l>
<l>ārambhaṃ	jagṛhe	mahendraśikharādambhonidherlaṅghane
raṃhasvī	raghunāthapādarajasāmuccaiḥ	smaran	mārutiḥ ॥ 198 ॥</l></lg></b>
<p>iti patākāyāḥ (rāca. 1.5.67)</p>
<b><lg><l>mainākaḥ	kimayaṃ	ruṇaddhi	gagane	manmārgamavyāhataṃ
śaktistasya kutaḥ sa vajrapāta/patanād bhīto mahendrādapi ।</l>
<l>tārkṣyaḥ so'pi samaṃ nijena vibhunā jānāti māṃ rāvaṇa—
mā jñātaṃ sa jaṭāyureṣa jarayākliṣṭo vadhaṃ vāñchati ॥ 199 ॥</l></lg></b>
<p>iti prakaryāḥ (urāca. 2.31)</p>
<p><b>yāto vikramabāhurātmasamatāṃ prāp‍teyamurvītale ityādi; ॥ 200 ॥</b> (rat‍nā. 4.19)</p>
<p>(pṛ.639) iti kāryasya ।</p>
 NOTES pg=1315!
1—2. asmatsaṃskaraṇe 19.24,25.
<pb n="1316"/>
<p>(<b>vicāraḥ</b>) evamarthaprakṛtīnāṃ sādharmyavaidharmyābhyām avagatatvasya hānopādānopekṣābuddhihetave
<b>vicāraḥ।</b> sa ca pañcāṅgaḥ — 1. karmaṇāmārambhopāyaḥ, 	2. puruṣadravyasampat,
3. deśakālavibhāgaḥ,	4. vinipātapratīkāraḥ,	5. kāryasiddhiśceti ।</p>
<p>tasya ca <b>viniścayāvasthāyāṃ</b> pañca karmāṇi —</p>
<p>1. anupalabdhasya jñānam,	2. upalabdhasya niścayabalādhānam;
3. anarthadvaidhasya saṃśayacchedanam;	4. ekadeśad‍ṛṣṭasya śeṣopalabdhiḥ,
5. viparyayavicikitsā ceti ।</p>
<p>tena ca nirṇītā'bhimataphalasiddhiḥ(nāyakaḥ) alabdhalābhārthaṃ, labdhaparirakṣārthaṃ,
rakṣitābhivṛddhaye, arthitopayogāya, upayuktaparyāp‍taye ca vartamānaḥ yaṃ yaṃ kriyāprabandha—
skandhamadhyāste tasya tasya mukhapratimukhākṛtibhiḥ sandhyādayo vyapadeśā bhavanti।
te ca sandhayo'vasthāsaṃsthāsamavasthā iti। tatra —</p>
<p>(<b>pañcanāṭakasandhayaḥ</b>)</p>
<p><b>mukhaḥ pratimukho garbho vimarśo nirvahaṇam</b> ityārambhāt parisamāp‍tiparyantāyāḥ
pravṛtteḥ pañca sandhayo bhavanti। yathocyate—(nāśā. 19.35)</p>
<b><lg><l>mukhaṃ pratimukhaṃ garbho vimarśaśca tathaiva hi ।</l>
<l>tathā nirvahaṇaṃ ceti sandhayaḥ pañca nāṭake ॥ 201 ॥</l></lg></b>
<p>1. tatrādhikāriṇo nāyakāderyatra nirdeśastan <b>mukham।</b> uktaṃ ca—(nāśā. 19.36)</p>
<b><lg><l>yatra	bījasamutpattirnānārtharasasambhavā ।</l>
<l>kathāśarīrānugatā	tanmukhaṃ	parikīrtitam ॥ 202 ॥</l></lg></b>
<p>2. tatra phalārthāyāḥ pravṛtterupakramastaddheturvā tat <b>pratimukham</b>, yathocyate—(nāśā. 19.37)</p>
<b><lg><l>bījasyod‍ghāṭanaṃ yatra d‍ṛṣṭanaṣṭamiva kvacit ।</l>
<l>mukhe nyastasya d‍ṛśyeta tad vai pratimukhaṃ smṛtam ॥ 203 ॥</l></lg></b>
<p>3. yatra kriyāphalasyodbheda (lābha)nāśānveṣaṇādayo jāyante sa <b>garbhaḥ</b>। yathocyate—</p>
<b><lg><l>udbhedaḥ kāryabījasya prāp‍tiraprāp‍tireva vā ।</l>
<l>punaścānveṣaṇaṃ yatra sa garbha iti saṃjñitaḥ ॥ 204 ॥</l></lg></b> (nāśā. 19.38)
<pb n="1317"/>
<p>4. kriyāphalāvāp‍taye vicāranirṇayo <b>vimarśaḥ।</b> yathocyate—(nāśā. 19.39)</p>
<b><lg><l>garbhanirbhinnabījotthaḥ('rthaḥ) krodhavyasanajo'pi vā ।</l>
<l>vipralambhakṛto	vāpi	vimarśa	iti	kīrtitaḥ ॥ 205 ॥</l></lg></b>
<p>5. kriyāphalena samyagyogo <b>nirvahaṇam</b>, yathocyate—(nāśā. 19.40)</p>
<b><lg><l>yatrānayanamarthānāṃ	mukhādyānāṃ	mahaujasām ।</l>
<l>phalopasaṅgatānāṃ syājjñeyaṃ nirvahaṇaṃ ca tat ॥ 206 ॥</l></lg></b>
<p>ihodāharaṇamekaślokena। (amaruśa. 75)</p>
<b><lg><l>kathamapi kṛtapratyāpattau priye skhalitottare
virahakṛśayā kṛtvā vyājaṃ prakalpitamaśrutam ।</l>
<l>asahana—sakhī—śrotra—prāp‍ti—prasāda—sasambhramaṃ
vivalitad‍ṛśā śūnye gehe samucch‌vasitaṃ punaḥ ॥ 207 ॥</l></lg></b>
<p>evaṃ	mahāvākyeṣvapi		rat‍nāvalyādiṣu		draṣṭavyam।	teṣāṃ	ca
kilotkṣepaparikaraparinyāsādīni	catuṣṣaṣṭiraṅgāni।	tāni	ca	neha	pratanyante।
abhyupagatatvāt। yathā hyupakṣepādayastathopod‍ghātādayo'pi sambhavantyeva। tathā ca te
prabandheṣvādhikārikā ānuṣaṅgikāḥ prāsaṅgikā vā prayoktavyāḥ, yathā sandarbhaśobhāyai
bhavanti। tenānusandhyādīnāmapi samāveśaḥ siddho bhavati। tatra kimādhikārikaṃ
kimānuṣaṅkikaṃ kiṃ prāsaṅgikamiti cet— (nāśā. 19.3, 4)</p>
<b><lg><l>yatkāryaṃ hi phalaprāp‍tau samarthaḥ parikalpyate ।</l>
<l>tadādhikārikaṃ jñeyamanyat syādānuṣaṅgikam ॥ 208 ॥</l></lg></b>
<b><lg><l>kāraṇāt phalasaubhāgyavṛtaṃ syādādhikārikam ।</l>
<l>tasyodāharaṇārthaṃ	tu	prāsaṅgikamihocyate ॥ 209 ॥</l></lg></b>
<p>evamete pañcasandhayaḥ sāṅgāḥ sānuṣaṅgaprasaṅgāś‍ca daivapauruṣobhayavyāpārapradhānatayā
tredhā sambhavanti— <b>avasthāḥ, saṃsthāḥ, samavasthā</b> iti। tatra—</p>
<p>yāsu daivasya prādhānyaṃ tā <b>avasthāḥ, daivakṛto hi kāryapariṇāmo'vasthā।</b> tatra
pauruṣamupāśraya āste, daivameva ca pradhānatvena vyāpriyate । tatra hyanuguṇe
kāryamārabdhamārambhādibhaṅgyā siddhyatyeva ।</p>
<p>ke punarārambhādayaḥ?</p>
<pb n="1318"/>
<b><lg><l>ārambhaprasavodbhedaḥ kiñciccheṣasamāp‍tayaḥ ॥ 210 ॥</l></lg></b>
<p>tatra—(nāśā. 19.8—12)</p>
<b><lg><l>1. autsukyamātrabandhastu yo bījasya nibadhyate ।</l>
<l>mahataḥ phalayogasya sa khalvārambha iṣyate ॥ 211 ॥</l></lg></b>
<b><lg><l>2. apaśyataḥ phalaprāp‍tiṃ yo vyāpāraḥ phalaṃ prati ।</l>
<l>paraṃ tvautsukyagamanaṃ prasavaḥ(prayat‍naḥ) sa udāhṛtaḥ ॥ 212 ॥</l></lg></b>
<b><lg><l>3. īṣatprāp‍tiryadā kācit phalasya parikalpyate ।</l>
<l>bhāvamātreṇa		taṃ	prāhurudbhedamiha	sūrayaḥ ॥ 213 ॥</l></lg></b>
<b><lg><l>4. niyogāt 1	tu	phalaprāp‍tiṃ	yadā	bhāvena	paśyati ।</l>
<l>kiñciccheṣāṃ	samāp‍tiṃ	tāmāp‍tiṃ	santaḥ	pracakṣate ॥ 214 ॥</l></lg></b>
<b><lg><l>5. abhipretaṃ	samagraṃ	ca	pratirūpaṃ	kriyāphalam ।</l>
<l>itivṛtte	bhaved	yatra	samāp‍tiḥ	sā	nigadyate ॥ 215 ॥</l></lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
dūtaviśeṣadūtakarmopavarṇanaṃ nāma</b></p>
<p><b>॥ ekonatriṃśaḥ prakāśaḥ ॥ 29 ॥</b></p>
<b><lg><l>kā'vasthā kaḥ sandhiḥ kā'rthaprakṛtiś‍ca nāṭyasaṃhanane ।</l>
<l>sarvamidaṃ	tviha	vihitaṃ	suspaṣṭaṃ	bhojadevena ॥</l></lg></b>
<b><lg><l>na	patākā	na	prakarī	vikalpitā'syāṃ	samīkṣāyām ।</l>
<l>ābhyantaramapi	kiñcid	vikalpajātaṃ	samud‍dadhre ॥</l></lg></b>
<b><lg><l>hanta	sanātanadarśanamito'pi	sūkṣmaṃ	vibhātīva ।</l>
<l>pariṇativādo	yasmin	bījaphalanyāyamabhiyāti ॥</l></lg></b>
 NOTES pg=1318!
1. niyatām iti nā॰śā॰ 19.11
<pb n="1319"/>
<p>atha</p>
<p><b>śrṛṅgāraprakāśe triṃśaḥ prakāśaḥ</b></p>
<p>vaidharmyato mānaprakāśaḥ</p>
<p>evaṃ sādharmyavaidharmyābhyāmanurāgasvarūpamabhihitam। idānīṃ vaidharmyato mānasvarūpamucyate।
sādharmyatastu prathamānurāgeṇaiva। taduktam — 'tasya caturṇāmapi vipralambhabhedānāṃ
sādhāraṇatvāt (prakarṣahetutvād) vā sāmānye vicitra' iti (pṛ. 1151—73)।</p>
<p>vaicitryāpekṣayā pravāsāt prathamaṃ māno'bhidhīyate ।</p>
<p>kathaṃ punarasya vaicitryam? śrūyatām —</p>
<p>ayaṃ hi doṣo'pi mada iva mataṅgajeṣu, vigraho'pi sahakārabhāva iva mākandeṣu,
kārśyādiheturapi tapaḥprabandha iva sāttvikeṣu, priyavino(do'pi) tyāga iva vadānyeṣu,
kaṭurapi marīcāvacūrṇa iva bheṣajeṣu, kaluṣo'pi kajjalaniveśa iva vanitālocaneṣu,
durāsado'pi bhramarabhara iva prasūnasaṃstareṣu, vakro'pyuktiviśeṣa iva kavikāvyeṣu, yūnāṃ
manassūpajāyamānaḥ prakarṣa—(hetave) premasampadaḥ sampadyate। taduktam— (saka. 5.194)</p>
<b><lg><l>raiviggahammi, kuṃṭhīkaāo dhārāo pemmakhaggassa ।</l>
<l>aṇṇamaa vva ṇisijjaṃti māṇasāṇīem̐ mihuṇāṇaṃ ॥ 1 ॥</l></lg></b>
<lg><l>(rativigrahe	kuṇṭhīkṛtā	dhārāḥ	premakhaḍgasya ।</l>
<l>annamayā iva niśātyante mānaśāṇyāṃ mithunānām ॥)</l></lg>
<b><lg><l>ṇūmaṃti je pahuttaṃ kuviaṃ dāsa vva je pasāaṃti ।</l>
<l>te ccivvia mahilāṇam̐ piā sesā sāmi cci/vvia varāā ॥ 2 ॥</l></lg></b>
<lg><l>(gopāyanti ye prabhutvaṃ kupitaṃ dāsā iva ye prasādayanti ।</l>
<l>ta eva mahilānāṃ priyāḥ śeṣāḥ svāmina eva varākāḥ ॥) (gāsa. 1.91)</l></lg>
<b><lg><l>aṃdhassa/atthakkarūsaṇaṃ khaṇapasijjaṇaṃ suṇiavaaṇaṇibbaṃdho ।</l>
<l>uṃmaccharasaṃtāvo	puttaa	paavī	siṇehassa ॥ 3 ॥</l></lg></b>(gāsa. 7.75)
<lg><l>(antarhita/akāṇḍa—roṣaṇaṃ kṣaṇaprasādanamalīkavacananirbandhaḥ ।</l>
<l>unmatsarasantāpaḥ	putraka	padavī	snehasya ॥)</l></lg>
<pb n="1320"/>
<b><lg><l>jattha ṇa ujjāgario jattha ṇa īsā visūraṇaṃ māṇo ।</l>
<l>sabbhāvacāṭuaṃ	jattha	ṇatthi,	ṇeho	tahiṃ	ṇatthi ॥ 4 ॥</l></lg></b> (vala. 333)
<lg><l>(yatra nojjāgarako yatra nerṣyā vigarhaṇaṃ mānaḥ ।</l>
<l>sadbhāvacāṭukaṃ yatra nāsti snehastatra nāsti ॥)</l></lg>
<p>(<b>mānalakṣaṇam</b>)</p>
<p>kaḥ puranayaṃ māno nāma? yasyaiṣa tribhuvane'pi māno māna iti mahān
mahattvavādaḥ ।</p>
<p>ucyate—</p>
<p><b>d‍ṛṣṭaśrutādyaparādhajanmā mitho mithunamānaseṣu roṣo mānaḥ ।</b></p>
<p>sa viṣayāśrayālambanabhedādanekaprakāraḥ ।</p>
<p><b>yasminmāna utpadyate</b> sa viṣayo'pyalīkā'priyāderaparādhasya kartā, dhīroddhata—
dhīralalitadhṛṣṭaśaṭhādināyakaprakāraḥ ।</p>
<p><b>yasyotpadyate</b> sa āśrayo'pyalīkavipriyādīnāṃ ṣoḍhā— dhīradhīroddhatodāttā—
dināyakaprapañcaḥ ।</p>
<p><b>yata utpadyate</b> tadālambanam। vyalīkaṃ vipriyādyaparādhaḥ। tenānayormāne mitho
viparyayaḥ, parasparāśrayaviṣayabhāvaśca vyākhyātaḥ ।</p>
<p>sa uttamaḥ kanīyān madhyamaśca, nāyikānāyakobhayāśrayabhedāt। teṣu —
<b>nāyikāśraya uttamaḥ।</b> sa yathā—(gāsa. 7.47)</p>
<b><lg><l>pariucchiā	ṇa jaṃpai gahiā vipphurai cuṃbiā rua/sai ।</l>
<l>tuṇhikkā		ṇavavahuā	kaāvarāheṇa	daieṇa ॥ 5 ॥</l></lg></b>
<lg><l>(paripṛṣṭā na jalpati gṛhītā visphurati cumbitā roditi ।</l>
<l>tūṣṇīkā	navavadhūḥ	kṛtāparādhena	dayitena ॥)</l></lg>
<p><b>nāyakāśrayaḥ kanīyān।</b> sa yathā—(gāsa. 9.135) (ve. 27)</p>
<b><lg><l>taṇuāiā varāī diahe diahe maaṃkaleha vva ।</l>
<l>bahulapaoseṇa tue ṇisaṃsaa aṃdhaāriamuheṇa ॥ 6 ॥</l></lg></b>
<lg><l>(tanukāyitā varākī divase divase mṛgāṅkalekheva ।</l>
<l>bahulapradoṣeṇa tvayā nṛśaṃsaka! andhakāritamukhena ॥)</l></lg>
<pb n="1321"/>
<p>ubhayāśrayo madhyamaḥ । sa yathā—(gāsa. 1.27)</p>
<b><lg>
<l>paṇaakuiāṇa	doṇṇa	vi	aliapasuttāṇaॅ māṇaillāṇaṃ ।</l>
<l>ṇic‍cala—ṇiruddha—ṇīsāsa—diṇṇa—aṇṇāṇa ko mallo ॥ 7 ॥</l>
</lg></b>
<lg>
<l>(praṇayakupitayordvayorapyalīkaprasup‍tayormānavatoḥ ।</l>
<l>niścalaniruddhaniḥśvāsadattakarṇayoḥ ko mallaḥ ॥)</l>
</lg>
<p>athaiteṣu</p>
<p>1. mānaviṣayāśrayālambanabhedāḥ	2. mānajātayaḥ	3. mānaviśeṣāḥ</p>
<p>4. viṣayaprakīrṇāni	5. āśrayaprakīrṇāni	6. ālambanaprakīrṇāni</p>
<p>7. viṣayakarmāṇi	8. āśrayakarmāṇi	9. prakīrṇakarmāṇi</p>
<p>10. mānavikārāḥ	11. mānopalakṣaṇasthānāni	12. mānotpattikāraṇāni</p>
<p>13. mānopalakṣaṇāni	14. mānoddīpanāni	15. mānavilāsāḥ</p>
<p>16. mānamoṭṭāyitāni	17. mānasukhānubhāvāḥ	18. mānotpattiprakīrṇāni</p>
<p>19. mānopādhibhaṅgāḥ	20. mānabhaṅgakāraṇāni	21. mānopaśāntayaḥ</p>
<p>22. mānopaśamalakṣaṇāni	23. mānabhaṅge'vadhayaḥ	24. mānānubhāvasaukhyāni</p>
<p>ceti caturviṃśatirarthāḥ pṛthakpṛthak . . . prabhedabhinnāḥ kramaśa udāhriyante ।</p>
<p>(<b>1. mānaviṣayāśrayālambanabhedāḥ — 36</b>)</p>
<p>tatra viṣayāśrayālambanabhedopabhedeṣu dhairyaguṇaprakṛtipravṛttinimittāḥ</p>
<p>1.1 dhīrodātta-dhīroddhata-dhīralalita-uttama-madhyama-kaniṣṭha-sāttvika-rājasa-tāmasa-
dakṣiṇa-śaṭha-dhṛṣṭanāmāno mānopayogino dvādaśaviṣayabhedāḥ;</p>
<p>1.2 guṇavayodhairyaprakṛtinimittāḥ uttamā, madhyamā, kaniṣṭhā, mugdhā, madhyā, pragalbhā,
dhīrā, adhīrā, udāttā, uddhatā, lalitā, śāntābhinayanā(mānaḥ?) mānasaṃbandhino
dvādaśa <b>āśrayabhedāḥ</b>।</p>
<p>1.3 pratyakṣādipramāṇajanmāno mānotpattihetavo dṛṣṭādṛṣṭārthāpanna—śrutāśrutārthāpanna—śaṅkita—
saṃbhāvitānumitopamitaviparītotprekṣitasmṛtasvap‍nopalabdhāhvayā dvādaśai<b>vālambanabhedāḥ ।</b></p>
<p>saiṣā	viṣayāśrayālambanaviśeṣabhedopādhinibandhanāḥ <b>ṣaṭtriṃśatta</b>dupādhisaṃjñayo—
dāhriyate ।</p>
<pb n="1322"/>
<p>(<b>1.1 viṣaya bhedāḥ —12</b>)</p>
<p>tatra viṣayaviśeṣopādhinibandhaneṣu —</p>
<p>1. <b>dhīrādāttaviṣayo</b> yathā—(māgha. 11.33)</p>
<b><lg>
<l>tadavitathamavādīryanmama tvaṃ priyeti priyajanaparibhuk‍taṃ yad‍dukūlaṃ vasānaḥ ।
madadhivasatimāgāḥ kāmināṃ maṇḍanaśrīḥ vrajati hi saphalatvaṃ vallabhālokanena ॥ 8 ॥</l>
</lg></b>
<p>2. <b>dhīroddhataviṣayo</b> yathā—(rat‍nā. 3.14)</p>
<b><lg>
<l>ātāmratāmapanayāmi vilakṣa eṣa lākṣākṛtāṃ caraṇayostava devi mūrgh‍nā ।</l>
<l>kopoparāgajanitāṃ tu mukhendubimba hartuṃ kṣamā yadi paraṃ karuṇā mayi syāt ॥ 9 ॥1</l>
</lg></b>
<p>4. <b>uttamaviṣayo</b> yathā—(raghu. 14.62)</p>
<b><lg>
<l>kalyāṇabuddherathavā tavāyaṃ na kāmacāro mayi śaṅkanīyaḥ ।</l>
<l>mamaiva	janmāntarapātakānāṃ	vipākavisphūrjathuraprasahyaḥ ॥ 10 ॥</l>
</lg></b>
<p>5. <b>madhyamaviṣayo</b> yathā—(gāsa. 943ve.)</p>
<b><lg>
<l>pecchasi aṇimisaṇaaṇo jaṃpasi viṇaaṃ ṇa daṃsase paṭṭhi/piṭṭham ।</l>
<l>ko suhaa tujjha doso haahiaaṃ niṭṭhuraṃ majjha ॥ 11 ॥</l>
</lg></b>
<lg>
<l>(prekṣase animiṣanayano jalpasi vinayaṃ na darśayasi pṛṣṭham ।</l>
<l>kassubhaga	tava	doṣo	hatahṛdayaṃ	niṣṭhuraṃ	mama ॥)</l>
</lg>
<p>6. <b>kaniṣṭhaviṣayo</b> yathā—(gāsa. 731ve.)</p>
<b><lg>
<l>uvahāriāe samaaṃ ua piṃḍāre kahaṃ kuṇaṃtammi ।</l>
<l>ṇaavahuāe sarosaṃ savva c‍cia vac‍caā mukkā ॥ 12 ॥</l>
</lg></b>
<lg>
<l>(upabhāryayā samaṃ paśya prakoṣṭhe kathāṃ kurvati ।</l>
<l>navavadhyā saroṣaṃ sarva eva vatsakā muk‍tāḥ ॥)</l>
</lg>
<p>7. <b>sāttvikāviṣayo</b> yathā—(kirātā. 10.55)</p>
<b><lg>
<l>yadi manasi śamaḥ kimaṅga cāpaṃ śaṭha! viṣayāstava vallabhā na muktiḥ ।</l>
<l>bhavatu diśatu nānyakāminībhyastava hṛdaye hṛdayeśvarāvakāśam ॥ 13 ॥</l>
</lg></b>
<p>8. <b>rājasaviṣayo</b> yathā—</p>
<b><lg>
<l>līlāvatī caraṇacumbitamaulimagre kāntaṃ vidhūya vihitāgasamuc‍cacāla ।</l>
<l>atrāntare mukharanūpurayugmamasyāḥ saubhāgyagandhagajaḍiṇḍimatāṃ jagāma ॥ 14 ॥</l>
</lg></b>
 NOTES pg=1322!
1. tṛtīyaḥ dhīralalitaviṣayo nopalabhyate ।
<pb n="1323"/>
<p>9. <b>tāmasaviṣayo</b> yathā—(seba. 19.15)</p>
<b><lg>
<l>īsāmaccharagarue	sāhikkheva—parivaḍ‌ḍhi—ovālaṃbhe ।</l>
<l>kaha kaha vi gamei khaṇaṃ vilakkhahasiehi kāmiṇisamullāve ॥ 15 ॥</l>
</lg></b>
<lg>
<l>(īrṣyāmatsaragurukān	sādhikṣepaparivardhitopālambhān ।</l>
<l>kathaṃ kathamapi gamayati kṣaṇaṃ vilakṣahasitaiḥ kāminī—samullāpān ॥)</l>
</lg>
<p>10. <b>dakṣiṇaviṣayo</b> yathā—(gāsa. 1.24)</p>
<b><lg>
<l>piaviraho appiadaṃsaṇaṃ guruāim̐ do vi kajjāi ।</l>
<l>jīe tumaṃ kārijjasi tīe ṇamo āhijāīe ॥ 16 ॥</l>
</lg></b>
<lg>
<l>(priyaviraho'priyapadarśanaṃ ca guruke dve api kārye ।</l>
<l>yayā tvaṃ kāryase tasyai nama ābhijātyai ॥)</l>
</lg>
<p>11. <b>śaṭhaviṣayo</b> yathā—</p>
<b><lg>
<l>aviśadavalannetropāntaṃ	vilokanamasphuṭaṃ
cakitacakitā vācaḥ sparśaḥ k‍vacijjanasaṅkule ।</l>
<l>iti tava mayā premārambhe ya eva vilokitāḥ
kaṭhinamanaso dṛṣṭā bhāvāsta eva virajyataḥ ॥ 17 ॥</l>
</lg></b>
<p>12. <b>dhṛṣṭaviṣayo</b> yathā—(gāsa. 892ve.)</p>
<b><lg>
<l>alaliai diṭhṭhi-ṇibbhac‍cio vi vihuo vi lakha/ggae sie/siae ।</l>
<l>pahao vi cuṃbai balā alajjae kaha ṇu kuppissaṃ ॥ 18 ॥</l>
</lg></b>
<lg>
<l>(āśrayate dṛṣṭinirbhartsito'pi vidhuto'pi lag‍nayā śikhayā ।</l>
<l>prahato'pi cumbati balādalajjayā kathaṃ nu kopiṣyāmi ॥)</l>
</lg>
<p>(<b>1.2. āśrayabhedāḥ —12</b>)</p>
<p>āśrayaviṣayopādhinibandhaneṣu</p>
<p>1. <b>uttamāśrayo</b> yathā—(gāsa. 6.13)</p>
<b><lg>
<l>hasiehiṃ uvālambhā accuvaārehiṃ rūsiavvāiṃ ।</l>
<l>aṃsūhiṃ maṃḍaṇāiṃ eso maggo sumahilāṇaṃ ॥ 19 ॥</l>
</lg></b>
<lg>
<l>(hasitairupālambhā atyupacāraiḥ roṣitavyāni ।</l>
<l>aśrubhirmaṇḍanāni eṣa mārgaḥ sumahilānām ॥)</l>
</lg>
<pb n="1324"/>
<p>2. <b>madhyamāśrayo</b> yathā—(gāsa. 6.64)</p>
<b><lg>
<l>ṇavi taha aṇālavaṃtī hiaaṃ dūmei māṇiṇī ahiaṃ ।</l>
<l>jaha dūra—viambhia—garua—rosa—majjhattha—bhaṇiehiṃ ॥ 20 ॥</l>
</lg></b>
<lg>
<l>(nāpi tathānālapantī hṛdayaṃ dunoti māninyadhikam ।</l>
<l>yathā	dūravijṛmbhitagurukaroṣamadhyasthabhaṇitaiḥ ॥)</l>
</lg>
<p>3. <b>kaniṣṭhāśrayo</b> yathā—(gāsa. 946)</p>
<b><lg>
<l>huṃ ṇillajja samosara taṃ cia aṇuṇesu jāem̐ de vaaṇe ।</l>
<l>pāaṃguṭṭhālattaaraseṇa	tilaaṃ	viṇimmaviaṃ ॥ 21 ॥</l>
</lg></b>
<lg>
<l>(huṃ nirlajja samapasara tāmevānunaya yayā te vadane ।</l>
<l>pādāṅguṣṭhālaktakarasena	tilakaṃ	vinirmitam ॥)</l>
</lg>
<p>4. <b>mugdhāśrayo</b> yathā—(amaru. 29)</p>
<b><lg>
<l>sā	patyuḥ	prathamāparādhasamaye	śikṣopadeśaṃ	vinā
no	jānāti	savibhramāṅgavalanā—vakroktikartavyatām ।</l>
<l>svacchairacchakapolamūlagalitaiḥ	paryastanetrotpalā
bālā	kevalameva	roditi	luṭhallolālakairaśrubhiḥ ॥ 22 ॥</l>
</lg></b>
<p>5. <b>madhyamāśrayo</b> yathā—</p>
<b><lg>
<l>uttiṣṭhāmi vimuñca nātha! sutanu! k‍va prasthitā na k‍vacin
necchāmi	prabhuṇaikamāsanamahaṃ	jātaḥ 	kathaṃ	vā	prabhuḥ ।</l>
<l>svācchandyānnanu kiṃ kṛtaṃ tava mayā no kiñciditthaṃ girā
tanvaṅgī	dayitaṃ	dunoti rudatī kṛtvā mukhaṃ vakṣasi ॥ 23 ॥</l>
</lg></b>
<p>6. <b>pragalbhāśrayo</b> yathā—(amaru. 18)</p>
<b><lg>
<l>'ekatrāsanasaṃsthitiḥ parihṛtā' ॥ 24 ॥</l></lg></b> (pṛ.1132) ityādi
<p>7. <b>dhīrāśrayo</b> yathā—</p>
<b><lg>
<l>dhario amarisapasaro māṇakkhalaṇe vi ṇa paḍio cia vāho ।</l>
<l>tīe ṇavaraṃ piaame gahie aṇiattaloaṇaṃ ṇīsasiaṃ ॥ 25 ॥</l>
</lg></b>
<lg>
<l>(dhṛto'marṣaprasaro mānaskhalane'pi na patita eva bāṣpaḥ ।</l>
<l>tayā kevalaṃ priyatamena gṛhīte nivartyamānalocanaṃ niḥśvasitam ॥)</l>
</lg>
<pb n="1325"/>
<p>8. <b>adhīrāśrayo</b> yathā—(sūmu. 195)</p>
<b><lg>
<l>yāvanno sakhi! gocaraṃ nayanayorāyāti tāvad drutaṃ
gatvā brūhi yathādya te dayitayā mānaḥ samālambitaḥ ।</l>
<l>dṛṣṭe dhṛṣṭaviceṣṭite	tu	kitave	tasminnavaśyaṃ	mama
svedāmbhaḥplutirodhanirbharatanoḥ	smeraṃ	mukhaṃ	jāyate ॥ 26 ॥</l>
</lg></b>
<p>9. <b>udāttāśrayo</b> yathā—</p>
<b><lg>
<l>bhrūbhedo na kṛtaḥ kṛtā mukhaśaśicchāyādinā/vā mādṛśī
kāluṣyeṇa na lambhitāḥ kalagiraḥ kopaḥ svato lakṣyate ।</l>
<l>yatprāgalbhyamapāsya	samprati	navībhūtaṃ	punarlajjayā
yaccāyaṃ	vinayādaraḥ	praṇayinā	mukto	mahān	vartate ॥ 27 ॥</l>
</lg></b>
<p>10. <b>uddhatāśrayo</b> yathā—</p>
<b><lg>
<l>gotrādgotramupaiti cañcalatayā yā pādamūlāt prabho—
rdṛṣṭā yā ca piturmameti paṭake dṛṣṭā patantī jala/ḍam ।</l>
<l>seyaṃ sāgarikā tvayā paśupate । mūrdh‍nā na nāropite—
tyuktaḥ kopakaṣāyapāṭaladṛśā devyā haraḥ pātu vaḥ ॥ 28 ॥</l>
</lg></b>
<p>11. <b>lalitāśrayo</b> yathā—(rat‍nā. 2.21)</p>
<b><lg>
<l>bhrūbhede sahasodgate'pi vadanaṃ nītaṃ parāṃ namratā—
mīṣanmāṃ prati bhedakāri hasitaṃ noktaṃ vaco niṣṭhuram ।</l>
<l>antarbāṣpajaḍīkṛtaṃ prabhutayā cakṣurna visphāritaṃ
kopaśca prakaṭīkṛto dayitayā muktaśca na praśrayaḥ ॥ 29 ॥</l>
</lg></b>
<p>12. <b>śāntāśrayo</b> yathā—</p>
<b><lg>
<l>sakhyaḥ kiṃ paruṣairvimuñcata ruṣaṃ tasyāparādhaḥ sakṛt
kṣantavyaścapalasya māṃ prati punaḥ kartā priyo nāpriyam ।</l>
<l>itthaṃ	mānaparigrahavyatikaraṃ	hitvā	tathā	pratyuta
prārabdhānunayā	yathā	parijanenaivākulā	hasyate ॥ 30 ॥</l>
</lg></b>
<pb n="1326"/>
<p>(<b>1.3 ālambanabhedāḥ —12</b>)</p>
<p>ālambanopādhinibandhaneṣu—</p>
<p>1. <b>dṛṣṭāparādhālambano</b> yathā—</p>
<b><lg>
<l>majjha	samuhāvarāhaṃ	tuha	karaṃtassa	daliadakkhiṇṇaguṇaṃ ।</l>
<l>agaṇia—parivāa—bhaaṃ juai—jaṇammi vaha/pahuttaṇaṃ ṇibaḍiaṃ ॥ 31 ॥</l>
</lg></b>
<lg>
<l>(mama samukhāparādhaṃ tava kurvataḥ dalitadākṣiṇyaguṇam ।</l>
<l>agaṇitaparivādabhayaṃ	yuvatijane	prabhutvaṃ	nipatitam ॥)</l>
</lg>
<p>2. <b>adṛṣṭārthālambano</b> yathā—(gāsa. 932ve.)</p>
<b><lg>
<l>pac‍cakkhamaṃtuāraa jai cuṃbasi maha ime haakaole ।</l>
<l>to majjha piasahīe visesao kissa taṇṇāo ॥ 32 ॥</l>
</lg></b>
<lg>
<l>(pratyakṣamanyukāraka yadi cumbasi me imau hatakapolau ।</l>
<l>tasmānmama priyasakhyā viśeṣakaḥ kasmādārdraḥ ॥)</l>
</lg>
<p>3. <b>śrutāparādhālambano</b> yathā—(gāsa. 3.16)</p>
<b><lg>
<l>pattia ṇa pattiaṃtī jai tujjha ṇa hoṃti majjha ruarīe ।</l>
<l>puṭ‍ṭhīem̐	bāhabiṃdū	pulaubbheeṇa	bhijjaṃtā ॥ 33 ॥</l>
</lg></b>
<lg>
<l>(pratīhi na pratiyantī yadi tava na bhavanti mama rodanaśīlāyāḥ ।</l>
<l>pṛṣṭhe	bāṣpabindavaḥ	pulakodbhedena	bhidyamānāḥ ॥)</l>
</lg>
<p>4. <b>aśrutārthāpannālambano</b> yathā—(pṛ. 1367)</p>
<b><lg>
<l>nirmag‍nena mayāmbhasi smarabharādālī samāliṅgitā
kenālīkamidaṃ tavādya kathitaṃ rādhe! mudhā tāmyasi ।</l>
<l>ityutsvap‍naparamparāsu śayane śrutvā giraṃ śārṅgiṇaḥ
savyājaṃ śithilīkṛtaḥ kamalayā kaṇṭhagrahaḥ pātu vaḥ ॥ 34 ॥</l>
</lg></b>
<p>5. <b>śaṅkitāparādhālambano</b> yathā—(gāsa. 862ve.)</p>
<b><lg>
<l>paiṇa vaṇṇijjaṃte akkhāṇaasuṃdarīe rūvaṃmi ।</l>
<l>īsāmaccharagaruī ghariṇī huṃkāraaṃ dei ॥ 35 ॥</l>
</lg></b>
<lg>
<l>(patyā varṇyamāne ākhyānakasundaryā rūpe ।</l>
<l>īrṣyāmatsaragurviṇī gṛhiṇī huṃkārakaṃ dadāti ॥)</l>
</lg>
<pb n="1327"/>
<p>6. <b>sambhāvitāparādhālambano</b> yathā—(gāsa. 1.26)</p>
<b><lg>
<l>ṇa kuṇaṃti c‍cia māṇaṃ ṇisāsu pāsuttadaravibuddhāsu ।</l>
<l>suṇṇaia—pāsa—parimusaṇa—veaṇaṃ jai si jāṇaṃto ॥ 36 ॥</l>
</lg></b>
<lg>
<l>(na kurvantyeva mānaṃ niśāsu prasup‍tadaravibuddhāsu ।</l>
<l>śūnyīkṛtaśayanaparimuṣitavedanāṃ	yadyajñāsyaḥ ॥)</l>
</lg>
<p>7. <b>anumitāparādhālambano</b> yathā—(gāsa. 931ve.)</p>
<b><lg>
<l>ṇahapaa—pasāhiaṃgo ṇid‍dāghummaṃta—loaṇo ṇa tahā ।</l>
<l>jaha ṇivvaṇāharo sāmalaṃga dūmesi maha hiaaṃ ॥ 37 ॥</l>
</lg></b>
<lg>
<l>(nakhapadaprasādhitāṅgo nidrāghūrṇamānalocane na tathā ।</l>
<l>yathā nirvraṇādharo śyāmalāṅga dūnayasi mama hṛdayam ॥)</l>
</lg>
<p>8. <b>upamitāparādhālambano</b> yathā</p>
<b><lg>
<l>gottakkhalaṇavilakkho rehaṃ a lihasi kiṃ mahīpaṭ‌ṭhe ।</l>
<l>aha sa c‍cia ṇivaḍiā aṇurāaparavvase hiae ॥ 38 ॥</l>
</lg></b>
<lg>
<l>(gotraskhalanavilakṣo rekhāṃ ca likhasi kiṃ mahīpṛṣṭhe ।</l>
<l>atha satyaṃ nipatitā anurāgaparavaśe hṛdaye ॥)</l>
</lg>
<p>9. <b>viparītāparādhālambano</b> yathā—</p>
<b><lg>
<l>bhujagaphaṇasahastrasvaccharat‍nāp‍tabimbe nijavapuṣi sapat‍nīśaṅkayerṣyākulāyāḥ ।</l>
<l>samaṇihṛdayaghātānnūnamabdheḥ sutāyāś‍caraṇamavatu mṛd‍nan kaṃsavidhvaṃsakṛd vaḥ ॥ 39 ॥</l>
</lg></b>
<p>10. <b>utprekṣitāparādhālambano</b> yathā—(gāsa. 1.71)</p>
<b><lg>
<l>jettiamettaṃ tīrai ṇivvoḍhuṃ desu tettiaṃ paṇaaṃ ।</l>
<l>ṇa aṇo viṇiatta—pasāa—dukkhadussahaṇa—kkhamo savvo ॥ 40 ॥</l>
</lg></b>
<lg>
<l>(yāvanmātraṃ śak‍noti nirvoḍhuṃ dehi tāvantaṃ praṇayam ।</l>
<l>na jano vinivṛttaprasādaduḥkhadussahanakṣamaḥ sarvaḥ ॥)</l>
</lg>
<p>11. <b>smṛtāparādhālambano</b> yathā—(saka. 5.322)</p>
<b><lg>
<l>thoārūḍhamahumaā	khaṇapamhaṭhṭhāvarāhadiṇṇullāvā ।</l>
<l>hasiūṇa saṇṇavijjaha pieṇa saṃbhariapulaoccaā piā kāvi ॥ 41 ॥</l>
</lg></b>
<lg>
<l>(stokārūḍhamadhukā	kṣaṇaprasmṛtāparādhadattollāpā ।</l>
<l>hasitvā saṃjñāpyate priyeṇa saṃbhṛtaputalakoc‍cayā priyā kāpi ॥)</l>
</lg>
<pb n="1328"/>
<p>12. <b>svap‍nopalabdhāparādhālambano</b> yathā—(megha. 110)</p>
<b><lg>
<l>bhūyaścāha tvamasi śayane kaṇṭhalag‍nā purā me
nidrāṃ gatvā kimapi rudatī sasvaraṃ viprabuddhā ।</l>
<l>sāntarhāsaṃ kathitamasakṛt pṛcchataśca tvayā me
dṛṣṭaḥ svap‍ne kitava ramayankāmapi tvaṃ mayeti ॥ 42 ॥</l>
</lg></b>
<p>(<b>2. mānabhedajātayaḥ —24</b>)</p>
<p>athāmīṣāmeva bhedāścaturviṃśatirmānabhedajātaya ucyante । te ca bhāmaḥ, kopaḥ,
krodhaḥ, utprāśaḥ/saḥ, roṣaḥ, īrṣyāyitaṃ, mantrāyitaṃ, asūyitaṃ, vaimanasyaṃ, unmādaḥ,
manyuḥ, mātsaryam, abhiniveśaḥ, avajñā, visūraṇaṃ, vailakṣyaṃ, anuśayaḥ, kāluṣyaṃ,
kṣobhaḥ, āvegaḥ, amarṣaḥ, kopātirekaḥ, ugratvaṃ, praṇayakalaha iti । teṣu —</p>
<p>1. strīṇāṃ lalitakopo <b>bhāmaḥ ।</b> (yathā kusaṃ. 6.45)</p>
<b><lg>
<l>bhrūbhedibhirvikampoṣṭhairlalitāṅgulitarjanaiḥ ।</l>
<l>yatra kopaiḥ kṛtā strīṇāmaprasādārthinaḥ priyāḥ ॥ 43 ॥</l>
</lg></b>
<p>yathā vā—(rat‍nā. 2.17)</p>
<b><lg>
<l>dṛṣṭiṃ ruṣā kṣipasi yadyapi bhāminī māṃ
s‍nigdheyameṣyati tathāpi na rūkṣabhāvam ।</l>
<l>tyaktvā varāṃ vrajasi cet skhalitairayaṃ
te khedaṃ gamiṣyati gururnitarāṃ nitambaḥ ॥ 44 ॥</l>
</lg></b>
<p>2. vallabhādau vaimanasyahetuḥ <b>kopo</b> yathā—</p>
<b><lg>
<l>dūmei a me hiaaṃ puṇo puṇo vi rahasaṃgajuttāṇuṇaaṃ ।</l>
<l>dosaparāhuttaṭhiaṃ valaṃtamaṇṇuṇivvoliāharaṃ tīe muhaṃ ॥ 45 ॥</l>
</lg></b>
<lg>
<l>(dunoti ca me hṛdayaṃ punaḥ punarapi rahassaṅgayuk‍tānunayam ।</l>
<l>doṣa—parāṅmukhasthitaṃ valanmanyu—malinitādharaṃ tasyā mukham ॥)</l>
</lg>
<p>yathā vā—(harivi.)</p>
<b><lg>
<l>paṭṭhaṃti maaṇa—pasara—ppasāa—sammuhā vilāsiṇīsamullāvā ।</l>
<l>tīem̐ uṇa tassa dīrai rosaparāhuttajaṃpiehi vi hiaaṃ ॥ 46 ॥</l>
</lg></b>
<lg>
<l>(paṭh‍yante madanaprasaraprasādasaṃmukhā	vilāsinīsamullāpāḥ ।</l>
<l>tayā punastasya dīryate roṣaparāṅmukhajalpitairapi hṛdayam ॥)</l>
</lg>
<pb n="1329"/>
<p>3. <b>sa eva svātyayādihetuḥ krodho</b>, yathā—</p>
<b><lg>
<l>maṃtūṇa vi haravijiaṃ. . . . iaṇosariaṃ ।</l>
<l>māi ramaṇakkhalaṇaṃ rejjatujaaī ṇa tilaalahuī ṇa piā ॥47॥</l>
</lg></b>
<p>yathā vā—</p>
<b><lg>
<l>majjhaṃ c‍cia vaaṇijjaṃ amaraṃtīe gurue (vi tuha avarāhe)।</l>
<l>sohaggapaṭṭacūḍo mā lajjavio tumaṃ ṇu pāvasi aasaṃ ॥ 48 ॥</l>
</lg></b>
<lg>
<l>(mamaiva vacanīyamamriyamāṇāyā guruke('pi tava aparādhe)।</l>
<l>saubhāgyapaṭṭacūḍo mā lajjitaḥ tvaṃ nanu prāp‍noṣi ayaśaḥ ॥)</l>
</lg>
<p>4. <b>priyādiṣu vyājanindotprāśo/so</b> yathā—(harivi.)</p>
<b><lg>
<l>sā kusumehi guruiā maha vi kao suhaa daṃsaṇeṇa pasāo ।</l>
<l>kaha a ṇa pi/pasāasad‍do laggai ṇa sahiaassa imassa tuha ॥ 49 ॥</l>
</lg></b>
<lg>
<l>(sā kusumairgurūkṛtā mamāpi kṛtassubhaga darśanena prasādaḥ ।</l>
<l>kathaṃcana prasādaśabdo lagati na sahṛdayasya asya tava ॥)</l>
</lg>
<p>yathā vā—</p>
<b><lg>
<l>kīrai guṇo vi doso sevaṃtammi vi diṇe ṇa dijjai diṭ‍ṭhī ।</l>
<l>ajassa ṇa bihijjai jaha gahiaṃ taha pahuttaṇaṃ ramaṇijjaṃ ॥ 50 ॥</l>
</lg></b>
<lg>
<l>(kriyate guṇo'pi doṣaḥ, sevamāne'pi dīne na dīyate dṛṣṭiḥ ।</l>
<l>ayaśaso na bhīyate yathā gṛhītaṃ tathā prabhutvaṃ ramaṇīyam ॥)</l>
</lg>
<p>5. <b>priyāparādhānmanassaṃrambho roṣo</b> yathā—</p>
<b><lg>
<l>taha baṃdhaṇaaṇurāe taha saṃmoha—vialaṃta—visamālāve ।</l>
<l>te c‍ci tīem̐ maaguṇā rosa tti ṭhiā pasāavimuhaṃmi muhe ॥ 51 ॥</l>
</lg></b>
<lg>
<l>(tathā	baddhānurāge	tathā	sammohavigalad‍‌viṣamālāpe ।</l>
<l>ta eva tasyā madaguṇā roṣa iti sthitāḥ prasādavimukhe mukhe ॥)</l>
</lg>
<p>yathā vā—</p>
<b><lg>
<l>ṇaaṇapaholirabāhapphuriāharamettaṇīsahaṃ a aṇīsaṃ ।</l>
<l>dūmeiṃ gharagaāem̐ rosaviramālaṇaparaṃ hiaaṃ ॥ 52 ॥</l>
</lg></b>
<lg>
<l>{nayanapraghūrṇanaśīlabāṣpaṃ sphuritādharamātranissahaṃ vitataniḥśvāsam ।</l>
<l>dunoti	gṛhamāgacchantyāḥ roṣa—gopana—paraṃ mama hṛdayam ॥}</l>
</lg>
<pb n="1330"/>
<p>6. <b>samānāsu dānamānādyamarṣaṇamīrṣyāyitaṃ</b> yathā—</p>
<b><lg>
<l>vāoraddapaṇavaṃirivaviraiakaṇṇavaaṃsaduppec‍ce ।</l>
<l>vāhaguruaṇasaṃmaibāhue		vahumuhe	diṣṭhī ॥ 53 ॥</l>
</lg></b>
<lg>
<l>(॰॰॰ viracitakarṇāvataṃsaduṣprekṣe ।</l>
<l>gurujanasammativāhake vadhūmukhe dṛṣṭiḥ ॥)</l>
</lg>
<p>yathā vā—(gāsa. 2.6)</p>
<b><lg>
<l>jo tīe ahara—rāo rattiṃ uvvāsio piaameṇa ।</l>
<l>so c‍cia dīsai gose savattiṇaaṇesu saṃkaṃto ॥ 54 ॥</l>
</lg></b>
<lg>
<l>(yastasyā adharārāgo rātrāvud‍vāsitaḥ priyatamena ।</l>
<l>sa eva dṛśyate prabhāte sapat‍nīnayaneṣu saṃkrāntaḥ ॥)</l>
</lg>
<p>7. <b>anubhayāpekṣo manyurmantrāyitaṃ</b> yathā—(saka. 5.264) (harivi.)</p>
<b><lg>
<l>kuviā a sac‍cahāmā same vi vahuāṇa ṇavara māṇakkhalaṇe ।</l>
<l>paaḍiahiaasāro	pemmāsaṃgasariso	pavaṭṭhai	maṇṇū ॥ 55 ॥</l>
</lg></b>
<lg>
<l>(kupitā ca satyabhāmā anusṛtā patyā kevalaṃ mānaskhalane ।</l>
<l>prakaṭitanijasāraḥ	premāsaṅgasadṛśaḥ	pravartate	manyuḥ ॥)</l>
</lg>
<p>yathā vā—(visā. 1.19)</p>
<b><lg>
<l>'atrāntare lalitahāralatā' ॥ 56 ॥</l></lg></b> (pṛ.648) ityādi
<p>8. <b>pararddhyasahanamasūyitaṃ</b> yathā—</p>
<b><lg>
<l>toṇī ṇiapemma—paḍipasāa—dūṇamāṇaṃ asahaṃti caliā ।</l>
<l>jāva paiṇo calaṃtaṇeura—palāva—kaḍ‌ḍhia—hiaā ॥ 57 ॥</l>
</lg></b>
<lg>
<l>(tasmāt nijapremapratiprasādadūnāsahamānā calitā ।</l>
<l>yāvat	patyuḥ	calannūpurapralāpakaṭhinahṛdayā ॥)</l>
</lg>
<p>yathā vā—</p>
<b><lg>
<l>gotrād gotramupaiti cañcalatayā yā pādamūlāt prabho—
rbhraṣṭā yā ca piturmameva kaṭake dṛṣṭā vahantī jalam ।</l>
<l>seyaṃ sāgarikā tvayā paśupate mūrdhānamāropite—
tyuktaḥ kopakaṣāyapāṭaladṛśā devyā haraḥ pātu vaḥ ॥ 58 ॥</l>
</lg></b>
<pb n="1331"/>
<p>9. <b>harṣāvasādo vaimanasyaṃ</b> yathā—</p>
<b><lg>
<l>ṇīsāsāgamadhūsaro	tti	mahuro	taṃbolakāocchido
huṃ dukkaṃ cigalesi 	daṃca	vaaṇaṃ	bāhullagaṃḍāṃkiṇo ।</l>
<l>dā māṇaṃ bahuvallahassa hiaaṃ (du)vvārijaṃ māṇiṇī
eṇhiṃ	mā	paritammagāḍhahiaā	godūṇa	savvaṃsahā ॥ 59 ॥</l>
</lg></b>
<lg>
<l>(niḥśvāsāgamadhūsaro'timadhuraḥ tāmbūla. . .
huṃ duḥkhaṃ . . vadanaṃ	bāṣpārdragaṇḍāṅkitam ।</l>
<l>tanmānaṃ bahuvallabhasya hṛdayaṃ durvāri yanmāninī
idānīṃ māṃ paritāmyadgāḍhahṛdayā . . . sarvaṃsahā ॥)</l>
</lg>
<p>yathā vā—</p>
<b><lg>
<l>veseṇa ṇatthi dukkhakaaṃ ca attapemaṇaṃ masaṃmi pio uhui ।</l>
<l>veśāvaṇaramaṇaraṇṇaamāṇa(ṇi)ṇīe	māṇakkhalaṇaṃ ॥ 60 ॥</l>
</lg></b>
<p>10. <b>viruddhavākyādijaḥ koṣānuśaya unmādo</b> yathā—</p>
<b><lg>
<l>sāhasu vilāsiṇi—aṇaṃ je ahileṃti sarasāvarāhā piaā ।</l>
<l>kiṃ	haadakkhiṇṇaguṇāṇaṃ	pahavaṃtāṇa	suhaa	esa	suhāo ॥ 61 ॥</l>
</lg></b>
<lg>
<l>(kathaya vilāsinī—janameva abhilīyante sarasāparādhāḥ vividhāḥ ।</l>
<l>kiṃ	hatadākṣiṇyaguṇānāṃ	prabhavatāṃ	subhaga	eṣa	svabhāvaḥ ॥)</l>
</lg>
<p>yathā vā—(gāsa. 6.11)</p>
<b><lg>
<l>āma sā suhaa guṇamaṇorūvasohirī, āma ṇigguṇā a ahaṃ ।</l>
<l>jo vā tīe ṇa sariso so kiṃ savvo jaṇo marau ॥ 62 ॥</l>
</lg></b>
<lg>
<l>(āma sā subhaga! tava guṇarūpaśobhanaśīlā āma nirguṇā cāham ।</l>
<l>yo vā tasyā na sadṛśaḥ sa kiṃ sarvo jano mriyatām ॥)</l>
</lg>		
<p>11. <b>aparādhajanmaduḥkhotpādito manyu</b>ryathā—</p>
<b><lg>
<l>āsūtryante śvasitamaruto yatkucotsedhakampai—
rantardhyānāt truṭati ca bahiryādṛśo lakṣalābhaḥ ।</l>
<l>pakṣmotkṣepavyatikarahito	yaśca	bāṣpastadete
bhāvāścaṇḍi!	dravitahṛdayaṃ	manyumāvedayanti ॥ 63 ॥</l>
</lg></b>
<p>yathā vā—(amaru. 81)</p>
<pb n="1332"/>
<b><lg>
<l>kapole	patrālī	karatalanirodhena	mṛditā
nipīto	niḥśvāsairayamamṛtahṛdyo'dhararasaḥ ।</l>
<l>muhurlag‍na : kaṇṭhe taralayati bāṣpasstanataṭīṃ
priyo manyurjātastava niranurodhe! na tu vayam ॥ 64 ॥</l>
</lg></b>
<p>12. <b>paraguṇasambhāvanā'sahiṣṇutā mātsaryam</b> yathā—(gāsa. 6.10)</p>
<b><lg>
<l>vesosi jīa paṃsula ahiaaraṃ sā hu vallahā tujjha ।</l>
<l>ia jāṇaī vi mae ṇa īsiaṃ daḍḍhapemmassa ॥ 65 ॥</l>
</lg></b>
<lg>
<l>(dveṣyo'si jīva! pāṃsula adhikataraṃ sā khalu vallabhā tava ।</l>
<l>iti	jānantyā	 api	mayā	na	īrṣyitaṃ	dagdhapremṇaḥ ॥)</l>
</lg>	
<p>yathā vā—(gāsa. 753ve.)</p>
<b><lg>
<l>sa ccia rāmeu tumaṃ paṃḍia iti alaṃ mha ramieṇa ।</l>
<l>sabbhāvavāhirāim̐	lajjā	jāṇaī	aggamaggāiṃ ॥ 66 ॥</l>
</lg></b>
<lg>
<l>(sa eva ramayati tvāṃ paṇḍita ityalamasmākaṃ na ramitena ।</l>
<l>sad‍bhāvabāhyāni	lajjā	jānāti	agravartmāni ॥)</l>
</lg>
<p>13. <b>abhiniveśaḥ</b> yathā—</p>
<b><lg>
<l>ṇa sahi aṇuṇaabhaṇiaṃ ṇa desi pasaraṃtarosamukkāmarisā ।</l>
<l>kaha ā e karaṃ cia dūravisavvaiaṇiṭṭhuraṃ tuha hiaaṃ ॥ 67 ॥</l>
</lg></b>
<lg>
<l>(na sakhi! anunayabhaṇitaṃ na dadāsi, prasaradroṣamuktāmarṣam ।</l>
<l>kathamā	ekarasameva	dūravisaṃvaditaniṣṭhuraṃ	tava	hṛdayam ॥)</l>
</lg>
<p>yathā vā—(gāsa. 2.29)</p>
<b><lg>
<l>taha māṇo māṇahaṇāem̐ tīa emea dūramaṇubaddho ।</l>
<l>jaha se aṇuṇīa pio ekkaggāma ccia pautthaḥ ॥ 68 ॥</l>
</lg></b>
<lg>
<l>(tathā māno mānadhanāyā tathā evameva dūramanubaddhaḥ ।</l>
<l>yathā tasyā anunīya priya ekagrāma eva proṣitaḥ ॥)</l>
</lg>
<p>14. <b>avajñā</b> yathā—</p>
<b><lg>
<l>chindānaṃ hṛdayaṃ matiṃ bidhurayā dākṣiṇyamunmīlayan
devotprāsanayā janena janitaṃ yatprema sāpi priyam ।</l>
<l>soḍhuṃ	hantumapekṣituṃ	jarayituṃ	nihnotumutpuṃsituṃ
nidhyātuṃ gadituṃ ca na praṇayibhiḥ tajjanmanā pāryate ॥ 69 ॥</l>
</lg></b>
<pb n="1333"/>
<p>yathā vā—(gāsa. 1.53)</p>
<b><lg>
<l>pemmassa virohiasaṃdiṭṭhiassa pacakkhadiṭṭhavilaassa ।</l>
<l>hiaassa va tāviasaṃalassa viraso raso hoī ॥ 70 ॥</l>
</lg></b>
<lg>
<l>(premṇaḥ	virodhitasaṃdṛṣṭasya	pratyakṣadṛṣṭavilayasya ।</l>
<l>hṛdayasyeva tāpitasaṃśītalasya viraso raso bhavati ॥)</l>
</lg>
<p>15. <b>visūraṇaṃ</b> yathā—(gāsa. 930ve.)</p>
<b><lg>
<l>haṃho kiṃva ṇa diṭṭhaṃ halā mae jīviaṃ dharaṃtīe ।</l>
<l>so maṃ aṇuṇei pio ahaṃ vi aṇuṇajjimi haāsā ॥ 71 ॥</l>
</lg></b>
<lg>
<l>(aho kiṃ vā na dṛṣṭaṃ sakhi mayā jīvitaṃ dharantyā ।</l>
<l>sa māmanunayati priyaḥ, ahamapi anuneṣyāmi hatāśā ॥)</l>
</lg>
<p>yathā vā—</p>
<b><lg>
<l>purāsīdasmākaṃ	tanuriyamabhinnaiva	satataṃ
tato nu tvaṃ preyān vayamapi hatāśāḥ priyatamāḥ ।</l>
<l>idānīṃ	nāthastvaṃ	vayamapi	kalatraṃ	kimaparaṃ
mayāp‍taṃ	prāṇānāṃ	kuliśakaṭhinānāṃ	phalamidam ॥ 72 ॥</l>
</lg></b>
<p>16. <b>priyāvamānād vilakṣādibhyo lajjā vaivakṣyaṃ</b> yathā—</p>
<b><lg>
<l>ṇa piaihajjhapai ॰ ॰ ॰ ॰ ॰ ॰ ।</l>
<l>samuhapaḍivakkha—viliātaṃmetummahai vāaḍaccia marisaṃ ॥ 73 ॥</l>
</lg></b>
<p>yathā vā—(kusaṃ. 3.75)</p>
<b><lg>
<l>śailātmajāpi	piturucchiraso'bhilāṣaṃ
vyarthaṃ	samīkṣya	lalitaṃ	vapurāt‍manaśca ।</l>
<l>sakhyoḥ	samakṣamiti	cādhikajātalajjā
śūnyā	jagāma	bhavanābhimukhī	kathañcit ॥ 74 ॥</l>
</lg></b>
<p>17. <b>vipriyasya punaḥ punaḥ smaraṇamanuśayaḥ</b>, yathā— (dra. 35.30 pṛ. 1587)</p>
<b><lg>
<l>takkhaṇa-jaṇia-paripasaṃ-bharia-virodha-saṃga-juttāṇusaaṃ tīe ।</l>
<l>garuaṃṇisaṃmalagao	ṇiattaṃ	piamarise	ccia	hiaaṃ ॥ 75 ॥</l>
</lg></b>
<lg>
<l>{tatkṣaṇajanitaparipraś‍nasaṃsmṛtavirodhasaṅgayuktānuśayaṃ	tasyāḥ ।</l>
<l>guruaṃ śyāmalāṅgayā nivṛttaṃ priyāmarṣa iva hṛdayam ॥}</l>
</lg>
<pb n="1334"/>
<p>yathā vā—</p>
<b><lg>
<l>amuṇikkhaṇaladdhasuhe	takkhaṇasaṃbhariamaṃtudūmiavihalo ।</l>
<l>hiae mā ṇavaraṃ ṇa ciraṃ ṇa cireṇa paṇaagaruo passa mai roso ॥ 76 ॥</l>
</lg></b>
<lg>
<l>(ajñātakṣaṇalabdhasukhe	tatkṣaṇasaṃsmṛtamanyudūnavihvalaḥ ।</l>
<l>hṛdaye mā kevalaṃ na ciraṃ na cireṇa praṇayagurukaḥ paśya mayi roṣaḥ ॥)</l>
</lg>
<p>18. <b>vipriyoparāgāccittāśuddhiḥ kāluṣyaṃ</b> yathā—</p>
<b><lg>
<l>taṃ cia a sohai māṇo samuhaṃ jāva paṇaaṃ ṇa khaṃḍeti piā ।</l>
<l>khalio	a paṇaapasaro pacchā māṇavaiā ṇiaṃtaao ॥ 77 ॥</l>
</lg></b>
<lg>
<l>(tāvadeva ca śobhate mānaḥ sammukhaṃ yāvat praṇayaṃ na khaṇḍayati priyā ।</l>
<l>skhalitaśca ṇayaprasaraḥ	paścāt	mānavatyā	niyantraṇakaḥ ॥)</l>
</lg>	
<p>yathā vā—</p>
<b><lg>
<l>varaṃ	bhrūbhaṅgaste	prakaṭitagurukrodhavibhavāḥ
varaṃ	sopālambhāḥ	praṇayavimukhā	gadgadagiraḥ ।</l>
<l>varaṃ	mānāropaprasabhajanito'nādaravidhi—
rnigūḍhāntaḥkopā	kaṭhinahṛdaye	saṃvṛtiriyam ॥ 78 ॥</l>
</lg></b>
<p>19. <b>priyāparādhajadhairyadhvaṃsaḥ kṣobho</b> yathā—</p>
<b><lg>
<l>bhaṅgaṃ bhruvoḥ śvasitamānadamaśru cakṣuḥ khedaṃ manastanulatā ca malīmasatvam ।</l>
<l>naivāvagāhitumalaṃ	sutanostadeṣa	manye'nupāyaparavat‍tvamupaiti	kopaḥ ॥ 79 ॥</l>
</lg></b>
<p>yathā vā—</p>
<b><lg>
<l>dhīraṃ dhariaṃ pi gaaṃ dūravalaggo vi pia ṇio maarāo ।</l>
<l>lahai a pemmaṃdhaṃmaṃ kilammai paa/ḍai vela/vavise hiaaṃ ॥ 80 ॥</l>
</lg></b>
<lg>
<l>(dhairyaṃ dhṛtamapi gataṃ dūrāvalagno'pi priya! nijo madarāgaḥ ।</l>
<l>labhate ca premāndhyaṃ klāmyati patati vañcanāviṣe hṛdayam ॥)</l>
</lg>
<p>20. <b>vyalīkānusandhānāt krodhodbheda āvego</b> yathā—</p>
<b><lg>
<l>todhā lajjāpaṇaā bhaṇai viakkhaṇaviaṇṇadiṭṭhio ।</l>
<l>hāsavisesa-maṃtugariikaa-kaṃṭhadhda-parikkhalaṃta-visamullāvā ॥ 81 ॥</l>
</lg></b>
<lg>
<l>(tataḥ sā lajjāpraṇayā bhaṇati vicakṣaṇaviṣaṇṇad‍ṛṣṭayā ।</l>‌
<l>hāsaviśeṣamanyugurūkṛtakaṇṭhārdhapariskhalad‌viṣamollāpā ॥)</l>
</lg>
<pb n="1335"/>
<p>yathā vā—(gāsa. 914 ve.)</p>
<b><lg>
<l>ummūlaṃtī	va	hiaaṃ	aṇuṇijjaṃtīo	māṇavattīo ।</l>
<l>samha/bhariamaṇṇuṇibbharabāhabharod‍bhūlia/bharorumbhiamuhīo ॥ 82 ॥</l>
</lg></b>
<lg>
<l>(unmūlayantīva hṛdayaṃ anunīyamānā mānavatyaḥ ।</l>
<l>saṃsmṛta—manyu—nirbhara—bāṣpa—bharoparuddha—mukhyaḥ ॥)</l></lg>
<p>21. <b>kṛtāparādheṣu krodhāpraśāntiramarṣo</b> yathā—(gāsa. 4.76)</p>
<b><lg>
<l>avarajjhasu ettāhe vīsatthaccia jaṇammi ṇiphala-maue ।</l>
<l>kāuṃ ṇikkiva dukkhaṃ pattia sahiaṃ ucca ekkassa-ccia hiaaṃ ॥ 83 ॥</l>
</lg></b>
<lg>
<l>(aparādhyasvedānīṃ	viśvasta	eva	jane	niṣphalamṛduke ।</l>
<l>kṛtvā niṣkṛpa duḥkhaṃ pratīhi sahitamuccairekasyaiva hṛdayam ॥)</l>
</lg>
<p>yathā vā—(gāsa. 4.75)</p>
<b><lg>
<l>teṇa ṇa marāmi maṇṇūhim̐ pūriā ajja, jeṇa, re suhaa ।</l>
<l>taggaamaṇā maraṃtī mā tujjha puṇo vi laggissaṃ ॥ 84 ॥</l>
</lg></b>
<lg>
<l>(tena na mriye manyubhiḥ pūritādya yena re subhaga ।</l>
<l>tadgatamanā mriyamāṇā mā tava punarapi lagiṣyāmi ॥)</l>
</lg>
<p>22. <b>kopātirekaśca </b>. . . yathā—(śāku. 5.23)</p>
<b><lg>
<l>mayyeva vismaraṇadāruṇacittavṛttau vṛttaṃ rahaḥ praṇayini (yama) pratipadyamāne ।</l>
<l>bhedād bhruvoḥ kuṭilayoratilohitākṣyā bhagnaṃ śarāsanamivātiruṣā smarasya ॥ 85 ॥</l>
</lg></b>
<p>yathā vā—</p>
<b><lg>
<l>ia sāvarāha-piaama-daṃsaṇa-pasaraṃta-rosa-pajjalio ।</l>
<l>sohai	viaṃbhia-saṃraṃbha-vibbhamo	māṇiṇīsattho ॥ 86 ॥</l>
</lg></b>
<lg>
<l>(iti	sāparādhapriyatamadarśanaprasarad‍roṣaprajvalitaḥ ।</l>
<l>śobhate	vijṛmbhitasaṃrambhavibhramo	māninīsārthaḥ ॥)</l>
</lg>
<p>23. <b>tadevānunayāsādhyamugratā</b> yathā—</p>
<b><lg>
<l>daiagabhiavvaṇavadiamuhaliabhuāiā kāvi ।</l>
<l>rosaviasaṃtavisesapattalaṃ	esiasubhai ॥ 87 ॥</l>
</lg></b>
<p>yathā vā—(gāsa. 2.60)</p>
<b><lg>
<l>acchoḍiavatthaddhaṃtapatthie	maṃtharaṃ	tumaṃ	vacca ।</l>
<l>ciṃtesi thaṇaharāāsiassa majjhassa vi ṇa bhaṃgaṃ ॥ 88 ॥</l>
</lg></b>
<pb n="1336"/>
<lg>
<l>(balādākuṣṭavastrārdhāntaprasthite	mantharaṃ	tvaṃ	vraja ।</l>
<l>cintayasi stanabharāyāsitasya madhyasyāpi na bhaṅgam ॥)</l>
</lg>
<p>24. <b>aparādhataḥ priyābhibhartsanatāḍanādikaraṇaṃ praṇayakalahaḥ</b> yathā—(gāsa. 946ve.)</p>
<b><lg>
<l>huṃ ṇillajja samosara taṃ cia aṇuṇesu jāe de vaaṇe ।</l>
<l>pāaṃguṭṭhālattaaraseṇa	tilaaṃ	viṇimmaviaṃ ॥ 89 ॥</l>
</lg></b>
<lg>
<l>(huṃ nirjajja samapasara tāmevānunaya yayā te vadane ।</l>
<l>pādāṅguṣṭhālak‍takarasena	tilakaṃ	vinirmitam ॥)</l>
</lg>
<p>yathā vā—</p>
<b><lg>
<l>pāde mūrdhani tāmratāmupagate karṇotpale cūrṇite
chinne	hāralatāguṇe	karatale	sampātajātavraṇe ।</l>
<l>aprāp‍tapriyatāḍanavyatikarā hantuṃ punaḥ cetasā
vāñchantī muhureṇaśābanayanā paryākulaṃ roditi ॥ 90 ॥</l>
</lg></b>
<p><b>(3. mānaviśeṣāḥ —24)</b></p>
<p>athaiteṣāṃ viśeṣāścaturviṃśatiḥ — sahajaḥ, āhāryaḥ, yauvanajaḥ, visrambhajaḥ, sthiraḥ,
bhaṅguraḥ, samaḥ, viṣamaḥ, prakāśaḥ, gūḍhaḥ, caṇḍaḥ, mṛduḥ, udbhaṭaḥ, masṛṇaḥ, ṛjuḥ, vakraḥ,
sādhyaḥ, kṛcchrasādhyaḥ, yāpyaḥ, asādhyaḥ, purāṇaḥ, jīrṇaḥ, punarnavaḥ, nava iti । teṣu —</p>
<p>1. <b>sahajānurāgajanmā sahajo</b> yathā—(gāsa. 967 ve.)</p>
<b><lg>
<l>keligottakkhalaṇe	varassa	paphpullaiṃ	dihiṃ	dei ।</l>
<l>bahuvāsakavāsagṛhe	vahue	bāholliā	diṭṭhī ॥ 91 ॥</l>
</lg></b>
<lg>
<l>(kelīgotraskhalane	varasya	praphullāṃ	dhṛtiṃ	dadāti ।</l>
<l>bahuvāsakavāsagṛhe	vadhvāḥ	bāṣpārdritā	d‍ṛṣṭiḥ ॥)</l>
</lg>
<p>2. <b>āhāryānurāgajanmā āhāryo</b> yathā—(gāsa. 941ve.)</p>
<b><lg>
<l>aliakuviaṃ pi kaamaṃtuaṃ va maṃ jesu suhaa aṇuṇeṃto ।</l>
<l>tāṇa diahāṇa haraṇe ruāmi, ṇa uṇo ahaṃ kuviā ॥ 92 ॥</l>
</lg></b>
<lg>
<l>(alīkakupitāmapi kṛtamantukāṃ va māṃ yeṣu subhaga! anunayan ।</l>
<l>teṣāṃ	divasānāṃ	smaraṇe	rodimi	na	punarahaṃ	kupitā ॥)</l>
</lg>
<pb n="1337"/>
<p>3. <b>yauvanānujarāgajanmā yauvanajaḥ</b>, sa yathā—(gāsa. 924ve.)</p>
<b><lg>
<l>ai pīṇatthaṇa utthaṃbhiāṇaṇe suaṇu suṇasu maha vaaṇaṃ ।</l>
<l>athirammi jujjai ṇa jovvaṇaṃmi māṇo pie kāum̐ ॥ 93 ॥</l>
</lg></b>
<lg>
<l>(atipīnaghanastanottambhitānane sutanu śrṛṇu mama vacanam ।</l>
<l>asthire	yujyate	na	yauvane	mānaḥ	priye	kartum ॥)</l>
</lg>
<p>yathā vā—(saka. 2.63)</p>
<b><lg>
<l>jyotirbhyastadidaṃ tamaḥ samuditaṃ jāto'yamad‍bhyaśśikhī
pīyūṣādidamucchritaṃ	viṣamayaṃ	cchāyāp‍tajanmātapaḥ ।</l>
<l>ko nāmāsya vidhiḥ praśāntavidhaye bāḍhaṃ draḍhīyānayaṃ
vyādhiryatpriyato'pi vipriyamidaṃ sakhyaḥ kṛtaṃ sāntvanaiḥ ॥ 94 ॥*</l>
</lg></b>
<p>5. <b>vināśakāraṇairavināśanīyaḥ sthiraḥ</b>, yathā—(amaru. 38)</p>
<b><lg>
<l>'kopo yatra bhrukuṭighaṭanā'॥95॥</l></lg></b> (pṛ.641) ityādi
<p>6. <b>vināpi kāraṇaṃ vinaśvaro bhaṅguraḥ</b> sa yathā—(amaru. 28)</p>
<b><lg>
<l>bhrūbhede	racite'pi	d‍ṛṣṭiradhikaṃ	sotkaṇṭhamud‍vīkṣate
ruddhāyāmapi	vāci	sasmitamidaṃ	dagdhānanaṃ	jāyate ।</l>
<l>kārkaśyaṃ	gamite'pi	cetasi	tanū	romāñcamālambate
d‍ṣṭe	nirvahaṇaṃ sa vakṣyati/bhaviṣyati kathaṃ mānasya tasmin jane ॥ 96 ॥</l>
</lg></b>
<p>7. <b>utpatterāprakarṣamavicchinnaikarūpasantānaḥ samaḥ</b>, sa yathā—(saka. 3.127)</p>
<b><lg>
<l>eṃto vi ṇa saccavio gose pasaraṃtapallavāruṇacchāo ।</l>
<l>majjaṇataṃbesu	mao	taha	maaloaṇesu	amariso ॥ 97 ॥</l>
</lg></b>
<lg>
<l>(āgacchannapi na dṛṣṭaḥ yathā me prasaratpallavāruṇarāgaḥ ।</l>
<l>majjanatāmrayormadastathā	madalocanayoramarṣaḥ ॥)</l>
</lg>
<p>8. <b>vicchidyamānasantāpo viṣamaḥ</b>, sa yathā—(saka. 5.492)</p>
<b><lg>
<l>dhīreṇa	māṇabhaṃgo	māṇakkhalaṇeṇa	gurua—dhīrāraṃbho ।</l>
<l>ullalai tulijjaṃte ekaṃmi pi se thiraṃ ṇa laggai hiaaṃ ॥ 98 ॥</l>
</lg></b>
<lg>
<l>{dhairyeṇa	mānabhaṅge	mānaskhalanena	gurukadhairyārambhaḥ ।</l>
<l>ullalati tolyamāne ekasminnapyasyāḥ sthiraṃ na lagati hṛdayam ॥}</l>
</lg>
 NOTES pg=1337!
* ataḥ paraṃ 'visrambhajaḥ' nopalabhyate ।
<pb n="1338"/>
<p>9. <b>āvirbhūtopalakṣaṇaḥ prakāśaḥ</b>, sa yathā—</p>
<b><lg>
<l>dukkhaṃtaria-maṇasuhaṃ pieṇa vimaṇa-vilioṇaeṇa pulaiaṃ ।</l>
<l>rosāgamapaḍivellia-visama-virajjaṃta-loaṇaṃ tīem̐ muhaṃ ॥ 99 ॥</l>
</lg></b>
<lg>
<l>(duḥkhāntarita-manassukhaṃ priyeṇa vimanaskavrīḍitāvanatena pralokitam ।</l>
<l>roṣāgama-prativellita-viṣama-virajyamānalocanaṃ tasyā mukham ॥)</l>
</lg>
<p>10. <b>anāvirbhūtalakṣaṇo gūḍhaḥ</b>, sa yathā—(gāsa. 869ve.)</p>
<b><lg>
<l>sāhippaṃti ṇa kassa vi rottūṇa ṇea pāaḍijjaṃti ।</l>
<l>māṇaviārā kulapā/bāliāem̐ hiae vilāveṃti ॥ 100 ॥</l>
</lg></b>
<lg>
<l>(sādhayiṣyanti tasyā api rud‍dhvā naiva pātayiṣyanti ।</l>
<l>mānavikārāḥ kulapā/bālikāyā hṛdaye vilīyante ॥)</l>
</lg>
<p>11. <b>bhūtaprabhūtacihnaścaṇḍaḥ</b>, sa yathā—(gāsa. 2.92)</p>
<b><lg>
<l>āaṃbaṃtakaolaṃ khaliakkharajaṃpiriṃ phuraṃtoṭṭhiṃ ।</l>
<l>mā cchivasu tti sarosaṃ samosaraṃtiṃ piaṃ bharimo ॥ 101 ॥</l>
</lg></b>
<lg>
<l>(ātāmrāntaḥ-kapolāṃ skhalitākṣarajalpanaśīlāṃ sphuradoṣṭhīm ।</l>
<l>mā	spṛśeti	saroṣamapasarpantīṃ	priyāṃ	smarāmaḥ ॥)</l>
</lg>
<p>12. <b>tadviparīto mṛduḥ</b>, sa yathā—</p>
<b><lg>
<l>bhiuḍī ṇa kaā kaḍuaṃ ṇa ālaviaṃ, aharaṃ ṇa pammuṭhṭhaṃ ।</l>
<l>uvaūhiā	ṇa	ruṇṇā	eeṇa	a	jāṇimo	māṇaṃ ॥ 102 ॥</l>
</lg></b>
<lg>
<l>(bhrukuṭī na kṛtā, kaṭukaṃ nālapitaṃ, adharo na pramṛṣṭaḥ ।</l>
<l>upagūhitā	na	ruditā	etenāpi	jānīmo	mānam ॥)</l>
</lg>
<p>13. <b>āviṣkṛtavikṛtānekarūpa udbhaṭaḥ</b>, sa yathā—</p>
<b><lg>
<l>kṣaṇavikasito	dīrghaśvāsaiḥ	kṣaṇaṃ	mukulīkṛtaḥ
kṛtakahasitairvyakto	maunapratikriyayā	kṣaṇam ।</l>
<l>kṣaṇavikasito	narmālāpairiti	kramasūcita—
sthagitaviṣamo mugdhe! mānaḥ kadarthayatīva mām ॥ 103 ॥</l>
</lg></b>
<p>14. <b>dhairyāntarhitagambhīrābhogo masṛṇaḥ</b>, yathā—</p>
<b><lg>
<l>yad gamyaṃ gurugauravasya suhṛdo yasmin labhante'ntaraṃ
yaddākṣiṇyavaśādupaiti	sahate	yaccopacārānapi ।</l>
</lg></b>
<pb n="1339"/>
<b><lg>
<l>yallajjā viruṇaddhi yatra śapathairutpādyate pratyayaḥ
tatkiṃ prema sa ucyate paricayastatrāpi kopena kim ॥ 104 ॥</l>
</lg></b>
<p>15. <b>(anud‍bhinna)muddhinnahṛd‍gatārtho'nṛjuḥ</b>, sa yathā— (amaru. 94)</p>
<b><lg>
<l>idaṃ kṛṣṇaṃ kṛṣṇaṃ priyatama! nanu śvetamatha kiṃ
gamiṣyāmo yāmo bhavatu gamanenāpi bhavatu ।</l>	
<l>purā yenaivaṃ me ciramanusṛtā vākyapadavī
sa evānyo jātaḥ sakhi! paricitāḥ kasya puruṣāḥ ॥ 105 ॥</l>
</lg></b>
<p>16. <b>ṛjupratyanīkarūpo vakraḥ</b>, sa yathā—</p>
<b><lg>
<l>aṅgasyāsya mama svabhāvatanutā mātaḥ karomyatra kiṃ
jāte jāgaraṇāruṇe ca nayane vyālolatāre yadi ।</l>
<l>kopasyāvasaro'tra kaḥ kathamapi smeraṃ ca nābhūnmukhaṃ
tenoktaḥ sakhi! kiñcideṣa caraṇāvākramya yena sthitaḥ ॥ 106 ॥</l>
</lg></b>
<p>17. <b>praśamayituṃ śakyasādhanaḥ sādhyaḥ ।</b> sa yathā—</p>
<b><lg>
<l>taṃ ṇatthi jaṃ sahiaṇo ṇa bhaṇejja pacchakkhamaṃtudūmiahiaaṃ ।</l>
<l>aṇuṇejjā jaṃpaṃto jai ṇavaraṃ vammaho miaṃko va vio ॥ 107 ॥</l>
</lg></b>
<lg>
<l>(tannāsti yat sakhījano na bhaṇet pratyakṣamanyudūnahṛdayam ।</l>
<l>anunayet jalpan yadi kevalaṃ manmatho mṛgāṅka iva priyaḥ ॥)*</l>
</lg>
<p>19. <b>prakarṣabhaṅgamātropaśāntaśālibhiḥ prayat‍nairanunmīlanīyo yāpyaḥ</b>, sa yathā—</p>
<b><lg>
<l>smṛtisvap‍nāvāp‍tatvadakhilavilāsavyasanino
na me dūrasthāyāṃ tvayi balavadutkaṇṭhi hṛdayam ।</l>
<l>paraṃ vijñātaivaṃ tava taruṇi! caṇḍatvamadhunā
śrute vā svap‍ne vā yadi bhavati vāmaiva bhavati ॥ 108 ॥</l>
</lg></b>
<p>20. <b>sarvaprayat‍nānāmagocaro'sādhyaḥ</b>, sa yathā—(amaru. 60)</p>
<b><lg>
<l>lākṣālakṣma lalāṭapaṭaṭmabhitaḥ keyūramudrā gale
vaktre kajjalakālimā nayanayostāmbūlarāgo'paraḥ ।</l>
<l>dṛṣṭvā kopavidhāyi maṇḍanamidaṃ prātaściraṃ preyasoḥ
krīḍātāmarasodare mṛgadṛśaḥ śvāsāḥ samāp‍tiṃ gatāḥ ॥ 109 ॥</l>
</lg></b>
 NOTES pg=1339!
* ataḥ paraṃ 'kṛcchasādhyaḥ' nopalabhyate
<pb n="1340"/>
<p>21. <b>manaḥparyuṣitaḍambaraḥ purāṇaḥ</b>, sa yathā-(gāsa. 709ve.)</p>
<b><lg>
<l>ṇa vi taha takkhaṇa-sua-maṃtudukkhaviaṇāurāom̐ vi ruaṃti ।</l>
<l>jaha	diṭṭhammi	piaame	aṇuṇijjaṃtīom̐	taruṇīo ॥ 110 ॥</l>
</lg></b>
<lg>
<l>(nāpi	tathā tatkṣaṇaśrutamanyuduḥkhavedanāturā virudanti ।</l>
<l>yathā	dṣṭe	priyatame	anunīyamānāstaruṇyaḥ ॥)</l>
</lg>
<p>22. <b>mānaso manaso'vastrastavīryo jīrṇaḥ</b>, sa yathā—</p>
<b><lg>
<l>vilīno visrambhaḥ sapadi tadapi prema galitaṃ
cyutāścitrākārāḥ praṇayasubhagāstā api giraḥ ।</l>
<l>priyasyaivaṃ	tattad	vinayabahiraṅgavyavasitaṃ
kimanyad	duḥkhānāṃ	hṛdayanagarīcatvaramasi ॥ 111 ॥</l>
</lg></b>
<p>23. <b>praśamyod‍bhūtaḥ punarnavaḥ</b>, sa yathā—</p>
<b><lg>
<l>caturacaṭubhirgāḍhāśleṣairhaṭhāt	paricumbanai—
ralakakalanairvāraṃ	vāraṃ	gato'pyatimandatām ।</l>
<l>aparavanitāsaṅgāllagnaṃ vilokya	vilepanaṃ
kuvalayadṛśaḥ kopaḥ kānte punarnavatāṃ gataḥ ॥ 112 ॥</l>
</lg></b>
<p>24. <b>sadyaḥ samupajāyamāno navaḥ</b>, sa yathā—</p>
<b><lg>
<l>bhavatu viditaṃ vyarthālāpairalaṃ priya! gamyatāṃ,
tanurapi na te doṣo'smākaṃ vidhistu parāṅmukhaḥ ।</l>
<l>tava yadi tathārūḍhaṃ prema prapannamimāṃ daśāṃ
prakṛtitarale kā naḥ pīḍā gate hatajīvite ॥ 113 ॥</l>
</lg></b>
<p>(<b>4. viṣayaprakīrṇāni —8</b>)</p>
<p>athaiteṣveva viśayāśrayālambanaprakīrṇakāni caturviṃśatiḥ । tatra</p>
<p>1. <b>viṣayaprakīrṇakeṣu svapativiṣayo</b> yathā—</p>
<b><lg>
<l>pravṛttaiva prayāmīti vāṇī vallabha! te mukhāt ।</l>
<l>ayātāpi tvayedānīṃ mandapremṇā karomi kim ॥ 114 ॥</l>
</lg></b>
<p>2. <b>upapativiṣayo</b> yathā—(gāsa. 5.45)</p>
<b><lg>
<l>akaaṇṇua tujjha kae pāusarāīsu jaṃ mae khuṇṇaṃ ।</l>
<l>uppekkhāmi alajjira ajja vi taṃ gāmacikkhillaṃ ॥ 115 ॥</l>
</lg></b>
<pb n="1341"/>
<lg><l>(akṛtajña tava kṛte prāvṛḍ‍rātriṣu yo mayā kṣuṇṇaḥ ।</l>
<l>utpaśyāmyalajjāśīla! adyāpi taṃ grāmapaṅkam ॥)</l></lg>
<p>3. <b>proṣitaviṣayo</b> yathā—</p>
<b><lg><l>sahi tāva acchau ccia alāhi kiṃ bāhueṇa leheṇa ।</l>
<l>eārisaṃ	lihaṃtāṇa	eṃti	pahiā	viesāo ॥ 116 ॥</l></lg></b>
<lg><l>(sakhi tāvadāstāmeva, alaṃ kiṃ bahukena lekhena ।</l>
<l>etād‍ṛśaṃ likhatāṃ yanti pathikā videśāt ॥)</l></lg>
<p>4. <b>samāgamaviṣayo</b> yathā—(gāsa. 849ve.)</p>
<b><lg><l>kaṃṭhaggahaṇeṇa saajjhiāem̐ abbhāgaovaāreṇa ।</l>
<l>bahuāe piammi vi āgaammi sāmaṃ muhaṃ jāaṃ ॥ 117 ॥</l></lg></b>
<lg><l>(kaṇṭhagrahaṇena sairandhrikāyā abhyāgatopacāreṇa ।</l>
<l>vadhvāḥ priye'pyāgate śyāmaṃ mukhaṃ jātam ॥)</l></lg>
<p>5. <b>kalahāntaritāviṣayo</b> yathā—(gāsa. 5.20)</p>
<b><lg><l>aha so vilakkhahiao mae ahavvāe agahiāṇuṇao ।</l>
<l>para-vajja-ṇaccarīhiṃ	tuhmehiṃ	uvekkhio	ṇeṃto ॥ 118 ॥</l></lg></b>
<lg><l>(atha sa vilakṣahṛdayo mayā abhavyayā agṛhītānunayaḥ ।</l>
<l>para-vādya-nartanaśīlābhiryuṣmābhirupekṣito	niryan ॥)</l></lg>
<p>6. <b>khaṇḍitāviṣayo</b> yathā—(gāsa. 937ve.)</p>
<b><lg><l>ṇaha-paa-pasāhiaṃgo ṇid‍dāghummaṃta-loaṇo ṇa tahā ।</l>
<l>jaha ṇivvaṇāharo sāmalaṃga dūmesi maha hiaaṃ ॥ 119 ॥</l></lg></b>
<lg><l>(nakhapadaprasādhitāṅgo nidrāghūrṇamānalocano na tathā ।</l>
<l>yathā nirvraṇādharo śyāmalāṅga dūnayasi mama hṛdayam ॥)</l></lg>
<p>7. <b>vañcakaviṣayo</b> yathā—(raghu. 19.17)</p>
<b><lg><l>aṅgulīkisalayāgratarjanaṃ bhrūvibhaṅgakuṭilaṃ ca vīkṣitam ।</l>
<l>mekhalābhirasakṛcca bandhanaṃ vañcayan praṇayinīravāpa saḥ ॥ 120 ॥</l></lg></b>
<p>8. <b>cirakāriviṣayo</b> yathā—(gāsa. 4.85)</p>
<b><lg><l>ehii piotti ṇimesaṃ va jaggiaṃ jāmiṇīe paḍamaddhaṃ ।</l>
<l>sesaṃ	saṃtāvaparavasāe	varisaṃ	va	bolīṇaṃ ॥ 121 ॥</l></lg></b>
<pb n="1342"/>
<lg><l>(eṣyati priya iti nimeṣamiva jāgarita yāminyāḥ prathamārdham ।</l>
<l>śeṣaṃ	saṃtāpaparavaśāyā	varṣamiva	vyavalīnam ॥)</l></lg>
<p>(<b>5. āśrayaprakīrṇāni —8</b>)</p>
<p>1. <b>āśrayaprakīrṇakeṣu khaṇḍitāśrayo</b> yathā—(gāsa. 7.53)</p>
<b><lg><l>paccūsāgaa	raṃjitadeha	piāloa—loaṇāṇaṃda ।</l>
<l>aṇṇatta—khavia—savvari ṇahahūsaṇa diṇavai ṇamo de ॥ 122 ॥</l></lg></b>
<lg><l>(pratyūṣāgata!	rañjitadeha!	priyālokalocanānanda! ।</l>
<l>anyatra kṣapitaśarvarīka! nabho/khabhūṣaṇa! dinapate! namaste ॥)</l></lg>
<p>2. <b>kalahāntaritāśrayo</b> yathā—</p>
<b><lg><l>hatthasalilāhaāe	avahīraṃtīem̐	diṇṇasahisaṃlāvaṃ ।</l>
<l>kalahaṃtariāe viaaṇāhaṇaṃ tīe dūmio paḍivakkho ॥ 123 ॥</l></lg></b>
<lg>
<l>(hastasalilāhatayā apaharantyā dattasakhīsam̐llāpam ।</l>
<l>kalahāntaritayaiva gatanāthānāṃ tayā dūnaḥ pratipakṣaḥ ॥)</l></lg>
<p>3. <b>vāsakasajjāśrayo</b> yathā—</p>
<b><lg><l>ṇimmavia—maṃḍaṇāṇaṃ vi sohā vāsaa—māṇiāṇaṃ vimaliā ।</l>
<l>mohaṃ ṇeva paiṇo parioso ccia pasāhaṇaṃ juvaīṇaṃ ॥ 124 ॥</l></lg></b>
<lg><l>(nirmitamaṇḍanānāmapi śobhā vāsakavimānitānāṃ vimalitā ।</l>
<l>moghaṃ naiva, patyuḥ paritoṣa eva prasādhanaṃ yuvatīnām ॥)</l></lg>
<p>4. <b>abhisārikāśrayo</b> yathā—</p>
<b><lg><l>mā śrauṣīḥ sakhi! yad vadāmi balavatprāṇāntikotkaṇṭhayā
nivrīḍāsmi kṛtā bhaviṣyati punarmānaprasūtaṃ yaśaḥ ।</l>
<l>ko doṣaḥ svayamānayāmi yadi taṃ tasyāparādhairahaṃ
no dūye sa yathātathāstu manasaḥ sā dhāraṇā nānyataḥ ॥ 125 ॥</l></lg></b>
<p>5. <b>vipralabdhāśrayo</b> yathā—</p>
<b><lg><l>kṛtakakṛtakairmāyāśāṭhyaiḥ	tvayāsmyativañcitā
nibhṛtanibhṛtaiḥ	kāryālāpairmayāpyupalakṣitam ।</l>
<l>bhavatu viditaṃ neṣṭāhaṃ te na me dayito bhavān
ahamasahanā tvaṃ niḥsnehaḥ samena samaṃ gatam ॥ 126 ॥</l></lg></b>
<pb n="1343"/>
<p>6. <b>proṣitapatikāśrayo</b> yathā—</p>
<b><lg><l>sahi tāva acchau ccia alāhi kiṃ bāueṇa leheṇa ।</l>
<l>eārisaṃ	lihaṃtāṇa	eṃti	pahiā	viesāo ॥ 127 ॥</l></lg></b>
<lg><l>(sakhi! tāvat āstāmeva, alaṃ kiṃ bahukena lekhena ।</l>
<l>etād‍ṛśaṃ	likhatāṃ	yanti	pathikā	videśāt? ॥)</l></lg>
<p>7. <b>virahotkaṇṭhitāśrayo</b> yathā—(gāsa. 1.17)</p>
<b><lg><l>ehii vio pauttho, ahaṃ a kuppejja, so vi aṇuṇijja ।</l>
<l>ia kae vi phalai maṇorahāṇaṃ mālā piaamammi ॥ 128 ॥</l></lg></b>
<lg>
<l>(eṣyati priyo proṣito ahaṃ ca kopiṣyāmi so'pyanuneṣyati ।</l>
<l>iti kasyā api phalati manorathānāṃ mālā priyatame ॥)</l></lg>
<p>8. <b>svādhīnabhartṛkāśrayo</b> yathā—</p>
<b><lg><l>paśyantī	nijameva	bharturadhare	dantavraṇaṃ	khidyate
sāśaṅkaṃ svayamapyamārgapatitān kṛtvā nakhān kupyati ।</l>
<l>tanvī sarvavivekahāriṇi pade rāgasya tatra	sthitā
yatrātmāpi vṛthā vikalpakalitaḥ kopāya sañjāyate ॥ 129 ॥</l></lg></b>
<p>(<b>6. ālambanaprakīrṇāni —8</b>)</p>
<p>1. ālambanaprakīrṇakeṣu <b>parihāsālambano</b> yathā—(gāsa. 923 ve.)</p>
<b><lg><l>pariucchiā	ṇa	jaṃpai	cuṃbijjatī	balā	muhaṃ	harasi ।</l>
<l>parisūsamāṇavi muhe pariaṃci/pariciaṃ maṇaṃ maha dūmesi ॥ 130 ॥</l></lg></b>
<lg><l>(paripṛṣṭā na jalpasi cumbyamānā balāt mukhaṃ harasi ।</l>
<l>pariśuṣyamāṇāpi mukhe paricitaṃ mano mama dunosi ॥)</l></lg>
<p>2. <b>āśaṃsālambano</b> yathā—</p>
<b><lg><l>hojja vaṇe so diaho jattha pio majjha maṃttukaarosaṃ ।</l>
<l>aṇuṇejja	ṇe sahiaṇo ciraṃ ṇihuattaṇi acchijja ॥ 131 ॥</l></lg></b>
<p>3. <b>jijñāsālambano</b> yathā—(urāca. 3.37)1</p>
<b><lg><l>asminneva	latāgṛhe	tvamabhavastanmārgadattekṣaṇaḥ
sā haṃsaiḥ kṛtakautukā ciramabhūd godāvarīsaikate ।</l></lg></b>
 NOTES pg=1343!
1. ākaro mṛgya iti rāghavaḥ।
<pb n="1344"/>
<b><lg><l>āyāntyā paridurmanāyitamiva tvāṃ vīkṣya baddhastayā
kātaryādaravindakuḍmalanibho mugdhaḥ1 praṇāmāñjaliḥ ॥ 132 ॥</l></lg></b>
<p>4. <b>upadeśālambano</b> yathā—</p>
<b><lg><l>(aliaṃ vaṃcaa—) vaaṇaṃ pijjai hālāhalavisamasajjaṃ ।</l>
<l>jaṃ hiaaṃ abalaṃbadhiraṃ/avalaṃbia dhīraṃ dijjasi māṇassa ettāhe ॥ 133 ॥</l></lg></b>
<lg><l>{(alīkaṃ vañcaka) vacanaṃ pīyate hālāhalaṃ viṣamasahyam ।</l>
<l>yad‍ hṛdaya! avalambya dhairyaṃ dīyase mānāyedānīm ॥}</l></lg>
<p>5. <b>kutūhalālambano</b> yathā—</p>
<b><lg><l>bhrūbhede racitastadīkṣaṇapare nistarjite locane
gātraṃ prāvṛtamaṃśukena sakalaṃ vṛttirgirāṃ saṃyatā ।</l>
<l>cetaḥ kautukavihvalaṃ bhramati me tat kena vā d‍ṛśyate
gatvā dūti! tamānaya priyatamaṃ mānaḥ kṛto'yaṃ mayā ॥ 134 ॥</l></lg></b>
<p>6. <b>kaitavālambano</b> yathā—</p>
<b><lg><l>draṣṭavyādapasārite ca nayane ruddhe ca bāṣpāmbhasā
kāntaṃ ca sphuraṇena gaṇḍayugalaṃ jātaṃ ca harṣollasat ।</l>
<l>autsukyād vinivartitaṃ ca hṛdayaṃ magnaṃ ca cintārṇave
mānaścāhriyate priye dayitayā premṇā na ca kṣamyate ॥ 135 ॥</l></lg></b>
<p>7. <b>kāraṇālambano</b> yathā—</p>
<b><lg><l>avvokajjeṇa viṇāaddhakapaattapāharāhillo ।</l>
<l>uccaḍatāparioso roso vi ṇa hoi vetālā ॥ 136 ॥</l></lg></b>
<p>8. <b>pratāpālambano</b> yathā—</p>
<b><lg><l>rasa&amp;siajjhaa&amp;kaadhikkāraṇā&amp;jaṇia&amp;ṇicca&amp;kovāṇā/kovāe ।</l>
<l>puttaa!	veārijjasi	aliapaduhaṇae		soṇhāe ॥ 137 ॥</l></lg></b>
<lg><l>(rasikādhyāya—kṛtādhikāraṇā—janitanityakopanayā ।</l>
<l>putraka! vyāpāryase alīkapṛthustanayā snuṣayā ॥)</l></lg>
 NOTES pg=1344!
1. mugdhaḥ = baddhaḥ rā.jo.
<pb n="1345"/>
<p>(<b>7. viṣayakarmāṇi —6</b>)</p>
<p>atha viṣayāśrayaprakīrṇakarmāṇi। tāni pratyekaṃ ṣoḍhā। teṣu — 1. mānavaikṛtāni
2. mānavitarkāḥ		3. mānabhaṅgopāyāḥ	4. mānaparipraś‍nāḥ	5. citracāṭūktayaḥ
6. priyopālambhāśceti viṣayasyāparādhakartuḥ karmāṇi। teṣu —</p>
<p>(<b>1. mānavaikṛtāni</b>)</p>
<p>manod‍ṛgvaktravāgvapuśceṣṭāsu vailakṣyābhyutpattyādayo mānavaikṛtāni। tatra manasi
vailakṣyamanuśayaśca, d‍ṛśi jñānānyathātvaṃ (bhramaṇaṃ) ca vaktre chāyābhraṃśa utkaṇṭhāveśaśca,
vāci	vaiklavyaṃ	pravilāpaśca,	vapuṣi	santāpo	viṣayavyāvṛttiśca,
ceṣṭāyāmārambhastadabhiśaṅkā ceti। tatra —</p>
<p>1. <b>manasi vailakṣyaṃ</b> yathā—</p>
<b><lg><l>paṇaakkhalaṇavilakkhaṃ tassa ॰ ॰ ॰ ।</l>
<l>॰ ॰ ॰ kiṃ kae vva pia muhaṃ kilaṃi hiaaṃ ॥ 138 ॥</l></lg></b>
<lg><l>(praṇayaskhalanavilakṣaṃ	tasya ॰ ॰ ॰ ।</l>
<l>॰ ॰ ॰ kiṃ kṛta iva priya mukhaṃ, klāmyati hṛdayam ॥)</l></lg>
<p>2. <b>tatraivānuśayo</b> yathā—</p>
<b><lg><l>re viaaṃdhaāra—viaḍaṃ ekkaṃ dohaṇavi uha viaṇāvāsaṃ ।</l>
<l>vaḍḍhitāe visamaaṃ maaṇāṇusaāṇa se vahuppai hiaaṃ ॥ 139 ॥</l></lg></b>
<lg><l>(re vitatāndhakāravikaṭaṃ ekaṃ dvayorapi paśya vedanāvāsam ।</l>
<l>vardhitāyā viṣamayaṃ madanānuśayānāṃ tasyāḥ bhaviṣyati hṛdayam ॥)</l></lg>
<p>3. <b>d‍ṛśi jñānānyathātvaṃ</b> yathā—(saka. 5.145)</p>
<b><lg><l>pariaṭṭhaṃte ṇisisamae maṃḍaliakusumāuhaṃ va aṇaṃgaṃ ।</l>
<l>virahammi maṇṇai harī ṇahe aṇatthapariuṭṭhiaṃ va miaṃkaṃ ॥ 140 ॥</l></lg></b>
<lg><l>(parivardhamāne niśāsamaye maṇḍalita—kusumāyudhamivā'naṅgam ।</l>
<l>virahe	manyate	harirnabhasyanarthapratyutthamiva	mṛgāṅkam ॥)</l></lg>
<p>4. (bhramaṇaṃ) yathā—</p>
<b><lg><l>gahaṇaddhapaṇaṃmi garuaciṃtālahiaṃ pecchai purao ।</l>
<l>purao vaṭhiaṃ rosālaṃ bhaṃta loaṇaṃ tīe muhaṃ ॥ 141 ॥</l></lg></b>
<pb n="1346"/>
<lg><l>(grahaṇārdhapaṇe gurukacintālabdhaṃ prekṣate purataḥ ।</l>
<l>purato valitaṃ roṣavad bhrāntalocanaṃ tasyā mukham ॥)</l></lg>
<p>5. <b>vaktre cchāyābhraṃśo</b> yathā—</p>
<b><lg><l>purao ciṃtaavalaā pacchā aparāhagorakapisaṃvalaā ।</l>
<l>viraaṃti kiṃ davettia hariṇo aṇuṇaamaṇorāmuhasohaṃ ॥ 142 ॥</l></lg></b>
<p>6. <b>tattai(trai)votkaṇṭhāveśo</b> yathā—</p>
<b><lg><l>sasidiṇṇavasaddhakkho orādiadhīrahiaaladvā ॰ ॰ ।</l>
<l>॰ ॰ sakkaṃ		harimmapi	virahukkaṃṭho ॥ 143 ॥</l></lg></b>
<p>7. <b>vāci vaiklavyaṃ</b> yathā—</p>
<b><lg><l>uggāhiapaṃhuṭṭhā	darajaṃpaṇamukkabahalaṇīsāsā ।</l>
<l>sāhaṃti virahadukkhaṃ asamattavaakkharāvi se ullāvā ॥ 144 ॥</l></lg></b>
<lg><l>(udgrāhitaprasmṛtā		darajalpanamuktabahalaniḥśvāsāḥ ।</l>
<l>kathayanti virahaduḥkhaṃ asamāp‍tavaco'kṣarā api tasyā ullāpāḥ ॥)</l></lg>
<p>8. tatraiva <b>vipralāpo</b> yathā—(saka. 5.341)</p>
<b><lg><l>asamatto vi samappai apariggahialahuā paraguṇālāo ।</l>
<l>tassa piāpaḍibaṃdhā ṇa samappai rai—suhā samattā vi kahā ॥ 145 ॥</l></lg></b>
<lg>
<l>(asamāp‍to'pi samāpyate aparigṛhītalaghukaḥ paraguṇālāpaḥ ।</l>
<l>tasya priyāpratibaddhā na samāpyate ratisukhā samāp‍tāpi kathā ॥)</l></lg>
<p>9. <b>vapuṣi santāpo</b> yathā—</p>
<b><lg><l>॰ ॰ vā a ciṃtiaṃ vi saṃvai osāhiṇo vi apaṇīo ।</l>
<l>॰ ॰ ॰ ॰ tīe samāgamamaṇoraho chalapaiṇo ॥ 146 ॥</l></lg></b>
<lg><l>(॰ ॰ vā ca cintitamapi samprati utsāhino'pi apanītaḥ ।</l>
<l>॰ ॰ ॰ ॰ tasyāḥ samāgamamanoratho chalapateḥ ॥)</l></lg>
<p>10. tatraiva <b>viṣayavyāvṛttiryathā—(harivi.)</b></p>
<b><lg><l>saṃvaḍḍhiasaṃtosā	phuraṃtakotthuhamaṇippahāsaṃvaliā ।</l>
<l>viuṇiamaṇasaṃtāvā jāā savisesadūsahā sasikiraṇā ॥ 147 ॥</l></lg></b>
<lg><l>(saṃvardhita—saṃtoṣāḥ	sphuratkaustubhamaṇiprabhāsaṃvalitāḥ ।</l>
<l>dviguṇitamanassaṃtāpā jātā saviśeṣadussahā śaśikiraṇāḥ ॥)</l></lg>
<pb n="1347"/>
<p>11. <b>ceṣṭāyāmārambho</b> yathā—(līlāvatī. 567)</p>
<b><lg><l>ṇa sahai kālakkhevaṃ vo muṇio gaṃtuṃ.....haāṇurāhehi ।</l>
<l>॰ ॰ ॰ ॰ ॰ ॰ ॰ tassa gamaṇāraṃbho ॥ 148 ॥</l></lg></b>
<lg><l>(na śobhate kālakṣepo vāṃ jñāto gantuṃ hatānurāgaiḥ ।</l>
<l>॰ ॰ ॰ ॰ ॰ ॰ ॰ tasya gamanārambhaḥ ॥)</l></lg>
<p>12. <b>tatraiva tadabhiśaṅkā</b> yathā—</p>
<b><lg><l>jaha jaha tīe bhavaṇaṃ pāvai kaadūssahāvarāhavilakkho ।</l>
<l>taha taha se ahiaaraṃ hiaaṃ garuammi saṃsaaṃmi ṇisaṇṇaṃ ॥ 149 ॥</l></lg></b>
<lg><l>(yathā yathā tasyāḥ bhavanaṃ, prāpnoti kṛtadussahāparādhavilakṣaḥ ।</l>
<l>tathā tathā tasyā adhikataraṃ hṛdayaṃ guruke saṃśaye niṣaṇṇam ॥)</l></lg>
<p>(<b>2. mānavitarkāḥ</b>)</p>
<p>1. <b>mānasattānubandhaprakarṣasamparkānugamapunaḥprādurbhāveṣu vividhālocanaṃ vitarkaḥ</b> yathā—</p>
<b><lg><l>(kāntaṃ viddhaṃ praṇayagurubhiḥ kāmabāṇairniśānte)1
d‍ṛṣṭvā mugdhasmitamavikṛtaṃ kopasamparkaśaṃsi ।</l>
<l>yāmītyuktaṃ bhṛśamapaṭutāmātmanaḥ khyāpayantyā
mānasyāntar	viracitapadasyeyamārambhalīlā ॥ 150 ॥</l></lg></b>
<p>2. tatraiva <b>vaividhyaṃ</b> yathā—</p>
<b><lg><l>aruṇaṃ bhavatyudaśru ca rajo'pi karuṇairvikūṇitaṃ cakṣuḥ ।</l>
<l>manyuṃ vinā tu na syuḥ kaṇṭhoraḥkuṇṭhitā vācaḥ ॥ 151 ॥</l></lg></b>
<p>3. <b>mānānubandho</b> yathā—</p>
<b><lg><l>lalāṭaḥ sandhatte (śramajalalavān saṃ-)2 spṛhayati
(smitiṃ bimbaprakhyaṃ daśanavasanadvandvamadhunā ।)3</l>
<l>mukhendurmāñjiṣṭhīmavatarati sadyaḥpariṇatiṃ
priyāyāstanmanyurjitamadanatantro	vijayate ॥ 152 ॥</l></lg></b>
<p>4. tatraiva <b>vaividhyaṃ</b> yathā—</p>
<b><lg><l>tīe daṃsaṇasuhae paṇaakkhalaṇajaṇio muhammi maṇahare ।</l>
<l>roso vi harai hiaaṃ maapaṃko vva malalaṃchaṇaṃmi ṇisaṇṇo ॥ 153 ॥</l></lg></b>
 NOTES pg=1347!
1—3. etattritayamasmatkṛtā lopapūrttiḥ।
<pb n="1348"/>
<lg><l>{tasyā darśanasubhage praṇayaskhalanajanito mukhe manohare ।</l>
<l>roṣo'pi harati hṛdayaṃ madapaṅka iva mṛgalāñchane niṣaṇṇaḥ ॥}</l></lg>
<p>5. <b>mānaprakarṣo</b> yathā—(gāsa. 6.64)</p>
<p>'ṇa vi taha aṇālaṃvatī' ॥ 154 ॥ (pṛ.1340)</p>
<p>6. tatraiva <b>vaividhyaṃ</b> yathā—(rat‍nā. 3.15)</p>
<b><lg><l>samārūḍhaprītipraṇayabahumānāt		pratidinaṃ
vyalīkaṃ vīkṣyedaṃ kṛtamakṛtapūrvaṃ khalu mayā ।</l>
<l>priyā muñcatyadya dhruvamasahanā jīvitamasau
prarūḍhasya premṇaḥ skhalitamaviṣahyaṃ hi bhavati ॥ 155 ॥</l></lg></b>
<p>7. <b>mānasamparko</b> yathā—(rat‍nā. 2.21)</p>
<b><lg><l>bhrūbhede sahasodgate'pi vadanaṃ nītaṃ parāṃ namratā—
mīṣanmāṃ prati bheda ॥ 156 ॥</l></lg></b> ityādi। (pṛ. 888)
<p>8. tatraiva <b>vaividhyaṃ</b> yathā—</p>
<b><lg><l>tadevājihmākṣaṃ mukhamaviśadāstā gira imāḥ
sa evāṅgakṣepo mayi sarasamāśliṣyati tanum ।</l>
<l>yaduktapratyuktaṃ	tadapaṭu	śiraḥkampanaparaṃ
priyā mānenāho punarapi1 kṛtā me navavadhūḥ ॥ 157 ॥</l></lg></b>
<p>9. <b>mānasyāgamo</b> yathā—(gāsa. 1.88)</p>
<b><lg><l>jāṇai jāṇāveuṃ aṇuṇaa—viddavia—māṇaparisesaṃ ।</l>
<l>pairikkammi vi viṇaāvalaṃhaṇaṃ sa ccia kuṇaṃtī ॥ 158 ॥</l></lg></b>
<lg><l>(jānāti jñāpayitumanunayavidrāvitamānapariśeṣam ।</l>
<l>pratirikte'pi vinayāvalambanaṃ saiva kurvatī ॥)</l></lg>
<p>10. tatraiva <b>vaividhyaṃ</b> yathā—</p>
<b><lg><l>kupyatyakasmāt kupitāpi ramyā svayaṃ prasādaṃ samupaiti paścāt ।</l>
<l>svayaṃ prasanneti bibharti lajjāmatūryakaṃ prekṣaṇakaṃ priyā me ॥ 159 ॥</l></lg></b>
 NOTES pg=1348!
1. punaravīti rāghavajośerau।
<pb n="1349"/>
<p>11. <b>mānasya punaḥ prādurbhāvo</b> yathā—</p>
<b><lg><l>tucchīkṛtaḥ kimapi saṃvṛtasambhrameṇa manyuḥ/manye punarbahulatāṃ gata eṣa manyuḥ ।</l>
<l>(kurvanti kintu kucakuḍmalamadhya-) lambāmekāvalīmiva yadaśrukaṇāḥ patantaḥ ॥ 160 ॥</l></lg></b>
<p>12. tatraiva <b>vaividhyaṃ</b> yathā—</p>
<b><lg><l>bhavatu ruṣi kaṭhorā kintu ramyā mṛgākṣī
nirupadhi madhurāṇāṃ svādavo'mī vikārāḥ ।</l>
<l>śrayati kaṭhinabhāvaḥ śuktipātreṣvapo yāḥ
kavalanabahumānastāssusuktāphalāntaḥ/lanti	॥ 161 ॥</l></lg></b>
<p>(<b>3. mānabhaṅgopāyāḥ</b>)</p>
<p>mānāpanayane <b>sāmadānabhedadaṇḍayogā mānabhaṅgopāyāḥ।</b> teṣu —</p>
<p>priyavacanamanuvṛttiḥ praṇāma iti trividhaṃ sāma ।</p>
<p>atisandhānaṃ samarpaṇaṃ ॰ ॰ ॰ miti trividhaṃ dānam ।</p>
<p>śaṅkādyutpādanamindrajālaṃ māyeti trividho bhedaḥ। upekṣā pratikopaḥ prasthānamiti
trividho daṇḍaḥ। tatra <b>sāmaprakāreṣu</b></p>
<p>1. <b>priyavacanaṃ</b> yathā—(gāsa. 925 ve.)</p>
<b><lg><l>taralacchi caṃdavaaṇe thoratthaṇi kariaroru taṇumajjhe ।</l>
<l>dīhāvi samappai sisirajāmiṇī kaha ṇu de māṇo ॥ 162 ॥</l></lg></b>
<lg><l>(taralākṣi! candravadane! sthūlastani! karikaroru! tanumadhye! ।</l>
<l>dīrdhāpi samāpyate śiśirayāminī kathaṃ nanu te mānaḥ ॥)</l></lg>
<p>2. <b>anuvṛttiryathā</b>— (gāsa. 1.86)</p>
<b><lg><l>ekkaṃ paharu vviṇṇaṃ hatthaṃ muhamārueṇa vīaṃto ।</l>
<l>so vi hasaṃtīe mae gahio vīeṇa kaṃṭhammi ॥ 163 ॥</l></lg></b>
<lg><l>(ekapraharodvignaṃ hastaṃ mukhamārutena vījayan ।</l>
<l>so'pi hasantyā mayā gṛhīto dvitīyena kaṇṭhe ॥)</l></lg>
<p>3. <b>praṇāmo</b> yathā— (harivijayaḥ)</p>
<b><lg><l>to ia suraarukāraṇa-maulia—hiaāe sāvasesa-lahuo ।</l>
<l>saṃbhāvia ccia hio hariṇā pāapaḍaṇaṃmi tīem̐ amariso ॥ 164 ॥</l></lg></b>
<lg><l>(tata iti priyānuvartanamukulitahṛdayāyāḥ sāvaśeṣalaghukaḥ ।</l>
<l>saṃbhāvita eva hṛto hariṇā pādapatane tasyā amarṣaḥ ॥)</l></lg>
<pb n="1350"/>
<p>4. <b>dānaprakāreṣvatisandhānaṃ</b> yathā—</p>
<b><lg><l>dohaṃ cia hiaaraṃ viāe ṇivvaḍai piaamesu pasāo ।</l>
<l>ṇīsāmaṇṇāpakao	akaremāṇo	valaara	॰	॰ ॥ 165 ॥</l></lg></b>
<lg><l>(dvābhyāmeva hitakaraḥ priyāḥ niṣpatati priyatameṣu prasādaḥ ।</l>
<l>nissāmānyāpakṛto'kriyamāṇo valayara ॰ ॰ ॰ ॰ ॥)</l></lg>
<b><lg><l>airā āṇemi tuhaṃ amaāsaalolabbhamaralaṃghiakusumaṃ ।</l>
<l>tiasa-gaa-dāṇa-sīhara-tusāra-taṇṇāa-pallavaṃ saggadumaṃ ॥ 166 ॥</l></lg></b>
<lg><l>(acirādānayāmi tavāmṛtāsavalolabhramaralaṅghitakusumam ।</l>
<l>tridaśagatadānaśībharatuṣārārdritapallavaṃ	svargadrumam ॥) (harivi.)</l></lg>
<p>5. <b>samarpaṇaṃ</b> yathā—(gāsa. 6. 50)</p>
<b><lg><l>sa-kaaggaha-rahasu-ttāṇiāṇaṇā piai, piamuhaviiṇṇaṃ ।</l>
<l>thoaṃ thoaṃ rososahaṃ va ua māṇaṃsiṇī mairaṃ ॥ 167 ॥</l></lg></b>
<lg><l>{sakacagraharabhasottānitānanā pibati priyatamamukhavitīrṇām ।</l>
<l>stokaṃ stokaṃ roṣauṣadhamiva paśya manasvinī madirām ॥}</l></lg>
<p>6. <b>bhedaprakāreṣu śaṅkādyutpādanaṃ</b> yathā—(sūmu. 202)</p>
<b><lg><l>prasāde vartasva prakaṭaya mudaṃ santyaja ruṣaṃ
priye! śuṣyantyaṅgānyamṛtamiva te siñcatu vacaḥ ।</l>
<l>nidhānaṃ saukhyānāṃ kṣaṇamabhimukhaṃ sthāpaya mukhaṃ
na mugdhe pratyetuṃ prabhavati gataḥ kālahariṇaḥ ॥ 168 ॥</l></lg></b>
<p>7. <b>indrajālaṃ</b> yathā—(rat‍nā. 4.14)</p>
<b><lg><l>harmyāṇāṃ	hemaśrṛṅgaśriyamiva	nivahairarciṣāmādadhānaḥ
sāndrodyānadrumālīplavanapiśunitātyantatīvrābhitāpaḥ ।</l>
<l>kurvan krīḍāmahīdhraṃ sajaladharamiva śyāmalairdhūmapātai—
reṣa ploṣārtayoṣijjana iha sahasaivotthito'ntaḥpure'gniḥ ॥ 169 ॥</l></lg></b>
<p>8. <b>māyā</b> yathā—</p>
<b><lg><l>jaṃ vi aliovaāraṃ parasya dakkhiṇṇaāem̐ gheppai hiaaṃ ।</l>
<l>jai so vi siṇehollihaṇaṃ ṇāma savbhāva-kaiava-viseso ॥ 170 ॥</l></lg></b>
<pb n="1351"/>
<lg>
<l>(yadapi	alīkopacāraṃ	parasya	dākṣiṇyaiḥ	gṛhyate hṛdayam ।</l>
<l>yadi tasyā api s‍nehollekhanaṃ nāma sadbhāvakaitavaviśeṣaḥ ॥)</l>
</lg>
<p>9. <b>daṇḍaprakāreṣūpekṣā</b> yathā—</p>
<b><lg>
<l>kaiava-paraṃmuhāṇaṃ thoosariāṇaṃ ek‍kasaaṇaṃmi ।</l>
<l>pūrijjai	romaṃcuggameṇa	doṇaṃvi	oāso ॥ 171 ॥</l>
</lg></b>
<lg>
<l>(kaitava—parāṅ‍mukhānāṃ stokāpasṛtānāmekaśayane ।</l>
<l>pūryate romāñcodgamena	dvayorapi	avakāśaḥ ॥)</l>
</lg>
<p>10. <b>pratikopo</b> yathā—</p>
<b><lg>
<l>rūsasi ruṭ‌ṭhia ॰ ॰ ॰ ॰ ॰ ajja ।</l>
<l>॰ ॰ ॰ ॰ ॰ ॰ ॰ ॰ ॰ o ॥ 172 ॥</l>
</lg></b>
<p>11. <b>prasthānaṃ</b> yathā—(kirātā. 9.45)</p>
<b><lg>
<l>savyalīkamavadhīritakhinnaṃ	prasthitaṃ	sapadi	kopapadena ।</l>
<l>yoṣitaḥ suhṛdiva sma ruṇaddhi prāṇanāthamadhi bāṣpanipātaḥ ॥ 173 ॥</l>
</lg></b>
<p><b>(4. mānaparipraś‍nāḥ)</b></p>
<p>manodṛgvaktravāgvapuśceṣ‍ṭāsu mānavaikṛtānuyogā <b>mānaparipraśnaḥ । sa</b></p>
<p>1. <b>manasi</b> yathā—</p>
<b><lg>
<l>kimiti	kabarī	yādṛktādṛgdṛśau	kimakajjale
na khalu likhitāḥ patrāvalyaḥ kimadya kapolayoḥ ।</l>
<l>ayamayamayaṃ	kiṃca	klāmyatyasaṃsmaraṇena	te
śaśimukhi!	sakhīhastanyasto	vilāsaparicchadaḥ ॥ 174 ॥</l>
</lg></b>
<p>2. <b>dṛśi</b> yathā—(harivi.)</p>
<b><lg>
<l>kīsa	imesu	bahuso	visamappattataliṇaṃjaṇachavikalusā ।</l>
<l>dīhāvaṃgesu	tujjha	parivaḍ‍ḍhaṃti/gholaṃti ṇaaṇesu bāhuppīḍā ॥ 175 ॥</l>
</lg></b>
<lg>
<l>(kasmāt anayoḥ bahuśo viṣamodvartanāñjanacchavikaluṣāḥ ।</l>
<l>dīrghāpāṅgayostava	parivardhante	nayanayoḥ	bāṣpotpīḍāḥ ॥)</l>
</lg>
<p>3. <b>vaktre</b> yathā—(harivi.)</p>
<b><lg>
<l>kīsa	maliāvaaṃsaṃ	vaaṇṇaṇīsāsapaṃḍurāhararāaṃ ।</l>
<l>vaaṇaṃ vahasi kisoari kara—saṃkāmia—kaola—pattālekkhaṃ ॥ 176 ॥</l>
</lg></b>
<pb n="1352"/>
<lg>
<l>(kasmād	malināvataṃsa	bahalaniḥśvāsapāṇḍurādhararāgam ।</l>
<l>vadanaṃ vahasi kṛśodari! karasaṅkrāmitakapolapatrālekhyam ॥)</l>
</lg>
<p>4. <b>vāci</b> yathā—</p>
<b><lg>
<l>taṇuaṃ pi aṇivvaḍiaṃ puṇo puṇo vevirāharoṭ‌ṭhipisuṇiaṃ ।</l>
<l>vaaṇabbhaṃtarabhariaṃ hiaaṭṭhiaṃ kiṃ tuhaṃ pasammai vaaṇaṃ ॥ 177 ॥</l>
</lg></b>
<lg>
<l>(tanukamapi anirvartitaṃ punaḥ punarvepanaśīlādharoṣ‍ṭhapiśunitam ।</l>
<l>vadanābhyantarabhṛtaṃ hṛdayasthitaṃ kiṃ tava praśāmyati vacanam ॥)</l>
</lg>
<p>5. <b>vapuṣi</b> yathā—</p>
<b><lg>
<l>kāntyā pāṭalayā kimadya sakalākrāntā mukhendoḥ prabhā
kiñcoṣṇairadharaḥ saroruhamukhi! śvāsānilaiḥ śoṣyate ।</l>
<l>ityukto'pi punaḥ prakopaparayā maunena nirbhartsito
māninyāḥ suhṛdeva bāṣpapayasā gacchan dhṛto vallabhaḥ ॥ 178 ॥</l>
</lg></b>
<p>6. <b>ceṣ‍ṭāyāṃ</b> yathā—</p>
<b><lg>
<l>śvāsotkampataraṅgiṇi	stanataṭe	dhautāñjanaśyāmalāḥ
kīryante kaṇaśaḥ kṛśāṅgi! kimamī bāṣpāmbhaso bindavaḥ ।</l>
<l>kiñcākuñcitakaṇṭharodhakuṭilāḥ	karṇāmṛtasyandino
huṅkārāḥ kalapañcamapraṇayinastruṭ‍yanti	niryānti	ca ॥ 179 ॥</l>
</lg></b>
<p>(<b>5. citracāṭūk‍tayaḥ</b>)</p>
<p>priyāpratyānayanāya priyasya 1bhujaṅgabhaṅgibhāṣitāni citracāṭūktayaḥ । tāśca ātmano
doṣābhyupagame doṣānabhyupagame ubhayābhāve ca, parasparadoṣāropaṇe doṣānāropaṇe ubhayābhāve
ca । tatra—</p>
<p>1. <b>doṣābhyupagame</b> yathā—(rat‍nā.3.14)</p>
<b><lg>
<l>ātāmratāmapanayāmi vilakṣa eṣa lākṣākṛtāṃ caraṇayostava devi! mūrdh‍nā ।</l>
<l>kopoparāgajanitāṃ tu mukhendubimbe hartuṃ kṣamā yadiparaṃ karuṇā mayi syāt ॥ 180 ॥</l>
</lg></b>
 NOTES pg=1352!
1. vakratā hi bhujaṅgasya bhaṅgī । vakrabhāṣitamato vakroktiḥ ।
<pb n="1353"/>
<p>2. <b>doṣānabhyupagamo</b> yathā—(rat‍nā. 2.20)</p>
<b><lg>
<l>prasīdeti brūyāmidamasati	kope	na	ghaṭate
kariṣyāmyevaṃ	no	punariti	bhavedabhyupagamaḥ ।</l>
<l>na me doṣo'stīti tvamidamapi ca jñāsyasi mṛṣā
kimetasmin vaktuṃ kṣamamiti na vedmi priyatame! ॥ 181 ॥</l>
</lg></b>
<p>3. <b>ubhayābhāvo</b> yathā—</p>
<b><lg>
<l>tyaja ruṣamimāṃ tvaṃ māmevaṃ na vaktumahaṃ kṣame
kathamiti yato nāyaṃ nyāyaḥ prabhāvanujīvinām ।</l>
<l>caraṇapatane caṇḍi! prāyaḥ sphuranti manorathāḥ
kimuta na vayaṃ nanvetasyāṃ dhuri praṇayasya te ॥ 182 ॥</l>
</lg></b>
<p>yathā vā—(saka. 5.368)</p>
<b><lg>
<l>ādhātuṃ vinayaṃ nirāgasi jane kupyantu nāmeśvarāḥ
tena svāśayaśuddhireva suvacā prāyaḥ prabhūṇāṃ puraḥ ।</l>
<l>mithyāmānini! manyase yadi tadā nityaṃ manovartinī
dhyātā tāmarasākṣi! citrapaṭake kā vā tvadanyā mayā ॥ 183 ॥</l>
</lg></b>
<p>4. <b>doṣānāropaṇe</b> yathā—(vikra. 3.14)</p>
<b><lg>
<l>dātuṃ vā prabhavasi māmanyasmai ha/kartumeva vā dāsam ।</l>
<l>nāhaṃ punastathā tvayi yathāhi māṃ śaṅkase bhīru ॥ 184 ॥1</l>
</lg></b>
<p>5. <b>ubhayābhāve</b> yathā—</p>
<b><lg>
<l>kaa—vippio ṇa māṇiṇi! bhaṇāmi kaha tujjha vaaṇapaḍiūlaṃ ।</l>
<l>kaa—vippiosi eaṃ, vi dāruṇaṃ tāu/va maṃ/mā bhaṇasu ॥ 185 ॥</l>
</lg></b>
<lg>
<l>(kṛtavipriyo na mānini bhaṇāmi kathaṃ tava vacanapratikūlam ।</l>
<l>kṛtavipriyo'sīti etadapi dāruṇaṃ tāvanmāṃ/mā bhaṇa ॥)</l>
</lg>
<p>(<b>6. priyopālambhāḥ</b>)</p>
<p>priyāyāḥ <b>pravṛttidūṣaṇamupālambhaḥ</b> ।	sa	dvidhā— prarūḍhavisrambhāyām,
aprarūḍhavisrambhāyāṃ ca । tayoḥ <b>prarūḍhavisrambhāyāṃ</b> ṣoḍhā — prakṛtisthaḥ, komalaḥ,
kaṭhoraḥ, nāgaraḥ, upanāgaraḥ grāmya iti । teṣu —</p>
 NOTES pg=1353!
1. ākaro mṛgya iti tu rāghavaḥ HOS. pṛ. 1488 ।
<pb n="1354"/>
<p>1. <b>prakṛtistho</b> yathā—(harivi.)</p>
<b><lg>
<l>akkhaṃḍie vi paṇae akaaṃmi vi vippie akajje vi majjha ।</l>
<l>jāaṃ cia vaaṇijjaṃ tuha rosammi daie ṇimittaṃ pi paaṃ ॥ 186 ॥</l>
</lg></b>
<lg>
<l>(akhaṇḍite'pi praṇaye'kṛte'pi vipriye akārye'pi mama ।</l>
<l>jātameva vacanīyaṃ tava roṣe dayite nimittamapi priyam ॥)</l>
</lg>
<p>2. <b>komalo</b> yathā—</p>
<b><lg>
<l>aparikkhiadosaguṇaṃ avamaṇṇia cirapparūḍhavīsaṃha—rasaṃ ।</l>
<l>avahīriāṇurāaṃ tume vi maha rusiuṃ jaṇeṇa vi khiṇṇaṃ ॥ 187 ॥</l>
</lg></b>
<lg>
<l>(aparīkṣitadoṣaguṇaṃ	avamatya	ciraprarūḍhavisrambharasam ।</l>
<l>avadhīryānurāgaṃ tvayāpi mahyaṃ ruṣ‍ṭvā janeneva khinnam ॥)</l>
</lg>
<p>3. <b>kaṭhoro</b> yathā—</p>
<b><lg>
<l>ṇa a sahi aṇuṇaabhaṇiaṃ ṇa desi pasaraṃ ṇa hosi muk‍kāmarisā ।</l>
<l>kaha ā ek‍karasaṃ cia dūraviṃsaṃvaia ṇiṭṭhuraṃ tuha hiaaṃ ॥ 188 ॥</l>
</lg></b>
<lg>
<l>(na ca sakhi! anunayabhaṇitaṃ na dadāsi prasaraṃ na bhavasi muk‍tāmarṣā ।</l>
<l>kathaṃ vā ekarasameva dūravisaṃvaditaniṣ‍ṭhuraṃ tava hṛdayam ॥)</l>
</lg>
<p>4. <b>nāgaro</b> yathā—</p>
<b><lg>
<l>vīsaṃbhaṇivvisaṃke vicchad‌dhiakav‍avapaṃ āraṃmijaṇe ।</l>
<l>āsaṃkiaṃ pahiaaṃlāujjaṃto akahaṇalaggauaaso ॥ 189 ॥</l>
</lg></b>
<p>5. <b>upanāgaro</b> yathā—</p>
<b><lg>
<l>jāva ṇa lakkhei paro jāva ṇa labbhai piammi parasaṃgho ।</l>
<l>tāva	akaopaārā	kiraṃti	kaā	hiaabahumaā ॥ 190 ॥</l>
</lg></b>
<lg>
<l>(yāvanna lakṣayati paraḥ, yāvanna labhyate priye pa pa(rā)saṅgaḥ ।</l>
<l>tāvat	kṛtopakārā	kīrttayati	kṛtā	hṛdayabahumatā ॥)</l>
</lg>
<p>6. <b>grāmyo</b> yathā—</p>
<b><lg>
<l>avahāreūṇa ciraṃ bhaṇasu tumaṃ cia amukkarosā vi phuḍaṃ ।</l>
<l>kiṃ agaṇeūṇa imaṃ hojjā tumammi majjhapamāakkhaliaṃ ॥ 191 ॥</l>
</lg></b>
<lg>
<l>(avadhārya	ciraṃ	bhaṇa	tvameva	amuk‍taroṣāpi	sphuṭam ।</l>
<l>kimagaṇayitvā idaṃ bhaviṣyati tvayi prasādaskhalitam ॥)</l>
</lg>
<pb n="1355"/>
<p><b>aprarūḍhavisrambhāyāmapi</b> prakṛtisthaḥ ṣoḍhaiva prakṛtisthādibhedāt। teṣu—</p>
<p>7. <b>prakṛtistho</b> yathā—</p>
<b><lg>
<l>kṣaṇavikasito dīrghaśvāsaiḥ kṣaṇaṃ mukulīkṛtaḥ
kṛtakahasitairvyakto maunapratikriyayā kṣaṇam।
kṣaṇavighaṭito narmālāpairiti kramasūcitaḥ
sthagitaviṣayo mugdhe mānaḥ kadarthayatīva mām ॥192॥</l></lg></b>
<p>8. <b>komalo</b> yathā—(amaru. 81)</p>
<b><lg>
<l>'kapole patrālī karatalanirodhena' ॥193॥ (pṛ.870) ityādi।</l></lg></b>
<p>9. <b>kaṭhoro</b> yathā—</p>
<b><lg>
<l>kṛśaprayā rātriḥ kṛśatanu śanairyena vinaman
pradīpo'yaṃ nidrāvaśamupaghato ghūrṇata iva।
praṇāmānto mānastyajasi na tathāpi krudhamaho
kucapratyāsattyā hṛdayamapi te caṇḍi! kaṭhinam॥194॥1</l></lg></b>
<p>10. <b>nāgaro</b> yathā—(amaru.14)</p>
<b><lg>
<l>kṛto dūrādeva smitamadhuramabhyudgamavidhiḥ
śirasyājñā nyastā prativacanamapyānatimati।
na dṛṣ‍ṭe śauthilyānmilanamiti ceto dahati māṃ
nigūḍhāntaḥkopā kaṭhinahṛdaye saṃvṛtiriyam॥195॥</l></lg></b>
<p>11. <b>upanāgaro</b> yathā—</p>
<b><lg>
<l>varaṃ bhrūbhaṅgaste prakaṭitagurukrodhavibhavā
varaṃ sopālambhāḥ praṇayavimukhā gad‌gadagiraḥ।
varaṃ mānāṭopaprasabhajanito'nādaravidhi—
rna gūḍhāntaḥkopā kaṭhinahṛdaye saṃvṛtiriyam॥196॥</l></lg></b>
<p>12. <b>grāmyo</b> yathā—</p>
 NOTES pg=1355!
1. āvutto bāṇaḥ śyālaś‍ca mayuraḥ। ādyaṃ caraṇatrayaṃ bāṇasya priyāṃ prasādayataḥ caturthaś‍ca mayūrasya
rahasicchatrasyeti prasiddhiḥ।
<pb n="1356"/>
<b><lg>
<l>tvayā kṣāntaṃ kṣā/kāntaṃ kuru mukhamito māṃ prati kṛtaṃ
nidhehīmaṃ	pṛṣ‍ṭhe	mama	karamayaṃ	kānta!	nihitaḥ ।</l>
<l>sakhīnāṃ	nirbandhānmama	ca	dhṛtapāṇeḥ	praṇamataḥ
priye	kāruprītestava	paramagūḍhā	mayi	ruṣaḥ ॥ 197 ॥</l>
</lg></b>
<p>(<b>8. āśrayakarmāṇi —16</b>)</p>
<p>atha	mānāvasthāḥ,	mānamaryādāḥ,	mānopakramaḥ,	mānapratibhedāḥ,	mānavimarśāḥ,
mānopālambhāścetyāśrayasya vyalīkapriyādisoḍhuḥ karmāṇi । tatra manodṛgvaktravāgvapuśceṣ‍ṭāsu
mānavaikṛtāni mānāvasthāḥ । tatra manasi cintā vyāmohaśca, dṛśi dainyaṃ prajñāgaraśca, vaktre
vaivarṇyamunmādaśca, 1vācyaratirvilāpaśca, vapuṣi kārśyaṃ viṣādaśca, ceṣ‍ṭāyāṃ śūnyatā
nirvedaśceti । teṣu</p>
<p>1. <b>manasi cintā</b> yathā—</p>
<b><lg>
<l>aṇuṇaaṇirāsagaruaṃ paḍivakkhassa garuattaṇeṇa ṇi/visaṇṇaṃ ।</l>
<l>pemmāsaṃgheṇa	puṇo	samāsasaṃttī (viloaī varāī) ॥ 198 ॥</l>
</lg></b>
<lg>
<l>(anunayanirāsagurukaṃ pratipakṣasya gurutvena ni/viṣaṇṇam ।</l>
<l>premāsaṅegana punaḥ samāśvasatī (vilokyate varākī)॥)</l>
</lg>
<p>2. <b>tatraiva vyāmoho</b> yathā—</p>
<b><lg>
<l>dūragaaṃ pi ṇiattai dūraṇiattaṃ puṇo paattai pemmaṃ ।</l>
<l>kaha hoi pariṇāmo māṇassa i mohaṃti vimuhijjaṃti ॥ 199 ॥</l>
</lg></b>
<lg>
<l>(dūragatamapi nivartayati, dūranivṛttaṃ punaḥ pravartayati prema ।</l>
<l>kathaṃ bhavati pariṇāmo mānasyeti mohayanti vimuhyanti ॥)</l>
</lg>
<p>3. <b>dṛśi dainyaṃ</b> yathā—</p>
<b><lg>
<l>paḍivakkhe dūmijjai jīem̐ ṇa vīsavai gurua—maṃtupaḍihaā ।</l>
<l>tīse kaha vi sahiaṇe khaṃḍiapemmalahiā ṇisammai diṭṭhī ॥ 200 ॥</l>
</lg></b>
<lg>
<l>{pratipakṣe dūyamāne yayā na vaśrāmyate guruka—manyupratihatayā ।</l>
<l>tasyāḥ kathamapi sakhījane khaṇḍitapremalaghvī niśāmyati dṛṣ‍ṭiḥ ॥}</l>
</lg>
 NOTES pg=1356!
1. vāci a॰ iti tvatra vivakṣā ।
<pb n="1357"/>
<p>4. <b>tatraiva prajāgaro</b> yathā—</p>
<b><lg>
<l>saijjhae haamāṇo oggahagahio mae ahavvāe ।</l>
<l>raaṇīsu vi saaṇijje ṇiccaṃ jaggāviā jeṇa ॥ 201 ॥</l>
</lg></b>
<lg>
<l>(sahyatāṃ hatamānaḥ avagrahagṛhīto mayā abhavyayā ।</l>
<l>rajanīṣvapi śayanīye nityaṃ jāgaritā yena ॥)</l>
</lg>
<p>5. <b>vaktre vaivarṇyaṃ</b> yathā—</p>
<b><lg>
<l>pecchai	a	so	viaaṃ	maṃdiasavioaparighūsaro ।</l>
<l>laggamuhiṃ	sasidaṃsaṇapā ॰ ॰ ॰ ॰ ॰ ॥</l>
<l>॰ ॰ ॰ ॰ ॰ ॰ ॰ aṇiattā ॥ 202 ॥</l>
</lg></b>
<p>6. <b>upādānavimarśo</b> yathā—</p>
<b><lg>
<l>allā aṇuṇaaṇīo ॰ ॰ ॰ ॰ ॥ 203 ॥ (?)</l>
</lg></b>
<p>7. <b>saṃśayavimarśo</b> yathā—</p>
<b><lg>
<l>prārabdhe'nunaye punardviguṇite manyau sakhīnarmaṇā
pratyāpattisamutsuke priyatame pādānate tiṣ‍ṭhati ।</l>
<l>manyūtpīḍakṛtāgasāśrukaluṣāmuttānayantyā	dṛśaṃ
māninyā	kṣatamānalāghavabhayādantardvidhaivāsyate ॥ 204 ॥</l>
</lg></b>
<p>8. <b>upekṣāvimarśo</b> yathā—</p>
<b><lg>
<l>vilīno visrambhassapadi tadapi prema galitaṃ
cyutāścitrākārāḥ praṇayasubhagāstā api giraḥ ।</l>
<l>priyasyaivaṃ	tattad	vinayabahiraṅgavyavasitaṃ
kimanyad	duḥkhānāṃ	hṛdaya! nagarīcatvaramasi ॥ 205 ॥</l>
</lg></b>
<p>9. <b>siddhivimarśo</b> yathā—(amaru. 97)</p>
<b><lg>
<l>bhrūbhedo	racitaściraṃ	nayanayorabhyastamāmīlanaṃ
rod‍dhuṃ śikṣitamādareṇa hasitaṃ maune'bhiyogaḥ kṛtaḥ ।</l>
<l>dhairyaṃ	kartumapi	sthirīkṛtamidaṃ	cetaḥ	kathañcinmayā
baddho mānaparigrahe parikaraḥ siddhistu daive sthitā ॥ 206 ॥</l>
</lg></b>
<pb n="1358"/>
<p>10. <b>asiddhivimarśo</b> yathā—(gāsa. 4.74)</p>
<b><lg>
<l>ṇid‌dābhaṃgo	āvaṃḍurattaṇaṃ dīharā	a	ṇīsāsā ।</l>
<l>jāaṃti jassa virahe teṇa samaṃ kīriso māṇo ॥ 207 ॥</l>
</lg></b>
<lg>
<l>(nidrābhṅga āpāṇḍuratvaṃ dīrghāśca niḥśvāsāḥ ।</l>
<l>jāyante yasya virahe tena samaṃ kīdṛśo mānaḥ ॥)</l>
</lg>
<p><b>mānavatyāḥ priyamuddiśya svaparapravṛttigarhaṇamupālambhaḥ ।</b></p>
<p>sa ṣoḍhā ātmaviṣayaḥ, priyaviṣayaḥ, ātmāśritaviṣayaḥ, (priyāśritaviṣayaḥ),
ubhayāśritaviṣayaḥ, anubhayāśritaviṣayaśceti । teṣu—</p>
<p>11. <b>ātmaviṣayo</b> yathā—</p>
<b><lg>
<l>aṇṇattihi ॰ ॰ ॰ tuha vāmo ॰ ॰ ॰ (?) ॥ 208 ॥</l>
</lg></b>
<p>yathā vā—(gāsa. 2.58)</p>
<b><lg>
<l>avahatthiūṇa sahiampiāiṃ jāṇaṃ kaeṇa ramio si ।</l>
<l>eāim̐	tāim̐	sokkhāim̐	saṃsao	jehi	jīassa ॥ 209 ॥</l>
</lg></b>
<lg>
<l>(apahastayitvā sakhījalpitāni yeṣāṃ kṛte na ramito'si ।</l>
<l>etāni	tāni	saukhyāni	saṃśayo	yairjīvasya ॥)</l>
</lg>
<p>12. <b>priyaviṣayo</b> yathā—</p>
<b><lg>
<l>sahiaṃ	māṇakkhalaṇaṃ	ṇāo	paḍivakkhavippiatthāṇaraso ।</l>
<l>sahio a tuha vioo mā lajjasu suhaa lajjiavvammi mae ॥ 210 ॥</l>
</lg></b>
<lg>
<l>(soḍhaṃ	mānaskhalanaṃ	jñātaḥ	pratipakṣavipriyasthānarasaḥ ।</l>
<l>soḍhaśca tava viyogo mā lajjasva subhaga lajjitavyamapi mayā ॥)</l>
</lg>
<p>yathā vā—</p>
<b><lg>
<l>paṃthia jaha uppaṇṇā taha avarajjaṃti kāmiṇīṇa piāmā (piaamā) ।</l>
<l>ṇa uṇa galiopaāraṃ purao dīsaṃti vippiāiṃ karittā ॥ 211 ॥</l>
</lg></b>
<lg>
<l>(pathika yathā utpannā tathā aparajyanti kāminīnāṃ priyatamāḥ ।</l>
<l>na punargalitopacāraṃ purato dṛśyante vipriyāṇi kṛtvā ॥)</l>
</lg>
<p>13. <b>ātmāśritaviṣayo</b> yathā—(amaru. 69)</p>
<b><lg>
<l>caraṇapatanaṃ	sāntvālāpā	manoharacāṭavaḥ
prasabhajanito gāḍhāśleṣo	haṭhāc‍ca	kacagrahaḥ ।</l>
<pb n="1359"/>
<l>sakhi bahuraso yasyāsvādaḥ sa eva na śaṅkyate
hṛdayadayite	kartuṃ	mānaḥ	kimatra	karomyaham ॥ 212 ॥</l>
</lg></b>
<p>yathā vā—(amaru. 11)</p>
<b><lg>
<l>tad‌vaktrābhimukhaṃ mukhaṃ vinamitaṃ dṛṣ‍ṭiḥ kṛtā pādayoḥ
tasyālāpakutūhalākulatare	śrotre	niruddhe	mayā ।</l>
<l>pāṇibhyāṃ ca tiraskṛtaḥ sapulakaḥ svedodgamo gaṇḍayoḥ
sakhyaḥ kiṃ karavāṇi yānti śataśo yatkañcuke sandhayaḥ ॥ 213 ॥</l>
</lg></b>
<p>14. <b>priyāśritaprabhutvaviṣayo</b> yathā—</p>
<b><lg>
<l>sāhasu vilāsiṇiaṇaṃ jea ahileṃti sarasāvarāhā piaviviā ।</l>
<l>kiṃ haadakkhiṇṇaguṇāṇaṃ pahavaṃtāṇa suhaa esa suhāo ॥ 214 ॥</l>
</lg></b>
<lg>
<l>{kathaya vilāsinījanameva abhilīyante sarasāparādhāḥ priyā—vividhāḥ ।</l>
<l>kiṃ	hatadākṣiṇyaguṇānāṃ	prabhavatāṃ	subhaga	eṣa	svabhāvaḥ ॥}</l>
</lg>
<p>yathā vā—(pṛ. 1329)</p>
<p>kīrai guṇo vi doso ॥ 215 ॥</p>
<p>15. <b>ubhayāśritapremaviṣayo</b> yathā—(amaru.)</p>
<b><lg>
<l>'purābhūdasmākaṃ tanuriyamabhinnaiva satatam' ॥ 216 ॥</l></lg></b> (pṛ. 894) ityādi ।
<p>yathā vā—(amaru. 38)</p>
<b><lg>
<l>kopo	yatra	bhrukuṭiracanā	vigraho	yatra	maunaṃ
yatrānyonyaṃ	smitamanunayo	dṛṣ‍ṭhipātaḥ	prasādaḥ ।</l>
<l>tasya	premṇastadidamadhunā	vaiśasaṃ	paśya	jātaṃ
tvaṃ pādānte luṭhasi na ca me manyumokṣaḥ khalāyāḥ ॥ 217 ॥</l>
</lg></b>
<p>16. <b>anubhayāśritasakhīviṣayo</b> yathā—(amaru. 92)</p>
<b><lg>
<l>niḥśvāsā	vadanaṃ	dahanti	hṛdayaṃ	nirmūlamunmūlyate
nidrā	naiti	na	dṛśyate	priyamukhaṃ	naktandivaṃ	rudyate ।</l>
<l>aṅgaṃ	śoṣamupaiti	pādapatitaṃ	yāvanna	sambhāvyate
sakhyaḥ kaṃ guṇamākalayya dayite mānaṃ vayaṃ kāritāḥ ॥ 218 ॥</l>
</lg></b>
<pb n="1360"/>
<p>yathā vā—</p>
<b><lg>
<l>mānonnatetyakaruṇetyatipaṇḍiteti mayyeva dhikkṛtiranekamukhī sakhīnām ।</l>
<l>dākṣiṇyamātramasṛṇena viceṣ‍ṭitena dhūrtasya tasya na guṇānupavarṇayanti ॥ 219 ॥</l>
</lg></b>
<p>(<b>9. prakīrṇakarmāṇi —11</b>)</p>
<p>atha pratibodhanaṃ, parihāsaḥ, upadeśa; pratibo/ṣedhanaṃ, upajāpaḥ, skhalitagopanamiti
prakīrṇakarmāṇi । tāni prāyaśaḥ sakhīdūtyoreveti tayorevodāhriyante । tatra—</p>
<p>1. <b>sakhīpratibodhanaṃ</b> yathā—(gāsa. 1.10)</p>
<b><lg>
<l>sahi erisi c‍cia gaī mā ruvvasu taṃsa—valia—muhaaṃdaṃ ।</l>
<l>eāṇaṃ	bāla—bāluṃki—taṃtukuḍilāṇaṃ	pemmāṇaṃ ॥ 220 ॥</l>
</lg></b>
<lg>
<l>(sakhi īdṛśyeva gatiḥ, mā rodīḥ tryasravalitamukhacandram ।</l>
<l>eteṣāṃ	bālakarkaṭītantukuṭilānāṃ	premṇām ॥)</l>
</lg>
<p>yathā vā—</p>
<b><lg>
<l>yad vaco viparītakāriṇi mayi premaskhale na śrutā
yat kalyāṇaparāṅ‌mukhi! priyatamaḥ pādānato nekṣitaḥ ।</l>
<l>paśyaitannanu	paśya	durnayatarorasyāpi	pāpaṃ	phalaṃ
yenendurdahano	tathā	malayajo	vāyuḥ	kuṭhārīkṛtaḥ! ॥ 221 ॥</l>
</lg></b>
<p>2. <b>dūtīpratibodhanaṃ</b> yathā—(gāsa. 6.16)</p>
<b><lg>
<l>kiṃ ruvasi kiṃ viva soasi kiṃ kuppasi suaṇu ek‍kamek‍kassa ।</l>
<l>pemmaṃ	visaṃ	va	visamaṃ	sāhasu	ko	ruṃdhiuṃ	tarai ॥ 222 ॥</l>
</lg></b>
<lg>
<l>(kiṃ rodiṣi kimiva śocasi kiṃ kupyasi sutanu ekaikasmai ।</l>
<l>prema	viṣamiva	viṣamaṃ	kathaya	ko	roddha‍uṃ	śak‍noti ॥)</l>
</lg>
<p>yathā vā—(amaru. 80)</p>
<b><lg>
<l>anālocya premṇaḥ pariṇatimanāpṛcch‌ya suhṛda—
stvayā darpānmānaḥ saralahṛdaye! samprati kṛtaḥ ।</l>
<l>samākṛṣ‍ṭā	hyete	virahadahanodbhāsuraśikhāḥ
svahastenāṅgārāstadalamadhunāraṇyaruditaiḥ	॥ 223 ॥</l>
</lg></b>
<pb n="1361"/>
<p>3. <b>sakhīparihāso</b> yathā—(kavyāda. 2.289)</p>
<b><lg>
<l>idamamlānamālāyā lag‍naṃ ‍ stanataṭe tava ।</l>
<l>chādyatāmuttarīyeṇa	navaṃ	nakhapadaṃ	sakhi ॥ 224 ॥</l>
</lg></b>
<p>yathā vā—(gāsa. 1.87)</p>
<b><lg>
<l>avalaṃbiamāṇaparammuhīe eṃtassa māṇiṇi! piassa ।</l>
<l>puṭṭha	pulauggamo	tuha	kahei	samuhaṭṭhiaṃ	hiaaṃ ॥ 225 ॥</l>
</lg></b>
<lg>
<l>(avalaṃmbitamānaparāṅ‌gamukhyā prāp‍tasya mānini! priyasya ।</l>
<l>pṛṣ‍ṭhapulakodgamastava	kathayati	sammukhasthitaṃ	hṛdayam ॥)</l>
</lg>
<p>yathā vā—(gāsa. 928ve.)</p>
<b><lg>
<l>ḍhakkesi caliavalae hatthe muṃcasi ahomuhī bāhaṃ ।</l>
<l>parirumbhasi ṇīsāse bahuaṃ te māṇaviṇṇāṇaṃ ॥ 226 ॥</l>
</lg></b>
<lg>
<l>(sthagayasi calitavalanau hastau muñcasyadhomukhī bāṣpam ।</l>
<l>pratiruṇatsi niḥśvāsān bahulaṃ te mānavijñānam ॥)</l>
</lg>
<p>4. <b>manopadeśeṣu sakhyupadeśo</b> yathā—(gāsa. 5.65)</p>
<b><lg>
<l>pāapaḍaṇāṇa	muddhe! rahasa-balāmoḍi-cuṃbiavvāṇa ।</l>
<l>daṃsaṇamettapasijjiri! cukkasi	suhāṇaṃ	bahuāṇaṃ ॥ 227 ॥</l>
</lg></b>
<lg>
<l>(pādapatanānāṃ	mugdhe	rabhasabalātkāracumbitavyānām ।</l>
<l>darśanamātraprasādaśīle vañcitāsi sukhānāṃ bahukānām ॥)</l>
</lg>
<p>yathā vā—(gāsa. 5.32)</p>
<b><lg>
<l>pāapaḍio ṇa gaṇio, piaṃ bhaṇaṃto vi appiaṃ bhaṇio ।</l>
<l>vaccaṃto vi ṇa ruddho, bhaṇa kassa kae kao māṇo ॥ 228 ॥</l>
</lg></b>
<lg>
<l>(pādapatito na gaṇitaḥ priyaṃ bhaṇannapyapriyaṃ bhaṇitaḥ ।</l>
<l>gañchannapi na niruddho bhaṇa kasya kṛte kṛto mānaḥ ॥)</l>
</lg>
<p>5. <b>dūtyupadeśo</b> yathā—(gāsa. 895ve.)</p>
<b><lg>
<l>jai puttali! bahuehiṃ aṇuṇaasokkhehi atthi de kajjaṃ ।</l>
<l>rua	tāva	geṇha	māṇaṃ	khaṇamettaṃ	tammi	suhaammi ॥ 229 ॥</l>
</lg></b>
<pb n="1362"/>
<lg>
<l>(yadi putrike bahubhiranunayasaukhyairasti te kāryam ।</l>
<l>ruda tāvat gṛhāṇa mānaṃ kṣaṇamātraṃ tasmin subhage ॥)</l>
</lg>
<p>yathā vā—(gāsa. 894ve.)</p>
<b><lg>
<l>aṇuṇaapasaraṃtapiapaḍaṇūsavaṃ	sarahasaṃ	cuṃbaṇasuhelliṃ ।</l>
<l>eāi a aṇṇāi a avasovva kao phalai māṇo ॥ 230 ॥</l>
</lg></b>
<lg>
<l>(anunayaprasaratpriyapatanotsavaṃ sarabhasaṃ cumbanasukhakelim ।</l>
<l>etāni cānyāni cāvaśa eva kṛtaḥ phalati mānaḥ ॥)</l>
</lg>
<p>6. <b>mānapratiṣedhe sakhīpratiṣedho</b> yathā—(gāsa. 6.22)</p>
<b><lg>
<l>māṇummattāem̐ tae akāraṇaṃ kāraṇaṃ kuṇaṃtīe ।</l>
<l>addaṃsaṇeṇa	pemmaṃ	viṇāsiaṃ	poḍhavāeṇa ॥ 231 ॥</l>
</lg></b>
<lg>
<l>(mānonmattayā tayā akāraṇaṃ kāraṇaṃ kurvatyā ।</l>
<l>adarśanena	prema	vināśitaṃ	prauḍhavādena ॥)</l>
</lg>
<p>yathā vā—(gāsa. 4.9)</p>
<b><lg>
<l>jaṃ jaṃ pihulaṃ aṃgaṃ taṃ taṃ jāaṃ kisoari kisaṃ te ।</l>
<l>jaṃ jaṃ taṇuaṃ taṃ taṃ vi ṇiṭṭhiaṃ kiṃ tha māṇeṇa ॥ 232 ॥</l>
</lg></b>
<lg>
<l>(yadyadvikalamaṅga tattajjātaṃ kṛśodari kṛśaṃ te ।</l>
<l>yadyattanukaṃ tattadapi niṣ‍ṭhitaṃ kimatra mānena ॥)</l>
</lg>
<p>7. <b>dūtīpratiṣedho</b> yathā—(gāsa. 126ve.)</p>
<b><lg>
<l>suhaā vi suṃdari vi hu taruṇī vi hu māṇaṇitti ā putti ।</l>
<l>caṃdaṇalaṭṭhi	vva	bhuaṃgadūmiā	kiṃ	ṇu	dūmesi ॥ 233 ॥</l>
</lg></b>
<lg>
<l>(subhagāpi sundaryapi khalu taruṇyapi khalu māninīti ā putri ।</l>
<l>candanalateva	bhujaṅgadūnā	kiṃnu	dunoṣi ॥)</l>
</lg>
<p>yathā vā—(gāsa. 1.45)</p>
<b><lg>
<l>ṇaiūrasaccahe jovaṇammi diahesu ṇiccapahiesu ।</l>
<l>aṇiattāsu	a	rāīsu	putti	kiṃ	daḍḍhamāṇeṇa ॥ 234 ॥</l>
</lg></b>
<lg>
<l>{nadīpūrasadṛśe	yauvane	divaseṣu	nityapathikeṣu ।</l>
<l>anirvṛtāsu ca rātriṣu putri kiṃ dagdhamānena ॥}</l>
</lg>
<pb n="1363"/>
<p>8. <b>nāyakopajāpeṣu sakhyupajāpo</b> yathā—(gāsa. 121ve.)</p>
<b><lg>
<l>kajjaṃ viṇa vi kaamāṇaḍaṃbarā pulaabhiṇṇasavvaṃgī ।</l>
<l>ujjallāliṃgaṇasokkhalālasā putti muṇiāsi varāī ॥ 234 ॥</l>
</lg></b>
<lg>
<l>(kāryaṃ	vināpi	kṛtamānaḍambarā	pulakabhinnasarvāṅgī ।</l>
<l>ujvalāliṅganasaukhyalālasā putri jñātāsi varākī ॥)</l>
</lg>
<p>yathā vā—(gāsa. 3.77)</p>
<b><lg>
<l>aṇuṇaapasāiāe tujjha varāhe ciraṃ gaṇaṃtīe ।</l>
<l>apahuttohaahatthaṃgulīe	tīe	ciraṃ	ruṇṇaṃ ॥ 236 ॥</l>
</lg></b>
<lg>
<l>(anunayaprasāditayā tavāparādhāṃś‍ciraṃ gaṇayantyā ।</l>
<l>aprabhūtobhayahastāṅragulyā tayā ciraṃ ruditam ॥)</l>
</lg>
<p>9. <b>dūtyupajāpo</b> yathā—(gāsa. 4.52)</p>
<b><lg>
<l>kaṃḍujjuā varāī ajja tae sā kaāvarāheṇa ।</l>
<l>alasāiaruṇṇaviaṃbhiāi diaheṇa sikkhaviā ॥ 237 ॥</l>
</lg></b>
<lg>
<l>(kāṇḍarjukā varākī adya tvayā kṛtāparādhena ।</l>
<l>alasāyitaruditavijṛmbhitāni divasena śikṣitā ॥)</l>
</lg>
<p>yathā vā—</p>
<b><lg>
<l>sabbhāvasiṇehavevirīe	jeṇa	tumaṃ	nivattaṃto ।</l>
<l>sā suhaa patta dūīkulavilakkhevva se didṭhī ॥ 238 ॥</l>
</lg></b>
<lg>
<l>(sadbhāvas‍nehavepanaśīlāyāḥ yena tvaṃ nivartamānaḥ ।</l>
<l>sā subhaga! patradūtīkulavilakṣeva tasyāḥ dṛṣ‍ṭiḥ ॥)</l>
</lg>
<p>10. <b>skhalitagopaneṣu sakhīgopanaṃ</b> yathā—(gāsa. 909ve.)</p>
<b><lg>
<l>veārijjasi muddhe gottakkhalaṇeṇa mā khu tuṃ ruvasu ।</l>
<l>kiṃ va ṇa pecchasi aṇṇaha eddahamettehi acchīhiṃ ॥ 239 ॥</l>
</lg></b>
<p>(vyākulīkriyase mugdhe! gotraskhalanena mā khalu tvaṃ rodīḥ।
kiṃ vā na paśyasyanyathā etāvanmātrābhyāmakṣibhyām॥)</p>
<p>yathā vā—(gāsa. 908ve.)</p>
<b><lg>
<l>ai caṃḍi kiṃ ṇa pecchasi jai so vāharai aṇṇagotteṇa ।</l>
<l>aha de icchai maccharapaṇacciacchaṃ muhaṃ dad‌ṭhuṃ ॥ 240 ॥</l>
</lg></b>
<pb n="1364"/>
<lg>
<l>(ayi caṇḍi! kiṃ na paśyasi yat sa vyāharatyanyagotreṇa ।</l>
<l>asau ta icchati matsarapraṇartitākṣi! mukhaṃ draṣ‍ṭum ॥)</l>
</lg>
<p>11. <b>dūtīgopanaṃ</b> yathā—(gāsa. 967ve.)</p>
<b><lg>
<l>keligottakkhalaṇe vi kuppae kaiaaṃ aāṇaṃtī ।</l>
<l>dud‌dama! mua parihasaṃ ajjā saccaṃ cia paruṇṇā ॥ 241 ॥</l>
</lg></b>
<lg>
<l>(kelīgotraskhalane'pi kupyati kaitavamajānantī ।</l>
<l>durdama! muñca parihāsaṃ āryā satyameva praruditā ॥)</l>
</lg>
<p>yathā vā—(gāsa. 907ve.)</p>
<b><lg>
<l>mā velavesu bahuaṃ puttaa! aliaihi gottehiṃ ।</l>
<l>esā vi jāṇaiccia parihāsonmissabhaṇiāiṃ ॥ 242 ॥</l>
</lg></b>
<lg>
<l>(mā vyākulaya bahukaṃ putraka! alīkairgotraiḥ ।</l>
<l>eṣāpi	jānātyeva	parihāsonmiśrabhaṇitāni ॥)</l>
</lg>
<b>(10. mānavikārāḥ—6), (11. manopalakṣaṇasthānāni—6)</b>
<p>athāsya ṣaḍ <b>vikārā</b> bhavanti—'jāyate, vivardhate, vivartate, vipariṇamate,
apakṣīyate, vinaśyatīti ।</p>
<p>ṣaṭ <b>copalakṣaṇasthānāni</b>—'hṛdayaṃ, cakṣuṣī, vaktraṃ, vāgvapuśceṣ‍ṭe'ti । teṣu—</p>
<p>1. <b>jāyate</b> yathā—</p>
<b><lg>
<l>dhūmāyate manasi mūrcchati ceṣ‍ṭiteṣu sanadīpyate vapuṣi cakṣuṣi jājvalīti ।</l>
<l>vaktre parisphurati vāci vijṛmbhate'syāḥ kāntāparādhajanito bata mānavahriḥ ॥ 243 ॥</l>
</lg></b>
<p>2. <b>vivardhate</b> yathā—</p>
<b><lg>
<l>bhruvorbhedaḥ śedo manasi vacasi śvāsabhṛśatā
dṛśorbāṣpaḥ	kampo	vapuṣi	kucayoraśrunicayaḥ ।</l>
<l>vimohaśceṣ‍ṭāsu	sphuritapunaruktānyadharayo—
stavākalpaḥ ko'yaṃ bata taruṇi manena vihitaḥ ॥ 244 ॥</l>
</lg></b>
<p>3. <b>vivartate</b> yathā—</p>
<b><lg>
<l>tadevajihyākṣaṃ	mukhamaviśadāstā	gira	imāḥ
sa	evāṅgakṣepo	mayi	sarasamāśliṣyati	tanum ।</l>
</lg></b>
<pb n="1365"/>
<b><lg>
<l>yaduktapratyuktaṃ	tadapadu	śiraḥ	kampanaparaṃ
priyā	manenāho	punarapi	kṛtā	me	navavadhūḥ ॥ 245 ॥</l>
</lg></b>
<p>4. <b>vipariṇamate</b> yathā—</p>
<b><lg>
<l>āruṇyaṃ paripīya gaṇḍaphalake labdhodayaḥ pāṇyimā
viśrāntasphurito'dharastaralatāṃ	śvāsānilairnīyate ।</l>
<l>muktā sauṣ‍ṭhavakarkaśā ca valanā kārśyaślathairaṅgakaiḥ
kaṣ‍ṭo mānakalistanurna sahate tvaṃ kopanā kiṃ bruve ॥ 246 ॥</l>
</lg></b>
<p>5. <b>apakṣīyate</b> yathā—(amaru. 28)</p>
<b><lg>
<l>bhrūbhede racite'pi dṛṣ‍ṭiradhikaṃ sotkaṇṭhamud‌vīkṣate
ruddhāyāmapi vāci sāsmitāmidaṃ dagdhānanaṃ jāyate ।</l>
<l>kārkaśyaṃ janite vicetasi tanū romāñcamālambate
dṛṣ‍ṭe nirvahaṇaṃ bhaviṣyati kathaṃ mānasya tasmiñ jane ॥ 247 ॥</l>
</lg></b>
<p>6. <b>vinaśyati</b> yathā—(amaru. 160)</p>
<b><lg>
<l>dṛṣ‍ṭe locanavartmanā mukulitaṃ pārśvasthite vaktrava—
nnyagbhūtaṃ bahirāsitaṃ pulakavat sparśaṃ samātanvatī ।</l>
<l>nīvībandhavadāgataṃ śithilatāṃ sambhāṣamāṇe priye
manenāpasṛtaṃ hriyeva sudṛśaḥ pādaspṛśi preyasi ॥ 248 ॥</l>
</lg></b>
<b>(12. manotpattikāraṇāni—12)</b>
<p>athāto mānotpattikāraṇāni—'vipriyakaraṇaṃ,	priyākaraṇaṃ,	vāritavāmatā,
kāmacāraḥ,	svarūpatānyatvaṃ,	śāṭhyaṃ,	pratāraṇaṃ,	khaṇḍanam,	avajñānam,	akṛtajñatā,
sapat‍nī—nāmagrahaṇaṃ,	gotraskhalanami'ti । teṣu—</p>
<p>1. <b>vipriyakaraṇaṃ</b> yathā—(harivi.)</p>
<b><lg>
<l>taṃ tiasakusumadāṇaṃ/maṃ hariṇā ṇimmahia—surahi—gaṃdhāmoaṃ ।</l>
<l>appaṇaaṃ pi dūmia—paṇaiṇi—hiaeṇa ruppiṇie viiṇṇaṃ ॥ 249 ॥</l>
</lg></b>
<lg>
<l>(tat tridaśakusumadāma hariṇā nirmathitasurabhigandhāmodam ।</l>
<l>apraṇayitamapi dūnapraṇayinīhṛdayena rukmiṇyai vitīrṇam ॥)</l>
</lg>
<pb n="1366"/>
<p>2. <b>priyākaraṇaṃ</b> yathā—(śāku. 5.23)</p>
<b><lg>
<l>mayyeva	vismaraṇadāruṇacittavṛttau	vṛttaṃ	rahaḥpraṇayamapratipadyamāne ।</l>
<l>bhedād bhruvoḥ kuṭilayoratilohitākṣyā	bhagnaṃ śārāsanamivātiruṣā smarasya ॥ 250 ॥</l>
</lg></b>
<p>3. <b>vāritavāmatā</b> yathā—(gāsa. 4.4)</p>
<b><lg>
<l>jaha jaha vāei pio taha taha ṇaccāmi caṃcale pemme ।</l>
<l>vallī	valei	aṅgaṃ	sahāvathaddhe	virukkhammi ॥ 251 ॥</l>
</lg></b>
<lg>
<l>(yathā yathā vādayati priyastathā tathā nṛtyāmi cañcale premṇi ।</l>
<l>vallī	valayatyaṅgaṃ	svabhāvastabdhe'pi	vṛkṣe ॥)</l>
</lg>
<p>4. <b>kāmacāro</b> yathā—</p>
<b><lg>
<l>dūsahakaāvarāhaṃ avarahe vi gurue pasāāhimuhaṃ ।</l>
<l>appacchaṃdapaataṃ piaṃ ca pemmaṃ ca doṇṇa vi huuccaṃti ॥ 252 ॥</l>
</lg></b>
<lg>
<l>(dussahakṛtāparādhaṃ aparādhe'pi guruke prasādābhimukham ।</l>
<l>ātmachandapravṛttaṃ priyaṃ ca prema ca dve api khalūcyete ॥)</l>
</lg>
<p>5. <b>svarupatānyatvaṃ</b> (gāsa. 6.6)</p>
<b><lg>
<l>īsāmacchara—rahiehiṃ ṇivviārehi māmi acchīhiṃ ।</l>
<l>eṇhiṃ jaṇo jaṇaṃ miva ṇirikkhae kahaṃ ṇa jhijjāmo ॥ 253 ॥</l>
</lg></b>
<lg>
<l>(īrṣyāmatsararahitābhyāṃ nirvikārābhyāṃ mātulānyakṣibhyām ।</l>
<l>idānīṃ jano janamiva nirīkṣate kathaṃ na kṣīyāmahe ॥)</l>
</lg>
<p>6. <b>śāṭhyaṃ</b> yathā—</p>
<b><lg>
<l>paḍibhiṃdai hoṃtavaraṃ ghariṇī daiaṃ paraṃmuhaṇuvaṇṇaṃ ।</l>
<l>vāsagharadīraeṇaṃ	ṇīsāsaṃdoliasiheṇa ॥ 254 ॥</l>
</lg></b>
<lg>
<l>(pratibhinatti bhavadvaraṃ gṛhiṇī dayitaṃ parāṅ‍mukhasup‍tam ।</l>
<l>vāsagṛhadīpakena	niśvāsāndolitaśikhena ॥)</l>
</lg>
<p>7. <b>pratāraṇaṃ</b> yathā—(gāsa. 4.52)</p>
<b><lg>
<l>kaṃḍujjāā varāī sā ajja tae sā kaāvarāheṇa ।</l>
<l>alasāiaruṇṇaviaṃbhiaṃ	diaheṇa	sikkhaviā ॥ 255 ॥</l>
</lg></b>
<pb n="1367"/>
<lg>
<l>(kāṇḍarjukā varākī sā'dya tvayā kṛtāparādhena ।</l>
<l>alasāyitasaṃjñāvijṛmbhitaṃ	divasena	śikṣitā ॥)</l>
</lg>
<p>8. <b>khaṇḍanaṃ</b> yathā—(gāsa. 7.53)</p>
<b><lg>
<l>paccūsāgaa	ṇavarattapiāloaloaṇāṇaṃda ।</l>
<l>aṇṇatthakkhaviasavvari ṇahahūsaṇa diṇavai ṇamo de ॥ 256 ॥</l>
</lg></b>
<lg>
<l>(pratyūṣāgata!	navarak‍tapriyāloka!	locanānanda! ।</l>
<l>anyatrakṣapitaśarvarīka! nakha/bhobhūṣaṇa! dinapate! namaste ॥)</l>
</lg>
<p>9. <b>avajñānaṃ</b> yathā—(gāsa. 2.46)</p>
<b><lg>
<l>ummūlaaṃti va hiaaṃ imā ire tuha virajjamāṇassa ।</l>
<l>avahīraṇavasavisaṃṭhula—valaṃta—ṇaaṇaddha—diṭṭhāiṃ ॥ 257 ॥</l>
</lg></b>
<lg>
<l>(unmūlayantīva hṛdayaṃ imāni re tava virajyamānasya ।</l>
<l>avadhīraka—savisaṃṣ‍ṭhula—valannayanārdhadṛṣ‍ṭāni ॥)</l>
</lg>
<p>10. <b>akṛtajñatā</b> yathā—(gāsa. 5.45)</p>
<b><lg>
<l>akaaṇṇua tujjha kae pāusarāīṃsu jaṃ mae khuṇṇaṃ ।</l>
<l>uppekkhimo alajjira ajja vi taṃ gāmacikkhillaṃ ॥ 258 ॥</l>
</lg></b>
<lg>
<l>(akṛtajña! tava kṛte prāvṛḍrātriṣu yo mayā kṣuṇṇaḥ ।</l>
<l>utpaśyāmi alajjāśīla! adyāpi taṃ grāmapaṅkam ॥)</l>
</lg>
<p>11. <b>sapat‍nīnāmagrahaṇaṃ</b> yathā—</p>
<b><lg>
<l>nirmagnena	mayāmbhasi	smarabharādālissamāliṅgitā
kenālīkamidaṃ tavādya kathitaṃ rādhe! mudhā tāmyasi ।</l>
<l>ityutsvapnaparamparāsu śayane śrutvā vacaśśārṅgiṇaḥ
savyājaṃ śithilīkṛtaḥ kamalayā kaṇṭhagrahaḥ pātu vaḥ॥ 259 ॥</l>
</lg></b>
<p>12. <b>gotraskhalanaṃ</b> yathā—</p>
<b><lg>
<l>agghai	gottakkhalaṇe	paccakkha-ṇigalia-saṃgalaṃta-visāo ।</l>
<l>eṃtaṇiattia—bāho ṇetta—ṇiatta—dai—uttaro juaijaṇo ॥ 260 ॥</l>
</lg></b>
<lg>
<l>(arghati gotraskhalane pratyakṣanirgalad/saṅgalad‌viṣādaḥ ।</l>
<l>etannivartitabāṣpo	netranivṛttadayitottaro	yuvatijanaḥ ॥)</l>
</lg>
<pb n="1368"/>
<p>(<b>13. manopalakṣaṇāni—12</b>)</p>
<p>mānopalakṣaṇāni—'avajñānam,	atyādaraḥ,	vikṛtavīkṣaṇam,	anālokaḥ,
asambhāṣaṇaṃ,	vākpāruṣyam,	aśrūdgamaḥ,	dīrghaniḥśvāsaḥ,	avilakṣasmitaṃ,	vyājanivṛttiḥ,
atyantānukūlyaṃ,	prasādhanāgrahaṇamiti । teṣu</p>
<p>1. <b>avajñānaṃ</b> yathā—(kusaṃ. 8.49)</p>
<b><lg>
<l>nirvibhujya daśanacchadaṃ tato vāci bharturavadhīraṇāparā ।</l>
<l>śailarājatanayā samīpagāmālalāpa vijayāmahetukam ॥ 261 ॥</l>
</lg></b>
<p>2. <b>atyādaro</b> yathā—(amaru. 14)</p>
<b><lg>
<l>kṛto	dūrādeva	smitamadhuramabhyudgamavidhiḥ
śirasyājñā	nyastā	prativacanamapyānatimati ।</l>
<l>na dṛṣ‍ṭeḥ śaithilyānmilanamiti ceto dahati māṃ
nigūḍhāntaḥkopā	kaṭhinahṛdaye	saṃvṛtiriyam ॥ 262 ॥</l>
</lg></b>
<p>3. <b>vikṛtavīkṣaṇaṃ</b> yathā—(gāsa. 920 ve.)</p>
<b><lg>
<l>dāvaṃteṇa tuha muhaṃ bhumaā/bhaṅgammi hoṃta—ṇava—soham ।</l>
<l>akaeṇa uvakaaṃ ajja maṇṇuṇā majjha pasiacchi ॥ 263 ॥</l>
</lg></b>
<lg>
<l>(darśayatā tava mukhaṃ bhrūbhaṅge bhaviṣyatravaśobham ।</l>
<l>akṛtenopakṛtamadya manyunā mama, prasṛtākṣi! ॥)</l>
</lg>
<p>4. <b>anāloko</b> yathā—</p>
<b><lg>
<l>sphurasi bāhulate! kimanarthakā tvamapi locana! vāma bhava sthiram ।</l>
<l>tamahamāgatamapyaparādhinaṃ	na	parirabdhumalaṃ na ca vīkṣitum ॥ 264 ॥</l>
</lg></b>
<p>5. <b>asambhāṣaṇaṃ</b> yathā—</p>
<b><lg>
<l>vāhippaṃtīva-vahū-ullāvaṃ-ṇavavarassa ṇa hu dei ।</l>
<l>dāvei	appaṇo	hatthaṃ	vāragaā	sā	ṇāhaṃ ॥ 265 ॥</l>
</lg></b>
<lg>
<l>(vyāhriyamāṇaiva vadhūḥ ullāpaṃ navavarasya na khalu dadāti ।</l>
<l>darśayati	ātmano	hastaṃ	dvāragatā	sā	nātham ॥)</l>
</lg>
<p>6. <b>vākpārupyaṃ</b> yathā—(gāsa. 946ve.)</p>
<b><lg>
<l>huṃ ṇillajja samosara taṃ cia aṇuṇesu jaā de vaaṇe ।</l>
<l>pāaṃguṭṭhālattaaraseṇa	tilaaṃ	viṇimmaviaṃ ॥ 266 ॥</l>
</lg></b>
<pb n="1369"/>
<lg>
<l>(huṃ nirlajja samapasara tāmevānunaya yayā te vadane ।</l>
<l>pādāṅguṣ‍ṭhālaktakarasena	tilakaṃ	vinirmitam ॥)</l>
</lg>
<p>7. <b>aśrūdgamo</b> yathā—</p>
<b><lg>
<l>dūsahamaṃtupautto	muhutta—saṃgalia—dhīra—paḍiutto/ṇivvatto ।</l>
<l>ṇaaṇaṃtaparikkhalio ṇa paḍai tīe maḍaaṃ baholai/vahai vāho ॥ 267 ॥</l>
</lg></b>
<lg>
<l>(dussahamanyupravṛttaḥ	muhūrtasaṅgalitadhairyapratigup‍taḥ ।</l>
<l>nayanāntapariskhalito na patati tasyā mṛdukaṃ vahati bāṣpaḥ ॥)</l>
</lg>
<p>8. <b>dīrghaniḥśvāso</b> yathā—(gāsa. 6.18)</p>
<b><lg>
<l>dhīrakkhaliaṇiattā	dūraviaṃbhaṃtarosapaḍivajjhaṃtā ।</l>
<l>pasaraṃti seagaruā vīsamiūṇa piammi se ṇīsāsā ॥ 268 ॥</l>
</lg></b>
<lg>
<l>(dhairyaskhalitanivṛttā	dūravijṛmbhamāṇaroṣapratipadyamānāḥ ।</l>
<l>prasaranti svedagurukā viśramya priye tasyā niḥśvāsāḥ ॥)</l>
</lg>
<p>9. (a) <b>vilakṣasmitaṃ</b> yathā—(gāsa. 6.18)</p>
<b><lg>
<l>bāhollaphuria—gaṃḍāharāe bhaṇiaṃ vilakkhahasirīe ।</l>
<l>ajja vi kiṃ rūsijjai savahāvatthaṃ gaaṃ pemmaṃ ॥ 261 ॥</l>
</lg></b>
<lg>
<l>(bāṣpārdrasphuritagaṇḍādharayā bhaṇitaṃ vilakṣahasanaśīlayā ।</l>
<l>adyāpi	kiṃ	ruṣyate	śapathāvasthāṃ	 gataṃ	prema ॥)</l>
</lg>
<p>10. <b>vyājanivṛtti</b>ryathā—(gāsa. 917ve.)</p>
<b><lg>
<l>piaamaviiṇṇacasaaṃ acakkhiaṃ piasahīem̐ deṃtīe ।</l>
<l>abhaṇaṃtīem̐ vi māṇaṃsiṇīe kahio ccia viroho ॥ 270 ॥</l>
</lg></b>
<lg>
<l>{priyatamavitīrṇacaṣakam asvaditaṃ priyasakhyai dadatyā ।</l>
<l>abhaṇantyāpi	manasvinyā	kathita	eva	virodhaḥ ॥}</l>
</lg>
<p>11. <b>atyantānukūlyaṃ</b> yathā—</p>
<b><lg>
<l>jalaviṇabījasikāmaṃ bhaṇiaṃ cakareḍitaṃ tahā turiaṃ ।</l>
<l>paṃsātubharodevaṃghaliaṃ	ṇa	ccia	kabhei	bhoi ॥ 271 ॥</l>
</lg></b>
<p>12. <b>prasādhanāgrahaṇaṃ</b> yathā—(harivi.)</p>
<b><lg>
<l>kīsa	maliāvaaṃsaṃ	vaṇṇa—ṇīsāsa—paṃḍurāhararāaṃ ।</l>
<l>vaaṇaṃ vahasi kisoari karasaṃkāmiakapolapattālekkhaṃ ॥ 272 ॥</l>
</lg></b>
<pb n="1370"/>
<lg>
<l>(kasmāt	malināvataṃsaṃ	bahalaśvāsapraguṇitādharatāpam ।</l>
<l>vadanaṃ vahasi kṛśodari karasaṅkrāmitakapolapatrālekhyam ॥)</l>
</lg>
<p>(<b>14. mānoddīpanāni—12</b>)</p>
<p>atha	mānoddīpanāni—'vayasyāvākyaṃ,	vipakṣasatridhiḥ,	sakhīvailakṣyaṃ,
sapat‍nyupahāsaḥ,	saubhāgyadarśanaṃ,	dākṣiṇyoktiḥ,	atyantopekṣā,	draṣ‍ṭavyapralāpaḥ,
aparādhasmaraṇaṃ,	vivakṣānukampā,	ārdrāparādhatā,	priyānunaya iti । teṣu'</p>
<p>1. <b>vayasyāvākyaṃ</b> yathā—</p>
<b><lg>
<l>sakhi sthitvā sthitvā kucakalaśayoraśruvisarai—
rupāntau siñcantī kimidamadhunā rodiṣi mṛṣā ।</l>
<l>alaṃ cāsmābhirvā niravadhi tadaivātra ruditaṃ
tṛṇacchanne kūpe kathamapi yadaivāsi patitā ॥ 273 ॥</l>
</lg></b>
<p>2. <b>vipakṣasannidhi</b>ryathā—(harivi.)</p>
<b><lg>
<l>sarisa-paḍivakkha-purao hiaammi auvva-māṇa-bhaṃga-kalusie ।</l>
<l>samasuhadukkhammi jaṇe virikkaseso vi se ṇa māi amariso ॥ 274 ॥</l>
</lg></b>
<lg>
<l>(sadṛśapratipakṣapurato	hṛdaye	apūrvamānabhaṅgakaluṣite ।</l>
<l>samasukhaduḥkhe jane viriktaśeṣo'pi tasyā na māti amarṣaḥ ॥)</l>
</lg>
<p>3. <b>sakhīvailakṣyaṃ</b> yathā—(harivi.)</p>
<b><lg>
<l>gottakkhaliammi pie maṇṇe pāuḍia-sāhi-ṇivesia-ṇaaṇaṃ ।</l>
<l>āūramāṇa-vāhaṃ	kīem̐	vi	ṇivvoliāharaṃ	ṇīsasiaṃ ॥ 275 ॥</l>
</lg></b>
<lg>
<l>(gotraskhalite priye manye prakaṭitasakhī—niveśitanayanam ।</l>
<l>āpūryamāṇa—bāṣpaṃ kayāpi malinitādharaṃ niḥśvasitam ॥)</l>
</lg>
<p>4. <b>sapat‍nyupahāso</b> yathā—</p>
<b><lg>
<l>'sahiaṃ māṇakkhalaṇam' ॥ 276 ॥ (pṛ. 1358)</l></lg></b> ityādi ।
<p>5. <b>saubhāgyadarśanaṃ</b> yathā—(gāsa. 6.28)</p>
<b><lg>
<l>thorasuehiṃ	ruṇṇaṃ	savattivaggeṇa pupphavaiāe ।</l>
<l>bhuasiharaṃ	paiṇo	pecchiūṇa	siramaggatuppaliaṃ ॥ 277 ॥</l>
</lg></b>
<pb n="1371"/>
<lg>
<l>(sthūlāśrubhī	ruditaṃ	sapat‍nīvargeṇa	puṣpavatyāḥ ।</l>
<l>bhujaśikharaṃ patyuḥ prekṣya śiromagnavarṇalip‍tam ॥)</l>
</lg>
<p>6. <b>dakṣiṇyokti</b>ryathā—(gāsa. 4.53)</p><b><lg>
<l>avarāhehiṃ vi ṇavi taha patia jaha maṃ/taṃ imehiṃ dūmesi ।</l>
<l>avahatthiasabbhāvehiṃ	suhaa	dakkhiṇṇabhaṇiehiṃ ॥ 278 ॥</l>
</lg></b>
<lg>
<l>(aparādhairapi naiva tathā pratīhi yathā mamebhirdunoṣi ।</l>
<l>apahastitasadbhāvaiḥ	subhaga!	dākṣiṇyabhaṇitaiḥ ॥)</l>
</lg>
<p>7. <b>atyantopekṣā</b> yathā—</p>
<b><lg>
<l>priyasakhi! yayoḥ premagranthistathā prathamaḥ sa nau
sphuṭitapiṭharībandhaślāghyo	vipakṣagṛhe'pyabhūt ।</l>
<l>janavadadhunā	sadmanyāvāṃ	vasāva	ihaiva	tau
dhigaparicitaṃ	prema	strīṇāṃ cirāya ca jīvitam ॥ 279 ॥</l>
</lg></b>
<p>8. <b>draṣ‍ṭavyapralāpo</b> yathā—</p>
<b><lg>
<l>auoccia accasure kajjaliāharakaresi kīsavahe ।</l>
<l>kiṇṇai	ua	sassaṃlajjaṇijjai	hatthavāeṇa ॥ 280 ॥</l>
</lg></b>
<p>9. <b>aparādhasmaraṇaṃ</b> yathā—(gāsa. 913ve.)</p>
<b><lg>
<l>kaaviccheo	sahībhaṃgibhaṇiasaṃbhāviāparāhāe ।</l>
<l>jhaḍiā pallavai puṇo ṇaaṇa—kaolesu kovatarū ॥ 281 ॥</l>
</lg></b>
<lg>
<l>(kṛtavicchedaḥ	sakhībhaṅgibhaṇitasambhāvitāparādhāyāḥ ।</l>
<l>jhaṭityāpallavayate	punarnayanakapoleṣu kopataruḥ ॥)</l>
</lg>
<p>10. <b>vipakṣānukampā</b> yathā—</p>
<b><lg>
<l>jāmiahiaapaharisā agahiāattaṇa vimukkamaccharamahurā ।</l>
<l>aṇuaṃpaṃtī ṇa/vavioaṃ jasavattīṇa me suā uvvahai ॥ 282 ॥</l>
</lg></b>
<lg>
<l>(yāmikahṛdayapraharṣā agṛhītātmanāṃ vimuktamatsaramadhurā ।</l>
<l>anukampamānā navaviyogaṃ sapat‍nīnāṃ me sutā ud‌vahati ॥)</l>
</lg>
<p>11. <b>ārdrāparādhatā</b> yathā—</p>
<b><lg>
<l>sāhasu vilāsiṇiaṇaṃ je āhileṃti sarasāvarāhā piaā ।</l>
<l>kiṃ	haa	dakkhaṇaguṇā	pahavaṃtāṇa	suhaa	esa	sahāo ॥ 286 ॥</l>
</lg></b>
<pb n="1372"/>
<lg>
<l>(kathaya vilāsinījanameva abhilīyante sarasāparādhāḥ priyāḥ ।</l>
<l>kiṃ	hatadākṣiṇyaguṇānāṃ	prabhavatāṃ/subhaga	eṣa	svabhāvaḥ ॥)</l>
</lg>
<p>12. <b>priyānunayo</b> yathā—(kirātā. 8.64)</p>
<b><lg>
<l>priyeṇa siktā paramaṃ vipakṣataś‍cukopa kācinna tutoṣa sāntvanaiḥ ।</l>
<l>janasya rūḍhapraṇayasya cetasaḥ kimapyamarṣo'nunaye bhṛśāyate ॥ 284 ॥</l>
</lg></b>
<p>(<b>15. mānavilāsāḥ—12</b>)</p>
<p>atha mānavilāsāḥ । tatra <b>savyalīkapreyaso vāṅ‌manaḥkāyakṛtapravṛttidarśanajanmā
priyāvakroktivinyāso mānavilāsaḥ ।</b> sa dvidhā, sammukhaḥ parāvṛttaśca । tayoḥ
priyābhimukhye sammukhaḥ । so'pi dvidhā—śuddho miśraśca । tayorapi śuddhastridhā—
vākpavṛttijaḥ, manaḥpravṛttijaḥ, kāyapravṛttijaśca । miśro'pi tridhā । vāṅ‌manaḥpravṛttijaḥ,
vākkāyapravṛttijaḥ, kāyapravṛttijaśca । priyamuddiśya sakhyānyābhimukhye parāvṛttaḥ । so'pi
dvidhā—cetanaviṣayo'cetanaviṣayaśca । tayoścetanaviṣayastridhā sāmānyaniṣ‍ṭhaḥ, viśeṣaniṣ‍ṭhaḥ,
kalpanāniṣ‍ṭhaśca ।	acetanaviṣayo'pi tridhā—pratyakṣaviṣayo'pratyakṣaviṣayo'nirdhārita—
viṣayaśca । tatra</p>
<p>1. <b>sammukhabhedeṣu vākpravṛttijaḥ śuddho</b> yathā—(gāsa. 942ve.)</p>
<b><lg>
<l>āma ṇa tuhāvarāho piaama me loaṇāṇa iha doso ।</l>
<l>māṇāsahammi	caḍulehiṃ	vāsio	jo	hiaaṃmi ॥ 285 ॥</l>
</lg></b>
<lg>
<l>(āma na tavāparādhaḥ priyatama! me locanayoriha doṣaḥ ।</l>
<l>mānāsahe	caṭulābhyāṃ	vāsito	yo	hṛdaye ॥)</l>
</lg>
<p>2. <b>sa eva manaḥpravṛttijo</b> yathā—(gāsa. 2.85)</p>
<b><lg>
<l>aṇṇaa! ṇāhaṃ kuviā, uvaūhia, kiṃ muhā pasāesi ।</l>
<l>tuha maṇṇusamuppaṇṇeṇa majjha maṇeṇa vi ṇa kajjaṃ ॥ 286 ॥</l>
</lg></b>
<lg>
<l>(ṛjuka/ajñaka! nāhaṃ kupitā, upagūhasva, kiṃ mudhā prasādayasi ।</l>
<l>tava	manyusamutpannena	mama	mānenāpi	na	kāryam ॥)</l>
</lg>
<p>3. <b>kāyapravṛttijo</b> yathā—(gāsa. 706ve.)</p>
<b><lg>
<l>avasara rottuṃ cia ṇimmiāiṃ mā pusaa me haacchīiṃ ।</l>
<l>daṃsaṇamettuṃmaiehiṃ jahi hi sīlaṃ tuha ṇa ṇāaṃ ॥ 287 ॥</l>
</lg></b>
<pb n="1373"/>
<lg>
<l>(apasara roditumeva nirmite mā pusaya me hatākṣiṇī ।</l>
<l>darśanamātronmattābhyāṃ yābhyāṃ khalu śīlaṃ tava na jñātam ॥)</l>
</lg>
<p>4. <b>vāṅ‌manaḥpravṛttijo miśro</b> yathā—(saka. 5.109)</p>
<b><lg>
<l>pahavaṃti ccia purisā mahisā mahilāṇaṃ kiṃttha suhaa! viḍiosi ।</l>
<l>aṇurāaṇolliāe	ko	doso	āhiāīe ॥ 288 ॥</l>
</lg></b>
<lg>
<l>(prabhavantyeva puruṣāḥ mahilānāṃ kimatra subhaga! vihito'si ।</l>
<l>anurāganoditāyāḥ	ko	doṣa	ābhijātyāyāḥ ॥)</l>
</lg>
<p>5. <b>sa eva kāyapravṛttijo</b> yathā—(gāsa. 1.51)</p>
<b><lg>
<l>āma jaro me maṃdo, ahava ṇa maṃdo, jaṇassa kā tattī ।</l>
<l>suha pṛcchia suhaa suaṃdhaandha mā aṃdhiaṃ chivasu ॥ 289 ॥</l>
</lg></b>
<lg>
<l>(āmajvaro me mando'thavā na mando janasya kā cintā ।</l>
<l>sukhapṛcchaka subhaga sugandhagandha mā gandhikāṃ spṛśa ॥)</l>
</lg>
<p>6. <b>manaḥkāyapravṛttijo</b> yathā—(gāsa. 945ve.)</p>
<b><lg>
<l>aṇuvattaṃto	amhārisaṃ	jaṇaṃ	suhaa! āhijāīe ।</l>
<l>ciṃtesi uṇo ṇa hiae aṇāhijāī suhaṃ jiaī ॥ 290 ॥</l>
</lg></b>
<lg>
<l>(anuvartamāno'smādṛśaṃ	janaṃ	ābhijātyā ।</l>
<l>cintayasi punarna hṛdaye anābhijātyā sukhaṃ jīyate ॥)</l>
</lg>
<p>7. <b>parāvṛttaviṣayeṣu</b> cetanaviṣayaḥ sāmānyaniṣ‍ṭho yathā—</p>
<b><lg>
<l>peśche māpasi bhiṃdaha pie jaṇe daṃsaṇaṃ vi ramaṇijjaṃ ।</l>
<l>paḍibhiṇṇuvvaṭṭharadisopuaṃ	jamāāhiālaṃvi ॥ 291 ॥</l>
</lg></b>
<p>8. <b>sa eva sakhāyābhimukhye viśeṣaniṣ‍ṭho</b> yathā—(gāsa. 2.31)</p>
<b><lg>
<l>vāharau maṃ sahīo tissā gotteṇa kiṃttha bhaṇieṇa ।</l>
<l>thirapemmā hou jahiṃ tahiṃ mā kiṃ pi ṇaṃ bhaṇaha ॥ 292 ॥</l>
</lg></b>
<lg>
<l>(vyāharatu māṃ sakhyastasyā gotreṇa kimatra bhaṇitena ।</l>
<l>sthiraṃ prema bhavatu yatra tatrāpi mā kimapyenaṃ bhaṇata ॥)</l>
</lg>
<p>9. <b>gotraskhalanataḥ sapat‍nyanusandhāne kalpanāniṣ‍ṭho</b> yathā—(gāsa. 4.90)</p>
<b><lg>
<l>pāapaḍiaṃ ahavve kiṃ dāṇiṃ ṇa uṭṭhavesi bhattāraṃ ।</l>
<l>eaṃ cia avasāṇaṃ dūraṃ pi gaassa pemmassa ॥ 296 ॥</l>
</lg></b>
<pb n="1374"/>
<lg>
<l>(pādapatitaṃ abhavye kimidānī notthāpayasi bhartāram ।</l>
<l> etadevāvasānaṃ	dūramapi	gatasya	premṇaḥ ॥)</l>
</lg>
<p>10. <b>acetanaviṣayaḥ pratyakṣaviṣayo</b> yathā—(gāsa. 1.50)</p>
<b><lg>
<l>suhaucchaaṃ jaṇaṃ dullahaṃ pi dūrāhi amha āṇeṃta ।</l>
<l>uaāraa jara jīaṃ pi ṇeṃta ṇa kaāvarāho si ॥ 294 ॥</l>
</lg></b>
<lg>
<l>(sukhapṛcchakaṃ janaṃ durlabhamapi dūrādasmākamānayan ।</l>
<l>upakāraka jvara jīvamapi nayan na kṛtāparādho'si ॥)</l>
</lg>
<p>11. <b>sa evāpratyakṣaviṣayo</b> yathā—(gāsa. 1.24)</p>
<b><lg>
<l>piaviraho appiadaṃsaṇaṃ a guruāiṃ do vi dukkhāi ।</l>
<l>jissā tumaṃ kārijjasi tīe ṇamo āhiāīe ॥ 295 ॥</l>
</lg></b>
<lg>
<l>(priyaviraho'priyadarśanaṃ ca guruke dve api duḥkhe ।</l>
<l>yayā	tvaṃ	kāryase	tasye	nama	ābhijātyai ॥)</l>
</lg>
<p>12. <b>anirdhāritaviṣayo</b> yathā—(gāsa. 3.65)</p>
<b><lg>
<l>aṇuvattaṇāṃ kuṇaṃto vese vi jaṇe a—hiṇṇa—muharāo ।</l>
<l>appavvaso	vi	suaṇo	paravvaso	āhijāīe ॥ 296 ॥</l>
</lg></b>
<lg>
<l>(anuvartanāṃ kurvan dveṣye'pi jane abhitramukharāgaḥ ।</l>
<l>ātmavaśo'pi	sujanaḥ	paravaśa	ābhijātyāḥ ॥)</l>
</lg>
<p>(<b>16. mānamoṭṭāyitāni—12</b>)</p>
<p>atha mānamoṭṭāyitāni । vilāsa eva kākvādinātivakro <b>mānamoṭṭāyitam ।</b>
so'pi dvidhā <b>agotraskhalanaviṣayo gotraskhalanaviṣayaśca ।</b> tayorādyaḥ prāgvadeva śuddho
miśraśca । dvitīyastvabhihitanimitto gatinimittaśca । tatra śuddhamiśrau pūrvavadeva tridhā ।
abhihitanimittastu tridhā—vidhimukhena, pratiṣedhamukhena pratiṣedhavidhimuśena ca ।
gatinimitto'pi tridhaiva vṛttānuṣaṅgataḥ, vartamānānuṣaṅgataḥ, bhaviṣyadanuṣaṅgataśca । teṣu—</p>
<p>1. <b>vākyapravṛttijaṃ śuddhaṃ</b> yathā—(gāsa. 750ve.)</p>
<b><lg>
<l>saddhā me tujjha piattaṇassa kaha taṃ ti ṇea āṇāmo ।</l>
<l>de pasia tumaṃ cia sikkhavesu jaha te piā homi ॥ 297 ॥</l>
</lg></b>
<lg>
<l>(śraddhā me tava priyatvasya kathaṃ tadityetanna jānāmi ।</l>
<l>prārthaye tāvat prasīda tvameva śikṣaya yathāsya priyā bhavāmi ॥)</l>
</lg>
<pb n="1375"/>
<p>2. tadeva <b>manaḥpravṛttijaṃ</b> yathā—</p>
<b><lg>
<l>etthaccia vasasi tumaṃ sāhasu mā kuṇasu suhaa ṇīsāsaṃ ।</l>
<l>esaccia	hoi	gaī	pariṇaiparusāṇaṃ	pemmāṇaṃ ॥ 298 ॥</l>
</lg></b>
<lg>
<l>(atraiva vasāsi tvaṃ mā kuru subhaga! niḥś‍vāsam ।</l>
<l>eṣaiva	bhavati	gatiḥ	pariṇatiparuṣāṇāṃ	premṇām ॥)</l>
</lg>
<p>3. <b>kāyapravṛttijaṃ</b> yathā—</p>
<b><lg>
<l>uṇṇamasu suhaa eaṃ kaheu paḍisiddha—daḍḍhahiaassa ।</l>
<l>paṃsulika	aṇimmaeṇa	kiṃ	pāapaḍaṇeṇa ॥ 299 ॥</l>
</lg></b>
<lg>
<l>(annama subhaga! etat kathayitvā utpīḍayasi dagdhahṛdayasya ।</l>
<l>pāṃsulika!	anirmalenaitena	kiṃ	pādapatanena ॥)</l>
</lg>
<p>4. <b>vāṅ‌manassammiśraṃ</b> yathā—</p>
<b><lg>
<l>rakkhaṃti āhiāaṃ sahaṃtī virahaṃ piaṃ pajaṃpati ।</l>
<l>kiṃ khu purisā—viaḍḍhā āhiṇaṃdijjaṃti mahilāhiṃ ॥ 300 ॥</l>
</lg></b>
<lg>
<l>(rakṣantyābhijātyaṃ sahante virahaṃ priyaṃ prajalpanti ।</l>
<l>kiṃ khalu puruṣā vidagdhā abhinandyante mahilābhiḥ ॥)</l></lg> ku.
<p>5. tadeva <b>vākkāyajaṃ</b> yathā—(gāsa. 5.89)</p>
<b><lg>
<l>dīsasi piāiṃ jaṃpasi sabbhāo suhaa ettio ccea ।</l>
<l>phāleiūṇa vi hiaaṃ sāhasu ko dāvae kassa ॥ 301 ॥</l>
</lg></b>
<lg>
<l>(dṛśyase priyāṇi jalpasi sadbhāvaḥ subhaga etāvaneva ।</l>
<l>pāṭayitvāpi hṛdayaṃ kathaya ko darśayati kasya ॥)</l>
</lg>
<p>6. <b>manaḥkayajaṃ</b> yathā—(gāsa. 4.76)</p>
<b><lg>
<l>avarajjhasu vīsaddhaṃ saccaṃ(vvaṃ) te suvia visāhimo amhe ।</l>
<l>guṇaṇibbharammi	hiae	pattia	dosā	ṇa	māaṃti ॥ 302 ॥ </l>
</lg></b>
<lg>
<l>(aparādhyasya vistrabdhaṃ satyaṃ sarvaṃ te śrutvāṃ viṣahāmahe vayam ।</l>
<l>guṇanirbhare	hṛdaye	pratīhi	doṣā	na	mānti ॥)</l>
</lg>
<p>7. <b>abhihitanimittato vidhimukhena</b> yathā—(gāsa. 905ve.)</p>
<b><lg>
<l>eaṃ cia maha ṇāmaṃ bhaṇa bhaṇa de suhaa kīsa viliosi ।</l>
<l>paḍibhāi jaṃ ṇa tujjha vi mama pi kiṃ teṇa teṇa ṇāmeṇa ॥ 303 ॥</l>
</lg></b>
<pb n="1376"/>
<lg>
<l>(evameva mama nāma bhaṇa bhaṇa tāvat subhaga kasmāt vrīḍito'si ।</l>
<l>pratibhāti	yanna	tavāpi	mamāpi	kiṃ	tena	nāmnā ॥)</l>
</lg>
<p>8. tadeva <b>pratiṣedhamukhena</b> yathā—</p>
<b><lg>
<l>tujjha vaaṇairacchaa kiṃ imiṇā vimakkhareṇa ṇāmeṇa ।</l>
<l>jaṇṇa ūṇāūṇa	a	ahyasu	bhaṇṇaṃ	tae	ṇāṃma ॥ 304 ॥</l></lg></b>
<lg>
<l>(tava vadanacirasthitena kimanena viṣamākṣareṇa nāmnā ।</l>
<l>yena	punaḥpunaśca	asmāsu	bhaṇitaṃ	tvayā	nāma ॥)</l>
</lg>
<p>9. <b>pratiṣedhavidhimukhena</b> yathā—</p>
<b><lg>
<l>hou ṇa suaṃ cia mae ṇea tume suhaa kiṃ ci vi pauttaṃ ।</l>
<l>ettāhe	saṃbhariūṇa	bhaṇasu	re	majjha	jaṃ	ṇāmaṃ ॥ 305 ॥</l>
</lg></b>
<lg>
<l>(bhavatu na śrutameva mayā naiva tvayā subhaga kiñcidapi pravṛttam ।</l>
<l>idānīṃ	saṃsmṛtya	bhaṇa	re	mama	yannāma ॥)</l>
</lg>
<p>10. <b>gatinimittako vṛttānuṣaṅgato</b> yathā—(gāsa. 1.32)</p>
<b><lg>
<l>aha saṃbhāviamaggo suhaa tue jevva ṇavara ṇivvūḍho ।</l>
<l>eṇhiṃ	hiae	aṇṇaṃ	aṇṇaṃ	vāāem̐	loassa ॥ 306 ॥</l>
</lg></b>
<lg>
<l>(atha sambhāvitamārgaḥ subhaga! tvayaiva kevalaṃ nirvyūḍhaḥ ।</l>
<l>idānīṃ	hṛdaye	anyadanyad	vāci	lokasya ॥)</l>
</lg>
<p>11. <b>vartamānānuṣaṅgato</b> yathā—</p>
<b><lg>
<l>ettha ahaṃ cea piā ṇa a sā mā lajja bhaṇasu vīsattho ।</l>
<l>veso	suhaa	purao	ṇa	ṇivvarijjaṃti	sabbhāvā ॥ 307 ॥</l>
</lg></b>
<lg>
<l>(atrāhameva priyā na ca sā mā lajjasva bhaṇa vistrabdhaḥ ।</l>
<l>dveṣyasya	subhaga	purato	na	kathyante	sad‌bhāvāḥ ॥)</l>
</lg>
<p>12. <b>bhaviṣyadanuṣaṅgato</b> yathā—(gāsa. 906ve.)</p>
<b><lg>
<l>suhaa muhuttaṃ suppau jaṃ jaṃ pahibhāi taṃ bhaṇissihisī ।</l>
<l>ajja	ṇa	pecchaṃti	tuhaṃ	ṇid‍dāgaruāi	acchīi ॥ 308 ॥</l>
</lg></b>
<lg>
<l>(subhaga! muhūrtaṃ supyatāṃ, yadyat pratibhāti tad bhaṇiṣyasi ।</l>
<l>adya	na	prekṣete	tava	nidraguruke	akṣiṇī ॥)</l>
</lg>
<pb n="1377"/>
<p>(<b>17. manasukhānubhāvāḥ—6</b>)</p>
<p>atha mānasukhānubhāvāḥ । tatra māne bahumānādisampad‌yogādayaṃ bahumataḥ;
jighṛkṣito'nubaddhaḥ, śikṣitaḥ, upadrutaḥ, vidrutaśceti ṣoḍhā sambhavati । teṣu</p>
<p>1. <b>bahumato</b> yathā—(gāsa. 7.75)</p>
<b><lg>
<l>atthakka-rūsaṇaṃ khaṇa-pasaṃjaṇaṃ alia-vaaṇa-ṇibbaṃdho ।</l>
<l>ummaccharasaṃdāo	puttaa	paaī	siṇehassa ॥ 309 ॥</l>
</lg></b>
<lg>
<l>(akasmād roṣaṇaṃ kṣaṇaprasādanam alīkavacananirbandhaḥ ।</l>
<l>unmūrcchitasantāpaḥ	putraka!	padavī s‍nehasya ॥)</l>
</lg>
<p>yathā vā—(gāsa. 829ve.)</p>
<b><lg>
<l>jattha ṇa ujjaggirao jattha ṇa īsā visūraṇaṃ māṇo ।</l>
<l>sabbhāvacāḍuaṃ jattha ṇatthi ṇeho tahiṃ ṇatthi ॥ 310 ॥</l>
</lg></b>
<lg>
<l>(yatra nāstyujjāgarako yatra nerṣyā khedo mānaḥ ।</l>
<l>sadbhāvacāṭukaṃ yatra nāsti s‍nehastatra nāsti ॥)</l>
</lg>
<p>2. <b>jighṛkṣito</b> yathā—(kāvyāda. 2.243)</p>
<b><lg>
<l>mānayogyāṃ karomīti priyasthāne sthitāṃ sakhīm ।</l>
<l>bālā bhrūbhaṅgajihyākṣī	paśyati	sphuritādharā ॥ 311 ॥</l>
</lg></b>
<p>yathā vā—(amaru. 97)</p>
<b><lg>
<l>bhrūbhedo	guṇitaściraṃ	nayanayorabhyastamāmīlanaṃ
rod‌dhuṃ śikṣitamādareṇa hāsitaṃ maune'bhiyogaḥ kṛtaḥ ।</l>
<l>dhairyaṃ dhartumiha sthirīkṛtamidaṃ cetaḥ kathāñcinmayā</l>
<l>baddho mānaparigrahe parikaraḥ siddhistu daive sthitā ॥ 312 ॥</l>
</lg></b>
<p>3. <b>anubaddho</b> yathā—(gāsa. 2.29)</p>
<b><lg>
<l>taha	māṇo	māṇatīe	emea	dūramaṇubaddho ।</l>
<l>jaha saviṇīa vivio pio ekkaggāmaccia paramattho/pauttho ॥ 313 ॥</l>
</lg></b>
<lg>
<l>(tathā māno mānavatyā evameva dūramanubaddhaḥ ।</l>
<l>yathā suvinīya vividhaḥ priya ekagrāma eva proṣitaḥ ॥)</l>
</lg>
<pb n="1378"/>
<p>yathā vā—</p>
<b><lg>
<l>līlāvatīcaraṇacumbitamaulimagre kāntaṃ vidhūya vihitāgasamuc‍cacāla ।
atrāntare mukharanupurayugmamasyāḥ saubhāgyagandhagajaḍiṇḍimatāṃ ॥314॥</l></lg></b>
<p>4. <b>śikṣito</b> yathā—(gāsa. 1.26)</p>
<b><lg>
<l>paṇaakuviāṇa doṇha vi aliapasuttāṇam̐ māṇaillāṇa ।</l>
<l>ṇic‍cala-ṇiruddha-ṇīsāsa-diṇṇa-aṇṇaṇaṃ ko mallo ॥ 315 ॥</l>
</lg></b>
<lg>
<l>(praṇayakupitayoḥ dvayoḥ apyalīkaprasup‍tayoḥ mānavatoḥ ।</l>
<l>niścalaniruddhaniḥśvāsadattakarṇayoḥ	ko	mallaḥ ॥)</l>
</lg>
<p>yathā vā—</p>
<b><lg>
<l>cuṃbasu sahassauttaṃ muhamiṇamo hāriam̐ mae jūe ।</l>
<l>māṇo uṇa muc‍cai sāmalaṃ kaha māṇaittīe ॥ 316 ॥</l>
</lg></b>
<lg>
<l>(cumba sahasrakṛtvo mukhamidaṃ hāritaṃ mayā dyūte ।</l>
<l>mānaḥ punarmucyate śyāmalāṅga kathaṃ mānavatyā ॥)*</l>
</lg>
<p>6. <b>vidruto</b> yathā—(māgha. 10.63)</p>
<b><lg>
<l>granthimud‍grathayituṃ hṛdayeśe vāsasaḥ spṛśati mānadhanāyāḥ ।</l>
<l>bhrūyugena sapadi pratipede romabhiśca samameva vibhedaḥ ॥ 317 ॥</l>
</lg></b>
<p>yathā vā—(gāsa. 779ve.)</p>
<b><lg>
<l>kāraṇagahio vi mae māṇo emea jaṃ samosario ।</l>
<l>atthakkapulliaṃkolla tujjha taṃ matthae paḍau ॥ 318 ॥</l>
</lg></b>
<lg>
<l>(kāraṇagṛhīto'pi mayā māna evameva yat samavasṛtaḥ ।</l>
<l>akāṇḍapuṣpitāṅkola!	tava	mastake	patatu ॥)</l>
</lg>
<p>(<b>18. mānotpattiprakīrṇāni —11</b>)</p>
<p>atha mānotpattiprakīrṇakāni । tatra mānavatyāḥ svahṛdayasakhīpriyatamādiṣu
vaimanasyāt <b>prakīrṇakāni ।</b> tatra —</p>
<p>1. <b>svahṛdaye śaṅkāyāṃ</b> yathā—(gāsa. 3.2)</p>
<b><lg>
<l>appacchaṃda—pahāvira dullahalambhaṃ jaṇaṃ vimaggaṃta ।</l>
<l>āāsapahehiṃ bhamaṃta hiaa kaiā vi bhajjihisi ॥ 319 ॥</l>
</lg></b>
 NOTES pg=1378!
*ataḥ paraṃ upadrutaḥ nopalabhyate ।
<pb n="1379"/>
<lg>
<l>(ātmacchanda—pradhāvanaśīla durlabhalambhaṃ janamapi vimārgayat ।</l>
<l>ākāśapathairbhramadhṛdaya	kadāpi	bhaṅkṣyase ॥)</l>
</lg>
<p>2. <b>vipriyapravṛttau</b> yathā—</p>
<b><lg>
<l>sahiaṃ gottakkhalaṇaṃ diṭ‌ṭho a pio ahiṇṇamuharāo ।</l>
<l>eṇhiṃ vittavi (pijjai) vāhovāhivva paḍia ॥ 320 ॥</l>
</lg></b>
<lg>
<l>(soḍhaṃ gotraskhalanaṃ dṛṣ‍ṭaśca priyo'bhinnamukharāgaḥ ।</l>
<l>idānīṃ pīyate tayā bāṣpodadhiriva pathika ॥)</l>
</lg>
<p>3. <b>॰ ॰ ॰ hyapravṛttau</b> yathā—</p>
<b><lg>
<l>vilīno visrambhaḥ sapadi tadapi prema galitaṃ
cyutāścitrākārāḥ praṇayasubhagāstā api giraḥ ।</l>
<l>priyasyaivaṃ		tattad‍‌vinayabahiraṅgavyavasitaṃ
kimanyad duḥśānāṃ hṛdaya nagarīcatvaramasi ॥ 321 ॥</l>
</lg></b>
<p>4. <b>sakhyā dayitadoṣākhyāne</b> yathā—(amaru. 94)</p>
<b><lg>
<l>idaṃ kṛṣṇaṃ kṛṣṇaṃ priyatama nanu śvetamadhikaṃ
gamiṣyāmo yāmo bhavatu gamanenāpi bhavatu ।</l>
<l>purā yeneyaṃ me ciramanusṛtā vākyapadavī
sa evānyo jātaḥ sakhi paricitāḥ kasya puruṣāḥ ॥ 322 ॥</l>
</lg></b>
<p>5. <b>hṛdaye śaṅkāyāṃ</b> yathā—(amaru.)</p>
<b><lg>
<l>sakhi! sa subhago mandaḥ s‍neho mayīti na me vyathā
vidhiviracitaṃ yasmāt sarvo janaḥ sukhamaś‍nute ।</l>
<l>mama tu manasaḥ santāpo'yaṃ jane vimukhe'pi yat
kṣaṇamapi hatavrīḍaṃ ceto na yāti virāgitām ॥ 323 </l>
</lg></b>
<p>6. <b>dai ॰ ॰ ॰</b></p>
<b><lg>
<l>jyotirbhyastadidaṃ tamassamuditaṃ jāto'yamad‍bhyaśiśakhī
pīyūṣādidamutthitaṃ	viṣamayaṃ	chāyāp‍tajanmātapaḥ ।</l>
<l>ko nāmāsya bhavet praśāntiṣu vidhirbāḍhaṃ draḍhīyānayaṃ
granthiryat priyato'pi vipriyamidaṃ samyakkṛtaṃ sāntvanaiḥ ॥ 324 ॥</l>
</lg></b>
<pb n="1380"/>
<p>7. <b>priye taddoṣāpādane</b> yathā—(gāsa. 904ve.)</p>
<b><lg>
<l>bhaṇa bhaṇa jaṃ jaṃ paḍihāi tujjha taṃ taṃ sahāri/mimo amhe ।</l>
<l>asahattaṇaṃ ca jīaṃ ca vallabhe dovii ṇa ghaḍaṃti ॥ 325 ॥</l>
</lg></b>
<lg>
<l>(bhaṇa bhaṇa yad yat pratibhāti tava tat tad sahāmahe vayam ।</l>
<l>asahamānatvaṃ ca jīvitaṃ ca vallabhe dvāvapi na ghaṭete ॥)</l>
</lg>
<p>8. <b>svadoṣāpādane</b> yathā—</p>
<b><lg>
<l>॰ ॰ ॰ gahikkhe vaaṇaṃ saha tīṇa taṇṇā ।</l>
<l>haṇaosi pio jīaṃ cia kalisiaṃ pi maha piaṃ ॥ 326 ॥</l>
</lg></b>
<p>9. <b>ubhayadoṣāpādane</b> yathā—(gasa. 4.76)</p>
<b><lg>
<l>avarajjhasu ettāhe vīsaddho c‍cia jaṇammi ṇipphalamaue ।</l>
<l>kāuṃ ṇik‍kiva dukkhaṃ pattia sahau a ekkassa c‍cia hiaaṃ ॥ 327 ॥</l>
</lg></b>
<lg>
<l>{aparādhyasvedānīṃ viśvasta eva jane niṣphalamṛduke ।</l>
<l>kṛtvā niṣkṛpa duḥkhaṃ pratīhi sahatāṃ caikasyaiva hṛdayam ॥}</l>
</lg>
<p>yathā vā—(gāsa. 910ve.)</p>
<b><lg>
<l>sottuṃ suhaṃ ṇa labbhai avvo pemmeṇa vaṃkavisamassa ।</l>
<l>dugghaḍia—maṃcaassa va khaṇe khaṇe pāapaḍaṇeṇa ॥ 328 ॥</l>
</lg></b>
<lg>
<l>(svap‍tuṃ sukhaṃ na labhyate aṃbo premṇā vakraviṣamasya ।</l>
<l>durghaṭitamañcasyeva	kṣaṇe	kṣaṇe	pādapatanena ॥)</l>
</lg>
<p>10. <b>priyaviṣayo</b> yathā—(gāsa. 931ve.)</p>
<b><lg>
<l>tā sokkhaṃ tāva raī tā raṇaraṇaassa ṇatthi oāso ।</l>
<l>jā dukkhekkaṇihāṇe ṇa hoi bahuvallahe pemmaṃ ॥ 329 ॥</l>
</lg></b>
<lg>
<l>(tāvatsaukhyaṃ tāvad ratistāvad raṇaraṇakasya nāstyavakāśaḥ ।</l>
<l>yāvad duḥkhaikanidhāne na bhavati bahuvallabhe prema ॥)</l>
</lg>
<p>11. <b>devaviṣayo</b> yathā—(gāsa. 844ve.)</p>
<b><lg>
<l>jai devva tuṃ pasaṇṇo mā kāhisi majjha māṇusaṃ jammaṃ ।</l>
<l>aha jaṃmaṃ mā pemmaṃ jai pemmaṃ mā jaṇe julahe ॥ 330 ॥</l>
</lg></b>
<lg>
<l>(yadi deva tvaṃ prasanno mā kuruṣva mama mānuṣaṃ janma ।</l>
<l>atha janma mā prema, yadi prema mā jane durlabhe ॥)</l>
</lg>
<pb n="1381"/>
<p>(<b>19. manopādhibhaṅgāḥ —11</b>)</p>
<p>atha mānopādhibhaṅgāḥ । te cāṅgacakṣuścittacāṭudhairyakāryaśak‍tyākāradeśakāla—
pātrasaṃjñādyupādhibhyo bhavanti । tatra —</p>
<p>1. <b>aṅgopādhi</b>ryathā—</p>
<b><lg>
<l>aṇṇatthapesi eṇehe ॰ ॰ ॰ ॥ 331 ॥ (?)</l>
</lg></b>
<p>2. <b>cittopādhi</b>ryathā—(gāsa. 903ve.)</p>
<b><lg>
<l>avarāhasahassāiṃ bharimo hiaeṇa tammi addiṭṭhe ।</l>
<l>diṭṭhammi uṇo piasahi ekkaṃ pi khu ṇaṃ ṇa saṃbharimo ॥ 332 ॥</l>
</lg></b>
<lg>
<l>(aparādhasahasrāṇi bharāmo hṛdayena tasmitradṛṣ‍ṭe ।</l>
<l>dṛṣ‍ṭe punaḥ priyasakhi! ekamapi khalu na smarāmaḥ ॥)</l>
</lg>
<p>3. <b>cāṭūpādhi</b>ryathā—(gāsa. 902ve.)</p>
<b><lg>
<l>jāṇimi kaāvarāhaṃ jāṇimi aliāi bhaṇai saalāi ।</l>
<l>aṇuṇaṃte uṇa jāṇe kaāparāhaṃ vi appāṇaṃ ॥ 333 ॥</l>
</lg></b>
<lg>
<l>(jānāmi kṛtāparādhaṃ jānāmi alīkāni bhaṇāti sakalāni ।</l>
<l>anunayati	punarjāne	kṛtāparādhāmivātmānam ॥)</l>
</lg>
<p>4. <b>dhairyopādhi</b>ryathā—(līlāvaī 716 tulyam)</p>
<b><lg>
<l>bhaṇa sahio ॰ ॰ ॰ tammi ॥ 334 ॥ (?)</l>
</lg></b>
<p>5. <b>kāryopādhi</b>ryathā—</p>
<b><lg>
<l>bhiuḍīe vāhāro aṃgakkhivaṇāi visahi kīraṃti ।</l>
<l>sahasā diṭṭhammi pieṃ tā piasahi suṃdaro māṇo ॥ 335 ॥</l>
</lg></b>
<lg>
<l>(bhrukuṭyā vyāhāraḥ aṅgakṣepaṇāni yadā kriyante ।</l>
<l>sahasā dṛṣ‍ṭe priye tāvat priyasakhi! sundaro mānaḥ ॥)</l>
</lg>
<p>6. <b>śaktyupādhi</b>ryathā—</p>
<b><lg>
<l>॰ ॰ ॰ uṇa asammohā tassa uppariuṃ ॥ 336 ॥</l>
</lg></b>
<p>7. <b>ākāropādhi</b>ryathā—(gāsa. 4.14)</p>
<b><lg>
<l>acchīi tāṃ thaissaṃ dohiṃ vi hatthehiṃ tammi diṭṭhammi ।</l>
<l>aṃgaṃ kalaṃbakusumaṃ va pulaiaṃ kaha ṇu ḍhakkhissaṃ ॥ 337 ॥</l>
</lg></b>
<pb n="1382"/>
<lg>
<l>(akṣiṇī tāvatsthagayiṣyāmi dvābhyāmapi hastābhyāṃ tasmin dṛṣ‍ṭe ।</l>
<l>aṅaṃga kadambakusumamiva pulakitaṃ kathaṃ nu sthagayiṣye ॥)</l>
</lg>
<p>8. <b>deśopādhi</b>ryathā—(gāsa. 901ve.)</p>
<b><lg>
<l>jaiā pio ṇa dīsai bhaṇaha halā kassa kīrae māṇo ।</l>
<l>aha diṭṭhammi vi māṇo tā tassa piattaṇaṃ katto ॥ 338 ॥</l>
</lg></b>
<lg>
<l>(yadā priyo na dṛśyate bhaṇata sakhyaḥ kasya kriyate mānaḥ ।</l>
<l>atha dṛṣ‍ṭe'pi mānastāvattasya priyatvaṃ kutaḥ ॥)</l>
</lg>
<p>9. <b>kālopādhi</b>ryathā—(gāsa. 745ve.)</p>
<b><lg>
<l>kassa ṇa saddhā garuattaṇammi paiṇā pasajjamāṇassa ।</l>
<l>jai	māṇabhaṃjaṇīo	ṇa	hoṃti	hemaṃtarāīo ॥ 339 ॥</l>
</lg></b>
<lg>
<l>(kasya na śraddhā gurutve patyā prasādyamānena ।</l>
<l>yadi mānabhañjinyo na bhavanti hemantarātrayaḥ ॥)</l>
</lg>
<p>10. <b>pātropādhi</b>ryathā—(gāsa. 743ve.)</p>
<b><lg>
<l>bhiuḍīe puloissaṃ ṇibbhacchissaṃ parammuhī hossaṃ ।</l>
<l>jaṃ bhaṇaha taṃ karissaṃ sahio jai taṃ ṇa pekkhissaṃ ॥ 340 ॥</l>
</lg></b>
<lg>
<l>(bhrakuṭyā pralokayiṣyāmi nirbhartsayiṣyāmi parāṅ‍mukhī bhaviṣyāmi ।</l>
<l>yadbhaṇatha tatkariṣyāmi sakhyo yadi taṃ na prekṣiṣye ॥)</l>
</lg>
<p>11. <b>saṃjñopadhi</b>ryathā—(gāhāko. 440)</p>
<b><lg>
<l>māṇo māe do akkharāi piasaggamotti bahuāi ।</l>
<l>bahuaṃ jaṃpai thoehi ettha tumaṃ c‍cia pamāṇaṃ ॥ 341 ॥</l>
</lg></b>
<lg>
<l>(māno mātaḥ dve akṣare, priyasaṅgama iti bahukāni ।</l>
<l>bahukaṃ jalpati stokaiḥ atra tvameva pramāṇam ॥)</l>
</lg>
<p>(<b>20. mānabhaṅgakāraṇāni —12</b>)</p>
<p>atha mānabhaṅgakāraṇāni । madaḥ, trāsaḥ, bhayam, ṛtūpagamaḥ, upavanavikāsaḥ,
surabhivanavātaḥ, kokilādyālāpaḥ, prabhātaṃ, pradoṣaścandrodayaḥ, pravāsārambhaḥ, viviktamiti ।
yathocyate—</p>
<pb n="1383"/>
<b><lg>
<l>trāso bhayaṃ mada ṛtūpagamaḥ pradoṣaścandrodayaḥ pikarutaṃ rajanīvirāmaḥ ।</l>
<l>hṛdyo marud vikasitopavanaṃ viviktamādyaḥ pravāsa iti mānanivarhaṇāni ॥ 342 ॥</l>
</lg></b>
<p>1. teṣu <b>mado</b> yathā—</p>
<b><lg>
<l>gheppaṃti appaṇa c‍cia kaāvarāhā vi kāmiṇīhi viaamā ।</l>
<l>kiṃ ia sikkhāvaṃto avarajjhai vi piaṃ karei mahumao ॥ 343 ॥</l>
</lg></b>
<lg>
<l>(gṛhyanta ātmanaiva kṛtāparādhā api kāminīmiḥ priyatamāḥ ।</l>
<l>kimiti śikṣayannaparādhyati, priyaṃ karoti madhumadaḥ ॥)</l>
</lg>
<p>2. <b>trāso</b> yathā—(harivi.)</p>
<b><lg>
<l>caṃdāmaa-paḍijīvia-kavāla-mukka-ṭṭahāsa-bhīāe ।</l>
<l>gorīe māṇa-vighaḍaṇa-ghaḍaṃta-deho haro jaai ॥ 344 ॥</l>
</lg></b>
<lg>
<l>(candrāmṛtapratijīvitakapālamuktāṭṭahāsabhītāyāḥ ।</l>
<l>gauryā mānavighaṭanaghaṭamānadeho haro jayati ॥)</l>
</lg>
<p>3. <b>bhayaṃ</b> yathā—(urā. 1.1)</p>
<b><lg>
<l>paulastyapīnabhujasampadudasyamāna—
kailāsasambhramaviloladṛśaḥ priyāyāḥ ।</l>
<l>śreyāṃsi vo diśatu nih‍nutakopacihna—
māliṅganotpulakamāsitamindumauleḥ ॥ 345 ॥</l>
</lg></b>
<p>4. <b>ṛtūpagamo</b> yathā—</p>
<b><lg>
<l>tānyetāni śikhaṇḍitāṇḍavagurūnambhodharānambare
tanvānāni dināni nūnamamṛtasyandīni vandāmahe ।</l>
<l>udgāḍhā	navanīlanīrajadṛśāmatyantamāyāmino
bhidyante svayameva yeṣu viṣamā mānagrahagranthayaḥ ॥ 346 ॥</l>
</lg></b>
<p>5. <b>upavanavikaso</b> yathā—(gāsa. 779ve.)</p>
<b><lg>
<l>kāraṇagahio vi mae māṇo emea jaṃ samosario ।</l>
<l>atthakka—phulliaṃkolla tujjha taṃ matthae paḍau ॥ 347 ॥</l>
</lg></b>
<lg>
<l>(kāraṇagṛhīto'pi mayā māna evameva yatsamapasṛtaḥ ।</l>
<l>akāṇḍapuṣpitāṅkola tava tat mastake patatu ॥)</l>
</lg>
<pb n="1384"/>
<p>6. <b>surabhivanavātaḥ</b> yathā—(līlāvatī 32)</p>
<b><lg>
<l>aha ṇavara tattha doso jaṃ gimha-paosa-malliāmoo ।</l>
<l>aṇuṇaasuhāi māṇaṃsiṇīṇa bhottuṃ c‍cia ṇa dei ॥ 348 ॥</l>
</lg></b>
<lg>
<l>(atha kevalaṃ tatra doṣaḥ yat grīṣmapradoṣamallikāmodaḥ ।</l>
<l>anunayasukhāni manasvinīnāṃ bhok‍tumeva na dadātu ॥)</l>
</lg>
<p>7. <b>kokilādyālāpo</b> yathā—</p>
<b><lg>
<l>kalakaṃṭhīkalaraommūliassa māṇassa kiṃsuataruassa ।</l>
<l>bhūipatao		hoi	mahuṃmi	māhavībhamarajhaṃkāro ॥ 349 ॥</l>
</lg></b>
<lg>
<l>(kalakaṇṭhīkalaravonmūlitasya mānasya kiṃśukatarukasya ।</l>
<l>bhūmau patato bhavati madhau mādhavībhramarajhaṅkāraḥ ॥)</l>
</lg>
<p>8. <b>prabhātaṃ</b> yathā—(gāsa. 1.29)</p>
<b><lg>
<l>ajja sahi rāisese māṇamahūsava—suhacchiārad‍dhe ।</l>
<l>sahasatti kukkuḍarao ṇisāmio vajjhapaḍaho vva ॥ 350 ॥</l>
</lg></b>
<lg>
<l>(adya sakhi rātriśeṣe mānamahotsavasukhakṣayārabdhe ।</l>
<l>sahaseti kukkuṭaravo niśāmitaḥ vadhyapaṭaha iva ॥)</l>
</lg>
<p>9. <b>pradoṣo</b> yathā—</p>
<b><lg>
<l>jaha jaha atthamai ravī vialiasajjhāvo padosāmmi ।</l>
<l>taha taha māṇo māṇaṃsiṇīṇa hiaesu vijjhāi/vivujjhai ॥ 351 ॥</l>
</lg></b>
<lg>
<l>(yathā yathā'stameti ravirvigalitasacchāyaḥ pradoṣe ।</l>
<l>tathā tathā māno manasvinīnāṃ hṛdayeṣu vidhyati/budhyate ॥)</l>
</lg>
<p>10. <b>candrodayo</b> yathā—(harivi.)</p>
<b><lg>
<l>aṇuṇaasuhaṃ ṇa pattaṃ piāhi daiesu khijjai vi ṇa calaṇo ।</l>
<l>osoriaṃmi paḍhamaṃ dūīevva dosiṇāe māṇaggahaṇe ॥ 352 ॥</l>
</lg></b>
<p>11. <b>pravāsārambho</b> yathā—</p>
<b><lg>
<l>jā aṇuṇaaṃ ṇa gehaṇai māṇakkhalaṇaṃmi sahiaṇeṇa vi bhaṇiā ।</l>
<l>pāapaḍaṇehiṃ ṇeṃtaṃ saccia kaāvi piaṃ ṇivārei piā ॥ 353 ॥</l>
</lg></b>
<lg>
<l>(yā anunayaṃ na gṛh‍ṇāti mānaskhalane sakhījanenāpi bhaṇitā ।</l>
<l>pādapatanaiḥ yāntaṃ saiva kadāpi priyaṃ nivārayati priyā ॥)</l>
</lg>
<pb n="1385"/>
<p>12. <b>viviktaṃ</b> yathā—(māgha. 4.45)</p>
<b><lg>
<l>yā na yayau priyamanyavadhūbhyaḥ sāratarāgamanā yatamānam ।</l>
<l>tena saheha bibharti rahaḥ strī sā ratarāgamanāyatamānam ॥ 354 ॥</l>
</lg></b>
<p>(<b>21. mānopaśāntayaḥ —12</b>)</p>
<p>atha mānopaśāntayaḥ । virodhiprādurbhāvaḥ, pratipakṣābhiyogaḥ, pratyanīkadharṣaṇaṃ,
vipakṣābhibhavaḥ, paribhraṃśaḥ, avasraṃsanaṃ, calanaṃ, skhalanaṃ, vighaṭṭanam, unmūlanam,
palāyanam, apunarbhāva iti । teṣu —</p>
<p>1. <b>virodhiprādurbhāvo</b> yathā—</p>
<b><lg>
<l>avalambiovaāraṃ abhagga-māṇa-pasaraṃ paatta-paharisaṃ ।</l>
<l>ekkaṃ a ekkarāaṃ (jāaṃ) se daiadaṃsaṇa c‍cia hiaaṃ ॥ 355 ॥</l>
</lg></b>
<lg>
<l>(avalambitopacāramabhag‍namānaprasaraṃ	pravṛttapraharṣam ।</l>
<l>ekaṃ ca ekarāgaṃ ca jātaṃ dayitadarśana eva hṛdayam ॥)</l>
</lg>
<p>2. <b>pratipakṣābhiyogo</b> yathā—</p>
<b><lg>
<l>to ia—maṇorahehiṃ vi alaṃghaṇijjagaruaṃ piammi bhaṇaṃte ।</l>
<l>ādattā lakkheu aṇṇa c‍cia se rasaṃtaraṃ muhasohā ॥ 356 ॥</l>
</lg></b>
<lg>
<l>(tata ito manorathairalaṅghanīyagurukaṃ priye bhaṇati ।</l>
<l>āttā lakṣayitumanyameva tasyā rasāntaraṃ mukhaśobhā ॥)</l>
</lg>
<p>3. <b>pratyanīkadharṣaṇaṃ</b> yathā—</p>
<b><lg>
<l>thoatthoa—pasario tīe ṇiraṃtara—pariṭṭhiāmarisa—rasaṃ ।</l>
<l>laṃghei c‍cia hiaaṃ paḍivallehoṇṇaa/isaho parioso ॥ 357 ॥</l>
</lg></b>
<lg>
<l>(stokastokaprasṛtaḥ tasyāḥ nirantaraparisthitāmarṣarasam ।</l>
<l>laṅghayatīva hṛdayaṃ pratipallekhonnatisakhaḥ paritoṣaḥ ॥)</l>
</lg>
<p>4. <b>vipakṣābhibhavo</b> yathā—(harivi.)</p>
<b><lg>
<l>thoosaraṃtarosaṃ	thoatthoa—parivaḍ‍ḍhamāṇa—paharisaṃ ।</l>
<l>hoi adūrapasāaṃ uhaa—rasāatta—vibbhamaṃ tīe muhaṃ ॥ 358 ॥</l>
</lg></b>
<lg>
<l>(stokāpasarad‍roṣaṃ	stoka—stoka—parivardhamānapraharṣam ।</l>
<l>bhavati ca dūraprasādamubhayarasāyattavibhramaṃ tasyā mukham ॥)</l>
</lg>
<pb n="1386"/>
<p>5. <b>prabhātaparibhraṃśo</b> yathā—(gāsa. 933ve.)</p>
<b><lg>
<l>uvvahai daia—gahiāharoṭṭha—jhijjaṃta—rosa—paḍirāaṃ ।</l>
<l>pāṇosaraṃtamairaṃ va phalihacasaaṃ muhaṃ bālā॥359॥</l></lg></b>
<lg>
<l>(udvahati dayitagṛhītādharoṣ‍ṭhakṣīyamāṇaroṣapratirāgam ।</l>
<l>pānāpasaranmadiramiva sphaṭikacaṣakaṃ mukhaṃ bālā ॥)</l>
</lg>
<p>6. <b>avasraṃsanaṃ</b> yathā—(gāsa. 1.74)</p>
<b><lg>
<l>diḍhamaṃtudūmiāem̐ vi gahio daiammi pecchaha imāe ।</l>
<l>osarai vāluāsuṭṭhiovva māṇo surusūraṃto ॥ 360 ॥</l>
</lg></b>
<lg>
<l>(dṛḍhamanyudūnayā gṛhīto dayite paśyatānayā ।</l>
<l>apasarati vālukāmuṣ‍ṭiriva mānassurusurāyamāṇaḥ ॥)</l>
</lg>
<p>7. <b>calanaṃ</b> yathā—</p>
<b><lg>
<l>aha o tti ṇavaria ac‍cāsaṇṇo pi sac‍cabhāmāe hari ।</l>
<l>pariaṇamuha c‍cia suo vāhajalattaria—ṇoaṇāeॅ, ṇa diṭṭho ॥ 361 ॥</l>
</lg></b>
<lg>
<l>(athāgata iti sahasā atyāsanno'pi satyabhāmayā hariḥ ।</l>
<l>parijanamukhādeva śruto bāṣpajalāntaritalocanayā, na dṛṣ‍ṭaḥ ॥)</l>
</lg>
<p>8. <b>skhalanaṃ</b> yathā—(harivi.)</p>
<b><lg>
<l>tīe vialaṃttadhīraṃ abbhuṭṭhaṃtīeॅ thaṇa—paholira—vāhaṃ ।</l>
<l>dūrosaraṃta		raṇaṃ	dūraara—valaggaveaṇaṃ	ṇīsasiaṃ ॥ 362 ॥</l>
</lg></b>
<lg>
<l>(tasyāḥ vigaladdhairyaṃ abhyutthitāyāḥ stanapravahanaśīlabāṣpam ।</l>
<l>dūrāpasaratsmaraṇaṃ	dūratarāvarūḍhavedanaṃ	niḥśvasitam ॥)</l>
</lg>
<p>9. <b>vighaṭṭanaṃ</b> yathā—(gāsa. 935ve., vala. 361)</p>
<b><lg>
<l>tuṃgo tthiro visālo jo sahi me māṇapavvao raio ।</l>
<l>so daiadiṭṭhivajjāsaṇīem̐	ghāammi	ṇa	pahutto ॥ 363 ॥</l>
</lg></b>
<lg>
<l>(tuṅgaḥ sthiro viśālo yassakhi me mānaparvato racitaḥ ।</l>
<l>sa dayitadṛṣ‍ṭivajrāśanyāghāte'pi na paryāp‍taḥ ॥)</l>
</lg>
<p>10. <b>unmūlanaṃ</b> yathā—(harivi.)</p>
<b><lg>
<l>to ia suraaru—kāraṇa—maulia—hiaāe sāvasesalahuo ।</l>
<l>saṃbhāvia c‍cia hio hariṇā pāapaḍaṇammi tīem̐ amariso ॥ 364 ॥</l>
</lg></b>
<pb n="1387"/>
<lg>
<l>(tata iti suratarukāraṇamukulitahṛdayāyāḥ sāvaśeṣalaghukaḥ ।</l>
<l>sambhāvita eva hṛto hariṇā pādapatane tasyā amarṣaḥ ॥)</l>
</lg>
<p>11. <b>palāyanaṃ</b> yathā—(gāsa. 2.44)</p>
<b><lg>
<l>jo kaha vi sahīhi maha chiddaṃ lahiūṇa pesio hiae ।</l>
<l>so māṇo coriakāmua vva diṭṭhe pie ṇaṭṭho ॥ 365 ॥</l>
</lg></b>
<lg>
<l>(yaḥ kathamapi sakhībhirmama chidraṃ lambhayitvā preṣito hṛdaye ।</l>
<l>sa mānaścoritakāmuka iva dṛṣ‍ṭe priye naṣ‍ṭaḥ ॥)</l>
</lg>
<p>12. <b>apunarbhāvo</b> yathā—(harivi.)</p>
<b><lg>
<l>to se rubbhaṃta c‍cia hiaa—viaṃbhaṃta—harisa—veauc‍ciliā ।</l>
<l>pāapaḍiassa hariṇo paḍiā puṭṭhīe bāhasalilatthevā ॥ 366 ॥</l>
</lg></b>
<lg>
<l>(tatastasyāḥ rudhyamānā eva hṛdayavijṛmbhamāṇaharṣavegoc‍cilitāḥ ।</l>
<l>pādapatitasya hareḥ patitāḥ pṛṣ‍ṭhe bāṣpasalilabindavaḥ ॥)</l>
</lg>
<p>(<b>22. mānopaśamalakṣaṇāni —12)</b></p>
<p>atha mānopaśamalakṣaṇāni— nayananimīlanam, mukhaprasādaḥ, bāṣpamokṣaḥ,
pulakodbhedaḥ, doṣapratibhedaḥ, akramanindā, upālambhaḥ, pratyupālambhaḥ, manojugupsā,
mānānuśayaḥ, mānayogyā, mānānuyoga iti । teṣu —</p>
<p>1. <b>nayananimīlanaṃ</b> yathā—</p>
<b><lg>
<l>daiāloapaattā aṃtocchīṇa pasaraṃta-vāha-vialiā ।</l>
<l>maulai-aṃbua-pasarā tīse dasaṇasuhaṃ ṇa pāvai diṭhṭhī ॥ 367 ॥</l>
</lg></b>
<lg>
<l>(dayitālokapravṛttā'vyucchinna—prasarad—bāṣpavikalitā ।</l>
<l>mukulitā'mbuja—prasarā tasyā darśanasukhaṃ na prāp‍noti dṛṣ‍ṭiḥ ॥)</l>
</lg>
<p>2. <b>mukhaprasādo</b> yathā—</p>
<b><lg>
<l>āloie c‍cia pie ṭhavio tīe maaṇeṇa mohaṇasuhao ।</l>
<l>kusumadhaṇummi bāṇo valaiavibbhamauṇe muhammi pahariso ॥ 368 ॥</l>
</lg></b>
<lg>
<l>(ālokita eva priye sthāpitaḥ tasyā madanena mohanasubhagaḥ ।</l>
<l>kusumānamita—dhanuṣi bāṇo valayitavibhramaguṇe mukhe praharṣaḥ ॥)</l>
</lg>
<pb n="1388"/>
<p>3. <b>bāṣpamokṣo</b> yathā—(amaru. 50)</p>
<b><lg>
<l>aṅganāmatitānavaṃ kuta idaṃ kampaśca kasmāt kuto
mugdhe pāṇḍukapolamānanamiti prāṇeśvare pṛcchati ।</l>
<l>tanvyā sarvamidaṃ svabhāvajamiti vyāhṛtya pakṣmāntara—
vyāpī bāṣpabharastayā calitayā niḥśvasya mukto'nyataḥ ॥ 369 ॥</l>
</lg></b>
<p>4. <b>pulakodbhedo</b> yathā—(kirātā. 9.46)</p>
<b><lg>
<l>śaṅkitāya kṛtabāṣpanipātāmīrṣyayā vimukhitāṃ dayitāya ।</l>
<l>māninīmabhimukhasthitacittāṃ śaṃsati sma ghanaromavibhedaḥ ॥ 370 ॥</l>
</lg></b>
<p>5. <b>doṣapratibhedo</b> yathā—(gāsa. 3.1)</p>
<b><lg>
<l>acchau tā aṇṇajaṇo hiaaṃ cia appaṇo tuha pamāṇaṃ ।</l>
<l>taha	taṃsi	maṃdaṇeho	jaha	ṇa	uvālaṃbhajoggo si ॥ 371 ॥</l>
</lg></b>
<lg>
<l>(āstāṃ tāvad anyajano hṛdayamevātmanaḥ tava pramāṇam ।</l>
<l>tathā tvamasi mandas‍neho yathā nopālambhayogyo'si ॥)</l>
</lg>
<p>6. <b>aprakramanindā</b> yathā—(gāsa. 7.17)</p>
<b><lg>
<l>kiṃ bhaṇaha maṃ sahīo karehi māṇaṃti kiṃttha māṇeṇa ।</l>
<l>sabhāvabāhire tammi majjha māṇeṇa vi ṇa kajjaṃ ॥ 372 ॥</l>
</lg></b>
<lg>
<l>(kiṃ bhaṇatha mā sakhyaḥ kuru mānamiti kimatra mānena ।</l>
<l>svabhāvabāhye tasmin mama mānenāpi na kāryam ॥)</l>
</lg>
<p>7. <b>upālambho</b> yathā—(amaru.)</p>
<b><lg>
<l>sakhi sa subhago mandas‍neho mayīti na me vyathā
vidhiviracitaṃ	yasmāt	sarvo	janassukhamaś‍nute ।</l>
<l>mama tu manasassantāpo'yaṃ jane vimukhe'pi yat
kṣaṇamapi hatavrīḍaṃ ceto na yāti virāgitām ॥ 373 ॥</l>
</lg></b>
<p>8. <b>pratyupālambho</b> yathā—</p>
<b><lg>
<l>mānonnatetyasahanetyatipaṇḍiteti
mayyeva dhikkṛtiranekamukhī sakhīnām ।</l>
<pb n="1389"/>
<l>dākṣiṇyamātramasṛṇena viceṣ‍ṭitena
dhūrtasya tasya hi guṇānupavarṇayanti ॥ 374 ॥</l>
</lg></b>
<p>9. <b>manojugupsā yathā—</b></p>
<b><lg>
<l>ṇa vi teṇa tahā taviā jaha imiṇā māmi daḍ‍ḍhahiaeṇa ।
bahu ॰ ॰ ॰ ॰ ॰ ॰ tiṃ kuṇaṃteṇa ॥ 375 ॥</l>
</lg></b>
<lg>
<l>(nāpi tena tathā tāpitā tathā'nena māmi dagdhahṛdayena ।</l>
<l>bahu ॰ ॰ ॰ ॰ ॰ ॰ nti kurvatā ॥)</l>
</lg>
<p>10. <b>mānānuśayo</b> yathā—</p>
<b><lg>
<l>yaḥ	sakhi	mānānuśayodayastena	bhavatu	pāpena ।</l>
<l>॰ ॰ ॰ tī bhavituṃ kalaprāṇaiḥ krīṇāni bhaiṣajyam ॥ 376 ॥</l>
</lg></b>
<p>11. <b>mānayogyā</b> yathā—(kāvyāda. 2.246)</p>
<b><lg>
<l>mānayogyāṃ karomīti priyasthāne sthitāṃ sakhīm ।</l>
<l>bālā	bhrūbhaṅgajihmākṣī	paśyati	sphuritādharā ॥ 377 ॥</l>
</lg></b>
<p>12. <b>mānānuyogo</b> yathā—(gāsa. 898ve.)</p>
<b><lg>
<l>alliai diṭṭhiṇibbhacchio vi vihuo vi laggae siae ।</l>
<l>pahao vi cumbai balā alajjae kaha ṇu kuppissaṃ ॥ 378 ॥</l>
</lg></b>
<lg>
<l>(ālīyate dṛṣ‍ṭinirbhartsito'pi vidhuto'pi lagati sicaye ।</l>
<l>prahato'pi cumbati balādalajjakāya kathaṃ nu kopiṣyāmi ॥)</l>
</lg>
<p>(<b>23. mānabhaṅgopādhayaḥ —12</b>)</p>
<p>atha mānabhaṅgopādhayaḥ । te ca nidrā, madaḥ, trāsaḥ, bhayam, ajñānam, prasaṅgaḥ,
pramādaḥ, deśaḥ, kālaḥ, kāryam, pātram, sup‍tamityādayo bhavanti । teṣu—</p>
<p>1. <b>nidropadhānaṃ</b> yathā—</p>
<b><lg>
<l>praṇayiṣu purā mithyāmānī na cāṭuśatairapi
praṇayamabhajanyassaubhāgyagrahāttaruṇījanaḥ ।</l>
<l>svayamanunaye	hūṇasteṣāmihānuśayādayaṃ
nayati vivaśo nidrāṃ dūtye mṛṣāpraṇayāmapi ॥ 379 ॥</l>
</lg></b>
<pb n="1390"/>
<p>2. <b>madopadhānaṃ</b> yathā—</p>
<b><lg>
<l>agahiadaiāṇuṇao pacchā aṇuṇei aṇuṇasaāvisaṃvalio ।</l>
<l>kaiavaṇirūviamao vi kaiavamaaṇaummūlio juvajaijaṇo ॥ 380 ॥</l>
</lg></b>
<lg>
<l>(agṛhītadayitānunayaḥ paś‍cāt anunayati anuśayavisaṃvalitaḥ ।</l>
<l>kaitava—nirūpita—mado niṣkaitavamadanonmūlito yuvatijanaḥ ॥)</l>
</lg>
<p>3. <b>trāsopadhānaṃ</b> yathā—(kirātā. 8.46)</p>
<b><lg>
<l>bhayādivāśliṣya ruṣāhate'mbhasi priyaṃ mudānandayati sma māninī ।</l>
<l>akṛtrimapremarasāhitairmano	haranti	rāmāḥ	kṛtakairapīhitaiḥ ॥ 381 ॥</l>
</lg></b>
<p>4. <b>bhayopadhānaṃ</b> yathā—(kirātā. 8.48)</p>
<b><lg>
<l>karau dhunānā navapallavākṛtī payasyagādhe kila jātasambhramā ।</l>
<l>sakhīṣu nirvācyamadhārṣṭayadūṣitaṃ priyāṅgasaṃśleṣamavāpa māninī ॥ 382 ॥</l>
</lg></b>
<p>4. <b>ajñānopadhānaṃ</b> yathā—(amaru. 75)</p>
<b><lg>
<l>kathamapi	kṛtapratyāpattau	priye	skhalitottare
virahakṛśayā kṛtvā vyājaṃ prakalpitamadrutam ।</l>
<l>asahanasakhīśrotraprāp‍tipramādasasambhramaṃ
vivalitadṛśā śūnye gehe samucch‌vasitaṃ punaḥ ॥ 383 ॥</l>
</lg></b>
<p>6. <b>prasaṅgopadhānaṃ</b> yathā—</p>
<b><lg>
<l>māṇo vā'māṇo c‍cia māṇaṃ bāreha gharabbhāraṃ ।</l>
<l>pecchāmutāva	kaiā	kaāvarāho	samalliai ॥ 384 ॥</l>
</lg></b>
<p>7. <b>pramādopadhānaṃ</b> yathā—(saka. 5.322)</p>
<b><lg>
<l>thoārūḍhamahumaā	khaṇapamhaṭṭhāvarāhadiṇṇullāvā ।</l>
<l>hasiūṇa saṃṭhavijjai pieṇa saṃbharialajjiā kāvi piā ॥ 385 ॥</l>
</lg></b>
<lg>
<l>(stokārūḍhamadhumadā	kṣaṇaprabhraṣ‍ṭāparādhadattollāpā ।</l>
<l>hasitvā saṃjñāpyate priyeṇa saṃsmṛtā lajjitā kāpi priyā ॥)</l>
</lg>
<p>8. <b>deśopadhānaṃ</b> yathā—</p>
<b><lg>
<l>ajjaṃ vaheṇa kahaāhatthābha tthivva uvaṇiātassa ।</l>
<l>majjaṇiā	mūlālaggathoacchāhiṃ	kuṇaṃteṇa ॥ 386 ॥</l>
</lg></b>
<pb n="1391"/>
<p>9. <b>kālopadhānaṃ</b> yathā—(gāsa. 899ve.)</p>
<b><lg>
<l>himacuṇṇajoahatthāo jassa dappaṃ kuṇaṃti rāīo ।</l>
<l>kaha tass piassa mae tīrai māṇo halā kāuṃ ॥ 387 ॥</l>
</lg></b>
<lg>
<l>(himacūrṇayogahastā	yasya	darpaṃ	kurvanti	rātrayaḥ ।</l>
<l>kathaṃ tasya priyasya mayā śakyate mānaḥ sakhyaḥ kartum ॥)</l>
</lg>
<p>10. <b>kāryopadhānaṃ</b> yathā—</p>
<b><lg>
<l>cuṃbasu sahassahuttaṃ muhamiṇamo hāriaṃ mae jue ।</l>
<l>māṇo	uṇa	muc‍cai	sāmalaṃ	kaha	māṇaittīe ॥ 388 ॥</l>
</lg></b>
<lg>
<l>(cumba	sahasrakṛtvo mukhamidaṃ hāritaṃ mayā dyūte ।</l>
<l>mānaḥ punarmucyate śyāmalāṅgi kathaṃ mānamuk‍tāyāḥ ॥)</l>
</lg>
<p>11. <b>pātropadhānaṃ</b> yathā—</p>
<b><lg>
<l>sahi pāesu chivaṃti viovvakivelavesumaṃsuaiṃ ।</l>
<l>ehiṇuvajjasu pāsepāiamuhiāviṇaṃ muṇiomo ॥ 389 ॥</l>
</lg></b>
<p><b>12. sup‍topadhānaṃ</b> yathā—(gāsa. 4.68)</p>
<b><lg>
<l>bharimo se saaṇaparammuhīe vialaṃtamāṇapasarāe ।</l>
<l>kaiavasuttavvattaṇatthaṇabharuppellaṇasuhelliṃ ॥ 390 ॥</l>
</lg></b>
<lg>
<l>(smarāmastasyāḥ śayanaparāṅ‌mukhyā vigalanmānaprasarāyāḥ ।</l>
<l>kaitava—sup‍todvartana—stanabharotpreraṇa—sukha—kelim ॥)</l>
</lg>
<p>(<b>24. mānānubhāvasaukhyāni—12</b>)</p>
<p>atha	mānānubhāvasaukhyāni । teṣu pādapatanaṃ, prasahyāśleṣaḥ, haṭhakacagrahaḥ,
cumbanabalātkāraḥ, priyapraṇayoktiḥ, upālambhasūktiḥ, s‍nehaparīkṣā, vipakṣābhibhavaḥ,
sakhīślāghā, bandhubahumānaḥ, lābhaviśeṣaḥ, śṛṅgāravṛddhiriti । tatra —</p>
<p>1. <b>pādapatanaṃ</b> yathā—(gāsa. 893ve.)</p>
<b><lg>
<l>paṇamaha māṇassa/maaṇassa halā calaṇe kiṃ devaehi aṇṇehiṃ ।</l>
<l>jassa	pasāeṇa	pio	lolai	pāaṃtapāsesu ॥ 312 ॥</l>
</lg></b>
<lg>
<l>(praṇamata mānasya/madanasya sakhyaścaraṇau kiṃ daivatairanyaiḥ ।</l>
<l>yasya	prasādena	priyaḥ	lolati	pādāntapārśveṣu ॥)</l>
</lg>
<pb n="1392"/>
<p>2. <b>prasahyāśleṣo</b> yathā—(gāsa. 929ve.)</p>
<b><lg>
<l>kajjaṃ viṇā vi kaamāṇaḍaṃbarā pulaabhiṇṇasavvaṃgī ।</l>
<l>ujjalāliṃgaṇa-sokkha-lālasā	putti	muṇiāsi ॥ 392 ॥</l>
</lg></b>
<lg>
<l>(kāryaṃ vināpi kṛtamānaḍambarā pulakajīrṇasarvāṅgī ।</l>
<l>ujjvalāliṅganasaukhyalālasā putri! jñātāsi ॥)</l>
</lg>
<p>3. <b>haṭhakacagraho</b> yathā—</p>
<b><lg>
<l>unnamayya	sakacagrahamāsyaṃ	cumbati	priyatame	haṭhavṛttyā ।</l>
<l>huṃhu muñca ma ma meti ca mandaṃ jalpitaṃ jayati mānavatīnām ॥ 393 ॥</l>
</lg></b>
<p>4. <b>cumbanabalātkāro</b> yathā—(gāsa. 5.35)</p>
<b><lg>
<l>pāapaḍaṇāṇa	muddhe	rabhasabalāmoḍicuṃbiavvāṇaṃ ।</l>
<l>daṃsaṇamettapasajjiri	cukkāsi	suhāṇaṃ	bahuāṇa ॥ 394 ॥</l>
</lg></b>
<lg>
<l>(pādapatanānāṃ mugdhe! rabhasabalātkāracumbitavyānām ।</l>
<l>darśanamātraprasannaśīle cyutāsi sukhānāṃ bahukānāṃ ॥)</l>
</lg>
<p>5. <b>priyapraṇayokti</b>ryathā—</p>
<b><lg>
<l>śvāsotkampitakampi ॰ ॰ ॰ ॰ ।</l>
<l>॰ ॰ ॰ ॰ ॰ ॰ ॰ tvayi ॥ 395 ॥</l></lg></b> (?)
<p>6. <b>upālambhokti</b>ryathā—</p>
<b><lg>
<l>aparikkhia	dosaguṇaṃ	avamaṇṇaa	cirapparūḍhavīsambharasaṃ ।</l>
<l>avahīriāṇurāaṃ tume vi maha rūsiuṃ jaṇeṇa vi khiṇṇaṃ ॥ 396 ॥</l>
</lg></b>
<lg>
<l>(aparīkṣya	doṣaguṇaṃ	avamatya	ciraprarūḍhavisrambharasam ।</l>
<l>avadhīryānudūtaṃ tvamapi mahyaṃ ruṣ‍ṭvā janena na vidīrṇam ॥)</l>
</lg>
<p>7. <b>s‍nehaparīkṣā</b> yathā—(gāsa. 927ve.)</p>
<b><lg>
<l>paḍipakkhassa vi purao samuhaṃ bhaṇiā si teṇa pasia tti ।</l>
<l>avalaṃbiassa	māṇiṇi	māṇassa	vi	kiṃ	phalaṃ	aṇṇaṃ ॥ 397 ॥</l>
</lg></b>
<lg>
<l>(pratipakṣasyāpi purataḥ sammukhaṃ bhaṇitāsi tena prasīdeti ।</l>
<l>avalambitasya mānini! mānasyāpi kiṃ phalamanyat ॥)</l>
</lg>
<pb n="1393"/>
<p>8. <b>vipakṣābhibhavo</b> yathā—(harivi.)</p>
<b><lg>
<l>tīe savisesadūmiasavattihiaāem̐ ṇivvalaṃta—siṇehaṃ ।</l>
<l>piagaruiāa ṇimiaṃ sohaggaguṇāṇa aggabhūmīem̐ paaṃ ॥ 398 ॥</l>
</lg></b>
<lg>
<l>(tayā	saviśeṣadūnasapat‍nīhṛdayayā	nirbalas‍neham ।</l>
<l>priyagurūkṛtayā	nyastaṃ	saubhāgyaguṇānāmagrabhūmau padam ॥)</l>
</lg>
<p>9. <b>sakhīślāghā</b> yathā—</p>
<b><lg>
<l>kṣutaiḥ k‍vāpi prītiḥ k‍vacidapi nimittaiḥ pulakitā
(k‍vacinmithyāvādaira)mitaparitāpo vikasitaḥ ।</l>
<l>prasādārthaṃ mugdhe tava vigatalajjo'nṛtaśate—
ṣvabhijño daivajñaṃ janamapi ca te pṛcchati patiḥ ॥ 399 ॥</l>
</lg></b>
<p>10. <b>bandhubahumāno</b> yathā—(sūmu. 205)</p>
<b><lg>
<l>cakṣurlup‍tamaṣīkaṇaṃ	kabalitastāmbūlarāgo'dhare
viśrāntā kabarī kapolaphalake lup‍teva gātradyutiḥ ।</l>
<l>manye mānini! sāmprataṃ praṇayinā kairapyupāyakramai—
rbhag‍no	mānatarustathāpi	phalitaścetasthalīvardhitaḥ ॥ 400 ॥</l>
</lg></b>
<p>11. <b>lābhaviśeṣo</b> yathā—(harivi.)</p>
<b><lg>
<l>dāra-ṭṭhavia-sura-dumaṃ	taṃ	cia	kusumovaāragghaviaṃ ।</l>
<l>aṇṇaṃ ca sac‍cavijjai pariosa-paritta-pariaṇaṃ tīeॅ gharaṃ ॥ 401 ॥</l>
</lg></b>
<lg>
<l>(dvārasthāpitasuradrumaṃ	tadeva	kusumopahārārghitam ।</l>
<l>anyac‍ca saṃvīkṣyate paritoṣaparītaparijanaṃ tasyā gṛham ॥)</l>
</lg>
<p>12. <b>śṛṅgāravṛddhi</b>ryathā—</p>
<b><lg>
<l>paṇaaparipūraṇeṇa aviraabhūsiapiaamāgameṇa a garuo ।</l>
<l>pasarai laddhatthāmo aṇṇaṇṇarasaṃtarehiṃ tīe pahariso ॥ 402 ॥</l>
</lg></b>
<lg>
<l>(praṇayaparipūraṇenāviratabhūṣita—priyatamānamena	ca	gurukaḥ ।</l>
<l>prasarati	labdhasthāmā'nyānyarasāntaraistasyāḥ	praharṣaḥ ॥)</l>
</lg>
<pb n="1394"/>
<b><lg>
<l>evamete	trayo	mānāsrayaśca	tadupādhayaḥ ।</l>
<l>jātayaśca	viśeṣāśca	prakīrṇānāṃ ca bhaktayaḥ ॥ 403 ॥</l>
</lg></b>
<b><lg>
<l>avasthāvaikṛtopāyamiṣajjitavibhaktikaiḥ ।</l>
<l>karma	sānunayaiḥ	ṣoḍhā	nāyakasya	samāsataḥ ॥ 404 ॥</l>
</lg></b>
<b><lg>
<l>nāyikāyāśca	maryādāprakramapratibhedanaiḥ ।</l>
<l>priyapriyavayasyānāmupālambhairvimarśanaiḥ ॥ 405 ॥</l>
</lg></b>
<b><lg>
<l>sakhīdūtyoḥ	samāśvāsaiḥ	parihāsaiḥ	pravartanaiḥ ।</l>
<l>nivartanaiḥ	sakāntopajāpaiḥ	skhalitagopanaiḥ ॥ 406 ॥</l>
</lg></b>
<b><lg>
<l>samāsenaiva	ṣoḍhaiva	pṛthakpṛthagudīritam ।</l>
<l>karmaitad	vyāsato'pyuktaprakāreṇaiva	gamyatām ॥ 407 ॥</l>
</lg></b>
<b><lg>
<l>atha	janmādibhiḥ	ṣaḍ‌bhirvikāraireṣa	bhidyate ।</l>
<l>māno'g‍niriva dhūmārci ॰ ॰ ॰ ॰ ॰ ॥ 408 ॥</l>
</lg></b>
<b><lg>
<l>॰ ॰ ॰ ॰ bho lokoṣ‍ṭabhasmabhiḥ ।</l>
<l>tatra	mānanimittāni	mānasyoddīpanāni	ca ॥ 409 ॥</l>
</lg></b>
<b><lg>
<l>mānotpattiprakīrṇāni	mānasaukhyānubhūtayaḥ ।</l>
<l>mānaliṅgani	mānopalakṣaṇasthānakādi	ṣaṭ ॥ 410 ॥</l>
</lg></b>
<b><lg>
<l>mānavakroktivinyāsā	mānamoṭṭāyitāni	ca ।</l>
<l>mānopaśamacihnāni	mānāpagamahetavaḥ ॥ 411 ॥</l>
</lg></b>
<b><lg>
<l>upādhibhaṅgā	mānasya	mānabhaṅgasya	bhaktayaḥ	।</l>
<l>mānabhaṅgopadhānāni	mānānubhavasammatāḥ ॥ 412 ॥</l>
</lg></b>
<b><lg>
<l>uktāḥ	saṃkṣepataḥ	prājñairanuktamanumīyatām ।</l>
<l>manuṣyavacasā	ke'sya	prakārān	vak‍tumīśate ॥</l>
<l>kṣamante	mātumambhodherāpaḥ ke'ñjalinā janāḥ ॥ 413 ॥</l>
</lg></b>
<pb n="1395"/>
<b><lg>
<l>paraśśatavikalpavāniti	sa	eṣa	mānasridhā
mayaiṇanayanāmanaḥ—paramabāndhavo	varṇitaḥ ।</l>
<l>athādhvagavilāsinīmukhasarojasandhyātamaḥ—
pravāsa	upavarṇyate	ratisamudracandrodayaḥ ॥ 414 ॥</l>
</lg></b>
<p><b>iti	śrīmahārājādhirājaśrībhojadevaviracite	śṛṅgāraprakāśe
mānaprakāśo nāma</b></p>
<b><lg>
<l>॥ triṃśaḥ prakāśaḥ samāp‍taḥ ॥ 30॥</l>
</lg></b>
<lg>
<l>manuṣyahṛdayāmbudhau	bahalabhaṅgasaṅega	kaviḥ
ka	ekaśa	udāharedapi	sahasraśīrṣāyitaḥ ।</l>
<l>nṛpastadiha	sūkṣmaśo	yadidamuc‍cakairvyāhara—
tyasāvadhikavistaraṃ	viṣayametamanyo	hyasau ॥</l>
</lg>
<pb n="1396"/>
<p>atha</p>
<p><b>śrṛṅgāraprakāśe ekatriṃśaḥ prakāśaḥ</b></p>
<p>pravāsavarṇanaprakāśaḥ</p>
<p>athāto'vasaraprāp‍taṃ pravāsamupavarṇayiṣyāmaḥ। tatra prathamānurāgādīnāṃ pūrvaḥ pūrvo
vicitraḥ, paraḥ paro rāgavardhana iti vimarśe vicitratayā prathamānurāgādīnāṃ prathama—
mabhidhānaṃ, rāgavardhanatvena mānādīnāmanantarasiti, mānānantaraṃ pravāso'bhidhīyate ।</p>
<p>kathaṃ punaḥ rāgavardhanād vicitrasya prāthamyam?</p>
<p>taducyate— rāgavṛddheḥ vaicitryasyāvadhātumaśakyatvāt। rāgāndho hi vaicitryamavaicitryaṃ
vā nāvadhātuṃ śaknoti। yathocyate—(kāmasūtre 2.2)</p>
<b><lg><l>śāsrāṇāṃ viṣayastāvad yāvanmandarasā narāḥ ।</l>
<l>raticakre pravṛtte tu nāsti śāsraṃ na ca kramaḥ ॥ 1 ॥</l></lg></b>
<p>rāgavṛddhihetutvād vaicitryasya hetuḥ prathamaṃ phalamanantaraṃ syāditi ।
taduktaṃ—</p>
<b><lg><l>taistairupāyairaucityād	vaicitryasya	prayojitaiḥ ।</l>
<l>yunāṃ	sneho'bhimānaśca	rāgayogaśca	jāyate ॥ 2 ॥</l></lg></b>
<p>bhavatu	nāma	rāgavardhanatayā	prathamaṃ	vicitratā।	vicitrāṇāṃ	tu	kiṃkṛtaṃ
mithaḥprāthamyam? rāgavardhanānāṃ vā kutastyamānantaryamiti ।</p>
<p>atrocyate— prāgasaṅgatayoḥ	saṅgataviyuktayośca	mānapravāsakaruṇavipralambhāḥ।
prathamānurāgastu prāgasaṅgatayorevetyataḥ sa prathamamevābhidhīyate। karuṇāttu karuṇo'nantara eva
jāte mānapravāsayorasambhava eva। nahi tathāvidhebhyaḥ saṃvidhānakebhyaḥ tathāvidhāyāma—
kṛtrimāyāṃ	rāgavṛddhau	samupajāte	niṣkaitave	prakṛṣ‍ṭe	ca	vibhramajānurāge
mānapravāsayoravakāśaḥ syāt। tathātve vā nai . . . . yoranya . .॥ uktaṃ ca—</p>
<b><lg><l>kaiavarahiaṃ pemmaṃ ṇatthi cia māmi māṇuse loe ।</l>
<l>aha hoi kassa viraho virahe hottammi ko jiai ॥ 3 ॥</l></lg></b>
<lg><l>(kaitavarahitaṃ prema nāstyeva mātulāni mānuṣe loke ।</l>
<l>atha bhavati kasya viraho bhavati virahe kasko jīvati ॥)gāsa. 2.24</l></lg>
<pb n="1397"/>
<p><b>(rasakramaḥ)</b></p>
<p>ato'paścimameva	karuṇavipralambhasya	karuṇānantarasambhogasya	vā	abhidhānaṃ
bhavitumarhati। mānapravāsayostu pravāsānmāno vicitrasta ... vikāsāt mā ..
vicitraḥ। tatra cetassaṅkocāt। prathamānurāge hi rāgiṇaścittaṃ vikṣipyate; māne vikasati;
pravāse saṅkucati; karuṇe saṅikṣapyata iti pūrvācāryavādaḥ। kathaṃ sa upapadyata iti
cet — tathāvidhaprathamānurāganimittasya sannidhānāt। yathā hi cumbaka—bhrāmaka—karṣaka—
drāvakai—rayasaste	te	vikārāḥ	cumbana—bhramaṇa—karṣaṇa—dravāhvayā	jāyante; tathā
prathamānurāgamānapravāsakaruṇavipralambhasannidhermanaso	vikṣepa—vikāsa—saṅkoca—saṅkṣepā
iti। yathā vā japāsūryacandrakarpūrasannidheḥ sphaṭikāśmano'nekaprakṛterekarūpasyānurāga—
jvalana—syandana—sphuṭanā—(ni jāyante) tāthā। vikṣepavikāsasaṅkocasaṅkṣepādhiṣ‍ṭhitasya
viprayogicetasaḥ	prathamānurāgamānapravāsakaruṇavipralambhānubhāvā	iti।	etena
prathamānurāgādīnāṃ	rāgavardhantave		tāratamyamapi		parasparamānantaryaheturvyākhyātam।
uttarottaramupacīyamānaprīyiyogaṃ hi priyopacāraṃ caturakāmino manobhava ॰ ॰ ॰ ॰ ॰
ṇitavyahetuṃ manya/va। tasmānmānādanantaraḥ karuṇātprathamaḥ pravāsa evābhidhānavyo bhavati ।</p>
<p>(<b>pravāsaḥ</b>)</p>
<p>kaḥ	punarayaṃ	pravāso	nāma,	yasyaite	dayitajātayo		narma(nāma?)mdash;
śravaṇasaṅkīrtanādibhyo bibhyatīti।</p>
<p>ucyate— <b>satyanurāge parasparaṃ daivādijanitadeśāntaravyavadhānaṃ pravāsaḥ।</b> sa</p>
<b><lg><l>daivāpatra uttamaḥ ।</l>
<l>dharmāpatro madhyamaḥ ।</l>
<l>arthāpatraḥ kaniṣ‍ṭhaḥ। teṣu—</l></lg></b>
<p><b>daivāpanno</b> yathā—(māmā. 9.8)</p>
<b><lg><l>na	yatra	pratyāśāmanupatati	no	vā	rahayati
pravikṣip‍taṃ	cetaḥ praviśati ca mohāndhatamasam ।</l>
<l>akiñcitkurvāṇāḥ paśava iva tasyāṃ vayamaho
vidhāturvāmatvād	vipadi	parivartāmaha	ime ॥ 4 ॥</l></lg></b>
<pb n="1398"/>
<p><b>dharmāpatanno</b> yathā—(kādambarīkathāsāre 5.107)</p>
<b><lg><l>jānāmyātmāni te prasādamasamaṃ ceto mamaitat padaṃ
dātuṃ necchati kintu śāsanamidaṃ nollaṅghanīyaṃ guroḥ ।</l>
<l>manyussamprati	sahyatāṃ punarihāgantāsmi	kādambarīṃ
sandiśyeti	sabāṣpagadgadamasau	keyūrakaṃ	prāhiṇot ॥ 5 ॥</l></lg></b>
<p><b>arthāpanno</b> yathā—</p>
<b><lg><l>yā vimboṣ‍ṭharucirna vidrumamaṇiḥ svapne'pi tāṃ labdhavān
hāsaśrīḥ	sudṛśastapobhirapi	kiṃ	muktāphalaiḥ	prāpyate ।</l>
<l>tatkāntiḥ	śataśo'pi	vahripatanairhomnaḥ	kathaṃ	setsyati
tyaktvā rat‍namayīṃ prayāsi dayitāṃ kasmai dhanāyādhvaga! ॥ 6 ॥</l></lg></b>
<p>athaiṣa trividho'pi <b>sāmānyato viśeṣataśca</b> prapañcyamānaḥ prāyaśo dvipañcāśatprakāraḥ
prathate। tatra—</p>
<p>(<b>sāmānyato —24</b>)</p>
<p><b>sāmānyato</b> bhūtapūrvaḥ, abhūtapūrvaḥ, sādhāraṇaḥ, asādhāraṇaḥ, sahajarāgaḥ,
visrabdharāgaḥ, prāp‍tasamayaḥ, aprāp‍tasamayaḥ, sa—pratividhānaḥ, niṣpratividhānaḥ,
sannikṛṣ‍ṭaḥ, viprakṛṣ‍ṭaḥ, sāvadhiḥ, niravadhiḥ, alpakālaḥ, dīrghakālaḥ, sānubandhaḥ
(saṃsṛṣ‍ṭaḥ), niranubandhaḥ(asaṃsṛṣ‍ṭaḥ), prakāśakāryaḥ, pracchannakāryaḥ, sopasaṃhāraḥ,
nirupasaṃhāraḥ, nāyikānimittaḥ, nāyakanimitta iti prakārāś‍ca<b>turviṃśatiḥ</b> ।</p>
<p>(<b>viśeṣataḥ —28</b>)</p>
<p>daivāpannaścaturdhā — śāpakṛtaḥ, pāpakṛtaḥ, sambhramakṛtaḥ, vibhramakṛta iti । evaṃ</p>
<p>dharmāpanno'pi — sābhiprāyaḥ, nirabhiprāyaḥ, sānutāpaḥ, niranutāpa iti ।</p>
<p>arthāpanno'pi — sābhyanujñaḥ, nirabhyanujñaḥ, sopadhānaḥ, nirupadhāna iti ।</p>
<p>daivadharmāpannaḥ — prakṛtisthaḥ, komalaḥ, kaṭhoraḥ, pariṇata iti ।</p>
<p>daivārthāpanno'pi — grāmyaḥ, nāgaraḥ, upanāgaraḥ, viprakīrṇa iti ।</p>
<p>dharmārthāpanno'pi — hitaḥ, ahitaḥ, sukhaḥ, duḥkha iti ।</p>
<p>daivadharmārthāpanno'pi — vṛttaḥ, āyataḥ, tryasraḥ, caturasraśceti ॥</p>
<b><lg><l>arthāścānvarthato	bhūtapūrvādīnāmudīritāḥ ।</l>
<l>ṣaṭ‍‌triṃśataḥ pravāsānāṃ ṣoḍaśānāṃ tu kathyate ॥ 7 ॥</l></lg></b>
<pb n="1399"/>
<b><lg>
<l>yasminviyoginoḥ karma svasthayoriva jāyate ।</l>
<l>anurāgātirekā'pi <hi>prakṛtisthaḥ</hi> sa ucyate ॥ 8 ॥</l>
</lg></b>
<b><lg>
<l>yūnoryannopajāyante	manomārdavasūcakāḥ ।</l>
<l>aśrupātādayaḥ	śaśvadanubhāvāḥ	sukomalāḥ ॥ 9 ॥</l>
</lg></b>
<b><lg>
<l>yatra daivādijanitaṃ	sādhyamekasya	dṛśyate ।</l>
<l>viyogakāraṇaṃ so'smin <hi>kaṭhora</hi> iti kathyate ॥ 10 ॥</l>
</lg></b>
<b><lg>
<l>pūrvaṃ kaṭhoro bhūtvā yaḥ komalatvaṃ prapadyate ।</l>
<l>śāpādihetuvigamāt jñeyaḥ <hi>pariṇatastu</hi> saḥ ॥ 11 ॥</l>
</lg></b>
<b><lg>
<l>te'mī dharmānurodhāya daivayogāc‍ca tad‍‌vatām ।</l>
<l>āvardhante tato <hi>daivadharmāpannā</hi> iti smṛtāḥ ॥ 12 ॥</l>
</lg></b>
<b><lg>
<l>viyogakāraṇaṃ	yatra	vrīḍāhetuḥ	prajāyate ।</l>
<l>arthabhraṃśādinā yūnāṃ sa <hi>grāmya</hi> iha gīyate ॥ 13 ॥</l>
</lg></b>
<b><lg>
<l>yatrānyatrānuraktasya	priyasya	priyakāmyayā ।</l>
<l>kayācit kriyate sevā <hi>nāgaraḥ</hi> so'bhidhīyate ॥ 14 ॥</l>
</lg></b>
<b><lg>
<l>nimittakupitāyā yo yoṣitaḥ priyakāraṇāt ।</l>
<l>puruṣeṇa	pravartyeta	jñeyaḥ	sa	<hi>upanāgaraḥ</hi> ॥ 15 ॥</l>
</lg></b>
<b><lg>
<l>yatrānyayoṣid‌vyāsaṅge patyurāpatite sriyāḥ ।</l>
<l>bhavedarthānavāp‍tyārtiḥ sa <hi>prakīrṇaḥ</hi> prakīrtitaḥ ॥ 16 ॥</l>
</lg></b>
<b><lg>
<l>ete cārthānubandhāc‍ca daivāc‍ca samupasthitāḥ ।</l>
<l><hi>daivārthāpannasaṃjñatvaṃ</hi>	prayānti	budhasaṃsadi ॥ 17 ॥</l>
</lg></b>
<b><lg>
<l>yatrāyatyāṃ hi tad bharturabhisandhāya bhāminī ।</l>
<l>pravartate viyogāya <hi>hitaḥ</hi> sa parikīrtyate ॥ 18 ॥</l>
</lg></b>
<b><lg>
<l>yatrārthagauravād yātaḥ pravāsī na nivartyate ।</l>
<l>vipadyate'pi vā yoṣi<hi>dahitaḥ</hi> sa nigadyate ॥ 19 ॥</l>
</lg></b>
<pb n="1400"/>
<b><lg>
<l>yatrārtho labhyate'bhīṣ‍ṭaḥ priyābhīṣ‍ṭaṃ ca sid‌dhyati ।</l>
<l>na cānartho bhavet kaścit <hi>sukhaḥ</hi> sa upavarṇyate ॥ 20 ॥</l>
</lg></b>
<b><lg>
<l>pravāsino mahad duḥkhaṃ yatprabhāveṇa jāyate ।</l>
<l>lag‍nadoṣādijanitaṃ sa <hi>duḥkha</hi> iti śasyate ॥ 21 ॥</l>
</lg></b>
<b><lg>
<l>dharmārthāvanurudhyete	catvāro'pi	pravartitāḥ ।</l>
<l>dharmārthāpannasaṃjñāyāssthānaṃ	bhavitumīśate ॥ 22 ॥</l>
</lg></b>
<b><lg>
<l>yatrobhayorbhavedicchā kriyā ca virahaṃ prati ।</l>
<l>sarvas‍nehāśri lopāt sa <hi>pravāso vṛtta</hi> ucyate ॥ 23 ॥</l>
</lg></b>
<b><lg>
<l>yatraikatra kriyecchā ca dvitīye tad‌viparyayaḥ ।</l>
<l>premṇaḥ koṭidvayabhreṣāt sa <hi>vṛttāyata</hi> iṣyate ॥ 24 ॥</l>
</lg></b>
<b><lg>
<l>yatraikasya kriyā necchā dvitīyasya dvayaṃ na tat ।</l>
<l>sa premakāśrivibhraṃśāt <hi>tryaśra</hi> ityeva kathyate ॥ 24 ॥</l>
</lg></b>
<b><lg>
<l>icchā yatrobhayo rnāsti yatrobhayoḥ kriyā ।</l>
<l>so'naṣ‍ṭasarvapremāśri	<hi>caturasro'</hi>bhidhīyate ॥ 26 ॥</l>
</lg></b>
<b><lg>
<l>daivādarthāc‍ca dharmāc‍ca catvāro'mī samutthitāḥ ।</l>
<l>labhante	daivadharmārthāpannasaṃjñāṃ	vivek‍tṛṣu ॥ 27 ॥</l>
</lg></b>
<p>(<b>sāmānyata pravāsaḥ —24</b>)</p>
<p>tatra <b>sāmānyabhedeṣu,</b></p>
<p>1. <b>bhūtapūrvo</b> yathā—(gāsa. 3.73)</p>
<b><lg>
<l>avvo dukkaraāraa puṇo vi taṃtiṃ karesi gamaṇassa ।</l>
<l>ajja vi ṇa hoṃti saralā veṇīe taraṃgiṇo ciurā ॥ 28 ॥</l>
</lg></b>
<lg>
<l>(avvo duṣkarakāraka punarapi cintāṃ karoṣi gamanasya ।</l>
<l>adyāpi na bhavanti saralā veṇyāḥ taraṅgiṇaḥ cikurāḥ ॥)</l>
</lg>
<p>2. <b>abhūtapūrvo</b> yathā—(gāsa. 5.53)</p>
<b><lg>
<l>sahi sāhasu sabbhāveṇa pucchimo kiṃ asesamahilāṇam̐ ।</l>
<l>vaḍ‍ḍhaṃti karaṭṭhiā c‍cia valaā dahae pautthammi ॥ 29 ॥</l>
</lg></b>
<lg>
<l>(sakhi kathaya sadbhāvena pṛcchāmaḥ kimaśeṣamahilānām ।</l>
<l>vardhante	karasthitā	eva	valayā	dayite	proṣite ॥)</l>
</lg>
<pb n="1401"/>
<p><b>3. sādhāraṇo</b> yathā—</p>
<b><lg>
<l>pūreu	paṇaabhaṃge	gaā	vi	maṇorahā	savattīṇa	maham̐ ।</l>
<l>aṇaho ṇāma ṇiattai, akaattho vi bahuīṇa pulehi (?pulaehi) pio ॥ 30 ॥</l>
</lg></b>
<lg>
<l>(pūrayatu praṇayabhaṅgena gatā api manorathāḥ sapat‍nīnāṃ mama ।</l>
<l>anagho nāma nivartate, akṛtārtho'pi baha‍vīnāṃ pralokya mama ॥)</l></lg> ku.
<p><b>4. asādhāraṇo</b> yathā—(raghu. 14.87)</p>
<b><lg>
<l>tyaktvā	sītāṃ	daśamukharipurnopayeme yadanyāṃ
tasyā	eva	pratikṛtisakho	yat kratūnājahāra ।</l>
<l>vṛttāntena	śravaṇaviṣayaprāpiṇā	tena	bhartuḥ
sā	durvāravyathamapi	parityāgaduḥkhaṃ	viṣehe ॥ 31 ॥</l>
</lg></b>
<p><b>5. sahajarāgo</b> yathā—(rāmābhyu.)</p>
<b><lg>
<l>kṛtakakupitaiḥ bāṣpāmbhobhiḥ sadainyavilokitaiḥ
vanamapi gatā yasya prītyā dhṛtāpi tathāmbayā ।</l>
<l>navajaladharaś‍yāmāḥ paś‍yan diśo bhavatīṃ vinā
kaṭhinahṛdayo jīvatyeva priye sa tava priyaḥ ॥ 32 ॥</l>
</lg></b>
<p><b>6. vistrabdharāgo</b> yathā—(megha. 93)</p>
<b><lg>
<l>jāne sakhyāstava mayi manaḥ sambhṛtas‍nehamasmā—
ditthaṃbhūtāṃ	prathamavirahe	tāmahaṃ	tarkayāmi ।</l>
<l>vācālaṃ māṃ na khalu subhagammanyabhāvaḥ karoti
pratyakṣaṃ te nikhilamacirād bhrātaruktaṃ mayā yat ॥ 33 ॥</l>
</lg></b>
<p><b>7. prāp‍tasamayo</b> yathā—</p>
<b><lg>
<l>bandhūkairadharaṃ	smitāni	kumudairnetrāṇi	nīlotpalai—
rhastau	kokanadairmukhaṃ	ca	kamalaiḥ	haṃsaiḥ	sahāsā	giraḥ ।</l>
<l>pratyadhvaṃ	prativāsaraṃ	pratisaraḥ	saṃdarśayantī	haṭhāt
pānthānāṃ	priyakāminīva	kurute	yātroparodhaṃ	śarat ॥ 34 ॥</l>
</lg></b>
<p><b>8. aprāp‍tasamayo</b> yathā—</p>
<b><lg>
<l>udyada‍barhiṣi	dardurāravapuṣi	prakṣīṇapānthāyuṣi
śacyotadvipruṣi	candraruṅa‍muṣi	sakhe	haṃsadviṣi	prāvṛṣi ।</l>
<pb n="1402"/>
<l>mā	muñcoc‍cakucāntasantatagalada‍bāṣpākulāṃ bālikāṃ
kāle	kālakarālanīlajaladavyālup‍tabhāsvattviṣi ॥ 35 ॥</l>
</lg></b>
<p><b>9. sapratividhāno</b> yathā—(megha. 4)</p>
<b><lg>
<l>pratyāsanne	nabhasi	dayitājīvitālambanārthī
jīmūtena	svakuśalamayīṃ	hārayiṣyan	pravṛttim ।</l>
<l>sa pratyagraiḥ kuṭajakusumaiḥ kalpitārghāya tasmai
prītaḥ	prītipramukhavacanaṃ	svāgataṃ	vyājahāra ॥ 36 ॥</l>
</lg></b>
<p><b>10. niṣpratividhāno</b> yathā—(urāca. 3.45)</p>
<b><lg>
<l>vyarthaṃ yatra kapīndrasakhyamapi me vīryaṃ harīṇāṃ vṛthā
prajñā jāmbavato na yatra na gatiḥ putrasya vāyorapi ।</l>
<l>mārgaṃ yatra na viśvakarmatanayaḥ kartuṃ nalo'pi kṣamaḥ
saumitrerapi patttriṇāmaviṣaye tatra priye k‍vāsi me ॥ 37 ॥</l>
</lg></b>
<p><b>11. sannikṛṣṭo</b> yathā—(seba. 15.22)</p>
<b><lg>
<l>sīāvioadukthaṃ	visahaṃtassa	cau—jāma—mettaṃtariaṃ ।</l>
<l>dīho a gaā kālo ṇa samā ekkā a sā ṇisā rahuvaiṇo ॥ 38 ॥</l>
</lg></b>
<lg>
<l>(sītāviyogaduḥkhaṃ	viṣahamāṇasya	caturyāmamātrāntaritam ।</l>
<l>dīrghaś‍ca gataḥ kālo na samā ekā ca sā niśā raghupateḥ ॥)</l>
</lg>
<p><b>12. viprakṛṣṭo</b> yathā—(amaru. 99)</p>
<b><lg>
<l>deśairantaritā	śataiśca	saritāmurvībhṛtāṃ kānanai—
ryat‍nenāpi	na	yāti locanapathaṃ kānteti jānannapi ।</l>
<l>uda‍grīvaścaraṇārdharuddhavasudhaḥ	kṛtvāśrupūrṇāṃ	dṛśaṃ
tāmāśāṃ pathikastathāpi kimapi dhyāyan muhurvīkṣate ॥ 39 ॥</l>
</lg></b>
<p><b>13. sāvadhiḥ</b> yathā—(megha. 1)</p>
<b><lg>
<l>kaścit kāntāvirahaguruṇā svādhikārāt pramatta—
śśāpenāstaṅgamitamahimā	varṣabhogyeṇa	bhartuḥ ।</l>
<l>yakṣaścakre	janakatanayās‍nānapuṇyodakeṣu
s‍nigdhacchāyātaruṣu	vasatiṃ	rāmagiryāśrameṣu ॥ 40 ॥</l>
</lg></b>
<pb n="1403"/>
<p><b>14. niravadhiḥ</b> yathā—(urāca. 3.44)</p>
<b><lg>
<l>upāyānāṃ	bhāvādaviratavinodavyatikarai—
rvimardairvīrāṇāṃ	janitajagadatyadbha‍utarasaḥ ।</l>
<l>viyogo mugdhākṣyāḥ sa khalu ripughātāvadhirabhūt
kathaṃ tūṣṇīṃ sahyo niravadhirayaṃ tu pravilayaḥ ॥ 41 ॥</l>
</lg></b>
<p><b>15. alpakālo</b> yathā—(śāku. 6.12)</p>
<b><lg>
<l>ekaikamatra divase divase madīyaṃ nāmākṣaraṃ gaṇaya gacchasi yāvadantam ।</l>
<l>tāvatpriye madavarodhagṛhapraveśaṃ netā janastava samīpamupaiṣyatīti ॥ 42 ॥</l>
</lg></b>
<p><b>16. dīrghakālo</b> yathā—(urāca. 3.33)</p>
<b><lg>
<l>devyā śūnyasya jagato dvādaśaḥ parivatsaraḥ ।</l>
<l>praṇaṣṭamiva nāmāpi na ca rāmo na jīvati ॥ 43 ॥</l>
</lg></b>
<p><b>17. saṃsṛṣṭo</b> yathā—(gāsa. 848ve.)</p>
<b><lg>
<l>ruai ruantīe mae ohidiṇe gaṇai jhijjai ahaṃ va ।</l>
<l>piavirahe	māmi	saajjhiāe ṇeho c‍cia apuvvo ॥ 44 ॥</l>
</lg></b>
<lg>
<l>(roditi rudatyā mayā avadhidināni gaṇayati kṣīyate'hamiva ।</l>
<l>priyavirahe	mātulāni! prativeśinyāḥ s‍neha evāpūrvaḥ ॥)</l>
</lg>
<p><b>18. asaṃsṛṣṭo</b> yathā—(gāsa. 871ve., vajjā 467)</p>
<b><lg>
<l>kulapāliāe pecchaha, jovvaṇa—lāaṇṇa—vibbhama—vilāsā ।</l>
<l>pavasaṃti	vva	pavasie,	eti	vva	pie	gharaṃ	eṃte ॥ 45 ॥</l>
</lg></b>
<lg>
<l>(kulapālikāyāḥ prekṣadhvaṃ yauvanalāvaṇyavibhramavilāsāḥ ।</l>
<l>proṣitā iva proṣite, āyātā iva priye gṛhamāgate ॥)</l>
</lg>
<p><b>19. prakāśakṛto</b> yathā—</p>
<b><lg>
<l>
yāvannirasyati sa tatra na siddhamenāmākṛṣya khaṅgamasitaṃ nijavikrameṇa ।</l>
<l>anyena tāvadapahṛtya mṛgāṅkalekhā nītāntarikṣagatinā rajanīcareṇa ॥ 46 ॥</l>
</lg></b>
<p><b>20. pracchannakṛto</b> yathā—(māmā. 8.8)</p>
<b><lg>
<l>tvad‍vatsalaḥ k‍va ca tapasvijanasya hantā kanyāviṭaḥ patirasau parirakṣatu tvām ।</l>
<l>ś‍yenāvapātacakitānanavartikeva kiṃ nekṣase nanu cirāt kabalīkṛtāsi ॥ 47 ॥</l>
</lg></b>
<pb n="1404"/>
<p><b>21. sopasaṃhāro</b> yathā—(megha. 109)</p>
<b><lg>
<l>śāpānto me bhujagaśayanādutthite śārṅgapāṇau
māsānanyān gamaya caturo locane mīlayitvā ।</l>
<l>paścādāvāṃ	virahaguṇitaṃ	taṃ	tamātmānamāvāṃ
nirvekṣyāvaḥ	pariṇataśarac‍candrikāsu kṣapāsu ॥ 48 ॥</l>
</lg></b>
<p><b>22. nirupasaṃhāro</b> yathā—(vikra. 5.17)</p>
<b><lg>
<l>nanu	sulabhaviyāgā	kartumātmapriyāṇi
prabhavati	paravattā	śāsane	tiṣṭha	bhartuḥ ।</l>
<l>ahamapi	tava	sūnāvāyuṣi	nyastarājyaḥ
paricitamṛgayūthānyāśrayiṣye	vanāni ॥ 49 ॥</l>
</lg></b>
<p><b>23. nāyikānimitto</b> yathā—(vikra. 4.3)</p>
<b><lg>
<l>ayamekapade tayā viyogaḥ priyayā copanataḥ suduḥsaho me ।</l>
<l>navavāridharodayādahobhirbhavitavyaṃ ca nirātapatvaramyaiḥ ॥ 50 ॥</l>
</lg></b>
<p><b>24. nāyakakṛto</b> yathā—</p>
<b><lg>
<l>uṇhaṃ jauṇāeॅ jalaṃ uṇhā jauṇāeॅ veasa—kuḍuṃgā ।</l>
<l>uṇhā jauṇā vi kaā keṇa vi mahuraṃ gae kaṇhe ॥ 51 ॥</l>
</lg></b>
<lg>
<l>(uṣṇaṃ	yamunāyā jalaṃ uṣṇā yamunāyā vetasanikuñjāḥ ।</l>
<l>uṣṇā	yamunāpi kṛtā kenāpi mathurāṃ gate kṛṣṇe ॥)</l>
</lg>
<p>(<b>viśeṣataḥ pravāsaḥ— 28</b>)</p>
<p>athāto <b>viśeṣabhedāḥ</b> । tatra—</p>
<p><b>1. <!--<hi>-->daivāpanne<!--</hi>-->ṣu śāpakṛto</b> yathā—(śāku. 4.1)</p>
<b><lg>
<l>vicintayantī yamananyamānasā taponidhiṃ vetsi na māmupasthitam ।</l>
<l>smariṣyati tvāṃ na sa bodhito'pi san kathāṃ pramattaḥ prathamoditāmiva ॥ 52 ॥</l>
</lg></b>
<p><b>2. pāpakṛto</b> yathā—</p>
<b><lg>
<l>tvaccheṣeṇa	cchuritakarayā	kuṅkumenādadhatyā
kokacchāyāṃ	bhavanabisinīhaṃsake	kautukena ।</l>
<l>vaktrabhrāntikṣaṇavirahiṇī	yatkṛtā	rājahaṃsī
tasyaitanme phalamupanataṃ nātha yat tvad viyogaḥ ॥ 53 ॥</l>
</lg></b>
<pb n="1405"/>
<p><b>3. sambhramakṛto</b> yathā—</p>
<b><lg><l>sambhrāntastvaritamasau	malimlucānā—
murvīśaḥ	śamitamayodhayada‍dhanuṣkān ।</l>
<l>kāle'sminvinayavatī	vaneṣu	cārtā
vārtāyai	kamituritastato	jagāma ॥ 54 ॥</l>
</lg></b>
<p><b>4. vibhramakṛto</b> yathā—</p>
<b><lg>
<l>vibhrāntaḥ sapadi sa rākṣasīti sītā—
manyāṃ tu svamanasi jānakītyajānāt ।</l>
<l>jāyāvān	daśarathanandano niyatyā
vaiyātyād	vyasanamahārṇave	papāta ॥ 55 ॥</l>
</lg></b>
<p><b>5. <!--<hi>-->dharmāpanneṣu<!--</hi>--> sābhiprāyo</b> yathā—</p>
<b><lg><l>nyakkāre vihite dviṣā yaducitaṃ manye kṛtaṃ tanmayā
sve sugrīvavibhīṣaṇāvapi pade nītau punaḥ svāṃ sthitim ।</l>
<l>ājñāṃ pālayato mameha phalitāstātāśiṣaḥ kintvidaṃ
sarvaṃ	neha	videharājatanayātyāgād	vinā	labhyate ॥ 56 ॥</l>
</lg></b>
<p><b>6. nirabhiprāyo</b> yathā—(urāca. 1.49)</p>
<b><lg>
<l>visrambhādurasi	nipatya	jātanidrā—
munmucya	priyagṛhiṇīṃ	gṛhasya śobhām ।</l>
<l>ātaṅkasphuritakaṭhoragarbhagurvīṃ
kravyāde	balimiva	dāruṇaḥ	kṣipāmi ॥ 57 ॥</l>
</lg></b>
<p><b>7. sānutāpo</b> yathā—</p>
<b><lg><l>kaikeyī mayi no vilakṣavadanā no mantharānyādṛśī
śrūyante na ca maithilīparijanasyādyāpi duṣṭā giraḥ ।</l>
<l>mithyāvādavimohitena sahasā vahnau viśuddhā tathā
nirvācyā kimasau mayā priyatamā dharmavadhvajenojjhitā ॥ 58 ॥</l>
</lg></b>
<p><b>8. niranupāto</b> yathā—</p>
<b><lg><l>sadasi pihitadvāre dārānnidhāya pidhāya tat
tṛṇajatuśaṇaiḥ pūrṇaṃ tūrṇaṃ pradīpya kṛśānunā ।</l>
<pb n="1406"/>
<l>avikṛtamanāḥ pārśvaṃ bharturjagāma śivāsutaḥ
sakalamapi tajjñātvā cārairnṛpo'pi visiṣmiye ॥ 59 ॥</l></lg></b>
<p><b>9. <!--<hi>-->arthāpanne<!--</hi>-->ṣu</b> sābhyanujño yathā—(kirātā. 3.54)</p>
<b><lg><l>tadāśu kurvan vacanaṃ maharṣermanorathānnaḥ saphalīkuruṣva ।</l>
<l>pratyāgataṃ tvāsmi kṛtārthameva stanopapīḍaṃ parirabdhukāmā ॥ 60 ॥</l></lg></b>
<p><b>10. nirabhyanujño</b> yathā—</p>
<b><lg><l>
pratyāgamiṣyati	bhaviṣyati	saṅgamo'pi
sampatsyate	ca	hṛdayābhimato'bhilāṣaḥ ।</l>
<l>eṣā	gatā	na	punareṣyati	jīviteśa!
vidyuda‍vilāsataralā	navayauvanaśrīḥ ॥ 61 ॥</l></lg></b>
<p><b>11. sopadhāno</b> yathā—(urāca. 1.45)</p>
<b><lg><l>śaiśavāt prabhṛti poṣitāṃ priyāṃ sauhṛdādapṛthagāśayāmimām ।</l>
<l>chadmanā paridadāmi mṛtyave sauniko gṛhaśakuntikāmiva ॥ 62 ॥</l></lg></b>
<p><b>12. nirupadhāno</b> yathā—</p>
<b><lg><l>sa mātulasyānucarāya jāyāṃ samarpayanno jagatīṃ jigīṣuḥ ।</l>
<l>mahābhimānaikadhano vanāya gataiḥ sameyāya puruḥ suhṛdbhiḥ ॥ 63 ॥</l></lg></b>
<p><b>13. <!--<hi>-->daivadharmāpanne<!--</hi>-->ṣu prakṛtistho</b> yathā—(raghu. 15.61)</p>
<b><lg><l>śrlāghyastyāgo'pi vaidehyāḥ patyuḥ prāgvaṃśavāsinaḥ ।</l>
<l>ananyajāneryasyāsīt	saiva	jāyā	hiraṇmayī ॥ 64 ॥</l></lg></b>
<p><b>14. komalo</b> yathā—(saka. 5.212)</p>
<b><lg><l>sītāveś‍ma yato nirīkṣya harate dṛṣṭiṃ jhaṭityākulā—
manyonyārpitacañculabdhakavalaiḥ	 	pārāvatairbhūyate ।</l>
<l>indordūrata eva naś‍yati viśatyantargṛhaṃ duḥkhitaḥ
pracchādyānanamañcalena	rajanīṣvastatrapaṃ		roditi ॥ 65 ॥</l></lg></b>
<p><b>15. kaṭhoro</b> yathā—</p>
<b><lg><l>chittvā nalaḥ sapadi tad‍vasanaṃ niśīthe hastaṃ gatena kalineva kulakṣureṇa ।</l>
<l>śrāntāmaraṇyasadasi svapatīṃ vihāya bhīmātmajāmabhimatena pathā jagāma ॥ 66 ॥</l></lg></b>
<pb n="1407"/>
<p><b>16. pariṇato</b> yathā—(śāku. 6.8)</p>
<b><lg><l>munisutāpraṇayasmṛtirodhinā mama ca muktamidaṃ tamasā manaḥ ।</l>
<l>manasijena sakhe! prahariṣyatā dhanuṣi cūtaśaraśca niveśitaḥ ॥ 67 ॥</l></lg></b>
<p><b>17. <!--<hi>-->daivārthāpanne<!--</hi>-->ṣu</b> grāmyo yathā—</p>
<b><lg><l>atha	sa	dayitāṃ	sup‍tāmaṅkādapāsya śanaiḥśanai—
śśithilitabhujāśleṣaḥ	śayyāṃ	vihāya	vinirgataḥ ।</l>
<l>gatavati	rajanyardhe	sārdha	tayā	sma	mṛgīdṛśā
mṛgapatigatiḥ	paś‍yatyagre	vidhiṃ	hayavigraham ॥ 68 ॥</l></lg></b>
<p><b>18. nāgaro</b> yathā—</p>
<b><lg><l>tataḥ	svabhaginīmanu	prahitacittavṛttiṃ	patiṃ
vibhāvya	bhavitavyatāmapi	kṛtāgamo	janmanaḥ ।</l>
<l>upāśramapadaṃ		pituḥ	pratijagāma	vidyādharī
cakāra	na	vidāmidaṃ	madanapīḍayā	pārthivaḥ ॥ 69 ॥</l></lg></b>
<p><b>19. upanāgaro</b> yathā—(harivi.)</p>
<b><lg><l>aha diṭṭha-vikkamammi vi siṇeha-sac‍cavia-garua-viṇivāa-haā ।</l>
<l>ciṃtei	sac‍cabhāmā	suraarulaṃbhaṭṭhie	gaammi	mahumahe ॥ 70 ॥</l></lg></b>
<lg><l>(atha dṛṣṭavikrame'pi s‍nehadarśitaguruka—vinipātabhayā ।</l>
<l>cintayati satyabhāmā suratarulābhārthike gate madhumathe ॥)</l></lg>
<p><b>20. prakīrṇo</b> yathā—</p>
<b><lg><l>sambodhya	sāyamiti	sānumatīṃ	prabhāte
śrīparvataṃ	dhṛtadhanustapase	jagāma ।</l>
<l>putrīyato'sya	vṛṣabhadhvajasevayāsmin
māsāḥ	ṣaḍekamanaso	dinavad	vyatīyuḥ ॥ 71 ॥</l></lg></b>
<p><b>21. <!--<hi>-->dharmārthāpanne<!--</hi>-->ṣu</b> hito yathā—</p>
<b><lg><l>āsṛṣṭeḥ pratipārthivaṃ yuvatayo jātā manovallabhāḥ
mag‍nāste	vyasanārṇave	ca	bahavastābhiḥ	sahaiveśvarāḥ ।</l>
<l>devyā yattu kṛtaṃ tathā vikalatāmutsṛjya lokottaraṃ
tasyaiṣā kṛpaṇena tena vidhinā kiṃ glānirutpādyate ॥ 72 ॥</l></lg></b>
<pb n="1408"/>
<p><b>22. avahito</b> yathā—</p>
<b><lg><l>yāvat	priye	tava	pituḥ	prathamasya	dātuṃ
nyāyārjitasya	vasuno	vasudhāṃ	bhramāmi ।</l>
<l>koṭīścaturdaśa	gurorgurudakṣiṇāyā—
stāvat	sahasva	virahaṃ	racito'ñjaliste ॥ 73 ॥</l></lg></b>
<p><b>23. sukho</b> yathā—</p>
<b><lg><l>abhyāgatasya	suhṛdaḥ	sudhiyo'grajāte—
rātenuṣo	vinayamanyaparāṅ‌mukhasya ।</l>
<l>kānte! vrajāmi manaso'bhimataṃ ca kartu—
māhartumeva	ca	śiromaṇibhūṣaṇaṃ	te ॥ 74 ॥</l></lg></b>
<p><b>24. duḥkho</b> yathā—</p>
<b><lg><l>vrīḍāyogānnatavadanayā	sannidhāne	gurūṇāṃ
baddhotkampaṃ	stanamukulayormanyumantarniyamya ।</l>
<l>tiṣṭhetyuktaṃ kimiva na tayā yat samutsṛjya bāṣpaṃ
mayyāsaktaścakitahariṇīhārinetratribhāgāḥ	॥ 75 ॥</l></lg></b>
<p><b>25. <!--<hi>-->daivadharmārthopapanneṣu<!--</hi>--> vṛtto</b> yathā—</p>
<b><lg><l>he dhanyāḥ śṛṇuta pradhānadhaninaḥ seyaṃ mayā preyasī
matpāṇigrahadūṣaṇāditi	daśāṃ	yātā	jagatpāvanī ।</l>
<l>durvṛttena	durantapātakaśatairastobhitaḥ	pauruṣaiḥ
svāmitvaikasamunnatena	sudatī	vikrīyate	krīyatām ॥ 76 ॥</l></lg></b>
<p><b>26. āyato</b> yathā—</p>
<b><lg><l>
vanabhuvi saha patyā prasthitāṃ vīkṣya sītāṃ
gṛhiṇamanuyiyāsurjānakī	śokaniṣṭhā ।</l>
<l>gurugurujanalajjānamravaktrāmbujena
bhrukuṭipuṭanibandhād	vāritā	lakṣmaṇena ॥ 77 ॥</l></lg></b>
<p><b>27. tryastro</b> yathā—(śāku. 6.24)</p>
<b><lg><l>saṃropite'yyātmani dharmapat‍nī tyaktā mayā nāma kulapratiṣṭhā ।</l>
<l>kalpiṣyamāṇā mahate phalāya vasundharā kāla ivop‍tabījā ॥ 78 ॥</l></lg></b>
<pb n="1409"/>
<p><b>28. caturastro</b> yathā—</p>
<b><lg><l>sāraṅgeṇa	hiraṇmayena	sahasā	rāmaḥ	sudūraṃ	hṛtaḥ
hā vatseti vaco niśamya tamanusnehād gato lakṣmaṇaḥ ।</l>
<l>kāle'smin kuliśābhighātakaṭhinakleśākulāṃ maithilī—
māropyāṅkamaśaṅkameṣa	nabhasā	laṅkāṃ	gato	rāvaṇaḥ ॥ 79 ॥</l></lg></b>
<p>athaitasya trayaḥ skandhā bhavanti— <b>prāp‍tiskandhaḥ, vyāp‍tiskandhaḥ, samāp‍tiskandha</b>
iti। teṣu—</p>
<p>(1) pravāsaśaṅkā, pravāsārambhaḥ, priyaprasthānaṃ, priyānugamaḥ, priyāpraś‍naḥ,
pratinivṛttiḥ, pravāsacaryā, pravāsavṛttānta iti <b>prāp‍tiskandhasyāṣṭau</b> prakāṇḍāni ।</p>
<p>(2) viyuktasvarūpaṃ, viyuktāvasthā, virahoddīpanaṃ, virahapratīkāraḥ, sahāyāśvāsanaṃ,
sahāyopālambhaḥ, utkaṇṭhāvinodaḥ, sandeśādānam iti <b>vyāp‍tiskandhasyāṣṭau</b>
prakāṇḍāni ।</p>
<p>(3) pravṛttyāgamaḥ, pravṛttiparipraś‍naḥ, avadhipratīkṣā, mārgodīkṣaṇaṃ, daivanimitta—
śakunopaśrutayaḥ.	susvapnadarśanaṃ,	sunimittānubhavaḥ,	priyapratyāgama	iti
<b>samāp‍tiskandhasyāṣṭau</b> prakāṇḍāni। tatra</p>
<p>(<b>1. prāp‍tiskandhaḥ —8</b>)</p>
<p>(<b>1. pravāsaśaṅkā —5</b>)</p>
<p>prāp‍tiskandhai nāyikāyāḥ priyāviyogasambhāvanā <b>pravāsaśaṅkā</b> ।</p>
<p>sā ca pañcadhā vartamānā, adyatanī, hyastanī, śvastanī, bhaviṣyantī ca। tāsu</p>
<p><b>1. vartamānā</b> yathā—</p>
<b><lg><l>kallāṇijjaittvā(?)satthaḍā		kira	jāesai	ḍhollu ।</l>
<l>jai—aṃtio(ho) hiaā sahahi locaāddaṇaloo(?) mollu ॥ 80 ॥</l></lg></b>
<p><b>2. adyatanī</b> yathā—(gāsa. 2.11)</p>
<b><lg><l>teṇa maṇe bhaggamaṇoraheṇa ullāviaṃ pavāso tti ।</l>
<l>savisāi va alasāaṃti eṇa vahuāe aṃgāiṃ ॥ 81 ॥</l></lg></b>
<lg><l>(tena manye bhagnamanorathena ullāpitaṃ pravāsa iti ।</l>
<l>saviṣāṇīva alasāyante yena vadhvāḥ aṅgāni ॥)</l></lg>
<pb n="1410"/>
<p><b>3. hyastanī</b> yathā—</p>
<b><lg><l>pratyagrairapi	vipriyaiḥ	samucitāṃ	nālambate	vāmatāṃ
prema	pratyahamātanoti 	vividhaiḥ	svādūttaraiḥ	ceṣṭate ।</l>
<l>soccha‍vāsā	divase'vasīdati		niśānāthe	punarvepate
bālā śrotrapathaṃ gate parijanāt patyuḥ prayāṇadhvanau ॥ 82 ॥</l></lg></b>
<p><b>4. śvastanī</b> yathā—(gāsa. 1.46, vala. 365)</p>
<b><lg><l>kallaṃ kira kharahiao pavasihii pio tti suvvai jaṇammi ।</l>
<l>taha vaḍḍha bhaavai ṇise jaha se kallaṃ cia ṇa hoi ॥ 83 ॥</l></lg></b>
<lg><l>(kalyaṃ kila kharahṛdayaḥ pravatsyati priya iti śrūyate jane ।</l>
<l>tathā vardhasva bhagavati niśe yathā tasya kalyameva na bhavati ॥)</l></lg>
<p><b>5. bhaviṣyantī</b> yathā—</p>
<b><lg><l>hoṃta—pia—viraha—dūsaha—saṃtāvupphasia—vaaṇa—sohāo ।</l>
<l>caṃdamuhio		tti	satthā	jāāo	piāo	paccūse ॥ 84 ॥</l></lg></b>
<lg><l>(bhaviṣyat—priya—viraha—dussaha—santāponmṛṣṭa—vadana—śobhāḥ ।</l>
<l>candramukhya		iti	sārthā	jātāḥ	priyāḥ	pratyūṣe ॥)</l></lg>
<p>(<b>2. pravāsārambhaḥ —5</b>)</p>
<p>nāyakasya priyāparityāgodyogaḥ <b>pravāsārambhaḥ</b>। so'pi pañcadhā—'pravṛttoparataḥ,
pravṛttāvirataḥ, nityapravṛttaḥ, bhūtasāmīpyaḥ, bhaviṣyatsāmīpyaśca। teṣu</p>
<p><b>1. pravṛttoparato</b> yathā—</p>
<b><lg><l>kāme	kelirasānubandhavidhure	jāte	tadopakrame
pakṣmāgragrathitāśrubindujaḍayā dṛṣṭayā nirīkṣya kṣaṇam ।</l>
<l>śvo gantā niyamena kiṃ priya iti prāṇeśayā vyāhṛte
yūnaḥ sādarakalpito'pi sahasā bhagnaḥ prayāṇodyamaḥ॥ 85 ॥</l></lg></b>
<p><b>2. pravṛttāvirato</b> yathā—(gāsa. 1.47)</p>
<b><lg><l>hoṃtapahiassa jāā āucchaṇa—jīadhāraṇahassaṃ ।</l>
<l>pucchaṃtī bhamai gharaṃ ghareṇa pia—viraha—sahirīo ॥ 86 ॥</l></lg></b>
<lg><l>(bhaviṣyatpathikasya jāyā āpṛcchana jīvadhāraṇārahasyam ।</l>
<l>pṛcchantī bhramatī gṛhaṃ gṛheṇa priyavirahasahanaśīlāḥ ॥)</l></lg>
<pb n="1411"/>
<p><b>3. nityapravṛtto</b> yathā—(gāsa. 3.61)</p>
<b><lg><l>ghariṇi-ghaṇa-tthaṇa-pellaṇa-suhelli-paḍiassa hoṃta-pahiassa ।</l>
<l>avasauṇaṃgāraavāra-viṭṭhi-diahā	suhāveṃtī ॥ 87 ॥</l></lg></b>
<lg><l>(gṛhiṇīghanastanapīḍanasukhakelipatitasya bhaviṣyatpathikasya ।</l>
<l>apaśakunā'ṅgārakavāra—viṣṭidivasāssukhayanti	॥)</l></lg>
<p><b>4. bhūtasāmīpyo</b> yathā—(amaru. 35)</p>
<b><lg><l>prasthānaṃ	valayaiḥ	kṛtaṃ	priyasakhairastrairajastraṃ	gataṃ
dhṛtyā	na	kṣaṇamāsitaṃ	vyavasitaṃ	cittena	gantuṃ	puraḥ ।</l>
<l>yātuṃ niścitacetasi priyatame sarve saha prasthitā
gantavye sati jīvita! priyasuhṛtsārthaḥ kimutsṛjyate ॥ 88 ॥</l></lg></b>
<p><b>5. bhaviṣyatsāmīpyo</b> yathā—(gāsa. 831 vai.)</p>
<b><lg><l>kaṇṇe paḍiaṃ hiae paḍiaṃ cia o mae aha/bhavvāe ।</l>
<l>jāmi tti tujjha vaaṇaṃ kiṃ va ṇa sahiaṃ pavāsassa ॥ 89 ॥</l></lg></b>
<lg><l>(karṇe patitaṃ hṛdaye/yaṃ patitameva o mayā abhavyayā ।</l>
<l>yāmīti tava vacanaṃ kiṃ vā na soḍhaṃ pravāsasya ॥)</l></lg>
<p>(<b>3. priyaprasthānam — 5</b>)</p>
<p>nāyakasya gehād vinirgamaḥ <b>priyaprasthānam</b>। tadapi pañcadhā—'pravṛttam, apravṛttaṃ,
pravṛttāpravṛttam, apravṛttapravṛttam, apravṛttāpravṛttaṃ' ceti। teṣu—</p>
<p><b>1. pravṛttaṃ</b> yathā—(amaru. 85)</p>
<b><lg><l>dṛṣṭaḥ kātaranetrayā'tisuciraṃ bada‍dhvāñjaliṃ yācitaḥ
paścādaṃśukapallave	ca	vidhṛto	nirvyājamāliṅgitaḥ ।</l>
<l>ityākṣipya	sadāsamastamaghṛṇo	gantuṃ	pravṛttastadā
pūrvaṃ prāṇaparigraho dayitayā muktastato vallabhaḥ ॥ 90 ॥</l></lg></b>
<p><b>2. apravṛttaṃ</b> yathā—(amaru. 63)</p>
<b><lg><l>lag‍nā nāṃśukapallave bhujalatā na dvāradeśe'rpitā
no vā pādayuge muhurnipatitā tiṣṭheti noktaṃ vacaḥ ।</l>
<l>kāle kevalamambudālimaline gantuṃ samabhyudyata—
stanvyā	bāṣpajalaudhakalpitanadīpūreṇa	ruddhaḥ	priyaḥ ॥ 92 ॥</l></lg></b>
<pb n="1412"/>
<p><b>3. pravṛttāpravṛttaṃ</b> yathā—</p>
<b><lg><l>yāmītyuktavati	vrajetyabhihitaṃ	trastaṃ	vimaktāsane
dvitrāṇyeva padāni gacchati galada‌bāṣpāndhamālokitam ।</l>
<l>niryāte	dayite'śrūpūritadṛśā	tanmugdhayānuṣṭhitaṃ
vyāse'vasthitipatrakaṃ	pravasato	yajjātamājanmanaḥ ॥ 92 ॥</l></lg></b>
<p><b>4. apravṛttapravṛttaṃ</b> yathā—</p>
<b><lg><l>yātrāmaṅgalasannidhānaracanāvyagre	sakhīnāṃ	gaṇe
bāṣpāmbhaḥpihitekṣaṇe	gurujane	tada‌vatsuhṛnmaṇḍale ।</l>
<l>prāṇeśasya madīkṣaṇāhitadṛśaḥ	kṛcchradatikrāmataḥ
kiṃ vrīḍāhatayā mayā bhujalatāpāśo na kaṇṭhe'rpitaḥ ॥ 93 ॥</l></lg></b>
<p><b>5. apravṛttāpravṛttaṃ</b> yathā—</p>
<b><lg><l>kartavyaṃ na nivāritaṃ gurujanāt prāsthānikaṃ lajjayā
śūnyaṃ	manyunirodhamantharagirā	saṃvargikā	bāndhavāḥ ।</l>
<l>pānthena priyavipravāsavidhurāṃ dṛṣṭavāṃ puraḥ preyasī—
mud‌bāṣpeṇa	diśo	nivṛttiśakunapratyāśayā	vīkṣitāḥ ॥ 94 ॥</l></lg></b>
<p>(<b>4. priyānugamaḥ —5</b>)</p>
<p>nāyikāyāḥ preyasā saha prasthānasīmāntāt <b>priyānugamaḥ,</b> so'pi pañcadhā—saha,
agrataḥ, paścāt, dūrataḥ, antika iti। teṣu—
<b>sahānugamo</b> yathā—(amaru. 10)</p>
<b><lg><l>yātāḥ kiṃ na milanti sundari! punaścinteti nāsmāsu te
kāryā	dūramanudrutā	hi	kathayatय़evaṃ	muhuḥ	preyasi ।</l>
<l>tanvyā	mantharatārakeṇa	bahuśaḥ	pītāśruṇā	cakṣuṣā
dṛṣṭā taṃ hasitaṃ na kintu maraṇotsāhastayā sūcitaḥ ॥ 95 ॥</l></lg></b>
<p><b>agrato</b> yathā—</p>
<b><lg><l>tiṣṭhetyuktaḥ pravasan dayitānayanena kṛṣṇaśāreṇa ।</l>
<l>dayitaḥ purato yātaṃ vāmaṃ valatā mṛgeṇeva ॥ 96 ॥</l></lg></b>
<pb n="1413"/>
<p><b>paścāt</b> yathā—</p>
<b><lg><l>pariṣvaktastāvad	gurujanabhayānnaiva	sa	mayā
na	coktaṃ	tiṣṭheti	priyāvirahabāṣpārdragalayā ।</l>
<l>drutaṃ gacchāmīti priyasakhi! sudṛṣṭo'pi na kṛto
niruddho	yāvanme	nayanasalilairdṛṣṭiviṣayaḥ ॥ 97 ॥</l></lg></b>
<p><b>dūrato</b> yathā—</p>
<b><lg><l>kiṃ vaḥ ko'pi jano'dhvagāssvavasaterāpṛcchaya mūḍhāṃ priyā—
mutsṛjyāgatavānvimūḍhahṛdayo	dhīraṃ	dhvanatyambude ।</l>
<l>bālā	māṃsalapaṅkabhūyasi	pathi	śrāntā	puro	vallabhe
dūraṃ	 gacchati	pṛcchatīti	pathikān	kṣībānivākuñcati ॥ 98 ॥</l></lg></b>
<p><b>antikato</b> yathā—</p>
<b><lg><l>dūraṃ sundari nirgatāsi nagarādeṣa drumaḥ kṣīravā—
nasmādeva nivartyatāmiti śanairuktvādhvagena priyām ।</l>
<l>gāḍhiliṅganavāmanīkṛtakucābhogasphuṭatkañcukaṃ
vīkṣyoraḥsthalamaśrupūritadṛśā	prasthānabhaṅgaḥ	kṛtaḥ ॥ 99 ॥</l></lg></b>
<p>(<b>5. priyāpraś‍naḥ — 5)</b></p>
<p>prasthitasya sambhāṣaṇāśleṣādipūrvakaḥ priyajanaparityāgaḥ <b>priyāpraśnaḥ</b>। so'pi
pañcadhā — 'sambhāṣaṇakṛtaḥ, āliṅganakṛtaḥ, avadhipradānakṛtaḥ, avadhiyācanakṛtaḥ,
priyānuśāsanakṛtaśce' ti। teṣu—</p>
<p><b>1. sambhāṣaṇakṛto</b> yathā—</p>
<b><lg><l>āucchaṃtammi pie puratto sauṇa—pisuṇiāpeaṃ ।</l>
<l>ruṇṇaṃ	sasajjhasosariavāhadhāraṃ	kulavahae ॥ 100 ॥</l></lg></b>
<lg><l>(āpṛcchamāne priye purastāt śakunapiśunitāpetam ।</l>
<l>ruditaṃ	sasādhvasāpasṛtabāṣpadhāraṃ	kulavadhvā ॥)</l></lg>
<p><b>2. āliṅganakṛto</b> yathā—(gāsa. 786 ve.)</p>
<b><lg><l>āucchaṇovaūhaṇa—kaṃṭhasamosaria—vāhulaiāe ।</l>
<l>valaāi pahiacalaṇe vahue ṇialā via paḍaṃti ॥ 101 ॥</l></lg></b>
<pb n="1414"/>
<lg><l>(āpṛcchanopagūhana—kaṇṭha—samapasṛta—bāhulatikāyāḥ ।</l>
<l>valayāni pathikacaraṇe vadhvāḥ nigaḍā iva patanti ॥)</l></lg>
<p><b>3. avadhipradānakṛto</b> yathā—</p>
<b><lg><l>jāva	a	ṇa	dei	ohiṃ	uvaūḍhaṃ	jāva	ṇea	saḍilei ।</l>
<l>maraṇe ṇa puṇṇaaṃ puṇo kiṃ māe tāva garuavio appā ॥ 102 ॥</l></lg></b>
<lg><l>(yāvacca na dadāti avadhimupagūḍhaṃ yāvannaiva ślathayati ।</l>
<l>maraṇe na punaḥ kiṃ mātaḥ tāvad gurūkṛta ātmā ॥)</l></lg>
<p><b>4. avadhiyācanakṛto</b> yathā—(saka. 726)</p>
<b><lg><l>mugdhe! preṣaya yāmi yānti pathikāḥ kālo'vadheḥ kathyatā—
mudvig‍na kimakāṇḍa eva bhavatī tūṣṇīṃ kimevaṃ sthitā ।</l>
<l>pūrvoktoparatāṃ priyeṇa dayitāmāśliṣya tat tat kṛtaṃ
datto	yena	samastapānthavirahaprāṇāntako	ḍiṇḍimaḥ ॥ 103 ॥</l></lg></b>
<p><b>5. priyānuśāsanakṛto</b> yathā—</p>
<b><lg><l>āpṛṣṭāsi	vinirgato'dhvagajanastanvaṅgi!	gacchāmyahaṃ
svalpaireva dinaiḥ samāgama iti jñātvā śucaṃ mā kṛthāḥ ।</l>
<l>ityākarṇya vacaḥ priyasya sahasā tanmugdhayānuṣṭhitaṃ
yenākuṇṭhasamāp‍tatīvravirahakleśaḥ	kṛto	vallabhaḥ ॥ 104 ॥</l></lg></b>
<p>(<b>6. pratinivṛttiḥ — 5</b>)</p>
<p>preyasi	gate	nāyikādīnāṃ		gṛhāgamanaṃ <b>pratinivṛttiḥ</b>।	sāpi	pañcadhā—'gṛhāt,
alindataḥ, aṅgaṇataḥ, upavanāt, jalāśayata' iti ।</p>
<p><b>1. gṛhād</b> yathā—</p>
<b><lg><l>mayā baddhā veṇī nivasitamaśuklaṃ ca vasanaṃ
śrutāḥ	śocantīnāṃ	parijanasakhīnāmapi	giraḥ ।</l>
<l>nivṛttāste dṛṣṭā gatamanugatā ye'sya suhṛda—
stathāpyete prāṇā dayitamanuyātā na kṛpaṇāḥ ॥ 105 ॥</l></lg></b>
<pb n="1415"/>
<p><b>2. alindato</b> yathā—</p>
<b><lg><l>saukhye gate pravasatā dayitena sārdhaṃ netradvaye dayitamārgagamānnivṛtte ।</l>
<l>vrīḍāvatī bata kṛtā hatajīvitena niryāya yanna padamātramapi prayātam ॥ 106 ॥</l></lg></b>
<p><b>3. aṅgaṇato</b> yathā—(amaru. 79)</p>
<b><lg><l>yāsyāmīti		samudyatasya	vadato	vistrabdhamākarṇitaṃ
gacchan	dūramudīkṣito	 	muhurasau	vyāvṛtya	paś‍yannapi ।</l>
<l>kāruṇya punarāgato'smi bhavane prāṇāsta eva sthitāḥ
sakhyastiṣṭhata	jīvitavyasaninī	dambhādahaṃ	rodimi ॥ 107 ॥</l></lg></b>
<p><b>4. upavanato</b> yathā—</p>
<b><lg><l>ammaṇuaṃcevi	jāhi	huā	heṭṭhi	baiṭṭha ।</l>
<l>virahe pucchai jāhi kahiṃ bahuahiṃ kālahaṃ diṭṭha ॥ 108 ॥</l></lg></b>
<p><b>5. jalāśayato</b> yathā—</p>
<b><lg><l>priyānugamato	gṛhaṃ	pratinivṛttya	mugdhekṣaṇā
nirīkṣya	sarasīmapi	sphuṭitapaṅkajāmodinīm ।</l>
<l>vrajantamapi	dūrataḥ	samanukūlavātādhvanā
nivṛttamukhasīrikāvalitakaṇṭhamālokate ॥ 109 ॥</l></lg></b>
<p><b>(7. pravāsācaryā — 32)</b></p>
<p>priyaviyoge nāyiketivṛttaṃ <b>pravāsacaryā</b> ।</p>
<p>sā svedeśakālakāryapātraucityaśaktisādhanopāyabhedāt dvātriṃśatprakārā। teṣu —</p>
<p><b>deśa</b>ścaturdhā — svakīyaḥ, parakīyaḥ, svakīyaparakīyaḥ, na svakīyo na parakīya iti।
evaṃ kāladayo'pi। tatra—</p>
<p><b>kālaḥ</b> — sādhāraṇaḥ, asādhāraṇaḥ, ullekhavān, anullekhavān ca ।</p>
<p><b>kāryaṃ</b> — sāmānyavat, viśeṣavat, nityaṃ naimittikaṃ ca ।</p>
<p><b>pātram</b> — uttamādikaṃ, udāttādikaṃ, mugdhādikaṃ, adhīrādikaṃ ca ।</p>
<p><b>aucityaṃ</b> — jātitaḥ, kriyātaḥ, guṇataḥ, dravyaśca ।</p>
<p><b>śaktiḥ</b>— autsāhikī, vaiśikī, sāhāyyikī, daivikī ca ।</p>
<p><b>sādhanam</b> — upādānaṃ, hetuḥ, kāraṇaṃ, adhikaraṇaṃ ca ।</p>
<p><b>upāyaḥ</b> — svābhāvikaḥ, prāyatnikaḥ, sārvalaukikaḥ, yādṛcchika iti। tatra—</p>
<pb n="1416"/>
<p><b><!--<hi>-->deśopādhibhedeṣu<!--</hi>--> —</b></p>
<p><b>1. svakīyadeśe</b> yathā—(megha. 82)</p>
<b><lg><l>tāṃ	jānīthāḥ	parimitakathāṃ	jīvitaṃ	me	dvitīyaṃ
dūrībhūte	mayi	sahacare	cakravākīmivaikām ।</l>
<l>gāḍhotkaṇṭhā—guruṣu	 	divaseṣveṣu	gacchatsu	bālāṃ
jātāṃ	manye	śiśiramathitāṃ	padminīṃ	vā'nyarūpām ॥ 110 ॥</l></lg></b>
<p><b>2. parakīyadeśe</b> yathā—(seba. 11.48)</p>
<b><lg><l>hattheṇa	vāhagaruia—dūrapalaṃvālao—tthaeṇa	vahaṃtiṃ ।</l>
<l>pia—pesiaṃgulīa—a—maṇi—paaḍekkapāsaṃ va muhaṃ ॥ 111 ॥</l></lg></b>
<lg><l>(hastena bāṣpagurukaṃ dūrapralambālakāvastṛtena vahantīm ।</l>
<l>priya—proṣitāṅgulīyakamaṇiprabhāprakaṭaikapārśvamiva mukam ॥)</l></lg>
<p><b>3. svakīyaparakīye</b> yathā—(śāku. 7.21)</p>
<b><lg><l>vasane	paridhūsare	vasānā	niyamakṣāmatanuḥ		kṛtaikaveṇiḥ ।</l>
<l>atiniṣkaruṇasya śuddhaśīlā mama dīrghāṃ virahavyathā bibharti ॥ 112 ॥</l></lg></b>
<p><b>4. na svakīye na parakīye</b> yathā—</p>
<b><lg><l>gatavati niṣedheśvare vibuddhā vanabhuvi bhīmasutā bhramanmṛgīva ।</l>
<l>mṛgayitumanusānu sā'nugantuṃ diśi diśi dattaviloladīrghadṛṣṭiḥ ॥ 113 ॥</l></lg></b>
<p><b><!--<hi>-->(kālopādhibhedeṣu)<!--</hi>--> kālaḥ</b> —</p>
<p><b>5. sādhāraṇo</b> yathā—(gāsa. 839 ve.)</p>
<b><lg><l>jaha diahavirāmo ṇava—sirīsa—gaṃduddharāṇilagghavio ।</l>
<l>pahia—gharaṇīa ṇa tahā tavei tivvo vi majjhaṇho ॥ 114 ॥</l></lg></b>
<lg><l>(yathā	divasaviromo	navaśirīṣagandhoddhurānilārghitaḥ ।</l>
<l>pathikagṛhiṇīḥ na tathā tāpayati tīvro'pi madhyāhnaḥ ॥)</l></lg>
<p><b>6. asādhāraṇo</b> yathā—</p>
<b><lg><l>maṇṇo daḍḍhaṃ daḍḍhaṃ va hiaaṃ evi tuha pasāeṇa ।</l>
<l>dūruṇṇaa—ghaṇa—sāmaliādisā	hi	sigghapariṇāmā ॥ 115 ॥</l></lg></b>
<lg><l>(manye dagdhaṃ gaddhamiva hṛdayaṃ he api tava prasādena ।</l>
<l>dūronnata—ghana—ś‍yāmalitā diśā hi śīghrapariṇāmāḥ ॥)</l></lg>
<pb n="1417"/>
<p>7. <b>ullekhavān</b> yathā—(sūmu. 24)</p>
<b><lg><l>asmin varṣamahe na vartata idaṃ yatkāmadevotsave
stheyaṃ putri! nirannayā tadadhunā kiñcinmukhe dīyatām ।</l>
<l>ityukte	jaratījanena	kathamapyadhvanyavadhvā	tataḥ
paryaste'hani kalpitaśca kavalo dhautaśca dhārāśrubhiḥ ॥ 116 ॥</l></lg></b>
<p>8. <b>anullekho</b> yathā—</p>
<b><lg><l>snātāyāḥ svajanotsave vidhiriti snānīyaśūnyairjalai—
rbibhratyā	gurugauraveṇa	guruṇī	rakte	vṛthā	vāsasī ।</l>
<l>patyurmaṅgalamicchatā	parijanenāyojite	maṇḍane
tanvyā locanavāritā kathamapi svacchandamāgacchati ॥ 117 ॥</l></lg></b>
<p><b><!--<hi>-->kāryopādhibhedeṣu<!--</hi>--></b></p>
<p>9. <b>sāmānyavad</b> yathā—(gāsa. 870ve.)</p>
<b><lg><l>abbhara(taṃbara)sūṇāi	ṇiraṃjaṇāi	vairikkaruṇṇapusiāiṃ ।</l>
<l>virahukkaṃṭhaṃ		kulavāliāṇa		sāheṃti	acchīiṃ ॥ 118 ॥</l></lg></b>
<lg><l>(abhra/tāmrāṃśūni nirañjanāni pratiriktaruditamṛṣṭāni ।</l>
<l>virahotkaṇṭhāṃ kulapālikānāṃ kathayanti akṣiṇi ॥)</l></lg>
<p>10. <b>viśeṣavad</b> yathā—(gāsa. 838ve.)</p>
<b><lg><l>ukkaṃṭhāṇicchāā savvaṃ cia pariaṇaṃ ruṇāvei ।</l>
<l>āaṃbirehi ajjhā pusiaparuṇṇehi acchīhiṃ ॥ 119 ॥</l></lg></b>
<lg><l>(utkaṇṭhāniś‍chāyā sarvameva parijanaṃ rodayati ।</l>
<l>ātāmrābhyāmāryā pramṛṣṭapraharuditābhyāmakṣibhyām ॥)</l></lg>
<p>11. <b>nityaṃ</b> yathā—(gāsa. 5.93)</p>
<b><lg><l>aikovaṇā vi sāsū ruāviā gaavaīa soṇhāe ।</l>
<l>pāapaḍaṇoṇṇaāe	dosu	vi	galiesu	valaesu ॥ 120 ॥</l></lg></b>
<lg><l>(atikopanā nu śvaśrūḥ roditā gatapatikayā snuṣayā ।</l>
<l>pādapatanāvanatayā	dvayorapi	galitayoḥ	valayayoḥ ॥)</l></lg>
<p>12. <b>naimittikaṃ</b> yathā—</p>
<b><lg><l>chaṇapaḍivaāe	pahadevaaṇā	dijjaṃti	pahiaghariṇīe ।</l>
<l>dobballagaliavalaomi/valaāe parigaā maṃgalapaīvā ॥ 121 ॥</l></lg></b>
<pb n="1418"/>
<lg><l>(kṣaṇapratipadāyāṃ pathadaivatānāṃ dīyamāne pathikagṛhiṇyā ।</l>
<l>daurbalyagalitavalayayā	parigatā	maṅgalapradīpāḥ ॥)</l></lg>
<p><b><!--<hi>-->pātrabhedeṣu<!--</hi>-->,</b></p>
<p>13. <b>uttamā</b> yathā—</p>
<b><lg><l>ghanagirīndravilaṅghanaśālinā		vanagatā	vanajadyutilocanā ।</l>
<l>jana/ hanumatā dadṛśe janakātmajā tarumṛgeṇa tarusthalaśāyinī ॥ 122 ॥</l></lg></b>
<p><b>madhyamā</b> yathā— (megha. 88)</p>
<b><lg><l>ādhikṣāmāṃ	virahaśayane	sanniṣaṇṇaikapārśvāṃ
prācīmūle	tanumiva	kalāmātraśeṣāṃ	himāṃśoḥ ।</l>
<l>nītā rātriḥ kṣaṇami(i)va mayā sārdhamicchāratairyā
tāmevoṣṇairvirahamahatīmaśrubhiryāpayantīm	॥ 123 ॥</l></lg></b>
<p>14. <b>udāttā</b> yathā—</p>
<b><lg><l>śvāsāliṅganadhūsareṇa	sumukhī	bimbādhareṇāmunā
paryantāruṇatāṃ	dṛśorvidadhatī	bāṣpairavicchedibhiḥ ।</l>
<l>kṣāmakṣāmakapolamānanamanuvyālambilolālakā
gātrairujjhitabhūṣaṇairiyamaho	dhatte	navaṃ	maṇḍanam ॥ 124 ॥</l></lg></b>
<p><b>lalitā</b> yathā—(megha. 91)</p>
<b><lg><l>nūnaṃ	tasyāḥ	prabalaruditocchūnanetraṃ	priyāyāḥ
niḥśvāsānāmaśiśiratayā	bhinnavarṇādharoṣṭham ।</l>
<l>hastanyastaṃ mukhamasakalavyakti lambālakatvā—
dindordainyaṃ	tvadanusaraṇakliṣṭakānterbibharti ॥ 125 ॥</l></lg></b>
<p><b>15. mugdhā</b> yathā—(gāsa. 3.8, vala. 377)</p>
<b><lg><l>ajjaṃ gao—tti ajjaṃ gao—tti ajjaṃ gao—tti gaṇarīe ।</l>
<l>paḍhamaccia	jāmada‌dhe	kuḍḍo	rehāhiṃ	cittalio ॥ 126 ॥</l></lg></b>
<lg><l>(udya gata ityadya gata iti gaṇanaśīlayā ।</l>
<l>prathama eva yāmārdhe kuḍय़ṃ rekhābhiścitritam ॥)</l></lg>
<p><b>pragalbhā</b> yathā—(megha. 90)</p>
<b><lg><l>niḥśśvāsenādharakisalayakleśinā	vikṣipantī
śuddhasnānāt	paruṣamalakaṃ	nūnamāgaṇḍalambam ।</l></lg></b>
<pb n="1419"/>
<b><lg><l>matsambhogaḥ kathamupanayet svapnajo'pīti nidrā—
mākāṅkṣantī	nayanasalilotpīḍaruddhāvakāśām ॥ 127 ॥</l></lg></b>
<p>16. <b>adhīrā</b> yathā—(gāsa. 836ve.)</p>
<b><lg><l>vijjhāvei	paīvaṃ	abbhuṭṭhatīe	pahiajāāe ।</l>
<l>piaama—vioa—dīhara—ṇīsāsa—ri़ñcholī ॥ 128 ॥</l></lg></b>
<lg><l>(nirvāpayati pradīpamabhyuttiṣṭhantyāḥ pathikajāyāyāḥ ।</l>
<l>priyatamaviyogadīrghanissahaniḥśvāsapaṅktiḥ ॥)</l></lg>
<p><b>dhīrā</b> yathā—</p>
<b><lg><l>॰ ॰ ॰ jā ॰ ॰ ॰ ॰ ॰ taṃ ।</l>
<l>sapallahanthiaṃ	sukhāā	pahiajāā ॥ 129 ॥</l></lg></b>
<p><b><!--<hi>-->aucityabhedeṣu<!--</hi>--></b></p>
<p>17. <b>jātyaucityaṃ</b> yathā—</p>
<b><lg><l>pariaḍḍiāi doṇṇi vi ghariṇīe daie pavasie eṃte ।</l>
<l>ṇiamo	kulāṇurūo	siṇehasarisaṃ	va	dobballaṃ ॥ 130 ॥</l></lg></b>
<lg><l>(parityak‍te dve api gṛhiṇyā dayite proṣite āgate ।</l>
<l>niyamaḥ	kulānurūpaḥ	snehasadṛśaṃ	daurbalyam ॥)</l></lg>
<p>18. <b>kriyaucityaṃ</b> yathā—(gāsa. 837ve.)</p>
<b><lg><l>jaṃ pīaṃ maṃgalavāsaṇāe patthāṇapaḍhamadiahaṃmi ।</l>
<l>bāhasalilaṃ ṇa ṇiṭṭhai taṃ cia virahe ruaṃtīe ॥ 131 ॥</l></lg></b>
<lg><l>(yatpītaṃ	maṅgalavāsanayā		prasthānaprathamadivase ।</l>
<l>bāṣpasalilaṃ na tiṣṭhati tadeva virahe rudatyāḥ ॥)</l></lg>
<p>19. <b>guṇaucityaṃ</b> yathā—(gāsa. 871ve.)</p>
<b><lg><l>kulavāliāe pecchaha jovvaṇalāaṇṇavibbhamavilāsā ।</l>
<l>pavasaṃti vva pavasie eṃti vva pie gharaṃ eṃte ॥ 132 ॥</l></lg></b>
<lg><l>(kulapālikāyāḥ prekṣadhvaṃ yauvanavalāṇyavibhramavilāsāḥ ।</l>
<l>pravasantīva	proṣita	āyāntīva	priye	gṛhamāyāte ॥)</l></lg>
<p>20. <b>dravyaucityaṃ</b> yathā—</p>
<b><lg><l>ṇa vi taha gharammi daḍḍhe aṇṇesu visaccaesu bahuesu ।</l>
<l>kuḍḍaliesu jaha sāsa ॰ ॰ ॰ ॰ ॰ ॰ ॰ ॰ ॥ 133 ॥</l></lg></b>
<pb n="1420"/>
<p><b><!--<hi>-->śaktibhedeṣu<!--</hi>-->,</b></p>
<p>21. <b>autsāhikī</b> yathā—(gāsa. 3.83)</p>
<b><lg><l>āsāsei pariaṇaṃ parivattaṃtīem̐ pahiajāāe ।</l>
<l>ṇitthāmuvvattaṇahatthamuhalo	 	valaasaddo ॥ 134 ॥</l></lg></b>
<lg><l>(āśvāsayati parijanaṃ parivartamānāyāḥ pathikajāyāyāḥ ।</l>
<l>niḥsthāmodvartana—hastavalanamukharo	valayaśabdaḥ ॥)</l></lg>
<p>22. <b>vaiśikī</b> yathā—(gārako. 383)</p>
<b><lg><l>raṇaraṇaa—rujja—dabbalaehi ṇaccai ṇaḍo vva haaloo ।</l>
<l>virahe	maraṇeṇa	viṇā	siṇeharehā	ṇa	ṇivvaḍai ॥ 135 ॥</l></lg></b>
<lg><l>(raṇaraṇakarodanadaurvalyaiḥ nṛtyati naṭa iva hatalokaḥ ।</l>
<l>virahe maraṇena vinā sneharekhā na spaṣṭībhavati ॥)</l></lg>
<p>23. <b>sāhāyyakī</b> yathā—</p>
<b><lg><l>oppejjau chaṇadiahe savattivaggassa pahiagharaṇīe ।</l>
<l>pavihajjiūṇa	bahuso	virahasihī	dīvamisseṇa ॥ 136 ॥</l></lg></b>
<lg><l>(ucchidyate kṣaṇadivase sapatnīvargasya pathikagṛhiṇyā ।</l>
<l>vardhayitvā		bahuśo	virahaśikhinaṃ	dīpakamiṣeṇa ॥)</l></lg>
<p>24. <b>daivikī</b> yathā—(gāsa. 711ve. saka. 5.586)</p>
<b><lg><l>
jaṃ mucchiae ṇa suo kalaṃvagaṃdheṇa taṃ guṇe paḍiaṃ ।</l>
<l>harā gajjiasaddo jīeṇa viṇā ṇa volaṃto ॥ 137 ॥</l></lg></b>
<lg><l>(yanmūrcchitayā na śrutaṃ kadambagandhena tada‍guṇe patitam ।</l>
<l>itarathā garjitaśabdo jīvitena vinā na atikrāmet ॥)</l></lg>
<p><b><!--<hi>-->sādhanabhedeṣu<!--</hi>-->,</b></p>
<p>25. <b>upādānaṃ</b> yathā—</p>
<b><lg><l>pamhuṭṭhapāṇiāe vi pahaahiaāe pahiajāāe ।</l>
<l>pahamaṃḍalaṃ	ua	roirīe	vāheṇa	sicaṃvi ॥ 138 ॥</l></lg></b>
<lg><l>(vismṛtapāṇikāyāḥ vipathagatahṛdayāyāḥ pathikajāyāyāḥ ।</l>
<l>pathamaṇḍalaṃ paś‍ya rodanaśīlāyāḥ bāṣpeṇa secitam ॥</l></lg>
<pb n="1421"/>
<p>26. <b>hetuḥ</b> yathā—</p>
<b><lg>
<l>ṇīsahavevirasihaṃ pahiavahū bāhasalilasippaṃtaṃ ।</l>
<l>dei pahadevaāṇaṃ bhāmaṃ bhāmaṃ ca ṇavapaīvaṃ ॥ 139 ॥</l>
</lg></b>
<lg>
<l>(niḥsahavepanaśīlaśikhaṃ pathikavadhūḥ bāṣpasalilasicyamānam ।</l>
<l>dadāti	pathadaivatānāṃ	bhrāmaṃ	ca	navapradīpam ॥)</l>
</lg>
<p>27. <b>karaṇaṃ</b> yathā—</p>
<b><lg>
<l>gimhaṃ gamei kaha kaha vi virahasihi—tāviā vi pahiavahū ।</l>
<l>aviraa—paḍaṃta—ṇibbhara—vāhajalollā—varilleṇa	॥ 140 ॥</l>
</lg></b>
<lg>
<l>(grīṣmaṃ gamayati kathaṃ kathamapi virahaśikhitāpitāpi pathikavadhūḥ ।</l>
<l>avirata—patrannirbhara—bāṣpa—jalārdreṇa	vastreṇa ॥)</l>
</lg>
<p>28. <b>adhikaraṇaṃ</b> yathā—(gāsa. 4.15)</p>
<b><lg>
<l>jhaṃjhāvāottiṇie gharammi rottūṇa ṇīsahaṇisaṇṇaṃ ।</l>
<l>dāvei vva gaavaiaṃ vijjujjoo jalaharāṇaṃ ॥ 141 ॥</l>
</lg></b>
<lg>
<l>(jhañjhāvātottṛṇite gṛhe ruditvā niḥsahaniṣaṇṇām ।</l>
<l>darśayatīva gatapatikāṃ vidyuda‍dyoto jaladharāṇām ॥)</l>
</lg>
<p><!--<hi>--><b>upāyabhedeṣu,</b><!--</hi>--></p>
<p>29. <b>svābhāviko</b> yathā—(gāsa. 834ve.)</p>
<b><lg>
<l>uppekkhāgaa—daliaṃga—saṃgamuc‍cilia—viuṇaseāe ।</l>
<l>bolīṇo vi ṇa ṇāo pautthapaiāe hemaṃto ॥ 142 ॥</l>
</lg></b>
<lg>
<l>(utprekṣāgatadalitāṅgasaṅgamoc‍calitadviguṇasvedayā ।</l>
<l>atikrānto'pi na jñātaḥ proṣitapatikayā hemantaḥ ॥)</l>
</lg>
<p>30. <b>prāyat‍niko</b> yathā—(gāsa. 2.33)</p>
<b><lg>
<l>saaṇe ciṃtāmaliaṃ kāūṇa piaṃ ṇimīliach‌chīe ।</l>
<l>appāṇo uvaūḍho pasiḍhilavalaāhi bāhāhiṃ ॥ 143 ॥</l>
</lg></b>
<lg>
<l>(śayane cintāmalitaṃ kṛtvā priyaṃ nimilitākṣyā ।</l>
<l>ātmā upagūḍhaḥ praśithilavalayābhyāṃ bāhubhyām ॥)</l>
</lg>
<p>31. <b>sārvalaukiko</b> yathā—(gāsa. 3.22)</p>
<b><lg>
<l>pia—saṃbharaṇa—paloṭṭhaṃta—bāhadhārā—ṇivāa—bhīāe ।</l>
<l>dijjai vaṃkaggīvāe dīvao pahiajāāe ॥ 144 ॥</l>
</lg></b>
<pb n="1422"/>
<lg>
<l>(priyasaṃsmaraṇapraluṭhada‍bāṣpadhārānipātabhītayā	।</l>
<l>dīpyate vakragrīvayā dīpakaḥ pathikajāyayā ॥ )</l>
</lg>
<p><b>32. yādṛcchiko</b> yathā—</p>
<b><lg>
<l>mañjaryo na vilokitā vikasitāś‍cūtasya bāṣpāndhayā
nāghrātā api santataśvasitayā vātāstadāmodinaḥ ।</l>
<l>bhṛṅgāṇāṃ kalikāvṛtaśravaṇayā no gītamākarṇitaṃ
kṣemeṇa vyatilaṅghitā pathika! he vadhvā madhuśrīstava ॥ 145 ॥</l>
</lg></b>
<p>(<b>8. pravāsavṛttāntaḥ — 15</b>)</p>
<p>priyāviyoge viprayoge videśādau nāyikāvasthānaṃ <b>pravāsavṛttāntaḥ</b> । saḥ
pravāsacaryayā vyākhyātaḥ; bhūyaśca viśeṣato vakṣyāmaḥ । tatra—</p>
<p><!--<hi>-->deśa<!--</hi>-->stridhā — grāmyaḥ, āraṇyaḥ, sādhāraṇaśca । teṣu —</p>
<p>1. <b>grāmyo</b> yathā—(amaru. 131)</p>
<b><lg>
<l>grāme'smin pathikāya pāntha vasatirnaivādhunā dīyate
paś‍yātraiva vivāhamaṇḍapatale pānthaḥ prasup‍to yuvā ।</l>
<l>tenotthāya khalena garjati ghane smṛtvā priyāṃ tatkṛtaṃ
yenādyāpi	karaṅkadaṇḍapatanāśaṅkī	janastiṣṭhati ॥ 146 ॥</l>
</lg></b>
<p>2. <b>āraṇyo</b> yathā—(rāca. 1.1)</p>
<b><lg>
<l>atha mālyavataḥ prasthe kākutsthasya viyoginaḥ ।</l>
<l>durnivārāstrasaṃvego	jagāma	jaladāgamaḥ ॥ 147 ॥</l>
</lg></b>
<p>3. <b>sādhāraṇo</b> yathā—(līlāvatī 80)</p>
<b><lg>
<l>pajjatta—viāsu—vvellaguṃdi—pabbhāra—ṇamia—dalāiṃ ।
</l>
<l>pahiāṇa		durāloāi	honti	māaṃdagahaṇāiṃ ॥ 148 ॥</l>
</lg></b>
<lg>
<l>(paryāp‍tavikāsaprasaraṇaśīlamañjarīprāgbhāranamitadalāni ।</l>
<l>pathikānāṃ durālokāni bhavanti mākandagahanāni ॥)</l>
</lg>
<p><!--<hi>--><b>kālaḥ</b><!--</hi>--> upakrāntaḥ, prakrāntaḥ, vyatikrāntaśca । tatra —</p>
<p>4. <b>upakrānto</b> yathā—(seba. 5.1)</p>
<b><lg>
<l>aha jalaṇihimmi ahiaṃ maaṇe a miaṃkadaṃsaṇaviaṃbhaṃte ।</l>
<l>virahavihurassa ṇajjai ṇisā vi rāmassa vaḍ‌ḍhiuṃ āḍhaḍhattā ॥ 149 ॥</l>
</lg></b>
<pb n="1423"/>
<lg>
<l>(atha jalanidhau adhikaṃ madane ca mṛgāṅkadarśanavijṛmbhamāṇe ।</l>
<l>virahavidhurasya jñāyate niśā api rāmasya vardhitumārabdhā ॥)</l>
</lg>
<p>5. <b>prakrānto</b> yathā—</p>
<b><lg>
<l>hiai khuḍuk‍kai goraḍī gaaṇi ghuḍukkai mehu ।</l>
<l>vāsāratti pavāsuahaṃ visamā saṃkaḍu aihu ॥ 150 ॥</l>
</lg></b>
<lg>
<l>(hṛdaye (khaṭakatī) śalyāyate gaurī gagane (ghuḍak‍kati) garjati meghaḥ ।</l>
<l>varṣārātre	pravāsināṃ	viṣamaṃ	saṅkaṭametat ॥)</l>
</lg>
<p>6. <b>vyatikrānto</b> yathā—(seba. 1.15)</p>
<b><lg>
<l>gamiā kalaṃbavāā diṭṭhaṃ mehaṃdhaāriaṃ gaaṇaalaṃ ।</l>
<l>sāhio gajjiasaddo tahavi hu se ṇatthi jīvie āsaṃgho ॥ 151 ॥</l>
</lg></b>
<lg>
<l>(gamitāḥ kadambavātāḥ dṛṣṭaṃ meghāndhakāritaṃ gaganatalam ।</l>
<l>soḍhaḥ garjitaśabdastathāpi tasya nāsti jīvite āsaṅgaḥ ॥)</l>
</lg>
<p><!--<hi>--><b>kāryaṃ</b><!--</hi>--> nirvartyavṛtti, vikāryavṛtti, prāpyavṛtti ceti । tatra —</p>
<p>7. <b>nirvartyavṛtti</b> yathā—</p>
<b><lg>
<l>jāāsahattha vakkīvā ho aamalie vihatthehiṃ ।</l>
<l>pahieṇa paḍhamadiahe visavvacchiṇṇaṃṇa vatthaaṇaṃ ॥ 152 ॥</l>
</lg></b>
<p>8. <b>vikāryavṛtti</b> yathā—</p>
<b><lg><l>kajjalamalalli aṃṅgaṃṭhiṃ ummola kaṃvijāma vasaṃto ।</l>
<l>dhavalavalaāṇapuṃjaṃtā pecchai savvale pahio ॥ 153 ॥</l>
</lg></b>
<p>9. <b>prāpyavṛtti</b> yathā—(gāsa. 4.96)</p>
<b><lg>
<l>rāyaviruddhaṃ va kahaṃ pahio pahiassa sāhai sasaṃkaṃ ।</l>
<l>jatto aṃbāṇa vaṇaṃ tatto daraṇiggaaṃ kipiṃ ॥ 154 ॥</l>
</lg></b>
<lg>
<l>(rājaviruddhamiva kathāṃ pathikaḥ pathikasya śaṃsati saśaṅkam ।</l>
<l>yata āmrāṇāṃ vanaṃ tataḥ īṣannirgataṃ kimapi ॥)</l>
</lg>
<p><!--<hi>--><b>pātram</b><!--</hi>--> — uttamaṃ, madhyamaṃ, kaniṣṭhaṃ ca । tatra —</p>
<p>10. <b>uttamaṃ</b> yathā—</p>
<b><lg>
<l>koṭi—pariṭṭhaviā—ṇaṇa—bhara—ṇimiaṃ raghuvaissa sīāvirahe ।</l>
<l>cāvavaliaṃ ca ṇavaraṃ sajjiajīaṃ va vāhadhārāhi kaaṃ ॥ 155 ॥</l>
</lg></b>
<pb n="1424"/>
<lg>
<l>(koṭiparisthāpitānanabharanamitaṃ	raghupateḥ	sītāvirahe ।</l>
<l>cāpavalitaṃ ca kevalaṃ sajjita—jīvamiva bāṣpadhārābhiḥ kṛtam ॥</l>
</lg>
<p>11. <b>madhyamaṃ</b> yathā—(gāsa. 4.99)</p>
<b><lg>
<l>majjhaṇhapatthiassa vi gimhe pahiassa harai saṃdāvaṃ ।</l>
<l>hiaa—ṭṭhia—jāā—muha—miaṃka—joṇhā—jalappavāho ॥ 156 ॥</l>
</lg></b>
<lg>
<l>(madhyāhnaprasthitasyāpi grīṣme pathikasya harati santāpam ।</l>
<l>hṛdayasthitajāyāmukhamṛgāṅkajyots‍nājalapravāhaḥ	॥)</l>
</lg>
<p>12. <b>kaniṣṭhaṃ</b> yathā—(gāsa. 7.39)</p>
<b><lg>
<l>agghāi chivai cumbai hiaamiṃ ṭhevai jaṇiaromaṃco ।</l>
<l>jāā—kaola—sāri—cchaāe pahio mahuapupphaṃ ॥ 157 ॥</l>
</lg></b>
<lg>
<l>(āghrāti spṛśati cumbati hṛdaye sthāpayati janitaromāñcaḥ ।</l>
<l>jāyākapolasādṛkṣyāt	pathiko	madhūkapuṣpam ॥)</l>
</lg>
<p><!--<hi>--><b>aucityaṃ</b><!--</hi>--> s‍nehaucityaṃ, udyogaucityam, autsukyaucityaṃ ca । teṣu —</p>
<p>13. <b>s‍nehaucityaṃ</b> yathā—(gāsa. 6.66)</p>
<b><lg>
<l>gajja mahaṃ cia uvari savvatthāmeṇa loha-hiaassa ।</l>
<l>jalahara!	laṃbālaiaṃ	mā	re	mārehisi	varāiṃ ॥ 158 ॥</l>
</lg></b>
<lg>
<l>(garja	mamaivopari	sarvasthām‍nā	lohahṛdayasya ।</l>
<l>jaladhara! lambālakikāṃ mā re mārayiṣyasi varākīm ॥)</l>
</lg>
<p>14. <b>udyamaucityaṃ</b> yathā—(megha. 106)</p>
<b><lg>
<l>bhittvā sadyaḥ kisalayapuṭān devadārudrumāṇāṃ
ye tatkṣīrasrutisurabhayo dakṣiṇena pravṛttāḥ ।</l>
<l>āliṅgyante guṇavati! mayā te tuṣārādrivātāḥ
pūrvaṃ spṛṣṭaṃ yadi kila bhavedaṅgamebhistaveti ॥ 159 ॥</l>
</lg></b>
<p>15. <b>autsukyaucityaṃ</b> yathā—(seba. 12.22)</p>
<b><lg>
<l>sīāvioaduḥkhaṃ	visahaṃtassa	caujāmeṃttatariaṃ ।</l>
<l>dīho a gao kālo ṇa samā ekka a sā ṇisā rahuvaiṇo ॥ 160 ॥</l>
</lg></b>
<lg>
<l>(sītāviyogaduḥkhaṃ viṣahamāṇasya caturyāmamātrāntaritam ।</l>
<l>dīrghaśca gataḥ kālaḥ na samā ekā ca niśā raghupateḥ ॥)</l>
</lg>
<pb n="1425"/>
<p>śaktisādhanopāyānāṃ pravāsiṣu prāyo <b>viparyayādayaḥ</b> svadante, na svarūpāṇi । tataḥ
tathaiva tānyudāhriyante । teṣu —</p>
<p>1. <b>śaktiviparyaya</b>stredhā balaviparyayaḥ, buddhiviparyayaḥ, utsāhaviparyayaśca । tatra —</p>
<p><b>balaviparyayo</b> yathā—(gāsa. 832 ve.)</p>
<b><lg>
<l>samapaṃthapatthiassa vi pahiassa khalaṃti puḍhamadiahaṃmi ।</l>
<l>hiaa—ṭṭhia—jāā—guru—ṇiaṃbabhāreṇa va paāi ॥ 161 ॥</l>
</lg></b>
<lg>
<l>(samapathaprasthitasyāpi/pathikasya skhalanti prathamadivase ।</l>
<l>hṛdayasthitajāyāgurunitambabhāreṇeva	padāni ॥)</l>
</lg>
<p><b>buddhiviparyayo</b> yathā—</p>
<b><lg>
<l>vaṭṭaṃ ma ṭaṃ pucchāmi paiṃ jāṇaṃtā meha ।</l>
<l>virahaṃ jo marai tassa osahaṃ kehā ॥ 162 ॥</l>
</lg></b>
<lg>
<l>(vṛttaṃ	ma(u)tvāṃ	pṛcchāmi	patiṃ	jānantaṃ	megha ।</l>
<l>viraheṇa yo mriyate tasya auṣadhaṃ kīdṛśam/kuśalaṃ kutreha ॥)</l>
</lg>
<p><b>utsāhaviparyayo</b> yathā—(seba. 5.7)</p>
<b><lg>
<l>dhīreṇa samaṃ āmā, hiaeṇa samaṃ aṇiṃṭṭhiā uvaesā ।</l>
<l>ucchāheṇa samaṃ bhuā, bāheṇa samaṃ galaṃti se ullāvā ॥ 163 ॥</l>
</lg></b>
<lg>
<l>(dhairyeṇa samaṃ yāmāḥ, hṛdayena samaṃ aniṣṭhitā upadeśāḥ ।</l>
<l>utsāhena samaṃ bhujau, bāṣpeṇa samaṃ galanti tasyā ullāpāḥ ॥)</l>
</lg>
<p>2. <b>sādhanaviparyayaḥ</b> — heyaḥ, upādeyaḥ, heyopādeyaśca । tatra —</p>
<p><b>heyo</b> yathā—</p>
<b><lg>
<l>so uddeso vihiṇā ṇa ṇimmio bahuvirahamullihaṃteṇa ।</l>
<l>jattha vi a vivoā saddāvadde hi ṇijjaṃti ॥ 164 ॥</l>
</lg></b>
<lg>
<l>(sa uddeśo vidhinā na nirmita- bahuvirahamullikhatā ।</l>
<l>yatrāpi ca viprayogāḥ śraddhāvattve hi nīyante ॥)</l>
</lg>
<p><b>upādeyo</b> yathā—(gāsa. 843ve.)</p>
<pb n="1426"/>
<b><lg>
<l>dīhuṇṇā ṇīsāsā raṇaraṇao rujjagaggiraṃ geaṃ ।</l>
<l>piavirahe jīviavallāhāṇa eso c‍cia viṇoo ॥ 165 ॥</l>
</lg></b>
<lg>
<l>(dīrghoṣṇā niḥśvāsā raṇaraṇako rodanagadgadaṃ geyam ।</l>
<l>priyavirahe jīvitavallabhānāṃ eṣa eva vinodaḥ ॥)</l>
</lg>
<p><b>heyopādeyo</b> yathā—(gāsa. 847ve.)</p>
<b><lg>
<l>cirajīvittaṇa—kaṃkhiri mā tamma rasāaṇehi athirehiṃ ।</l>
<l>virahaṃ pavajja jāaṃti jeṇa juadīharā diahā ॥ 166 ॥</l>
</lg></b>
<lg>
<l>(cirajīvitvakāṅkṣaṇaśīle mā tāmya rasāyanairasthiraiḥ ।</l>
<l>virahaṃ pratipadya jāyante yena yugadīrghā divasāḥ ॥)</l>
</lg>
<p>3. <b>upāyaviparyayaḥ</b> — kādācitkaḥ, aikadeśikaḥ, vihitaśca । teṣu —</p>
<p><b>kādācitko</b> yathā—(megha. 105)</p>
<b><lg>
<l>māmākāśapraṇihitabhujaṃ	nirdayāśleṣaheto—
rlabdhāyāste kathamapi mayā svap‍nasandarśaneṣu ।</l>
<l>paś‍yantīnāṃ na khalu bahuśo na sthalīdevatānāṃ
muktāsthūlāstarukisalayeṣvaśruleśāḥ	patanti ॥ 167 ॥</l>
</lg></b>
<p><b>aikadeśiko</b> yathā—(megha. 103)</p>
<b><lg>
<l>ś‍yāmāsvaṅgaṃ	cakitahariṇīprekṣite	dṛṣṭipātaṃ
vaktracchāyāṃ śaśini śikhināṃ barhabhāreṣu keśān ।</l>
<l>utpaś‍yāmi	pratanuṣu	nadīviciṣu	bhrūvilāsān
hantaikasmin k‍vacidapi na te caṇḍi! sādṛś‍yamasti ॥ 168 ॥</l>
</lg></b>
<p><b>vihito</b> yathā—(megha. 104)</p>
<b><lg>
<l>tvāmālikhya	praṇayakupitāṃ	dhāturāgaiśśilāyā—
matmānaṃ	te	caraṇapatitaṃ yāvadicchāmi	kartum ।</l>
<l>āsrestāvanmuhurupacitairdṛṣṭirāli/lupyate	me
krūrastasminnapi	na	sahate	saṅgamaṃ	nau	kṛtāntaḥ ॥ 169 ॥</l>
</lg></b>
<b><lg>
<l>so'yamaṣṭaprakāṇḍo'pi	prāp‍tiskandha	udāhṛtaḥ ।</l>
<l>vyāp‍tiskandhaprakāṇḍānām athaiṣoddiś‍yate gatiḥ ॥ 170 ॥</l>
</lg></b>
<pb n="1427"/>
<p>(<b>2. vyāp‍tiskandhaḥ —8</b>)</p>
<p>(<b>1. viyuktasvarūpam —12</b>)</p>
<p>teṣu virahiṇāmasādhāraṇadharmaḥ, viyuktasvarūpam । tad deśakālapātrādibhedāda—</p>
<p>nekadhā । tatra—</p>
<p><b>deśe</b> nāyikāsthaṃ, nāyakastham, ubhayastham, ubhayasādhāraṇaṃ ca ।</p>
<p><b>kāle</b> dṛṣṭaviparītam, śrutaviparītam, bhūtaviparītam, anubhūtaviparītam ca ।</p>
<p><b>pātre</b> udāttāstham, uddhatāsthaṃ, (lalitāsthaṃ), śāntāsthaṃ ca ।</p>
<p>prapañcato dṛṣṭvā śeṣamavagantavyam । tatra—</p>
<p>(<b>deśe</b>)</p>
<p>1. <b>svadeśe nāyikāsthaṃ</b> yathā—</p>
<b><lg>
<l>uc‍ca	uraḍevidhāhakaruaṃmaḍe ।</l>
<l>upasihu uduṃguvavasaṃijjaṃ maḍe ॥ 171 ॥</l>
</lg></b>
<p>2. <b>paradeśe nāyakasthaṃ</b> yathā—</p>
<b><lg>
<l>utkampo'pi sakampa eva hṛdaye cintāpi cintānvitā
niḥśvāsā api niḥśvasantyanibhṛtā bāṣpo'pi bāṣpāyate ।</l>
<l>kāntāṃ	saṃsmarato	videśavasaternaktāndivaṃ	kāminaḥ
prārohā iva niṣpatanti manaso duḥkhāni duḥkhānvitāt ॥ 172 ॥</l>
</lg></b>
<p>3. <b>svaparadeśe ubhayasthaṃ</b> yathā—(saka. 906)</p>
<b><lg>
<l>sup‍te grāme nadati jalade śāntasaṃvādaramyaṃ
pānthenātmavyasanakaraṇodaśru	gītaṃ	niśīthe ।</l>
<l>sphītotkaṇṭhāparigatadhiyā	proṣitastrījanena
dhyānāveśāstimitanayanaṃ śrūyate rudyate ca ॥ 173 ॥</l>
</lg></b>
<p>4. <b>ubhayasādhāraṇe ubhayasādhāraṇaṃ</b> yathā—(urāca. 6.38)</p>
<b><lg>
<l>ciraṃ dhyātvā dhyātvā likhitamiva nirmāya purataḥ
pravāse praśvāsaṃ na khalu na karoti priyajanaḥ ।</l>
<l>jagajjīrṇāraṇyaṃ	bhavati	tu	vikalpavyuparame
kukūlānāṃ	rāśau	tadanu	hṛdayaṃ	pacyata	iva ॥ 174 ॥</l>
</lg></b>
<pb n="1428"/>
<p><b>kāle</b> —</p>
<p>5. <b>sādhāraṇe dṛṣṭaviparītaṃ</b> yathā—(ku.pṛ.apabhraṃśa 26, item 50)</p>
<b><lg>
<l>vāahiṃ	vaḍito	duḥkhahiṃ	aṃmaḍe ।</l>
<l>caṃduki	sūrihoi	pavasaṃ	ijaṃmaḍe ॥ 175 ॥</l>
</lg></b>
<p>6. <b>asādhāraṇe śrutaviparītaṃ</b> yathā—(gāsa. 845ve.)</p>
<b><lg>
<l>rāīo bhaṇai loo jā kila gimhammi hoṃti maḍahāo ।</l>
<l>maha uṇa daieṇa viṇā ṇa āṇimo kīsa vaḍḍhaṃti ॥ 176 ॥</l>
</lg></b>
<lg>
<l>(rātryo bhaṇati loko yāḥ kila grīṣme bhavanti laghavaḥ ।</l>
<l>mama punardayitena vinā na jānīmaḥ kīdṛśaṃ vardhante ॥)</l>
</lg>
<p>7. <b>anullekhavati bhūtaviparītaṃ</b> yathā—</p>
<b><lg>
<l>niśā	drāghīyasyaḥ	k‍vacidapi	dinānāmalaghimā
na tanvī na vyūḍhā k‍vacidapi samā vṛttiranayoḥ ।</l>
<l>ṛtuḥ	ko	nāmāyaṃ	virahadahanamlānamanasā—
masīmā no yatra priyasakhi! niśā eva divasāḥ ॥ 177 ॥</l>
</lg></b>
<p>8. <b>ullekhavati anubhūtaviparītaṃ</b> yathā—</p>
<b><lg>
<l>yasmin puṣpamayaṃ dhanussmṛtibhuvo yatrāmṛtāṃśuśśaśī
preyo'nyasya sukhasya dhāma gatavān mātassa kāmodbhava ।</l>
<l>ko	vāyaṃ	viparītakāraṇaguṇaprakrāntimān	parvaṇaḥ
sargo yatra bhavanti lambhitarujaḥ prāṇā mahāmṛtyavaḥ ॥ 178 ॥</l>
</lg></b>
<p><b>pātre</b> —</p>
<p>9. <b>udāttāyāṃ</b> dṛś‍yamānaṃ yathā—(saka. 1.88)</p>
<b><lg>
<l>pratīcchatyāśokīṃ	kisalayaparāvṛttimadharaḥ
kapolaḥ	pāṇḍutvādavatarati	tāḍīpariṇatim ।</l>
<l>parimlānacchāyāmanuvadati	dṛṣṭiḥ	kamalinīṃ
viyoge mādhuryaṃ tyajati ca mṛgākṣīṃ spṛśati ca ॥ 179 ॥</l>
</lg></b>
<p>10. <b>uddhatāyāṃ śrūyamāṇaṃ</b> yathā—</p>
<b><lg>
<l>vāmabāhuśikharāgraśāyinā sā mukhena lavalīphalatviṣā ।</l>
<l>diṅ‍mukhaprahitalolalocanā mṛtyumutsavamiva pratīkṣate ॥ 180 ॥</l>
</lg></b>
<pb n="1429"/>
<p>11. <b>lalitāyāmupanīyamānaṃ</b> yathā—</p>
<b><lg>
<l>ruddhaṃ ruddhaṃ vahati salilaṃ netrayoruṣṇamuṣṇaṃ
nyastaṃ nyastaṃ sapadi hṛdaye candanaṃ śoṣameti ।</l>
<l>yātaṃ yātaṃ dayitavirahe jīvitaṃ dhārayantyā
duḥkhaṃ duḥkhaṃ vrajati rajanī kalpatulyā varākyāḥ ॥ 181 ॥</l>
</lg></b>
<p>12. <b>śāntāyāmanumīyamānaṃ</b> yathā—</p>
<b><lg>
<l>ohīcadeṇa uvihurā puṃṇamahuā paosi aṃpaṃthaṃ ।</l>
<l>ṭhiapahia	pigahavai	āsāṇaḍiāpuloei ॥ 182 ॥</l>
</lg></b>
<p>(<b>2. viyuktāvasthā —12</b>)</p>
<p>manodṛgvaktrāvāgvapuśceṣṭāsu virahiṇaḥ svarūpāvasthānaṃ <b>viyuktāvasthā</b> ।</p>
<p>ta<b>nmanasi</b> cintāmayamanusmaraṇātmakaṃ ca ।</p>
<p><b>dṛśi</b> prajāgarīyaṃ, viṣayavyāvṛttyātmakaṃ, ca ।</p>
<p><b>vaktre</b> nirlajjatāmayamunmādātmakaṃ ca ।</p>
<p><b>vāci</b> guṇakīrtanamayaṃ vilāpātmakaṃ ca ।</p>
<p><b>vapuṣi</b> kārś‍yamayaṃ, vyādhyātmakaṃ ca ।</p>
<p><b>ceṣṭāyāṃ</b> jāḍyamayaṃ, mūrcchātmakaṃ ca ।</p>
<p>tac‍ca <b>sthānāt sthānāntare'vatiṣṭhamānam avasthe</b>tyācakṣate । tatra—</p>
<p><b>manasi</b></p>
<p>1. <b>cintā</b> yathā—</p>
<b><lg>
<l>sā sundarīti taruṇīti tanūdarīti mugdheti mugdhavacaneti muhurmuhurme ।</l>
<l>kāntāmayaṃ virahiṇīmabhigantukāmaḥ kāntāmayaṃ japati mantramivāntarātmā ॥ 183 ॥</l>
</lg></b>
<p>yathā vā—</p>
<b><lg>
<l>kṛtassaṅkalpo'pi vyathayati paricchedaviṣayaḥ
paricchindhītyuktaṃ vacanamapi pīḍāṃ janayati ।</l>
<l>manassmṛtvā smṛtvā glapitāmidamatraiva ramate
prabandhāntaścintā sukhayati ca māṃ duḥkhayati ca ॥ 184 ॥</l>
</lg></b>
<p>2. tatraiva <b>anusmaraṇaṃ</b> yathā—</p>
<b><lg>
<l>adyāpi	tatkanakacampakadāmagauraṃ gorocanātilakabindukṛtaikabindu ।</l>
<l>īṣatkaṭākṣahasitolbaṇagaṇḍadeśaṃ tanvyā mukhaṃ pathi mayā saha gacchatīva ॥ 185 ॥</l>
</lg></b>
<pb n="1430"/>
<p>yathā vā—</p>
<b><lg>
<l>nirastālaṅkārāṃ	nayanajalasiktādharapuṭāṃ
ravāvastaṃ	yāte	dviguṇatarakhedālasamukhīm ।</l>
<l>aho	dūrasthāṃ	tāṃ	karakamalavinyastavadanāṃ
priyāṃ paś‍yāmīti smṛtiśaraṇakuḍye hi likhitā ॥ 186 ॥</l>
</lg></b>
<p><b>dṛśi</b> —</p>
<p>3. <b>prajāgaro</b> yathā—(śāku. 6.22)</p>
<b><lg>
<l>prajāgarāt khilībhūtastasyāssvap‍ne samāgamaḥ ।</l>
<l>bāṣpastu na dadātyenāṃ draṣṭuṃ citragatāmapi ॥ 187 ॥</l>
</lg></b>
<p>yathā vā—</p>
<b><lg>
<l>ṇiṃdaṇīkasu ei vaḍhaṇiṃsi ciṃttaṃ taha jāi ।</l>
<l>daiāmuhapaḍibiṃve bhijau ciṃpiṃjjai tāi ॥ 188 ॥</l>
</lg></b>
<p>4. tatraiva <b>viṣayavyāvṛtti</b>ryathā—</p>
<b><lg>
<l>vidharmāṇo	bhāvāstadupahitavṛtterna	dhṛtaye
sarūpatvādanye	vihitaviphalautsukyavirasāḥ ।</l>
<l>ataścetthaṃ	pūrveṣvasṛjaditarebhyaḥ	pratahataṃ
k‍va hīnaṃ preyasyā hṛdayamidamanyatra ramatām ॥ 189 ॥</l>
</lg></b>
<p>yathā vā—</p>
<b><lg>
<l>anārabdhākṣepaṃ	paramakṛtabāṣpavyatikaraṃ
nigūḍhāntastāpaṃ	hṛdayavinipātavyavasitam ।</l>
<l>kṛśāṅgyā yat pāpe vrajati mayi nairāś‍yapiśunaṃ
ślathairaṅgairuktaṃ	hṛdayamidamunmīlayati tat ॥ 190 ॥</l>
</lg></b>
<p><b>vakre</b> —</p>
<p>5. <b>lajjāpraṇāśo</b> yathā—</p>
<b><lg>
<l>girāṃ saikā vācyaṃ hṛdayamapi tatraiva nirataṃ,
puraḥ sarvaṃ dṛṣṭaṃ bhavati hariṇākṣyā mukhamiti ।</l>
<l>viyogastanvaṅgyāḥ kathamanupakārī yadi bhavet
kṛtaṃ	tadrūpeṇa	tribhuvanamidaṃ	yena	kṛtinā ॥ 191 ॥</l>
</lg></b>
<p>yathā vā—</p>
<pb n="1431"/>
<b><lg>
<l>kvacit	svapne	paś‍yāmyaviracitalambālakamukhīṃ
kvacit	saṅkalpastāṃ suhṛdiva puraḥ sthāpayati me ।</l>
<l>kvacid draṣṭavyā sā sukhayati muhūrtam̐ hyanusṛtā
namastasyai	yasyā	ramayati	viyogo'pi	hṛdayam ॥ 192 ॥</l>
</lg></b>
<p>6. <b>tatraivonmādo</b> yathā—</p>
<b><lg>
<l>raktastvaṃ navapallavairahamapi ślāghyaiḥ priyāyā guṇai—
stvāmāyānti śilīmukhāḥ smaradhanurmuktāssakhe! māmapi ।</l>
<l>tasyāḥ pādatalāhatistava	mude	tadvanmamāpyāvayoḥ
sarvam̐ tulyamaśoka! kevalamahaṃ dhātrā saśokaḥ kṛtaḥ ॥ 193 ॥</l>
</lg></b>
<p>yathā vā—(māmā. 9. 29)</p>
<b><lg>
<l>bhavaddhissarvāṅgaprakṛtiramaṇīyā	kulavadhū—
rihasthairdṛṣṭā vā viditamiha vāsyā yadabhavat ।</l>
<l>vayo'vasthāṃ tasyāḥ śrṛṇuta suhṛdo yatra madanaḥ
pragalbhavyāpāraścalata	hṛdi	mugdhaśca	vapuṣi ॥ 194 ॥</l>
</lg></b>
<p><b>vāci</b>—</p>
<p>7. <b>guṇakīrtanaṃ</b> yathā—</p>
<b><lg>
<l>idaṃ kiṃ te nyastaṃ valayini kare vaktrakamalaṃ
priye! kaḥ kopo'yaṃ praṇayini nirāgasyapi jane ।</l>
<l>bruvāṇe	mayyevaṃ	śvasitaviṣayotkampitakucaṃ
mṛgākṣyāstatkālaṃ	nayanajalamovottaramabhūt ॥ 195 ॥</l>
</lg></b>
<p>yathā vā—</p>
<b><lg>
<l>kṣaṇamaviśadaṃ	vyaktaṃ	bhūyastataḥ	parimantharaṃ
tadanu cakitaṃ hnītaṃ paścāt tataśca niraṅkuśam ।</l>
<l>kuvalayadṛśā	prema	prāduṣkṛtaṃ	navasaṅgame
tadiha virahe dhyātaṃ dhyātaṃ vidhūnayatīva mām ॥ 196 ॥</l>
</lg></b>
<p>8. tatraiva <b>vilāpo</b> yathā—</p>
<b><lg>
<l>he viprayogadahana! jvalito	(yadi tva)
māṃ	nirdaha	priyamidaṃ	na	hi	jīvitaṃ	me ।</l>
</lg></b>
<pb n="1432"/>
<b><lg>
<l>ekaṃ	manaḥ	pariharāñjalireṣa	mūrdhni
nyasto	mayā	vasati	yatra	saroruhākṣī ॥ 197 ॥</l>
</lg></b>
<p>yathā vā—</p>
<b><lg>
<l>priyavirahamahoṣmā	marmurānaṅgalekhā
mayi hataka! himāṃśo! mā spṛśa krīḍayāpi ।</l>
<l>iha	hi	tava	luṭhantaḥ	ploṣapīḍāṃ	bhajante
darajaraṭhamṛṇālīkāṇḍamugdhā	mayūkhāḥ ॥ 198 ॥</l>
</lg></b>
<p><b>vapuṣi</b>—</p>
<p>9. <b>kārśyam̐</b> yathā—</p>
<b><lg>
<l>paryasya svakareṇa bāṣpapayasāṃ pūrasya pakṣmālakān
niḥśvāsāṃścaṃ nakhampacān na sahate pāṇiḥ kapolāśrayaḥ ।</l>
<l>dagdhontarmadanāgninā stanabharo bhagneva pāṇḍucchavi—
rbhāsvad‌bimbagatā kaleva śaśinaḥ kṣīṇā tanustāmyati ॥ 199 ॥</l>
</lg></b>
<p>yathā vā—(urāca. 3. 5)</p>
<b><lg>
<l>kisalayamiva	mugdhaṃ	bandhanād	vipralūnaṃ
hṛdayakusumaśoṣo	dāruṇo	dīrghaśokaḥ ।</l>
<l>glapayati	paripāṇḍu	kṣāmamasyāḥ	śarīraṃ
śaradija	iva	gharmaḥ	ketakīgarbhapatram ॥ 200 ॥</l>
</lg></b>
<p>10. <b>tatraiva vyādhi</b>ryathā—</p>
<b><lg>
<l>āpāṇḍurvadane	gatāvaviśadaṃ	cintā''mayeṣvāyataḥ
kṣāmo	vāci	vicāraṇāsvakuśalo	ramyeṣvaramyakriyaḥ ।</l>
<l>utkampī hṛdaye	dravo	nayanayorūrvorjaḍo'ṅge guruḥ
śoko'yaṃ mayi yāti tad‌virahabhūreko'pyanekāṃ gatim ॥ 201 ॥</l>
</lg></b>
<p>yathā vā—(urāca. 3. 31)</p>
<b><lg>
<l>dalati	hṛdayaṃ	gāḍhodvegaṃ	dvidhā	na	tu	bhidyate
vahati	vikalaḥ	kāyo	dehaṃ	na	muñcati	cetanā ।</l>
<l>jvalayati	tanūmantardāhaḥ	karoti	na	bhasmasāt
praharati	vidhirmarmacchedī	na	kṛntati	jīvitam ॥ 202 ॥</l>
</lg></b>
<pb n="1433"/>
<p><b>ceṣṭāyāṃ</b></p>
<p>11. <b>jāḍa‍yaṃ</b> yathā—</p>
<b><lg>
<l>ekamutkaṇṭhayā śūnyamanyad dayitayā hṛtam ।</l>
<l>vedanāmaparaṃ	dhatte	kiyanti	hṛdayāni	me ॥ 203 ॥</l>
</lg></b>
<p>yathā vā—(saka. 5. 61)</p>
<b><lg>
<l>śithilaśithilaṃ nyasya svairaṃ dhanuśśikhare bhujaṃ
nayanasalilaiḥ	kurvan	maurvīṃ latāmaparāmiva ।</l>
<l>ahaha vikalaḥ śrutvā śrutvā ghanastanitadhvaniṃ
kimapi kimapi dhyāyannāryo na yāti na tiṣṭhati ॥ 204 ॥</l>
</lg></b>
<p>12. <b>tatraiva mūrcchā</b> yathā—(māmā. 9. 20)</p>
<b><lg>
<l>mātarmātardalati	hṛdayaṃ	dhvaṃsate	dehabandhaḥ
śūnyaṃ	manye	jagadaviratajvālamantarjvalāmi ।</l>
<l>sīdannandhe tamasi vidhuro majjatīvāntarātmā
viṣvaṅgamohaḥ sthagayati kathaṃ mandabhāgyaḥ karomi ॥ 205 ॥</l>
</lg></b>
<p>yathā vā—(māmā. 9. 21)</p>
<b><lg>
<l>bandhutāhṛdayakaumudīmaho	mālatīnayanamugdhacandramāḥ ।</l>
<l>so'yamadya makarandandano jīvalokatilakaḥ pralīyate ॥ 206 ॥</l>
</lg></b>
<p>(<b>3. virahoddīpanam</b>)</p>
<p>jātānubhāvasya virahiṇaḥ smaraṇādibījod‌bodhahetuścittārambhādikāraṇaṃ arthātiśayaḥ
<b>virahoddīpanam</b>। sa prāyeṇāṣṭadhā— <b>deśaḥ, deśacihnaṃ, kālaḥ, kālacihnaṃ, vastu,
vastucihnaṃ, kāryaṃ, kāryacihnam</b> iti ।</p>
<p><b>smaraṇādayastu</b> catvāraḥ— <b>smaraṇam, icchā, dveṣaḥ, prayat‍na</b> iti ।</p>
<p><b>cittārambhādayo'pi</b> tāvanta eva—<b>cittārambhaḥ, vāgārambhaḥ, budadhyārambhaḥ, śarīrārambha</b> iti ।
ubhaye pratyekataścaturdhā । tatra—</p>
<p>(<b>smaraṇādayaḥ— 16</b>)</p>
<p><b>smaraṇabhedeṣu</b>— smṛtiḥ, anusmṛtiḥ, smṛtiviśeṣaḥ, anusmṛtiviśeṣaśca iti ।</p>
<p><b>icchābhedeṣu</b>— icchā, anvicchā, icchāviśeṣaḥ, anvicchāviśeṣaśca iti ।</p>
<p><b>dveṣabhedeṣu</b>— dveṣa:, anudveṣaḥ, dveṣaviśeṣaḥ, anudveṣaviśeṣaśca iti ।</p>
<pb n="1434"/>
<p><b>prayat‍nabhedeṣu</b>—prayat‍na:, anuprayat‍na:, prayat‍naviśeṣaḥ, anuprayat‍naviśeṣaśca iti ।</p>
<p>(<b>cittārambhādayaḥ— 16</b>)</p>
<p><b>
cittārambhaprabhedeṣu</b>— śuddhaḥ, saṅkīrṇaḥ, prakīrṇaḥ, viprakīrṇa iti ।</p>
<p><b>vāgārambhaprabhedeṣu</b>— prakṛtaḥ, aprakṛtaḥ, prasaktaḥ, anuprasakta iti ।</p>
<p><b>buddhyārambhaprabhedeṣu</b>— yatā, tathā, anyathā, ubhayathā iti ।</p>
<p><b>śarīrārambhaprabhedeṣu</b>— vaktre, vapuṣi, dṛṣṭau, ceṣṭāyāmiti ।</p>
<p>catvāraścatuṣkāḥ kāraṇabhūtāḥ, catvārastu kāryabhūtā iti । teṣu—</p>
<p>cittārambhabuddhayāmbhāvābhyantarau, vāgārambhaśarīrārambhayoḥ <b>kāraṇamapi</b> bhavataḥ ।</p>
<p>śarīrārambhavāgārambhau tu bāhyau <b>kāryameva</b>।</p>
<p>cittārambhastu buddhayārambhasyāpi <b>kāraṇamiti</b> । tatra—</p>
<p>(<b>virohoddīpanaprabhedāḥ— 8</b>)</p>
<p>1. <b>virahoddīpanaprabhedeṣu</b> grāmyāraṇyādayo <b>deśāḥ</b>। teṣu—</p>
<p><b>grāmyo</b> yathā—</p>
<b><lg>
<l>abhyāśasthitacūtaṣaṇḍāgahanād	grāmādito	gehinī
sthānaṃ	kiñcidavṛkṣakaṃ	virahiṇī	tūrṇaṃ	vadhūrnīyatām ।</l>
<l>atrāyāntyacireṇa	kokilakulavyāhārajhaṅkāriṇaḥ
pānthastrījanajīvitāpaharaṇaprauḍhāḥ	puro	vāsarāḥ ॥ 207 ॥</l>
</lg></b>
<p><b>āraṇyo</b> yathā—(urāca. 2. 22)</p>
<b><lg>
<l>etat punarvanamaho kathamadya dṛṣṭaṃ yasminnabhūma cirameva purā vasantaḥ ।</l>
<l>āraṇyakāśca gṛhiṇaśca ratāśca dharme sāṃsārikeṣu ca sukheṣu vayaṃ rasajñāḥ ॥ 208 ॥</l>
</lg></b>
<p>2. anubhūyamānasmaryamāṇāni <b>deśācihnāni</b> । teṣu—</p>
<p><b>anubhūyamānaṃ</b> yathā—(urāca. 2. 23)</p>
<b><lg>
<l>ete ta eva girayo viravanmayūrāstānyeva mattahariṇāni vanasthalāni ।</l>
<l>āmañjuvañjularutāni ca tānyamūni nīrandhranīraniculāni sarittaṭāni ॥ 209 ॥</l>
</lg></b>
<p><b>smaryamāṇaṃ</b> yathā—(urāca. 2. 27)</p>
<b><lg>
<l>purā	yatra	strotaḥ	pulinamadhunā	tatra	saritāṃ
viparyāsaṃ	yāto	ghanaviralabhāvaḥ	kṣitiruhām ।</l>
<l>bahordṛṣṭaṃ	kālādaparamiva	manye	vanamidaṃ
niveśaḥ	śailānāṃ	tadidamiti	buddhiṃ draḍhayati ॥ 210 ॥</l>
</lg></b>
<pb n="1435"/>
<p>3. <b>varṣāvasantasamayādiḥ kālaḥ</b>। tatra—</p>
<p><b>varṣāsamayo</b> yathā—</p>
<b><lg>
<l>vātaprotkṣip‍tadhūlīparimilanasamud‌dha‌ūlitāmbhaḥ(ṅgaṃ) samantā—
ddaṇḍodvellada‍valākāvalikuṇapaśironaddhanīlābhrakeśaḥ	।</l>
<l>peṅkhada‍vidyutpatākārucirasuradhanuḥ khaṇḍakhaṭa‍vāṅgadhārī
samprāp‍taḥ proṣitastrīpratibhayajananaḥ kālakāpāliko'yam ॥ 211 ॥</l>
</lg></b>
<p><b>vasantasamayo</b> yathā—</p>
<b><lg>
<l>caitraḥ saiṣa sakhe svavṛntaniyataś‍yāmāśribhiḥ kiṃśukai—
raṅgārairiva	bhāsurāndharucikṣiścakṣuṃṣi	danhahyate ।</l>
<l>yatraitā	madamañjubhiḥ	parabhṛtairuccoccaratpañcamā—
ś‍cūtārāmabhuvaḥ priyāvirahiṇāṃ kurvanti karṇajvaram ॥ 212 ॥</l>
</lg></b>
<p>4. ghanonnatiprasūnavikāsādīni <b>kālacihnāni</b>। yathā—(amaru. 117)</p>
<b><lg>
<l>kiñcinmudritapāṃsavaḥ śikhikulaissānandamālokitāḥ
bhagnavāsa—rudaddharidragṛhiṇī—śvāsānilairjarjarāḥ ।</l>
<l>ete te nipatanti nūtanaghanāt prāvṛibharārambhiṇo
vicchāyīkṛtaviprayuktavanitāvaktrendavo bindavaḥ ॥ 213 ॥</l>
</lg></b>
<p>yathā vā—</p>
<b><lg>
<l>māṇagaiṃdaho aṃkusu mahusihaho ṇahakumāhavasi
riikeli	suavaāṇā	saṃkakaru ।</l>
<l>vaḍḍhai virahiṇījīvaiṃ kiṃ ghūiṃ kuḍaulohiṃ
aliattau	maaṇahoṇaṃ	hatthakuḍau ॥ 214 ॥</l>
</lg></b>
<p>5. <b>īpsitamanīpsitaṃ vā dravyajātaṃ vastu</b>। tatra
<b>īpsitaṃ</b> yathā—(kundamālā. 4. 20)</p>
<b><lg>
<l>dyūte	paṇaḥ	praṇayakeliṣu	kaṇṭhapāśaḥ
krīḍāpariśramaharaṃ	vyajanaṃ	ratānte ।</l>
<l>śayyā	niśīthakalahe	hariṇekṣaṇāyā
labdhaṃ	mayā	vidhivaśādidamuttarīyam ॥ 215 ॥</l>
</lg></b>
<pb n="1436"/>
<p><b>anīpsitaṃ</b> yathā—</p>
<b><lg>
<l>ayi pibata cakorāḥ kiñcidunnāmya1 kaṇṭhaṃ
2kramakabalanacañcaccañcavaścandrikāmbhaḥ3	।</l>
<l>virahavidhuritānāṃ	jīvitatrāṇaheto—
rbhavati	hariṇalakṣmā	yena	tejodaridraḥ ॥ 216 ॥</l>
</lg></b>
<p>6. <b>asādhāraṇadharmacihnāni</b> yathā—(sūmu. 225)</p>
<b><lg>
<l>kāntā kā mama4 garjitairuparatā5 dhārāmbubhiḥ kā hatā
kā mohaṃ gamitā viyogavidhurā dhārākadambānilaiḥ ।</l>
<l>nītā kā ca vilolatāṃ madakalaiḥ6 kekāravairbarhiṇā—
mitthaṃ pāntha! gṛhāṇi paś‍yati ghano vidyutpradīpairiva ॥ 217 ॥</l>
</lg></b>
<p>yathā vā—(gāsa. 1. 44)</p>
<b><lg>
<l>akkhaḍai piā hiae aṇṇaṃ mahilāaṇaṃ ramaṃtassa ।</l>
<l>diṭṭhe	sarisammi	guṇe	sarisammi	aī/dīsaṃte ॥ 218 ॥</l>
</lg></b>
<lg>
<l>(āskhalati priyā hṛdaye anyaṃ mahilājanaṃ mamāṇasya ।</l>
<l>dṛṣṭe	sadṛśe	guṇe	sadṛśe	adṛś‍yamāne ॥)</l>
</lg>
<p>7. <b>nirvartya—vikārya—prāpya—karmavyāpī kriyāviśeṣaḥ kāryaḥ</b> yathā—</p>
<b><lg>
<l>mā gāḥ pāntha! pathāmunā yadi tava bhrātaḥ! priyaṃ jīvitaṃ
yaccūtākṛtiratra tiṣṭhati mahān raudraḥ puro rākṣasaḥ ।</l>
<l>tenodyanmakaranda—lubdha—madhupa—vyāhāra—&amp;jhaṅkariṇā
pānthānāmadhunaiva	nirghṛṇādhiyā	sārtho	 hataḥ	śrūyate ॥ 219 ॥</l>
</lg></b>
<p>yathā vāmdash;</p>
<b><lg>
<l>upaparisaraṃ	godāvaryāḥ	parityajatādhvagāḥ
saraṇimaparo	mārgastāvad	bhavada‍bhiravekṣyatām ।</l>
<l>iha hi vihito raktāśokaḥ kayāpi hatāśayā
caraṇanalina—nyāsodañcannavā'ṅkuraka़ñcukaḥ ॥ 220 ॥</l>
</lg></b>
<!-- NOTES pg=1436!-->
1. nāmyakaṃ jo, nnamika rāghavaḥ
2. kramasya kramukasya kavalanāditi yāvat ।
3. nāmbhaḥ jo, nābhyaḥ rāghavaḥ
4. kāntā kā mama = kāntārairmama. jo. rā.
5. ruparatā = kaparatā jo.
6. vilolatāṃ madakalaiḥ = vilolanādakabalaḥ rā.
<pb n="1437"/>
<p>8. <b>kriyāviśeṣānumāpakamarthāntaraṃ <!--<hi>-->kāryacihnaṃ<!--</hi>--> yathā</b>—</p>
<b><lg>
<l>savyādheḥ kṛśatā kṣatasya rudhiraṃ daṣṭasya lālāstrutiḥ
sarvaṃ naitadihāsti tatkathamayaṃ pānthastapasvī mṛtaḥ ।</l>
<l>ā	jñātaṃ	madhulampaṭairmadhukarairārabdhakolāhalai—
rnanaṃ duḥkhitakena cūtamukule dṛṣṭiḥ kvacit pātitā ॥ 221 ॥</l>
</lg></b>
<p>yathā vā—(vikra. 4. 34)</p>
<b><lg>
<l>raktāśoka kṛśodarī kva nu gatā muktvānuraktaṃ jana
no dṛṣṭeti mudhaiva dhūnayasi kiṃ vātāvadhūtaṃ śiraḥ ।</l>
<l>utkaṇṭhāghaṭamānaṣaṭpadaghaṭāsaṅghaṭṭadaṣṭacchada—
statpādāhatimantareṇa	sarasaḥ	puṣpoda‍gamo'yaṃ	kutaḥ ॥ 222 ॥</l>
</lg></b>
<p>athaiteṣu <b>smṛtīcchādveṣaprayat‍najanmāno vāgbuddhiśarīrārambhāḥ</b>। teṣu—</p>
<p>1. <b>manaārambhaḥ smṛtijanmā</b> yathā—(rāca. 1. 18)</p>
<b><lg>
<l>tasya	cakruścamatkāraṃ	vyatītasamayā	api ।</l>
<l>smitārdramukulod‌bhedāḥ	kadambavanarājayaḥ॥ 223 ॥</l>
</lg></b>
<p><b>sa evecchājanmā</b> yathā—(urāca. 3. 25)</p>
<b><lg>
<l>karakamalavitīrṇairambunīvāraśaṣpai—
staruśakunikuraṅgānmaithilī	yānapuṣyat ।</l>
<l>bhavati	mama	vikārasteṣu	dṛṣṭeṣu	ko'pi
drava	iva	hṛdayasya	prasnavoddhedayogyaḥ ॥ 224 ॥</l>
</lg></b>
<p><b>eṣa dveṣajanmā</b> yathā—</p>
<b><lg>
<l>sañchannairjalavāmanairjaladharairvyomni	prasup‍te	jane
deve	varṣati	diṅgamukheṣu	carati	svairaṃ	kadambānile ।</l>
<l>utke gāyati ca pravāsini kathaṃ pānthapriyāyāṇāmimā
nonmathnanti manāṃsi māṃsalamiladdīrghāndhakārāḥ	kṣapāḥ ॥ 225 ॥</l>
</lg></b>
<p><b>ayameva prayat‍najanmā</b> yathā—</p>
<b><lg>
<l>utkekāḥ	śikhinaḥ	payodapaṭalaiśchannaṃ	nabhomaṇḍalaṃ
vātā vānti kadambareṇuśabalā jātā mahī śād‌valā ।</l>
</lg></b>
<pb n="1438"/>
<b><lg>
<l>udbhinnaṃ	navayovanaṃ,	priyatamo	deśāntarastho'vadhiḥ
kālo yāti, na yāti jīvitamiti vyagraṃ manaścintayā ॥ 226 ॥</l>
</lg></b>
<p>2. <b>vāgārambhasmṛtijanmā</b> yathā—(rāmābhyu.)</p>
<b><lg>
<l>yat	tvannetrasamānakānti	salile	magnaṃ	tadindīvaraṃ
meghairantaritaḥ	priye!	tava	mukhacchāyānukārī	śaśī ।</l>
<l>ye'pi	tvadgamanānusārigatayaste	rājahaṃsā	gatā—
stvatsādṛś‍yavinodamātramapi	me	daivena	na	kṣamyate ॥ 227 ॥</l>
</lg></b>
<p><b>sa evecchājanmā</b> yathā—(urāca. 6. 26)</p>
<b><lg>
<l>api	janakasutāyāstacca	taccānurūpaṃ
sphuṭamiha	śiśuyugme	naipuṇonneyamasti ।</l>
<l>nanu	punariva	tanme	gocarībhūtamakṣṇo—
rabhinavaśatapatraśīmadīsyaṃ	priyāyāḥ ॥ 228 ॥</l>
</lg></b>
<p><b>eṣa dveṣajanmā</b> yathā—</p>
<b><lg>
<l>taruṇatamālanīlabahulonnamadambudharāḥ
śiśirasamīraṇā	vadhūta—nūtana—vārikaṇāḥ ।</l>
<l>kathamavalokayeyamadhunā	harihetimatī—
rmadakalanīlakaṇṭhakalahairmukharā	haritaḥ ॥ 229 ॥</l>
</lg></b>
<p><b>ayameva prayat‍najanmā</b> yathā—(urāca.)</p>
<b><lg>
<l>śailaḥ so'yaṃ kakubhasurabhirmālyavānnāma yasmi—
nnīlāsnigdhaśśrayati	śikharaṃ	nūtanastoyavāhaḥ ।</l>
<l>āryeṇāsminvirama viramātaḥ paraṃ na kṣamo'smi
pratyāvṛttaḥ	punariva	sa	me	jānakīviprayogaḥ ॥ 230 ॥</l>
</lg></b>
<p>3. <b>buda‍dhyārambhasmṛtijanmā</b> yathā—</p>
<b><lg>
<l>raktāśokataroḥ	karākṛtidharā	rājantyamī	pallavā
vṛttatvāt	sadṛśī	tadūruyugalenaiṣāpi	rambhāvaliḥ ।</l>
<l>prauḍhimnā kusume sthitā tadadharacchāyā vikāraṃ vinā
tanmanye'tra vane vibhajya vidhinā kṣip‍tā mama preyasī ॥ 231 ॥</l>
</lg></b>
<pb n="1439"/>
<p><b>sa evecchājanmā</b> yathā—(urāca. 2. 28)</p>
<b><lg>
<l>yastānte divasāstayā saha tathā nītāḥ punaḥ sve gṛhe
yatsambada‍dhakathābhireva	suciraṃ	dīrghābhirasthīyata ।</l>
<l>ekaḥ	samprati	nāśitapriyatamastāmeva	pāpaḥ	kathaṃ
rāmaḥ pañcavaṭīṃ vilokayatu vā gacchatvasambhāvya vā ॥ 232 ॥</l>
</lg></b>
<p><b>eṣa dveṣajanmā</b> yathā—</p>
<b><lg>
<l>vātaiḥ	kesaragandhibhirviṣadharaśvāsairivāndhaṃ	mano
dagdhe	tap‍taśalākayeva	taḍitā	paryaśruṇī	locane ।</l>
<l>etāḥ	samprati	rūpagarbhaguravaḥ	sāndrībhavatsaurabhāḥ
ketakyaḥ	karapatrapatrajaraṭhāḥ	kṛntanti	marmāṇi	me ॥ 233 ॥</l>
</lg></b>
<p><b>ayameva prayat‍najanmā</b> yathā—(rāmābhyu.)</p>
<b><lg>
<l>snigdhaś‍yāmalakāntilip‍taviyato vellada‍valākā ghanā
vātāḥ śīkariṇaḥ payodasuhṛdāmānandakekāḥ kalāḥ ।</l>
<l>kāmaṃ santu dṛḍhaṃ kaṭhorahṛdayo rāmo'smi sarvaṃ sahe
vaidehī tu kathaṃ bhaviṣyati hahāhā devi! dhīrā bhava ॥ 234 ॥</l>
</lg></b>
<p>4. <b>śarīrārambhaḥ smṛtijanmā</b> yathā—(saka. 759)</p>
<b><lg>
<l>nipatati śayane tava smarantī pathikavadhūravadhūtajīvitāśā ।</l>
<l>jaladharasamayasya he/ke—tubhūtāṃ vakulalatāmavalokya puṣpitāgrām ॥ 235 ॥</l>
</lg></b>
<p><b>sa evecchājanmā</b> yathā—(rāca. 1. 19)</p>
<b><lg>
<l>adṛś‍yanta purastena khelā- khañjanapaṅaktigāḥ ।</l>
<l>asmaryanta ca niḥśvasya priyānayanavibhramāḥ ॥ 236 ॥</l>
</lg></b>
<p><b>eṣa dveṣajanmā</b> yathā—(gāsa. 4. 36)</p>
<b><lg>
<l>saṃjīviṇosahiṃ piba suassa rakkhai aṇaṇṇavāvārā ।</l>
<l>sāsū	ṇavabbhadaṃsaṇakaṃṭhāgaajīviaṃ	soṇhaṃ ॥ 237 ॥</l>
</lg></b>
<lg>
<l>(saṃjīvanauṣadhimiva	sutasya	rakṣatyananyavyāpārā ।</l>
<l>śvaśrūrnavādarśanakaṇṭhāgatajīvitāṃ	snuṣām ॥)</l>
</lg>
<pb n="1440"/>
<p><b>ayameva prayat‍najanmā</b> yathā—(gāsa. 6. 38)</p>
<b><lg>
<l>daṭṭhūṇa	uṇṇamaṃte	mehe	āmukkajīviāsāe ।</l>
<l>pahia—vahue pariaṇo oruṇṇamuhīe saccavio ॥ 268 ॥</l>
</lg></b>
<lg>
<l>(dṛṣṭavā unnamato meghān āmuktajīvitāśayā ।</l>
<l>pathikavadhvā parijanaḥ avaruditamukhyā parijñātaḥ ॥)</l>
</lg>
<p>(<b>smaraṇādayaḥ— 16</b>)</p>
<p>(<b>smaraṇabhedeṣu—4</b>) athaiteṣu <b>smaraṇādīnāṃ</b> pṛthakpṛthak <b>catuṣkam</b>। tatra7
<b>smaraṇasya</b> smṛtiranusmṛtiḥ smṛtiviśeṣo'nusmṛtiviśeṣaśca । teṣu—</p>
<p>1. <b>smṛti</b>ryathā—</p>
<b><lg>
<l>śaśimaṇiśilā seyaṃ yasyāṃ vipāṇḍuramānanaṃ
karakisalaye	kṛtvā	vāme	ghanaśvasitodramā ।</l>
<l>cirayati	mayi	vyaktākūtā	manāksphūritādharā
niyamitamanomanyurdṛṣṭā	mayā	rudatī	priyā ॥ 239 ॥</l>
</lg></b>
<p>2. <b>anusmṛti</b>ryathā—(megha. 76)</p>
<b><lg>
<l>tasyāstīre	racitaśikharaḥ	peśalairindranīlaiḥ
krīḍāśailaḥ	kanakakadalīveṣṭanaprekṣaṇīyaḥ ।</l>
<l>mada‍gehinyāḥ priya iti sakhe! cetasā kātareṇa
prekṣyopāntasphuritataḍitaṃ	tvāṃ	tameva	smarāmi ॥ 240 ॥</l>
</lg></b>
<p>3. <b>smṛtiviśeṣo</b> yathā—(megha. 77)</p>
<b><lg>
<l>raktāśokaścalakisalayaḥ	kesaraścātra	kāntaḥ
pratyāsannau	kuravakavṛtermādhavīmaṇḍapasya ।</l>
<l>ekassakhyāstava	saha	mayā	vāmapādābhilāṣī
kāṅkṣatyanyo	vadanamadirāṃ	dohadacchadyanāsyāḥ ॥ 241 ॥</l>
</lg></b>
<p>4. <b>anusmṛtiviśeṣo</b> yathā—(megha. 78)</p>
<b><lg>
<l>tanmadhye ca sphuṭitaphalakā kāñcanī vāsayaṣṭi—
rmūle	baddhā	maṇibhiranatiprauḍhavaṃśaprakāśaiḥ ।</l>
<l>tālaiśśiñjāvalayasubhagairnartitaḥ	kāntayā	me
yāmadhyāste divasavigame nīlakaṇṭhassuhṛd vaḥ ॥ 242 ॥</l>
</lg></b>
<pb n="1441"/>
<p>(<b>icchābhedeṣu —4</b>)</p>
icchāyā <b>icchā, anvicchā, icchāviśeṣaḥ, anvicchāviśeṣaśca ।</b> teṣu —
<p>5. <b>icchā</b> (yathā)—</p>
<b><lg>
<l>vikasatkadambanikurumbapāṃsunā saha jīvitaṃ vaha mama priyā yataḥ ।</l>
<l>api vā tadaṅgaparivādaśītalaṃ mayi kiñcidīraya bhavān hi me gatiḥ ॥ 243 ॥</l>
</lg></b>
<p>6. <b>anvicchā</b> yathā—(seba. 1.42)</p>
<b><lg>
<l>taṃ daiāhiṇṇāṇaṃ jammi vi aṃgammi rāhaveṇa ṇa ṇimiaṃ ।</l>
<l>sīāparimaṭṭheṇa	va	vūḍho	teṇa	vi	ṇiraṃtaraṃ	romaṃco ॥ 244 ॥</l>
</lg></b>
<lg>
<l>(tad‍ dayitābhijñānaṃ yasmin api aṅge rāghaveṇa na sthāpitam ।</l>
<l>sītāparimṛṣṭeneva	vyūḍhaḥ	tenāpi	nirantaraṃ	romāñcaḥ ॥)</l>
</lg>
<p>7. <b>icchāviśeṣo</b> yathā—(megha. 62)</p>
<b><lg>
<l>tasyotsaṅge	praṇayina	iva	strastagaṅgādukūlāṃ
na tvaṃ dṛṣṭvā na punaralakāṃ jñāsyase kāmacārin ।
yā vaḥ kāle vahati salilodgāramuccairvimānai—
rmuktājālagrathitamalakaṃ	kāminīvābhrabṛndam ॥ 245 ॥</l>
</lg></b>
<p>8. <b>anvicchāviśeṣo</b> yathā—(megha. 74)</p>
<b><lg>
<l>tatrāgāraṃ	dhanapatigṛhānuttareṇāsmadīyaṃ
dūrāllakṣyaṃ	surapatidhanuścāruṇā	toraṇena ।</l>
<l>yasyodyāne kṛtakatanayaḥ kāntayā vardhito me
hastaprāpyastavakanamito	bālamandāravṛkṣaḥ ॥ 246 ॥</l>
</lg></b>
<p>(<b>dveṣabhedeṣu —4</b>) dveṣasya <b>dveṣo'nudveṣo dveṣaviśeṣo'nudveṣaviśeṣaśca ।</b> teṣu —</p>
<p>9. <b>dveṣo</b> yathā—(sūmu. 212)</p>
<b><lg>
<l>asthikṣodavatīva kundamukulaiḥ phullaiḥ palāśadrumaiḥ
sāṅgāraprakareva	dhūmakaluṣevotpātibhiḥ	ṣaṭpadaiḥ ।</l>
<l>raktākṣidyutibhiḥ	saśoṣagahanālāteva	puṃskokilai—
rdṛṣṭā prāṇasamā citeva pathikenārād vanāntasthalī ॥ 247 ॥</l>
</lg></b>
<p>10. <b>anudveṣo</b> yathā—</p>
<b><lg>
<l>caṃdo visaasahoarau(hoi)ko	vollaamiassa	sahi ।</l>
<l>laggaṃtīaṃge maha juṇhā vi jālai (?jjālaī) jassa ॥ 248 ॥</l>
</lg></b>
<pb n="1442"/>
<p>11. <b>dveṣaviśeṣo</b> yathā—(gāsa. 1.29)</p>
<b><lg>
<l>ajja mae teṇa viṇā aṇuhūyasuhāiṃ saṃbharaṃtīe ।</l>
<l>ahiṇavamehāṇa ravo ṇīsāmio vacjjhapaḍaho vva ॥ 249 ॥</l>
</lg></b>
<lg>
<l>(adya mayā tena vinā, anubhūtasukhāni saṃsmarantyā ।</l>
<l>abhinavameghānāṃ ravo niśāmito(=śruto) vadhyapaṭaha iva ॥)</l>
</lg>
<p>12. <b>anudveṣaviśeṣo</b> yathā—(māmā. 9.42)</p>
<b><lg>
<l>bhramaya	jaladānambhogarbhān	pramodaya	kokilān
kalaya	śikhinaḥ	kekotkaṇṭhān	kaṭhoraya	ketakān ।</l>
<l>virahiṇi jane mūrcchāṃ labdhvā vinodayati vyathā—
makaruṇa!	punaḥ	saṃjñāvyādhiṃ	vidhāya	kimīhase ॥ 250 ॥</l>
</lg></b>
<p>(<b>prayat‍nabhedeṣu —4</b>)</p>
<p>prayat‍nasya <b>prayat‍no'nuprayat‍naḥ, prayat‍naviśeṣaḥ, anuprayat‍naviśeṣaśca ।</b> teṣu —</p>
<p>13. <b>prayat‍no</b> yathā—(amaru. 99)</p>
<b><lg>
<l>deśairantaritā	śataiśca	saritāmurvībhṛtāṃ	kānanaiḥ-
ryat‍nenāpi	na	yāti	locanapathaṃ	kānteti	jānannapi ।</l>
<l>udgrīvaścaraṇāgraruddhavasudhaḥ	kṛtvāśrupūrṇāṃ	dṛśaṃ
tāmāśāṃ pathikastathāpi kimapi dhyāyan muhurvīkṣate ॥ 251 ॥</l>
</lg></b>
<p>14. <b>anuprayat‍no</b> yathā—</p>
<b><lg>
<l>alasagatayaḥ śyāmāgandhaṃ vahanti vanānilāḥ
kvaṇati madhuraṃ kādambānāṃ kṛlaṃ kamalākare ।</l>
<l>avadhigaṇanābhagnāṅgulyā tayā virahaśca me
bhagavati niśe śaṃsa prātaḥ kadā nu bhaviṣyati ॥ 252 ॥</l>
</lg></b>
<lg>
<l>(candro viṣasya sahodarako bhavati kaḥ kathayati amṛtasya sakhi ।</l>
<l>lagantī aṅge mama jyotsnāpi jvālayati yasya ॥) iti ku.</l>
</lg>
<p>15. <b>prayat‍naviśeṣo</b> yathā—(śāku. 6. 20)</p>
<b><lg>
<l>akliṣṭabālatarupallavalobhanīyaṃ	pītaṃ	mayā	sadayameva	ratotsaveṣu ।</l>
<l>bimbādharaṃ spṛśasi ced bhramara priyāyāstvāṃ kārayāmi kamalodarabandhanastham ॥ 253 ॥</l>
</lg></b>
<pb n="1443"/>
<p>16. <b>anuprayat‍naviśeṣo</b> yathā—</p>
<b><lg>
<l>vyomaśrīhṛdayaikamauktikalate!	mātarbalākāvali!
brūyāstaṃ	jaṃnamādaraḥ	khalu	mahān	prāṇeṣu	kāryastvayā ।</l>
<l>etāṃ mlānimupāgatāṃ strajamiva tyaktvā tanuṃ durvahā—
meṣāhaṃ sukhinī bhavāmi na sahe tīvrāṃ viyogavyathām ॥ 254 ॥</l>
</lg></b>
<p>(<b>cittārambheṣu —16</b>)</p>
<p>atha <b>cittārambhādīnāṃ1</b> pṛthakpṛthak catuṣkam । tatra—</p>
<p>(<b>cittārambheṣu —4</b>) <b>cittārambheṣu</b> smṛtyādīnāmekasyaiva sadbhāve <b>śuddhaḥ, dvayossaṅkīrṇaḥ,
trayāṇāṃ prakīrṇaḥ, caturṇāṃ viprakīrṇa</b> iti । teṣu —</p>
<p>1. <b>śuddho</b> yathā—(urāca. 2.26)</p>
<b><lg>
<l>cirād vegārambhī prasṛta iva tīvro viṣarasaḥ
kutaścit saṃvegāt pracala iva śalyasya śakalaḥ ।</l>
<l>vraṇo rūḍhagranthiḥ sphuṭita iva hṛnmarmaṇi punaḥ
parāvṛttaḥ śoko vikalayati māṃ nūtana iva ॥ 255 ॥</l>
</lg></b>
<p>2. <b>saṅkīrṇo</b> yathā—</p>
<b><lg>
<l>etāḥ priyatamā vācaḥ snehārdrāḥ śokadāruṇāḥ ।</l>
<l>etāstā madhuno dhārāś‍cyotanti saviṣāstvayi ॥ 256 ॥</l>
</lg></b>
<p>3. <b>prakīrṇo</b> yathā—(visā. 3.19)</p>
<b><lg>
<l>śītāṃśurviṣaśekharaḥ	phaṇabhṛtāṃ	līlāspadaṃ	candanaṃ
hārāḥ	kṣārapayobhuvaḥ	priyasuhṛt	paṅkeruhaṃ	bhāsvataḥ ।</l>
<l>ityeṣāṃ kimivāstu vastu madanajyotirvighātāya yad
bāhyākāraparigraheṇa tu vayaṃ tattvatyajo vañcitāḥ ॥ 257 ॥</l>
</lg></b>
<p>4. <b>viprakīrṇo</b> yathā—(megha. 3)</p>
<b><lg>
<l>tasya sthitvā kathamapi puraḥ kaitukādhānaheto—
rantarbāṣpaściramanucaro	rājarājasya	dadhyau ।</l>
<l>meghāloke bhavati sukhino'pyanyathāvṛtti cetaḥ
kaṇṭhāśleṣapraṇayini	jane	kiṃ	punardūrasaṃsthe ॥ 258 ॥</l>
</lg></b>
<!-- NOTES pg=1443!-->
1. cintārambheti rā. — pṛ. 1591 HOS, jo. — pṛ. IV — 1087, dra. pṛ. 1433
<pb n="1444"/>
<p>(<b>vāgārambheṣu —4</b>) <b>vāgārambheṣu</b> kāryaśarīrānugāmī <b>prakṛtaḥ</b>, tad‌viparīto<b>'prakṛtaḥ</b>,
prakṛtāprakṛtayoranuyāyī <b>prasaktaḥ</b>, prasaktānuyāy‌ya<b>nuprasakta</b> iti । tatra—</p>
<p>5. <b>prakṛto</b> yathā—(megha. 7)</p>
<b><lg>
<l>santap‍tānāṃ tvamasi śaraṇaṃ tatpayoda! priyā‌yāḥ
sandeśaṃ	 me	hara	dhanapatikrodhaviśleṣitasya ।</l>
<l>gantavyā te vasatiralakā nāma yakṣeśvarāṇāṃ
bāhyodyāna—sthita—hara—śiraścandrikā—dhautaharmyā ॥ 259 ॥</l>
</lg></b>
<p>6. <b>aprakṛto</b> yathā—(megha. 13)</p>
<b><lg>
<l>mārgaṃ	tāvacchṛṇu	kathayatastvatprayāṇānurūpaṃ
sandeśaṃ	me	tadanu	jalada! śroṣyasi	śrotrapeyam ।</l>
<l>khinnaḥ khinnaḥ śikhariṣu padaṃ nyasya gantāsi yatra
kṣīṇaḥ kṣīṇaḥ parilaghu payaḥ strotasāṃ copabhujya ॥ 260 ॥</l>
</lg></b>
<p>7. <b>prasakto</b> yathā—(megha. 27)</p>
<b><lg>
<l>vakraḥ panthā yadapi bhavataḥ prasthitasyottarāśāṃ
saudhotsaṅgapraṇayavimukho mā sma bhūrujjayinyāḥ ।</l>
<l>vidyuddāmasphuritacakitairyatra	paurāṅganānāṃ
lolāpāṅgairyadi	na	ramase	locanairvañcito'si ॥ 261 ॥</l>
</lg></b>
<p>8. <b>anuprasakto</b> yathā—(megha. 33)</p>
<b><lg>
<l>bhartuḥ kaṇṭhacchaviriti gaṇaiḥ sādaraṃ dṛśyamānaḥ
puṇyaṃ	yāyāstribhuvanagurordhāma	caṇḍīśvarasya ।</l>
<l>dhṛtodyānaṃ	kuvalayarajogandhibhirgandhavatyā—
stoya—krīḍā—nirata—yuvati—snāna—tiktairmarudbhiḥ ॥ 262 ॥</l>
</lg></b>
<p>(<b>bud‍dhyārambheṣu —4</b>) <b>buddhyārambheṣu</b> sādṛśyāvalambī pratyayaḥ <b>yathā, (tathā), anyathā</b>
iti । saṃśayāvalambī tu <b>ubhayatheti ।</b> teṣu—</p>
<p>9. <b>yathārūpo</b> yathā —(vikra. 4.39)</p>
<b><lg>
<l>tanvī	meghajalārdrapallavatayā	dhautādharevāśrubhiḥ
śūnyevābharaṇaiḥ	svakālavirahād	viśrāntapuṣpod‍gamā ।</l>
<pb n="1445"/>
<l>cintā maunamivāsthitā madhukṛtāṃ śabdairvinā lakṣyate
caṇḍī	māmavadhūya	pādapatitaṃ	jātānutāpeva	sā ॥ 263 ॥</l>
</lg></b>
<b><lg>
<l>navajaladharaḥ	sannaddho'yaṃ	na	dṛp‍taniśācaraḥ
suradhanuridaṃ	dūrānnaṣṭaṃ	na	nāma	śarāsanam ।</l>
<l>ayamapi	paṭurdhārāsāro	na	bāṇaparamparā
kanakanikaṣasnigdhā	vidyut	priyā	na	mamorvaśī ॥ 264 ॥</l></lg></b> (vikra. 4.1)
<p>10. <b>anyathārūpo</b> yathā—(vikra. 4.7)</p>
<b><lg>
<l>hṛtoṣṭharāgairnayanodabindubhirnimagnanābhau	nipatadbhiraṅkitam ।</l>
<l>cyutaṃ ruṣā bhinnagaterasaṃśayaṃ śukodaraśyāmamida stanāṃśukam ॥ 265 ॥</l>
</lg></b>
<p>11. <b>ubhayathārupo</b> yathā—</p>
<b><lg>
<l>pathika! kathitaṃ tvatprasthānaṃ gato'dhikavāsaraḥ
śvasitamadhunā	vāmenākṣṇā	taraṅgitapakṣmaṇā ।</l>
<l>pratidinamamī doṣā doṣaṃ hatā hatavāyasā—
stadapi dayito naivāyātaḥ kimāli vipaśyasi ॥ 266 ॥</l>
</lg></b>
<p>(<b>śarīrārambheṣu —4</b>) śarīrārambheṣu vaktrābhivyaktarūpo <b>vaktre,</b> vapurabhivyaktarūpo <b>vapuṣi,</b>
dṛṣṭyabhivyaktarūpo <b>dṛṣṭau,</b> ceṣṭābhivyaktarūpa <b>śceṣṭāyāmiti</b>। teṣu —</p>
<p>12. <b>prathamo</b> yathā—</p>
<b><lg>
<l>bhrātaḥ pāntha! vrajasi yadi he tāṃ diśaṃ puṇyabhājaṃ
vaktāsītthaṃ	kaṭhinahṛdayaṃ taṃ janaṃ kiṃ yatheti ।</l>
<l>pṛṣṭā yāvat kathayati vaco vāñchitaṃ naiva bālā
tāvat	sāndrairvadanakamalaṃ	ruddhamaśrupravāhaiḥ ॥ 267 ॥</l>
</lg></b>
<p>13. <b>dvitīyo</b> yathā—(urāca. 3.4)</p>
<b><lg>
<l>paripāṇḍupāṃsulakapolasundaraṃ	dadhatī	vilolakabarīkamānanam ।</l>
<l>karuṇasya mūrtirathavā śarīriṇī virahavyatheva vanameti jānakī ॥ 268 ॥</l>
</lg></b>
<p>14. <b>tṛtīyo</b> yathā—(megha. 8)</p>
<b><lg>
<l>tvāmārūḍhaṃ	pavanapadavīmud‍gṛhītālakāntāḥ
prekṣiṣyante	pathikavanitāḥ	pratyayādāśvasatyaḥ ।</l>
<pb n="1446"/>
<l>kassannaddhe		virahavidhurāṃ	tvayyupekṣeta	jāyāṃ
na	syādanyo'pyahamiva	jano	yaḥ	parādhīnavṛttiḥ ॥ 269 ॥</l></lg></b>
<p>15. <b>caturtho</b> yathā—(megha. 108)</p>
<b><lg><l>māmākāśapraṇihitabhujaṃ	nirdayāśleṣaheto—
rlabdhāyāste	kathamapi	mayā	svapnasandarśaneṣu ।</l>
<l>paśyantīnāṃ na khalu bahuśo na sthalīdevatānāṃ
muktāsthūlāstarukisalayeṣvaśruleśāḥ	patanti ॥ 270 ॥</l></lg></b>
<b><lg><l>athaite	deśakālādibhedaissambhinnamūrtayaḥ ।</l>
<l>parasparaṃ ca saṃpṛktāḥ saṅkhyāmatyetumīśate ॥ 271 ॥</l></lg></b>
<b><lg><l>na paryanto vikalpānāṃ virahoddīp‍tijanmanām ।</l>
<l>śabdabrahma—vivartānāṃ		vyaktavyaktātmanāmiva ॥ 272 ॥</l></lg></b>
<p>(<b>4. virahapratīkāraḥ —11</b>)</p>
<p><b>virahapratīkāraḥ</b> — svābhāvikaḥ, kādācitkaśca; yād‍ṛcchikaḥ, nāyikākṛtaḥ,
nāyakakṛtaḥ, sakhīkṛtaḥ, parijanakṛtaśca; hetuviparītaḥ, vyādhiviparītaḥ, tadarthakārī,
kālpanikaśceti। tatra —</p>
<p>1. <b>svābhāviko</b> yathā—</p>
<b><lg><l>unnāla-bālakamalākara-mākaranda-niṣyanda-saṃvalanamāṃsala-gandhabandhuḥ ।</l>
<l>tvāṃ prīṇayiṣyati puraḥ parivartamānakallolaśīkaratuṣārajaḍassamīraḥ ॥ 273 ॥</l></lg></b>
<p>2. <b>kādācitko</b> yathā—(urāca. 3.2)</p>
<b><lg><l>vīcīvātaiḥ śīkarakṣodaśītairākarṣadbhiḥ padmakiñjalkagandhān ।</l>
<l>mohe mohe rāmabhadrasya jīvaṃ svairaṃ svairaṃ preṣitastarpayeti ॥ 274 ॥</l></lg></b>
<p>3. <b>yād‍ṛcchiko</b> yathā—(gāsa. 711ve.)</p>
<b><lg><l>jaṃ muṃcchiāem̐ ṇa suo kalaṃbagaṃdheṇa taṃ guṇe paḍiaṃ ।</l>
<l>iharā	gajjiasaddo	jīeṇa	viṇā	ṇa	volaṃto ॥ 275 ॥</l></lg></b>
<lg><l>(yanmūrdhitayā na śrutaḥ kadambagandhena tad‍guṇe patitam ।</l>
<l>itarathā garjitaśabdo jīvitena vinā nāpakrāmati na gacchet ॥)</l></lg>
<p>4. <b>nāyikākṛto</b> yathā—(gāsa. 835ve.)</p>
<pb n="1447"/>
<b><lg><l>siviṇaa—laddha—piaama—pulaiuggama—ṇibbharehiṃ aṃgehiṃ ।</l>
<l>pariraṃbhaṇe	suhāiṃ,	pāvau	mā	ṇaṃ	paboheha ॥ 276 ॥</l></lg></b>
<lg><l>(svapnalabdhapriyatamapulakitodgamanirbharaiḥ	aṅgaiḥ ।</l>
<l>pariraṃbhaṇe sukhāni prāpnotu mā enāṃ prabodhayata ॥)</l></lg>
<p>5. <b>nāyakakṛto</b> yathā—(megha. 96)</p>
<b><lg><l>tasmin kāle jalada! yadi sā labdhanidrāsukhā syāt
tatrāsīnaḥ	stanitavimukho		yāmamātraṃ sahasva ।</l>
<l>mā	bhūdasyāḥ	praṇayini	mayi	svapnalabdhe	kathaṃcit
sadyaḥ	kaṇṭhacyutabhujalatāgranthi	gāḍhopagūḍham ॥ 277 ॥</l></lg></b>
<b><lg><l>āś‍cyotanaṃ	nu	haricandanapallavānāṃ
niṣpīḍitendukarakandalajo'nusekaḥ	।</l>
<l>ātap‍tajīvitapunaḥparitarpaṇo	me
sañjīvanauṣadhiraso	suhṛdi	prasaktaḥ ॥ 278 ॥</l></lg></b>(urāca. 3.11)
<p>6. sakhīkṛto yathā—</p>
<b><lg><l>sapadi sakhībhirnibhṛtaṃ virahavatīstrātumatra bhajyante ।</l>
<l>sahakāramañjarīṇāṃ	śikhodgamagranthayaḥ	prathame ॥ 279 ॥</l></lg></b>
<p>7. parijanakṛto yathā—(saka. 5.54)</p>
<b><lg><l>sahasā mā sāhijjau, piāgamo tīem̐ viraha—kisiāe ।</l>
<l>accaṃta—pahariseṇa vi, jā maā sā maa ccea ॥ 280 ॥</l></lg></b>
<lg><l>(sahasā mā kathyatāṃ priyāgamastasyāḥ virahakṛśāyāḥ ।</l>
<l>atyantapraharṣeṇāpi	yā	mṛtā	sā	mṛtaiva ॥)</l></lg>
<p>8. hetuviparīto yathā—(gāsa. 1.39)</p>
<b><lg><l>sāhīṇe vi piaame patte vi chaṇe ṇa maṃḍio appā ।</l>
<l>duggaapautthavaiaṃ	saaṃjhiaṃ	saṃṭhavaṃtīe ॥ 281 ॥</l></lg></b>
<lg><l>(svādhīne'pi priyatame prāp‍te'pi kṣaṇe na maṇḍitaḥ ātmā ।</l>
<l>durgataproṣitapatikāṃ	prātiveśinīṃ	saṃsthāpayantyā ॥)</l></lg>
<p>9. <b>vyādhiviparīto</b> yathā—</p>
<b><lg><l>magāapaladvavalaaṃ saaṃsaaṃ ॰ ॰ ॰ ॰ ।</l>
<l>dottiṇṇaṃ sahaccia cori āvere hapusi sijjhatti ॥ 282 ॥</l></lg></b>
<pb n="1448"/>
<p>10. tadarthakarī yathā—(gāsa. 840ve.)</p>
<b><lg><l>cirapavasiadaiakaā ṇihuṇāhi sahīhi virahasahaṇatthaṃ ।</l>
<l>aliā	avi	avarāhā	vahūem̐	kamaso	kahijjaṃti ॥ 283 ॥</l></lg></b>
<lg><l>(ciraproṣitadayitakṛtā nipuṇābhiḥ sakhībhirvirahasahanārtham ।</l>
<l>alīkā	apyaparādhā	vadhvai	kramaśaḥ	kathyante ॥)</l></lg>
<p>11. <b>kālpaniko</b> yathā—(visā. 2.2)</p>
<b><lg><l>vilīyendussākṣādamṛtarasavāpī		yadi	bhavet
kalaṅkastatratyo	yadi	ca	vikacendīvaravanam ।</l>
<l>tatassnānakrīḍājanitajaḍabhāvairavayavaiḥ
kadācinmuñceyaṃ		priyavirahapīḍāpariṇatim ॥ 284 ॥</l></lg></b>
<p>(<b>5. sahāyāśvāsanam —7</b>)</p>
<p>viyogavedanāvegaśāntaye	sakhījanādivākyaṃ	sahāyāśvāsanam।	tat—
āpātārambhapravṛttiprakramoddīpanābhiniveśakāleṣu upapadyate । tatra—</p>
<p>1. <b>āpāto</b> yathā—(gāsa. 2.43)</p>
<b><lg><l>harihii piassa ṇava—cūa—pallavo paḍhama—maṃjari-saṇāho ।</l>
<l>mā	ruvasu	putti	patthāṇa—kalasa—muha—saṃṭhio	gamaṇam ॥ 285 ॥</l></lg></b>
<lg><l>(hariṣyati priyasya navacūtapallavaḥ prathamamañjarīsanāthaḥ ।</l>
<l>mā rodīḥ putri! prasthānakalaśamukhasaṃsthito gamanam ॥)</l></lg>
<p>2. <b>ārambho</b> yathā—</p>
<b><lg><l>ea ccia putti piaṃ dharaṃti āucchaṇe mahapaattā ।</l>
<l>uttāṇaamuhagholaṃtavāhavirimālaṇo	vāā ॥ 286 ॥</l></lg></b>
<p>3. <b>pravṛtto</b> yathā—</p>
<b><lg><l>ettahiṃpullia ॰ ॰ ॰ ॰ ॰ ॰ ॰ ॰ ।</l>
<l>॰ ॰ ॰ ṇavijaṃta viulai paramaisu samīraṇavārai ॥ 287 ॥</l></lg></b>
<p>5. <b>prakramo</b> yathā—</p>
<b><lg><l>pakṣmāgragrathitāśrudhautavalayā	niṣpandatārekṣaṇā
vibhrāṇā karapallavena kalitaṃ klāmyatkapolasthalam ।</l>
<pb n="1449"/>
<l>sedānīṃ likhiteva kāmapi gatāvasthāṃ sakhībhiścirā—
dāsannāvadhi	vāsaraprakaṭitapratyāśayāśvāsyate ॥ 288 ॥</l></lg></b>
<p>6. uddīpanaṃ yathā—(gāsa. 1.70)</p>
<b><lg><l>gimhe davaggimasimailiāiṃ dīsaṃti vijjhasiharāiṃ ।</l>
<l>āsasu	pautthapaie	ṇa	hoṃti	ṇavapāūsabbhāiṃ ॥ 289 ॥</l></lg></b>
<lg><l>(grīṣme davāgnimaṣīmalinitāni d‍ṛśyante vindhyaśikharāṇi ।</l>
<l>āśvasihi proṣitapatike! na bhavanti navaprāvṛḍabhrāṇi ॥)</l></lg>
<p>7. abhiniveśo yathā—</p>
<b><lg><l>pattia ṇa mehavaṃdaṃ eaṃ sahi sūradīvasihāe u kajjalaṃ ।</l>
<l>(saira—)paḍaṇeṇa ṇahakhaparammi dīasehi saṃgaliaṃ ॥ 290 ॥</l></lg></b>
<lg><l>(pratīhi na meghavṛndametaṃ sakhi! sūryadīpaśikajjalaṃ ।</l>
<l>(svaira—) patanena nabhaḥkarpare divasaiḥ saṃghaṭitam ॥)</l></lg>
<p>(<b>6. sahāyopālambhaḥ —12</b>)</p>
<p>sakhīsahāyanāyakānāṃ mithaḥ svaparādidoṣod‍ghā(ṭanaṃ ॰ ॰ ॰ ॰ ॰) yayoriti
dvādaśadhā । tatra—</p>
<p>1. <b>nāyakasya sakhīṃ prati</b> yathā—(urāca. 3.28)</p>
<b><lg><l>trastaikahāyanakuraṅgavilolad‍ṛṣṭestasyāḥ	parisphurita—garbhabharālasāyāḥ ।</l>
<l>jyotsnāmayīva mṛdubālamṛṇālakalpā kravyādbhiraṅgalatikā niyataṃ vilup‍tā ॥ 291 ॥</l></lg></b>
<p>2. tasyaiva sahāyaṃ prati yathā—</p>
<p>॰ ॰ ॰ ॰ ॰ kṛtā kāntā ॥ 292 ॥</p>
<p>3. nāyikāyāḥ sakhīṃ prati yathā—(gāsa. 2.77)</p>
<b><lg><l>sahi dūmeṃti kalaṃbāiṃ jaha maṃ taha ṇa sesakusumāiṃ ।</l>
<l>ṇūṇaṃ imesu diahesu vahai guḍiā—dhaṇuṃ kāmo ॥ 293 ॥</l></lg></b>
<lg><l>(sakhi dunvanti kadambāni yathā māṃ tathā na śeṣakusumāni ।</l>
<l>nūnaṃ	eṣu	divaseṣu	vahati	guṭikādhanuḥ	kāmaḥ ॥)</l></lg>
<p>4. tasyāḥ sahāyaṃ prati yathā—(sūmu. 142)</p>
<b><lg><l>śvāsā	bāṣpajalaṃ	girassakaruṇā	mārgeṇa	netrāpaṇe
kenedaṃ	na	kṛtaṃ	priyasya	virahe	kasyāsavo	nirgatāḥ ।</l>
<pb n="1450"/>
<l>sakhyevaṃ dayitena nāsmi kathitā kāntaḥ kathaṃ proṣitaḥ
prāṇāḥ samprati me kalaṅkamalināstiṣṭhantu vā yāntu vā ॥ 294 ॥</l></lg></b>
<p>5. sakhyā nāyikāṃ prati yathā—</p>
<b><lg><l>aṃcalaṇu dhario suhuṃ ṇa gaṇaamuaṇaṇaggiimabhagge ।</l>
<l>tuhaṃ appaṇa/ṇu duṇṇau kirevi evahiṃ jūri ma agge ॥ 295 ॥</l></lg></b>
<p>6. tasyā eva nāyakaṃ prati yathā—(sūmu. 169)</p>
<b><lg><l>samprāp‍te'vadhivāsare	kṣaṇamasau	tvad‍vartmavātāyanaṃ
vāraṃ	vāramupetya	nirghṛṇatayā	niścitya	kiñcit	tataḥ ।</l>
<l>sampratyeva nivedya kelikurarīṃ sāstraṃ sakhībhyaḥ śiśo—
rmādhavyā	sahakārakeṇa	karuṇaḥ	pāṇigrahaḥ	kalpitaḥ ॥ 296 ॥</l></lg></b>
<p>7. tasyāḥ sahāyaṃ prati yathā—(gāsa. 4.22)</p>
<b><lg><l>luṃbīo	aṃgaṇamāhavīṇaṃ	dāraggalāo	jāāo ।</l>
<l>āsāso	paṃtha—paloaṇe	vi	piṭṭo	gaavaīṇaṃ ॥ 297 ॥</l></lg></b>
<lg><l>(stabakā	aṅgaṇamādhavīnāṃ	dvārārgalā	jātāḥ ।</l>
<l>āśvāsaḥ pānthapralokane'pi naṣṭo gatapatikānām ॥)</l></lg>
<p>8. <b>sahāyasya nāyikāṃ prati</b> yathā—</p>
<b><lg><l>॰ ॰ ṇaṃti vippiaṃ virahiṇīoṃ ṇa maṇaaṃmi ।</l>
<l>māandamaṃjarīo	māe	emea	māreṃti ॥ 298 ॥</l></lg></b>
<lg><l>(॰ ॰ nanti vipriyaṃ virahiṇyo na manasi ।</l>
<l>mākandamañjaryo	mātaḥ	evameva	mārayanti ॥)</l></lg>
<p>9. <b>sahāyasya nāyakaṃ prati</b> yathā—</p>
<b><lg><l>ma	aratthaasāmaṇubaṇahi	muhaṃpibāharasindūri ।</l>
<l>aukkagghevi tai haahūaṃ hiae vahaṃcita ujjiviso ॥ 299 ॥</l></lg></b>
<p>10. ॰ ॰ ॰ ॰ (māmā. 9.19)</p>
<b><lg><l>apahastitabāndhave tvayā vihitaṃ sāhasamasya tṛṣṇayā ।</l>
<l>tadihānaparādhini priye sakhi! ko'yaṃ karuṇojjhitaḥ kramaḥ ॥ 300 ॥</l></lg></b>
<pb n="1451"/>
<p>11. <b>sahāyasya sakhīṃ prati</b> yathā—(urāca. 2.7)</p>
<b><lg>
<l>vajrādapi kaṭhorāṇi mṛdūni kusumādapi ।</l>
<l>lokottarāṇāṃ cetāṃsi ko hi vijñātumarhati ॥ 301 ॥</l>
</lg></b>
<p>12. <b>sahāyaṃ prati</b> yathā—</p>
<b><lg>
<l>te pucchijjahi pattaḍaṃ je tahiṃ disihi ṇa eṃti ।</l>
<l>jehi sa diṭṭhā goraḍī te dukkharaṃ jīaṃti ॥ 302 ॥</l>
</lg></b>
<lg>
<l>(te pṛcch‌yeyuḥ vārtā ye tasyāḥ diśaḥ na āyānti ।</l>
<l>yaiḥ sā dṛṣṭā gaurī te duṣkaraṃ jīvanti ॥)</l>
</lg>
<p>(<b>7. utkaṇṭhāvinodaḥ —6</b>)</p>
<p>jātautsukyasya cetasaḥ kriyāntareṣu vyāsaṅga <b>utkaṇṭhāvinodaḥ ।</b> sa āntaro,
bāhyo, bāhyābhyantaraḥ, prasakto'nuprasaktaḥ, prasaktānuprasakteśceti nāyakasya ṣoḍhā ।
nāyikāyā api bāhyaḥ, āntaraḥ bāhyāntaraḥ, prasakto'nuprasaktaḥ, prasaktānuprasaktaśceti
krameṇa ṣoḍhaivodahriyante । tatra—</p>
<p>1. <b>nāyakasyāntaro</b> yathā—(śāku. 6.14)</p>
<b><lg>
<l>yad yat sādhu na citre'syāḥ kriyate tat tadanyathā ।</l>
<l>tathāpi tasyā lāvaṇyaṃ rekhayā kiñcidanvitam ॥ 303 ॥</l>
</lg></b>
<p>2. <b>tasyaiva bāhyo bāhyābhyantaraśca</b> yathā—(śāku. 6.18)</p>
<b><lg>
<l>kṛtaṃ na karṇārpitabandhanaṃ sakhe ! śirīṣamābhug‍navilambikesaram ।</l>
<l>na vā śarac‍candramarīcinirmalaṃ mṛṇālasūtraṃ racitaṃ stanāntare ॥ 304 ॥</l>
</lg></b>
<p>3. <b>tasya prasakto'nuprasaktaḥ prasaktānuprasaktaśca</b> yathā—(śāku. 6.17)</p>
<b><lg>
<l>kāryā saikatalīnahaṃsamithunā strotovahā mālinī
pādāstāmabhito niṣaṇṇahariṇā gaurīguroḥ pāvanāḥ ।</l>
<l>śākhālambitavalkalasya ca tarornirmātumicchāmyadhaḥ
śrṛṅge kṛṣṇamṛgasya vāmanayanaṃ kaṇḍūyamānāṃ mṛgīm ॥ 305 ॥</l>
</lg></b>
<p>4. <b>nāyikānā bāhya āntaro bāhyāntaraśca</b> yathā—(megha. 84)</p>
<b><lg>
<l>āloke te nipatati purā sā balivyākulā vā
matsādṛśyaṃ virahatanu vā bhāvagamyaṃ likhantī ।</l>
<pb n="1452"/>
<l>pṛcchantī	vā madhuravacanāṃ śārikāṃ pañcarasthāṃ
kac‍cid bhartuḥ smarasi rasike ! tvaṃ hi tasya priyeti ॥ 306 ॥</l>
</lg></b>
<p>5. <b>tasyā eva prasakto</b> yathā—(megha. 85)</p>
<b><lg>
<l>utsaṅge vā malinavasane saumya! nikṣipya vīṇāṃ
mada‍gotrāṅkaṃ	viracitapadaṃ	geyamuda‍gātukāmā ।</l>
<l>tantrīrārdrā	nayanasalilaissārayitvā	kathañcid
bhūyo bhūyaḥ svayamapi kṛtāṃ mūrcchanāṃ vismarantī ॥ 307 ॥</l>
</lg></b>
<p>6. <b>tasyā anuprasaktaḥ prasaktānuprasaktaśca</b> yathā—(megha. 86)</p>
<b><lg>
<l>śeṣān māsān virahadivasasthāpitasyāvadhervā
vinyasyantī bhuvi gaṇanayā dehalīmuktapuṣpaiḥ।</l>
<l>sambhogaṃ vā hṛdayanihitārambhamāsvādayantī
prāyeṇaite	ramaṇaviraheṣvaṅganānāṃ	vinodāḥ ॥ 308 ॥</l>
</lg></b>
<p>(<b>8. sandeśādānam —12</b>)</p>
<p>dūrasthayordūtadvārakayoḥ patraprayogaḥ <b>sandeśādānam ।</b> paraḥ, parovaraḥ, avaraḥ,
pratyayaparovaraśca, mukhyo'vāntarastūṣṇīṃ bhāktaśca, vārta ārtavaḥ sauvārtavaḥ saukhavārtaśceti
dvādaśadhā । teṣu</p>
<p>1. <b>paro</b> yathā—(megha. 100)</p>
<b><lg>
<l>tāmāyuṣman! mama! ca vacanādātmanaścopakartu
brūyā evaṃ tava sahacaro rāmagiryāśramasthaḥ ।</l>
<l>avyāpannaḥ kuśalamabale ! pṛcchati tvāṃ viyuktaḥ
pūrvābhāṣyaṃ	sulabhavipadāṃ	prāṇināmetadeva ॥ 309 ॥</l>
</lg></b>
<p>2. <b>parovaro</b> yathā—</p>
<b><lg>
<l>aṅgenāṅgaṃ pratanu tanunā gāḍhatap‍tena taptaṃ
sāstreṇāstradravamaviratotkaṇṭhamutkaṇṭhitena ।</l>
<l>uṣṇocch‌vāsaṃ samadhikatarocch‍‍vāsināṃ dūravartī
saṅkalpaistairviśati vidhinā vairiṇā ruddhamārgaḥ ॥ 310 ॥</l>
</lg></b>
<pb n="1453"/>
<p>3. <b>avaro</b> yathā—(megha. 102)</p>
<b><lg>
<l>śabdākhyeyaṃ yadapi kila te yassakhīnāṃ purastāt
karṇe	lolaḥ	kathayitumabhūdānanasparśalobhāt ।</l>
<l>so'tikrāntaḥ	śravaṇaviṣayaṃ	locanābhyāmadṛśya—
stvāmutkaṇṭhāviracitapadaṃ	sammu/manmukhenedamāha ॥ 311 ॥</l>
</lg></b>
<p>4. <b>pratyavaro</b> yathā—(megha. 97)</p>
<b><lg>
<l>bharturmitraṃ priyamavidhave! viddhi māmambuvāhaṃ
tatsandeśairmanasi	nihitairāgatastvatsamīpam ।</l>
<l>yo bṛndāni tvarayati pathi bhrā/śrāmyatāṃ proṣitānāṃ
mandras‍nigdhairdhvanibhirabalāveṇimokṣotsukāni ॥ 312 ॥</l>
</lg></b>
<p>5. <b>mukhyo</b> yathā—</p>
<b><lg>
<l>kuṭajakaṭavo vātā vātāḥ, śrutaṃ ghanagarjitaṃ,
niśi niśi muhuḥ śūnye talpe kṛtaḥ śayanaśramaḥ ।</l>
<l>avadhigaṇanārekhāpūrṇāḥ	kṛtā	gṛhabhittayo
na tava savidhaṃ prāp‍tāḥ prāṇāḥ na ca tvamihāgataḥ ॥ 313 ॥</l>
</lg></b>
<p>6. <b>avāntaro</b> yathā—</p>
<b><lg>
<l>pāntha! dvāravatīṃ prayāsi yadi he tad devakīnandano
vak‍tavyaḥ	smaramantramohavivaśā gopyo na nāmojjhitāḥ ।</l>
<l>etāḥ	ketakapuṣpadhūlipaṭalairālokya ramyā	diśaḥ
kālindītaṭabhūmayaḥ kitava ! re no yānti cintāspadam ॥ 314 ॥</l>
</lg></b>
<p>7. <b>tūṣṇīṃ</b> yathā—</p>
<b><lg>
<l>navāḥ kiṃ nāmbhodā na vahati kimāsārapavano
niśāḥ kiṃ vā sarvā na ghanatimiracchannakakubhaḥ ।</l>
<l>priyo yasmin deśo vrajatu pathiko nāsti likhitaṃ
na jāne sandeṣṭuṃ sakhi! kathaya vācyaṃ paramataḥ ॥ 315 ॥</l>
</lg></b>
<pb n="1454"/>
<p>8. <b>bhākto</b> yathā—</p>
<b><lg>
<l>eyaṃ pia pe sijjaualāhioramaha kiṃ thaṇeheṇa ।</l>
<l>lehaṇiabolaṇoattha hatthagaliaṃ palaaṃmissā ॥ 316 ॥</l>
</lg></b>
<p>9. <b>vārto</b> yathā—(megha. 108)</p>
<b><lg>
<l>ityātmānaṃ	bahu	vigaṇayannātmanaivāvalambe
tat kalyāṇi! tvamapi sutarāṃ mā gamaḥ kātaratvam ।</l>
<l>kasyaikāntaṃ sukhamupanataṃ duḥkhamekāntato vā
nīcairgacchatyupari	ca	daśā	cakranemikrameṇa ॥ 317 ॥</l>
</lg></b>
<p>10. <b>ārtavo</b> yathā—(megha. prakṣip‍ta 102)</p>
<b><lg>
<l>dhārāsiktasthalasurabhiṇastvanmukhasyāsya bāle!
dūrībhūtaṃ pratanumapi māṃ pañcabāṇaḥ kṣiṇoti ।</l>
<l>gharmānte'smin vigaṇaya kathaṃ vāsarāṇi vrajeyu—
rdiksaṃsakta—prabala—jalada—vyasta—sūryātapāni ॥ 318 ॥</l>
</lg></b>
<p>11. <b>sauvārtavo</b> yathā—(megha. 107)</p>
<b><lg>
<l>saṃkṣipyeta kṣaṇamapi kathaṃ dīrghayāmā triyāmā
sarvāvasthāsvaharapi kathaṃ mandamandātapaṃ syāt ।</l>
<l>itthaṃ	cetaścaṭulanayane! durlabhaprārthanaṃ me
gāḍhoṣṇābhiḥ kṛtamaśaraṇaṃ tvad‌viyogavyathābhiḥ ॥ 319 ॥</l>
</lg></b>
<p>12. <b>saukhavārto</b> yathā—(megha. 109)</p>
<b><lg>
<l>'śāpānto me bhujagaśayanādutthite śārṅgapāṇau' ॥ 320 ॥</l></lg></b>(pṛ. 967)ityādi ।
<b><lg>
<l>vyāp‍tiskandho'yamuddeśanirdeśābhyāmudāhṛtaḥ ।</l>
<l>athodāhriyate hyadya samāp‍tiskandhapaddhatiḥ ॥ 321 ॥</l>
</lg></b>
<p>(<b>3. samāp‍tiskandhaḥ — 8</b>)</p>
<p>(<b>1. pravṛttyāgamaḥ —5</b>)</p>
<p>tatra dūtādibhyaḥ priyodantalābhaḥ <b>pravṛttyāgamaḥ ।</b></p>
<p>sa svadūtakṛtaḥ, paradūtakṛtaḥ, svapatrahārakṛtaḥ, sakhīkṛtaḥ, sahāyakṛta iti । teṣu—</p>
<pb n="1455"/>
<p>1. <b>svadūtakṛto</b> yathā—(urā. 4.25)</p>
<b><lg>
<l>devyāssantatabāṣpavāripaṭalacchannekṣaṇāyāḥ	karaṃ
cūḍārat‍nasamarpaṇāya	bahuśo	yāntaṃ	vṛthaivānyataḥ ।</l>
<l>bhrāmyantaṃ	padadaśrupūritadṛśo	hastaṃ	mamāpyekato
dṛṣṭvā tatra niśācarairapi nijasvāmī ciraṃ ninditaḥ ॥ 322 ॥</l>
</lg></b>
<p>2. <b>paradūtakṛto</b> yathā—</p>
<b><lg>
<l>paliaṃti pahia tuha bhavaṇa—dāra—sahaāra—sāhiṇo eṇhiṃ ।</l>
<l>ghariṇīe	kuddhaloaṇa—galaṃta—jala—pūriā hārāḥ ॥ 323 ॥</l>
</lg></b>
<lg>
<l>(pradīpayanti pathika! tava bhavanadvāra—sahakāra—śākhina idānīm ।</l>
<l>gṛhiṇyāḥ	kruddha—locana—galajjala—pūritā	dhārāḥ ॥)</l>
</lg>
<p>3. <b>svapatraharakṛto</b> yathā—(gāsa. 841ve.)</p>
<b><lg>
<l>jaṃ jaṃ pautthapaiā piaama—ṇāmakkhaṃra lihai lehe ।</l>
<l>taṃ taṃ se lehaṇiāṇusāragalio pusai seo ॥ 324 ॥</l>
</lg></b>
<lg>
<l>(yad yat proṣitapatikā priyatamanāmākṣaraṃ likhati lekhe ।</l>
<l>tat tat tasyāḥ lekhanikānusāragalito mārṣṭi svedaḥ ॥)</l>
</lg>
<p>4. <b>sakhīkṛto</b> yathā—</p>
<b><lg>
<l>svap‍nāntare samupalabhya ca sā bhavantaṃ
mithyopagūhanaviṣaktabhujā	prabudhya ।</l>
<l>dṛṣṭo'si	yanna	śayane'tha	tadadhyaśeta
mugdhā	punaḥ	punaralīkanimīlitākṣī ॥ 325 ॥</l>
</lg></b>
<p>5. <b>sahāyakṛto</b> yathā—(visā. 3.25)</p>
<b><lg>
<l>muktvānaṅgaḥ kusumaviśikhān pañca tūṇīkṛtāgrān
manye mugdhāṃ praharati sakhe! patriṇā vāruṇena ।</l>
<l>bāṣpotpīḍaḥ kathamaparathā sthūlanetrapraṇālī—
vaktroda‍vāntastrivalivipine	sāraṇīsāmyameti ॥ 326 ॥</l>
</lg></b>
<pb n="1456"/>
<p>(<b>2. pravṛtti(pari)praś‍naḥ —6</b>)</p>
<p>virahiṇoḥ priyodantapṛcchā <b>pravṛttipraśnaḥ</b> ।</p>
<p>sa ūrjitaḥ, dīnaḥ, svasthaḥ, unmattaḥ, śaṅkāvān, vicitraśceti । teṣu—</p>
<p>1. <b>ūrjito</b> yathā—</p>
<b><lg>
<l>keyūrīkṛtakaṅkaṇāvalirasau	karṇāvataṃsīkṛta—
vyālolālaka (paddhatiḥ pathi) puro baddhāñjaliḥ pṛcchati ।</l>
<l>yāvat kiñcidudantamātmakamitustāvat sa evetyatha
vrīḍāvakritakaṇṭhanālamabalā kaiḥ kairna bhinnā rasaiḥ ॥ 327 ॥</l>
</lg></b>
<p>2. <b>dīno</b> yathā—</p>
<b><lg>
<l>madhyesadma samutthitā tadanu ca dvārantarālaṃ gatā
yāvatprāṅgaṇamāgataḥ kathamapi preyāṃstu nālokitaḥ ।</l>
<l>haṃho vāyasa rājahaṃsa śuka he he śārike kathyatāṃ
kā vārteti mṛgīdṛśo vijayate bāṣpāntarālaṃ vacaḥ ॥ 328 ॥</l>
</lg></b>
<p>3. <b>svastho</b> yathā—</p>
<b><lg>
<l>bhrātaḥ pāntha! pathi tvayā na pathikaḥ kaścit samāsādito
mugdhe! naikaśatāni kīdṛśa iti prakhyāpyatāṃ vallabhaḥ ।</l>
<l>yaṃ dṛṣṭvā na bhavanti kīdṛśa iti prekṣāvatāmuktayaḥ
saṃjñeyaḥ dayito mameti pathikāyāvedya mohaṃ gatā ॥ 329 ॥</l>
</lg></b>
<p>4. <b>unmatto</b> yathā—(vikra. 4.27)</p>
<b><lg>
<l>sarvakṣitibhṛtāṃ nātha! dṛṣṭāṃ sarvāṅgasundarī ।</l>
<l>rāmā ramye vanoddeśe mayā virahitā tvayā ॥ 330 ॥</l>
</lg></b>
<p>5. <b>śaṅkito</b> yathā—</p>
<b><lg>
<l>bhadrātra grāmake tvaṃ vasasi paricayaste'sti jānāsi vārtā—
masminnadhvanyayoṣidgurutaravirahotkā na kācid vipannā ।</l>
<l>itthaṃ pānthaḥ pravāsāvadhidinavigamāpāyaśaṅkī priyāyāḥ
pṛcchan vārtāṃ samīpasthitanijabhavano'pyākulo nopayāti ॥ 331 ॥</l>
</lg></b>
<pb n="1457"/>
<p>6. <b>vicitro</b> yathā—(vikramo. 4.22)</p>
<b><lg>
<l>madhukara madirākṣyāḥ śaṃsa tasyāḥ pravṛttiṃ
varatanurathavāsau	naiva	dṛṣṭiṃ	gatā	te ।</l>
<l>yadi	surabhimavāpsyastanmukhoccha‍vāsagandhaṃ
tava ratirabhaviṣyat puṇḍarīke kimasmin ॥ 332 ॥</l>
</lg></b>
<p>(<b>3. avadhipratīkṣā —6</b>)</p>
<p>priyāgamanadinodīkṣaṇ <b>avadhipratīkṣā,</b> sā davīyasyavidūrā nedīyasyapi prāp‍tātītā ca ।</p>
<p>1. tāsu <b>davīyasī</b> yathā—</p>
<b><lg>
<l>smartuṃ viyogadivasān dayitasya yāṃ yāṃ
rekhāṃ cakāra bhuvi tāmrarucā nakhena ।</l>
<l>tāṃ	tāmarālacalapakṣmaśikhāgrabhinnai—
rmuktāphala—dyutibhiraśrubhi—runmamārja	॥ 333 ॥</l>
</lg></b>
<p>2. <b>avidūrā</b> yathā—</p>
<b><lg>
<l>avadhidivasāḥ prāyeṇaite prayānti kṛtāgasa—
stanurapi tanuḥ sthātuṃ śaktā na kālakalamapi ।</l>
<l>glapayati	mano	mūrcchāveśairviyogaviṣadruma—
stadalamadhunā	sakhyaścintāśatairasurakṣaṇe ॥ 334 ॥</l>
</lg></b>
<p>3. <b>nedīyasī</b> yathā—</p>
<b><lg>
<l>gharakajjeṇa vi jo calai jattha dhāvai tahiṃ tahiṃ cea ।</l>
<l>gharaṇīe ohidiahe paddhāvai saṃkiaṃ hiaaṃ ॥ 335 ॥</l>
</lg></b>
<lg>
<l>(gṛhakāryeṇāpi yaś‍calati yatra dhāvati tatra tatraiva ।</l>
<l>gṛhiṇyā avadhidivase pradhāvati śaṅkitaṃ hṛdayam ॥)</l>
</lg>
<p>4. <b>prāp‍tā</b> yathā—</p>
<b><lg>
<l>dei	puloia—pariaṇamohīdiahammi	majjaṇuttiṇṇā ।</l>
<l>sūraṃ	jalaṃjaliṃ	piaamavahasok‍kakaajīaṃ	sā ॥ 336 ॥</l>
</lg></b>
<lg>
<l>(dadāti pralokitaparijanamavadhidivase majjanottīrṇā ।</l>
<l>sūryaṃ jalāñjaliṃ priyatama—vahanaikakṛta jīvitaṃ sā ॥)</l>
</lg>
<pb n="1458"/>
<p>5. <b>atītā</b> yathā—</p>
<b><lg>
<l>vatse mādhavi! mugdhikāsi balavad vahnayaukasau devatāḥ
pāntu	tvāmayamastamañcati	ravirvīto'vadhiste pituḥ ।</l>
<l>śāntaṃ pāpamamaṅgalaṃ paramataḥ śravyā na kalyāṇinī
kavyaṃ navyamadhuvratāya1 tu madhūnyuddiś‍ya no dāsyasi ॥ 337 ॥</l>
</lg></b>
<p>(<b>4. mārgodīkṣaṇam— 5</b>)</p>
<p>dayitapathāvaloko <b>mārgodīkṣaṇam</b>। yathā saḥ gṛhāt, gavākṣataḥ, aṅgaṇataḥ,
upaśalyakāt, mārgavṛkṣata iti । teṣu—</p>
<p>1. <b>gṛhād</b> yathā—</p>
<b><lg>
<l>dāre hatthakkhittāi ālaṇīlaṃti galiavāhāi ।</l>
<l>piadaṃsaṇūsūāo	muhāṇa	pahiāṇajāāo ॥ 338 ॥ </l>
</lg></b>
<p>2. <b>gavākṣato</b> yathā—</p>
<b><lg>
<l>aṇṇapahiammi eṃte so tti gavakkhao taṃ puloaṃtī ।</l>
<l>muṇiavaaṇā	gaavaī	sahīo	ruirī	ruāvei ॥ 339 ॥</l>
</lg></b>
<lg>
<l>(anyapathike āyāti sa iti gavākṣataḥ taṃ pralokayantī ।</l>
<l>jñātavadanā	gatapatikā	sakhyaḥ rodanaśīlā	rodayata ॥)</l>
</lg>
<p>3. <b>aṅgaṇato</b> yathā—</p>
<b><lg>
<l>ālambyāṅgavāpikāparisare	svecchānatāṃ	śākhikāṃ
keyūrībhavadalpaśeṣavalayā	bālā	samastaṃ	dinam ।</l>
<l>sā	daivopahatasya	mūḍhamanaso	bhagnāvadheradya	me
panthānaṃ	vidhṛtāśruṇā	vadanakenālokya	kiṃ	vakṣyati ॥ 340 ॥</l>
</lg></b>
<p>4. <b>upaśalyakād</b> yathā—(amaru. 76)</p>
<b><lg>
<l>ādṛṣṭiprasarāt priyasya padavīmālokya nirviṇṇayā
viśrānteṣu	pathiṣvahaḥ pariṇatau	dhvānte	samutsarpati ।</l>
<l>datvaikaṃ saśucā gṛhaṃ prati padaṃ pānthastriyā'smin kṣaṇe
mā	bhūdāgata	ityamandavalitagrīvaṃ	punarvīkṣitam ॥ 341 ॥</l>
</lg></b>
<!-- NOTES pg.1458 # !-->
1. kāvyaṃ = kāvyaṃ jorā. ; vratāya = vratādya jorā.
<pb n="1459"/>
<p>5. <b>mārgavṛkṣato</b> yathā—</p>
<b><lg>
<l>piavaṃthū ṇiattihiṃ goriahe diṭṭhi pahillī dhāi ।</l>
<l>taṇu—giriṇai—sotti caḍa—puḍaiṇiṇa kuḍuṃ—iṇāvai ॥ 342 ॥</l>
</lg></b>
<b><lg>
<l>taru—sāhau	dhuvaṃtiahe	vagga	hoti	thaṇullā ।</l>
<l>taṇua	piāsahaṃ	patthuahaṃpaheṇa . . . . la ॥ 343 ॥</l>
</lg></b>
<p>(<b>5. daivanimittaśakunopaśrutayaḥ— 4</b>)</p>
<p>priyāgamajñānahetavo <b>daivanimitthaśakunopaśrutayaḥ</b>। teṣu—</p>
<p>1. <b>daivo</b> yathā—</p>
<b><lg>
<l>yeṣa/(ṣuḥ smarasya nanu) pañcamakaṇṭakasthā
saumyāstṛtīyaripulābhagatāśca	pāpāḥ ।</l>
<l>āyānti	teṣu	bhavanāni	punaḥ	kṛtārthāḥ
dattaṃ	dvijātiṣu	purā	vidhivad	yathārthāḥ ॥ 344 ॥</l>
</lg></b>
<p>yathā vā—</p>
<b><lg>
<l>jātimitre'thavā ṣaṣṭhe rāhau kendre ca vārdyutau ।</l>
<l>proṣitāgamanaṃ vidyāt tṛtīye jñe'site'pi vā ॥ 345 ॥</l>
</lg></b>
<p>2. <b>nimittaṃ</b> yathā—</p>
<b><lg>
<l>dattaṃ piṇḍaṃ nayanasalilakṣālanā''dhautagaṇḍaṃ
dvāropānte	gatadayitayā saṅgamānveṣaṇāya ।</l>
<l>vakragrīvaścalataśirāḥ	pārśvasañcārinetraḥ
pāśāśaṅkīṃ galitavalayaṃ krāntamaśnāti kākaḥ ॥ 346 ॥</l>
</lg></b>
<p>yathā vā—</p>
<b><lg>
<l>tailāktānalakān kapolapatitān sandhāya karṇāntare
vastrāntena vilambinā sarabhasaṃ pracchādya pīnau stanau ।</l>
<l>bālā vāyasamevamāha bahuśo dāsyāmi te yat priyaṃ
cūtāt kesarapādapaṃ vraja śanairyadyeti me vallabhaḥ ॥ 347 ॥</l>
</lg></b>
——
—
<pb n="1460"/>
<p>3. <b>śakuno</b> yathā—(sūmu. 143)</p>
<b><lg>
<l>gato'staṃ	tigmāṃśurvraja	sahacarīnīḍamadhunā
sukhaṃ	bhrātaḥ	supyāssujanasadṛśaṃ	vāyasakṛtam ।</l>
<l>mayi	snehād	bāṣpasthagitajaḍadṛṣṭau	sakaruṇaṃ
rudatyā yo yātastvapi sa vilapatyeṣyati katham ॥ 348 ॥</l>
</lg></b>
<p>yathā vā—</p>
<b><lg>
<l>jātābhīmarayāstaṭadrumarajaḥkūlaṃkaṣā	nimnagā
vāntyutphullakadambasaurabhadharā	meghaṅkarā	vāyavaḥ ।</l>
<l>etaccābhinavo	navāmbugurubhirnītaṃ	ghanaiśśyāmatā—
madyāpyeṣa virauti kiṃ sakhi!— vṛthā vītatrapo vāyasaḥ ॥ 349 ॥</l>
</lg></b>
<p>4. <b>upaśruti</b>ryathā —</p>
<b><lg>
<l>taralayasi	dṛśaṃ	kimutsukāmakaluṣamānasavāsalālite ।</l>
<l>avatara kalahaṃsi! vāpikāṃ punarapi yāsyasi paṅkajālayam ॥ 350 ॥</l>
</lg></b>
<p>yathā vā—</p>
<b><lg>
<l>karabhakabhī	paścānmuktetyanādṛtasauṣṭhavaḥ
kimapi	valitagrīvaṃ	paśyanmuhurmuhurākulaḥ ।</l>
<l>vrajati yadapi stokaṃ gatvā nivṛtya tato dhruvaṃ
punarapi	bhavānnūnaṃ	labdhānayā	saha	saṅgamam ॥ 351 ॥</l>
</lg></b>
<p>(<b>6. susvapnadarśanam— 6</b>)</p>
<p>mānasapratyakṣeṇā	priyajanāvalokaḥ	susvapnadarśanam । saḥ samyagavabhāso,
mithyāvabhāsaḥ, saṃkṣip‍tākāraḥ, vikṣip‍tākāraḥ, paryāp‍tarūpo'paryāp‍tarūpaśca । teṣu—</p>
<p>1. <b>samyagavabhāso</b> yathā—</p>
<b><lg>
<l>sudhādhārākārā	niśi	niśi	kutaścandrakiraṇā-
kutaḥ	kāntānetradyuti	kuvalayaṃ	vā	pratisaraḥ ।</l>
<l>kutaḥ	śrāvyā	vācaḥ	prativacanamakliṣṭaracanā
pratisvapnaṃ	ceto	virama	kuta	eva	priyatamā ॥ 352 ॥</l>
</lg></b>
<pb n="1461"/>
<p>2. <b>mithyāvabhāso</b> yathā—(visā. 1. 20)</p>
<b><lg>
<l>kva	peyaṃ	jyotsnāmbho	vadanabisavallīsaraṇibhi—
rmṛṇālītantubhyaḥ	sicayaracanā	kutra	bhavatu ।</l>
<l>kva	vā	pārīmeyo	bata	vakuladāmnāṃ	parimalaḥ
kathaṃ	svapnaḥ	sākṣātkuvalayadṛśaṃ	tām ॥ 353 ॥</l>
</lg></b>
<p>3. <b>saṃkṣip‍tākāro</b> yathā—</p>
<b><lg>
<l>sa dṛṣṭaḥ svapne'dya praṇayakupito māṃ pratijana—
stataḥ kṣīṇā rātrirna ca caraṇayorasmi patitā ।</l>
<l>kṛtaṃ kalyāṇānāmanabhilaṣitā	sāvadhi	vayaḥ
prasannaṃ tadavaktraṃ na kṛtamiti ceto dahati mām ॥ 354 ॥</l>
</lg></b>
<p>4. <b>vikṣip‍tarūpo</b> yathā—</p>
<b><lg>
<l>jāne kopaparāṅ‍mukhī priyatamā svapne'dya dṛṣṭā mayā
mā mā saṃspṛśa pāṇineti rudatī gantuṃ pravṛttā tataḥ ।</l>
<l>no	yāvat	parirabhya	cāṭukaśatairāśvāsayāmi	kṣaṇaṃ
bhrātastāvadahaṃ śaṭhena	vidhinā nidrādaridrīkṛtaḥ ॥ 355 ॥</l>
</lg></b>
<p>5. <b>paryāp‍tarūpo</b> yathā—(caurapa. 210)</p>
<b><lg>
<l>adyāpi	tāṃ	smaraniketamahāpatākāṃ
lambālakāṃ	ciraviyogakṛśāṅgayaṣṭim ।</l>
<l>svapne	vilolanayanāṃ	kṣaṇadṛṣṭanaṣṭāṃ
vidyāṃ	pramādagalitāmiva	saṃsmarāmi ॥ 356 ॥</l>
</lg></b>
<p>6. <b>aparyāp‍tarūpo</b> yathā—</p>
<b><lg>
<l>siviṇaa—khaṇa—suttūṭṭhiāe punarutta—daṃsaṇa—maṇāe— ।
bālāe ṇimīlia—loaṇaāe divaso vi volīṇo ॥ 357 ॥</l>
</lg></b>
<lg>
<l>(svapna—kṣaṇa—sup‍totthitāyāḥ	punaruktadarśanamanasaḥ ।</l>
<l>bālāyāḥ nimīlitalocanāyā divaso'pi na atikrāntaḥ ॥)</l>
</lg>
<pb n="1462"/>
<p>(<b>7. sunimittānubhavaḥ— 3</b>)</p>
<p>pravāsinaḥ śubhasūcakacakṣurādisphuraṇaṃ <b>sunimittānubhavaḥ</b>।</p>
<p>tanmanorathopagame, (dūtopagame), dayitopagame ca tatra—</p>
<p>1. <b>manorathopagamo</b> yathā—(gāsa. 2. 37)</p>
<b><lg>
<l>phurie vāmacchi tue jai ehiiso piojja tā suiraṃ ।</l>
<l>viṇimilia dāhiṇṇaaṇaṃ tue a eaṃ puloissaṃ ॥ 358 ॥</l>
</lg></b>
<lg>
<l>(sphurite vāmākṣi tvayi yadyeṣyati mama priya iti tat ciram ।</l>
<l>mīlitvā dakṣiṇānayanaṃ tvayā avitṛṣṇaṃ pralokayiṣyāmi ॥)</l>
</lg>
<b><lg>
<l>jeṇa jāṇu ṭṭhia-vialia—dhavala—valaa—paḍirohaṇekkarasiāhiṃ ।</l>
<l>vāhāhi	kaha	ṇu	tuetti/turijjai	māmi	pahiapuraṃdhīhiṃ ॥ 359 ॥</l>
</lg></b>
<lg>
<l>(yena sthita—vigalita—dhavala—valaya—pratirodhanaikarasikābhyām ।</l>
<l>bāhubhyāṃ kathaṃ nu tvayeti/tvaryate sakhi! pathikapurandhrībhiḥ ॥)</l>
</lg>
<p>2. <b>dūtopagamo</b> yathā—(megha. 94)</p>
<b><lg>
<l>ruddhāpāṅgaprasaramalakairañjanasnehaśūnyaṃ
pratyādeśādapi	ca	madhuno	vismṛtabhrūvilāsam ।</l>
<l>tvayyāsanne	nayanamuparispandi	śaṅke	mṛgākṣyā
mīnakṣobhakulakuvalayaśrītulāmeṣyatīti	॥ 360॥</l>
</lg></b>
<p>yathā vā—(megha. 95)</p>
<b><lg>
<l>vāmaścāsyāḥ	kararuhapadairmucyamāno	madīyaiḥ
krīḍāyogaṃ	ciraparicitaṃ	tyājito	daivagatyā ।</l>
<l>sambhogānte	mama	samucito	hastasaṃvāhanānāṃ
yāsyatyūruḥ	sarasakadalīstambhagauraścalatvam ॥ 361 ॥</l>
</lg></b>
<p>3. <b>dayitopagamo</b> yathā—</p>
<b><lg>
<l>ajja maha imaṃ sahi dāhiṇearaṃ piaamāgamaṇadūaṃ ।</l>
<l>avaṇia—kheaṃ	vaddhāviāsi	papphaṃdae	acchī ॥ 362 ॥</l>
</lg></b>
<lg>
<l>(adya mamedaṃ sakhi! dakṣiṇāparaṃ priyatamāgamanadūtam ।</l>
<l>apanītakhedaṃ	rdhāpitāsi	praspandate	akṣi ॥)</l>
</lg>
<pb n="1463"/>
<p>yathā vā—</p>
<b><lg>
<l>vāmenaiva vilocanena bhavatī diṣṭa‍yā ciraṃ vardhitā
prāyaḥ prāpsyasi pāritoṣikamimaṃ dhṛṣṭo jano mādṛśaḥ ।</l>
<l>asmin prāṅgaṇapīlukuñjaviṭape kṛtvā padaṃ dṛś‍yatāṃ
cañcatkesarakandhareṇa	karabheṇāyaṃ	vane	vallabhaḥ ॥ 363 ॥</l>
</lg></b>
<p>(<b>8. priyapratyāgamaḥ— 12</b>)</p>
<p>pravāsato gṛhāgamanaṃ <b>priyapratyāgamaḥ</b>। sa udāttādināyikānimittabhedād
dvādaśadhā । teṣu—</p>
<p>1. <b>udāttādinimitto</b> yathā—</p>
<b><lg>
<l>āyāte dayite marusthalabhuvāṃ saṃcintya durlaṅghayatāṃ
gehinyā	paritoṣabāṣpataralāmāsajya	dṛṣṭiṃ	mukhe ।</l>
<l>datvā	pīluśamīkarīrakabalaṃ	celāñcalenādarā—
dunmṛṣṭaṃ	karabhasya	kesarasaṭābhārāgralagnaṃ	rajaḥ ॥ 364 ॥</l>
</lg></b>
<p>2. <b>uddhatānimitto</b> yathā—</p>
<b><lg>
<l>yaddatvā	lavaṇāñjaliṃ	svayamasāvucchūnatāmrekṣaṇā
tvāmapyudagatabāṣpamarpitavatī	bhūyo'pi	matsaṅgamaḥ ।</l>
<l>tatkiṃ nirghṛṇa vismṛtaṃ karabha he yenādya pūrṇenavadhau
tasyāḥ krīḍasi jīvitena vijahada‍gaṅgopakaṇṭhe jalam ॥ 365 ॥</l>
</lg></b>
<p>3. <b>lalitānimitto</b> yathā—</p>
<b><lg>
<l>dṛṣṭirvandanamālikā	stanayugaṃ	lāvaṇyapūrṇau	ghaṭau
śubhrāṇāṃ prakaraḥ smitaṃ sumanasāṃ dantaprabhā darpaṇaḥ ।</l>
<l>romāñcodṛma eva	sarṣapakaṇāḥ pāṇī	tathā pallavau
svāṅgaireva gṛhaṃ priyasya viśatastanvyā kṛtaṃ maṅgalam ॥ 366 ॥</l>
</lg></b>
<p>4. <b>śāntānimitto</b> yathā—</p>
<b><lg>
<l>garjatyunnata	eṣa	nīlajaladaḥ	krūraṃ	kadambanilo
mārgāḥ	(palla)	vino	vanāni	haritasnigdhāni	pūrṇo'vadhiḥ ।</l>
</lg></b>
<pb n="1464"/>
<b><lg>
<l>āyattaṃ tava jīvitaṃ karabha! he khinno'pi gaccha drutaṃ
kāntā yadyāpi tena kupyati tathāpyastyeva me saṅgamaḥ ॥ 367 ॥</l>
</lg></b>
<p>5. <b>dhīrānimitto</b> yathā—</p>
<b><lg>
<l>maṃgala—valaaṃ jīaṃ va rakkhiaṃ jaṃ pautthapaiāe ।</l>
<l>sahasa tti daṃsaṇūsasia—bāhulaiāe taṃ bhiṇṇaṃ ॥ 368 ॥</l>
</lg></b>
<lg>
<l>(maṅgalavalayaṃ jīvitamiva rakṣitaṃ yat proṣitapatikayā ।</l>
<l>sahaseti darśanocchravasita—bāhulatikayā tad bhinnam ॥)</l>
</lg>
<p>6. <b>adhīrānimitto</b> yathā—</p>
<b><lg>
<l>āsīd yasya muharmuharvigalito(tair) bāṣpaiḥ samaṃ durdharai—
rdaurbalyād valayasya hāṭakabhuvaḥ paryākulā dhāraṇā ।</l>
<l>diṣṭyā vṛddhikarā yadā tu madhunā tasyaiva cākarṣaṇe
nānyānāhvayate	punaḥ	punarasau	nāgacchati		preyasi ॥ 369 ॥</l>
</lg></b>
<p>7. <b>mugdhānimittā</b> yathā—</p>
<b><lg>
<l>puliiamaṇujjuacchaṃ seo aṃgesu pahariso hiae ।</l>
<l>muddhāem̐	vi	jāaṃ	ṇavavahūem̐	jāmāue	āe ॥ 370 ॥</l>
</lg></b>
<lg>
<l>(pralokitamanṛjvakṣaṃ	svedo'ṅgeṣu	praharṣo	hṛdaye ।</l>
<l>mugdhāyā api jātaṃ navavadhvā jāmātṛka āgate ॥)</l>
</lg>
<p>8. <b>madhyānimitto</b> yathā—(gāsa. 822 ve.)</p>
<b><lg>
<l>atthakkāgaadiṭṭhe vahuā jāmāuammi gurupurao ।</l>
<l>jūrai	ṇivaḍaṃtāṇaṃ	harisavisaṃṭṭāṇa	valaāṇa ॥ 371 ॥</l>
</lg></b>
<lg>
<l>(akasmād āgatadṛṣṭe vadhukā jāmātṛke gurupurataḥ ।</l>
<l>krudhyati nipatadbhyo harṣa—viṣamitebhyo valayebhyaḥ ॥)</l>
</lg>
<p>9. <b>pragalbhānimitto</b> yathā—(gāsa. 7. 83)</p>
<b><lg>
<l>avaraṇhāgaa—jāmāuassa viuṇei mohaṇukkaṃṭhaṃ ।</l>
<l>vahūāe	gharaparohaḍamajjaṇamuhalo	valaasaddo ॥ 372 ॥</l>
</lg></b>
<lg>
<l>(aparāh‍ṇāgatajāmātuḥ	dviguṇayati	mohanotkaṇṭhām ।</l>
<l>vadhukāyā gṛhapaś‍cādabhāgamajjanamukharo valayaśabdaḥ ॥)</l>
</lg>
<pb n="1465"/>
<p>10. <b>uttamānimitto</b> yathā—</p>
<b><lg>
<l>pulaibbhebveu pasāhai dara—kummāṇa—thaṇa ।</l>
<l>paharisa bāhu vihūsai ṇikkajjala ṇaaṇa ॥ 373 ॥</l>
</lg></b>
<b><lg>
<l>assujaloha vi sohai khāmakavole muhe ।</l>
<l>muddhahe kāi ṇa maṃḍaṇa daiāgamaṇasuhe ॥ 374 ॥</l>
</lg></b>
<lg>
<l>(pulakodbhedaḥ	prasādhayati	īṣanmlānau	stanau ।</l>
<l>praharṣa:	bāhū vibhūṣayati niṣkajjale nayane ॥</l>
<l>aśrujalaudhaḥ api śobhate kṣāmakapole mukhe ।</l>
<l>mugdhāyāḥ kiṃ na maṇḍanaṃ dayitāgamanasukhe ॥)</l>
</lg>
<p>11. <b>madhyamānimitto</b> yathā—</p>
<b><lg>
<l>pie sahasatti pahattitahe vihavi/ ḍia valaa ।</l>
<l>pulauttaṃbhiagattahe	sohahiṃ	mahihiṃ	gaa ॥ 375 ॥</l>
</lg></b>
<b><lg>
<l>takkhaṇamukkaho	soaho	ṇaṃ	baṃdhaṇakaḍaa ।</l>
<l>ṇāi	paṇaṭṭhaho	virahaho	taralaturaṃgaae ॥ 376 ॥</l>
</lg></b>
<lg>
<l>(priye sahasā prāp‍te vighaṭitāni valayāni ।</l>
<l>pulakottambhitagāñyāḥ śobhante mahyāṃ gatāni ॥</l>
<l>tatkṣaṇamuk‍tasya śokasya nanu bandhanakaṭakāni ।</l>
<l>nanu	praṇaṣṭasya	virahasya	taralaturaṅgapadāni ॥)</l>
</lg>
<p>12. <b>kaniṣṭhānimitto</b>—</p>
<b><lg>
<l>bāhajalollialoaṇa thaṇaya ṇa uppusia ।</l>
<l>ṇavi dahikaakkhaa laia ṇa vaṃdaṇamāla kia ॥ 377 ॥</l>
</lg></b>
<b><lg>
<l>harisāraṃbha—viaṃmiapulaukkaṃpa—bhara ।</l>
<l>pekkhevi kaṃtu pahuttau laggī kaṃṭhe para ॥ 378 ॥</l>
</lg></b>
<lg>
<l>(bāṣpajavālārdritalocane	stanau	na	parimārjitau ।</l>
<l>nāpi dadhi—akṣatāḥ gṛhītāḥ na vandanamālā kṛtā ॥</l>
<l>harṣārambha—vijṛmbhita—pulakotkampabharā ।</l>
<l>prekṣya kāntaṃ prāp‍taṃ lagnā kaṇṭhe punaḥ ॥)</l>
</lg>
<pb n="1466"/>
<b><lg>
<l>uktā samāp‍tiskandhe'sāvudāharaṇapaddhatiḥ ।</l>
<l>diśānayo'nusartavyamanuktamapi	sūribhiḥ ॥ 379 ॥</l>
</lg></b>
<b><lg>
<l>saiva pravāsaśaṅkādicaturviṃśatikandalaḥ ।</l>
<l>smṛto'naṅgavihaṅgasya pravāso vasatidrumaḥ ॥ 380 ॥</l>
</lg></b>
<b><lg>
<l>samāsavyāsābhyāṃ kusumadhanuṣo jīvitamiti
pravāso nirṇītaḥ priyajanamanohemanikaṣaḥ ।</l>
<l>atha	premodyānapraṇayataruvistrambhasumano—
nivāsaikāsthānī surabhirabhidhīyeta karuṇaḥ ॥ 381 ॥</l>
</lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
pravāsopavarṇano nāma
॥ ekatriṃśaḥ prakāśaḥ ॥ 31 ॥</b></p>
<lg>
<l>sanātanalalāṭake	likhitamasti	sāhityagāṃ
malīmasitalekhinīmapagatāṃhasaṃ	prekṣitum ।</l>
<l>pravāsakalanāmayīmitarathā	tu	gāthāmimā—
masāvasadṛśīṃ	punaḥ	susadṛśīṃ vidhātuṃ	kṛtī ।</l>
</lg>
<lg>
<l>atrāpi	santi	bahavo'sphuṭitārthakā	hi
ś‍lokā	vicakṣaṇadhiyaḥ	khalu tān dhayeyuḥ ।</l>
<l>na prākṛtaṃ na khalu	saṃskṛtamapyaśuddha—
lekhaṃ	nijārthaparibhāvanikāsu	śaktam ॥</l>
</lg>
<pb n="1467"/>
<p>atha</p>
<p><b>śrṛṅgāraprakāśe dvātriṃśaḥ prakāśaḥ</b></p>
<p>karuṇavipralambhaprakāśaḥ</p>
<p>athātaḥ kramaprāp‍taṃ karuṇavipralambhamupadekṣyāmaḥ । tasya ca prathamānurāgādibhyo
rāgavardhanatvādante'bhidhānamityabhihitaṃ purastāt1 । bhūyaśca viśeṣato'bhidhīyate ।</p>
<p>vibhāvānubhāvavyabhicārisaṃyogād prakarṣamāpadyamānā2 ratirnāma kāmaśrṛṅgārakhyāṃ
labhate । sa tu nityanaimittikādibhedādaṣṭadhocyate । tatra rāgavardhanatvāpekṣāyāṃ nityānanaimittikaḥ,
sāmānyād viśeṣaḥ, prakāśāt pracchannaḥ, kṛtrimādakṛtrimo balīyān । bhūyo'pi naimittikād
vaiśoṣiko, vaiśeṣikāt pracchannaḥ, pracchannādakṛtrima iti sarvato'pyakṛtrima evotkṛṣyate ।
sa cāhāryo, yauvanajaḥ, sahajo, vistrambhajaśceti caturdhā । tatrāhāryād yauvanajo,
yauvanajāt sahajaḥ, sahajād vistrambhajo balīyān ।</p>
<p>kāmaśrṛṅgāraśca dvedhā । sambhogo vipralambhaśca । tatrābhilaṣaṇīyānāmavāp‍tau sambhogaḥ,
viparyaye vipralambhaḥ । sambhogaś‍ca vipralambhamantareṇa na prakarṣamadhirohatīti vipralambhasya
sambhogāt prathamamabhidhānam ।</p>
<p>vipralambho hi kāmaśrṛṅgārasya prāṇitam । sa prathamānurāge'ṅkurito, māne pallavitaḥ,
pravāse kusumitaḥ, karuṇe phalitaḥ, prathamānurāgānantarādiṣu prakarṣamāpannaḥ samyagupabhogyo
bhavati । padātpadaṃ ca pratipadyamāno viśeṣataḥ svadate ।</p>
<b><lg>
<l>yathā dugdhād dadhi svādu yathā dadhno'mlaṣāḍavaḥ ।</l>
<l>yathāmlaṣāḍavāt	svādurāmikṣaivaṃ	rasodayaḥ ॥ 1 ॥</l>
</lg></b>
<p>te ca prathamānurāgādayo vipralambhāḥ, tadanantarāstu sambhogāḥ । anurāgastu na tathā
iṅgitākārādibhiḥ	prathamānurāgeṇerṣyāyitamantrāyitādibhirmānenotkaṇṭhāveśakārśyādibhiḥ
pravāse,	yathā	vyasanābhighātasammīlanādibhiranubhāvaiḥ	karuṇavipralambhe	prakarṣamāpanno
niṣprakampatāṃ prāpnoti । ataḥ prathamānurāgādīnāṃ vipralambhabhedānāṃ trayāṇāmapyanantaraṃ
rāgavardhanatamaḥ karuṇavipralambho'bhidhīyate iti ।</p>
<p>kaḥ punarayaṃ karuṇo nāma ।</p>
<!-- NOTES pg=1467!-->
1. dra. atraiva pṛ. 1396
2. nabhāvo= 'nabhāvo' jo, 'naḥ pradhānaḥ (sthāyī) bhāvo' rāghavaḥ ।
<pb n="1468"/>
<p>(<b>1. karuṇaḥ— 12</b>)</p>
<p>yatrāsmin mithyābhiniveśa iva gurvāyāsakārake'pi mūrkhāṇāṃ, sarvāṅgaparityāga
ivālaukike'pi brahmavidāṃ, rajaḥkardamakrīḍāvinoda iva veṣadūṣake'pi paurapaugaṇḍānāṃ,
mahāhavamahīvihāra iva bībhatsabhīṣaṇe'pi śūrasāhasikānāṃ, priyasuhannarmanirbhartsana
ivātigrāmye'pi parihāsikānāṃ, kupitakāminīpārṣṇiprahāra iva sukumāre'pi rāgiṇāṃ,
timirābhisārikāveṣa iva malīmase'pi cauryaratarucīnāṃ, vilāsinīkilikiñcitaprapañca iva
dīnapradarśane'pi nāgarikāṇām, atīvānurajyate manaḥ ।</p>
<p>(<b>manaḥ prema</b>)</p>
<p>sāmayikānāmucyate ।	prarūḍhasnehayoranyataravināśe	anyasya	duḥkhābhiniveśo
hṛdayadāruṇaḥ । sa kathaṃ śokād vibhidyata iti cet,</p>
<p>hetuphalaviṣayasvarūpabhedāt । tathāhi— <b>'ratyekahetuḥ karuṇaḥ, prītidayādyanekahetuḥ
śokaḥ, punassaṅgamaphalaḥ karuṇaḥ, apunassaṅgamaphalaḥ śokaḥ, strīpuṃsaviṣayaḥ karuṇaḥ,
astrīpuṃsaviṣayaḥ śokaḥ, sapratyāśarūpa: karuṇaḥ, niṣpratyāśasvarūpaḥ śoka ityanya
eva śoko'nyaśca karuṇa'</b> iti ।</p>
<p>sa prāyeṇa daivāśrayaḥ, pauruṣāśrayaḥ, deśāśrayaḥ, kālāśrayaḥ, svarūpāśrayaḥ,
parimāṇāśrayaḥ, pramāṇāśrayaḥ, anurāgāśrayaḥ, sambhogāśrayaḥ, vipralambhāśrayaḥ, nāyakāśrayaḥ,
nāyikāśraya iti <b>dvādaśadhā</b>। teṣu—</p>
<p>1. <b>daivāśrayaḥ</b>— strīnimittaḥ, puruṣanimittaḥ, sahāyanimittaḥ, gurunimitta iti ।</p>
<p>2. <b>pauruṣāśrayaḥ</b>— puruṣakṛtaḥ strīviṣaye, strīkṛtaḥ puruṣaviṣaye, puruṣakṛtaḥ
puruṣaviṣaye, strīkṛtaḥ strīkṛtaḥ strīviṣaya iti ।</p>
<p>3. <b>deśaśrayo</b>— divyo, mānuṣo, divyamānuṣo, na/ adivyamānuṣa iti ।1</p>
<p>4. <b>kālāśrayaḥ</b>— ihajanmasaṅgamaḥ,	anyajanmasaṅgamaḥ,	ihānyajanmasaṅgamaḥ,
pretyasaṅgama2 iti ।</p>
<p>5. <b>svarūpāśrayo</b>— vicintitaḥ, ākasmikaḥ, pāramārthiko'pāramārthika iti ।</p>
<!-- NOTES pg=1468!-->
1. 'mānuṣo na divyo'mānuṣo' iti jo. pṛ. 1108, rā. pṛ. 1621 HOS ; dra. pṛ. 1470
2. 'ubhayajanmasaṅgama' iti jo. pṛ. 1108, rā. pṛ. 1621 HOS ; dra. pṛ. 1471
<pb n="1469"/>
<p>6. <b>parimāṇāśrayo</b>— mahānaṇurdīrgho hnasva iti ।</p>
<p>7. <b>pramāṇāśrayaḥ</b>— dṛṣṭaḥ, śruto'numitaḥ, śaṅkita iti ।</p>
<p>8. <b>anurāgāśrayaḥ</b>— śreyān, madhyamo'varaḥ, pratyavara iti ।</p>
<p>9. <b>sambhogāśrayaḥ</b>— prathamānurāgānantaryo, mānānantaryaḥ, pravāsānantaryaḥ,
karuṇānantarya iti ।</p>
<p>10. <b>vipralambhāśrayaḥ</b>— prathamānurāgajo, mānajaḥ, pravāsajaḥ, karuṇaja iti ।</p>
<p>11. <b>nāyakāśrayo</b>— guṇakṛtaḥ, prakṛtikṛtaḥ, pravṛttikṛtaḥ, parigrahakṛta iti ।</p>
<p>12. <b>nāyikāśrayo</b>— guṇakṛtaḥ, vayaskṛtaśceṣṭākṛto dhairyakṛta iti । teṣu—</p>
<p>(<b>1. daivāśrayaḥ</b>)</p>
<p>1. <b>daivāśrayaḥ strīnimittaḥ</b> puruṣe yathā—(kādambarīkathāsāre 4. 108)</p>
<b><lg>
<l>ayi pāpe! mahāśvete! na tuṣṭāsyakṣamālayā ।</l>
<l>hatā me suhṛdo'muṣya prāṇavṛttirapi tvayā ॥ 2 ॥</l>
</lg></b>
<p>2. <b>puruṣanimittaḥ</b> striyāṃ yathā—</p>
<b><lg>
<l>vicinvatīṃ māmiyamadrikukṣau vikukṣināmnā bhujagena daṣṭā ।</l>
<l>gatāsurāste mṛgaśābanetrā mṛgāvatī hā vidhinā hato'smi ॥ 3 ॥</l>
</lg></b>
<p>3. <b>sahāyanimittaḥ</b> puruṣe yathā—(kādambakasā. 6. 106)</p>
<b><lg>
<l>iti śrutvā bhinnaḥ prasabhamiva śūlāgraśikhayā
kadā tvāṃ paś‍yeyaṃ kamalamukhi kādambari! punaḥ ।</l>
<l>vadannevaṃ	śokasphuṭitahṛdayaḥ	tatkṣaṇamasūñ
jahaccandrāpīḍastaruriva	papāta	kṣititale ॥ 4 ॥</l>
</lg></b>
<p>4. <b>gurunimittaḥ</b> striyāṃ yathā— (māmā. 10.13)</p>
<b><lg>
<l>eṣā pravāsaṃ kathamapyatītya yātā punaḥ saṃśayamanyathaiva ।</l>
<l>ko nāma pākābhimukhasya janturdvārāṇi daivasya pidhātumīṣṭe ॥ 5 ॥</l>
</lg></b>
<!-- NOTES pg=1469!-->
1. pratyavara pravara jo. 1108 rā. 1621 ; dra. pṛ. 14
<pb n="1470"/>
<p>(<b>2. pauruṣāśrayaḥ</b>)</p>
<p>1. <b>pauruṣāśrayaḥ puruṣakṛtaḥ strīviṣaye</b> yathā—</p>
<b><lg>
<l>sā	vakṣaḥparivartanaikalalitā	viśvāsabhūmiḥ	priyā
bālā	niṣkaruṇena	mugdhatapasā	dagdhā	varākī	mayā ।</l>
<l>bharturbhaktirapekṣitā	nanu	punaḥ	strīdāhadoṣo	mahāñ
jātaṃ saccaritaiṣiṇo bata mama mlecchasya yannocitam ॥ 6 ॥</l>
</lg></b>
<p>2. <b>strīkṛtaḥ puruṣaviṣaye</b> yathā—(kādakasā. 6. 104)</p>
<b><lg>
<l>śāpena tena mahatā madanāgninā vā janmāntaropacitaduṣkṛtakarmaṇā vā ।</l>
<l>citreṇa vā bhagavataścaritena dhātuḥ prāṇānasāvudasṛjannipapāta corvyām ॥ 7 ॥</l>
</lg></b>
<p>3. <b>puruṣakṛtaḥ puruṣaviṣaye</b> yathā—(nāgāna. 5. 21)</p>
<b><lg>
<l>ātmīyaḥ para ityayaṃ khalu kutaḥ satyaṃ na nāma kramaḥ
kiṃ rakṣāmi bahūn kimekamiti vā cintā na jātā katham ।</l>
<l>tārkṣyāt trātumahīn svajīvitaparityāgaṃ tvayā kurvatā
yaccātmā pitarau vadhūriti hataṃ niśśeṣametat kulam ॥ 8 ॥</l>
</lg></b>
<p>4. <b>strīkṛtaḥ strīviṣaye</b> yathā—(kusaṃ. 1. 53)</p>
<b><lg>
<l>yadaive pūrve janane śarīraṃ sā dakṣadoṣāt sudatī sasarja ।</l>
<l>tadāprabhṛtyeva vimuktasaṅgaḥ patiḥ paśūnāmaparigraha'bhūt ॥ 9 ॥</l>
</lg></b>
<p>(<b>3. deśāśrayaḥ</b>)</p>
<p>1. <b>deśāśrayabhedeṣu divyo</b> yathā—(kusaṃ. 4. 19)</p>
<b><lg>
<l>vibudhairapi yasya dāruṇairasamāp‍te parikarmaṇi smṛtaḥ ।</l>
<l>tamimaṃ kuru dakṣiṇetaraṃ caraṇaṃ nirmitarāgamehi me ॥ 10 ॥</l>
</lg></b>
<p>2. <b>mānuṣo</b> yathā—</p>
<b><lg>
<l>ripuryātu parāṃ vṛddhiṃ dhig rājyamanayo'stu naḥ ।</l>
<l>daivamevaṃvidhaṃ dṛṣṭa‍vā dāne pratyaryayāmi tām ॥ 11 ॥</l>
</lg></b>
<p>3. <b>divyamānuṣo</b> yathā (raghu. 8.82)</p>
<b><lg>
<l>krathakaiśikavaṃśambhavā tava bhutā mahiṣī cirāya sā ।</l>
<l>upalabdhavatī divaś‍cyutaṃ vivaśā śāpanivṛttikāraṇam ॥ 12 ॥</l>
</lg></b>
<pb n="1471"/>
<p>4. <b>ādivyamānuṣo</b> yathā—(sebaṃ. 11.53)</p>
<b><lg>
<l>āloie ṇisaṇṇā uaṇijjaṃ temi veviuṃ āḍhattā ।</l>
<l>sīātti raaṇiarehiṃ rāmasīratti bhaṇie gaa c‍ciaṃ mohaṃ ॥ 13 ॥</l>
</lg></b>
<lg>
<l>(ālokite niṣaṇṇā upanīyamāne vepitumārabdhā ।</l>
<l>sītā rajanīcaraiḥ rāmaśira iti bhaṇite gatā eva moham ॥)</l>
</lg>
<p>(<b>4. kālaśrayaḥ</b>)</p>
<p>1. <b>kālaśrayaprabhedeṣu ihajanmasaṅgamo</b> yathā—</p>
<b><lg>
<l>svap‍naḥ syāt kimayaṃ na jātu jagati svap‍no bhavejjāgrataḥ
kiṃ kenāpi hi vañcito'smi dayitālābhaḥ kuto vañcanā ।</l>
<l>kiṃ nāhaṃ śukanandanaḥ kathamasāvanyaṃ samābhāṣate
kenāyaṃ racito vidhiḥ sukṛtinā siddhena te karmaṇā ॥ 14 ॥</l>
</lg></b>
<p>2. <b>anyajanmasaṅgamo</b> yathā—</p>
<b><lg>
<l>mā śocasva śucismite ! kṛtajapā tapyasva tīvraṃ tapo
bhūtvā vedavatī bhaviṣyasi tatassīteti nām‍nā bhuvi ।</l>
<l>kāntaste harireṣa vāmanatanuṃ kṛtvā sahastrārjunaṃ
jitvā dāśarathitvametya bhavatīṃ bhūyaḥ samud‌vakṣyati ॥ 15 ॥</l>
</lg></b>
<p>3. <b>ihānyajanmasaṅgamo</b> yathā—(kusaṃ. 4.44)</p>
<b><lg>
<l>tadidaṃ parirakṣa śobhane ! bhavitavyapriyasaṅgamaṃ vapuḥ ।</l>
<l>ravipītajalā tapātyaye punaroghena hi yujyate nadī ॥ 16 ॥</l>
</lg></b>
<p>4. <b>pretyasaṅgamo</b> yathā—(raghu. 8.95)</p>
<b><lg>
<l>tīrthe toyavyatikarabhave jahnukanyāsarayvoḥ—
rdehatyāgādamaragaṇanālekhyamāsādya	sadyaḥ ।</l>
<l>pūrvākāradhikatararucā saṅgataḥ kāntayāsau
līlāgāreṣvaramata	punarnandanābhyantareṣu ॥ 17 ॥</l>
</lg></b>
<p>(<b>5. svarūpāśrayaḥ</b>)</p>
<p>1. <b>svarūpāśrayaprabhedeṣu vicintito</b> yathā—(māmā. 8.12)</p>
<b><lg>
<l>mama	hi	kuvalayākṣīṃ	pratyaniṣṭaikabuddhe—
raviratamanubaddhotkampa	evāntarātmā ।</l>
<pb n="1472"/>
<l>sphurati ca khalu cakṣurvāmametac‍ca kaṣṭaṃ
vacanamiha bhavatyoḥ sarvathā hā hato'smi ॥ 18 ॥</l>
</lg></b>
<p>2. <b>ākasmiko</b> yathā—(raghu. 14.53)</p>
<b><lg>
<l>atha vyavasthāpitavāk kathañcit saumitrirantargatabāṣpakaṇṭhaḥ ।</l>
<l>autpātikaṃ megha ivāśmavarṣaṃ mahīpateḥ śāsanamujjagāra ॥ 19 ॥</l>
</lg></b>
<p>3. <b>pāramārthiko</b> yathā—(raghu. 8.38)</p>
<b><lg>
<l>vapuṣā karaṇojjhitena sā nipatantī patimapyapātayat ।</l>
<l>nanu tailaniṣekabindunā saha dīpārcirupaiti medinīm ॥ 20 ॥</l>
</lg></b>
<p>4. <b>apāramārthiko</b> yathā—(rāmābhyu.)</p>
<b><lg>
<l>pratyākhyānaruṣā kṛtaṃ samucitaṃ krūreṇa te rakṣasā
soḍhaṃ tac‍ca tathā tvayā kulavadhūrdhatte yathoc‍caiḥ śiraḥ ।</l>
<l>vyarthaṃ samprati bibhratā dhanuridaṃ tvad‍vyāpadaḥ sākṣiṇā
rāmeṇa priyajīvitena tu kṛtaṃ premṇaḥ priye! nocitam ॥ 21 ॥</l>
</lg></b>
<p>(<b>6. pariṇāmāśrayaḥ</b>)</p>
<p>1. <b>pariṇāmāśrayaprabhedeṣu mahān</b> yathā—(māmā. 9.12, urāca. 3.31)</p>
<b><lg>
<l>dalati hṛdayaṃ gāḍhodvegaṃ dvidhā tu na bhidyate
vahati vikalaḥ kāyo mohaṃ na muñcati cetanā ।</l>
<l>jvalayati tanūmantardāhaḥ karoti na bhasmasāt
praharati vidhirmarmacchedī na kṛntati jīvitam ॥ 22 ॥</l>
</lg></b>
<p>2. <b>aṇu</b>ryathā—(tāva. 6.4)</p>
<b><lg>
<l>vistrambhānna visarpitaṃ mayi mano nirpyantraṇaṃ mantrituṃ
vyāvṛttāpi nivartitā na śayane bāṣpaṃ tyajantī śanaiḥ ।</l>
<l>māmuddiś‍ya tathānayā vyavasitaṃ tannoparuddhaṃ mudhā
kaṣṭaṃ kevalameva rājatanayā dagdhā varākī śucā ॥ 23 ॥</l>
</lg></b>
<p>3. <b>dīrgho</b> yathā—(tāva. 3.10)</p>
<b><lg>
<l>sarvatra jvaliteṣu veś‍masu bhayādālījane vidrute
vyāsotkampavihastayā pratipadaṃ devyā patantyā tadā ।</l>
<pb n="1473"/>
<l>hā nātheti muhuḥ pralāpaparayā dagdhaṃ varākyā tayā
śāntenāpi vayaṃ tu tena dahanenādyāpi dahyāmahe ॥ 24 ॥</l>
</lg></b>
<p>4. <b>hrasvo</b> yathā—</p>
<b><lg>
<l>asamāp‍tapratijñe'staṃgate tvayi mahābhuje ।</l>
<l>muktakeś‍yaiva dattaste priyāyāyaṃ jalāñjaliḥ ॥ 25 ॥</l>
</lg></b>
<p>(<b>7. pramāṇāśrayaḥ</b>)</p>
<p>1. <b>pramāṇāśrayabhedeṣu dṛṣṭo</b> yathā—</p>
<b><lg>
<l>hā hā kathaṃ kumudanīlanalāṅgadādiyūthādhipairatijavādanubadhyamānaḥ ।</l>
<l>asmanmanorathabhuvaṃ sahasaiva devīṃ vyāpādya rākṣasapatirnagarīṃ praviṣṭaḥ ॥ 26 ॥</l>
</lg></b>
<p>2. <b>śruto</b> yathā—</p>
<b><lg>
<l>śrutvaiṣa vidhṛtabāṣpaḥ tathāsthito yena vardhitākrandaiḥ ।</l>
<l>hṛdayasphuṭanabhayārtai	roditumabhyarthyate	sacivaiḥ ॥ 27 ॥</l>
</lg></b>
<p>3. <b>anumito</b> yathā—(urā. 34)</p>
<b><lg>
<l>bhramati hṛdayaṃ cintāyattaṃ dhanurgurutāṃ gataṃ
na khalu viṣayaṃ jāne cetastathāpi samākulam ।</l>
<l>ayamapi muhurbāṣpotpīḍo ruṇaddhi vilocane
sphurati ca yathā vāmaṃ cakṣustathaiṣa śaṭho vidhiḥ ॥ 28 ॥</l>
</lg></b>
<p>4. <b>śaṅkito</b> yathā—(māmā. 8.13)</p>
<b><lg>
<l>kimapi kimapi śaṅke maṅgalebhyo yadanyad
viramati parihāsaścaṇḍi!	paryutsuko'smi ।</l>
<l>kalayasi kalito'haṃ vallabhe! dehi vācaṃ
bhramati	hṛdayamantarvihvalaṃ	nirdayāsi ॥ 29 ॥</l>
</lg></b>
<p>(<b>8. anurāgāśrayaḥ) anurāgāśrayaprabhedeṣu</b></p>
<p>1. <b>śreyāṃstridhā</b> nityo'kṛtrimo vistrambhajaś‍ca । teṣu —</p>
<p><b>nityo</b> yathā—nityo'kṛtrimo vistrambhajaś‍ca । teṣu —</p>
<p><b>nityo</b> yathā—(gāsa. 4.73)</p>
<b><lg>
<l>aṃtohuttaṃ ḍajjhai jāāsuṇṇe ghare haliautto ।</l>
<l>o(ū)sittaṇihāṇāiṃ va ramiaṭṭhāṇā pecchato ॥ 30 ॥</l>
</lg></b>
<pb n="1474"/>
<lg>
<l>(antarabhimukhaṃ dahyate jāyāśūnye gṛhe halikaputraḥ ।</l>
<l>upasiktanidhānānīva ramitasthānāni paś‍yan ॥)</l>
</lg>
<p><b>akṛtrimo</b> yathā—(raghu. 8.66)</p>
<b><lg>
<l>dhṛtirastamitā ratiśacyutā virataṃ geyamṛturnirutsavaḥ ।</l>
<l>gatamābharaṇaprayojanaṃ pariśūnyaṃ śayanīyamadya me ॥ 31 ॥</l>
</lg></b>
<p><b>vistrambhajo</b> yathā—(urāca. 6.33)</p>
<b><lg>
<l>k‍va	tāvānānando	niratiśayavistrambhabahulaḥ
k‍va te'nyonyaṃ yatra k‍vacana gahanāḥ kautukarasāḥ ।</l>
<l>sukhe vā duḥkhe vā k‍va nu khalu tadaikyaṃ hṛdayayo—
stathāpyeṣa prāṇaḥ sphurati na tu pāpo viramati ॥ 32 ॥</l>
</lg></b>
<p>2. tathā <b>madhyamo'pi</b> sahajaḥ, pracchanno, vaiśiṣikaśceti tridhaiva । teṣu —
<b>sahajo</b> yathā—</p>
<b><lg>
<l>mukhaṃ	jyots‍nālokaprasaradhavalākṣaṃ k‍vanu mayā
punardupyante/rdraṣṭavyaṃ	tat	 smitamadhuramanthālpavacanam ।</l>
<l>k‍va	sā	śravyā	vāṇī	vijitakalahaṃsīkalaravā
vilāsāḥ paś‍yantyā/vīkṣyantāṃ k‍va ca sahabhuvo dhīralalitāḥ ॥ 33 ॥</l>
</lg></b>
<p><b>pracchanno</b> yathā—</p>
<b><lg>
<l>daṭa‍ṭhūṇa ciraṃ rottūṇa ṇibbharaṃ dhāriūṇa hiaammi ।</l>
<l>baṃdhai kaṃṭhe aiṇaṃ ṭhiaṃ kaṃṭhiaṃ o maha pāiṇī ॥ 34 ॥</l>
</lg></b>
<lg>
<l>(dṛṣṭa‍vā ciraṃ ruditvā nirbharaṃ dhṛtvā hṛdaye ।</l>
<l>badhāti kaṇṭhe ajinaṃ sthitāṃ kaṇṭhikāṃ ai mama pat‍nī ॥)</l>
</lg>
<p><b>vaiśeṣiko</b> yathā—(raghu. 8.69)</p>
<b><lg>
<l>vibhave'pi sati tvayā vinā sukhametāvadajasya gaṇyatām ।</l>
<l>ahṛtasya vilobhanāntarairmama sarve viṣayāstvadāśrayāḥ ॥ 35 ॥</l>
</lg></b>
<p>3. evamaparo'pi tridhā naimittikaḥ, sāmānyo, yauvanajaśca । teṣu —</p>
<p><b>naimittiko</b> yathā—(urāca. 3.9)</p>
<b><lg>
<l>antarlīnasya duḥkhāg‍neradyoddāmaṃ jvaliṣyataḥ ।</l>
<l>utpīḍa iva dhūmasya mohaḥ prāgāvṛṇoti mām ॥ 36 ॥</l>
</lg></b>
<pb n="1475"/>
<p><b>sāmānyo</b> yathā—(gāsa. 2.42)</p>
<b><lg>
<l>samasokkhadukkhasaṃvavaḍ‌ḍhiāṇaṃ kāleṇa rūḍhapaṇaāṇaṃ ।</l>
<l>mihuṇāṇaṃ marai jaṃ taṃ khu jiai iaraṃ maaṃ hoi ॥ 37 ॥</l>
</lg></b>
<lg>
<l>(samasaukhyaduḥkhasaṃvardhitayoḥ	kālena	rūḍhapraṇayayoḥ ।</l>
<l>mithunayormriyate yat tat khalu jīvati itaranmṛtam bhavati) ॥</l>
</lg>
<p><b>yauvanajo</b> yathā—</p>
<b><lg>
<l>aṇudiahaṃ vaḍ‌ḍhaṃte khu kkhuruḍe/garue vva dukkhamuvvahai ।</l>
<l>kulavahuā	vihavattaṇaṇippaiguṇagoraveṇa	thaṇāe ॥ 38 ॥</l>
</lg></b>
<lg>
<l>(anudivasaṃ vardhamānayoḥ khalu gurukayoḥ iva duḥkhamud‌vahati ।</l>
<l>kulavadhukā	vidhavātvaniṣpattiguṇagauraveṇa	stanayoḥ ॥)</l>
</lg>
<p>4. <b>pratyavaro'pi</b> tridhaiva prakāśa, āhāryaḥ, kṛtrimaśceti । teṣu —</p>
<p><b>prakāśo</b> yathā—(kusaṃ. 4.3)</p>
<b><lg>
<l>ayi jivitanātha! jīvasītyabhidhāyotthitayā tayā punaḥ ।</l>
<l>dadṛśe puruṣākṛti kṣitau harakopānalabhasma kevalam ॥ 39 ॥</l>
</lg></b>
<p><b>āhāryo</b> yathā—</p>
<b><lg>
<l>kiṃ devyā api cumbito'smi bahuśo mithyāprasup‍tastayā
kope satyapi kiṃ nirīkṣya hasitā no manmūkhaṃ bhāminī ।</l>
<l>vistrambhāt kalitā lateva hṛdaye kiṃ vā ciraṃ na sthitā
kāntirvāsya vināpi vācyamasavo yanna prayātāḥ svayam ॥ 40 ॥</l>
</lg></b>
<p><b>kṛtrimo</b> yathā—(gāsa. 876ve.)</p>
<b><lg>
<l>taha aḍaaṇāe ruṇṇaṃ paimaraṇe vāharidhdhakaṃṭhīe ।</l>
<l>aṇumaraṇasaṃkiṇo jaha jārassa vi saṃkiaṃ hiaaṃ ॥ 41 ॥</l>
</lg></b>
<lg>
<l>(tathā asatyā ruditaṃ patimaraṇe bāṣpakaruddhakaṇṭhayā ।</l>
<l>anumaraṇaśaṅkino yathā jārasyāpi śaṅkitaṃ hṛdayam ॥)</l>
</lg>
<p>sambhogavipralambhāśrayabhedeṣu prathamānurāgānantaryādayo'ṣṭāvapi pratyekaṃ tridhā—
tajjātāstadullekhinastadantaraṅgāśca ।</p>
<pb n="1476"/>
<p>(<b>9. sambhogāśrayaḥ</b>)</p>
<p>1. tatra <b>sambhogāśrayeṣu prathamānurāgānantarajā</b> yathā—(māmā. 6.9)</p>
<b><lg>
<l>nairāś‍yakātaradhiyo hariṇekṣaṇāyāḥ śrutvā nikāmakaruṇaṃ ca manoharaṃ ca ।</l>
<l>mātsaryamohaparidevitamud‌vahāmi cintāviṣādavipadaṃ ca mahotsavaṃ ce1 ॥ 42 ॥</l>
</lg></b>
<p>2. <b>mānānantarīyeṣu mānānantarajo</b> yathā—</p>
<b><lg>
<l>jāne kopaparāṅa‍mukhī priyatamā svap‍ne'dya dṛṣṭā mayā
mā mā saṃspṛśa pāṇineti rudatī gantuṃ pravṛttā tataḥ ।</l>
<l>no yāvat parirabhya cāṭukaśatairāśvāsayāmi kṣaṇaṃ
bhrātastāvadahaṃ	śaṭhena	vidhinā	nidrādaridrīkṛtaḥ ॥ 43 ॥</l>
</lg></b>
<p><b>tadullekhī</b> yathā—(raghu. 8.48)</p>
<b><lg>
<l>kṛtavatyasi nāvadhīraṇāmaparāddhe'pi yadā ciraṃ mayi ।</l>
<l>kathamekapade nirāgasaṃ janamābhāṣyamamuṃ na manyase ॥ 44 ॥</l>
</lg></b>
<p><b>tadantaraṅgo</b> yathā—(urāca. 3.13)</p>
<b><lg>
<l>taṭasthaṃ nairāś‍yādapi ca kaluṣaṃ vipriyavaśād
viyoge dīrghe'smin jhaṭiti stambhitamiva ।</l>
<l>prasannaṃ saujanyādapi ca karuṇairgāḍhakaruṇaṃ
dravībhūtaṃ premṇā tava hṛdayamasmin kṣaṇa iva ॥ 45 ॥</l>
</lg></b>
<p>3. <b>pravāsānantarīyeṣu tajjāto</b> yathā—</p>
<b><lg>
<l>dhauto'malaḥ ślāghyataraiḥ sahāyaiḥ parābhavaḥ śatrukṛto bhavadbhiḥ ।</l>
<l>yat sāmprataṃ samprati rāghavāṇāṃ tyāgena devyāstadahaṃ karomi ॥ 46 ॥</l>
</lg></b>
<p><b>tadullekhī</b> yathā—</p>
<b><lg>
<l>viraharacitāṃ gāḍhāṃ veṇīṃ tavoda‍grathayañchanai—
rvirahaguṇitāstāstāḥ kurvan kathāḥ samayocitāḥ ।</l>
<l>kṛśataratanuṃ tvāmāśliṣya tyajeyamahaṃ śucaṃ
yaditi guṇitaṃ tanme dhātrā śaṭhena na sahyate ॥ 47 ॥</l>
</lg></b>
<p><b>tadantaraṅgo</b> yathā—(urāca. 1.30)</p>
<b><lg>
<l>tatkālapriyajanaviprayogajanmā tīvro'pi pratikṛtivāñchayā visoḍhaḥ ।</l>
<l>duḥkhāg‍nirmanasi muhurnivartamāno hṛnmarmagrahamiva vedanāṃ karoti ॥ 48 ॥</l>
</lg></b>
<!-- NOTES pg=1476!-->
1. prathamānurāgollekhī prathamānurāgāntaraṅgaś‍ca nopalabhyete ।
<pb n="1477"/>
<p>4. <b>karuṇānantaryeṣu tajjāto</b> yathā—(urāca. 140)</p>
<b><lg>
<l>hāhā dhik paragṛhavāsadūṣaṇaṃ yad vaidehyāḥ praśamitamadbhutairupāyaiḥ ।</l>
<l>tat tāvat punarapi daivadurvipākādālarkaṃ viṣamiva sarvataḥ prasṛp‍tam ॥ 49 ॥</l>
</lg></b>
<p><b>tadullekhī</b> yathā—(māmā. 9.11)</p>
<b><lg>
<l>mayi vigalitapratyāśatvād vivāhavidheḥ puro
vikalakaraṇairmarmacchedavyathāvidhurairiva ।</l>
<l>smarasi ruditaiḥ s‍nehākūtaṃ tathā vyatanodasā—
vahamapi	yathā'bhūvaṃ	pīḍātaraṅgitasammadaḥ ॥ 50 ॥</l>
</lg></b>
<p><b>tadantaraṅgo</b> yathā—</p>
<b><lg>
<l>yenātmambhariṇā nirasya karuṇāmutsṛjya lajjāmapi
praśvāsopacayāhitādhikadhṛtis‍neho'pi	nāvekṣitaḥ ।</l>
<l>so'haṃ subhru! vilokayāmi vadanaṃ brūyāṃ prasīdeti vā
caṇḍālastava caṇḍi! dāruṇataraṃ tat karma kṛtvā katham ॥ 51 ॥</l>
</lg></b>
<p>(<b>10. vipralambhāśrayaḥ</b>)</p>
<p>1. <b>vipralambhāśrayaprabhedeṣu prathamānurāgajo</b> yathā—(māmā. 5.24)</p>
<b><lg>
<l>nyastālaktakaraktamālyavasanā	pāṣaṇḍicaṇḍālayoḥ
pāparambhavatormṛgīva	vṛkayorbhīrurgatā	gocaram ।</l>
<l>seyaṃ	bhūrivasorvasoriva sutā mṛtyormukhe vartate
hā dhikkaṣṭamaniṣṭamastakaruṇaḥ ko'yaṃ vidheḥ prakramaḥ ॥ 52 ॥</l>
</lg></b>
<p><b>prathamānurāgollekhī</b> yathā—(māmā. 9.10)</p>
<b><lg>
<l>sarasakusumakṣāmairaṅgairanaṅgamahājvara—
ściramaviratonmāthī	soḍhaḥ	pratikṣaṇadāruṇaḥ ।</l>
<l>tṛṇamiva tataḥ prāṇān moktuṃ mano vidhṛtaṃ tvayā
kimaparamato nirvyūḍhaṃ yat karārpaṇasāhasam ॥ 53 ॥</l>
</lg></b>
<p><b>prathamānurāgāntaraṅgo</b> yathā—(māmā. 5.20)</p>
<b><lg>
<l>nādastāvad	vikalakurarīkūjitas‍nigdhatāra—
ś‍cittākarṣī	paricita	iva	śrotrasaṃvādameti ।</l>
<pb n="1478"/>
<l>antarbhinnaṃ	bhramati	hṛdayaṃ	vihvalatyaṅgamaṅgaṃ
snehastambhaḥ skhalayati gatiṃ kaḥ prakāraḥ kimetat ॥ 54 ॥</l>
</lg></b>
<p>2. <b>mānajo</b> yathā—</p>
<b><lg>
<l>sa dṛṣṭaḥ svapne'dya praṇayakupito māṃ prati janaṃ
tataḥ	kṣīṇā	rātrirnanu	caraṇayorasmi	patitā ।</l>
<l>kṛtaṃ	kalyāṇānāmanabhilaṣitā	eva	hi	vayaṃ
prasannaṃ tad vaktraṃ na kṛtamiti ceto dahati	mām ॥ 55 ॥</l>
</lg></b>
<p><b>mānollekhī</b> yathā—(kusaṃ. 4. 8)</p>
<b><lg>
<l>smarasi smara mekhalāguṇairuta gotraskhaliteṣu bandhanam ।</l>
<l>cyutakesaradhūsarekṣaṇānyavataṃsotpalatāḍanāni	vā ॥ 56 ॥</l>
</lg></b>
<p><b>mānāntaraṅgā</b> yathā—</p>
<b><lg>
<l>mūrcchāndhakārapaṭalāvṛtadigvibhāgā	rāhuparāgamalineva	śaśāṅkalekhā ।</l>
<l>garbhālasā caturagehaguṇād gṛṇantī pāśaṃ nidhāya galake maraṇonmukhā'bhūt ॥ 57 ॥</l>
</lg></b>
<p>3. <b>pravāsajo</b> yathā—</p>
<b><lg>
<l>ciramanucitasthāne	sthitvā	madīkṣaṇavāñchayā
kimiva dayite tat syād duḥkha na yad viditaṃ tayā ।</l>
<l>katipayadinavyāpय़ṃ	sampratyapāsya	vṛthaiva	māṃ
kaṭhinahṛdaye! kiṃ tvaṃ yātā	ka eṣa tava kramaḥ ॥ 58 ॥</l>
</lg></b>
<p><b>pravāsollekhī</b> yathā—</p>
<b><lg>
<l>upāyānāṃ	bhāvādaviratavinodavyatikarai—
rvimardairvīrāṇāṃ	janitajagadatyadbhutarasaḥ ।</l>
<l>viyogo mugdhākṣyāḥ sa khalu ripughātāvadhirabhūt
kṛtaḥ tūṣṇīṃ sahyo niravadhirayaṃ tu pravilayaḥ ॥ 59 ॥</l>
</lg></b>
<p><b>pravāsāntaraṅgo</b> yathā—</p>
<b><lg>
<l>priye! hāhā kvāsi prakira madhurāṃ vācamadhunā
parābhūtairitthaṃ	vilapanavinodo'pyasulabhaḥ ।</l>
<l>anindyaḥ paulastyo vrajatu parivādo mayi jarāṃ
yato	rūḍhe	vaire	bahuguṇamanena	pratikṛtaḥ ॥ 60 ॥</l>
</lg></b>
<pb n="1479"/>
<p>4. <b>karuṇajo</b> yathā—(kādakasā. 7.78)</p>
<b><lg>
<l>dvitīye'pyahamevāsya	jātā	janmani	mṛtyave ।</l>
<l>śap‍to madanurakto'sau mayeti vilalāpa sā ॥ 61 ॥</l>
</lg></b>
<p><b>karuṇollekhī</b> yathā—(śāku. 6.9)</p>
<b><lg>
<l>itaḥ pratyādeśāt svajanamanugantuṃ vyavasitā
gṛhe	tiṣṭhetyuccairvadati	guruśiṣye	gurusame ।</l>
<l>punardṛṣṭiṃ	bāṣpaprasarakaluṣāmarpitavatī
mayi krūre yat tat saviṣamiva śalyaṃ dahati mām ॥ 62 ॥</l>
</lg></b>
<p><b>karuṇāntaraṅgo</b> yathā—(urāca. 3.38)</p>
<b><lg>
<l>hā hā devi sphuṭati hṛdayaṃ dhvaṃsate dehabandhaḥ
śūnyaṃ	manye	jagadaviratajvālamantarjvalāmi ।</l>
<l>sīdannandhe	tamasi	vidhuro	majjatīvāntarātmā
viṣvaṅ mohaḥ sthagayati kathaṃ mandabhāgyaḥ karomi ॥ 63 ॥</l>
</lg></b>
<p><b>(11. nāyakāśrayaḥ) nāyakāśrayaprabhedeṣu</b></p>
<p>1. <b>guṇakṛtastridhā</b> uttamāśrayo, madhyamāśrayaḥ, kaniṣṭhāśrayaśca । tatra—</p>
<p><b>uttamāśrayo</b> yathā—</p>
<b><lg>
<l>antarāvirbhavanmṛtyurnirodhavidhurātmanā	।</l>
<l>kaṣṭaṃ prasahya rāmeṇa bāṣpamokṣo nigṛhyate ॥ 64 ॥</l>
</lg></b>
<p><b>madhyamāśrayo</b> yathā—(raghu. 8.72)</p>
<b><lg>
<l>pramadāmanu saṃsthitaḥ śucā nṛpatiḥ sanniti vācyadarśanāt ।</l>
<l>na cakāra śarīramagnisāt saha devyā na tu jīvitāśayā ॥ 65 ॥</l>
</lg></b>
<p><b>kaniṣṭhāśrayo</b> yathā—</p>
<b><lg>
<l>satatadayitaviprayogatāpād varamiha kālakalaiva vahninābhaḥ ।</l>
<l>upaśamamupanetumātmapīḍāṃ dahanamahaṃ praviśāmi na priyārtham ॥ 66 ॥</l>
</lg></b>
<p>2. <b>prakṛtikṛto'pi</b> tridhaiva sāttviko, rājasastāmasa iti । teṣu—</p>
<p><b>sāttviko</b> yathā—(urāca. 7.7)</p>
<b><lg>
<l>dahyamānena manasā daivād vatsāṃ vihāya saḥ ।</l>
<l>lokottareṇa	dhairyeṇa	prajāpuṇyaiśca	jīvati ॥ 67 ॥</l>
</lg></b>
<pb n="1480"/>
<p><b>rājaso</b> yathā—(raghu. 8.70)</p>
<b><lg>
<l>vilapinniti kosalādhipaḥ karuṇārthagrathitaṃ priyāṃ prati ।</l>
<l>akarot	pṛthivīruhānapi strutaśākhārasabāṣpadūṣitān ॥ 68 ॥</l>
</lg></b>
<p><b>tāmaso</b> yathā—</p>
<b><lg>
<l>tāṃ loko'yaṃ vāñchitārthaprasiddhyai nityaṃ dravyaiḥ pūtahṛdyairdhinoti ।</l>
<l>tanme	prītaḥ	pūtahavyena	vahne! kuryāt kāntāsaṅgamaṃ yatra tatra ॥ 69 ॥</l>
</lg></b>
<p>3. <b>pravṛtikṛta</b>ścaturdhā	dhīrodāttāśrayādibhedāt । teṣu—</p>
<p><b>dhīrodattāśrayo</b> yathā—(urāca. 3.1)</p>
<b><lg>
<l>anirbhinno	gabhīratvādantargūḍhaghanavyathaḥ ।</l>
<l>puṭapākapratīkāśo	rāmasya	karuṇo	rasaḥ ॥ 70 ॥</l>
</lg></b>
<p><b>dhīroddhatāśrayo</b> yathā—</p>
<b><lg>
<l>pitā vā mātā vā prabhavati sa tāvat prabhurapi
vyapekṣā yāvat syurdayiṣu yadi vā bhogavasuṣu ।</l>
<l>sahai saṃtyak‍te/k‍to'yaṃ ghanatṛṣi gatāyāmupaśamaḥ
pumānekaḥ kṛtsnaṃ jagadidamasamastaṃ viracayet ॥ 71 ॥</l>
</lg></b>
<p><b>dhīralalitāśrayo</b> yathā—(raghu. 8.43)</p>
<b><lg>
<l>vilalāpa	sa	bāṣpagadgadaḥ	sahajāmapyavadhūya	dhīratām ।</l>
<l>abhitap‍tamayo'pi mārdavaṃ bhajate kaiva kathā śarīriṣu ॥ 72 ॥</l>
</lg></b>
<p><b>dhīrapraśāntāśrayo</b> yathā—</p>
<b><lg>
<l>ugrā kriyā no sahasaiva kāryā dṛṣṭaṃ phalaṃ tatpariveṣṭitasya ।</l>
<l>priyāmaṭavyāṃ hi nalaḥ prasup‍tāṃ vihāya jīvan punarāpa sādhvīm ॥ 73 ॥</l>
</lg></b>
<p>4. <b>parigrahakṛto</b> dvidhā sādhāraṇāśrayo'sādhāraṇāśrayaśca । tayoḥ—</p>
<b><lg>
<l><b>sādhāraṇāśrayo</b> yathā—(tāva. 4.14)
kāmaṃ	duṣkarametadeva	yadahaṃ	tyaktastvayā	jīvita—
stannāmāstvanurodhataḥ praṇayināṃ ko vā svatantro bhavet ।</l>
<l>yat tat prastutamanyadeva kimapi snehasya yannocitaṃ
tvatprāp‍tyai kṛtametadityapi kathaṃ pratyeṣyasi tvaṃ priye! ॥ 74 ॥</l>
</lg></b>
<pb n="1481"/>
<p>asādhāraṇaśrayo yathā—</p>
<b><lg><l>viyoge	pratyāśā	ghaṭayati	mudaṃ	saṅgamakṛtā
prasādāḥ	sannahyo	ratikalahakopo'pi	bhavati ।</l>
<l>vyasunvan tanvaṅgyā niravadhi navopāyaviṣayas
tadāśvāse	heturbhavati	mama	mṛtyuryadi	param ॥ 75 ॥</l></lg></b>
<p><b>(12. nāyikāśrayaḥ) nāyikāśrayeṣvapi</b></p>
<p>1. guṇakṛtastredhā uttamādibhedāt । tatra—</p>
<p><b>uttamāśrayo</b> yathā—(urāca. 3.4)</p>
<b><lg><l>paripāṇḍupāṃsulakapolasundaraṃ	dadhatī	vilolakabarīkamānanam ।</l>
<l>karuṇasya mūrtirathavā śarīriṇī virahavyatheva vanameti jānakī ॥ 76 ॥</l></lg></b>
<p>madhyamāśrayo yathā—(kādakasā. 7.16)</p>
<b><lg><l>patralekhāpi	tadrūpacandrāpīḍavilokinī ।</l>
<l>mumuce saṃjñayā sadyaḥ prapatantī śilātale ॥ 77 ॥</l></lg></b>
<p><b>kaniṣṭhāśrayo</b> yathā—(kusaṃ. 4.4)</p>
<b><lg><l>atha	sā	punareva	vihvalā	vasudhāliṅganadhūsarastanī ।</l>
<l>vilalāpa vikīrṇamūrdhajā samaduḥkhāmiva kurvatī sthalīm ॥ 78 ॥</l></lg></b>
<p>2. <b>vayaskṛtī'pi tridhaiva mugdhādibhedāt। teṣu</b>—</p>
<p><b>mugdhāśrayo</b> yathā—(māmā. 6.6)</p>
<b><lg><l>iyamavayavaiḥ	pāṇḍukṣāmairalaṅkṛtamaṇḍanā
kalitakusumā	bālevāntarlatā	pariśoṣiṇī ।</l>
<l>vahati ca varārohā dhanyāṃ vivāhamahotsava—
śriyamudayinīmatyarthaṃ	ca	vyanakti	manorujam ॥ 79 ॥</l></lg></b>
<p>madhyamāśrayo yathā—(seba. 11.67)</p>
<b><lg><l>ṇavari	a	pasāriaṃgī	raabhariuppahapaiṇṇaveṇībaṃdhā ।</l>
<l>paḍiā urasaṃdāṇia—mahiala—vakkalaiatthaṇī jaṇaasuā ॥ 80 ॥</l></lg></b>
<lg><l>(anantaraṃ ca prasāritāṅgī rajo—bhṛtotpathaprakīrṇaveṇībandhā ।</l>
<l>patitā uraḥsandānitamahītalavakrīkṛtastanī janakasutā ॥)</l></lg>
<pb n="1482"/>
<p>pragalbhāśrayo yathā—(kādakasā. 7.18)</p>
<b><lg><l>tadākārṇya vihāyaiva vaiklabyaṃ strījanocitam ।</l>
<l>labdhasaṃjñā mahāśvetā madalekhāṃ ca sāvadat ॥ 81 ॥</l></lg></b>
<p>3. <b>ceṣṭākṛto'pi tridhaiva</b> uddhatādibhedāt । tatra1 —</p>
<p><b>uddhatāśrayo</b> yathā—(kusaṃ. 4.34)</p>
<b><lg><l>amunaiva kaṣāyitastanī subhagena priyagātrabhasmanā ।</l>
<l>navapallavasaṃstare yathā racayiṣyāmi tanuṃ vibhāvasau ॥ 82 ॥</l></lg></b>
<p>lalitāśrayo yathā—(seba. 11.54)</p>
<b><lg><l>paḍiā a hattha—siḍhilia—ṇiroha—paṃḍura—samūsasaṃtakaolā ।</l>
<l>pellia—vāmapaohara—visamuṇṇaa—dāhiṇatthaṇī jaṇaasuā ॥ 83 ॥</l></lg></b>
<lg><l>(patitā ca hastaśithilanirodhapāṇḍarasamuccha‌vatkapolā ।</l>
<l>preritavāmapayodharaviṣamonnatadakṣiṇastanī	janakasutā ॥)</l></lg>
<p><b>śāntāśrayo</b> yathā—(raghu.14.57)</p>
<b><lg><l>na	vāvadad	bharturavarṇyamāryā	nirākariṣṇorvṛjinād‍ṛte'pi ।</l>
<l>ātmānamevāsthitaduḥkhabhāvaṃ	punaḥ	punarduṣkṛtinaṃ	nininda ॥ 84 ॥</l></lg></b>
<p>4. dhairyakṛto dvedhā dhīrāśrayo'dhīrāśrayaśca। tayoḥ —</p>
<p><b>dhīrāśrayo</b> yathā—(seba. 11.80)</p>
<b><lg><l>jāe	paraloagae	tumammi	vavasāamettasuhadaṭṭhavve ।</l>
<l>harisaṭṭhāṇe vi maha ḍajjhai adiṭṭadahamuhavahaṃ hiaaṃ ॥ 85 ॥</l></lg></b>
<lg><l>(jāte	paralokagate	tvayi	vyavasāyamātrasukhadraṣṭavye ।</l>
<l>harṣasthāne'pi mama dahyate ad‍ṛṣṭadaśamukhavadhaṃ hṛdayam ॥)</l></lg>
<p><b>adhīrāśrayo</b> yathā—(seba. 11.55)</p>
<b><lg><l>ṇa kao vāhavimokkho ṇivvaṇṇeuṃpi na vai/ḍiaṃ rāmasiraṃ ।</l>
<l>ṇavari paḍivaṇṇamohā gaajīviaṇīsahā mahie ṇisaṇṇā ॥ 86 ॥</l></lg></b>
<lg><l>(na kṛto bāṣpavimokṣo nirvarṇayitu mapi na patitaṃ rāmaśiraḥ ।</l>
<l>kevalaṃ	pratipannamohā	gatajīvitanissahā	mahyāṃ	niṣaṇṇā ॥)</l></lg>
<!-- NOTES pg=1482!-->
1. 'ceṣṭā.....tatra' — iti jo. (pṛ. 1120), rā. (pṛ. 1637) na paṭhataḥ। pratinirdeśamanusṛtya
tvasmābhiridamayoji ।
<pb n="1483"/>
<p>(<b>2. karuṇasya vibhāvādayaḥ</b>)</p>
<p>athāsyaiva vibhāvānubhāvavyabhicārisaṃyogaḥ prayogato'bhidhīyate। tatrālambana—
vibhāvoddīpanavibhāvayostādarthyādarthād	vyabhicāriṇāmapi	abhinnārthatvādanubhāvaireva
sarvasaṅgraha	iti,	tathaivodāhriyate,	udāhariṣyante	ca।	te	ca	vyasanābhighātādayo
mukhapratimukhagarbhavimarśanirvahaṇeṣu pratyekaṃ ṣoḍaśetyevamaśītiryathākramaṃ pratipādyante ।</p>
<p>tatra	1. vyasanābhighātaḥ,	2. abhiṣaṅgābhibhavaḥ,	3. ceṣṭāsammīlanaṃ,
4. mohasamāveśaḥ,	5. cetanāpratyāgamaḥ,	6. mūrcchāvicchedaḥ,	7. śokapratyagratā,
8. śokāvegaḥ,	9. duḥkhaniryātanaṃ,	10. duḥkhāvasādaḥ,	11. duḥkhasandīpanaṃ,
12. duḥkhavyāhāraḥ,	13. duḥkhātivāhanaṃ,	14. bāṣpamokṣaḥ,	15. avasthānubhavaḥ,
16. avasthāntarāveśaḥ ityanubhāvāḥ <b>ṣoḍaśa mukhe</b> (16+)</p>
<p>1. paridevanaṃ	2.anuśocanaṃ,	3. guṇasaṃsmaraṇaṃ,	4. svabhāvasya garhaṇaṃ1,	5. vilāpaḥ,
6. pralāpaḥ,	7. pravilāpaḥ,	8. vipralāpaḥ,	9. ātmanindā,	10. hṛdayopalambhaḥ,2
11. jīvitajugupsā,	12. daivādhikāraḥ,	13. śokonmādaḥ,	14. duḥkhasambhedaḥ,
15. sahāyāpekṣaṇaṃ,	16. sahāyānunītirityanubhāvāḥ <b>ṣoḍaśa pratimukhe</b> + (16+16=32)</p>
<p>1. suhṛtparivedanaṃ,	2. suhṛtpralāpaḥ,	3. parijanānuśocanaṃ,	4. parijanākrandaḥ,
5. gurūparodhanaṃ,3	6. gurujanavilāpaḥ,	7. sahāyākrandanaṃ,	8. sahāyābhyupapattiḥ,
9. sahāyābhāṣaṇaṃ,	10. sahāyāpraśnaḥ,	11. sāhasāgrahaḥ,	12. maraṇābhiniveśaḥ,
13. sahāyābhyarthanaṃ,	14. sahāyaśikṣā,	15. maraṇopakramaḥ,	16. maraṇādhyavasāya
ityanubhāvāḥ <b>ṣoḍaśa garbhe</b> (32+16=48)</p>
<p>1. samāśvāsanam,	2. uddharṣaṇaṃ,	3. pratibodhanam,	4. utsāhanam,
5. anukampanaṃ,	6. vistrambhaṇaṃ,	7. pralobhanam,	8. upapattidarśanaṃ,	9. praśvāsanaṃ,
10. satyāpanaṃ,	11. pratyāyanam4,	12. āpyāyanaṃ,	13. tanmatavyāpekṣaḥ,
14. bhayopadarśanam,	15. upālambhanaṃ,	16. pratikopa ityanubhāvāḥ, <b>ṣoḍaśa vimarśe</b>,
(48+16=64) ।</p>
<!-- NOTES pg=1483!-->
1. svabhāgyasya iti pṛ. 1490,	2. udāharaṇāni nopalabhyante pṛ. 1491,
3. garūparodanam iti pṛ. 1494,	4. pratyānayanam pṛ. 1501
<pb n="1484"/>
<p>1. maraṇādhyavasāyavidravaḥ1,	2. śokatiraskāraḥ,	3. śokalāghavaṃ,
4. śokavinodaḥ2,	5. tapasyodvegaḥ3,	6. daivasampadyogaḥ,	7. trikālad‍ṛṣṭadarśanaṃ4,
8. tadupadeśaḥ,	9. sahāyasvīkaraṇaṃ,5	10. tadadhyavasāyaḥ,	11. pratyūhapraśamanaṃ,
12. pratyāśānubandhaḥ,	13. samayapratīkṣā,	14. saṃvidhānakaprakāraḥ,	15. pratyujjīvanaṃ,
16. punassamāgama ityanubhāvāḥ <b>ṣoḍaśa nirvahaṇe।</b> (64+16=80) saiṣā ṣoḍaśakapañcakena
<b>aśītiḥ।</b></p>
<p>athaiteṣāmudāharaṇāni। tatra—</p>
<p>(<b>1. mukhasandhau karuṇasya vibhāvādayaḥ —16</b>)</p>
<p>1. <b>mukhasandhau vyasanābhighāto</b> yathā—(raghu. 14. 33)</p>
<b><lg><l>kalatranindāguruṇā kilaivamabhyāhataṃ kīrtiviparyayeṇa ।</l>
<l>ayoghanenāya ivābhitap‍taṃ vaidehibandhorhṛdayaṃ vidadre ॥ 87 ॥</l></lg></b>
<p>yathā vā—(urā. 3.11)</p>
<b><lg><l>kulaśailau	pracalitau	sāgarau	śoṣamāgatau ।</l>
<l>candrasūryau	gatāvastamaho	śokasya	tīvratā ॥ 88 ॥</l></lg></b>
<p>2. <b>abhiṣaṅgābhibhavo</b> yathā—(raghu. 14.54)</p>
<b><lg><l>tato'bhiṣaṅgānilavipraviddhā	prabhraśyamānābharaṇaprasūnā ।</l>
<l>svamūrtilābhaprakṛtiṃ dharitrīṃ lateva sītā sahasā jagāma ॥ 89 ॥</l></lg></b>
<p>yathā vā—(kusaṃ. 3.73)</p>
<b><lg><l>tīvrābhiṣaṅgaprabhaveṇa manyuṃ mohena saṃstambhayatendriyāṇām ।</l>
<l>ajñātabhartṛvyasanā	muhūrtaṃ	kṛtopakāreva	ratirbabhūva ॥ 90 ॥</l></lg></b>
<p>3. ceṣṭāsammīlanaṃ yathā—(seba. 11.64)</p>
<b><lg><l>taha ṇimia cciṃa diṭhṭhī mukkakaolavihuro uraccia kare ।</l>
<l>gaajīviaṇicceṭhṭhā ṇavari sā mahialaṃ thaṇahareṇa gaā ॥ 91 ॥</l></lg></b>
<lg><l>(tathā nirmitā eva d‍ṛṣṭiḥ muk‍takapolavidhuraḥ urasi eva karau ।</l>
<l>gatajīvitaniś‍ceṣṭā kevalaṃ sā mahītalaṃ stanabhareṇa gatā ॥)</l></lg>
<!-- NOTES pg=1484!-->
1. ॰sāyavidravaḥ=॰sāyaḥvidravaḥ' iti jo. rā.,
2. udāharaṇāni nopalabhyante pṛ.1503,
3. tapasyodyogaḥ pṛ. 1504,
4. ॰d‍ṛśyadarśanam pṛ.1504,
5. sahāyatvāsvīkaraṇam pṛ. 1505
<pb n="1485"/>
<p>yathā vā—(seba. 11.105)</p>
<b><lg><l>alaaṃdhaāriamuhī	samuhāgaṇa(a)kaṃṭhabhamiraveṇivaṃdhā ।</l>
<l>mohapaḍivaṇṇahiaā darajaṃpiaṇīsahaṃ puṇo vi ṇisaṇṇā ॥ 92 ॥</l></lg></b>
<lg><l>(alakāndhakāritamukhī sammukhāgatakaṇṭhabhramaṇaśīlaveṇībandhā ।</l>
<l>mohapratipannahṛdayā	darajalpitani	sahaṃ	punarapi	niḥsaṃjñā ॥)</l></lg>
<p>4. <b>mohasamāveśo</b> yathā—(seba. 11.56)</p>
<b><lg><l>khaṇaṇiccalaṇīsāsaṃ jā(aṃ) mohaṃdhaārasāmacchāaṃ ।</l>
<l>viralamiliacchīpattaṃ muchāhīraṃtatāraaṃ tīe muhaṃ ॥ 93 ॥</l></lg></b>
<lg><l>(kṣaṇaniś‍calaniḥśvāsaṃ	jātaṃ	mohāndhakāraśyāmacchāyam ।</l>
<l>viralamilitākṣipatraṃ mūrcchāhriyamāṇatārakaṃ tasyā mukham ॥)</l></lg>
<p>yathā vā—(seba. 11.57)</p>
<b><lg><l>vialiavioaviaṇaṃ	takkhaṇapabbhaṭṭharāmamaraṇāāsaṃ ।</l>
<l>jaṇaataṇaāi ṇavaraṃ laddhaṃ mucchāṇimīlaacchīe musuhaṃ ॥ 94 ॥</l></lg></b>
<lg><l>(vigalitaviyogavedanaṃ	tatkṣaṇaprabhraṣṭarāmamaraṇāyāsam ।</l>
<l>janakatanayayā kevalaṃ labdhaṃ mūrcchānimīlitākṣyā sukham ॥)</l></lg>
<p>5. <b>cetanāpratyāgamo</b> yathā—(seba. 11.58)</p>
<b><lg><l>thaṇapariṇāhatthaie tīse hiaammi paaṇuaṃ pi ṇa diṭṭhaṃ ।</l>
<l>dīhaṃ pi samūsasiaṃ dukkhijjai ṇavara vevire aharoṭṭhe ॥ 95 ॥</l></lg></b>
<lg><l>(stanapariṇāhasthagite tasyāḥ hṛdaye pratanukamapi na d‍ṛṣṭam ।</l>
<l>dīrghamapi samuccha‌vasitaṃ duḥkhyate kevalaṃ vepanaśīle adharoṣṭe ॥)</l></lg>
<p>yathā vā—(seba. 11.59)</p>
<b><lg><l>avaripphuḍaṇīsāsā to sā mohavirame vi ṇīsahapaḍiā ।</l>
<l>baḍhḍhaṃta—bāha—guruia—duk‌kha —samuvvūḍha—tāraaṃ ummillā ॥ 96 ॥</l></lg></b>
<lg><l>(aparisphuṭaniḥśvāsā tataḥ sā mohavirame api nissahapatitā ।</l>
<l>vardhamāna—bāṣpa—gurūkṛta—duḥkha—samudvyūḍha—tārakaṃ unmīlitā ॥)</l></lg>
<p>6. <b>mūrcchāvicchedo</b> yathā—(kusaṃ. 4.1)</p>
<b><lg><l>atha mohaparāyaṇā satī vivaśā kāmavadhūrvibodhitā ।</l>
<l>vidhinā	pratipādayiṣyatā	navavaidhavyamasahyavedanam ॥ 97 ॥</l></lg></b>
<pb n="1486"/>
<p>yathā vā—(raghu. 14.56)</p>
<b><lg>
<l>sā lup‍tasaṃjñā na viveda duḥkhaṃ pratyāgatāsuḥ samatapyatāntaḥ ।</l>
<l>tasyāssumitrātmajayat‍nalabdho mohādabhūt kaṣṭataraḥ prabodhaḥ ॥ 98 ॥</l>
</lg></b>
<p>7. <b>śokapratyagratā</b> yathā—(urāca. 2.26)</p>
<b><lg>
<l>cirād vegārambhī prasṛta iva tīvro viṣarasaḥ
kutaścit saṃvegāt pracala iva śalyasya śakalaḥ ।</l>
<l>vraṇo rūḍhagranthiḥ sphuṭita iva hṛnmarmaṇi punaḥ
parāvṛttaḥ śoko vikalayati māṃ nūtana iva ॥ 99 ॥</l>
</lg></b>
<p>yathā vā—(seba. 11.131)</p>
<b><lg>
<l>ia rāma—pemma—kittaṇa—dūsaṇa—vajjāhighāa—dūmia—hiaā ।</l>
<l>saṃbharia mukkakaṇṭhaṃ aṇṇamaaṃ maraṇaṇicchiā vi paruṇṇā ॥ 100 ॥</l>
</lg></b>
<lg>
<l>(iti	rāmapremakīrtanadūṣaṇavajrābhighāta—dūna—hṛdayā ।</l>
<l>saṃsmṛtya muk‍takaṇṭhamanyamayaṃ maraṇaniś‍citā api praruditā ॥)</l>
</lg>
<p>8. <b>śokāvego</b> yathā—</p>
<b><lg>
<l>helollolakṣubhitakaruṇo	jṛmbhaṇastambhanārthaṃ
yo yo yat tat kathamapi samādhīyate taṃ tamantaḥ ।</l>
<l>hitvā hitvā prasarati balāt ko'pi cetovikāra—
stoyasyevāpratihatarayaḥ	saikataṃ	setumoghaḥ ॥ 101 ॥</l>
</lg></b>
<p>yathā vā—(raghu. 8.93)</p>
<b><lg>
<l>tasya prasahya hṛdayaṃ kila śokaśaṅkuḥ plakṣapraroha iva saudhatalaṃ bibheda ।</l>
<l>prāṇāntahetumapi taṃ bhiṣajāmasādhyaṃ lābhaṃ priyānugamanatvarayā sa mene ॥ 102 ॥</l>
</lg></b>
<p>9. duḥkhaniryātanaṃ yathā—(seba. 11.73)</p>
<b><lg>
<l>parideviuṃ pauttā to ṇiaa—sarīra—muk‍ka—rāhava—dukkhā ।</l>
<l>karamagguṭṭhia—soṇia—vivaṇṇa—uṇṇaa—paoharā jaṇaasuā ॥ 103 ॥</l>
</lg></b>
<lg>
<l>(parideviu pravṛttā tataḥ nijakaśarīramuk‍tarāghavaduḥkhā ।</l>
<l>karamārgotthita—śoṇita—vivarṇonnatapayodharā janakasutā ॥)</l>
</lg>
<pb n="1487"/>
<p>yathā vā—(seba. 11.100)</p>
<b><lg>
<l>to jaṃpiuṃ pauttā puṇo vi atthakka uṭṭhia—samūsasiā ।</l>
<l>uragholiraveṇīmuhathaṇalaggaṃguṭṭhamahiraā	jaṇaasuā ॥ 104 ॥</l>
</lg></b>
<lg>
<l>(tataḥ jalpituṃ pravṛttā punarapi akasmād utthitasamucch‌vasitā ।</l>
<l>uroghūrṇanaśīla—veṇīmukhastanalag‍nāṅguṣṭhamahīrajāḥ janakasutā ॥)</l>
</lg>
<p>10. duḥkhāvasādo yathā—(seba. 11.71)</p>
<b><lg>
<l>āveasamukkhittaṃ	to	se	kheāgamosiaṃtovattaṃ ।</l>
<l>paḍiaṃ ṇiaucchaṃge appattaṃ cia paohare karajualam ॥ 105 ॥</l>
</lg></b>
<lg>
<l>(āvegasamukṣip‍taṃ tataḥ tasyāḥ khedāgamāvasīdadapavṛttam ।</l>
<l>patitaṃ nijotsaṅge aprāp‍tam eva payodharau karayugalam ॥)</l>
</lg>
<p>yathā vā—(seba. 11.107)</p>
<b><lg>
<l>tīe ṇava—pallaveṇa va paharāaṃba—vihaleṇa hattheṇa muhaṃ ।</l>
<l>parimajjiuṃ ṇa caiaṃ ekkakaola—miliālaaṃ kaha vi kaaṃ ॥ 106 ॥</l>
</lg></b>
<lg>
<l>(tayā navapallavena iva prahārātāmravihvalena hastena mukham ।</l>
<l>parimārṣṭuṃ na śak‍taṃ ekakapolamilitālakaṃ kathamapi kṛtam ॥)</l>
</lg>
<p>11. duḥkhasandīpanaṃ yathā—(kusaṃ. 4.26)</p>
<b><lg>
<l>tamavekṣya ruroda sā bhṛśaṃ stanasambādhamuro jaghāna ca ।</l>
<l>svajanasya hi duḥkhamagrato vivṛtadvāramivopajāyate ॥ 107 ॥</l>
</lg></b>
<p>yathā vā—(kusaṃ. 4.5)</p>
<b><lg>
<l>upamānamabhūd vilāsināṃ1 karaṇaṃ yattava kāntimattayā ।</l>
<l>tadidaṃ gatamīdṛśīṃ daśāṃ na vidīrye kaṭhināḥ khalu striyaḥ ॥ 108 ॥</l>
</lg></b>
<p>12. <b>duḥkhavyāhāro</b> yathā—(kusaṃ. 4.27)</p>
<b><lg>
<l>iti cainamuvāca duḥkhitā suhṛdaḥ! paśya vasanta! kiṃ sthitam ।</l>
<l>yadidaṃ kaṇaśo vikīryate pavanairbhasma kapotakarburam ॥ 109 ॥</l>
</lg></b>
<!-- NOTES pg=1487!-->
1. sinām = sinīnām jo.rā. । atra tṛtīyapādavisaṃvādaḥ ।
<pb n="1488"/>
<p>yathā vā—(raghu. 8.57)</p>
<b><lg>
<l>navapallavasaṃstare'pi te mṛdu dūyeta yadaṅgamarpitam ।</l>
<l>tadidaṃ viṣahiṣyate kathaṃ vada vāmoru! citādhirohaṇam ॥ 110 ॥</l>
</lg></b>
<p><b>13. duḥkhātivāhanaṃ</b> yathā—(raghu. 8.41)</p>
<b><lg>
<l>pratiyojayitavyavallakīsamavasthāmatha sattvaviplavāt ।</l>
<l>sa nināya nitāntavatsalaḥ pratigṛhyocitamaṅkamaṅaganām ॥ 111 ॥</l>
</lg></b>
<p>yathā vā—(seba. 11.98)</p>
<b><lg>
<l>to agaṇiovaesā gao/āvaṇiattitajīavi/viamuhijjaṃtī ।</l>
<l>tiaḍāe jaṇaataṇaā sahisabbhāvasarisaṃ urammi ṇisaṇṇā ॥ 112 ॥</l>
</lg></b>
<lg>
<l>(tataḥ	agaṇitopadeśā	gatāpanivartitajīvitamudvahantī ।</l>
<l>trijaṭāyāḥ janakatanayā sakhīsadbhāvasadṛśamurasi niṣaṇṇā ॥)</l>
</lg>
<p>14. <b>bāṣpamokṣo</b> yathā—(raghu. 14.68)</p>
<b><lg>
<l>tatheti tasyāḥ pratigṛhya vācaṃ rāmānuje dṛṣṭipathaṃ vyatīte ।</l>
<l>sā muktakaṇṭhaṃ vyasanātibhārāc‍cakranda vig‍nā kurarīva bhūyaḥ ॥ 113 ॥</l>
</lg></b>
<p>yathā vā—(urāca. 3.32)</p>
<b><lg>
<l>na kila bhavatā devyāḥ sthānaṃ gṛhe'bhimataṃ
kṛtaṃ tṛṇamiva vane śūnye tyaktā na cāpyanuśocitā ।</l>
<l>ciraparacitāścaite	bhāvāḥ	paridravayanti	mā—
midamaśaraṇairadyāsmābhiḥ	prasīdata	rudyate ॥ 114 ॥</l>
</lg></b>
<p><b>15. avasthānubhavo</b> yathā—(seba. 11.99)</p>
<b><lg>
<l>loaṇavaiara—laggaṃ taṃsaṇisaṇṇāi tīe tiaṭāvacche ।</l>
<l>galiaṃ kavolapellaṇavīlapīḍajjaṃtālauggaaṃ bāhajalaṃ ॥ 115 ॥</l>
</lg></b>
<lg>
<l>(locanavyatikara—lag‍naṃ tiryaṅ‌niṣaṇṇāyāḥ tasyāḥ trijaṭāvakṣasi ।</l>
<l>galitaṃ	kapolapreraṇapīḍyamānālakodgataṃ	bāṣpajalam ॥)</l>
</lg>
<p>yathā vā—(seba. 11.68)</p>
<b><lg>
<l>savvagga—ṇisaṇṇāe ṇīsesa—kkhavia—tivaliaṃ/bhaṃga—ṇirāo ।</l>
<l>tīse majjhapaeso thaṇajahaṇakarālio ṇa pāvai vasuhaṃ ॥ 116 ॥</l>
</lg></b>
<pb n="1489"/>
<lg>
<l>(sarvāṅganiṣaṇṇāyā	niśśeṣakṣapitatrivalibhaṅganirāyataḥ ।</l>
<l>tasyāḥ madhyapradeśaḥ stanajaghanakarālitaḥ na prāp‍noti vasudhām ॥)</l>
</lg>
<p>16. <b>avasthāntarāveśo</b> yathā—(seba. 11.106)</p>
<b><lg>
<l>to	aḍḍiapelibaṃdhaṇabhaṃguggamavisamakesavacchattaraṇe ।</l>
<l>paḍiā	rāmorattala—saaṇa—ṇirāsahiaā mahialucchiṃge ॥ 117 ॥</l>
</lg></b>
<lg>
<l>(tataḥ asthitaveṇībandhanabhaṅgod‍gamaviṣamakeśapratyāstaraṇe ।</l>
<l>patitā rāmoraḥsthalaśayananirāśahṛdayā	mahītalotsaṅge ॥)</l>
</lg>
<p>yathā vā—(seba. 11.65)</p>
<b><lg>
<l>to mucchiuṭhiāe kiṃ eaṃti gaaṇe disāsu a samaaṃ ।</l>
<l>suṇṇaparigholiratthaṃ jāaṃ mūḍhaparideviaṃ tīe muhaṃ ॥ 118 ॥</l>
</lg></b>
<lg>
<l>(tataḥ mūrchitotthitāyāḥ kimetaditi gagane diśāsu ca samakam ।</l>
<l>śūnyaparighūrṇanaśīlākṣaṃ jātaṃ mūḍhaparidevitaṃ tasyā mukham ॥)</l>
</lg>
<p>(<b>2. pratimukhasandhau karuṇasya vibhāvādayaḥ -16</b>)</p>
<p>1. <b>pratimukhasandhau paridevanaṃ</b> yathā—(raghu. 8.62)</p>
<b><lg>
<l>kusumaṃ	kṛtadohadastvayā	yadaśoko'yamudīrayiṣyati ।</l>
<l>alakābharaṇaṃ kathaṃ nu tat tava neṣyāmi nivāpamālyatām ॥ 119 ॥</l>
</lg></b>
<p>yathā vā—(kusaṃ. 4.22)</p>
<b><lg>
<l>kriyatāṃ kathamantyamaṇḍanaṃ paralokopagatasya te mayā ।</l>
<l>samameva gato'syatarkitā gatimaṅgena ca jīvitena ca ॥ 120 ॥</l>
</lg></b>
<p>2. <b>anuśocanaṃ</b> yathā—(kusaṃ. 4.12)</p>
<b><lg>
<l>nayanānyaruṇāni ghūrṇayan vacanāni skhalayan pade pade ।</l>
<l>asati tvayi vāruṇīmadaḥ pramadānāmadhunā viḍambanam ॥ 121 ॥</l>
</lg></b>
<p>yathā vā—(kusaṃ. 4.14)</p>
<b><lg>
<l>haritāruṇacārubandhanaḥ kalapuṃskokilaśabdasūcitaḥ ।</l>
<l>vada samprati kasya bāṇatāṃ navacūtaprasavo gamiṣyati ॥ 122 ॥</l>
</lg></b>
<p>3. <b>guṇasaṃsmaraṇaṃ</b> yathā—(kusaṃ. 4.23)</p>
<b><lg>
<l>ṛjutāṃ nayataḥ smarāmi te śaramutsaṅganiṣaṇṇadhanvanaḥ ।</l>
<l>madhunā saha saṃsthitāṃ kathāṃ nayanopāntavilokitaṃ mayi ॥ 123 ॥</l>
</lg></b>
<pb n="1490"/>
<p>yathā vā—(kusaṃ. 4.17)</p>
<b><lg>
<l>śirasā	praṇipatya yācitānyupagūḍhāni savepathūni ca ।</l>
<l>suratāni ca tāni te rahaḥ smara! sañcintya na śāntirasti me ॥ 124 ॥</l>
</lg></b>
<p>4. svabhāgyagarhaṇaṃ yathā—(seba. 11.76)</p>
<b><lg>
<l>virahammi tujjha dhariaṃ dacchāmi tumaṃ tti haajīviaṃ kaha vi mae ।</l>
<l>tīe sasi(eaṃ) meṃ diṭṭho phaliā vi maṇorahā ṇa pūrenti mahaṃ ॥ 125 ॥</l>
</lg></b>
<lg>
<l>(virahe tava dhṛtaṃ drakṣyāmi tvāṃmiti hatajīvitaṃ kathamapi mayā ।</l>
<l>tasyā evamasi me dṛṣṭaḥ phalitā api manorathāḥ na pūryante mama ॥)</l>
</lg>
<p>yathā vā—(seba. 11.77)</p>
<b><lg>
<l>puhaīe hohii paī bahupurisavivesacaṃcalā rāasirī ।</l>
<l>maṇe mahaṃ cia imaṃ ṇīsāmaṇṇaṃ uaṭṭhiaṃ vehavvaṃ ॥ 126 ॥</l>
</lg></b>
<lg>
<l>(pṛthivyāḥ bhaviṣyati patiḥ bahupuruṣaviśeṣacañcalā rājyaśrīḥ ।</l>
<l>manye mama eva idaṃ nissāmānyamupasthitaṃ vaidhavyam ॥)</l>
</lg>
<p>5. <b>vilāpo</b> yathā—(kusaṃ. 4.7)</p>
<b><lg>
<l>kṛtavānasi vipriyaṃ na me pratikūlaṃ ca mayā na te kṛtam ।</l>
<l>kimakāraṇameva darśanaṃ vilapantyai rataye na dīyate ॥ 127 ॥</l>
</lg></b>
<p>yathā vā—(raghu. 8.52)</p>
<b><lg>
<l>manasāpi na vipriyaṃ mayā kṛtapūrvaṃ tava kiṃ jahāsi mām ।</l>
<l>nanu śabdapatiḥ kṣiterahaṃ tvayi me bhāvanibandhanā ratiḥ ॥ 128 ॥</l>
</lg></b>
<p>6. pralāpo yathā—(kusaṃ. 4.9)</p>
<b><lg>
<l>hṛdaye vasasīti matpriyaṃ yadavocastadavaimi kaitavam ।</l>
<l>upacārapadaṃ na cedidaṃ tvamanaṅgaḥ kathamakṣatā ratiḥ ॥ 129 ॥</l>
</lg></b>
<p>yathā vā—(raghu. 8.49)</p>
<b><lg>
<l>dhruvamasmi śaṭhaḥ śucismite! viditaḥ kaitavavatsalastava ।</l>
<l>paralokamasannivṛttaye yadanāpṛcch‌ya	gatāsi	māmitaḥ ॥ 130 ॥</l>
</lg></b>
<p><b>7. pravilāpo</b> yathā—(raghu. 8.61)</p>
<b><lg>
<l>mithunaṃ parikalpitaṃ tvayā sahakāraḥ phalinī ca nanvimau ।</l>
<l>avidhāya	vivāhasaṃskriyāmanayorgamyata	ityasāmpratam ॥ 131 ॥</l>
</lg></b>
<pb n="1491"/>
<p>yathā vā—(raghu. 8.64)</p>
<b><lg><l>tava	niḥśvasitānuvādibhiḥ vakulairardhacitāṃ	samaṃ	mayā ।</l>
<l>asamāpya vilāsamekhalāṃ kimidaṃ kinnarakaṇṭhi! supyate ॥ 132 ॥</l></lg></b>
<p>8. vipralāpo yathā—(kusaṃ. 4.6)</p>
<b><lg><l>k‍va nu māṃ tvadadhīnajīvitāṃ vinikīrya kṣaṇabhinnasauhṛdaḥ ।</l>
<l>nalinīṃ	kṣatasetubandhano	jalasaṅghāta	ivāsi	vidrutaḥ ॥ 133 ॥</l></lg></b>
<p>yathā vā—(raghu. 8.65)</p>
<b><lg><l>samaduḥkhasukhaḥ sakhījanaḥ pratipaccandranibho'yamātmajaḥ ।</l>
<l>ahamekarasastathāpi	te	vyavasāyaḥ	pratipattiniṣṭhuraḥ ॥ 134 ॥</l></lg></b>
<p>9. <b>ātmanindā</b> yathā—(seba. 11.74)</p>
<b><lg><l>āvāabhaaaraṃ cia ṇa hoi dukkhassa dāruṇaṃ ṇivvahaṇaṃ ।</l>
<l>jaṃ mahilāvīhacchaṃ diṭhṭhaṃ sahiaṃ ca tuha mae avasāṇaṃ ॥ 135 ॥</l></lg></b>
<lg><l>{āpātabhayakarameva	na	bhavati	duḥkhasya	dāruṇaṃ	nirvahaṇam ।</l>
<l>yat mahilābībhatsaṃ d‍ṛṣṭaṃ soḍhaṃ ca (tava mayā avasānam) ॥}</l></lg>
<p>yathā vā—(seba. 11.102)</p>
<b><lg><l>sahiaṃ	rakkhasavasaī	diṭhṭhaṃ	tuha	taha	erisaṃ	avasāṇaṃ ।</l>
<l>ajja vi vaaṇijjahaaṃ dhūmāi via ṇa pajjalai me hiaaṃ ॥ 136 ॥</l></lg></b>
<lg><l>{soḍhaṃ	rākṣasavasatau	d‍ṛṣṭaṃ	tava	tataḥ	īd‍ṛśamavasānam ।</l>
<l>adyāpi vacanīyahataṃ dhūmāyate eva na prajvalati me hṛdayam ॥}*</l></lg>
<p>11. <b>jīvitajugupsā</b> yathā—(raghu. 8.50)</p>
<b><lg><l>dayitāṃ yadi tāvadanvagād vinivṛttaṃ kimidaṃ tayā vinā ।</l>
<l>sahatāṃ hatajīvitaṃ mayā prabalāmātmakṛtāṃ ca vedanām ॥ 137 ॥</l></lg></b>
<p>yathā vā—(seba. 11.79)</p>
<b><lg><l>sahio tujjha vioo raaṇiarīhi samaaṃ sahīhi va vutthaṃ ।</l>
<l>daṭṭhuṃ tumaṃ ti hontaṃ jai ettāhe vi jīviaṃ vialaṃtaṃ ॥ 138 ॥</l></lg></b>
<lg><l>(soḍhastava viyogaḥ rajanīcarībhiḥ samakaṃ sakhībhiriva vyuṣitam ।</l>
<l>draṣṭuṃ tvām iti abhaviṣyat yadi idānīm api jīvitaṃ vyagaliṣyat ॥)</l></lg>
<!-- NOTES pg=1491!-->
* ataḥ paraṃ hṛdayopalambhasya udāharaṇaṃ nāsti।
<pb n="1492"/>
<p>12. daivādhikāro yathā—(raghu. 8.44)</p>
<b><lg><l>kusumānyapi	gātrasaṅgamāt	prabhavantyāyurapohituṃ	yadi ।</l>
<l>na bhaviṣyati hanta sādhanaṃ kimivānyat prahariṣyato vidheḥ ॥ 139 ॥</l></lg></b>
<p>yathā vā—(kusaṃ. 4.31)</p>
<b><lg><l>vidhinā kṛtamardhavaiśasaṃ nanu māṃ kāmavadhe vimuñcatā ।</l>
<l>anaghāpi vanena(gajena) nirmite drumabhaṅge1 patanāya vallarī ॥ 140 ॥</l></lg></b>
<p>13. <b>śokonmādo</b> yathā—(kusaṃ. 4.18)</p>
<b><lg><l>racitaṃ yadi/rati—paṇḍita tvayā mama gātreṣu yadetadārtavam ।</l>
<l>dhriyate	kusumaprasādhanaṃ		tava	taccāruvapurna	d‍ṛśyate ॥ 141 ॥</l></lg></b>
<p>yathā vā—(kusaṃ. 4.16)</p>
<b><lg><l>pratipadya manoharaṃ vapuḥ punarapyādiśa tāvadutthitaḥ ।</l>
<l>ratidūtapadeṣu kokilāṃ madhurālāpanisargapaṇḍitām ॥ 142 ॥</l></lg></b>
<p>14. <b>duḥkhasambhedo</b> yathā—(kusaṃ. 4.11)</p>
<b><lg><l>madanena vinākṛtā ratiḥ kṣaṇamātraṃ kila jīvatīti me ।</l>
<l>vacanīyamupasthitaṃ	jane	ramaṇa!	tvāmanuyāmi	yadyapi ॥ 143 ॥</l></lg></b>
<p>yathā vā—(mavīca. 5.22)</p>
<b><lg><l>nyakkāro hṛdi vrajrakīla iva me tīvraḥ parispandate
ghorāndhe tamasīva majjati manaḥ sammīlitaṃ lajjayā ।</l>
<l>śokastātavipattijo dahati māṃ nāstyeva yasmin kriyā
marmāṇyeva punaśchinatti karuṇā sītāṃ varākīṃ prati ॥ 144 ॥</l></lg></b>
<p>15. <b>sahāyāpekṣaṇaṃ</b> yathā—(kusaṃ. 4.24)</p>
<b><lg><l>k‍va nu te hṛdayaṅgamaḥ sakhā kusumāyojitakārmuko madhuḥ ।</l>
<l>na khalūgraruṣā pinākinā2 gamitaḥ so'pi suhṛdgatāṃ gatim ॥ 145 ॥</l></lg></b>
<p>yathā vā—(kusaṃ. 4.28)</p>
<b><lg><l>ayi samprati dehi darśanaṃ smara! paryutsuka eṣa mādhavaḥ ।</l>
<l>pramadāsvanavasthitaṃ nṛṇāṃ na khalu prema calaṃ suhṛjjane ॥ 146 ॥</l></lg></b>
<!-- NOTES pg=1492!-->
1. vanena—bhaṅge=hi saṃśrayadrume gajabhagne'—kāgra. ādi।	2. kinā = kino rā.
<pb n="1493"/>
<p>16. sahāyānunītiryathā—(raghu. 14.42)</p>
<b><lg><l>tadeṣa sargaḥ karuṇārdracittaiḥ na me bhavadbhiḥ pratiṣedhanīyam ।</l>
<l>yadyarthitā nirhṛtavācyaśalyān prāṇān mayā dhārayatā ciraṃ vaḥ ॥ 147 ॥</l></lg></b>
<p>yathā vā—</p>
<b><lg><l>bāṣpāndhā na nirīkṣituṃ viṣahate d‍ṛṣṭiḥ puro vidviṣaḥ
sīdanneṣa ca kārmukapraṇayitāṃ dhatte na pāṇirmama ।</l>
<l>rundhe tīvraśucā manasyavasaraḥ krodhasya yātaḥ sakhe!
kṣantavyaṃ kṛpaṇo'nuyāmi dayitāmadhyastavairo'pyaham ॥ 148 ॥</l></lg></b>
<p>(<b>3. garbhasandhau karuṇasya vibhavādayaḥ — 16</b>)</p>
<p>1. garbhasandhau suhṛtparidevanaṃ yathā—(māmā. 9.8)</p>
<b><lg><l>na	yatra	pratyāśāmanupatati	no	vā	rahayati
pratikṣip‍taṃ cetaḥ praviśati ca mohāndhatamasam ।</l>
<l>akiñcitkurvāṇāḥ paśava iva tasyāṃ vayamaho
vidhāturvāmatvād	vipadi	parivartāmaha	ime ॥ 149 ॥</l></lg></b>
<p>yathā vā—(māmā. 9.8)</p>
<b><lg><l>suhṛdi	guṇanivāse	preyasi	prāṇanāthe
kathamiha	sahacaryā	krīḍanaprauḍhasakhye ।</l>
<l>priyajanavirahādhivyādhivegaṃ	dadhāne
hatahṛdaya! viśīrya	tvaṃ	dvidhā	na	prayāsi ॥ 150 ॥</l></lg></b>
<p>2. suhṛtpralāpo yathā—(māmā. 9. 23)</p>
<b><lg><l>akaruṇa! vitara smitojjvalāṃ d‍ṛśamatidāruṇa! dehi me giram ।</l>
<l>sahacaramanuraktacetasaṃ	priyamakaranda 1!	kathaṃ	na	manyase ॥ 151 ॥</l></lg></b>
<p>yathā vā—(māmā. 9.39)</p>
<b><lg><l>āpūrṇaśca	kalābhirinduramalo	yātaśca	rāhormukhaṃ
sañjātaśca	ghanāghano	jaladharaḥ	śīrṇaśca	vāyorjavāt ।</l>
<l>saṃvṛttaśca	phalegrahī	drumavaro	dagdhaśca	dāvāgninā
tvaṃ	cūḍāmaṇitāṃ	gataśca	jagataḥ	prāp‍taśca	mṛtyorvaśam ॥ 152 ॥</l></lg></b>
<!-- NOTES pg=1493!-->
1. priyamaka = priya maka॰jo.rā.
<pb n="1494"/>
<p>3. parijanānuśocanaṃ yathā—(tāva. 2.11)</p>
<b><lg><l>dhārāveśma vilokya dīnavadano bhrāntvā ca līlāgṛhā—
nniḥśvasyāyatamāśu	kesaralatāvīthīṣu	kṛtvā	d‍ṛśaḥ ।</l>
<l>kiṃ	me	pārśvamupaiṣi	putraka!	kṛtaiḥ	kiṃ	cāṭubhiḥ	krūrayā
mātrā tvaṃ parivarjitaḥ saha mayā yāntyātidīrghāṃ bhuvam ॥ 153 ॥</l></lg></b>
<p>yathā vā—(tāva. 2.23)</p>
<b><lg><l>kuravakatarurgāḍhāśleṣaṃ,	mukhāsavalālanaṃ
vakulaviṭapī,	raktāśokastathā	caraṇāhatim ।</l>
<l>tava sukṛtinaḥ	sambhāvyaite	prasādamahotsavā
nanu gatadaśāḥ	sarve sarvaḥ śaṭho na vayaṃ yathā ॥ 154 ॥</l></lg></b>
<p>4. parijanākrando yathā—(raghu. 8. 39)</p>
<b><lg><l>ubhayorapi	pārśvavartināṃ	tumulenārtaraveṇa	vejitāḥ ।</l>
<l>vihagāḥ kamalākarāśrayāḥ samaduḥkhā iva tatra cukruśuḥ ॥ 155 ॥</l></lg></b>
<p>yathā vā—(urāca. 1.28)</p>
<b><lg><l>athedaṃ	rakṣobhiḥ	kanakahariṇacchadmavidhinā
tathā	vṛttaṃ	pāpairvyathayati	yathā	kṣālitamapi ।</l>
<l>janasthāne	śūnye	vikalakaraṇairāryacaritai—
rapi grāvā rodityapi dalati vajrasya hṛdayam ॥ 156 ॥</l></lg></b>
<p>5. gurūparodanaṃ yathā—(nāgā. 5.12)</p>
<b><lg><l>cūḍāmaṇiṃ caraṇayormama pātayatā tvayā ।</l>
<l>lokāntaragatenāpi	nojjhito	vinayakramaḥ ॥ 157 ॥</l></lg></b>
<p>yathā vā—</p>
<b><lg><l>vivāhe	d‍ṛṣṭeyaṃ	sitakusumālyāmbaradharā
sanāthā	rāmeṇa	prathamavayasā	kāntavapuṣā ।</l>
<l>punaśśūnye'raṇye	pratibhayakare	bandhurahitā
vimuñcantī	prāṇānitaratanayaivādya	ca	mayā ॥ 158 ॥</l></lg></b>
<pb n="1495"/>
<p>6. <b>gurujanavilāpo</b> yathā—(māmā. 10.2)</p>
<b><lg>
<l>aniyataruditasmitaṃ	virājatkatipayakomaladantakuḍ‍malāgram ।</l>
<l>vadanakamalakaṃ śiśoḥ smarāmi skhaladasamañjitamañjujalpitaṃ te ॥ 159 ॥</l>
</lg></b>
<p>yathā vā—(māmā. 10.6)</p>
<b><lg>
<l>akāraṇasmeramanoharānanaḥ	śikhālamalāṭārpitagaurasarṣapaḥ ।</l>
<l>tavāṅkaśāyī parivṛttabhāgyayā mayā na dṛṣṭaḥ khalu sa stanandhayaḥ ॥ 160 ॥</l>
</lg></b>
<p>7. <b>sahāyākrandanaṃ</b> yathā—(kādakasā. 6.107)</p>
<b><lg>
<l>tato	bhag‍nagrīvaṃ	mukulitasitāpāṅganayanaṃ
prabhāṃ tanvīṃ dīnāmiva nidadhataṃ dikṣu daśanaiḥ ।</l>
<l>kṣitau viśrāntāṅgaṃ patitamimamālokya vivaśā
mahāśvetā sadyaḥ kathamapi na yāti sma dalaśaḥ ॥ 161 ॥</l>
</lg></b>
<p>yathā vā—(saka. 4.189)</p>
<b><lg>
<l>akṛtakabalārambhairvaktrairbhayasthagitekṣaṇāḥ
kimapi valitagrīvaṃ sthitvā muhurmṛgapaṅktayaḥ ।</l>
<l>gaganamasakṛt	paśyantyetāstathāśrughanairmukhai—
rnipatati yathā śrṛṅgāgrebhyo bhramannayanodakam ॥ 162 ॥</l>
</lg></b>
<p><b>8. sahāyābhyupapatti</b>ryathā—(kusaṃ. 4.25)</p>
<b><lg>
<l>atha taiḥ paridevitākṣaraiḥ hṛdaye digdhaśarairivārditam ।</l>
<l>ratimabhyupapattumādarān	madhurātmānamadarśayat puraḥ ॥ 163 ॥</l>
</lg></b>
<p>yathā vā—(raghu. 14.70)</p>
<b><lg>
<l>tāmabhyagacchad ruditānusārī kaviḥ kuśedhmāharaṇāya yātaḥ ।</l>
<l>niṣādaviddhāṇḍajadarśanotthaḥ ślokatvamāpadyata yasya śokaḥ ॥ 164 ॥</l>
</lg></b>
<p>9. <b>sahāyābhāṣaṇaṃ</b> yathā—(urāca. 3.30)</p>
<b><lg>
<l>idaṃ viśvaṃ pālyaṃ vidhivadabhiyuktena manasā
priyāśoko jīvaṃ kusumamiva gharmaḥ kalayati ।</l>
<l>svayaṃ kṛtvā tyāgaṃ vilapanavinodo'pyasulabha—
stadadyāpyucch‌vāso bhavatu nanu lābho hi ruditam ॥ 165 ॥</l>
</lg></b>
<pb n="1496"/>
<p>yathā vā—</p>
<b><lg>
<l>jāgarṣi	kāśmari!	niṣīdasi	kovidāra!
kutrāsi	vatsakṛtamāla!	tamāla!	paśya ।</l>
<l>kiṃ	sāmprataṃ	raghupateriti	viklavābhi—
ruktaṃ	drumaughamavalokya	vanasthalībhiḥ ॥ 166 ॥</l>
</lg></b>
<p>10. <b>sahāyāpraś‍no</b> yathā—(seba. 11.111)</p>
<b><lg>
<l>to tī/taṃ daṭṭhūṇa puṇo maraṇekkarasāe vāhiha—ṇīsāratthaṃ ।</l>
<l>āucchasu maṃ ti kaaṃ tiaḍā-gaa-loaṇāe dīṇapalaloiaṃ ॥ 167 ॥</l>
</lg></b>
<lg>
<l>(tataḥ	tad dṛṣṭvā punaḥ maraṇaikarasayā bāṣpanissārārtham ।</l>
<l>āpṛcchasva māmiti kṛtaṃ trijaṭāgatalocanayā dīnapralokitam ॥)</l>
</lg>
<p>yathā vā—(seba. 11.112)</p>
<b><lg>
<l>sahiammi	rāmavirahe	dūsahaṇijje	paḍicchie	vehavve ।</l>
<l>saasu	gaaṇehalahuaṃ	maha ṇillajjamaraṇaṃ imaṃ ti paruṇṇā ॥ 168 ॥</l>
</lg></b>
<lg>
<l>(soḍhe	rāmavirahe	dussahanīye	pratīṣṭe	vaidhavye ।</l>
<l>sahasva gatasnehalaghukaṃ mama nirlajjamaraṇamidamiti praruditā ॥)</l>
</lg>
<p>11. <b>sāhasāgraho</b> yathā—</p>
<b><lg>
<l>śūnyā	diśassapadi	vīkṣya	śucā	varākī
mṛtyormukhaṃ	viśati	pāśamayaṃ	nirāśā ।</l>
<l>etāvatha	sva—vadha—pātaka—dīrgharoṣā
mā	gaccha	śīghramabalāṃ	parirakṣa	yāvat? ॥ 169 ॥</l>
</lg></b>
<p>yathā vā—(urāca. 7.2)</p>
<b><lg>
<l>viśvambharātmajā devī rājñā tyaktā mahāvane ।</l>
<l>prāp‍taprasavamātmānaṃ	gaṅgādevyāṃ	vimuñcati ॥ 170 ॥</l>
</lg></b>
<p>12. <b>maraṇābhiniveśo</b> yathā—(kusaṃ. 4.10)</p>
<b><lg>
<l>paralokanavapravāsinaḥ	pratipadye	padavīmahaṃ	tava ।</l>
<l>vidhinā jana eṣa vañcitastvadadhīnaṃ khalu dehināṃ sukham ॥ 171 ॥</l>
</lg></b>
<p>yathā vā—(kusaṃ. 4.33)</p>
<pb n="1497"/>
<b><lg>
<l>śaśinā saha yāti kaumudī saha meghena taḍit pralīyate ।</l>
<l>pramadāḥ	pativartmagā	iti	pratipannaṃ	hi	vicetanairapi ॥ 172 ॥</l>
</lg></b>
<p>13. <b>samayābhyarthanaṃ</b> yathā—(kusaṃ. 4.32)</p>
<b><lg>
<l>tadidaṃ	kriyatāmanantaraṃ	bhavatā	bandhujanaprayojanam ।</l>
<l>aviṣahyaviyogavedanāṃ nanu māṃ prāpaya patyurantikam ॥ 173 ॥</l>
</lg></b>
<p>yathā vā—(kusaṃ. 4.35)</p>
<b><lg>
<l>kusumāstaraṇe sahāyatāṃ bahuśaḥ saumya! gatastvamāvayoḥ ।</l>
<l>kṛru samprati satvaraṃ mayā vinipātāñjaliyācitāṃ1 citām ॥ 174 ॥</l>
</lg></b>
<p>14. <b>sahāyaśikṣā</b> yathā—(kusaṃ. 4.36)</p>
<b><lg>
<l>tadanu	jvalanaṃ	madarpitaṃ	tvarayer	dakṣiṇavātavījanaiḥ ।</l>
<l>viditaṃ khalu te yathā smaraḥ kṣaṇamapyutsahate na māṃ vinā ॥ 175 ॥</l>
</lg></b>
<p>yathā vā—(kusaṃ. 4.38)</p>
<b><lg>
<l>paralokavidhau ca mādhava smaramuddiśya vilolapallavāḥ ।</l>
<l>nivapessahakāramañjarīṃ	priyacūtaprasavo hi te sakhā ॥ 176 ॥</l>
</lg></b>
<p>15. <b>maraṇopakramo</b> yathā—</p>
<b><lg>
<l>ratipatirabhūd yasmin vedhāḥ sudhāparamāṇubhi—
ryadiha ghaṭitaṃ yasyākāraṃ vilokya kṛtaḥ śaśī ।</l>
<l>vadanakamalaṃ	tatpaśyeyaṃ	sarojadṛśaḥ	puna—
rdahanabhavanaṃ	nirmāṇaṃ	me	tadeva	kariṣyasi ॥ 177 ॥</l>
</lg></b>
<p>yathā vā—</p>
<b><lg>
<l>haṃso vā cakravāko vā viśālākṣyānayā saha ।</l>
<l>bhaveyaṃ	mānuṣīgarbhe	mā	bhūjjanma	punarmama ॥ 178 ॥</l>
</lg></b>
<p>16. <b>maraṇādhyavasāyo</b> yathā—(seba. 11.115)</p>
<b><lg>
<l>aṇusoiuṃ ṇa icchai ṇa dei aṃgagmi sā parammi vi paharaṃ ।</l>
<l>bāhaṃ muai ṇa rudhai mariavve laddhapaccaaṃ se hiaaṃ ॥ 179 ॥</l>
</lg></b>
<lg>
<l>(anuśocituṃ na icchati na dadāti aṅge sā parāsminnapi prahāram ।</l>
<l>bāṣpaṃ	muñcati	na	ruṇaddhi	martavye	labdhapratyayaṃ	tasyāḥ	hṛdayam ॥)</l>
</lg>
<!-- NOTES pg=1497!-->
1. vini—citaḥ = 'praṇipātāñjaliyācitaś' kāgra.
<pb n="1498"/>
<p>yathā vā—(seba. 11.110)</p>
<b><lg>
<l>lakkhijjaṃtavisāā abbhahiummillaṇiccalaṭṭhiaṇaaṇā ।</l>
<l>rāmasirabaddhalakkhā dhuvvai vāheṇa se ṇa ruddhai diṭhṭhī ॥ 180 ॥</l>
</lg></b>
<lg>
<l>(lakṣyamāṇaviṣādā	abhyadhikonmīlitaniś‍calasthitanayanā ।</l>
<l>rāmaśirobaddhalakṣyā dhāvyate bāṣpeṇa tasyā na rudhyate d‍ṛṣṭiḥ ॥)</l>
</lg>
<p>(<b>4. vimarśasandhau karuṇasya vibhāvādayaḥ —16</b>)</p>
<p><b>1. vimarśasandhau samāśvāsanaṃ</b> yathā—(seba. 11.86)</p>
<b><lg>
<l>to vilaviaṇicchāmaṃ galaṃtahiaaparisuṇṇaloaṇajualaṃ ।</l>
<l>mahuraṃ āsāsaṃtī hatthuttāṇiamuhī haṇai taṃ tiaḍā ॥ 181 ॥</l>
</lg></b>
<lg>
<l>(tataḥ	vilapitaniśśyāmaṃ	galad‍dhṛdayapariśūnyalocanayugalam ।</l>
<l>madhuramāś‍vāsayantī	hastottānitamukhī	bhaṇati	tāṃ	trijaṭā ॥)</l>
</lg>
<p>yathā vā—(seba. 11.91)</p>
<b><lg>
<l>mā ruasu pusasu bāhaṃ avaāse kuṇasu sapariattamuhaṃ ।</l>
<l>saṃbharia virahadukkhaṃ rottavvaṃ te puṇo piasa vi aṃke ॥ 182 ॥</l>
</lg></b>
<lg>
<l>(mā rodīḥ proñcha bāṣpaṃ paśya kuru saṃparivṛttamukham ।</l>
<l>saṃsmṛtya virahaduḥkhaṃ roditavyaṃ te punaḥ priyasyāpyaṅke ॥)</l>
</lg>
<p>2. <b>uddharṣaṇaṃ</b> yathā—(seba. 11.92)</p>
<b><lg>
<l>airā daṃsihisi tumaṃ ciraviraholuggapaṃḍuramuhacchāaṃ ।</l>
<l>gaarosasuhāloaṃ ovāria—cāvaṇivvuaṃ dāsarahaṃ ॥ 183 ॥</l>
</lg></b>
<lg>
<l>(acirād drakṣyasi tvaṃ ciravirahāvarugṇapāṇḍuramukhacchāyam ।</l>
<l>gataroṣasukhālokamavatāritacāpanirvṛtaṃ	dāśarathim ॥)</l>
</lg>
<p>yathā vā—(seba. 11.124)</p>
<b><lg>
<l>airā e rahutaṇao taṇṇāaṃtaggahatthamauviapamahaṃ ।</l>
<l>moppia	vevaṃtaṃguligupphaṃtakkhittavisamabhāaṃ	veṇī ॥ 184 ॥</l>
</lg></b>
<lg>
<l>(acirāt te raghutanayaḥ ārdrīyamāṇā'grahasta—mṛdūkṛta—pakṣma ।</l>
<l>mokṣyati vepamānāṅguligupyamānotkṣip‍taviṣamabhāgāṃ veṇīm ॥)</l>
</lg>
<pb n="1499"/>
<p>3. <b>pratibodhanaṃ</b> yathā—(raghu. 8.83)</p>
<b><lg>
<l>tadalaṃ	tadapāyacintayā	vipadutpattimatāmupasthitā ।</l>
<l>vasudheyamavekṣyatāṃ tvayā vasumatyā hi nṛpāḥ kalatriṇaḥ ॥ 185 ॥</l>
</lg></b>
<p>yathā vā—(raghu. 8.85)</p>
<b><lg>
<l>rudatā kuta eva sā punarbhavatā nānumṛtāpi labhyate ।</l>
<l>paralokajuṣāṃ svakarmabhirgatayo bhinnapathā hi dehinām ॥ 186 ॥</l>
</lg></b>
<p>4. <b>utsāhanaṃ</b> yathā—(raghu. 8.84)</p>
<b><lg>
<l>udaye	madavācyamujjhatā	śrutamāviṣkṛtamātmanastvayā ।</l>
<l>manasastadupasthite jvare punaraklībatayā prakāśyatām ॥ 187 ॥</l>
</lg></b>
<p>yathā vā—(raghu. 8.90)</p>
<b><lg>
<l>na pṛthagjanavacchuco vaśaṃ vaśināmuttama! gantumarhasi ।</l>
<l>drumasānumatāṃ kimantaraṃ yadi vāyordvitaye'pi te calāḥ ॥ 188 ॥</l>
</lg></b>
<p>5. anukampanaṃ yathā—(raghu. 14.71)</p>
<b><lg>
<l>tamaśrunetrāvaraṇaṃ pramṛjya sītā vilāpād viratā vavande ।</l>
<l>tasyai munirdauhṛdaliṅgadarśī dāśvānapatyāśiṣa ityuvāca ॥ 189 ॥</l>
</lg></b>
<p>yathā vā—(raghu. 14.72)</p>
<b><lg>
<l>jāne visṛṣṭāṃ praṇidhānatastvāṃ mithyāpavādakṣubhitena bhartrā ।</l>
<l>tanmā vyathiṣṭhā viṣayāntarasthaṃ prāp‍tā'si vaidehi! piturniketam ॥ 190 ॥</l>
</lg></b>
<p>6. <b>vistrambhaṇaṃ</b> yathā—(raghu. 14.77)</p>
<b><lg>
<l>puṣpaṃ phalaṃ cārtavamāharantyo bījaṃ ca bāleyamakṛṣṭarohi ।</l>
<l>vinodayiṣyanti navābhiṣaṅgāmudāravāco munikanyakāstvām ॥ 191 ॥</l>
</lg></b>
<p>yathā vā—(raghu. 14.78)</p>
<b><lg>
<l>payoghaṭairāśramabālavṛkṣān	saṃvardhayantī	svabalānurūpaiḥ ।</l>
<l>asaṃśayaṃ prāk tanayopapattesstanandhayaprītimavāpsyasi tvam ॥ 192 ॥</l>
</lg></b>
<p>7. <b>pralobhanaṃ</b> yathā—(raghu. 14.75)</p>
<b><lg>
<l>tapasvisaṃsargavinītasattve tapovane vītabhayā vasāsmin ।</l>
<l>ito	bhaviṣyatyanaghaprasūterapatyasaṃskāramayo	vidhiste ॥ 193 ॥</l>
</lg></b>
<pb n="1500"/>
<p>yathā vā—(raghu. 14.76)</p>
<b><lg>
<l>aśūnyatīrāṃ munisanniveśaiḥ tamo'pahantrī tamasāṃ vigāhya ।</l>
<l>tatsaikatotsaṅgabalikriyābhiḥ sampatsyate te manasaḥ prasādaḥ ॥ 194 ॥</l>
</lg></b>
<p>8. <b>upapattidarśanaṃ</b> yathā—(seba. 11.90)</p>
<b><lg>
<l>māruamoḍiaviḍavaṃ miaṃka—kiraṇa—parimāsa—maulia—kamalaṃ ।
kaha	hoi	rāmamaraṇe	i	vicchāiaṃ	dasāṇaṇagharujjāṇam ॥ 195 ॥</l>
</lg></b>
<lg>
<l>(mārutamoṭitaviṭapaṃ	mṛgāṅkakiraṇaparimarṣamukulitakamalam ।</l>
<l>kathaṃ bhavati rāmamaraṇe iti vicchāyitaṃ daśānanagṛhodyānam ॥)</l>
</lg>
<p>yathā vā—(seba. 11.120)</p>
<b><lg>
<l>saalā ṇisāara—urīghara—parivāḍi—samaṇī—haria—ruṇṇaravā ।</l>
<l>ekkeṇa	kaā kaiṇā kaha hohi aṇaharakkhaso rahuvaho ॥ 196 ॥</l>
</lg></b>
<lg>
<l>(sakalā niśācara—purīgṛha—paripāṭi—samanirhrādita—ruditaravā ।</l>
<l>ekena	kṛtā	kapinā	kathaṃ	bhavati	anagharākṣasaḥ	raghuvadhaḥ ॥)</l>
</lg>
<p>9. <b>praśvāsanaṃ</b> yathā—(seba. 11.94)</p>
<b><lg>
<l>kiṃ va samāsasiavve mujjhasi dahavaaṇadappabhaṃgupphālaṃ ।</l>
<l>pecchaṃtī	pamaavaṇaṃ	rāmāṇattiara—pavaapavvaddhadumaṃ ॥ 197 ॥</l>
</lg></b>
<lg>
<l>(kimiva samāśvasitavye muhyasi daśavadanadarpabhaṅgotphālam ।</l>
<l>prekṣamāṇā	pramadāvanaṃ	rāmājñap‍tikaraplavagapraviddhadrumam ॥)</l>
</lg>
<p>yathā vā—(seba. 11.126)</p>
<b><lg>
<l>vālivahadiṭhṭhasāraṃ	ṇagalacchiasamuddadiṇṇathalavahaṃ ।</l>
<l>rohialaṃkāvalaaṃ mā lahuaṃ peccha rāhavassa bhuabalaṃ ॥ 198 ॥</l>
</lg></b>
<lg>
<l>(vālivadhadṛṣṭasāraṃ	nagalakṣitasamudradattasthalapatham ।</l>
<l>rodhitalaṅkāvalayaṃ mā laghukaṃ prekṣasva rāghavasya bhujabalam ॥)</l>
</lg>
<p>10. <b>satyāpanaṃ</b> yathā—(raghu. 14.73)</p>
<b><lg>
<l>utkhātalokatrayakaṇṭake'pi	satyapratijñe'pyavikatthane'pi ।</l>
<l>tvāṃ pratyakasmāt kaluṣapravṛtterastyeva manyurbharatāgraje me ॥ 199 ॥</l>
</lg></b>
<pb n="1501"/>
<p>yathā vā—(raghu. 14.74)</p>
<b><lg>
<l>tavendrakīrtiḥ śvaśuraḥ sakhā me satāṃ bhavocchedakaraḥ pitā te ।</l>
<l>dhuri sthitā tvaṃ patidevatānāṃ kiṃ tanna yenāsi mamānukampyā ॥ 200 ॥</l>
</lg></b>
<p>11. <b>pratyānayanaṃ/yanam</b> yathā—(seba. 11.96)</p>
<b><lg>
<l>taha taṃ si mohaṃ murcchāgamapaḍiaṇīsahavisaṇṇamuhī ।</l>
<l>rakkhasamāe tti phuḍaṃ jāṇaṃtī ju imaṃ ahaṃpi vimūḍā ॥ 201 ॥</l>
</lg></b>
<lg>
<l>(tathā tvamasi gatā mohaṃ mūrcchāgamapatitanissahaviṣaṇṇamukhī ।</l>
<l>rākṣasamāyā iti sphuṭaṃ jānatī yathā idamahamapi vimūḍhā ॥)</l>
</lg>
<p>yathā vā—(seba. 11.129)</p>
<b><lg>
<l>taṃ avalaṃbasu dhīraṃ saṃpai ṇāsau amaṃgalā jāā imāṃ ।</l>
<l>muṇiaparamatthalahuī avaīhia—ṇipphalā ṇisāaramāā ॥ 202 ॥</l>
</lg></b>
<lg>
<l>(tadavalambasva dhairyaṃ samprati naśyatu amaṅgalā jātā iyam ।</l>
<l>jñātaparamārthalaghvī	avadhīritaniṣphalā	niśācaramāyā ॥)</l>
</lg>
<p>12.<b>āpyāyanaṃ</b> yathā—(raghu. 14.79)</p>
<b><lg>
<l>anugraha—pratyabhinandinīṃ tāṃ vālmīkirādāya dayārdracetāḥ ।</l>
<l>sāyaṃ mṛgādhyāsitavedipārśvaṃ svamāśramaṃ śāntisukhaṃ nināya ॥ 203 ॥</l>
</lg></b>
<p>yathā vā—(raghu. 14.80)</p>
<b><lg>
<l>tāmarpayāmāsa ca śokadīnāṃ tadāgamaprītiṣu tāpasīṣu ।</l>
<l>nirviṣ‍ṭasārāṃ pitṛbhirhimāṃśorantyāṃ kalāṃ darśa ivauṣadhīṣu ॥ 204 ॥</l>
</lg></b>
<p>13. <b>tanmatavyākṣepo</b> yathā—(seba. 11.88)</p>
<b><lg>
<l>tihuaṇamūlāhāraṃ	visaṭhṭhamahiṃdaparimukkaūḍharaṇadhuraṃ ।</l>
<l>jāṇaṃtī kīsa kusaṃ tulesi sesapurisāṇumāṇeṇa paiṃ ॥ 205 ॥</l>
</lg></b>
<lg>
<l>(tribhuvanamūlādhāraṃ	visarpanmahendraparimuk‍tavyūḍharaṇadhuram ।</l>
<l>jānatī kasmāt kṛśaṃ tulayasi śeṣapuruṣānumānena patim ॥)</l>
</lg>
<p>yathā vā—(seba. 11.89)</p>
<b><lg>
<l>amiliasāarasalilā aṇahaṭhṭhiapavvaā aṇuvvattaalā ।</l>
<l>rāmassa chiṇṇapaḍiaṃ kaha pattiasi dharaṇī dharei tti siraṃ ॥ 206 ॥</l>
</lg></b>
<pb n="1502"/>
<lg>
<l>(amilitasāgarasalilā	anaghasthitaparvatā	anud‌vṛttatalā ।</l>
<l>rāmasya cchinnapatitaṃ kathaṃ pratyeṣi dharaṇī dhārayatīti śiraḥ ॥)</l>
</lg>
<p>14. <b>bhayopadarśanaṃ</b> yathā—(raghu. 8.86)</p>
<b><lg>
<l>apaśokamanāḥ kuṭumbinīmanugṛh‍ṇīṣva nivāpadattibhiḥ ।</l>
<l>svajanāśru kilātisambhṛtaṃ dahati pretamiti pracakṣate ॥ 207 ॥</l>
</lg></b>
<p>yathā vā—(seba. 11.122)</p>
<b><lg>
<l>uṭṭhesu	aṃasu	soaṃ	pusa	eaṃ	 vāhamailiaṃ	thaṇavaṭṭhaṃ ।</l>
<l>suṇasu suaṇe ṇa vaṭṭhai samarāhimuhe paimmi asuṇibāo ॥ 208 ॥</l>
</lg></b>
<lg>
<l>{uttiṣ‍ṭha antaya sokaṃ protrcha etad bāṣpamalinitaṃ stanapṛṣ‍ṭham ।</l>
<l>śrṛṇu	śakune	na	vartate	samarābhimukhe	patyau	aśrunipātaḥ ॥}</l>
</lg>
<p>15. <b>upālambhanaṃ</b> yathā—(seba. 11.97)</p>
<b><lg>
<l>miliaṇisāarapurao	suvelamalaaṃtarālaṇimmaviapahe ।</l>
<l>pelliatiuḍasihare ajja vi kiṃ tujjha rāhave aggahaṇaṃ ॥ 209 ॥</l>
</lg></b>
<lg>
<l>(militaniśācarapurataḥ	suvelamalayāntarālanirmāpitapathe ।</l>
<l>preritatrikūṭaśikhare adyāpi kiṃ tava rāghave agrahaṇam ॥)</l>
</lg>
<p>yathā vā—(seba. 11.123)</p>
<b><lg>
<l>mottūṇa	a	rahuṇāhaṃ	lajjāgamaseaviṃduiajjaṃtamuho ।</l>
<l>keṇa va aṇṇeṇa kao pāāraṃtariaṇivvaho ta(da)havaaṇo ॥ 210 ॥</l>
</lg></b>
<lg>
<l>(muktvā	ca	raghunāthaṃ	lajjāgamasvedabindukīryamāṇamukhaḥ ।</l>
<l>kena vā anyena kṛtaḥ prākārāntarita—niṣprabhaḥ daśavadanaḥ ॥)</l>
</lg>
<p>16. <b>pratikopo</b> yathā—(seba. 11.119)</p>
<b><lg>
<l>jāṇai seha/siṇeha bhaṇiaṃ mā raaṇiari tti me juuvvchasu vaaṇaṃ ।</l>
<l>ucchāṇavaṇammi vi jaṃ surahiṃ tī laāṇa gheppai kusumaṃ ॥ 211 ॥</l>
</lg></b>
<lg>
<l>(jānaki! snehabhaṇitaṃ mā rajanīcarīti me jugupsasva vacanam ।</l>
<l>udyānavane'pi yat surabhi iti latānāṃ gṛhyate kusumam ॥)</l>
</lg>
<p>yathā vā—(seba. 11.117)</p>
<b><lg>
<l>kiṃ va jiaṃtī sāme jai aliaṃ sahi ṇa o(ho)jja rāhavamaraṇaṃ ।</l>
<l>aṇahe uṇa rahuṇāhe tuha me maraṇavihuraṃ kilamai hiaaṃ ॥ 212 ॥</l>
</lg></b>
<pb n="1503"/>
<lg>
<l>(kiṃ vā jitaṃ śyāme! yadi alīkaṃ sakhi na bhaved rāghavamaraṇam ।</l>
<l>anaghe punā raghunāthe tava me maraṇavidhuraṃ klāmyati hṛdayam ॥)</l>
</lg>
<p>(<b>5. nirvahaṇasandhau karuṇasya vibhāvādayaḥ —16</b>)</p>
<p><b>1. nirvahaṇasandhau maraṇādhyavasāyavidravo</b> yathā—(kādakasā. 4.121)</p>
<b><lg>
<l>maraṇavyavasāyaniścalā kṛtavatyasmi	ca	saṃvidhānakam ।</l>
<l>niriyāya ca candramaṇḍalāt puruṣaḥ ko'pi himopamadyutiḥ ॥ 213 ॥</l>
</lg></b>
<p>yathā vā—(kusaṃ. 4.45)</p>
<b><lg>
<l>itthaṃ rateḥ kimapi bhūtamadṛśyarūpaṃ mandīcakāra maraṇavyavasāyabuddhim ।</l>
<l>tatpratyayāc‍ca kusumāyudhabandhurenāmāśvāsayat suracitārthapadairvacobhiḥ ॥ 214 ॥</l>
</lg></b>
<p><b>2. śokatiraskāro</b> yathā—(kādakasā. 4.123)</p>
<b><lg>
<l>virama	maraṇodyogādasmatpriyeṇa	tavāmunā
punarapi mahāśvete vatse bhaviṣyati saṅgamaḥ ।</l>
<l>iti giramimāṃ śrutvā tasmāt savismayakautukāt
kimidamiti taṃ tatrāpṛccham prasṛtya kapiñjalam ॥ 215 ॥</l>
</lg></b>
<p>yathā vā—(māmā. 9.55)</p>
<b><lg>
<l>astokavismayamapasmṛtapūrvavṛttamudbha‍ūtanūtanabhayajvarajarjharaṃ naḥ ।</l>
<l>ekakṣaṇatruṭitasaṅghaṭitapramodamānandaśokaśabavatvamupaiti cetaḥ ॥ 216 ॥</l>
</lg></b>
<p><b>3. śokalāghavaṃ</b> yathā—(urāca. 1.31)</p>
<b><lg>
<l>etasmin madakalamallikākṣapakṣavyādhūtasphuradurudaṇḍapuṇḍarīkāḥ ।</l>
<l>bāṣpāmbhaḥparipatanodgamāntarāle saṃdṛṣ‍ṭāḥ kuvalayino mayā vibhāgāḥ ॥ 217 ॥</l>
</lg></b>
<p>yathā vā—(urāca. 2.30)</p>
<b><lg>
<l>ete	te	kuhareṣu	gad‌gadanadad‌godāvarīvārayo
meghālambitameghanīlaśikharāḥ	kṣoṇībhṛto	dakṣiṇāḥ ।</l>
<l>anyonyapratighātasaṅkuladalatkallolakolāhalai—
ruttālāsta ime gabhīrapayasaḥ puṇyāḥ saritsaṅgamāḥ ॥ 218 ॥1‌</l>
</lg></b>
<!-- NOTES pg=1503!-->
1. ataḥ paraṃ śokavinodasya udāharaṇaṃ nopalabhyate
<pb n="1504"/>
<p><b>5. tapasyodyogo</b> yathā—(raghu. 14.66)</p>
<b><lg>
<l>sāhaṃ	tapassūryaniviṣ‍ṭadṛṣ‍ṭirūrdhvaṃ	pratīteścarituṃ	yatiṣye ।</l>
<l>tathā yathā me jananāntare'pi tvameva bhartā na ca viprayogaḥ ॥ 219 ॥</l>
</lg></b>
<p>yathā vā—(kādakasā. 4.125)</p>
<b><lg>
<l>paśyantyāṃ mayi te trayo'pi viviśuḥ śītatviṣo maṇḍalaṃ
tatsampratyayasaṃhṛtocitavidhiḥ sāsmi śritedaṃ vratam ।</l>
<l>tātenaitya tataḥ prabhṛtyahamihāsīnā na netuṃ gṛhān
yat‍nenāpi hi variteti suciraṃ sthitvā gataḥ svaṃ puram ॥ 220 ॥</l>
</lg></b>
<p><b>6. daivasampad‌yogo</b> yathā—</p>
<b><lg>
<l>dagdhaikena hanūmatā sakhi! yathā laṅkā yathāmbhonidhau
śailaiḥ seturakāri bhasmani hutaṃ nāgāsrabandho yathā ।</l>
<l>dvīpādanyapathānyato'pi niśayā nītāpi śalyauṣadhiḥ
diṣ‍ṭ‌yā jānaki! vardhase tava tathā jāto'nukūlo vidhiḥ ॥ 221 ॥</l>
</lg></b>
<p>yathā vā—(kādakasā. 8.68.)</p>
<b><lg>
<l>muneravabhṛthāvadhiḥ pituramuṣya siddhaḥ kratuḥ
kṛtastvamapi saṃsmṛtaḥ svatanuradya tacchāsanāt ।</l>
<l>tadujjhitamalīmasedṛśaśarīyogau	yuvāṃ
nijena	vapuṣādhunānubhavatāṃ priyāsaṅgamam ॥ 222 ॥</l>
</lg></b>
<p><b>7. trikāladṛśyadarśanaṃ</b> yathā—(māmā. 10.8)</p>
<b><lg>
<l>vyatikara iva bhīmastāmaso	vaidyutaśca
kṣaṇamupahṛtacakṣurvṛttiruddha‍ūya	śāntaḥ ।</l>
<l>kathamiha	na	vayasyastatkimetat‍kimanyad
vibhavati hi mahim‍nā svena yogīśvarīyam ॥ 223 ॥</l>
</lg></b>
<p>yathā vā—(urā. 3.18)</p>
<b><lg>
<l>asyāḥ paśya tadeva lambitavalīvinyāsamag‍nādharaṃ
jātaṃ saṅgalitadyuteḥ śaśabhṛtaḥ śobhopamānaṃ mukham ।</l>
<l>spaṣ‍ṭasthūlasirāstanurmadhurayā	kāntā	samunmīlitā
citraṃ vyomavilāsinī kathamiyaṃ jātā jarattāpasī ॥ 224 ॥</l>
</lg></b>
<pb n="1505"/>
<p><b>8. tadupadeśo</b> yathā—(urā. 3.20)</p>
<b><lg>
<l>bhrātrā	vittakalatrarājyaharaṇairnīto'tikaṣ‍ṭāṃ	daśā—
madhyāste girimṛśyamūkamadhunā sugrīvanāmā kapiḥ ।</l>
<l>taṃ kṛtvā tadarikṣayapraṇayinā mūlyena tasmāt priyā—
vārtāṃ prāpya kariṣyasi tribhuvanaṃ vikṣip‍tarakṣojvaram ॥ 225 ॥</l>
</lg></b>
<p>yathā vā—</p>
<b><lg>
<l>yasyāḥ pāṇiparigrahe sati punardevī kila prāpyate
daivādeva tadīritaṃ yadi sakhe! satyaṃ muneḥ syād vacaḥ ।</l>
<l>tadrakṣe	kimapatrapaḥ	kṛtamidaṃ	tatprāp‍tihetormayā
naitat sā hṛdaye kariṣyati yato devī dṛḍhaṃ kopanā ॥ 226 ॥</l>
</lg></b>
<p><b>9. sahāyatvāsvīkaraṇaṃ</b> yathā—(raghu. 12.58)</p>
<b><lg>
<l>sa hatvā vālinaṃ vīrastatpade cirakāṅ‌kṣite ।</l>
<l>dhātoḥ sthāna ivādeśaṃ sugrīvaṃ saṃn‍nyaveśayat ॥ 227 ॥</l>
</lg></b>
<p>yathā vā—(raghu. 12.69)</p>
<b><lg>
<l>tasmai	niśācaraiśvaryaṃ	pratiśuśrāva rāghavaḥ ।</l>
<l>kāle khalu sāmārabdhāḥ phalaṃ badh‍nanti nītayaḥ ॥ 228 ॥</l>
</lg></b>
<p><b>10. tadadhyavasāyo</b> yathā—(urā. 4.5)</p>
<b><lg>
<l>svāmī śokamayīṃ daśāmupagataḥ sītāpravṛttiṃ vinā
duṣprekṣā	jalabhāravāmanaghanacchannāśca	sarvā	diśaḥ ।</l>
<l>krūrāste piśitāśinaḥ prakṛtito naivāgato māruti—
rhā jātaṃ kimidaṃ visaṃsthulamaho pāpasya me sarvataḥ ॥ 229 ॥</l>
</lg></b>
<p>yathā vā—(urā. 4.7)</p>
<b><lg>
<l>bāṣpāmbhassthagitekṣaṇaṃ kṣaṇamasau mūrcchāvilup‍tavyatho
vinyasyorasi sambhramāt karatalaṃ bhrātrā yadāśvāsyate ।</l>
<l>tatrāśā māyi kāraṇaṃ na ca mayā klībena kiñcit kṛtaṃ
prāṇāstad vrajatāthavā nahi bhavedevaṃ prabhurvañcitaḥ ॥ 230 ॥</l>
</lg></b>
<p><b>11. pratyūhapraśamanaṃ</b> yathā—(śāku.7.32)</p>
<b><lg>
<l>śāpādasi pratihatā smṛtiloparūkṣe bhartaryapetatamasi prabhutā tavaiva ।</l>
<l>chāyā na mūrcchati malopahataprasāde śuddhe tu darpaṇatale sulabhāvakāśā ॥ 231 ॥</l>
</lg></b>
<pb n="1506"/>
<p>yathā vā—(kādakasā. 8.84)</p>
<b><lg><l>sā rakṣitā tanuriyaṃ tu tava priyeti śāpaḥ kṛśodari! virāmamavāpa pāpaḥ ।</l>
<l>adya prabhṛtyakhilameva hi candralokaṃ śādhi svapādakṛtamudramidaṃ jagacca ॥ 232 ॥</l></lg></b>
<p><b>12. pratyāśānubandho</b> yathā—(kādakasā. 4.119)</p>
<b><lg><l>kintu kleśāya yenāśāleśena hatajīvitam ।</l>
<l>rājaputra! bibharmīdaṃ tadāścaryaṃ vadāmi te ॥ 233 ॥</l></lg></b>
<p>yathā vā—(kādakasā. 7.92)</p>
<b><lg><l>divaseṣvatha	gacchatsu	nirvikāraśarīratām ।</l>
<l>candrapīḍasya paśyantī sthirāmāśāṃ babandha sā ॥ 234 ॥</l></lg></b>
<p><b>13. samayapratīkṣā</b> yathā—(ku.saṃ. 4.46)</p>
<b><lg><l>atha madanavadhūrupaplavāntaṃ vyasanakṛśā pratipālayāmbabhūva ।</l>
<l>śāśina iva divātanasya lekhā kiraṇaparikṣayadhūsarā pradoṣam ॥ 234 ॥</l></lg></b>
<p>yathā vā—(raghu. 8.92)</p>
<b><lg><l>tenāṣ‍ṭau parigamitāḥ samāḥ kathaṃcid bālatvādavitathasūnṛtena sūnoḥ ।</l>
<l>sādṛśyapratikṛtidarśanaiḥ priyāyāḥ svapneṣu kṣaṇikasamāgamotsavaiśca ॥ 236 ॥</l></lg></b>
<p><b>14. saṃvidhānakaprakāro</b> yathā—</p>
<b><lg><l>na jvālā na ca dahano na dhūmajālaṃ k‍vāka‍smātsikatilavedikānipātaḥ ।</l>
<l>svapno'yaṃ kimuta mahendrajālamāho māyā svit kimidamaho mahāvicitram ॥237 ॥</l></lg></b>
<p>yathā vā—(kādakasā. 8.80)</p>
<b><lg><l>candrapīḍaṃ sā ca jagrāha kaṇṭhe kaṇṭhasthānaṃ jīvitaṃ ca prapede ।</l>
<l>tenāpūrvāṃ sā samullāsa lakṣmīminduspṛṣ‍ṭā sindhuveleva bheje ॥ 238 ॥</l></lg></b>
<p><b>15. pratyujjīvanaṃ</b> yathā—</p>
<b><lg><l>atha sā pitṛnāthavartmanaḥ pratiyātā vanarmava bhāminī ।</l>
<l>dayitaṃ śayitaṃ mahītale dadhataṃ prāṇakalāmalokayat ॥ 239 ॥</l></lg></b>
<p>yathā vā—(kādakasā. 8.81)</p>
<b><lg><l>śilāśayyāṃ tyak‍tvā tadanu cirasup‍totthita iva
kṣaṇaṃ	sthitvā	jṛmbhālasavadanamunmīlya	nayane ।</l>
<l>tataścandrāpīḍaḥ	prahatamurajadhvānapaṭunā
svareṇa	svenaiva	smitamadhuramāha	priyatamām ॥ 240 ॥</l></lg></b>
<pb n="1507"/>
<p><b>16. punassamāgamo</b> yathā—(kādakasā. 8.87)</p>
<b><lg><l>śrutveti	tasya	gatamutsukatāṃ	gatā'sau
romāñcakañcukamakṛtrimamud‍vahantī	।</l>
<l>kādambarī	caraṇayornipapāta patyu—
rānandabāṣpakaṇaśīkaritekṣaṇaśrīḥ	॥ 241 ॥</l></lg></b>
<p>yathā vā—(kādakasā. 8.85)</p>
<b><lg><l>sakhyāḥ	patiṃ	pitṛtapobhiravāp‍tadivya—
jīvaṃ	kapiñjalakarārpitapāṇipadmam ।</l>
<l>manmaṇḍalādavatarantamakhaṇḍakānti—
māpāṇḍugaṇḍamavalokaya	puṇḍarīkam ॥ 242 ॥</l></lg></b>
<b><lg><l>iti pratiṣ‍ṭhāḥ karuṇāmalārciṣāmaśītiraṣ‍ṭau ca vikalpajātayaḥ ।</l>
<l>sahānubhāvairdviraśītisammitairupādhayo		dvādaśa	pañca	sandhayaḥ ॥ 243 ॥</l></lg></b>
<b><lg><l>tadetadābandhanamātmajanmano	nirīti	śrṛṅgārarasasya	jīvitam ।</l>
<l>parā ca kāṣ‍ṭhā praṇayasya jīvatā priyeṇa yat pretya punassamāgamaḥ ॥ 244 ॥</l></lg></b>
<b><lg><l>bhedāḥ pṛthakpṛthagamī prathamānurāgamānapravāsakaruṇātmani vipralambhe ।</l>
<l>uktā yathāmati mayānyadato'bhiyuktairyuktyānayaiva hi bahissthitamūhanīyam ॥ 245 ॥</l></lg></b>
<p><b>iti śrīmahārājādhirājaśrībhojadevaviracite śrṛṅgāraprakāśe
karuṇarasakaruṇavipralambhanirṇayo nāma</b></p>
<p><b>॥ dvātriṃśaḥ prakāśaḥ ॥ 32 ॥</b></p>
<lg><l>uhā	pativrataparāyaṇavallabheva
yātā tvayaiva vilayaṃ saha bhoja! rājan ।</l>
<l>yaḥ kāvyamādriyata yaś‍ca tadantaraṅga—
svārasyamāśrayata, so'tra na kaś‍cidanyaḥ ॥</l></lg>
<pb n="1508"/>
<p>atha</p>
<p><b>śrṛṅgāraprakāśe trayasriṃśaḥ prakāśaḥ</b></p>
<p>sambhogaprakāśaḥ</p>
<p>athāto vipralambhāpāditaprakarṣasampadaḥ sambhogasya svarūpamupadekṣyāmaḥ ।</p>
<p>(<b>saṅgamapadārthaḥ</b>)</p>
<p>kaḥ punarayaṃ saṅgamo nāma?</p>
<p><b>nanūktaṃ nāyakayoḥ pragasaṅgatayoḥ saṅgataviyuktayorvā mithassamāgame prāgutpannaḥ
tadānīntano vā ratyākhyaḥ sthāyī bhāvaḥ abhilaṣaṇīyāliṅganādīnāmavāp‍tau satyāṃ
samupajāyamānaiḥ	harṣa—dhṛti—smṛti—matibhiḥ	vyabhicāribhāvaiḥ	saṃsṛjyamānaḥ,
ṛtūdyānopagamanajalakrīḍā—krīḍāparvatopaveśa—prasādhanagrahaṇamadhupānendūdayādibhiruddīpana—
vibhāvairuddīpyamānaḥ savibhramabhrūkaṭākṣavikṣepālāpasambhramasmitādibhiranubhāvairabhivyajyamānaḥ
īpsitamāsādayan jihāsitaṃ jihānaḥ prāp‍taprāpyaprakarṣāvasthaḥ sambhogaśrṛṅgārākhyāṃ labhate ।</b></p>
<p>sa caturdhā—<b>'1. prathamānurāgānantaraḥ, 2. mānānantaraḥ,
3. pravāsānantaraḥ, 	4. karuṇānantaraḥ'</b> iti।1</p>
<p>saṃjñā tu naiṣā paribhāṣikyeva prakṛtipratyayopasargavibhāgakalpanāyāmanvarthatvasyāpi
vidyamānatvāt। tathāhi—</p>
<p>saṃkṣepa—saṅkara—sampūrṇatva—samyaktvadyotakasamupasargapūrvasya	pālanakauṭilyā—
bhyavahārānubhavakarmaṇo bhujeḥ bhāve kartaryakartari ca kārake saṃjñāyāṃ sarvakāleṣu ghañi
sambhoga' iti rūpaṃ bhavati ।</p>
<p><b>kaḥ punariha prakṛtyarthaḥ, ka upasargārthaḥ, kaḥ pratyayārthaḥ, ko vā
pratyayotpattikālaḥ iti?</b></p>
<p>ucyate—saṃjñāśabdānāṃ yathākathaṃcit vyutpattiriti darśane saṃjñānurodhādeva yo'rtho
yatropapadyate sa tatraiva vyavahriyata iti। tatra—</p>
<p><b>prakṛtyarthavibhāge</b> catvāro <b>dhātvarthāḥ</b> pālanādayaḥ। yathā—'pṛthivīṃ bhunakti rajā;
mūlāni vibhujati rathaḥ; odanaṃ bhu़ṅkte māṇavakaḥ; sukhamupabhuṅkte nāgarikaṃ iti ।'</p>
<!-- NOTES pg=1508!-->
1. dra. prathamānurāgānantaraḥ 34prakāśe; mānānantaraḥ, pravāsānantaraḥ karuṇānantaraś‍ca 35prakāśe।
<pb n="1509"/>
<p><b>catvāraścopasargārthāḥ</b> saṃkṣepādayaḥ। yathā— samprīyate kathā gāthakena, saṃsṛjyate
sūpo lavaṇena, saṃhriyate yāga upakaraṇaiḥ, samprayujyate dayitaḥ kāntayeti ।</p>
<p>pratyayārthavibhāgeṣu <b>punaraṣ‍ṭau pratyayārthāḥ</b>— 'bhāvo, hetuḥ, ṣaṭ ca kārakāṇi'। yathā
vilasanaṃ vilāsaḥ, viśataḥ1 prayuṅkta iti veśaḥ, sarati kālāntara iti sāraḥ,
prāsyate'sāviti prāsaḥ, dīryate ebhiriti dārāḥ, dāsantyasmā iti dāsāḥ,
upetyādhīyate'smādityupādhyāyaḥ, prasīdantyasminnayanamanāṃsīti prasādaḥ' ityaṣ‍ṭau ca ।</p>
<p><b>pratyayotpattikālā</b> bhūto, vartamāno, bhaviṣyan। avyakto bhūtaviśeṣo,
vartamānaviśeṣo, bhaviṣyad‌viśeṣo, vyaktaviśeṣa iti। yathā pāko'bhūt, pāko bhavati,
pako bhaviṣyati, pāko bhavet, pāko babhūva, pāko na bhavati, pāko bhavitā, pākastatra
bhūyāditi ।</p>
<p>athaiteṣāṃ mithaḥ samavāyopādānāpekṣitaprathamānurāgādyānantaryastiryagādisādhāraṇaḥ
sāmānyenaiva pālanasaṃkṣepādyarthaviṣayaḥ sambhogaśabdartho vivakṣyate। tathā caturṇāmapi
bhujyarthānāṃ caturṇāmapi samupasargārthānāṃ caturṣvapi prathamānurāgānantarādiṣu sambhogeṣu,
catasṛṣvapi sambhogāvasthāsu, sarvairapi pratyayārthairaviśeṣeṇa sārvakālikaḥ sambandho bhavati।
yathā punarapekṣitaprathamānurāgādyānantaryaṃ prakṛṣ‍ṭanāgarakādināyakaviṣayo yathāvasthamavasthāpita—
saṃkṣepādikramaḥ krameṇa pālanakauṭilyābhyavahārānubhavaśabdavācyaḥ sambhogaśabdārtho vivakṣyate
tathā yathākramaṃ caturṇāmapi bhujyarthānāṃ caturṇāmapi samupasargārthānāṃ, catasṛṣvapi
prathamānurāgānantarādiṣu catasṛṣvapi sambandhābhivyaktyanubandhaprakarṣasajñakasambhogāvasthāsu
caturṣvapi tadānantaryeṣu yathāyathamupasṛṣ‍ṭaprakṛtyarthaviśiṣ‍ṭaḥ pratyayārtho'bhiniviśata iti ।</p>
<p>tatra prathamapakṣe <b>sāmānye na sambhogārthavivakṣāyāma</b>navekṣitaprathamānurāgādyānantarya—
stiryagādisādhāraṇaḥ <b>pālanakauṭilyābhyavahārānubhavalakṣaṇo bhujyarthaḥ।</b> sopasarga—
pratyayārtho'bhyantarīkṛtabhūtādipratyayotpattikāla		upasargārthānupraviṣ‍ṭasambandhādicaturavastha
udāhriyate। tadyathā—(kusaṃ. 3.36—39)</p>
<b><lg><l>madhu dvirephaḥ kusumaikapātre papau priyāṃ tāmanuvartamānaḥ ।</l>
<l>śrṛṅgeṇa saṃsparśanimīlitākṣīṃ mṛgīmakaṇḍūyata kṛṣṇasāraḥ ॥ 1 ॥</l></lg></b>
<!-- NOTES pg=1509!-->
1. viśata iti rāghavo'pi
<pb n="1510"/>
<b><lg><l>dadau saraḥpaṅkajareṇugandhi gajāya gaṇḍūṣajalaṃ kareṇuḥ ।</l>
<l>athopabhuktena bisena jāyāṃ sambhāvayāmāsa rathāṅganāmā ॥ 2 ॥</l></lg></b>
<b><lg><l>gītāntareṣu	śramavārileśairīṣatsamucch‌vāsitapatraśobham ।</l>
<l>puṣpāsavāghūrṇitanetraśobhi	priyāmukhaṃ	kimpuruṣaś‍cucumba ॥ 3 ॥</l></lg></b>
<b><lg><l>samprāp‍tapuṣpastabakastanībhyaḥ	sphuratpravāloṣ‍ṭhamanoharābhyaḥ ।</l>
<l>latāvadhūbhyastaravo'pyavāpurvinamraśākhābhujabandhanāni	॥ 4 ॥</l></lg></b>
<p>atra ca priyānuvartanaviṣāṇakaṇḍūyanapānopacchandanasvād‌vāhāradānacumbanacāṭu—
pariṣvaṅgaprītidāyī	sarīsṛpamṛgapaśupakṣipumābhāsataruvad	viśeṣāṇāmaviśeṣeṇa
sarvasādhāraṇaprema<b>pālanārtho</b> gamyate। ayameva ca prayojyarañjanāya buddhipūrvakaṃ prayujyamānaḥ
<b>kauṭilyārtho</b>'pi prathate। svābhiprāyanivṛ(rvṛ)ttyarthamupakalpyamāno<b>'bhyavahārārthaḥ</b> sampadyate।
premapāravaśyāttu svayamupajāyamāno<b>'nubhavaśabdavācyo</b> bhavati ।</p>
<p>upasargo'pīha <b>pālanārthamu</b>pakalpyamāne <b>saṃkṣepārthamālambate।</b> saṃkṣepeṇa hyetāvāneva
<b>premapālanārtho</b> bhavati। prayojyarañjanāya buddhipūrvakaṃ prayujyamāne <b>saṅkarārthaḥ</b> spṛśati। ayaṃ
ceha buddhisaṅkaro yat prayojyāḥ kathamanurajyeranniti buddhayaḥ saṅkīryante।
svābhiprāyanivṛ(rvṛ)ttyarthaṃ pravartamāne <b>sampūrṇatvama</b>vagāhate। ayaṃ ceha sampūrṇatārtho
yadubhayeṣāmapīndriyāṇāmānukūlyeṣu (na) sveṣu sveṣu viṣayeṣu gardhātiśayāt pravṛttiḥ
premapāravaśyāt svayamupajāyamāne <b>samyaktvārthamā</b>bhiniviśate। idaṃ ca tatpremavṛtteḥ samyaktvaṃ
nāma	yeyamāliṅganādiṣvanupadeśapūrvikā	svābhāvikī	strīpuṃsayoranyonya—
manukūlābhyupapattiriti ।</p>
<p><b>1. prathamādiślokeṣu ca pālanādiniyamaḥ</b> 'madhu dvirepha' ityādi। idaṃ hi sā
premapālanopaniṣat, yad anyonyānupapattyā ekatra pānabhojanamānukūlyataśca paricaryoti।
tacca prathamaśloke sahacarīcittānuvṛttyā puṣpaikacaṣake madhu pibanmadhuvrataḥ pratyāyayati।
śrṛṅgakoṭikaṇḍūyanajanitasukhanimīlitalocanāṃ ca vāmalocanāmavagamya paricaryāyāma—
paryāp‍tatṛṣṇaḥ kṛṣṇasāro bodhayati ।</p>
<p><b>2.</b> atha <b>dvitīyaśloke kauṭilyaṃ,</b> tadyathā 'dadau saraḥpaṅkaje' tyādi। idaṃ ca tadrateḥ
svabhāvakuṭilatvamabhivyaktyavasthāyāmunmiṣati, yadevaṃ nāma premaparīkṣā pravartate yadyahaṃ te
<pb n="1511"/>
priyā tanmaducchiṣṭaṃ bhuṅkṣva, yadyahaṃ te dayitaḥ tad bhuktaśeṣamupabhuṅkṣveti ।
tayorekamāraṇyakasyāraṇyānāmaśeṣabhāgeṣu viśeṣasadma padmasaro'vagāhya viharato
hṛdayavallabhasya yūthādhipateranekapasya sarojareṇusamparkīpiñjaraṃ kaṣāyasurabhiśītalaṃ
purāṇamaireyānukāri vā gaṇḍūṣamarpayantī vāśitā śikṣayati । dvitīyamapi
dramiḍīdantadāritārdrakramukaphalapālikomalaṃ kaṣāyasvāduviśadamindukalākhaṇḍapāṇḍu—
ramṛṇālakabalāvaśeṣamātmanaḥ priyatamāyai prayacchan premavakraścakravāko'dhyāpayati ।</p>
<p>3. <b>tṛtīyaśloke abhyavahārārtho</b> yathā—'gītāntareṣu' ityādi । so'yaṃ raterabhyavahāro
nāma yeyamindriyāṇāṃ viṣayeṣu gardhātiśayāt pravṛttiḥ, sā ceha gītadhvanimanohare
harṣagadgadālāpe ca śramajalatuṣāraśītalakomalaparipāṇḍugaṇḍamaṇḍalābhoge ca madavaśa—
vighūrṇitanayanendīvare samullasatpatravallīviśeṣāharaṇe ca sudhāyamānoṣṭhapallavāsvāde
svāditamadhuviśeṣadhurakaṭukaṣāye ca svedapratyārdrīkṛtavicitrapatravarṇakod‌granthau puṣpāsava—
surabhivadanagandhavade	ca	sahacarīmukhendau	kimpuruṣeṇābhyanujñāyamānā
sarvendriyāhvādamājñāpayantī yathoktamarthaṃ jñāpayati ।</p>
<p>4. <b>caturthaśloke'nubhavārtho</b> yathā — 'samprāp‍tapuṣpe'tyādi । iyameva sā
rateranubhavaprakarṣasīmā yadāsāditaprakṛṣṭayauvanā yathoktaguṇavatī yuvatirunmiṣatsāttvika—
bhāvā svayaṅgraheṇa dayitamānandayati । tatra ca 'samprāptapuṣpastabakastanībhya' iti padena
upāruḍhayauvanatvaṃ lakṣayati । 'sphuratpravāloṣṭhamanoharābhya'	ityanena	ca
sāttvikāvirbhāvamabhidhatte । 'latāvadhūbhya' ityādikaṃ tu yathāvarṇitārthānukūlameveti ।</p>
<p>athaiteṣvevo<b>pasargārtha</b>saṃkṣepādayaḥ pratipādyante । teṣu —</p>
<p>1. <b>pālanasaṃkṣepo</b> yathā— 'madhu dvirepha' ityādi । idameva ca saṃkṣepeṇa pratipālanam,
yadicchānuvṛttyā sahapānamānukūlyena paricaryeti, tacceha pūrvottarārdhayorupalabhyata iti ।</p>
<p><b>pālanasaṅkaro</b> yathā—'dadau saraḥ paṅkaje'tyādi । sa cāyaṃ premapālane kāmavāmatāsaṅkaro,
yadanyathā loke prasiddhamanyathā prasādhyate । tadihobhayārdhayoḥ priyatamābhyāmucchiṣṭadānena
pratīyata iti ।1</p>
<p><b>pālane samyaktvaṃ</b> yathā—'samprāp‍tapuṣpe' tyādi । idaṃ ca tatpremapālane samyaktvaṃ
yo'yaṃ tyaktalajjāyā iva yoṣitaḥ svayaṃgrāheṇa pāṇigrahopagūhanaprakāreṣvabhiniveśaḥ । sa
<!-- NOTES pg=1511!-->
1. ataḥ paraṃ 'pālane sampūrṇatvaṃ' nāsti ।
<pb n="1512"/>
ceha latāvadhūnāṃ latoveṣṭitakavṛkṣādhirūḍhādyāliṅganaprakāravidhānenānumīyate । tatra ca lateva
sālaṃ veṣṭayantī cumbanārthinī yanmukhamavanamayenmandasītkṛtā tamāśritā vā kiñcid rāmaṇīyakaṃ
paś‍yet tat <b>latāveṣṭitakam</b> । caraṇena caraṇamākramya dvitīyenorudeśamākrāmayantī veṣṭayantī
vā	pṛṣṭhasaktaikabāhurdvitīyenāṃsamavanamayantī īṣatpratāśvasitakūjitā cumbanārthamevā—
dhiroḍhumicchediti <b>vṛkṣādhirūḍham</b> (kāmasū. 2.2)। stanābhyāmuraḥ praviś‍ya tatraiva
hāramāveśayediti <b>stanopagūḍham</b>। jaghanena jaghanamavapīḍya prakīryaṃmāṇakusumakeśahastā
cumbananakhadaśana— padaprayojanāyopari laṅghayet । <b>tajjaghanopagūhanamiti</b> । cumbanārthitvaṃ ceha
sphuratpravāloṣṭhatayānumīyate, stanabhārāropaṇaṃ sujātapuṣpastabakāvanamratvena । prakīryamāṇa—
kusumakeśapāśādikaṃ tu latāvadhūnāṃ svarūpameveti ।</p>
<p>2. <b>kauṭilye saṃkṣepo</b> yathā—'madhu dvirepha' ityādi । atra cāyaṃ premakuṭilatāsaṃkṣepo
lakṣyate । yatra yatra cañcarīkasahacarī madhu pipāsuḥ kusume paribhramati tatra
tatrāyamapanudannivaināmanupravartamānaḥ parihāseneva carati । sāraṅgo'pi manmathārtipravartitā—
bhimarśasparśasukhanimīlitākṣīṃ viṣāṇāgreṇa nakhamukheneva vallabhāmullikhan vikatthamānaḥ
kāmavāmatāṃ prakaṭayati ।</p>
<p><b>kauṭilye saṅkaro</b> yathā—<b>'dadau saraḥpaṅkaje'</b>tyādi । asyaivārthaḥ pālanasaṅkareṇaiva
vyākhyātaḥ । tatra hi pālanaṃ kauṭilyena saṅkīrṇam, iha tu kauṭilyaṃ pālaneneti । etāvāṃstu
viśeṣaḥ । pālayan śuci svādu viśadamaninditaṃ cedabhyavahariṣyāmīti manyamānaḥ
priyajanāya prayacchati । kevalaṃ kāmavāmatayā taduccheṣayati । kuṭilastu mā
bhūdaśucyasvādupicchilā vanyairapyanurāgaprabhraṃśa iti tadupaskāre viśeṣataḥ prayatamānaḥ
tathaivopapādayati ।</p>
<p><b>kauṭilye sampūrṇatvaṃ</b> yathā—<b>'gītāntare'</b>ṣvityādi । atra cāyaṃ kauṭilyasya
sampūrṇabhāvaḥ । yadā yadāsau gīteṣu prayogaviśeṣaṃ kartumabhilapati, tadā tadaiṣa tanmukhaṃ
cumban amuṣyāḥ premanigh‍no vigh‍namivācarati । sāpyāyāsādiva svinnakapolabhittiḥ,
puṣpāsavopayogaghūrṇite krudheva netre ghūrṇayantī viśeṣato'syāḥ antaḥ pramodamuddīpayati ।</p>
<p><b>kauṭilye samyaktvaṃ</b> yathā—<b>'samprāp‍tapuṣpe'</b>tyādi atra cedaṃ tat kauṭilyasya
samyaktvaṃ svayamavagatabhāvasyāpi niṣkāraṇadhairyāvalambinaḥ subhagamānino janasya
<pb n="1513"/>
priyatamāyāṃ	yoṣityupekṣā	nāma ।	sā	tviha	latāvadhūṣu	priyatamasvayaṅgrāhe
pallavādharasphuraṇaśākhābhujavinamanonnītabhāvāsvapi tarūṇāṃ matistanvyā tayānumīyate ।
tadupajñaṃ	caiṣa	laukikaḥ pravādaḥ, yaduta (gāsa. 4.4)</p>
<lg>
<l>(jaha jaha vāei pio taha taha ṇaccāmi caṃcale pimme)
vallī valei aṃgaṃ ,hāvathaddhe vi rukkhammi ।</l>
<l>(yathā yathā vādayati priyastathā tathā nṛtyāmi cañcale premṇi)
vallī	valayatyaṅgaṃ	svabhāvastabdhe'pi	vṛkṣe ॥ 5 ॥</l>
</lg>
<p>3. <b>abhyavahārasaṃkṣepo</b> yathā—<b>'madhu dvirepha'</b> ityādi । kaḥ punarihendriyābhyavahārasya
saṃkṣepārthaḥ	yeyaṃ	sannipatya	viṣayagrāhitvena	phalāvāp‍tikāriṇo	jihvātvagindriya—
yorabhīṣṭaviṣayāvāp‍tiḥ । dṛṣṭo ghrātaḥ śruto'pi vā padārthastāvanna svadate, yāvannāsvāditaḥ
spṛṣṭo vā bhavati । svādane'pyayaṃ viśeṣaḥ । yadidamanaṅgadīpanasya madhunaḥ pānaṃ, tasya cāyaṃ
sāro yadabhīṣṭatamayā sahaikapātre bhavati । evaṃ sparśane'pi etadeva tattvam । yaduta priyāṅgena
kenacit saṃspaṃrśaḥ, tasya cāyaṃ viśeṣo yaduttamāṅgena bhavati । tasya caiṣā cūlikā, yadeṣa
kaṇḍūyanavyājānnamannivaitāṃ bhūyo bhūyaḥ parāmṛśati ।</p>
<p><b>abhyavahārasaṅkaro</b> yathā—<b>'dadau	saraḥpaṅkaje'</b>tyādi । atredamevābhyavahārasya
saṅkīrṇatvam, yadanyopabhuktamanyenopabhujyate, tacceha pūrvārdhe strīprayuktaṃ vyaktameva pratīyata iti ।</p>
<p><b>abhyavahāre sampūrṇatvaṃ</b> yathā—<b>'gītāntareṣvi'</b>tyādi । atho punariyaṃ sampūrṇatārthaḥ,
mukhe hi cumbanamupakalpyamānamoṣṭhayoḥ kapolayornetrayośca sampūrṇaṃ bhavati । tacca
yathāyathoktaguṇayuktena mattakinnarīmukhe'nyāvayaveṣu niravakāśatvāt tatkāminaḥ kimpuruṣasya
sampūrṇatvaṃ vigāhate naivamanyatrānyasय़ prāyeṇa, yadāha—(māghaḥ 4.38)</p>
<b><lg>
<l>bimboṣṭhaṃ bahu manute turaṅgavaktraś‍cumbantaṃ mukhamiha kinnaraṃ priyāyāḥ ।</l>
<l>śliṣyantaṃ	muhuritaro'pi	tannijastrīmuttuṅgastanabharabhaṅgabhīrumadhyām ॥ 6 ॥</l></lg></b> iti ।
<p><b>abhyavahāre samyaktvaṃ</b> yathā—<b>'samprāp‍tapuṣpe'</b>tyādi । idamihendriyābhyavahārasya
samyaktvaṃ	nāma	yadayācitopanatamiṣṭavastu	svecchayopabhujyata	iti । tacceha
taruṇatarulatāvadhūpariṣvaṅgābhiyogavyatikareṇa sakalamavikalamevopalakṣyata iti ।</p>
<p>4. <b>anubhave saṃkṣepo</b> yathā —<b>'madhu dvirepha'</b> ityādi । ayaṃ ca saṃprāpyakāristana—
sparśanopakalpito'nubhavasaṃkṣepe viśeṣaḥ yadanunāthyātmano nāma vallabhaḥ priyatama iva pātre
<pb n="1514"/>
kausumaṃ madhu pibati, vallabhāpi prārthanācāṭukāreṇa preyasābhyarthyamāneva tatra tatra spṛś‍yamānā
sparśasukhāni vedayate, tacceha pūrvottarārdhayoḥ 1parārdhyarūpatayā nirūpyata iti ।</p>
<p><b>anubhave saṅkīrṇatvaṃ</b> yathā—<b>'dadau saraḥpaṅkaje'</b>tyādi । ihābhyavahārasyaiva
manasānusandhānamanubhavaḥ tasya cet saṅkīrṇatvaṃ yeyamanyā priyavadhūprayuktopacārānubhavarūpatā
priyaprasādīkṛtasyopabhuktahāryasambhāvanānubhavarūpatā ca pūrvottarārdhayorabhivyajyata iti ।</p>
<p><b>anubhave sampūrṇatvaṃ</b> yathā—<b>'gītāntare'</b>ṣvityādi । atra ceyamanubhavasya sampūrṇatā,
yadakālapuṣpākarāvatāre	puṣpitalatāgṛhopagatayā	puṣpāsavopayogamattayā
puṣpaśarapāravaś‍yapratītayā svalaṅgakṛtayā ca svādhīnapatikayā kinnarakāminyā evaṃ nāma
priyānurāgātiśayo bhūyata iti ।</p>
<p><b>anubhavasya samyaktvaṃ</b> yathā—<b>'saṃprāp‍tapuṣpe'</b>tyādi । atredamanubhavasya samyaktvaṃ,
yaduta dayitā nāyakasya ratābhyāsāt pariśramamupalabhya rāgasya cānupaśamamanumatānena
sāhāyyaṃ dadyāt, tatra ca prakīryamāṇakeśakusumāśvāsavicchinnahāsinī vaktrasaṃsargārthaṃ
stanābhyāmuraḥ praviś‍ya pīḍayantī punaḥ punarnayantī yāśceṣṭāḥ pūrvamasau darśitavāṃstā
eva pratikurvīta, pātitā pratipātayāmīti hasantī tarjayantī pratighnantī ca brūyāt,
punaśca vrīḍāṃ darśayet, śramaṃ, virāmābhīpsāṃ ceti ।' (kā. sū. 2.8) tacceha pūrvamadho
bhūtvānantaraparivartinībhiḥ keśāyamānaparimalākṛṣṭāli—paṭalābhiḥ sphuratpravāloṣṭha-
darśitoccha‍vasatkusumahāsābhiḥ	stabakapayodharabharapraveśapīḍitanamitakāntaśākhā—
bhujāntarābhiḥ	malayamārutāndolitacālitakomalaviṭapābhistraṃsamānakusumapālita—
cālitapatramarmarābhiḥ vātastaimityaniścalāniścalavasantavanalatāvadhūbhiḥ prayujyamānamakāṇḍa
eva	taruṇaprakāṇḍairamṛtarasavarṣāyamāṇamanubhūyata	iti ।	saiṣā	pālanakauṭilyābhya—
vahārānubhūtibhiḥ <b>'darśitā kālidāsena premaprasthānapaddhatiḥ</b> ।'</p>
<p>atha <b>dvitīyapakṣe viśeṣeṇa sambhogārthavivakṣāyāma</b>pekṣitaprathamānurāgādyānantaryaḥ
prakṛṣṭanāgarikādināyakaviṣayaḥ	pālanakauṭilyābhyavahārānubhavalakṣaṇopa<b>bhujyarthaḥ</b>
sopasargapratyayārtho'bhyantarīkṛtabhūtādipratyayotpattikālaḥ kālaviśeṣo'nupraviṣṭacaturavastha
udāhniyate ।</p>
<!-- NOTES pg=1514!-->
1. parārthyeti jo. rā.
<pb n="1515"/>
<p>tatra ca caturdhodāhṛtipravibhāgo bhavati—</p>
<p>1. prakṛtyarthaḥ, prakṛtyarthaviśeṣaṇaṃ ca,</p>
<p>2. pratyayārthaḥ, pratyayārthaviśeṣaṇaṃ ca,</p>
<p>3. prakṛtipratyayārthaḥ prakṛtipratyayārthaviśeṣaṇaṃ ca,</p>
<p>4. ānantaryārthaḥ, ānantaryārthaviśeṣaṇaṃ ceti । tatra—</p>
<p>prakṛtyarthavibhāge <b>prathamānurāgānantare	bhujiḥ	pālanārthaḥ</b> । <b>prakṛtyarthaviśeṣaṇaṃ
samupasargaḥ saṃkṣepārthaḥ</b>। tatra hi nāyakābhyāṃ parasparālambanavibhāvebhyaḥ samutpannā ratiḥ
saṃkṣip‍taireva	śayanopakramādibhirupacāraiḥ	vyalīkavipriyādiparihāraiśca	pālyate,	na
tatrāliṅganādīn samuccayena prayuñjīta । na ca prasahya kaścidācaret । 'kusumasadharmāṇo hi
yoṣitaḥ	sukumāropakramāḥ ।	tāstvanadhigataviśvāsaiḥ	prasabhamupakramyamāṇāḥ	satyaḥ
samprayogavidveṣiṇyo bhavanti ।' (māmā. 7. pṛ.174)
<b>taduktam</b>—(kāmasū. 3.2)</p>
<b><lg>
<l>sahasā	cāpyupakrāntā	bālā	cittamajānatā ।</l>
<l>puruṣadveṣiṇī vā svād viraktā vā tato'nyagā ॥ 7 ॥</l>
</lg></b>
<p><b>na caitāmupekṣeta</b>—(kāmasū. 3.2)</p>
<b><lg>
<l>atilajjānvitetyevaṃ	yastuṃ	kanyāmupekṣate ।</l>
<l>so'nabhiprāyavedīti	paśuvat	paribhūyate ॥ 8 ॥</l>
</lg></b>
<p>sarvā eva hi kanyāḥ puruṣeṇa prayujyamānamabhiyogaṃ viṣahante, kintu lajjayā
parilaghumiśrāmapi vācaṃ na miśrayanti । kiñca—(śā. 3.19 rū)</p>
<b><lg>
<l>apyautsukye mahati dayitaprārthanābhiḥ prayātāḥ
kāṅkṣantyo'pi vyatikarasukhaṃ kātarāḥ svāṅgadāne ।</l>
<l>ābadhyante na khalu madanenaiva labdhāspadatvā—
dābādhante	manasijamapi	kṣip‍takālāḥ	kumāryaḥ ॥ 9 ॥</l>
</lg></b>
<p>tatra ca—</p>
<b><lg>
<l>harati	ruciraṃ	gāḍhāśleṣe	yadaṅgakamākulā
sthagayati tathā yat pāṇibhyāṃ mukhaṃ paricumbitam ।</l>
<l>yadapi	bahuśaḥ	pṛṣṭā	kiñcid	bravītyaparisphuṭaṃ
ramayati	ratāntenaivāsau mano'bhinavā vadhūḥ ॥ 10 ॥</l>
</lg></b>
<pb n="1516"/>
<p><b>mānāntare bhujiḥ kauṭilyārthaḥ tadviśeṣakaḥ samupasargaḥ saṅkarārthaḥ ।</b> tatra hi
praṇipātopasāntvanādihṛdayākarṣaṇaprakārakauśalod‌grathite balavadutkaṇṭhāveśavaśavisūtrite vā
mānagranthāvamanthamunmiṣantī		tattad‌vāsanāviśeṣaśeṣānuvṛttyupajanitairvyalīkavipriyādi—
smaraṇaiḥ sapat‍nīnāmagrahaṇagotraskhalanādibhiśca pratihatā ratiḥ punaḥpunaḥ kuṭilatāmāpadyate ।
yadāha, <b>'śvasitakampitapayodharā sakaṣāyaireva vākyairnāyikā nāyakaṃ nistudantī śayanīyaṃ
gacchet । tatra cāliṅganādīnāmupālambhādibhiḥ saṅkīrṇaḥ prayogo bhavati ।'</b> yathā—</p>
<b><lg>
<l>muhuraviśadā vistrambhārdrāḥ muhurmuhurasthirāḥ
muhurasaralāḥ premaprahvā muhuḥ smṛtamanyavaḥ ।</l>
<l>vitathaśapathopālambhāṅkā muhuḥ kṛtasandhayaḥ
parivavṛdhire niṣparyantā mitho mithunoktayaḥ ॥ 11 ॥</l>
</lg></b>
<p>yadāpi kāryagauravād vyalīkamapyupalabhya nopālabhate tadāpi suprakāśa—
māśayakāluṣyoda‍bhūtanūtanākṛtibhājā	savyājākāragūhanopagūhanādayaḥ	saṅkīryante ।
ratiścāntaratiśayena kuṭalībhavati ।</p>
<b><lg>
<l>kathamapi kṛtapratyāpattau priye skhalitottare
virahakṛśayā kṛtvā vyājaṃ prakalpitamaśrutam ।</l>
<l>asahanasakhīśrotraprāp‍tipramodasasambhramaṃ
vivalitadṛśā śūnye gehe samucch‌vasitaṃ tataḥ ॥ 12 ॥ (amaru. 75)</l>
</lg></b>
<p><b>pravāsānantare bhujirabhyavahārārtha upasargaḥ sampūrṇārthaḥ</b> । tatra hi
cirakālamanubhogādatyantamupacite premarāśau ca cakṣurādīnāṃ sveṣu sveṣu viṣayeṣu
gardhātiśayāt sampūrṇa evābhyavahāro bhavati, samuc‍cayena cāliṅganādayaḥ prayujyante ।</p>
<b><lg>
<l>vasiṣṭhadhenoranuyāyinaṃ tamāvartamānaṃ vanitā vanāntāt ।</l>
<l>papau nimeṣālasapakṣmapaṅktirupoṣitābhyāmiva locanābhyām ॥ 13 ॥ (raghu. 2.19 )</l>
</lg></b>
<p>yathā ca—(megha. 109 )</p>
<b><lg>
<l>śāpānto me bhujagaśayanādutthite śārṅgapāṇau़
māsānanyān gamaya caturo locane mīlayitvā ।</l>
<l>paścādāvāṃ virahaguṇitaṃ taṃ tamātmābhilāṣaṃ
nirvekṣyāvaḥ pariṇataśarac‍candrikāsu kṣapāsu ॥ 14 ॥</l>
</lg></b>
<pb n="1517"/>
<p><b>karuṇānantaro dhāturanubhavārthaḥ upasargaśca samyaktvārthaḥ</b> । tatra hi taistairvyatīta—
saṃvidhānakaviśeṣaissamutpannaparamavistrambhatvānniṣprakampā ratiḥ paraṃ prakarṣamārohantī
samyaganubhūyate, yathā—</p>
<b><lg>
<l>mṛteti pretya saṅgaṃ tu yathā me maraṇaṃ matam ।</l>
<l>saiṣāvantī mayā labdhā kathamatraiva janmani ॥ 15 ॥ (kāvyāda. 2.280)</l>
</lg></b>
<p>yathā ca—(nāgā. 2.12)</p>
<b><lg>
<l>kaṇṭhe hāralatāyogye yena pāśastavārpitaḥ ।</l>
<l>gṛhītaḥ sāparādho'yaṃ mucyate sa kathaṃ karaḥ ॥ 16 ॥</l>
</lg></b>
<p>nanu cā'vasthāvaśādekaikasyāpi prathamānurāgānantarādeḥ sambhogasyāyamarthoṃ bhavati ।
prathamānantaro hi prathamaṃ ratirutpadyate । utpannā ca nāyakābhyāṃ priyācaraṇavipriyākaraṇābhyāṃ
pālyate । tatra ca saṃkṣip‍tānāmevāliṅganādīnāṃ vikalpataḥ prayogo bhavati । tataḥ premagateḥ
svabhākuṭilatvād dvitīyavasthāyāṃ ratiḥ kuṭilatāmālambate । saṅkīrṇāścānubhāvā bhavanti ।
tatrodbhūtāyāṃ kāmavāmatāyāṃ sulabhāmavamanyate durlabhāmākāṅgakṣatīti prāyovādāt paraṃ
prakarṣamārohantī ratistṛtīyāvasthāyāmabhyavahriyate samuc‍cayena cāliṅganādayaḥ prayujyante,
evaṃ	ca	sā	sampūrṇatvamāsādayati । caturthāvasthāyāṃ tu vistrambhotpatteḥ paraṃ
prakarṣamāpannānubhūyata eva । na tatropacāraḥ kaścidapyādriyate । evamasyāḥ samyaktvaṃ bhavati ।</p>
<p>evaṃ mānānantarādiṣvapi saṃkṣip‍tā pālyate । saṅkīrṇā kuṭilībhavati ।
sampūrṇābhyavahriyate; samyagbhūtānubhūyata iti । tataḥ kathamucyate, saṃkṣepapālanānupa—
sargadhātuprathamānurāgānantare, saṅkarakauṭilyārthau mānānantare, samyaktvānubhavārthau karuṇānantare
iti ?</p>
<p>ucyate । yadyapi saṃkṣepataḥ pālanamanyatrāpi bhavati, tathāpi yayā prathamānurāgānantare
mugdhāvadhūvistrambhaṇādau etadupayujyate naivamanyeṣu । yadyapi ca vāritavāmatvāt kāmasya
kaiṭilyamanyatrāpi jāyate, tathāpi yathā vyalīkapriyādismaraṇairmānānantare naivamanyeṣu,
abhyavahāro'pi yathāsvamindriyāṇāmubhayeṣāmapi viṣayeṣu gardhātiśayāt pravṛttiḥ, sa yathā
parasparamutkaṇṭhitayoḥ pravāsānantare sampūrṇo bhavati naivamanyeṣu । abhyavahārasyaiva tu
manasānusandhānamanubhavaḥ, yathā— 'samutpannaparamavistrambhayoḥ karuṇānantare samyagbhavati ।'
naivamanyeṣvityabhiprāyeṇoktam — yathākramaṃ caturṇāmapi dhātvarthānāṃ caturṇāmapi
copasargārthānāṃ caturṣvapi prathamānurāgānantarādiṣu sambhogeṣu sarvairapi pratyayārthaiḥ
<pb n="1518"/>
sārvakālikaḥ sambandho bhavatīti । kiñca,</p>
<b><lg>
<l>bahūnāṃ sambhave'rthānāṃ sarva evopakāriṇaḥ ।</l>
<l>saṃsarge kaścideṣāṃ tu prādhānyena pratīyate ॥ 17 ॥</l>
</lg></b>
<p>tena prathamānurāgānantarādiṣu dhātupasargārthasamplavastad‌vyavasthāyā na virudhyata iti ।</p>
<p>nanu ca bhuja pālanābhyavahārayoḥ, bhuji kauṭilya iti triṣvevārtheṣu bhujiḥ smaryate ।
sa kathamanubhavārtho'pi bhavatīti jñāyeta ?</p>
<p>ācāryapravṛttirjñāpayati, yadayaṃ 'bhujo'navana' (aṣṭā. 1.3.66) ityanavanārthe
vṛtterasyātmanepadaṃ nivartyānavanārthavṛtteryathāprāp‍tamubhayapadamevābhyanujānāti । tena manyāmahe,
sarveṣvayamavatyartheṣu vartata iti ।</p>
<p><b>ke punaravatyarthāḥ?</b></p>
<p>yeṣvataṃ gaṇa(dhātu?)kārāḥ paṭhanti, <b>'ava rakṣaṇagatikāntiprītitṛp‍tyavagamanapraveśa—
śravaṇasvāmyarthayācanakriyecchādīp‍tyavāp‍tyāliṅganahiṃsādānabhāgavṛddhiṣu'</b> (1.3.66 asū.) iti,
sa evamapi <b>bhujeranubhavārtha</b> iti ।</p>
<p>kuta etaducyate ?</p>
<p>ya eva te ṣoḍaśātyartharakṣaṇādayaḥ teṣāṃ <b>catvāraḥ pālanaṃ, catvāraḥ kauṭilyaṃ,
catvāro'bhyavahāraṃ, catvāronubhavama</b>bhiniviśanti । tatra—</p>
<p>rakṣaṇaṃ kriyecchāsvāmyarthaḥ prārthanamiti <b>pālane,</b></p>
<p>hiṃsādīp‍tinahanaṃ bhāvavṛddha iti <b>kauṭilye,</b></p>
<p>śravaṇamāliṅganaṃ prītistṛp‍tiriti <b>abhyavahāre,</b></p>
<p>avagamaḥ praveśo gatiravāp‍ta <b>ityanubhave'ntaḥ ṣoḍaśāpyavatyarthāścaturṣvapi bhujyartheṣu
pālanādiṣu samāviśanti ।</b> tathāhi—</p>
<p><b>labdhaparirakṣaṇaṃ, rakṣitavivardhanaṃ, vivṛddhopayogaḥ, alabdhapratīkṣā</b> ceti <b>pālanāni</b> ।</p>
<p>yathā— pṛthivīṃ pālayati, prajāḥ paripālayati, rājyamanupālayati, phalaṃ
pratipālayatīti । tāni ca 'rakṣaṇaṃ kriyecchā svāmyarthaḥ prārthanamityeva bhavanti । tathā
hi—'labdhā'vināśārthī rakṣati, rakṣitopacayārthī kartumabhilaṣati, yathāvadupayogārthī
svīkaroti, alabdhalābhārthī yācata' iti ।</p>
<p><b>vaiparītyaṃ, vaiyātyaṃ, vaidagdhyaṃ, vaicitryaṃ</b> ceti <b>kauṭilyāni</b> ।</p>
<pb n="1519"/>
<p>yathā— 'kuṭilaṃ daivaṃ, kuṭilā dāsī, kuṭila ālāpaḥ, kuṭilaṃ patramiti । etāni
ca hiṃsā, dīp‍tiḥ, nahanaṃ, bhāvavṛddhirityeva bhavanti । tathāhi— 'vaiparītyena hinasti,
vaiyānyena dīpyate, vaidagdhyena dahati, vaicitryeṇa bhāvaṃ vardhayatīti ।</p>
<p><b>śraddhānvitayornitāntamāsaktiraparyāp‍tatā kṛtārthatvamityabhyavahārārthāḥ ।</b></p>
<p>yathā— satṛṇamabhyavaharati, prasthamapaharati, sainyānyapaharati । ete ca śravaṇamāliṅganaṃ
prītistṛp‍tirityeva bhavanti । tathā hi— 'śraddhālu śrṛṇoti, āsaktimānāliṅgati,
aparyāp‍taḥ prīyate, kṛtārthastṛpyatīti ।</p>
<p><b>samyagjñānaṃ, kriyādhyavasāyaḥ, kāryānuṣṭhānaṃ; phalādhigamaścetyanubhāvāḥ ।</b></p>
<p>yathā— priyamanubhavati, priyārthamanubhavati, premānubhavati, premārthamanubhavatīti । ete
cāvagamapraveśagatyavyāp‍taya eva bhavanti । tathā hi— 'samyagjijñāsuravagacchati,
adhyavasāyārthī praviśati, anutiṣṭhāsuḥ kramate, phalādhigamārthī tamavāp‍notīti ।</p>
<p>caturṣu vā rakṣaṇādiṣu avatyartheṣu krameṇa vartamānāḥ pālanādayo vartante ।</p>
<p><b>nanu rakṣaṇaṃ tāvatpālanameva</b> 'rakṣa pālana' iti vacanāt । <b>kriyecchā kauṭilyaṃ</b>
kuṭilaṃ hi kṛtamidaṃ . . . te yathā— kṛtī kṛtahastaḥ kṛtāstraḥ kṛtānnamiti ।
<b>svāmyartho'bhyavahāraḥ</b> yato yaddadāti tadevāsya svamiṣyate । <b>yācitamanubhavaḥ</b> yācitaṃ
hyanu paścādbhavatīti prathamā āvṛttiḥ ।</p>
<p>evaṃ <b>hiṃsā pālanaṃ, dīp‍tiḥ, kauṭilyaṃ, dahanamabhyavahāraḥ, bhāvavṛddhiranubhava</b> iti ।</p>
<p>kathaṃ hiṃsā pālanam ?</p>
<p>vāmatvātkāmasya, kalaharūpaṃ suratamācakṣate ।</p>
<p>kathaṃ dīp‍tiḥ kauṭilyam ? kuṭilo loke dīp‍ta ityucyate, ṛtuḥ praśānta iti ।
kathaṃ dahanamabhyavahāraḥ ?</p>
<p>dahan loke'bhyavaharatītyucyate, yathā <b>'jagajjighatsantamivāntavahni'</b>—miti (māgha.) ।</p>
<p>kathaṃ vā vṛddhiranubhavaḥ? sākṣādanubhūyamānatvāditi dvitīyā āvṛttiḥ ।</p>
<p>eva śravaṇaṃ pālanamāliṅganaṃ ke . . prītirabhyavahārastṛp‍tiranubhava iti । pālayitā
hi śuśrūṣate, kuṭila āsaṅgaṃ karoti । abhyavajihīrṣuḥ prīyate, anububhūṣustṛpyatīti tṛtīyā
āvṛttiḥ ।</p>
<pb n="1520"/>
<p>evamavagamaḥ <b>pālanaṃ, praveśaḥ, kauṭilyaṃ, gatirabhyavahāra</b> iti । yato'vagacchet
pālayati, praveśakāmo kubjībhavati, antarākrāmannabhyavaharatīti, avāp‍nuvannanubhavatīti
caturthyāvṛttiḥ । yathā— caitadrakṣaṇādayaḥ pālanādīnāṃ viśeṣāstathā rakṣaṇādīnāmapi
nirodhādayaḥ sambhavanti । yathāg‍nermāṇavakaṃ rakṣatīti saṃkṣepasaṅkarādayaścopasargārthāḥ sarveṣvapi
pratyekamavagantavyā iti । evaṃ ca pālanādivadanubhavārtho'pi bhujeḥ siddho bhavati ।</p>
<p><b>bahvarthā api ca dhātavo bhavanti ।</b> tadyathā—</p>
<p><b>dhṛ</b> anavasthāne dṛṣṭaḥ, avasthāne'pi dṛṣṭa . . . . . . . . 1 'dhriyate yāvadeko'pi
ripustāvatkutaḥ sukhami'ti (māghe. 2.35)।</p>
<p><b>'yu'</b> miśraṇe dṛṣṭaḥ, amiśraṇe'pi dṛś‍yate । ayutasiddhānāmādhāryādhārabhūtānāṃ yaḥ
sambandha iha pratyayahetuḥ sa samavāya iti ।</p>
<p><b>jṝṣ</b> vayohānau dṛṣṭaḥ, stutāvapi dṛś‍yate, 'mūlājaritre rudrastavāna' iti ।</p>
<p><b>vapiḥ</b> karaṇe dṛṣṭaḥ, chedane'pi dṛś‍yate । 'anyante'sminnivapantu senā' iti ।</p>
<p><b>īḍa</b> stutau dṛṣṭaḥ, preraṇe'pi dṛś‍yate । 'vāyurvā iti varṣamīḍa' iti ।</p>
<p><b>karoti</b>bhūtaprādurbhāve dṛṣṭaḥ । tato'nyatrāpi dṛś‍yate । 'ghaṭe kuru kaṭe kuru aś‍mānamitaḥ</p>
<p>kuru pādau kuru pṛṣṭhaṃ kuru mā kuru udaraṃ s‍neho hīyata' iti । evaṃ
<b>bhujira</b>nubhavārtho'pi bhaviṣyati ।</p>
<p>ko vā na dhāturanubhavārthaḥ, yato vrajati pacatyāste śeta ityapyukta—
vrajyādayo'nubhūyanta iti pratīyante ।</p>
<p>kathaṃ bhujiravatyartha ityeva noktam, yathoktaḥ parasmaipadātmanepadaviprabhāgo yathā syāt,
avanātiriktāścārthā yathā pratīyeran ।</p>
<p>ke punaste ? pālanaṃ yataḥ <b>pāterṇici lugāgame</b> ca pālanamiti bhavati ।
avanamityavateḥ aṇyantasya ।</p>
<p>kathaṃ tarhi 'traiḍ pālane' 'rakṣa pālane' iti ?</p>
<p>k‍vacidayaṃ vivakṣitaṇyartho 'niyacchati, niyamayatī'tivat kartṛvyāpāramātraṃ bhūte ।
tatra hetuvyāpāravivakṣāyāṃ bhujiḥ pālanārtho bhavati । rakṣaṇādyavasthāviśeṣeṇa
kartṛvyāpāravivakṣāyāmapi pālanārtha eva । yadā tu rakṣaṇakriyecchā svāmyarthaḥ prārthaneṣu
rakṣaṇādiviśeṣeṇa vartate, tadā kartṛvyāpāramātravivakṣāyāmavanārtho bhavati ।</p>
<pb n="1521"/>
<p>evaṃ mūrtimatāṃ diṅ‌nimittakaḥ saṃsthānaviśeṣaḥ kauṭilyaṃ, tadupacārādamūrteṣvapi
vyavahriyate । tatra yathobhayarūpe bhujirvartate tadā kauṭilyārthaḥ । yadāpi hiṃsādiṣvapi
viśeṣeṇa tadāpi kauṭilyārtha eva । yadā tu hiṃsādīp‍tidahanabhāvavṛddhiṣu tad‌viśeṣeṣu
pātyapaharaṇātiprarocanādiṣu viśeṣeṇa vartate, tadā avanārtho bhavati । mukhena khādyādeḥ
koṣṭhāntaḥpraveśanamabhyavahāraḥ । sa upacārāc‍cakṣurādīnāṃ rūpādigrahaṇe'pi vartate । tatra yatra
bhujeraśitakhāditeṣu	vṛttistadāyamaṃbhyavahārārtho bhavati । <b>indriyārthasannikarṣotpannasya
jñānasukhaduḥkhādeḥ saṃvittiranubhavaḥ</b> । sa upacārādarthajñānādapi	vyapadiś‍yate । tatra
yadobhayarūpe'pi bhujervṛttistadāyamanubhavārtho bhavati । yadāpyavagamādiṣvaviśeṣeṇa vartate
tadāpyanubhavārtha eva । yadā tvavagamapraveśagatyavāp‍tiṣu tad‌viśeṣeṣu vāpi parāmarśādiṣu
viśeṣeṇāsya pravṛttistadāvanārtho bhavati ।</p>
<p>kathaṃ tarhi bhujiḥ pālanakauṭilyābhyavahārānubhaveṣviti paṭhyate ?</p>
<p>bhujyarthasya tantrāvāpaḥ <b>patravibhāgo</b> na syāt । dvividhaṃ hi sambhogaśāstraṃ
tantramāvāpaśca ।	tantryante	janyante	ratiprītiviśeṣā	yena	tat	<b>tantrama</b>bhyavahāraḥ ।
āsamantādavāpyante labhyante ratiprītiprakarṣahetava āliṅganādayo yena sa <b>āvāpaḥ</b> ।
pālanamanubhavakauṭilye ।	(te)	tvaniṣpāditatvādetayorevānupraviśataḥ । abhyavaharato
hyavaś‍yamanubhavo bhavati । pālyamānasya tu kauṭilyaṃ yadā anubhavo'pyabhyavahāra eva ।
yadāhārābhyavahārasyaiva manasānusandhānamanubhavaḥ ।</p>
<p>kathaṃ tarhyasau phalabhūto ratiprītiviśeṣāṇāmutpattiheturbhavati ?</p>
<p>labdhāsvādasya prītihetāvanenaiva pravartyamānatvāt । pāramparyeṇāpi ca kāraṇaṃ
kāraṇameva । uktaṃ ca—(vāyupurāṇe uttarakhaṇḍe 31.94)</p>
<b><lg>
<l>na jātu kāmaḥ kāmānāmupabhogena śāmyati ।</l>
<l>haviṣā kṛṣṇavartmeva bhūya evābhivardhate ॥ 18 ॥</l>
</lg></b>
<p>evaṃ kauṭilyamapi pālanameva ।</p>
<p>kathaṃ punaḥ kauṭilyaṃ pālanaṃ bhavati ?</p>
<p>yato <b>vaiparītyaṃ, vaipātyaṃ, vaidagdhyaṃ, vaicitryaṃ</b> ceti kauṭilyāni । tatra—</p>
<p>vāmaśīlatvāt kāmasya <b>vaiparītyenaiva</b> vardhate । tathā hi—'sulabhāmavamanyate
durlabhāmākāṅkṣati' (kāmasū. 5.1) iti prāyovādaḥ । kalaharūpaṃ ca suratamācakṣate ।</p>
<p><b>vaiyātyamapi</b> vardhayatyeva । yadāha—(māgha. 2.44)</p>
<pb n="1522"/>
<b><lg>
<l>anyadā bhūṣaṇaṃ puṃsāṃ śamo lajjeva yoṣitām ।</l>
<l>parākramaḥ	paribhave	vaiyātyaṃ	surateṣviva ॥ 19 ॥</l>
</lg></b>
<p><b>vaidagdhyāttu</b> rāgavṛddherhetureva, yadāha—'vaicakṣaṇyayuktaśca	gaṇikāstatkāminaśca
parasparasya prārthanīyā bhavanti । tena <b>vaicitryamapi</b> vyākhyātam । āha ca—bhavati hi
rāge'pi vaicitryāpekṣā, vaicitryeṇa ca parasparasya rāgo janayitavyaḥ । . . . anyeṣvapi
dhanurvedādiṣu vaicitryamapekṣate, kiṃ punarihe'ti (kāmasū.) । tadevaṃ 'bhuja pālanābhyavahārayoḥ
॰ ॰ ॰ anenaiva siddhe bhujeḥ kauṭilya ityapi vikaraṇānubandhopagrahādiprayojanārthameveti
pratipattavyam ।</p>
<p><b>kiṃ punaramīṣu sarveṣvapyartheṣu bhujeḥ prayogo dṛś‍yate</b> ? bāḍham, tatra—
<b>hetuvyāpārapālane</b> bhujiryathā—</p>
<b><lg>
<l>śatruṣaḍvargamutsṛjya	jāmadagnyo jitendriyaḥ ।</l>
<l>ambarīṣaśca nābhāgo bubhujāte ciraṃ mahīm ॥ 20 ॥</l>
</lg></b>
<p><b>rakṣaṇādyaviśeṣeṇe kartṛvyāpāro</b> yathā—(raghu. 18.4)</p>
<b><lg>
<l>pautraḥ kuśasyāpi kuśeśayākṣaḥ sasāgarāṃ sāgaradhīracittaḥ ।</l>
<l>ekātapatrāṃ	bhuvamekavīraḥ	purārgalādīrghabhujo	bubhoja ॥ 21 ॥</l>
</lg></b>
<p><b>avanaviśeṣeṣu rakṣaṇaṃ</b> yathā—(śāku. 2.16)</p>
<b><lg>
<l>naitac‍citraṃ	yadayamudadhiś‍yāmasīmāṃ	dharitrī—
mekaḥ	kṛts‍nāṃ	nagaraparighaprāṃśubāhurbhunakti ।</l>
<l>āśaṃsante surayuvatayaḥ saktavairā hi daityai—
rasyādhijye dhanuṣi vijayaṃ pauruhūte ca vajre ॥ 22 ॥</l>
</lg></b>
<p><b>kriyecchāyāṃ</b> yathā—(śāku. 5.19)</p>
<b><lg>
<l>idamupanatamevaṃ	rūpamakliṣṭakānti
prathamaparigṛhītaṃ	syānnavetyavyavasyan ।</l>
<l>bhramara	iva	vibhāte	kundamantastuṣāraṃ—
na	ca	khalu	paribhoktuṃ	naiva	śak‍nomi hātum ॥ 23 ॥</l>
</lg></b>
<p><b>svāmyarthe</b> yathā—</p>
<b><lg>
<l>vipulamatibhiḥ	kairapyetajjagajjanitaṃ	purā
vidhṛtamaparairdattaṃ	cānyairvijitya	tṛṇaṃ	yathā ।</l>
<l>iha	hi	bhuvanānyanye	dhīrāścaturdaśa	bhuñjate
katipayapurasvāmye	puṃsāṃ	ka	eṣa	madajvaraḥ ॥ 24 ॥</l>
</lg></b>
<pb n="1523"/>
<p><b>yācane</b> yathā—(raghu. 19.3)</p>
<b><lg>
<l>labdhapālanavidhau na tatsutaḥ khedamāpa guruṇā hi medinī ।</l>
<l>bhoktumeva bhujanirjitaśriyā na prasādhayitumasya kalpitā ॥ 25 ॥</l>
</lg></b>
<p><b>kauṭilye</b> yathā—(saka. 1.75)</p>
<b><lg>
<l>asminnīṣad‌valitaviṣamastokavicchinnabhug‍naḥ
kiñcillīnopacitavinataḥ	puñjitaścotthitaśca ।</l>
<l>dhūmodgārastaruṇamahiṣaskandhanīlo	davāg‍neḥ
svairaṃ sarpan sṛjati gagane gatvarān patrabhaṅgān ॥ 26 ॥</l>
</lg></b>
<p><b>hiṃsādyaviśeṣe</b> yathā—</p>
<b><lg>
<l>śliṣṭacandanaviśeṣakabhaktirbhraṣṭabhūṣaṇakadarthitamālyaḥ ।</l>
<l>sāparādha iva muṇḍanamāsīdātmanaiva sṛdṛśāmupabhogaḥ ॥ 27 ॥</l>
</lg></b>
<p><b>avanārtheṣu hiṃsāyāṃ</b> yathā—(raghu. 19.21)</p>
<b><lg>
<l>prātaretya	paribhogaśobhinā	darśanena	kṛtakhaṇḍanavyathaḥ ।</l>
<l>prāñjaliḥ praṇayinīṃ prasādayan so'dhunod grahaṇamantharaḥ punaḥ ॥ 28 ॥</l>
</lg></b>
<p><b>dīp‍tau</b> yathā—(raghu. 19.30)</p>
<b><lg>
<l>prekṣya	darpaṇatalasthamātmano	rājaveṣamatiśakraśobhinam ।</l>
<l>vipriyeṇa/pipriye na sa tathā yathā yuvā vyaktalakṣma paribhogamaṇḍanam ॥ 29 ॥</l>
</lg></b>
<p><b>dahane</b> yathā—</p>
<b><lg>
<l>ābaddhavraṇamindubimbaviśade	rādhākapolodare
daṃśaḥ kṛṣṇamahābhujaṅgajanito dīrghāṃ mudaṃ vaḥ kriyāt ।</l>
<l>yaṃ	dṛṣṭa‍vaiva	visūtrasandhibhirabhiglanaiḥ	kṣaṇādaṅgakai—
rāmuhyan viṣavaiśasīva dadṛśe sarvo'pi gopījanaḥ ॥ 30 ॥</l>
</lg></b>
<p><b>bhāvavṛddhau</b> yathā—</p>
<b><lg>
<l>mugdhe'smin pariṇāhini stanayuge muktākalāpo vaśāṃ/avaśo
diṣṭyā na smarati sma janmavasatiṃ kumbhasthalī—lālanaḥ ।</l>
<l>itthaṃ	kelibhujaṅganarmavacasā	sācismitajyots‍nayā
savrīḍaṃ	mukhamāvṛṇoti	sutanuścīnāṃśukasvacchayā ॥ 31 ॥</l>
</lg></b>
<pb n="1524"/>
<p><b>abhyavahāre</b> yathā—</p>
<b><lg>
<l>kiṃ	maurkhyamaśreyasi	kāryabuddhirjñānasya	kiṃ	lakṣaṇamapramādaḥ ।</l>
<l>ko'tyantabandhuḥ puruṣasya bandhuḥ kiṃ svādu bhuṅkte saha yat suhṛdbhiḥ ॥ 32 ॥</l>
</lg></b>
<p><b>śravaṇādyaviśeṣe</b> yathā—(śāku. 2.11)</p>
<b><lg>
<l>anaghrātaṃ	puṣpaṃ	kisalayamalūnaṃ	kararuhai—
ranāviddhaṃ	rat‍naṃ	madhu	navamanāsvāditarasam ।</l>
<l>akhaṇḍaṃ	puṇyānāṃ	phalamiva	ca	tadrūpamanaghaṃ
na jāne bhoktāraṃ kamiha samupasthāsyati vidhiḥ ॥ 33 ॥</l>
</lg></b>
<p><b>avanārtheṣu śravaṇo</b> yathā—</p>
<b><lg>
<l>vīṇayā na ninadena ca veṇoḥ kekayā ca kalakaṇṭhagirā ca ।</l>
<l>sītkutaiśca	bhaṇitaiśca	vadhūnāṃ	bhuñjate	śrutisukhāni yuvānaḥ ॥ 34 ॥</l>
</lg></b>
<p><b>āliṅgane</b> yathā—</p>
<b><lg>
<l>tattasya reje'rigadāsahiṣṇu vakṣaḥ priyāratyupabhogasākṣi ।</l>
<l>śilātalaṃ śrīmadiva dvipendradattābhighātollikhitaṃ mahāndreḥ ॥ 35 ॥</l>
</lg></b>
<p><b>prītau</b> yathā—</p>
<b><lg>
<l>digdantinaḥ śailataṭāyateṣu yeṣāṃ priyāliṅganalāliteṣu ।</l>
<l>yuddhāpadeśena bhavanti vakṣasvavāp‍tavaprapraṇayopabhogāḥ ॥ 36 ॥</l>
</lg></b>
<p><b>tṛp‍tau</b> yathā—</p>
<b><lg>
<l>jayati	yadupateranekakāntāstanaparibhogarasajñakaṇṭhamālam ।</l>
<l>muranarakagadābhighātabandhu pravisṛtakaustubharaśmiśobhi vakṣaḥ ॥ 37 ॥</l>
</lg></b>
<p><b>anubhave</b> yathā—</p>
<b><lg>
<l>guṇeṣu rāgo vyasaneṣvanādaro, ratiḥ sunīteṣu ca yasya bhūpateḥ ।</l>
<l>ciraṃ sa bhuṅkte calacāmarāṃśukāṃ sitātapatrābharaṇāṃ nṛpaśriyam ॥ 38 ॥</l>
</lg></b>
<p><b>avagamādyaviśeṣe</b> yathā—</p>
<b><lg>
<l>anyāṃ yuvatimagatvā subhaga! na vijñāyate viśeṣo'syāḥ ।</l>
<l>yena na bhuktaṃ nimbaṃ drākṣāguṇavit kathaṃ sa syāt ॥ 39 ॥</l>
</lg></b>
<pb n="1525"/>
<p><b>avanārtheṣvavagame</b> yathā—(raghu. 6.34)</p>
<b><lg>
<l>asau mahākālaniketanasya vasannadūre kila candramauleḥ ।</l>
<l>divāpi jālāntaracandrikāṇāṃ nārīsakhaḥ sparśasukhāni bhuṅkte1 ॥ 40 ॥</l>
</lg></b>
<p><b>praveśe</b> yathā—(raghu. 18.18)</p>
<b><lg>
<l>tamātmasampannamaninditātmā	kṛtvā	yuvānaṃ	yuvarājameva ।</l>
<l>sukhāni so'bhuṅkta sukhoparodhi vārtaṃ hi rājñāmavaruddhavṛttam ॥ 41 ॥</l>
</lg></b>
<p><b>gatau</b> yathā—(kusaṃ. 7.5)</p>
<b><lg>
<l>aṅkād yayāvaṅkamudīritāśīssā maṇḍanānmaṇḍanamanvabhuṅkta ।</l>
<l>sambandhabhinno'pi gireḥ kulasya s‍nehastadekāyatanaṃ jagāma ॥ 42 ॥</l>
</lg></b>
<p><b>aprāp‍tau</b> yathā—(kusaṃ. 1.43)</p>
<b><lg>
<l>candraṃ gatā padmaguṇānna bhuṅkte padmāśritā cāndramasīmabhikhyām ।</l>
<l>umāmukhaṃ tu pratipadya lolā dvisaṃśrayā prītimavāpa lakṣmīḥ ॥ 43 ॥</l>
</lg></b>
<p>evaṃ pālanādiviśeṣeṣvapi । tatra—</p>
<p><b>hetupālanaviśeṣopekṣaṇaṃ</b> yathā—(raghu. 12.18)</p>
<b><lg>
<l>sa visṛṣṭastathetyuktvā bhrātā(trā) naivāviśat puram ।</l>
<l>nandigrāmagatastasya	rājyaṃ	nyāsamivābhunak ॥ 44 ॥</l>
</lg></b>
<p><b>rakṣaṇādyaviśeṣaviśeṣe karagrahaṇaṃ</b> yathā—(raghu. 4.7)</p>
<b><lg>
<l>manuprabhṛtibhirmānyaiktārbhuktā	yadyapi	rājabhiḥ ।</l>
<l>tathāpyananyapūrveva tasminnāsīd vasundharā ॥ 45 ॥</l>
</lg></b>
<p><b>rakṣaṇaviśeṣe nirodho</b> yathā—</p>
<b><lg>
<l>akālasandhyāparibhogapāṇḍuraḥ	kṣapākṣayakṣāmakapolacandramāḥ ।</l>
<l>ratotsavāyāsaviśeṣaśobhino vadhūmukhasyānucakāra vibhramam ॥ 46 ॥</l>
</lg></b>
<p><b>kriyecchāviśeṣe'dhyāsanaṃ</b> yathā—(kusaṃ. 1.20)</p>
<b><lg>
<l>asūta sā nāgavadhūpabhogyaṃ mainākamambhonidhibaddhasarakhyam ।</l>
<l>kruddhe'pi pakṣacchidi	gotraśatrāvavedanājñaṃ	kuliśakṣatānām ॥ 47 ॥</l>
</lg></b>
<!-- NOTES pg=1525!-->
1. prasiddhastu pāṭhaḥ 'tamisrapakṣe'pi saha priyābhirjyots‍nāvato nirviśati pradoṣān' iti । uparyuktastu pāṭhaḥ
kālidāsagranthāvalī (1986) pādaṭippaṇe । 'sakhaḥ—khāni' = 'sukhasparśanakhāni' —jo.rā.
<pb n="1526"/>
<p><b>svāmyarthaviśeṣe dāsyaṃ</b> yathā—(raghu. 6.53)</p>
<b><lg>
<l>athāṅgadāśliṣṭabhujaṃ bhujiṣyā hemāṅgadaṃ nāma kaliṅganātham ।</l>
<l>āseduṣīṃ	sā	jitaśatrupakṣaṃ	bālāmabālendumukhī	babhāṣe ॥ 48 ॥</l>
</lg></b>
<p><b>yācanaviśeṣe'bhilakṣaṇaṃ</b> yathā—(raghu. 18.19)</p>
<b><lg>
<l>taṃ rāgabandheṣvavitṛṣṇameva bhogeṣu saubhāgyaviśeṣabhogyam ।</l>
<l>vilāsinīnāmaratikṣamāpi jarā vṛthāmatsariṇī jahāra ॥ 49 ॥</l>
</lg></b>
<p><b>prakaṭakauṭilyaviśeṣe valanaṃ</b> yathā—(vikra. 4.31)</p>
<b><lg>
<l>asyāntikamupayāntī śiśunā stanapāyinā mṛgī ruddhā ।</l>
<l>tāmayamananyadṛṣṭirbhug‍nagrīvo	vilokayati ॥ 50 ॥1</l>
</lg></b>
<p><b>gauṇakauṭilyaviśeṣe viśvasanaṃ</b> yathā—(saka. 5.499)</p>
<b><lg>
<l>pad‌bhyāmūruyugaṃ	vibhajya	bhujayormadhyaṃ	nipīḍyorasā
pārśvavabhyadhikaṃ	vidārya	nakharairdantairvilūyādharam ।</l>
<l>sup‍tānapyavabodhya	yuṣmadahitā	bhūyo'pi	bhuṅkte	vane
kiṃ kāntā surataiṣiṇī, na hi na hi vyāghrī karālānanā ॥ 51 ॥</l>
</lg></b>
<p><b>hiṃsāviśeṣe vaiparītyaṃ</b> yathā—</p>
<b><lg>
<l>daśanapadamatisphuṭaṃ vibhāti sphurati tanuḥ śramavārisiktamāsyam ।</l>
<l>avitathamabhidhatsva kāmini! tvāṃ kuṭilagatirnanu daṣṭavān bhujaṅgaḥ ॥ 52 ॥</l>
</lg></b>
<p><b>dīp‍tiviśeṣe vaiyātyaṃ</b> yathā—</p>
<b><lg>
<l>mahābhujaṅgaścaivaiṣa	śeṣādibhyo	viśiṣyate ।</l>
<l>paś‍yatyanyān daśatyanyānanyān jīvād vimuñcati ॥ 53 ॥</l>
</lg></b>
<p><b>dahanaviśeṣe vaidagdhyaṃ</b> yathā—(kusaṃ. 8.12)</p>
<b><lg>
<l>nīlakaṇṭhaparibhuktayauvanāṃ tāṃ vilokya jananī samāśvasīt ।</l>
<l>bhartṛvallabhatayā hi mānasīṃ māturasyati śucaṃ vadhūjanaḥ ॥ 54 ॥</l>
</lg></b>
<p><b>bhāvavṛttiviśeṣe vaicitryaṃ</b> yathā—(māgha. 11.5)</p>
<b><lg>
<l>vipulataranitambābhogaruddhe ramaṇyāḥ śayitumanadhigacchan jīviteśo'vakāśam ।</l>
<l>ratiparicayanaś‍yannaidratantra/ndraḥ kathacid gamayati śayanīye śarvarī kiṃ karotu ॥ 55 ॥</l>
</lg></b>
<!-- NOTES pg=1526!-->
1. atra rāghavaḥ 'ākaro mṛgyaḥ' iti ।
<pb n="1527"/>
<p><b>abhyavahāraviśeṣe phalavaiyadhikaraṇyaṃ</b> yathā—(māgha. 2.59)</p>
<b><lg>
<l>vijayastvayi	senāyāḥ	sākṣībhūte	ca	diś‍yatām ।</l>
<l>phalabhāji samakṣokte/samīkṣyok‍te buddherbhoga ivātmani ॥ 56 ॥</l>
</lg></b>
<p><b>gauṇo'bhyavahāraviśeṣe nidhuvanaṃ</b> yathā—(raghu. 19.16)</p>
<b><lg>
<l>tasya sāvaraṇadṛṣṭasandhayaḥ kāmyavastuṣu naveṣu saṅginaḥ ।</l>
<l>vallabhābhirupasṛtya cakrire sāmimuktaviṣayāḥ samāgamāḥ ॥ 57 ॥</l>
</lg></b>
<p><b>śravaṇaviṣaye ghrāṇadarśanaṃ</b> yathā—(māgha. 11.27)</p>
<b><lg>
<l>muditayuvamanaskāstulyameva pradoṣe mudamadadhuraharyaḥ/ dhurubhayyaḥ kalpitā bhūṣitāśca ।</l>
<l>parimalarucirābhirnyakkṛtāstu prabhāte yuvatibhirupabhogānnīrucaḥ puṣpamālāḥ ॥ 58 ॥</l>
</lg></b>
<p><b>āliṅganaviśeṣe cumbanaṃ</b> yathā—</p>
<b><lg>
<l>tāmbūlabahalaraktaḥ priyabhukto dhūsaraḥ saparyantaḥ ।</l>
<l>bālādharo'dhirohati kusumarucaṃ kāñcanārasya ॥ 59 ॥</l>
</lg></b>
<p><b>prītiviśeṣe prakārābhilaṣaṇaṃ</b> yathā—</p>
<b><lg>
<l>jananayanamadhuvratopabhogyā bhavatu vilāsini! te mukhāmbulakṣmīḥ (jaśrīḥ) ।</l>
<l>idamiha	dayitadvijadvayāhaṃ	daśanarucādharapallavaṃ	pidhehi ॥ 60 ॥</l>
</lg></b>
<p><b>prītiviśeṣe sarvendriyāpyāyanaṃ</b> yathā—</p>
<b><lg>
<l>kāntājanaṃ suratakhedanimīlitākṣaṃ saṃvāhituṃ samupayāniva mandamandam ।</l>
<l>harmyeṣu mālyamadirāparibhogagandhānāviścakāra rajanīparivṛttivāyuḥ ॥ 61 ॥</l>
</lg></b>
<p><b>anubhavaviśeṣe dṛṣṭiviṣayajñānaṃ</b> yathā—(raghu. 6.27)</p>
<b><lg>
<l>jagāda	caināmayamaṅganāthaḥ	surāṅganāprārthitayauvanaśrīḥ ।</l>
<l>vinītanāgaḥ kila sūtrakārairaindraṃ padaṃ bhūmigato niyuṅkte ॥ 62 ॥</l>
</lg></b>
<p><b>gauṇānubhavaviśeṣe pramāṇāntaragrahaṇaṃ</b> yathā—(kusaṃ. 8.11)</p>
<b><lg>
<l>darpaṇe	ca	paribhogadarśinī	pṛṣṭhataḥ	praṇayino	nipeduṣaḥ ।</l>
<l>vīkṣya bimbamanubimbamātmanaḥ kāni kāni na cakāra lajjayā ॥ 63 ॥</l>
</lg></b>
<p><b>avagamaviśeṣe'pi parāmarśo</b> yathā—(jāha. 16.42)</p>
<b><lg>
<l>madhukusumavilepanādibhāgagrahaṇanidarśitasauhṛdasya vṛttyā ।</l>
<l>ayamapi sakhi kiṃ svayaṃ vṛtaste priyaparibhogasukhasya saṃvibhāgaḥ ॥ 64 ॥</l>
</lg></b>
<pb n="1528"/>
<p><b>praveśaviśeṣe dharṣaṇaṃ</b> yathā—(kirātā. 8.57)</p>
<b><lg>
<l>saṅkrāntacandanarasāhitavarṇabhedaṃ	vicchinnabhūṣaṇamaṇiprakarāṃśucitram ।</l>
<l>baddhormi nākavanitāparibhuktamuktaṃ sindhorbabhāra salilaṃ śayanīyalakṣmīm ॥ 65 ॥</l>
</lg></b>
<p><b>gativiśeṣe niṣevaṇaṃ</b> yathā—(megha. 19)</p>
<b><lg>
<l>sthitvā	tasmin	vanacaravadhūbhuktakuñje	muhurtaṃ
toyotsargād drutataragatistatparaṃ vartma tīrṇaḥ ।</l>
<l>revāṃ	drakṣyasyupalaviṣame	vindhyapāde	viśīrṇāṃ
bhakticchedairiva	viracitāṃ	bhūtimaṅge gajasya ॥ 66 ॥</l>
</lg></b>
<p><b>avāp‍tiviśeṣe phalādhigamo</b> yathā—(kirātā. 7.27)</p>
<b><lg>
<l>sāmodāḥ kusumataruśriyo viviktā sampattiḥ kisalayaśālinī—latānām ।</l>
<l>sāphalyaṃ yayuramarāṅgnopabhuktāḥ sā lakṣmīrupakurute yayā pareṣām ॥ 67 ॥</l>
</lg></b>
<p>(<b>upasargārthaviśiṣṭaḥ</b> prakṛtyarthaḥ)</p>
<p><b>athehopasargārthāḥ saṃkṣepādaya</b> udāhriyante । teṣu—</p>
<p>1. <b>pālanasaṃkṣepo</b> yathā—</p>
<b><lg>
<l>anirdayopabhogyasya rūpasya mṛdunaḥ katham ।</l>
<l>dāruṇaṃ sakhi! te cetaḥ śirīṣasyeva bandhanam ॥ 68 ॥</l>
</lg></b>
<p><b>pālanasaṅkaro</b> yathā—(raghu. 15.1)</p>
<b><lg>
<l>kṛtasītāparityāgaḥ	sa	rat‍nākaramekhalām ।</l>
<l>bubhuje pṛthivīpālaḥ pṛthivīmeva kevalām ॥ 69 ॥</l>
</lg></b>
<p><b>pālane sampūrṇatvaṃ</b> yathā—(urāca. 2.1)</p>
<b><lg>
<l>yathecchābhogyaṃ	vo	vanamidamayaṃ	me	sudivasaḥ
satāṃ	sadbhiḥ	saṅgaḥ	kathamapi	hi	puṇyena	bhavati ।</l>
<l>tarucchāyā	toyaṃ	yadapi	tapasāṃ	yogyamaśanaṃ
phalaṃ	vā	mūlaṃ	vā	tadapi	na	parādhīnamiha	vaḥ ॥ 70 ॥</l>
</lg></b>
<p><b>pālane samyaktvaṃ</b> yathā—(raghu. 14.24)</p>
<b><lg>
<l>sa paurakāryāṇi vicintya kāle reme videhādhipaterduhitrā ।</l>
<l>upasthitaḥ cāru vapustadīyaṃ kṛtopabhogotsukayeva lakṣmyā ॥ 71 ॥</l>
</lg></b>
<pb n="1529"/>
<p><b>2. kauṭilyasaṃkṣepo</b> yathā—(sūmu. 240)</p>
<b><lg>
<l>lolāṃ dṛṣṭimitastato'pi bhajate sabhrūlatāvibhramā—
mābhug‍nena viceṣṭate valimatā madhyena kampastanī ।</l>
<l>hastāgraṃ	vidhunoti	pallavanibhaṃ	kiṅkārabhinnādharā
jāteyaṃ bhramarābhilaṅghanabhayād vādyaṃ vinā nartakī ॥ 72 ॥</l>
</lg></b>
<p><b>kauṭilyasaṅkīrṇatvaṃ</b> yathā—</p>
<b><lg>
<l>ātaṅkaśramasādhvasavyatikarotkampaḥ kathaṃ sahyatā—
maṅgairmugdhamadhūkapuṣparucibhirlāvaṇyasārairayam	।</l>
<l>unnaddhastanakumbhakuḍ‍malagurugrāsāvabhug‍nasya	te
madhyasya trivalītaraṅgakajuṣo bhaṅgaḥ priye mā ca bhūt ॥ 73 ॥</l>
</lg></b>
<p><b>kauṭilye sampūrṇatvaṃ</b> yathā—(māgha. 10.57)</p>
<b><lg>
<l>kāmināmasakalāni vibhug‍naiḥ svedavārimṛdubhiḥ karajāgraiḥ ।</l>
<l>akriyanta kaṭhineṣu kathañcit kāminīkucataṭeṣu padāni ॥ 74 ॥</l>
</lg></b>
<p><b>kauṭilye samyakatvaṃ</b> yathā—(kusaṃ. 8.49)</p>
<b><lg>
<l>nirvibhujya daśanacchadaṃ tato vāci bharturavadhīratāparā ।</l>
<l>śailarājatanayā samīpagāmālalāpa vijayāmahetukam ॥ 75 ॥</l>
</lg></b>
<p>3. <b>abhyavahāre saṃkṣepo</b> yathā—(kirātā. 10.22)</p>
<b><lg>
<l>vyathitamapi bhṛśaṃ mano harantī pariṇatajamburasopabhogahṛṣṭā ।</l>
<l>parabhṛtayuvatiḥ svanaṃ vicakre navanavayojitakaṇṭharāgaramyam ॥ 76 ॥</l>
</lg></b>
<p><b>abhyavahāre saṅkaro</b> yathā—(māgha. 5.28)</p>
<b><lg>
<l>sas‍nuḥ payaḥ papuranenijurambarāṇi jakṣurbisaṃ dhṛtavikāsivisaprasūnāḥ ।</l>
<l>sainyā	śriyāmanupabhoganirarthakatvadoṣapravādamamṛjan	vananim‍nagānām ॥ 77 ॥</l>
</lg></b>
<p><b>abhyavahāre sampūrṇatvaṃ</b> yathā—(kusaṃ. 8.64)</p>
<b><lg>
<l>paś‍ya pārvati! navenduraś‍mibhiḥ sāmibhinnatimiraṃ nabhassthalam ।</l>
<l>lakṣyate	dviradabhogadūṣitaṃ	samprasannamiva	mānasaṃ	saraḥ ॥ 78 ॥</l>
</lg></b>
<p><b>abhyavahāre samyaktvaṃ</b> yathā—</p>
<b><lg>
<l>śirasi dviṣatāṃ niveś‍ya pādaṃ yadanāyāsitakārmukaṃ narendraḥ ।</l>
<l>idamekapadena bhujyate	śrīratidāridrayamidaṃ tadāśritānām ॥ 79 ॥</l>
</lg></b>
<pb n="1530"/>
<p><b>4. anubhave saṃkṣepo</b> yathā—(māgha. 2.85)</p>
<b><lg>
<l>mṛdu vyavahitaṃ tejo bhoktumarthān prakalpate ।</l>
<l>pradīpaḥ	s‍nehamādatte	daśayābhyantarasthayā ॥ 80 ॥</l>
</lg></b>
<p><b>anubhave saṅkīrṇatvaṃ</b> yathā—(māgha. 5.39)</p>
<b><lg>
<l>saṃsarpibhiḥ payasi gairikareṇujālairambhojareṇu rajasāṅganiṣaṅgiṇā ca ।</l>
<l>kāmopabhogamanubhūya sarinmahebhāvanyonyavastuparivartamiva vyadhatta ॥ 81 ॥</l>
</lg></b>
<p><b>anubhave sampūrṇatvaṃ</b> yathā—(raghu. 19.28)</p>
<b><lg>
<l>darpaṇeṣu	paribhogadarśinīṃ	narmapūrvamanupṛṣṭhasaṃśrayaḥ ।</l>
<l>chāyayā smitamanojñayā vadhūṃ hrinimīlitamukhīṃ cakāra saḥ ॥ 82 ॥</l>
</lg></b>
<p><b>anubhave samyaktvaṃ</b> yathā—(raghu. 19.39)</p>
<b><lg>
<l>kārtike/kīṣu savitānaharmyabhāg yāminīṣu lalitāṅganāsakhaḥ ।</l>
<l>anvabhuṅkta surataśramāpahā meghamuktaviśadāśca candrikāḥ ॥ 83 ॥</l>
</lg></b>
<p><b>sākṣādupasargayoge saṃkṣepārtho</b> yathā—</p>
<b><lg>
<l>śirasyaho jāmbavatīkaragrahaḥ prakārasambhogasukhāmṛtadrave ।</l>
<l>mayā visṛṣṭānubhavatvavāritā vidhūnanādurlalitotsavaṅgamāḥ ॥ 84 ॥</l>
</lg></b>
<p><b>saṅkarārtho</b> yathā—(kirātā. 7.26)</p>
<b><lg>
<l>saṃkṣobhakṣamagahanāmathopagaṅgaṃ vibhrāṇāṃ jvalitamaṇīni saikatāni ।</l>
<l>adhyūṣuś‍cyutakusumācitāṃ sahāyāḥ vṛtrāreraviralaśāda‍valāṃ dharitrīm ॥ 85 ॥</l>
</lg></b>
<p><b>sampūrṇatārtho</b> yathā—(megha. 95)</p>
<b><lg>
<l>vāmaścāsyāḥ	kararuhapadairmucyamāno	madīyaiḥ
krīḍāyogaściraparicitaṃ	tyājito	daivagatyā ।</l>
<l>sambhogānte	mama	samucito	hastasaṃvāhanānāṃ
yāsyatyūruḥ	sarasakadalīstambhagauraścalatvam ॥ 86 ॥</l>
</lg></b>
<p><b>samyaktvārtho</b> yathā—(kirātā. 9.78)</p>
<b><lg>
<l>gatavati	nakharekhālakṣyamātaṅgarāge	samadadayitapītātāmrabimbādharoṣṭhyāḥ ।</l>
<l>virahavidhuramiṣṭā satsakhīvāṅganāyā hṛdayamavalalambe rātrisambhogalakṣmīḥ ॥ 87 ॥</l>
</lg></b>
<pb n="1531"/>
<p><b>adhikārārthayogo sambandhārtho</b> yathā—</p>
<b><lg><l>akāryoccāraṇe	mūkāḥ	paiśunyaparipanthini ।</l>
<l>vinivṛttānṛtapremāṃ	satyasambhogalālitām ॥ 88 ॥</l></lg></b>
<p><b>saṅgatārtho</b> yathā—</p>
<b><lg><l>kimavyāp‍taṃ	lakṣmyā	kimaśuci	kimāścaryarahitaṃ
kimasvacchaṃ vābdheḥ kimatha na hitaṃ vāsya jagataḥ ।</l>
<l>aho	naṣ‍ṭaupamyā	guṇakusumasambhogasubhagā
bhramatyanyā siddhā divi bhuvi ca kīrtirjalanidheḥ ॥ 89 ॥</l></lg></b>
<p><b>maryodārtho</b> yathā—</p>
<b><lg><l>revatīstanasambhogalālite	yasya	vakṣasi ।</l>
<l>muk‍tāmālāpadeśena	devyā	sthānamathāśritā ॥ 90 ॥</l></lg></b>
<p><b>abhividhyartho</b> yathā—</p>
<b><lg><l>bhujamudyamya dṛp‍tārivadhavidyāsu paṇḍitam ।</l>
<l>kāntākacagrahāmandaprītisambhogalālitam ॥ 91 ॥</l></lg></b> iti।
<p>evaṃ rakṣaṇanirodhādiṣu pālanāni copasargārtho yathālakṣaṇamudāhartavya iti।
so'ya<b>mupasargārthaviśiṣ‍ṭaḥ prakṛtyartha uktaḥ ।</b></p>
<p>(<b>upasargārthaviśiṣ‍ṭaḥ pratyayārthaḥ</b>)</p>
<p><b>athopasargārthaviśiṣ‍ṭa eva pratyayārtha</b> ucyate ।</p>
<p>(<b>nāyakabhedāḥ —16</b>)</p>
<p>tatra <b>saṃkṣepādyarthabhedataḥ</b> kaniṣ‍ṭhādayo <b>nāyakabhedā</b> bhavanti। tatra—</p>
<p><b>saṃkṣepataḥ</b> kaniṣ‍ṭhastāmasaḥ śaṭho dhīrapraśānta iti। teṣu—</p>
<p><b>1. arthaguṇasampadyogāt kaniṣ‍ṭhaḥ,</b> sa yathā—(gāsa. 3.38)</p>
<b><lg><l>vikkiṇai māhamāsammi pāmaro pāraṅi vailleṇa ।</l>
<l>ṇid‌dhūmamummure sāmalīā thaṇae ṇiacchaṃto ॥ 92 ॥</l></lg></b>
<lg><l>(vikrīṇīte māghamāse pāmaraḥ prāvarakaṃ balīvardena ।</l>
<l>nirdhūmamumurmure	śyāmalyāḥ	stanake	paśyan ॥)</l></lg>
<pb n="1532"/>
<p><b>2. mohādipradhānastāmasaḥ,</b> sa yathā—(gāsa. 950ve.)</p>
<b><lg><l>pupphavaiamhi bālaa mā dhivasu adīharāuso hosi ।</l>
<l>ajjaṃ cea marijjau miacchi kiṃ kālaharaṇeṇa ॥ 93 ॥</l></lg></b>
<lg><l>(puṣpavatyarima bālaka mā spṛśādīrghatarāyuṣyo bhavasi ।</l>
<l>adyaiva	mriyatāṃ	mṛgākṣi	kiṃ	kālaharaṇena ॥)</l></lg>
<p><b>3. pratikūlavṛttiḥ śaṭhaḥ,</b> sa yathā—</p>
<b><lg><l>gharasāmiasma vaṃccia—piāṇaṇā paḍai sahimuhe diṭṭhī ।</l>
<l>līlaṃ	bahuppaāraṃ	sā	hu	viārei	kāmassa ॥ 14 ॥</l></lg></b>
<lg><l>(gṛhasvāmino	vañcitapriyānanā	patati	sakhīmukhe	dṛṣ‍ṭiḥ ।</l>
<l>līlāṃ	bahuprakārāṃ	ko	vicārayati	kāmasya ॥)</l></lg>
<p><b>4. sattvodrekādupaśamādipradhāno dhīrapraśantaḥ,</b> yathā—</p>
<b><lg><l>atithibhirgatameva divāgatairapathikāgamanā ca niśīthinī ।</l>
<l>tadadhunā pratijāgṛhi putrakānpraviśa veśma kuṭumbini śemahe ॥ 95 ॥</l></lg></b>
<p>eteṣāṃ ca prayojanāni vaidagdhyāsahiṣṇutvādanārjavānatirāgācca <b>saṃkṣip‍ta eva
ratyupacāro</b> bhavati ।</p>
<p><b>saṅkarāna</b> madhyamaḥ sādhāraṇo dhṛṣ‍ṭo dhīrodātta iti। teṣu—</p>
<p><b>5. pādonaguṇasampadyogānmadhyamaḥ,</b> yathā—</p>
<b><lg><l>vrīhiḥ	stambakaraḥ	prabhūtapayasaḥ	pratyāgatā	dhenavaḥ
pratyujjīvitamikṣuṇā bhṛśamiti dhyāyannayet tānadhīḥ/apetānyadhīḥ ।</l>
<l>sāndro	śīrakuṭumbinīstanabharavyālup‍tagharmaklamo
deve	nīramudāramujjhati	sukhaṃ	śete	niśi	grāmaṇīḥ ॥ 96 ॥</l></lg></b>
<p><b>6. anekajātisādhāraṇaṃ</b> yathā—(māgha. 3.16)</p>
<b><lg><l>yāṃ yāṃ priyaḥ praikṣata kātarākṣīṃ sā sā hriyā namramukhī babhūva ।</l>
<l>niśśaṅkamanyāssamamāhiterṣyāstatrāntare	jaghnuramuṃ	kaṭākṣaiḥ ॥ 97 ॥</l></lg></b>
<p><b>7. prakāśavipriyo'pyavilakṣo dhṛṣ‍ṭaḥ,</b> yathā—(saka. 4.180, 5.372)</p>
<b><lg><l>śataṃ vārānuktaḥ priyasakhi! vacobhissuparuṣaiḥ
sahasasraṃ nirdhūtaḥ padanipatitaḥ pārṣṇihatibhiḥ।</l>
<l>kiyatkṛtvo baddhāḥ punariha na vedmi bhrukuṭayaḥ
tathāpi kliśnanmāṃ kṣaṇamapi na dhṛṣ‍ṭo viramati ॥ 98 ॥</l></lg></b>
<pb n="1533"/>
<p><b>8. ahaṅkārapradhāno dhīroddhato</b> yathā—(raghu. 7.67)</p>
<b><lg><l>itiḥ parānarbhakahāryaśastrān vaidehi paśyānumatā mayāsi ।</l>
<l>evaṃvidhenāhavaceṣ‍ṭitena tvaṃ prārthyase hastagatā mamaibhiḥ ॥ 99 ॥</l></lg></b>
<p>teṣāṃ ca prāyaḥ prayojanāntaravyāsaṅgādanyatrāpi cāsak‍tervyalīkāpahravasadahaṅkāritvācca
<b>saṅkīrṇa eva ratyupacāro</b> bhavati ।</p>
<p><b>sampūrṇatvād</b> asādhāraṇaḥ dhīralalita iti। teṣu—</p>
<p><b>9. ananyajānirasādhāraṇaḥ,</b> yathā—(urāca. 1.37)</p>
<b><lg><l>āvivāhasamayād gṛhe vane śaiśave tadanu yauvane punaḥ ।</l>
<l>svāpaheturanupāsito'nyathā	rāmabāhurupadhānameṣa te ॥ 100 ॥</l></lg></b>
<p><b>10. rajaḥpradhāno rājasaḥ</b> yathā—(vikra. 3.19)</p>
<b><lg><l>sāmantamaulimaṇirañjitaśāsanāṅkamekātapatramavanerna tathā prabhutvam ।</l>
<l>asyāssakhe! caraṇayoradhigamya samyagājñākaratvamahamadya yathā kṛtārthaḥ ॥ 101 ॥</l></lg></b>
<p><b>11. anyamanā api gauravāderanapahārī dakṣiṇo</b> yathā—(saka. 5.449)</p>
<b><lg><l>pratyagrojjhitagokulasya	śayanādutsvapnamūḍhasya	mā
mā gotraskhalanādupaitu yadi vā rādheti bhīroriti ।</l>
<l>rātrāvasvapato dine ca vijane lakṣmīti cābhyasyato
rādhāṃ saṃsmarataḥ kathaṃ ramayataḥ khedo hareḥ pātu vaḥ ॥ 102 ॥</l></lg></b>
<p><b>12. vilāsapradhāno dhīralalito</b> yathā—</p>
<b><lg><l>madhu ca vikasitotpalāvataṃsaṃ śaśikarapallavitaṃ ca harmyapṛṣ‍ṭham ।</l>
<l>madanajanitavibhramā ca kāntā sukhamidamarthavatāṃ vibhūtayo'nyāḥ ॥ 103 ॥</l></lg></b>
<p>eteṣāṃ ca prāyo'nanyacitatvena rāgabhūyiṣ‍ṭhatayā sthityanatikrameṇa vilāsitayā ca
<b>sampūrṇa eva ratyupacāro</b> bhavati ।</p>
<p><b>samyaktvād</b> uttamaḥ—'sa sāttviko'nukūlo dhīrodātta' iti। teṣu</p>
<p><b>13. sarvaguṇasampadyogāduttamo</b> yathā—(kusaṃ. 5.84)</p>
<b><lg><l>ito gamiṣyāmyathaveti vādinī cacāla sā ca stanabhinnavalkalā ।</l>
<l>svarūpamāsthāya ca tāṃ kṛtasmitaḥ samālalambe vṛṣarājaketanaḥ ॥ 104 ॥</l></lg></b>
<pb n="1534"/>
<p><b>14. satvapradhānaḥ sāttviko</b> yathā—(raghu. 13. 28)</p>
<b><lg><l>pūrvānubhūtaṃ smaratā ca rātrau kampottaraṃ bhīru! tavopagūḍham ।</l>
<l>guhāvisārīṇyativāhitāni mayā kathañcid ghanagarjitāni ॥ 104 ॥</l></lg></b>
<p><b>15. vaśaṃvado'nukūlo</b> yathā—(kusaṃ. 8.51)</p>
<b><lg><l>muñca kopamanimittakopane! sandhyayā praṇamito'hamanyathā ।</l>
<l>kiṃ na vetsi sahadharmacāriṇaś‍cakravākasamavṛttimātmanaḥ ॥ 106 ॥</l></lg></b>
<p><b>16. udāracarito dhīrodātto</b> yathā—(hanūmannāṭake 1.19)</p>
<b><lg><l>kapole	jānakyāḥ	karikalabhadantadyutimuṣi
smarasmeraṃ	gaṇḍoḍḍamarupulakaṃ	vaktrakamalam ।</l>
<l>muhaḥ	paśyañchṛṇvan	rajanicarasenākalakalaṃ
jaṭājūṭagranthiṃ	draḍhayati	raghūṇāṃ	parivṛḍhaḥ ॥ 107 ॥</l></lg></b>
<p>eteṣāṃ ca prāyaḥ samastaguṇasampadyogena mahāsattvatayā vaśaṃvadatvena atyudāratayā
ca samyageva ratyupacāro bhavati। te'mī saṅkṣepasaṅkarasampūrṇatvasamyaktvaiḥ pratyayārthaviśeṣaṇe
<b>ṣoḍaśanāyakaviśeṣā</b> bhavanti ।</p>
<p>(<b>upasargārthabhedeṣu nāyikābhedāḥ —32</b>)</p>
<p>tathaivameva <b>saṅkṣepādiṣūpasargārthabhedeṣu nāyikābhedāḥ</b> kaniṣ‍ṭhādayo gīyante। tatra—
<b>saṅkṣepe</b> kaniṣ‍ṭhā, mugdhā(apralagbhā), adhīrā, śāntā, anūḍhā, parakīyā,
abhisārikā, kalahāntariteti। tāsu —</p>
<p><b>1. arthaguṇasampadyoginī kaniṣ‍ṭhā</b> yathā—(saka. 5.377)</p>
<b><lg><l>taṃ kira khaṇā virajjasi taṃ kira uvahasāsi saalamahilāo ।</l>
<l>ehehi	vāravālii	aṃsū—mailaṃ	to	samuppusimo ॥ 105 ॥</l></lg></b>
<lg><l>(tvaṃ kila kṣaṇād virajyase tvaṃ kilopahasāsi sakalamahilāḥ ।</l>
<l>ehyehi vārapālike! aśru malinaṃ tat samutproñcchāmaḥ ॥)</l></lg>
<p><b>2. apragalbhā</b>(mugdhā) yathā—(raghu. 19.27)</p>
<b><lg><l>cumbane'pi parivartitādharaṃ hastarodhi raśanāvighaṭṭane ।</l>
<l>vighnitecchamapi tasya sarvato manmathendhanamabhūd vadhūratam ॥ 109 ॥</l></lg></b>
<pb n="1535"/>
<p><b>3. kālaharaṇāsahiṣṇuradhīrā</b> yathā—(gāsa. 5.65)</p>
<b><lg><l>pāapaḍaṇāṇaṃ	mud‌dhe!	rahasabalāmoḍicuṃbiavvāṇaṃ ।</l>
<l>daṃsaṇamettapasijjiri cukkāsi bahuāṇaṃ sokkhāṇaṃ ॥ 110 ॥</l></lg></b>
<lg><l>(pādapatanānāṃ	mugdhe!	rabhasabalātkāracumbitavyānām ।</l>
<l>darśanamātraprasādaśīle! cyutāsi bahukānāṃ sukhānām ॥)</l></lg>
<p><b>4. niraṅkārā śāntā</b> yathā—(vikra. 3.12)</p>
<b><lg><l>sitāṃśukā maṅgalamātrabhūṣaṇā viviktadūrvāṅkuralāñchitālakā ।</l>
<l>vratopavāsojjhitagarvavṛttinā	mama	prasannā	vapuṣaiva	lakṣyate ॥ 111 ॥</l></lg></b>
<p><b>5. kumāryanūḍhā</b> yathā—(raghu. 6.80)</p>
<b><lg><l>tataḥ sunandāvacanāvasāne lajjāṃ mṛdūkṛtya narendrakanyā ।</l>
<l>dṛṣ‍ṭyā prasādāmalayā kumāraṃ paryaṃgrahīt saṃvaraṇasrajeva ॥ 112 ॥</l></lg></b>
<p><b>6. anyaparigrahaḥ parakīyā</b> yathā—(gāsa. 4.33)</p>
<b><lg><l>muhavijjhaviapaīvaṃ ṇiruddhasāsaṃ sasaṅkiollāvaṃ ।</l>
<l>savaha—saa—rakkhioṭhṭhaṃ coriaramiaṃ suhāvei ॥ 113 ॥</l></lg></b>
<lg>
<l>(mukhāvighmāpitapradīpaṃ niruddhaśvāsaṃ saśaṅkitollāpam ।</l>
<l>śapathaśatarakṣitoṣ‍ṭhaṃ	coritaramitaṃ	sukhayati ॥)</l></lg>
<p><b>7. svayamupagatābhisārikā</b> yathā—(gāsa. 1.20)</p>
<b><lg><l>alia—pasuttaa viṇimīliaccha de suhaa majjha oāsaṃ ।</l>
<l>gaṃḍapariuṃbaṇapulaiaṃga	ṇa	puṇo	cirāissaṃ ॥ 114 ॥</l></lg></b>
<lg><l>(alīkaprasup‍tavinimīlitākṣa dadasva subhaga mamāvakāśam ।</l>
<l>gaṇḍaparicumbanapulakitāṅga!	na	punaḥ	cirayiṣyāmi ॥)</l></lg>
<p><b>8. paśvāttāpavatī kalahāntaritā</b> yathā—(kirātā. 9.45)</p>
<b><lg><l>savyalīkamavadhīrītakhinnaprasthitaṃ	sapadi	kopapa|?|na ।</l>
<l>yoṣitaḥ suhṛdiva sma ruṇaddhi prāṇanāthamabhi bāṣpanipātaḥ ॥ 115 ॥</l></lg></b>
<p>etāsu hi prāyeṇāpratiṣ‍ṭhitatvādaprāgalbhyādadhairyādupaśamāllajjāto bhayādautsu—
kyādatiśayarāgavṛddheśva <b>sakṣip‍tāsaṃkṣip‍tāṃ vikalpena cāliṅganādaya upacārā bhavanti ।</b></p>
<p><b>saṅkare</b> madhyamā, madhyā, uddhatā, punarbhūḥ, veśyā, sāmānyā, khaṇḍitā,
vipralabdheti। tāsu —</p>
<pb n="1536"/>
<p>9. yā <b>dānaguṇasampadyuktā sā madhyamā</b> yathā—(saka. 5.238)</p>
<b><lg>
<l>huṃhuṃ de bhaṇasu puṇo ṇa suaṃ ti karei kālavikkhevaṃ ।</l>
<l>ghariṇī	hiaasuhāiṃ	paiṇo	kaṇṇe	bhaṇaṃtassa ॥ 116 ॥</l>
</lg></b>
<lg>
<l>(huṃhuṃ tāvad bhaṇa punarna śrutamiti karoti kālavikṣepam ।</l>
<l>gṛhiṇī	hṛdayasukhāni	patyuḥ	karṇe	bhaṇataḥ ॥)</l>
</lg>
<p><b>10. kiñcidupārūḍhayauvanā madhyā</b> yathā—(māgha. 10.41)</p>
<b><lg>
<l>saṅgamecchurabhidhātumarīśā sammukhī na ca babhūva didṛkṣuḥ ।</l>
<l>sparśane	ca	dayitasya	natabhrūraṅgasaṅgacapalāpi	cakampe ॥ 117 ॥</l>
</lg></b>
<p><b>11. ahaṅkāravatyuddhatā</b> yathā—(gāsa. 1.71)</p>
<b><lg>
<l>hallapphala—ṇhāṇa—pasāhiāṇaṃ chaṇavāsare savattīṇaṃ ।</l>
<l>ajjāem̐	majjaṇāṇāareṇa	kahiaṃ	va	sohaggaṃ ॥ 118 ॥</l>
</lg></b>
<lg>
<l>(śīghrasnānaprasādhitānāṃ	kṣaṇavāsare	sapat‍nīnām ।</l>
<l>āryayā	majjanānādareṇa kathitamiva	saubhāgyam ॥)</l>
</lg>
<p><b>12. puruṣāt puruṣāntaraṃ prāp‍tā punarbhū</b>ryathā—(māgha. 16.81)</p>
<b><lg>
<l>yāmūḍhavānūḍhavarāhamūrtiḥ	muhurttamādau	puruṣaḥ	purāṇaḥ ।</l>
<l>tenohyate sāmpratamakṣataiva kṣatāriṇā samyagasau punarbhūḥ ॥ 119 ॥</l>
</lg></b>
<p><b>13. paṇyāṅganā veśyā</b> yathā—(gāsa. 891ve.)</p>
<b><lg>
<l>sāmaṇṇasuṃdarīṇaṃ vibbhamamāvahai aviṇao ccea ।</l>
<l>dhūmo ccia pajjaliāhiṃ bahumao surahidārūṇaṃ ॥ 120 ॥</l>
</lg></b>
<lg>
<l>(sāmānyasundarīṇāṃ	vibhramamāvahatyavinaya	eva ।</l>
<l>dhūma eva prajvalitānāṃ bahumataḥ surabhidārūṇām ॥)</l>
</lg>
<p><b>14. anekapatikā sāmānyā</b> yathā—(gāsa. 872ve.)</p>
<b><lg>
<l>paipurao ccia rahaseṇa cuṃbio dearo aḍaaṇāe ।</l>
<l>maha vaaṇaṃ madirāgaṃdhiaṃ ti bhāā tuham̐ bhaṇai ॥ 121 ॥</l>
</lg></b>
<lg>
<l>(patipurata eva rabhasena cumbito devaro'satyā ।</l>
<l>me vadanaṃ madirāgandhitamiti bhrātā tava bhaṇati ॥)</l>
</lg>
<pb n="1537"/>
<p><b>15. khaṇḍitaprathamapremā khaṇḍitā</b> yathā—(gāsa. 7.53)</p>
<b><lg>
<l>paccūsāgaa!	navarāaratta!	kaa—loaṇāṇaṃda ।</l>
<l>aṇṇattakhaviasavvaria	ṇahahūsaṇa	diṇavai	ṇamo	de ॥ 122 ॥</l>
</lg></b>
<lg>
<l>(pratyūṣāgata	navarāgarak‍ta!	kṛtalocanānanda ।</l>
<l>anyatrakṣapitaśarvarīka! nabho/khobhūṣaṇa! dinapate! namaste ॥)</l>
</lg>
<p><b>16. saṅketabhraṣ‍ṭā vipralabdhā</b> yathā—(raghu. 19.17)</p>
<b><lg>
<l>aṅgulīkisalayāgratarjanaṃ bhrūvibhaṅgakuṭilaṃ ca vīkṣitam ।</l>
<l>mekhalābhirasakṛcca bandhanaṃ vañcayan praṇayinīravāpa saḥ ॥ 123 ॥</l>
</lg></b>
<p>etāsu hi prāyeṇa nātyutkarṣānnātipragalbhānnātyādarānnātivisrambhādatikauṭilyā—
danatyāsaṅgādatyavajñāto'tiroṣācca <b>saṅkīrṇā</b> eva <b>vikalpasamuccayābhyāmāliṅganādaya
upacārā bhavanti ।</b></p>
<p><b>sampūrṇatve</b> jyeṣ‍ṭhā, pragalbhā, adhīrā, dhīralalitā, svairiṇī, gaṇikā,
vāsakasajjā, virahotkaṇṭhiteti । tāsu—</p>
<p><b>17. prathamoḍhā jyeṣ‍ṭhā</b> yathā—(rat‍nā. 3.14)</p>
<b><lg>
<l>ātāmratāmapanayāmi	vilakṣa	eva
lākṣākṛtāṃ	caraṇayostava	devi!	mūrdhnā ।</l>
<l>kopoparāgajanitāṃ	tu	mukhendubimbe
hartuṃ	kṣamā	yadiparaṃ	karuṇā	mayi	syāt ॥ 124 ॥</l>
</lg></b>
<p><b>18. ratyupacāracaturā pragalbhā</b> yathā—(gāsa. 3.99)</p>
<b><lg>
<l>khiṇṇassa ire/ure paiṇo viila/ṭhavei giṃhāvaraṇhe ramiassa ।</l>
<l>ollaṃ		galaṃtakusumaṃ	ṇhāṇasuandhaṃ	ciurabhāraṃ ॥ 125 ॥</l>
</lg></b>
<lg>
<l>(khinnasya urasi patyuḥ sthāpayati grīṣmāparāh‍ṇaratasya ।</l>
<l>ārdraṃ	galatkusumaṃ	snānasugandhaṃ	cikurabhāram ॥)</l>
</lg>
<p><b>19. kālāsahiṣṇuradhīrā</b> yathā—</p>
<b><lg>
<l>cuṃbasu	sahassahuttaṃ	muha	hāriaṃ	mae	jūe ।</l>
<l>māṇo	uṇa	muccai	sāmalaṃga	kaha	māṇaittīe ॥ 126 ॥</l>
</lg></b>
<lg>
<l>(cumba sahasrakṛtvaḥ mukhamidaṃ hāritaṃ mayā dyūte ।</l>
<l>mānaḥ punarmucyate śyāmalāṅga! kathaṃ mānavatyāḥ ॥)</l>
</lg>
<pb n="1538"/>
<p><b>20. nāticiramanyurlalitā</b> yathā—(gāsa. 4.68)</p>
<b><lg>
<l>mharimo se saaṇa—paraṃmuhīe vialaṃta—māṇapasarāe ।</l>
<l>kaiava—suttu—vattaṇa—thaṇa—kalasappellaṇa—suhelliṃ ॥ 127 ॥</l>
</lg></b>
<lg>
<l>(smarāmo'syāḥ	śayanaparāṅramukhyā	vigalanmānaprasarāyāḥ ।</l>
<l>kaitavasup‍todvartanastanakalaśapreraṇasukhakelim	॥)</l>
</lg>
<p><b>21. ātmacchandā svairiṇī</b> yathā—(saka. 5.395)</p>
<b><lg>
<l>taha	sā	jāṇai	pāvā	līe	pacchaṇṇamaviṇaaṃ	kāuṃ ।</l>
<l>jaha	paḍhamaṃ	cia	sa	ccia	likkhai	majjhe	cārittaittīṇaṃ ॥ 128 ॥</l>
</lg></b>
<lg>
<l>{tathā	sā	jānāti	jārāloe	pracchannamavinayaṃ	kartum ।</l>
<l>yathā	prathamameva	saiva	lekhyate	madhye	cāritravatīnām ॥}</l>
</lg>
<p><b>22. kalācatuṣṣaṣ‍ṭirgaṇikā</b> yathā—(gāsa. 890ve.)</p>
<b><lg>
<l>sacchaṃda—ramaṇa—daṃsaṇa—saṃvaḍḍhia—garua—vammaha—vilāsaṃ ।</l>
<l>suviaḍḍha—vesa—vaniāramiaṃ	ko	vaṇṇiu	tarai ॥ 129 ॥</l>
</lg></b>
<lg>
<l>(svacchanda—ramaṇadarśanasaṃvardhitagurukamanmathavilāsam	।</l>
<l>suvidagdhaveśavanitārataṃ	ko	varṇayituṃ	śaknoti ॥)</l>
</lg>
<p><b>23. gṛha eva praguṇitopakaraṇā vāsakasajjā</b> yathā—(kirātā. 9.34)</p>
<b><lg>
<l>sadmanāṃ	viracanāhitaśobhairāgatapriyakathairapi	dautyam ।</l>
<l>sannikṛṣ‍ṭaratibhiḥ	suradarairbhūṣitairapi	vibhūṣaṇamīṣe ॥ 130 ॥</l>
</lg></b>
<p><b>24. viyogādautsukyavatī virahotkaṇṭhitā</b> yathā—(sūmu. 10)</p>
<b><lg>
<l>keyūrīkṛtakaṅkaṇāvalirasau	karṇāvataṃsīkṛta—
vyālolālakapaddhatiḥ	patipuro	baddhā़ñjaliḥ	pṛcchati ।</l>
<l>yāvat	kiścidudantamātmakamitustāvat sa evetyatha
vrīḍāvakritakaṇṭhanālamabalā kaiḥ kairna bhitrā rasaiḥ ॥ 131 ॥</l>
</lg></b>
<p>etāsu hi prāyaḥ praṇayavṛddheḥ suratacāturyāt kālayāpanād rāgabāhulyādabhi—
prāyasiddheḥ kalākauśalād upakaraṇasatridherabhīṣ‍ṭasaṅgamāvāp‍teśca <b>sampūrṇāḥ samuccayena
cāliṅganādaya upacārā</b> bhavanti ।</p>
<p><b>samyaktve</b> uttamā, udāttā, ūḍhā, svakīyā, kaniṣ‍ṭhā,	rūpājīvā,
svādhīnapatikā, proṣitabhartṛketi । tāsu—</p>
<pb n="1539"/>
<p><b>25. sarvaguṇasampadyoginī uttamā</b> yathā—(saka. 5.375)</p>
<b><lg>
<l>hasiāiṃ	samālasakomalāi vīsaṃbhakomalaṃ bhaṇiaṃ ।</l>
<l>sabbhāvakomalaṃ pulaiaṃ va/ca ṇamimo sumahilāṇaṃ ॥ 132 ॥</l>
</lg></b>
<lg>
<l>(hasitāni samālasakomalāni visrambhakomalaṃ bhamitam ।</l>
<l>sadbhāvakomalaṃ pusakitaṃ ca namāmaḥ sumahilānām ॥)</l>
</lg>
<p><b>26. udāraceṣ‍ṭā udāttā</b> yathā—(kusaṃ. 6.1)</p>
<b><lg>
<l>atha viśvātmane gaurī sandideśa mithaḥ sakhīm ।</l>
<l>pitā me bhūbhṛtāṃ nāthaḥ pramāṇīkriyatāmiti ॥ 133 ॥</l>
</lg></b>
<p><b>27. pāṇigṛhītī</b> ūḍhā—(kusaṃ. 7.85)</p>
<b><lg>
<l>dhruveṇa	bhartrā	dhruvadarśanāya	prayujyamānā	priyadarśanena ।</l>
<l>sā dṛṣ‍ṭa ityānanamunnamayya hrīsannakaṇṭhaṃ kathamapyuvāca ॥ 134 ॥</l>
</lg></b>
<p><b>28. ananyaparigrahā svakīyā</b> yathā—(gāsa. 772ve.)</p>
<b><lg>
<l>kiṃ tassa pāraeṇaṃ kimaggiṇā kiṃ va gabbhaharaeṇa ।</l>
<l>jassa	urammi	ṇisajjai	umhāaṃtatthaṇī	jāā ॥ 135 ॥</l>
</lg></b>
<lg>
<l>(kiṃ tasya prāvaraṇena kimag‍ninā kiṃ vā garbhagṛheṇa ।</l>
<l>yasyorasi	niṣīdati	ūṣmāyamāṇastanī	jāyā ॥)</l>
</lg>
<p><b>29. paścādūḍhā kaniṣ‍ṭhā</b> yathā—(saka. 5.387)</p>
<b><lg>
<l>paṇaaṃ paḍhamapiāe rakkhiukāmo vi mahuramahurehiṃ ।</l>
<l>cheavaro	ṇiṇadijjai	ahiṇavavahuāvilāsehiṃ ॥ 136 ॥</l>
</lg></b>
<lg>
<l>(praṇayaṃ prathamapriyāyāḥ rakṣitukāmo'pi madhuramadhuraiḥ ।</l>
<l>upadhavaḥ	sukhāyate	abhinavavadhūvilāsaiḥ ॥)</l>
</lg>
<p><b>30. rūpātiśāyinī rūpājīvā</b> yathā—(kuṭṭanīma. 44)</p>
<b><lg>
<l>ayameva	dahyamānasmaranirgatadhūmavartikākāraḥ ।</l>
<l>cikurabharastava sundari! kāmijanaṃ kiṅkarīkurute ॥ 137 ॥</l>
</lg></b>
<p><b>31. āyattabhartṛkā svādhīnapatikā</b> yathā—(gāsa. 2.30)</p>
<b><lg>
<l>sāloe ccia sūre ghariṇī gharasāmiassa ghettūṇa ।</l>
<l>ṇecchantassa vi vāe dhuai hasaṃtī hasaṃtassa ॥ 138 ॥</l>
</lg></b>
<lg>
<l>(sāloke'pi sūrye gṛhiṇī gṛhasvāmino gṛhītvā ।</l>
<l>anicchato'pi pādau dhāvati hasatīṃ hasataḥ ॥)</l>
</lg>
<pb n="1540"/>
<p><b>32. priyaviyogavatī proṣitabhartṛkā</b> yathā—</p>
<b><lg>
<l>vilulitamatidūrairbāṣpamānandaśokaprabhavamavasṛjantī	pakṣmalottānadīrghā ।</l>
<l>snapayati hṛdayeśaṃ snehaniṣyandinī te madhuradhavalamugdhā dugdhakulyeva dṛṣ‍ṭiḥ ॥ 139 ॥</l>
</lg></b>
<p>etāsu hi prāyo guṇotkarṣādaudāryādupayamādātmīyabuddhervayoviśeṣād rūpātiśayād
vaśyatvādutkaṇṭhitatvācca <b>samyageva vikalpasamuccayābhyāmāliṅganādaya upacārā</b> bhavanti ।
te'mī saṃkṣepasaṅkarasampūrṇatvasamyaktvaiḥ pratyayārthaviśeṣaṇe <!--<hi>-->dvātriṃśatrāyikāviśeṣā<!--</hi>--> bhavanti ।</p>
<p>yadā tūpasargaḥ prakṛtipratyayārthau viśeṣayati tadā prakṛtipratyayau pratyayārthaṃ saha
brūta iti nyāyādeteṣāmapi <b>nāyakaḥ, pratināyakaḥ, upanāyaka</b> iti, <b>nāyikā, pratināyikā,
upanāyikā, anunāyiketi</b> ca pratyekaṃ viśeṣāḥ sambhavanti ।</p>
<p>upasargasya cānye'pi sambandhādayo'dhikārthā vidyante । tadyogādamīṣāṃ <b>sambandhaḥ,
saṃsiddhaḥ, sannibhaḥ, saṃkṣip‍ta(/saṃklṛp‍tāḥ)</b> iti pratyekaṃ viśeṣā jāyante । tatra—</p>
<p>(<b>sambandhārthe—8</b>)</p>
<p><b>itihāsapurāṇādisambandhinaḥ sambandhāḥ ।</b> teṣu—</p>
<p>kathāśarīravyāpī <b>nāyako</b> yathā—(raghu. 6.68)</p>
<b><lg>
<l>tasyāṃ raghoḥ sūnurupasthitāyāṃ vṛṇīta vā neti samākulo'bhūt ।</l>
<l>vāmetaraḥ	saṃśayamasya	bāhuḥ	keyūrabandhocch‌vasitairnunoda ॥ 140 ॥</l>
</lg></b>
<p>tatpratiyogī <b>pratināyako</b> yathā—(raghu. 6.67)</p>
<b><lg>
<l>sañcāriṇī dīpaśikheva rātrau yaṃ yaṃ vyatīyāya patiṃvarā sā ।</l>
<l>narendramārgāṭṭa iva prapede vivarṇabhāvaṃ sa sa bhūmipālaḥ ॥ 141 ॥</l>
</lg></b>
<p>nāyakāt kiñcidūnaḥ samo vā gauravāyatana<b>mupanāyako</b> yathā—(kirātā. 2.1)</p>
<b><lg>
<l>vihitāṃ priyayā manaḥpriyāmatha niścitya giraṃ garīyasīm ।</l>
<l>upapattimadūrjitāśrayaṃ	nṛpamūce	vacanaṃ	vṛkodaraḥ ॥ 142 ॥</l>
</lg></b>
<p>evaṃvidha eva tannideśavartī <b>upanāyako</b> yathā—(māmā. 8.11)</p>
<b><lg>
<l>kathayati tvayi sasmitamālatīvalitalolakaṭākṣaparāhatam ।</l>
<l>nayanapaṅkajamullasitatrapāvidhuradṛṣ‍ṭi	sakhī	namayiṣyati ॥ 143 ॥</l>
</lg></b>
<pb n="1541"/>
<p>evaṃ kathāśarīravyāpikā <b>nāyikā</b> yathā—</p>
<b><lg>
<l>tāsāṃ	mādhavapat‍nīnāṃ	sarvāsāṃ	baddhavarcasām ।</l>
<l>śabdavidyeva vidyānāṃ madhye jajvāla rukmiṇī ॥ 144 ॥</l>
</lg></b>
<p>tatpratiyoginī <b>pratināyikā</b> yathā—(harivi. atraiva 7.12, 95)</p>
<b><lg>
<l>kuviā a sac‍cabhāmā . . . maṃtū ॥ 145 ॥ (pṛ. 1330)</l>
</lg></b>
<p>nāyikāyāḥ kiñcidūnā samā vā gauravāyata<b>namupanāyikā</b> yathā—(saka. 5.353)</p>
<b><lg>
<l>devīsvīkṛtamānasasya	niyataṃ	svap‍nāyamānasya	me
tadgotragrahaṇādiyaṃ suvadanā yāyāt kathaṃ na vyathām ।</l>
<l>itthaṃ yantraṇayā kathaṃ kathamapi kṣīṇāṃ niśāṃ jāgrato
dākṣiṇyopahatena sā priyatamā svap‍ne'pi nāsāditā ॥146 ॥</l>
</lg></b>
<p>nāyikāyāḥ kanīya<b>syanunāyikā</b> yathā—(sumu. 43)</p>
<b><lg>
<l>helodastamahīdharasya	tanutāmālokya	doṣṇo	hareḥ
s‍nehādaṃsataṭe'valambya	caraṇāvāropya	tatpādayoḥ ।</l>
<l>śailoddhārasahāyatāṃ	jigamiṣoraprāp‍tagovardhanā
rādhāyāḥ suciraṃ jayanti gagane vandhyāḥ karabhrāntayaḥ ॥ 147 ॥</l>
</lg></b>
<p>(<b>saṃsiddhārthe —8</b>)</p>
<p><b>loke pratītavṛddhayaḥ saṃsiddhāḥ</b> । tatra —</p>
<p>sārvavarṇikaḥ kaniṣ‍ṭhādi<b>rnāyakaḥ,</b> sa yathā—(gāsa. 5.98)</p>
<b><lg>
<l>jaṃ vahai pīa/vīaṃ khaṃ/kaṃḍaṃ majjha suo ekapaharaviṇivāī ।</l>
<l>taṃ	kuladūsaṇisuṇhāthaṇāṇa	tuha	maṭṭhae	paḍau ॥ 148 ॥</l>
</lg></b>
<lg>
<l>(yad vahati dvitīyaṃ kā/khaṇḍaṃ mama suta ekaprahāravinipātī ।</l>
<l>tat	kuladūṣaṇīs‍nuṣāstanayoḥ	tava	mastake	patatu ॥)</l>
</lg>
<p>nāyakopagāmiphalaviśeṣo'rthi<b>pratināyako</b> yathā—(gāsa. 3.49)</p>
<b><lg>
<l>jaha jaha vaḍ‍ḍhaṃti thaṇā taha taha jhijjaṃti paṃca vāhie ।</l>
<l>majjhaṃ	pio	kudaṃḍo	pallijuāṇo	savattīo ॥ 149 ॥</l>
</lg></b>
<lg>
<l>(yathā yathā vardhete stanau tathā tathā kṣīyante pañca vyādhayaḥ ।</l>
<l>madhyaḥ	priyaḥ	kodaṇḍaḥ	palliyuvānaḥ sapat‍nyaśca ॥)</l>
</lg>
<pb n="1542"/>
<p>upapati<b>rupanāyako</b> yathā—(gāsa. 3.49)</p>
<b><lg>
<l>ajjā mae gaṃtavvaṃ ghaṇaṃdhaāre vi tassa suhaassa ।</l>
<l>ajjā	ṇimīliacchī	paaparivāḍiṃ	ghare	āi ॥ 150 ॥</l>
</lg></b>
<lg>
<l>(adya mayā gantavyaṃ ghanāndhakāre'pi tasya subhagasya ।</l>
<l>āryā	nimīlatākṣī	padaparipāṭīṃ	gṛhe	karoti ॥)</l>
</lg>
<p>patyuḥ kanīyā<b>nanunāyako</b> yathā—(gāsa. 876ve.)</p>
<b><lg>
<l>ṭhāṇe ṭhāṇe valiā valaṇe valaṇe valaṇe su/saveasakuḍuṅgā ।</l>
<l>ṇa gaosi aṃha gāmaṃ diara ṇa diṭṭhā tue muralā ॥ 151 ॥</l>
</lg></b>
<lg>
<l>(sthāne sthāne valitāḥ valane valane sa/savetasanikuñjāḥ ।</l>
<l>na gato'si asmākaṃ grāmaṃ devara! na dṛṣ‍ṭā tvayā muralā ॥)</l>
</lg>
<p>evaṃ sārvalauki<b>kyuttamādināyikā</b> yathā—(gāsa. 1.13)</p>
<b><lg>
<l>ghariṇīe mahāṇasa-kamma-lagga-masi-mailieṇa hattheṇa ।</l>
<l>chittaṃ	muhaṃ	hasijjai	caṃdāvatthaṃ	gaaṃ	paiṇā ॥ 152 ॥</l>
</lg></b>
<lg>
<l>(gṛhiṇyā mahānasa—karmalag‍na—masī—malinitena hastena ।</l>
<l>spṛṣ‍ṭaṃ	mukhaṃ	hasyate	candrāvasthāṃ	gataṃ	patyā ॥)</l>
</lg>
<p>nāyikāpratipakṣaḥ <b>pratināyikā</b> yathā—(gāsa. 2.73)</p>
<b><lg>
<l>sihipiṃchakaṇṇaūrā vahuā vāhassa vāhassa gavvirī bhamai ।</l>
<l>gaa—mottia—raia—pasāhaṇāṇaṃ	majjhe	savattīṇaṃ ॥ 153 ॥</l>
</lg></b>
<lg>
<l>(śikhipiñchakarṇapūrā vadhūrvyādhasya garvitā bhramati ।</l>
<l>gajamauktikaracitaprasādhanānāṃ madhye sapat‍nīnām ॥)</l>
</lg>
<p><b>nāyikāyāssamīpamupanāyikā</b> yathā—(gāsa. 957ve.)</p>
<b><lg>
<l>ṇia—daia—daṃsaṇu—kkhitta pahia aṇṇeṇa vac‍casu paheṇa ।</l>
<l>gaha—vai—dhuā	dullaṃghavāurā	ia	haagāme ॥ 154 ॥</l>
</lg></b>
<lg>
<l>(nijadayitādarśanakṣip‍ta pathika! anyena vraja yathā ।</l>
<l>gṛhapatiduhitā	durlaṅghavāgurā	iha	hatagrāme ॥)</l>
</lg>
<p>nāyikāyāḥ kanīya<b>syanunāyikā</b> yathā—(pṛ. 1691)</p>
<b><lg>
<l>gharasāmiassa	vaṃc‍ci—piāṇaṇā	paḍai	sahimuhe	diṭṭhī ।</l>
<l>līlaṃ	bahuppaāraṃ	sā	hu	ko	viārei kāmassa ॥ 155 ॥</l>
</lg></b>
<pb n="1543"/>
<lg>
<l>(gṛhasvāminaḥ vañcitapriyānanā patati sakhīmukhe dṛṣ‍ṭiḥ ।</l>
<l>līlāṃ bahuprakārāṃ sā khalu vicārayati kāmasya ॥)</l>
</lg>
<p>(<b>sannibhārthe —8</b>)</p>
<p><b>eta evopacaritavṛttayaḥ sannibhāḥ</b> । teṣu —</p>
<p><b>nāyako</b> yathā—(kusaṃ. 8.63)</p>
<b><lg>
<l>aṅgulībhiriva keśasañcayaṃ sannigṛhya timiraṃ marīcibhiḥ ।</l>
<l>kuḍ‍malīkṛtasarojalocanaṃ cumbatīva rajanīmukhaṃ śaśī ॥ 156 ॥</l>
</lg></b>
<p><b>pratināyako</b> yathā—(seba. 11.26)</p>
<b><lg>
<l>kaha virahappaḍiūlā hohii samuhaṭhṭhiā paimmi upagae ।</l>
<l>ṇecchai iarāvi sasiṃ kiṃ uṇa diṭṭhammi diṇaarammi kamaliṇī ॥ 157 ॥</l>
</lg></b>
<lg>
<l>(kathaṃ virahapratikūlā bhaviṣyati sammukhasthitā patyau upagate ।</l>
<l>necchati itarathāpi śaśinaṃ kiṃ punaḥ dṛṣ‍ṭe dinakare kamalinī ॥)</l>
</lg>
<p><b>upanāyako</b> yathā—(seba. 10.41)</p>
<b><lg>
<l>vahalammi vi tamaṇivahe ṇivvāleuṇa sac‍caviarūvāo ।</l>
<l>aṇubaṃdhaṃti sasi—arā ghettuṃ ṇa caaṃti pāavacchāāo ॥ 158 ॥</l>
</lg></b>
<lg>
<l>(bahule'pi	tamonivahe	pṛthakkṛtvā	satyāpitarūpāḥ ।</l>
<l>anubadh‍nanti śaśikarāḥ grahītuṃ na śak‍nuvanti pādapacchāyāḥ ॥)</l>
</lg>
<p><b>anunāyako</b> yathā—</p>
<b><lg>
<l>viasaṃteṇa muṇijjai sisiroagga-ṇavauttha-ṇiaacchāāo ।</l>
<l>kamalamuheṇa surabhiṇā āsādia-mahamāsa-saṃgamaṃti kamaliṇīṇa ॥ 159 ॥</l>
</lg></b>
<lg>
<l>(vikasatā	jñāyate	śiśirodagra—navotthanijakacchāyam ।</l>
<l>kamalamukhena surabhiṇā āsāditamadhumāsasaṃgamitaṃ kamalinīnām ॥)</l>
</lg>
<p><b>nāyikā</b> yathā—(saka. 5.357)</p>
<b><lg>
<l>avaūhiapuvvadise	samaaṃ	joṇhāe	seviapaosamukhe ।</l>
<l>māi ṇa jhijjhai raaṇī avara-disā-hutta-patthiammi miaṃke ॥ 160 ॥</l>
</lg></b>
<lg>
<l>avagūhitapūrvadiśe samkaṃ jyots‍nayā sevitapradoṣamukhe ।</l>
<l>mātaḥ na kṣīyate rajanī aparadiśābhuktaprasthite mṛgāṅke ॥)</l>
</lg>
<pb n="1544"/>
<p><b>pratināyikā</b> yathā—(saka. 4.86)</p>
<b><lg>
<l>dūrapaḍibaddharāe	āliṃgaṃtammi	diṇaare	avaradisaṃ ।</l>
<l>asahaṃti vva kilammai piaamapac‍cakkhadūsaṇaṃ diṇalacchī ॥ 161 ॥</l>
</lg></b>
<lg>
<l>(dūrapratibaddharāge	āliṅgati	dinakare	aparadiśām ।</l>
<l>asahamāneva klāmyati priyatamaṃpratyakṣadūṣaṇaṃ dinalakṣmīḥ ॥)</l>
</lg>
<p><b>upanāyikā</b> yathā—(saka. 5.358)</p>
<b><lg>
<l>orattapaṃkaamuhiṃ vammaha—ṇaḍiaṃ va salilasaaṇaṇisaṇṇaṃ ।</l>
<l>alliai tīra-ṇaliṇīṃ vāāe gamei sahaariṃ cakkāo ॥ 162 ॥</l>
</lg></b>
<lg>
<l>(uparak‍tapaṅkajamukhīṃ manmatha-naṭitāmiva salilaśayananiṣaṇṇām ।</l>
<l>ālīyate tīranalinīṃ vācā gamayati sahacarīṃ cakravākaḥ ॥)</l>
</lg>
<p><b>anunāyikā</b> yathā—(māgha. 11.22)</p>
<b><lg>
<l>navakumudavanaśrīhāsakeliprasaṅgādadhikaruciraśeṣāmapyuṣāṃ	jāgaritvā ।</l>
<l>ayamaparadiśo'ṅeka muñcati srastahastaḥ śiśayiṣuriva pāṇḍuglānamātmānaminduḥ ॥ 163 ॥</l>
</lg></b>
<p>(<b>saṅklṛp‍tārthe—8</b>)</p>
<p><b>śabdasya sāmarthyopajātatā guṇasaṅkrāntayaḥ saṅklṛp‍tāḥ</b> । teṣu—</p>
<p><b>nāyako</b> yathā—(gāsa. 3.11)</p>
<b><lg>
<l>iaro jaṇo ṇa pāvai tuha jahaṇāruhaṇasaṃgamasuhellim ।</l>
<l>aṇuhavau	kaṇaaḍoro	huavahavaruṇāṇa	māhappaṃ ॥ 164 ॥</l>
</lg></b>
<lg>
<l>(itaro jano na prāp‍notu tava jaghanārohaṇasaṃgamasukhakelim ।</l>
<l>anubhavatu	kanakadoraḥ	hutavahavaruṇayormāhātmyam ॥)</l>
</lg>
<p><b>atināyako</b> yathā—(māgha. 9.63)</p>
<b><lg>
<l>mama	rūpakīrtimaharad	bhuvi	yastadanuprasak‍tahṛdayeyamiti ।</l>
<l>tvayi matsarādiva nirastadayaḥ sutarāṃ kṣiṇoti khalu tāṃ madanaḥ ॥ 165 ॥</l>
</lg></b>
<p><b>upanāyako</b> yathā—(gāsa. 2.44)</p>
<b><lg>
<l>jo kaha vi sahīhiṃ maha chiddaṃ lahiūṇa pesio hiae ।</l>
<l>so māṇo coriakāmua vva diṭhṭhe pie ṇaṭṭho ॥ 166 ॥</l>
</lg></b>
<lg>
<l>(yaḥ kathamapi sakhībhiḥ mama cchidraṃ labdhvā preṣito hṛdaye ।</l>
<l>sa	mānaḥ	corakāmuka	iva	dṛṣ‍ṭe	priye	naṣ‍ṭaḥ ॥)</l>
</lg>
<pb n="1545"/>
<p><b>anunāyako</b> yathā—(saka. 4.155)</p>
<b><lg>
<l>kaha mā jhijjhau majjho imīe kaṃdoṭhṭhadalasaricchehiṃ ।</l>
<l>achīhi	jo	ṇa	dīsai	ghaṇathaṇahararuddhapasarehiṃ ॥ 167 ॥</l>
</lg></b>
<lg>
<l>(kathaṃ mā kṣīyatāṃ madhyo'syā utpaladalasadṛkṣābhyām ।</l>
<l>akṣibhyāṃ yo na dṛśyate ghanastanabhararuddhaprasarābhyām ॥)</l>
</lg>
<p><b>nāyikāyā</b> yathā—(kirātā. 3.40)</p>
<b><lg>
<l>yaśo'dhigantuṃ sukhalipsayā vā manuṣyasaṅkhyāmativartituṃ vā ।</l>
<l>anutsukānāmabhiyogabhājāṃ	samutsukevāṅkamupaiti	lakṣmīḥ ॥ 168 ॥</l>
</lg></b>
<p><b>pratināyikāyā</b> yathā—</p>
<b><lg>
<l>dine dine gāḍhamupoḍharāgā yathā yathā śrīrupagāhate tvām ।</l>
<l>mahīpate! nūnamupāhiterṣyā tathā tathā dūramupaiti kīrtiḥ ॥ 169 ॥</l>
</lg></b>
<p><b>upanāyikāyā</b> yathā—</p>
<b><lg>
<l>(dināntakālāvadhi bhuktabhuktā niśāmukhe pāśya)1va baddhabhāvā ।</l>
<l>calasvabhāvā dayiteva yunaḥ santāpamindrasya karoti lakṣmīḥ ॥ 170 ॥</l>
</lg></b>
<p><b>anunāyikā</b> yathā—(raghu. 15.1)</p>
<b><lg>
<l>kṛtasītāparityāgaḥ	sa	rat‍nākaramekhalām ।</l>
<l>bubhuje	pṛthivīpālaḥ	pṛthivīmeva	kevalām ॥ 171 ॥</l>
</lg></b>
<p>॰ ॰ ॰ viśeṣo vivakṣāvaśād bhāvahetukartrādirūpapratyayārthatāṃ pratipadyate । tatra—</p>
<p><b>nāyikāyā bhāvarūpatā</b> yathā—(śāku. 3.17)</p>
<b><lg>
<l>parigrahabahutve'pi dve pratiṣ‍ṭhe kulasya me ।</l>
<l>samudraraśanā corvī sakhī ca yuvayoriyam ॥ 172 ॥</l>
</lg></b>
<p><b>tāsāmeva hetutvaṃ</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ	।</l>
<l>ramayanti manaḥ kāntā nitāntaṃ yogināmapi ॥ 173 ॥</l>
</lg></b>
<b><lg>
<l>atha yantāramādiśya dhuryān viśrāmayeti saḥ ।</l>
<l>tāmavārohayat	pat‍nīṃ	rathādavatatāra	ca ॥ 174 ॥</l></lg></b> (raghu. 1.54)
<!-- NOTES pg=1545!-->
1. koṣ‍ṭhakagatoṃ'śo'smatparikalpitā khaṇḍitāṃśapūrttiḥ । pāśini varuṇe ।
<pb n="1546"/>
<p><b>kartṛtvaṃ</b> yathā—(vikra. 3.11)</p>
<b><lg>
<l>ayaṃ	tasyā	rathakṣobhādaṃsādaṃso	nipīḍitaḥ ।</l>
<l>ekaḥ kṛtī śarīre'smiñ śeṣamaṅgaṃ bhuvo bharaḥ ॥ 175 ॥</l>
</lg></b>
<b><lg>
<l>kalatravantamātmānamavarodhe	mahatyapi ।</l>
<l>tayā mene manasvinyā lakṣmyā ca vasudhādhipaḥ ॥ 176 ॥</l></lg></b> (raghu. 1.32)
<p><b>sampradātṛtvaṃ</b> yathā—(raghu. 1.47)</p>
<b><lg>
<l>tattad bhūmipatiḥ pat‍nyai darśayan priyadarśanaḥ ।</l>
<l>api laṅghitamadhvānaṃ bubudhe na budhopamaḥ ॥ 177 ॥</l>
</lg></b>
<p><b>apādānatvaṃ</b> yathā—(kusaṃ. 3.9)</p>
<b><lg>
<l>prasīda viśrāmyatu vīra! vajraṃ śarairmadīyaiḥ katamaḥ surāriḥ ।</l>
<l>bibhetu moghīkṛtabāhuvīryaḥ strībhyo'pi kopasphuritādharābhyaḥ ॥ 178 ॥</l>
</lg></b>
<b><lg>
<l>tasmin vidhānātiśaye vidhātuḥ kanyāmaye netraśataikalakṣye ।</l>
<l>nipeturantaḥkaraṇairnarendrāḥ	dehaiḥ	sthitāḥ	kevalamāsaneṣu ॥ 179 ॥</l></lg></b> (raghu.611)
<p>ete ca nāyakasyāpi jñātavyāḥ । tatrāsya . . . (kusaṃ. 7.95)</p>
<b><lg>
<l>navapariṇayalajjābhūṣaṇāṃ tatra gaurīṃ vadanamapaharantīṃ tatkṛtākṣepamīśaḥ ।</l>
<l>api śayanasakhībhyo dattavācaṃ kathañcit pramathamukhavikārairhāsayāmāsa gūḍham ॥ 180 ॥</l>
</lg></b>
<p><b>kartṛtvaṃ</b> yathā—(māgha. 9.82)</p>
<b><lg>
<l>iti	gantumicchumabhidhāya puraḥ kṣaṇadṛṣ‍ṭipātavikasad‌vadanām ।</l>
<l>svakarāvalambanavimuk‍tagalat‌kalakāñci kāñcidaruṇat taruṇaḥ ॥ 181 ॥</l>
</lg></b>
<p>ubhayoḥ <b>kartṛtvaṃ</b> yathā—kusaṃ. 7.79, raghu. 7.24)</p>
<b><lg>
<l>pradakṣiṇaprakramaṇāt kṛśānorudarciṣastanmithunaṃ cakāśe ।</l>
<l>merorupānteṣviva vartamānamanyonyasaṃsak‍tamahasriyāmam ॥ 182 ॥</l>
</lg></b>
<p>ubhayoḥ <b>karmatvaṃ</b> yathā—(kusaṃ. 8.86), (raghu 7.22)</p>
<b><lg>
<l>tau kṣaṇaṃ śithilitopagūhanau dampatī racitamānasormayaḥ ।</l>
<l>padmabhedapiśunāḥ siṣevire gandhamādanavanāntamārutāḥ1 ॥ 183 ॥</l>
</lg></b>
<!-- NOTES pg=1546!-->
1. truṭiśaṃsino rāghavasya tu 'vanāntamad‌bhutami'—tyad‌bhutā pūrttiḥ ।
<pb n="1547"/>
<b><lg>
<l>abhūd varaḥ kaṇṭakitaprakoṣ‍ṭhaḥ svinnāṅgulissaṃvavṛte kumārī ।</l>
<l>tasmin dvaye tatkṣaṇamātmavṛttissamaṃ vibhakteva manobhavasya ॥ 184 ॥</l>
</lg></b>
<p>dvayoḥ <b>prakṛtisambandhitvaṃ</b> yathā—(kusaṃ. 7.66, raghu. 7.14)</p>
<b><lg>
<l>paraspareṇa	spṛhaṇīyaśobhaṃ	na	cedidaṃ	dvandvamayojayiṣyat ।</l>
<l>asmin dvaye rūpavidhānayat‍naḥ patyuḥ prajānāṃ viphalo'bhaviṣyat ॥ 185 ॥</l>
</lg></b>
<p>dvayo<b>rbhāvasambandhitvaṃ</b> yathā—(raghu. 1.46)</p>
<b><lg>
<l>kāpyabhikhyā tayorāsīd vrajatośśuddhaveṣayoḥ ।</l>
<l>himanirmuktayoryoge	citrācandramasoriva ॥ 186 ॥</l>
</lg></b>
<p>dvayo<b>rdravyasambandhitvaṃ</b> yathā—(kusaṃ. 7.75)</p>
<b><lg>
<l>tayossamāpattiṣu	kātarāṇi	kiñcid‌vyavasthāpitasaṃhṛtāni ।</l>
<l>hrīyantraṇāṃ	tatkṣaṇamanvabhūvannanyonyalolāni	vilocanāni ॥ 187 ॥</l>
</lg></b>
<p>kutaḥ punaretad yadekadā dvitvakartṛtvādayaḥ puruṣe samavayanti; anyadā tu yoṣiti;
kadācitpunarubhayorapīti—</p>
<b><lg>
<l>uk‍tamatropasargārthapratyayārthopakalpitaḥ ।</l>
<l>uktassambhogaśabdārtho vyaktakālaśca tadgataḥ ॥ 188 ॥</l>
</lg></b>
<b><lg>
<l>sāmānyaviṣayo	yaśca	viśeṣaviṣayaśca yaḥ ।</l>
<l>so'yaṃ sambhogaśṛṅgāraḥ prāṇitaṃ puṣpadhanvanaḥ ॥ 189 ॥</l>
</lg></b>
<b><lg>
<l>athocyate sāmpratamānupūrvyā pūrvānurāgādiviśeṣitānām ।</l>
<l>anantarāṇāmakhilasvarūpaṃ	visrambhaṇādipratipādanena ॥ 190 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
sambhogaśabdārthaprakāśo nāma
॥ trayasriṃśaḥ prakāśaḥ ॥ 33 ॥</b></p>
<lg>
<l>granthametamadhikṛtya vatīrṇaḥ kāśikāpuri tu samprati bhojaḥ ।</l>
<l>uttareṣu yadi vā'tra	vikāsaṃ	prāpa	bhojasurapāpada eṣaḥ ॥</l>
</lg>
<pb n="1548"/>
<p>atha</p>
<p><b>śṛṅgāraprakāśe catustriṃśaḥ prakāśaḥ</b></p>
<p>ānantaryaprakāśaḥ</p>
<p>athānantaryārthaḥ ānantaryārthaviśeṣaṇaṃ ca ucyate । tatrānantaraḥ prathamānurāgādiḥ ।
paścātkālabhāvinaścatvāraḥ <b>prathamānurāgānantarādayaḥ sambhogā anantarā</b> eva ।</p>
<p>ānantaryaṃ yathā— ṣaḍeva guṇāḥ ṣāḍguṇyaṃ, catvāra eva varṇāḥ cāturvarṇyam iti ।</p>
<p>tasya cārtho hetuphalabhāvenāvatiṣ‍ṭhamāno ratiprakarṣaṇaparyantaḥ kāntāvisrambhaṇa—
mānaśaithilyapriyāgamanavārtāpriyasaṃdarśanādirvakṣyamāṇalakṣaṇaḥ kriyākalāpaḥ ।</p>
<p>kathaṃ punaḥ kriyāyāḥ sādhyaikasvabhāvāyāḥ sādhanatvama?</p>
<p>neha tīrthāntaradarśanānurodhī pāramārthikabhāvaḥ ।</p>
<p>sādhyasādhanavyavahāro'pi pāramārthiko lokavyavasthānuvidhāyī । lokaśca kriyāmapi
padārthāntaropajanane vyāpāravatīṃ karoti । kriyā hi dravyaṃ vinayati nādravyamiti
(kauṭilyaḥ) । pūrvā ca kriyā uttarasyāḥ sādhanaṃ; tathā caitanyaṃ sandarśanasya, darśanaṃ
prārthanāyāḥ, prārthanā adhyavasāyasya, adhyavasāyaḥ prārambhasya, prārambhaḥ samāgamasya,
samāgamaḥ sambhogasya, sambhogaḥ sukhāvāp‍teriti ।</p>
<p>kiṃ	viśeṣaṇam	avyucchinnaratyutpattisantānāvacchede	hetuvisrambhavat
visrambhaṇādiśabdābhidheya	eva	prārabdhasādhyasiddha‍yavasānaḥ kālaviśeṣaḥ, tasya ca
kriyātmano'pi kriyāvacchedakatvaṃ, kriyāvacchedyatvaṃ ca darśitam, purastāt 'kriyāvacchedahetuṃ
vā kriyāvacchedyameva vā kālāt‍mānamanāśritya vyavahartuṃ na śakyata' iti ।</p>
<p>tatra <b>prathamānurāgānantare</b> ratiprakarṣanimittābhilakṣaṇīyādyāliṅganānyavāp‍tihetavo
visrambhaśayanopakramādayaḥ samānanāyakayoḥ parijanādeśca ceṣ‍ṭāviśeṣāḥ sambhogavācyā bhavanti ।</p>
<p>kaḥ punaratra samāsaḥ?</p>
<p>ṣaṣ‍ṭhīlakṣaṇastatpuruṣaḥ <b>'prathamānurāgasyānantaraḥ	prathamānurāgānantara'</b> iti;
kālavṛttiranutsṛṣ‍ṭasvārthā; na hyatra nāyakau mithaḥ saṅgatāvapi prathamānurāgamutsṛjataḥ । yuktaṃ
punaryadanutsṛṣ‍ṭasvārthaparārthābhidhānarūpā vṛttiḥ syāt । avaśyaṃ hyanena parasyārthamabhidadhatā
svārtha utsraṣ‍ṭavyaḥ ।</p>
<pb n="1549"/>
<p>bāḍhaṃ yuktam । evaṃ hi dṛśyate loke bhikṣuko yad‌dvitīyāṃ bhikṣāmāsādya pūrvāṃ notsṛjati ।
sañcayāyaiva yatate । evaṃ tarhi dvayordvivacanaṃ prāp‍noti ।</p>
<p>kasyā vibhakteḥ? ṣaṣ‍ṭhyāḥ ।</p>
<p>na ṣaṣ‍ṭhīsamartho nāntaraḥ । tarhi prathamāyāḥ ।</p>
<p>na prathamāsamarthaḥ prathamānurāgaḥ, sambandhādhikyāt । abhihitaḥ so'rtho'ntarbhūtaḥ
prātipadikārthaḥ sampanna iti sāmarthyaṃ bhaviṣyati ।</p>
<p>naivam— <b>prathamānurāgānantara</b> ityetasmāt sarvadā yad‌vibhaktyotpattavyaṃ, tena ca
samudāyenaiko'rthapiṇḍo mṛtpiṇḍa ivāvibhāgāpannā pāṃsūdakavibhāgo'vayavārthaśaktyanugṛhītaṃ
(/hītaḥ)	pṛthagvyapadeśyāvayavaśaktirabhidhīyate ।	tasmiṃśca	samudāyārthe	ekatvaṃ
samavetato'vidyamānāyāmapyavayavasaṅkhyāyāṃ tadāśrayā subutpattirna bhavati ।</p>
<p><b>ke punarvisrambhaṇādayaḥ?</b></p>
<p>((1). visrambhaṇam, (2) upakramaḥ), (3) visrambhaḥ, (4) prekṣodīkṣaṇaṃ, (5) parihāraḥ,
(6) parihāravilāsāḥ, (7) kandukakrīḍā, (8) kelīdyūtāni, (9) ṛtūpayamaḥ,
(10) ॰ ॰ ॰ cāraḥ, (11) samāyātaṃ2, (12) kālāvasthānubhavaḥ, (13) pūrvāh‍iṇakaṃ,
(14) mādhyāhnikaṃ, (15) āparāh‍iṇakam, (16) astamayaḥ(astaḥ), (17) sandhyā, (18) tamaḥ,
(19) candrodayaḥ, (20) jyots‍nā, (21) prādoṣikaṃ, (22) niśīthaḥ, (23) rātriparāvṛttiḥ,
(24) prabhātikaṃ, (25) vanavihāragamanaṃ, (26) vanavihāraḥ, (27) puṣpāpacayaḥ, (28) śramānubhavaḥ,
(29)	pracchāyādisevā,	(30)	jalakrīḍā,	(31)	nepathyayogāḥ(naipathyaprayogāḥ),
(32) krīḍāparvatavihāraḥ, (33) ekaśālmalī, (34) navalatikā, (35) pāñcālānuyānaṃ(/taṃ),
(36) navapatrikā,	(37)	kadambayuddhāni,	(38)	visakhādikā(abhyūṣakhādikekṣubhakṣikā)3,
(39) indrotsavaḥ, (40)kaumudīpracāraḥ, (41) yakṣarātriḥ, (42) aṣ‍ṭamīcandrakaḥ, (43) kundacaturthī,
(44)	suvasantaḥ (/suvasantakaḥ), (45)	sahakārabhañjikā,	(46)	dolāvilāsaḥ,
(47) udakakṣvelikā, (48) madanotsavaḥ, (49) gṛhapratyāgamanaṃ, (50) sahāyavyāpāraḥ,
(51) prasādhanagrahaṇaṃ, (52) goṣ‍ṭhīvihāraḥ, (53) vāsagṛhopagamanam, (54) abhisārikāpratīkṣaṇaṃ,
(55) dūtīvisarjanaṃ, (56) svayaṃ vā gamanam, (57) āgatopacāraḥ, (58) paricaraṇaṃ, (59) visarjanaṃ,
(60) kañjukādimokṣaḥ, (61) ratārambhaḥ, (62) rataṃ, (63) ratāvasānaṃ, (64) nidrānubhava iti
<b>catuṣṣaṣ‍ṭiḥ</b> । tatra—</p>
<!-- NOTES pg=1549!-->
1. dra. pṛ. 1550	।	2. 'kandukakrīḍā, kelīdyūtāni, ṛtūpayamaḥ॰॰॰cāraḥ, samāyātam'
ityeteṣāmudāharaṇāni nopalabhyante । 3. dra. pṛ. 1567	।
<pb n="1550"/>
<p>(1) samāgatāyāḥ samprayogārthaḥ praśvāsanāpūrvaraṅgo <b>visrambhaṇaṃ</b> yathā—(saka. 5.90)</p>
<b><lg>
<l>kasya no kurute bāle pipāsākulitaṃ manaḥ ।</l>
<l>ayaṃ te vidrumacchāyo marumārga ivādharaḥ ॥ 1 ॥</l>
</lg></b>
<b><lg>
<l>akṣi te puṣparajasā vātoddha‍ūtena dūṣitam ।</l>
<l>mukhānilasya	me	tanvi! tadarpayitumarhasi ॥ 2 ॥</l>
</lg></b>
<b><lg>
<l>niś‍cyotante sutanu! kabarībindavo yāvadete
yāvanmadhyasstanamukulayorārdrabhāvaṃ	jahāti ।</l>
<l>yāvat	sāndrasvatanupulakodbhedavatyaṅgayaṣ‍ṭiḥ
tāvad	gāḍhaṃ	vitara	sakṛdapyaṅkapāliṃ	prasīda ॥ 3 ॥</l></lg></b> (māmā.8.2)
<b><lg>
<l>dagdhaṃ	cirāya	malayānilacandrapāte
santarpitaṃ tu parirabhya vapustvayā me ।</l>
<l>āmattakokilarutavyathitā	tu hṛdyām
adya śrutiḥ pibatu kinnarakaṇṭhi! vācam ॥ 4 ॥</l></lg></b> (māmā. 8.4)
<p>(2) visrabdhāyāḥ samprayogārthamabhiyogātiśayata <b>upakramo</b> yathā— (urāca. 1.34)1</p>
<b><lg>
<l>jīvayanniva samūḍhasādhvasasvedabinduradhikaṇṭhamarpyatām ।</l>
<l>bāhuraindavamayūkhacumbitasyandicandramaṇihāravibhramaḥ ॥ 5 ॥</l>
</lg></b>
<b><lg>
<l>aparikṣatakomalasya yāvat kamalasyeva navasya ṣaṭpadena ।</l>
<l>adharasya pipāsatā mayā te sadayaṃ sundari! gṛhyate raso'sya ॥ 6 ॥</l></lg></b>
(śāku. 3.12)
<b><lg>
<l>nābhideśanihitaḥ sakampayā śaṅkarasya rurudhe tayā karaḥ ।</l>
<l>tad‌dukūlamatha cābhavat svayaṃ dūraniḥśvasitanīvibandhanam ॥ 7 ॥</l></lg></b>
(kusaṃ. 8.4)
<b><lg>
<l>śiṣyatāṃ nidhuvanopadeśinaḥ śaṅkarasya rahasi prapannayā ।</l>
<l>śikṣitaṃ yuvatinaipuṇaṃ tayā yat tadeva gurudakṣiṇīkṛtam ॥ 8 ॥</l></lg></b>
(kusaṃ. 8.17)
<!-- NOTES pg=1550!-->
1. 'ākaro mṛgya' iti rā., pṛ. 1711
<pb n="1551"/>
<p>(3) paricayābhyāsāt sādhvasādyapagamo vistrambho yathā— (kusaṃ. 8.13,14)</p>
<b><lg><l>vāsarāṇi katicit kathaṃcana sthāṇunā padamakāryata priyā ।</l>
<l>jātamanmatharasā śanaiḥ śanaiḥ sā mumoca ratiduḥkhaśīlatām ॥ 9 ॥</l></lg></b>
<b><lg><l>sasvaje priyamurojapīḍitā prārthitaṃ mukhamanena nāharat ।</l>
<l>mekhalāpraṇayalolatāṃ gataṃ hastamasya śithilaṃ rurodha sā ॥ 10 ॥</l></lg></b>
<b><lg><l>rātrivṛttamanuyoktumudyataṃ sā vibhātasamaye sakhījanam ।</l>
<l>nākarodapakutūhalaṃ hriyā śaṃsituṃ ca hṛdayena tatvare ॥ 11 ॥</l></lg></b> (kusaṃ. 8.10)
<b><lg><l>bhāvasūcitarahasyavikriyaṃ cāṭumat kṣaṇaviyogakātaram ।</l>
<l>kaiścideva divasaistayostadā prema rūḍhamitaretarāśrayam ॥ 12 ॥</l></lg></b> (kusaṃ. 8.15)
<p>(4) vistrambhānurāgayordāḍharyārthaṃ ramaṇīyapadārthānāṃ pradarśanamavalokanaṃ vā <b>prekṣodīkṣaṇam ।</b> yathā—</p>
<b><lg><l>tatra kāñcanaśilātalāśrayo netragamyamavalokya bhāskaram ।</l>
<l>dakṣiṇetarabhujavyapāśrayāṃ	vyājahāra	sahadharmacāriṇīm ॥ 13 ॥</l></lg></b>
<p>(kusaṃ. 8.29)</p>
<b><lg><l>nīlapītakapiśāḥ payomucāṃ koṭayaḥ kuṭilakeśi! bhāntyamūḥ ।</l>
<l>drakṣyasi tvamiti sāndhyavelayā vartikābhiriva sādhu vartitāḥ ॥ 14 ॥</l></lg></b>
<p>(kusaṃ. 8.45)</p>
<b><lg><l>darpaṇe	ca	paribhogadarśinī	pṛṣṭhataḥ	praṇayino	niṣeduṣaḥ ।</l>
<l>vīkṣya bimbamanubimbamātmanaḥ kāni kāni na cakāra lajjayā ॥ 15 ॥</l></lg></b>
<p>(kusaṃ. 8.11)</p>
<b><lg><l>tau sandhiṣu vyañjitavṛttibhedaṃ rasāntareṣu pratibhinnarāgam ।</l>
<l>apaśyatāmap‍sarasāṃ muhūrtaṃ prayogamādyaṃ vanitāṅgahāram ॥ 16 ॥</l></lg></b>(kusaṃ. 7.91)
<p>(5) navoḍhāyāḥ kāmaprauḍhipiśunamārtavadarśanaṃ <b>parihāraḥ,</b> yathā—</p>
<b><lg><l>sohai	visuddhasiddhatthako	adaṃturavisuddhasīmaṃto ।</l>
<l>gupphia-siṇiddha-daṃrappasiḍhilālaa-kesaviṇṇāso ॥ 17 ॥</l></lg></b>
<lg><l>(śobhate viśuddhasiddhārthako'danturaviśuddhasīmantaḥ ।</l>
<l>gumphitasnigdhadarapraśithilālakaḥ keśavinyāsaḥ ॥)</l></lg>
<pb n="1552"/>
<b><lg><l>budhuriaduddhavihaaṃdamaṃdasī/adudiahāsasuhiāi ।</l>
<l>sahiaṇamuhesu lajjākasāiṃ gholaṃtti acchīiṃ ॥ 18 ॥</l></lg></b>
<lg><l>(bandhuritadugdhavighaṭamānamandasīdaduditahāsaśobhitāni ।</l>
<l>sakhījanamukheṣu lajjākaṣāyitāni ghūrṇanti akṣīṇi ॥)</l></lg>
<b><lg><l>majjhimarehāgaagāḍhasasurasīmaṃtio	suhāvei ।</l>
<l>uggīṇahāsathoo hareaharoia sohai viasaṃ ॥ 19 ॥</l></lg></b>
<lg><l>(madhyamarekhāgatagāḍhaśvaśura sīmantitaḥ sukhayati ।</l>
<l>udgīrṇahāsastoko hareharoia(?) śobhate vivaśam ॥)</l></lg>
<b><lg><l>desavisamaṇāmittaviraiaviṇeo ॰ ॰ ॰ ।</l>
<l>ārūḍhapaḍhamaparihāramaṃgalo	ṇavavahūsaddho ॥ 20 ॥</l></lg></b>
<lg><l>(deśaviṣamamātraviracitavineyo ॰ ॰ ॰ ।</l>
<l>ārūḍhaprathamaparihāramaṅgalo		navavadhūsārthaḥ ॥)</l></lg>
<p>(6) ṛtumatīnāmanurāgātiśayaśaṃsinaśceṣṭāviśeṣaveṣādayaḥ <b>parihāravilāsāḥ,</b> yathā—</p>
<b><lg><l>rehai	piapariraṃbhaṇapasāriaṃ	suraamaṃdiraddāre ।</l>
<l>helā-hallāvia-thora-thaṇa-haraṃ bhualaājualaṃ ॥ 21 ॥</l></lg></b>
<lg><l>(rājate priyaparirambhaṇaprasāritaṃ suratamandiradvāre ।</l>
<l>helātvaritasthūlastanabharaṃ	bhujalatāyugalam ॥) (saka. 5.164)</l></lg>
<b><lg><l>jai ṇa cchivasi pupphavaiṃ purao tā kiṃsa vārio ṭhāsi ।</l>
<l>chikkosi	culuculuṃtehiṃ	pahāviūṇa	mha	hatthehiṃ ॥ 22 ॥</l></lg></b>
<lg><l>(yade- na spṛśasi puṣpavatīṃ puratastāvat kimiti vāritastiṣṭhasi ।</l>
<l>spṛṣṭo'si culuculāyamānaiḥ pradhāvya asmākaṃ hastaiḥ ॥) (gāsa. 5.81)</l></lg>
<b><lg><l>pasia saaṇakkavāse tuha paaṃte vāsi suvāmi achivaṃtī ।</l>
<l>pupphavaiāṇa	pattia,	raaṇīsu	ṇa	hoi	parihāro ॥ 23 ॥</l></lg></b>
<lg><l>(prasīda śayanaikapārśve tava padānte svapimi aspṛśantī ।</l>
<l>puṣpavatīnāṃ pratīhi rajanīṣu na bhavati parihāraḥ ॥)</l></lg>
<pb n="1553"/>
<p>maliṇa......(granthapātaḥ)......laiaṃpaḍicakkhiekkiakaacasaesadhaasaraṃ aṇageṇadhaṇu
gadhaṇimiaṃkacakaṇo āsāvaavidattavīavaaṇikkheo ॥ 24 ॥1</p>
<b><lg><l>ārūḍho a ajja ṇaṃso vāṇohiṃ vasurāguṇehi aṇaṃgo ।</l>
<l>mauacchia ulalāvā piāṇa iharāvittharaṃ cia gamaṇaṃ ॥ 25 ॥</l></lg></b>
<b><lg><l>ṇavara mae ṇa a ॰ ॰ ॰ ॰ ।</l>
<l>॰ ॰ ॰ dhavalāṇa loaṇāṇa valaio ॥ 26 ॥</l></lg></b>
<lg><l>(kevalaṃ mayā na ca ॰ ॰ ॰ ॰ ।</l>
<l>॰ ॰ ॰ dhavalānāṃ locanānāṃ valayitaḥ ॥)</l></lg>
<p>(12) madhyāhnādikṛtaduḥkhopalabdhiḥ <b>kālāvasthānubhavaḥ,</b> yathā2 —(vikra. 2.22)</p>
<b><lg><l>uṣṇāluḥ śiśire niṣīdati tarormūlālavāle śikhī
nirbhidyopari	karṇikāramukulānyālīyate	ṣaṭpadaḥ ।</l>
<l>tap‍taṃ vāri vihāya tīranalinīṃ kāraṇḍavaḥ sevate
krīḍāveśmani caiṣa pañjaraśukaḥ klānto jalaṃ yācate ॥ 27 ॥</l></lg></b>
<b><lg><l>kāśmaryāḥ	kṛtamālamudgatadalatkoyaṣṭikaṣṭīkate,
tīrāśmantakacimbicumbanamuco	dhāvantyapaḥ	pūrṇakāḥ ।</l>
<l>dātyūhaistimiśasya koṭaravati skandhe nilīya sthitaṃ
vīrunnīḍakapotakūjitamanukrandantyataḥ	kukkuṭāḥ ॥ 28 ॥</l></lg></b>
<p>(13) kāminā pūrvāh‍ṇakaraṇīyaṃ <b>paurvāh‍iṇakaṃ</b> yathā—</p>
<b><lg><l>aha suai diṇṇapaḍivakkhaveaṇaṃ pasiḍhilehiṃ aṃgehiṃ ।</l>
<l>ṇivvattiasuraarasāṇubaṃdhasuhaṇibbharaṃ	suṇhā ॥ 29 ॥</l></lg></b>
<lg><l>(asau svapiti dattapratipakṣavedanaṃ praśithilairaṅgaiḥ ।</l>
<l>nirvartitasuratarasānubandhasukhanirbharaṃ	snuṣā ॥) (saka. 5.64)</l></lg>
<b><lg><l>sahiāhiṃ bhaṇṇamāṇā, thaṇae laggaṃ kusuṃbhapupphaṃ ti ।</l>
<l>muddhavahuā	hasijjai	papphoḍaṃtī	ṇahapaāiṃ ॥ 30 ॥</l></lg></b>(gāsa. 2.45)
<lg><l>(sakhībhirbhaṇyamānā stane lagnaṃ kusumbhapuṣpamiti ।</l>
<l>mugdhavadhūrhasyate	prasphoṭayantī	nakhapadāni ॥)</l></lg>
<!-- NOTES pg=1553!-->
1. pāṇḍugranthaḥ 3252, pṛ. 840	
2. su.ra.bhā.pu. 337 iti rāghavaḥ ।
<pb n="1554"/>
<b><lg><l>premṇā bhāvaparigraheṇa guruṇā dattopadeśāpi sā
nādhātuṃ vadanaṃ priyasya vadane hrīsādhvasena kṣamā ।</l>
<l>suprāte vihitasya maṇḍanavidherālokanacchadmanā
bālā svānanameva darpaṇatale taṃ cumbituṃ cumbati ॥ 31 ॥</l></lg></b>
<b><lg><l>dampatyorniśi jalpatorgṛhaśukenākarṇitaṃ yad vacaḥ—
statprātargurusannidhau	nigadatastasyātimātraṃ	vadhūḥ ।</l>
<l>karṇālambitapadmarāgaśakalaṃ	vinyasya	cañcūpuṭe
vrīḍārtā vidadhāti dāḍimaphalavyājena vāgbandhanam ॥ 32 ॥</l></lg></b> (amaru. 16)
<p>(14) madhyāhnakaraṇīyaṃ <b>mādhyāhnikaṃ</b> yathā—</p>
<b><lg><l>ṇīsesa—pasutta—jaṇammi	addharatte	va	gimha—majjhaṇhe ।</l>
<l>ahisāresi	saaṇṇaṃ	kumāri	kaṃ	gāmataruṇāṇa ॥ 33 ॥</l></lg></b>
<lg><l>(niḥśeṣaprasup‍tajane	ardharātre	iva	grīṣmamadhyāhne ।</l>
<l>abhisārayase sapuṇyaṃ kumāri! kaṃ grāmataruṇānām ॥)</l></lg>
<b><lg><l>daiassa	gimhavammahasaṃdāvaṃ	do	vi	jhatti	avaṇei ।</l>
<l>majjaṇa—jaladda—caṃdaṇa—sisirā	āliṃgaṇeṇa	vahū ॥ 34 ॥</l></lg></b>
<lg><l>(dayitasya grīṣmamanmathasantāpau dvāvapi/jhaṭiti apanayati ।</l>
<l>majjanajalārdracandanaśiśirā	āliṅganena	vadhūḥ ॥)</l></lg>
<b><lg><l>thoaṃ pi ṇa ṇīsarai majjhaṇṇe ua sirīsatalalukkā ।</l>
<l>āavabhaeṇa chāhī vi pahia tā kiṃ ṇa vīsamasi ॥ 35 ॥</l></lg></b>
<lg><l>(stokamapi na nissarati madhyāhne paśya śirīṣatalalīnā ।</l>
<l>ātapabhayena chāyāpi pathika tat kiṃ na viśrāmyasi ॥) (gāsa.1.49)</l></lg>
<b><lg><l>khujjaṃbaeṇa kaha ā hatthāhatthi va uvaṇiā tassa ।</l>
<l>majjhaṇhe	mūlalaggatthoaṃ—cchāhiṃ	kuṇaṃteṇa ॥ 36 ॥</l></lg></b>
<lg><l>(kubjāmreṇa kathamāḥ hastāhastimivopanītā tasya ।</l>
<l>madhyāhne	mūla—lagna—stokacchāyāṃ	kurvatā ॥)</l></lg>
<pb n="1555"/>
<p>(15) (aparāha‌ṇakaraṇīyam <b>āparāha‌‌ṇikam</b>)</p>
<b><lg><l>āaṃbaloaṇāṇaṃ ollaṃsuapāaḍorujahaṇāṇaṃ ।</l>
<l>avaraṇhamajjarīṇaṃ kaeṇa kāmo vahai tāvaṃ! ॥ 37 ॥</l></lg></b> (gāsa. 5.73)
<lg><l>(ātāmralocanānāṃ	ārdrāṃśukaprakaṭitoruyugalānām ।</l>
<l>aparāh‍ṇamajjanaśīlānāṃ kṛte na kāmo dhanurvahati ॥)</l></lg>
<b><lg><l>avaraṇhāgaajāmāuassa viuṇei mohaṇukkaṃṭhaṃ ।</l>
<l>vahuāem̐ gharaparohuḍamajjaṇamuhalo valaasaddo ॥ 38 ॥</l></lg></b> (gāsa. 7.83)
<lg><l>(aparāh‍ṇāgatajāmāturdviguṇayati mohanotkaṇṭhām ।</l>
<l>vadhvā gṛhapaścād‍bhāgamajjanamukharo valayaśabdaḥ॥)</l></lg>
<b><lg><l>khiṇṇassa ure paiṇo ṭhavei gimhāvaraṇharamiassa ।</l>
<l>ollaṃ	galaṃtapupphaṃ	ṇhāṇasuaṃdhaṃ	cihurahāraṃ ॥ 39 ॥</l></lg></b>(gāsa. 3.99)
<lg><l>(khinnasya sthāpayati urasi patyuḥ grīṣmāparāh‍ṇaramitasya ।</l>
<l>ārdraṃ	galatpuṣpaṃ	snānasugandhaṃ	cikurabhāram ॥)</l></lg>
<b><lg><l>sāloe ccia sūre ghariṇī gharasāmiassa ghettūṇa ।</l>
<l>ṇecchaṃtassa vi pāe dhuai hasaṃtī hasaṃtassa ॥ 40 ॥</l></lg></b>(gāsa. 2.30)
<lg><l>(sāloka eva sūrye gṛhiṇī gṛhasvāmino gṛhītvā ।</l>
<l>anicchato'pi pādau dhāvati hasantī hasataḥ ॥)</l></lg>
<p>(16) saviturastācalopagamanam <b>astaḥ</b> yathā—</p>
<b><lg><l>gavāṃ	gacchantīnāṃ	prativasatipūtena		rajasā
diśaḥ	śyāmāyante	tanutimirapītātapatṛṣaḥ ।</l>
<l>nirastaṃ	tejobhirjaraṭhakamaṭhakroḍakapilaṃ
girerastasyāṅke	patati	saviturbimbavalayam ॥ 41 ॥</l></lg></b>
<b><lg><l>idaṃ	bhāsāṃ	bharturdrutakanakagolapratikṛti
kramānmandajyotirgalati	nabhaso	bimbavalayam ।</l>
<l>athainaṃ	prācīnaḥ	sarati	muralīgaṇḍamalina—
starucchāyācakraisstabakita	iva	dhvāntanicayaḥ ॥ 42 ॥</l></lg></b>
<pb n="1556"/>
<p>(17) aharvibhāvaryoḥ <b>sandhi</b>, sandhyā, yathā—(vikra. 3.2)</p>
<b><lg>
<l>utkīrṇā	iva	vāsayaṣṭiṣu niśānidrālasā barhiṇo
dhūmairjālavinissṛtairvalabhayassandigdhapārāvatāḥ	।</l>
<l>ācāraprayataḥ	sapuṣpabaliṣu	sthāneṣu	cārciṣmatīḥ
sandhyāmaṅgalavartikā vibhajate śuddhāntavṛddho janaḥ ॥ 43 ॥</l>
</lg></b>
<b><lg>
<l>sandhyākāntikaṣāyitena	nabhasā	pratyakṣasandarśanai—
rlīlāveśmani dīparaśmijaṭilaṃ nīlaṃ tamo jṛmbhate ।</l>
<l>vellad‍bāhulatāvilolavalayaṃ	svānairitaḥ	sūcita—
vyāpārāḥ pratiyojayanti vividhān vārāṅganā varṇakān ॥ 44 ॥</l>
</lg></b>
<p>(18) niśāgamāndhakāra<b>stamo</b> yathā—(seba. 10.25)</p>
<b><lg>
<l>tāva a tamālakasaṇo kaṃcaṇakaḍaaṃ va bahalasaṃjhārāaṃ ।</l>
<l>paḍipelliūṇa a tamo hiakaddamasuragaiṃdaṇihaso vva ṭhio ॥ 45 ॥</l>
</lg></b>
<lg>
<l>(tāvacca tamālakṛṣṇaḥ kāñcanakaṭakamiva bahalasandhyārāgam ।</l>
<l>pratiprerya eva tamaḥ hṛtakardamasuragajendranikaṣa iva sthitaḥ ॥)</l>
</lg>
<b><lg>
<l>āsaṇṇammi paviralaṃ bahalaṃ thoaṃtarammi dūrammi ghaṇaṃ ।</l>
<l>obhaggadiṭṭhipasaraṃ	savvattha	samaṭṭhiaṃ	pi	dīsai	timiraṃ ॥ 46 ॥</l>
</lg></b>
<lg>
<l>(āsanne	praviralaṃ	bahalaṃ	stokāntare	dūre	ghanam ।</l>
<l>avabhug‍nadṛṣṭiprasaraṃ sarvatra samasthitamapi dṛśyate timiram ॥)</l> (seba. 10.26)
</lg>
<b><lg>
<l>ghauigāaṇaṃmi mahīmahivaggammi vaṇisammalaṇahāholo ।</l>
<l>ghaḍiaṇahamelaiṇiāleacchāaggahalaṃbaāraṃmi	jaaṃ ॥ 47 ॥</l>
</lg></b>
<b><lg>
<l>kuvalaa—dalauttaṃsihiṃ	ṇīsahisaaṃsaṇihiṃ
maragaagejjākaṃtihiṃ	lasidasaaṇīhiṃ ।</l>
<l>timiruggamabhare	migamaa—maṃḍaṇa—dhāriahiṃ
paṃgaṇe	tāva	gaāgama	kia	abhisāriāhiṃ ॥ 48 ॥</l>
</lg></b>
<lg>
<l>(kuvalayadala—avataṃsābhirasitanivasanābhiḥ
marakata—graiveyaka—kāntibhirlasitanivasanābhiḥ ।</l>
<l>timirodgamabhare	mṛgamadamaṃṇḍanadhāriṇībhiḥ
prāṅgaṇe tāvad gatāgatāni kṛtāni abhisārikābhiḥ ॥)</l>
</lg>
<pb n="1557"/>
<p>(19) indorudgamaḥ <b>candraḥ</b> yathā—</p>
<b><lg>
<l>tāvaa	suvela-dharāhara-kaḍaa-taḍaṃtaria-sasi-ara-parigahiā ।</l>
<l>dīsai	thoatthitā	aṃsamāruhaṃti	vva	ṇahaalaṃ	puvvadisā ॥ 49 ॥</l>
</lg></b>
<lg>
<l>(tāvacca suveladharādharakaṭakataṭāntaritaśaśikaraparigṛhītā ।</l>
<l>dṛśyate stokasthitā aṃsamārohantīva nabhastalaṃ pūrvadiśā ॥)</l>
</lg>
<b><lg>
<l>vid‍duma-valaaddha-ṇihārāhiroggaā avarā ṇu dāḍhā suhaā ।</l>
<l>sohai	asoa-ṇimmia-vammaha-cāva-taṇuī	miaṃkassa	kalā ॥ 50 ॥</l>
</lg></b>
<lg>
<l>(vidrumavalayārdha-nīhāra-hīrodgatāparā	daṃṣṭrā-subhagā ।</l>
<l>śobhate aśokanirmitamanmathacāpatanvī mṛgāṅkasya kalā ॥)</l>
</lg>
<b><lg>
<l>joṇhārasa-cuṇṇaiaṃ	kara-vicchūḍha-timirāa-parikkhevaṃ ।</l>
<l>raia-maa-pattalehaṃ muhaṃ va raaāṇīe dāviaṃ sasibiṃbaṃ ॥ 51 ॥</l>
</lg></b>
<lg>
<l>(jyotsnārasacūrṇāyitaṃ	karavikṣip‍ta—timirāyitaparikṣepam ।</l>
<l>racita-mada-patralekhaṃ mukhamiva rajanyā darśitaṃ śaśibimbam ॥)</l>
</lg>
<b><lg>
<l>paḍhamaṃ	vid‍dumaappo	pacchā	hohi	savisesadhavalacchāo ।</l>
<l>maa-pallavia-vilāsiṇi-muha-paḍimā-mukkadappaṇo vva miaṃko ॥ 52 ॥</l>
</lg></b>
<lg>
<l>(prathamaṃ vidrumakalpaḥ paścād bhavati saviśeṣadhavalacchāyaḥ ।</l>
<l>madapallavitavilāsinīmukhapratimāmuktadarpaṇa iva mṛgāṅkaḥ ॥)</l>
</lg>
<p>(20) candrātapo <b>jyotsnā</b> yathā—</p>
<b><lg>
<l>caṃdāavaṃmi jāai māruavihuaviḍappaṃtarasāmovaie ।</l>
<l>kumuuppalavāpīṇaṃ prarūḍha dhavalakasaṇaṃ dumacchāāṇaṃ ॥ 53 ॥</l>
</lg></b>
<lg>
<l>(candrātape	jāte	mārutavidhutavisarpamāṇarasāmodayute ।</l>
<l>kumudotpalavāpīnāṃ prarūḍhaṃ dhavalakṛṣṇaṃ drumacchāyāṇām ॥)</l>
</lg>
<b><lg>
<l>bhiṇṇatama-duddiṇāiṃ	viḍavaṃtara-virala-paḍia-caṃdakarāiṃ ।</l>
<l>thoa-suhāloāiṃ	paaḍaṃti	va	muddhapallavāiṃ vaṇāiṃ ॥ 54 ॥</l>
</lg></b>
<p>(seba. 10.44)</p>
<lg>
<l>(bhinnatamodurdināni	viṭapāntaraviralapatitacandrakarāṇi ।</l>
<l>dhautasukhālokāni	pragalantīva	mugdhapallavāni	vanāni ॥)</l>
</lg>
<pb n="1558"/>
<b><lg>
<l>dīpāavapiṃjariā	kāmiṇihasiavvaā	pariggahasuā ।</l>
<l>hoṃti gavakkhovagaā kālāaru-daddha-dhūsarā sasikiraṇā ॥ 55 ॥</l>
</lg></b>
<lg>
<l>(dīpātapapiñjaritā	kāminīhasitavyāḥ	parigrahasukhāḥ ।</l>
<l>bhavanti gavākṣopagatāḥ kālāgarudagdhadhūsarāḥ śaśikiraṇāḥ ॥)</l>
</lg>
<b><lg>
<l>goraṃgau	taruṇīaṇo	joṇhāiṃ	ahisarai
sia-ṇevaccha-paḍiccheo	vallaha-baddha-rai ।</l>
<l>tacchāahiṃ	puṇu	caliau	sāmalagattiahiṃ
ṇīlau	vesu	vahaṃtihiṃ	maaṇummatiahiṃ ॥ 56 ॥</l>
</lg></b>
<lg>
<l>(gaurāṅgastaruṇījano	jyotsnāyāmabhisarati
sitanepathyaparicchado	vallabhabaddharatiḥ ।</l>
<l>tacchāyāsu	punaś‍calitaṃ	śyāmalagātrābhiḥ
nīlaṃ	veśaṃ	vahantībhirmadanonmattābhiḥ ॥) (saka. 3.131)</l>
</lg>
<p>(21) niśāprathamayāmakarma <b>prādoṣikaṃ</b> yathā—</p>
<b><lg>
<l>sajjijjai uvaāro aho raiaṃpi puṇo raijjai saaṇaṃ ।</l>
<l>saṃbharia vāṇi-atthā appāhia-patthiā vi rubbhai dūī ॥ 57 ॥</l>
</lg></b>
<lg>
<l>(sajjīkriyate upacāraḥ aho racitamapi punā racyate śayanam ।</l>
<l>saṃsmṛtya	vāṇyarthān,	sandiṣṭaprasthitāpi rudhyate	dūtī ॥)</l>
</lg>
<b><lg>
<l>pijjai pīaṃ pi mahu dīsai diṭṭho vi dappaṇe appāṇo ।</l>
<l>aṇuāṇa rāgapasarā pucchijjai pucchiā puṇo vi piakahā ॥ 58 ॥</l>
</lg></b>
<lg>
<l>(pīyate pītamapi mudhu dṛśyaṃte dṛṣṭo'pi darpaṇe ātmā ।</l>
<l>anujānāṃ rāgaprasarā pṛcchyate pṛṣṭā punarapi priyakathā ॥)</l>
</lg>
<b><lg>
<l>ajjei	loaṇāiṃ	baṃdhai	rasaṇaṃ	raei	tilaālekkhaṃ ।</l>
<l>jāo hoṃta-samāgama-suhekka-rasio vi vāulo juaijaṇo ॥ 59 ॥</l>
</lg></b>
<lg>
<l>(anak‍ti	locane	vadhnāti	raśanāṃ	racayati	tilakālekhyam ।</l>
<l>jāto bhaviṣyatsamāgama—sukhaika—rasiko'pi vyākulo yuvatijanaḥ ॥)</l>
</lg>
<pb n="1559"/>
<b><lg>
<l>ettahe	uttahe	jaṃtahi	toraṇavaṃtiahiṃ
dūittaṇu	vesaṃtihi	paṃthuṇiaṃti	ahiṃ ।</l>
<l>vesavisesu	layaṃta	muaṃtihiṃ	vāliahiṃ
pariaṇu	kiu	vihaḍapphaḍamuttāliahiṃ ॥ 60 ॥</l>
</lg></b>
<lg>
<l>(atra	tatra	yāntībhistoraṇavatībhi—
rdautyaṃ	preṣayantībhiḥ	panthānamīkṣamāṇābhiḥ ।</l>
<l>veṣaviśeṣaṃ	gṛh‌nmuñcantībhirbālābhiḥ
parijanaḥ kṛto vyākulaḥ sphuṭamu‌ttālābhiḥ ॥)</l>
</lg>
<p>(22) ardharātraṃ <b>niśīthaḥ</b> yathā—</p>
<b><lg>
<l>kva prasthitāsi karabhoru! ghane niśīthe
prāṇeśvaro	vasati yatra	janaḥ priyo me ।</l>
<l>ekākinī vada kathaṃ na	bibheṣi bāle!
nanvasti puṅkhitaśaro madanaḥ sahāyaḥ ॥ 61 ॥</l></lg></b> (amaru. 71)
<b><lg>
<l>sakhi! sa vijito vīṇādyute kayāpi parastriyā
paṇitamabhavat tābhyāṃ tasminniśālalitaṃ dhruvam ।</l>
<l>kathamitarathā	śophālīṣu	skhalatkusumāsvapi
sthitavati nabhomadhye'pīndau priyeṇa vilambyate ॥ 62 ॥</l></lg></b> (daśarū. 2.25)
<p>(23) apararātraṃ <b>rātriparāvṛtti</b>ryathā—(kirātā. 9.74, 76)</p>
<b><lg>
<l>anyonyaraktamanasāmatha bibhratīnāṃ cetobhuvaḥ surasakhāpsarasāṃ nideśam ।</l>
<l>vaibodhikadhvanivibhāvitapaścimārdhā sā saṃhṛteva parivṛttimiyāya rātriḥ ॥ 63 ॥</l>
</lg></b>
<b><lg>
<l>kāntājanaṃ suratakhedanimīlitākṣaṃ saṃvāhituṃ samupayāniva madamandam ।</l>
<l>harmyeṣu	mālyamadirāparibhogagandhānāviścakāra	rajanīparivṛttivāyuḥ ॥ 64 ॥</l>
</lg></b>
<b><lg><l>prātaḥ priyeṣu surataśramagāḍhanidrāsīdud‍bhujocchvasitapīnapayodharāṇi ।
āliṅganāni ghaṭayanti vilāsinīnāṃ pratyagrabodhabahulāḥ kṛkavākuvācaḥ ॥64॥</l></lg></b>
<pb n="1560"/>
<b><lg>
<l>nādhanyaiḥ kṣaṇadāvirāmamadhurāḥ kiñcid‍vinidrālasa—
śrotraiḥ	savraṇamugdhacāraṇavadhūdantacchadāyāsinaḥ ।</l>
<l>śrūyante	mṛdupītabhuktamarutaḥ	paurāṇarītikrama—
vyālolāṅguliruddhamuktasuṣiraśreṇīravā	veṇavaḥ ॥ 66 ॥</l>
</lg></b>
<p>(24) pratyuṣakālakarma <b>prābhātikaṃ</b>, yathā—</p>
<b><lg>
<l>tāva a raaṇivahūe pariattaṃtīe malia-tārākusumo ।</l>
<l>jāo parimalapisuṇo ua ṇaccaṃto vva pāaḍo paccūso ॥ 67 ॥</l>
</lg></b>
<lg>
<l>(tāvacca rajanīvadhvāṃ parivartamānāyāṃ mṛditatārākusumaḥ ।</l>
<l>jātaḥ parimalapiśunaḥ paśya nṛtyanniva prakaṭaḥ pratyūṣaḥ ॥)</l>
</lg>
<b><lg>
<l>bhūmi—ṇimiekkacalaṇaṃ	piaamahutta—pariattiāṇaṇa—kamalaṃ ।</l>
<l>sohai	pemmaṇialiaṃ	ṇaaṇaddhaṃta	darapecchiaṃ ॥ 68 ॥</l>
</lg></b>
<lg>
<l>(bhūminibhṛtāṅkacaraṇaṃ	priyā'prāp‍taparivartitānanakamalam ।</l>
<l>śobhate prema nigalitaṃ śayanārdhāntadaraprekṣitaṃ yuvatīnām ॥)</l>
</lg>
<b><lg>
<l>gatavati nakhalekhālakṣyatāmaṅgarāge	samadadayitapītātāmrabimbādharoṣṭhayāḥ ।</l>
<l>virahavidhuramiṣṭā satsakhīvāṅganāyā hṛdayamavalalambe rātrisambhogalakṣmīḥ ॥ 69 ॥</l>
</lg></b>
<p>(kirātā. 9.78)</p>
<b><lg>
<l>etāś‍cūrṇitacūrṇakuntalabhṛtaḥ	kṣuṇṇastragāmodinī—
rbibhrāṇāḥ	kabarīḥ	kuraṅgakadṛśo	vistraṃsibandhākulāḥ ।</l>
<l>keliprauḍhivilup‍tavarṇakatayā	bimbaikaśeṣaiḥ	puro
patrālītilakairdiśanti	vijayaṃ	saubhāgyavaidagdhyayoḥ ॥ 70 ॥</l>
</lg></b>
<p>(25) krīḍārthaṃ <b>kānanavihārāgamanaṃ</b> yathā— (māgha. 7.1,3,4,15,44,45,50,46)</p>
<b><lg>
<l>anugiramṛtubhirvitāyamānāmatha sa vilokayituṃ vanāntalakṣmīm ।</l>
<l>niragamadabhiroddhumādṛtānāṃ bhavati mahatsu na niṣphalaḥ prayāsaḥ ॥ 71 ॥</l>
</lg></b>
<b><lg>
<l>avasaramadhigamya	taṃ	harantyo	hṛdayamayat‍nakṛtojjvalasvarūpāḥ ।</l>
<l>avaniṣu	padamaṅganāstadānīṃ	vyadadhata	vibhramasampado'ṅganāsu ॥ 72 ॥</l>
</lg></b>
<pb n="1561"/>
<b><lg>
<l>nakharuciraciteṣu cāpalīnaṃ lalitagateṣu gatāgataṃ dadhānā ।</l>
<l>mukharitavalayaṃ pṛthau nitambe bhujalatikā muhuraskhalattaruṇyāḥ ॥ 73 ॥</l>
</lg></b>
<b><lg>
<l>aviralapulassaha vrajantyāḥ pratipadamekataraḥ stanastaruṇyāḥ ।</l>
<l>ghaṭitavighaṭitaḥ priyasya vakṣastaṭabhuvi kandukavibhramaṃ babhāra ॥ 74 ॥</l>
</lg></b>
<p>(26) vane viviktālokajanaḥ kāmināṃ ceṣṭāviśeṣo <b>vanavihāraḥ</b> (yathā)—</p>
<b><lg>
<l>vratativitatibhistirohitāyāṃ pratiyuvatau vadanaṃ priyaḥ priyāyāḥ ।</l>
<l>yadadhayadadharāvalopanṛtyatkaravalayasvanitena	tad	vivavre	॥ 75 ॥</l>
</lg></b>
<b><lg>
<l>mukhakamalakamunnamayya	yūnā	yadabhinavoḍhavadhūrbalādacumbi ।</l>
<l>tadapi na kila bālapallavāgragrahaparayā vivide vidagdhasakhyā ॥ 76 ॥</l>
</lg></b>
<b><lg>
<l>idamidamiti bhūruhāṃ prasūnairmuhurabhilobhayatā puraḥ prakoṣṭhyā ।</l>
<l>anurahasamanāyi vallabhena tvarayati rantumaho janaṃ manobhūḥ ॥ 77 ॥</l>
</lg></b>
<b><lg>
<l>vilasitamanukurvatī purastād dharaṇiruhādhiruho vadhūrlatāyāḥ ।</l>
<l>ramaṇamṛjutayā	purassakhīnāmakalitacāpaladoṣamāliliṅga ॥ 78 ॥</l>
</lg></b>
<p>(27) kāmināmanyonyānurāgahetuḥ kusumapallavādigrahaṇavibhramaḥ <b>puṣpāpacayaḥ</b>, yathā—
(kirātā—8.15, 18, 19, 16)</p>
<b><lg>
<l>priye'parā yacchati vācamunmukhī nibaddhadṛṣṭiḥ śithilākuloc‍cayā ।</l>
<l>samādadhe nāṃśukamāhitaṃ vṛthā viveda puṣpeṣu na pāṇipallavam ॥ 79 ॥</l>
</lg></b>
<b><lg>
<l>vilambamānākulakeśaśapāśayā kayācidāviṣkṛtabāhumūlayā ।</l>
<l>taruprasūnānyapadiśya sādaraṃ mano'dhināthasya manaḥ samādade ॥ 80 ॥</l>
</lg></b>
<b><lg>
<l>vyapohituṃ locanato mukhānilairapārayantaṃ kila puṣpajaṃ rajaḥ ।</l>
<l>payodhareṇorasi kācidunmanāḥ priyaṃ jaghānonnatapībarastanī ॥ 81 ॥</l>
</lg></b>
<b><lg>
<l>salīlamāmuktalatāntabhūṣaṇaṃ samāsajantyā kusumāvataṃsakam ।</l>
<l>stanopapīḍaṃ nunude nitambinā ghanena kaścijjaghanena kāntayā ॥ 82 ॥</l>
</lg></b>
<pb n="1562"/>
<p>(28) vanavihārāyāsasūcako'vasthāviśeṣaḥ <b>śramānubhavaḥ</b>, yathā— (māgha. 7.3971—73)</p>
<b><lg>
<l>prathamamalaghumauktikābhamāsīcchramajalamujjvalagaṇḍamaṇḍalekham ।</l>
<l>kaṭhinakucataṭāgrapāti paścādatha śataśarkaratāṃ jagāma tāsām ॥ 83 ॥</l>
</lg></b>
<b><lg>
<l>aviratakusumāpacāyakhedānnihitabhujālatayaikayopakaṇṭham ।</l>
<l>vipulataranirantarāvalag‍nastananihitapriyavakṣasālalambe ॥ 84 ॥</l>
</lg></b>
<b><lg>
<l>abhimatamabhitaḥ kṛtāṅgabhaṅgā kucayugamunnativittamunnamayya ।</l>
<l>tanurabhilaṣituṃ klacchalena vyavṛṇuta vellitavāhuvallarīkāḥ ॥ 85 ॥</l>
</lg></b>
<b><lg>
<l>himalavasadṛśaśramodabindūnapanayatā kila nūtanoḍhavadhvāḥ ।</l>
<l>kucakalaśakiśorake kathaṃcittaralatayā taruṇena paspṛśāte ॥ 86 ॥</l>
</lg></b>
<p>(29) śramātapādivigamaheturlatāgṛhātapatrādyāśrayaḥ <b>pracchāyādikasevā</b>, yathā—(māgha.8.3—5)</p>
<b><lg>
<l>nīrandhradrumaśiśirāṃ bhuvaṃ vahantī sāśaṅkaṃ muhuriva kautukāt karaistāḥ ।</l>
<l>pasparśa kṣaṇamanilākulīkṛtānāṃ śākhānāmatuhinaraśmirantarālaiḥ ॥ 87 ॥</l>
</lg></b>
<b><lg>
<l>ekasyāstapanakaraiḥ karālitāyā bibhrāṇāḥ sapadi sitoṣṇavāraṇatvam ।</l>
<l>sevāyai vadanasarojanirjitaśrīrāgasya priyamiva candramāścakāra ॥ 88 ॥</l>
</lg></b>
<b><lg>
<l>svaṃ rāgāviparivitanvatottarīyaṃ kāntena pratipathavāritātapāyāḥ ।</l>
<l>sacchatrādaparavilāsinīsamūhācchāyāsīdadhikatarā	tadāparasyāḥ ॥ 89 ॥</l>
</lg></b>
<b><lg>
<l>saṃkṣobhakṣamagahanāmathāpagaṅgaṃ bibhrāṇaṃ jvalitamaṇīni saikatāni ।</l>
<l>adhyūṣuś‍cyutakusumācitāṃ sahāyā vṛtrāreraviralaśādvalāṃ dharitrīm ॥ 90 ॥</l>
</lg></b>
<p>(30) nadyādau majjanavilāso <b>jalakrīḍā</b> yathā—(kirātā. 8.42,49,43,44)</p>
<b><lg>
<l>śubhānanāḥ sāmburuheṣu bhīravo vilolahārāścalaphenapaṅ‌ktiṣu ।</l>
<l>nitāntagauryo hṛtakuṅkumeṣvalaṃ na lebhire tāḥ parabhāgamūrmiṣu ॥ 91 ॥</l>
</lg></b>
<b><lg>
<l>priyaissalīlaṃ karavārivāritaḥ pravṛddhaniḥśvāsavikampitastanaḥ ।</l>
<l>savibhramādhūtakarāgrapallavo yathārthatāmāpa vilāsinījanaḥ ॥ 92 ॥</l>
</lg></b>
<pb n="1563"/>
<b><lg>
<l>hradāmbhasi nyastavadhūkarāhate ravaṃ mṛdaṅgadhvanidhīramujjhati ।</l>
<l>muhuḥ stanaistālasamaṃ samādade manoramaṃ nṛttamiva pravepitam ॥ 93 ॥</l>
</lg></b>
<b><lg>
<l>śriyā hasadbhiḥ kamalāni sasmitairalaṅkṛtāmbupratimāgatairmukhaiḥ ।</l>
<l>kṛtānukūlā surarājayoṣitāṃ prasādasāphalyamavāpa jāhnavī ॥ 94 ॥</l>
</lg></b>
<p>(31) s‍nānādyanantaraṃ vastrābharaṇamālyānulepanādigrahaṇaṃ <b>naipathyaprayogo</b> yathā—</p>
<b><lg>
<l>kiṃ bhūṣaṇaistava vibhūṣitamātmanaiva digdhaṃ rucaiva malinairalamaṅgarāgaiḥ ।</l>
<l>svacchāmbaraṃ vapurupāhitarūpagarvaṃ strānārdrameva subhage! mudamādadhāti ॥ 95 ॥</l>
</lg></b>
<b><lg>
<l>ālikhya patramasitā'guruṇābhirāmaṃ rāmāmukhe kṣaṇavibhāsitacandrabimbe ।</l>
<l>jātaścirād vikasanā'1 vasaro'yamasyetyuktvā sakhī kuvalayaṃ śravaṇe cakāra ॥ 96 ॥</l>
</lg></b>
<b><lg>
<l>dolāyamānapaṭukāntilataṃ lalāṭapaṭṭaṃ lalāmalalitaśriyamud‍vahantyā ।</l>
<l>ekībhavatsuraśarāsanaśītaraśmikhaṇḍāhatāmanucakāra divaṃ nabhaḥśrīḥ ॥ 97 ॥</l>
</lg></b>
<b><lg>
<l>ślāghyātmanā daśanakoṭikṛtacchadena samprāpya cumbanasukhānubhavaṃ tadānīm ।</l>
<l>rāgāt kuśeśayadṛśāmadhareṣu nāgavallīdalena yadakāri kimadbha‍utaṃ tat ॥ 98 ॥</l>
</lg></b>
<p>(32) sambhogaviśeṣārthamākrīḍaśailasevā <b>krīḍāparvatavihāraḥ</b>, yathā—(kusaṃ. 8.22–25)</p>
<b><lg>
<l>merumetya marudāśuvāhanaḥ pārvatīstanapuraskṛtaḥ kṛtī ।</l>
<l>hemapallavavibhaṅgasaṃstarānanvabhūt	suratamardanakṣamān ॥ 99 ॥</l>
</lg></b>
<b><lg>
<l>padmanābhavalayāṅkitāśmasu prāp‍tavatsvamṛtavipruṣoṃ navāḥ ।</l>
<l>mandarasya kaṭakeṣu cāvasat sa priyāvadanapadmaṣaṭpadaḥ ॥ 100 ॥</l>
</lg></b>
<b><lg>
<l>vāraṇadhvanitabhītayā tayā kaṇṭhasaktamṛdubāhubandhanaḥ ।</l>
<l>ekapiṅgalagirau jagad‍gururnirviveśa viśadāḥ śaśiprabhāḥ ॥ 101 ॥</l>
</lg></b>
<b><lg>
<l>tasya jātamalayasthalīrate dhūtacandanalataḥ priyāklamam ।</l>
<l>ācacāma salavaṅgakesaraścāṭukāra iva dakṣiṇānilaḥ ॥ 102 ॥</l>
</lg></b>
<!-- NOTES pg=1563!-->
1. 'kasanā'vasaro'yama'='kasanādvasaro(?)yama' rāghavaḥ ।
<pb n="1564"/>
<p>(33) samārūḍhaprauḍhavistrambhānurāgoddīpanāya deśyā mahim‍nideśyāśca māhimānyaśca
<b>vividhakrīḍāḥ</b> pravartayet । tāsvekameva kusumanirbharaṃ śālmalīvṛkṣamāśritya
sunimīlitakādibhiḥ khelanaṃ krīḍā <b>ekaśālmalī</b> (kāmasū. jayamaṃ. 1.4) yathā—</p>
<b><lg>
<l>ko esotti palottuṃ sāmalījāṇiaṃ piyaṃ parikkhasai ।</l>
<l>haliasuaṃ	muddhavahū seajalolleṇa	hattheṇa ॥ 103 ॥</l>
</lg></b>
<lg>
<l>(ka eṣa iti pratyāvartituṃ śālmalijñātaṃ priyaṃ paripātayati ।</l>
<l>hālikasutaṃ	mugdhavadhūḥ svedajalārdreṇa hastena ॥) (saka. 5.303)</l>
</lg>
<b><lg>
<l>jo vi ṇa pucchai tassa vi kahei bhaṃgāiṃ teṇa valaāi ।</l>
<l>aiujjuā haāsā ahava pio se varāīe ॥ 104 ॥</l>
</lg></b>
<lg>
<l>(yo'pi na pṛcchati tasyāpi kathayati bhag‍nāni tena valayāni ।</l>
<l>atiṛjukā hatā atha vā priyaḥ tasyāḥ varākyāḥ ॥)</l>
</lg>
<p>(gāsa. 5.38)</p>
<p>(34) yatra kaste priya iti pṛcchadbhiḥ palāśādinavalatābhiḥ priyajano hanyate sā
<b>navalatikā,</b> yathā—</p>
<b><lg>
<l>vāḍei vidiaṃ gammijjaṃ mividiṇa ॰ ॰ e valaiaṃ ।</l>
<l>saalāvaabāi	samuc‍calaṃtisetammi	āvasio ॥ 105 ॥</l>
</lg></b>
<b><lg>
<l>ṇavalaappaharamaṅge jahiṃ jahiṃ mahai dearo dāuṃ ।</l>
<l>romaṃcadaṃḍarāī tahiṃ tahiṃ dīsai bahue ॥ 106 ॥</l>
</lg></b>
<lg>
<l>(navalatāprahāramaṅge yatra yatrecchati devaro dātum ।</l>
<l>romāñcadaṇḍarājistatra tatra dṛśyate vadhvāḥ ॥) (gāsa. 1.28)</l>
</lg>
<b><lg>
<l>teṇa ira ṇavalaāe diṇṇo paharo imīa thaṇavaṭṭhe ।</l>
<l>gāmataruṇīhiṃ ajja vi diahaṃ pariāliā bhamai ॥ 107 ॥</l>
</lg></b>
<lg>
<l>(tena kila navalatayā dattaḥ prahāra etasyāḥ stanapṛṣṭhe ।</l>
<l>grāmataruṇībhiradyāpi divase pratipālitā bhramati ॥) (saka. 5.229)</l>
</lg>
<b><lg>
<l>ṇavalaapaharuttatthāe taṃ kaaṃ kiṃ vi suṇhāe ।</l>
<l>jaṃ ajjavi juaijaṇo ghare ghare sikkhiuṃ mahai ॥ 108 ॥</l>
</lg></b>
<lg>
<l>(navalatāprahārottrastayā tatkṛtaṃ kimapi s‍nuṣayā ।</l>
<l>yadadyāpi yuvatijano gṛhe gṛhe śikṣituṃ bhramati ॥) (gāsa. 862ve.)</l>
</lg>
<pb n="1565"/>
<p>(35) pāñcālamunipravartitā bhinnabhāṣāveṣaceṣṭitaiḥ prahāsakrīḍā <b>pāñcālānuyātam</b>, yasyā
bhūtamātre prasiddhiḥ, yathā—(karpūramañjarī 4.13,14,15,17)</p>
<b><lg>
<l>hatthe	mahāmaṃsavalīdharāo	huṃkkāra—phekkāraravā	rauddā ।</l>
<l>ṇisāarīṇaṃ paḍisīsaehiṃ aṇṇā masāṇābhiṇaaṃ kuṇanti ॥ 109 ॥</l>
</lg></b>
<lg>
<l>(haste	mahāmāṃsabalidhāriṇyo	huṅkāraphetkāraravā raudrāḥ ।</l>
<l>niśācarīṇāṃ pratiśīrṣakairanyā mahāśmaśānābhinayaṃ kurvanti ॥)</l>
</lg>
<b><lg>
<l>imā masī kajjalakālakāā tikkaṇḍacāvāo vilāsiṇīo ।</l>
<l>puliṃdarūveṇa jaṇassa hāsaṃ sa—morapiṃchābharaṇā	kuṇaṃti ॥ 110 ॥</l>
</lg></b>
<lg>
<l>(imā maṣīkajjalakālakāyāḥ trikāṇḍacāpāḥ vilāsinyaḥ ।</l>
<l>pulindarūpeṇa janasya hāsaṃ samayūrapiñchābharaṇāḥ kurvanti ॥)</l>
</lg>
<b><lg>
<l>kouhallavasa—jaṃgamavesā veṇuvādaṇaparā avarāo ।</l>
<l>kālavesavasahāsialoā osaraṃti paṇavaṃti hasaṃti ॥ 111 ॥</l>
</lg></b>
<lg>
<l>(kautūhalajananāṅganiveśāḥ	veṇuvādanaparāḥ	aparāḥ ।</l>
<l>kālaveśavaśahāsitalokā apasaranti praṇamanti hasanti ॥)</l>
</lg>
<b><lg>
<l>kāvi vāiakarālahuhukkā maḍh‌ḍhamaddalalaeṇa maacchī ।</l>
<l>bhūladāhiṃ parivāḍicalāhiṃ callikammakaraṇaṃmi paaṭhṭhā ॥ 112 ॥</l>
</lg></b>
<lg>
<l>(kāpi vāditakarālahuhukkā mattamardalalayena mṛgākṣī ।</l>
<l>bhrūlatābhyā paripāṭīcalābhyāṃ cedikarmakaraṇe pravṛttā ॥)</l>
</lg>
<p>(36) prathamavarṣaṇaprarūḍhanavatṛṇāṅkurāsu sthalīṣu śād‍valamabhyarcya bhuktapītānāṃ kṛtrimavivāhā—
dikrīḍā <b>navapatrikā ।</b> tatra ca varaṇavidhānādau teṣāmevaṃvidhāḥ parihāsā bhavanti, yathā—</p>
<b><lg>
<l>āsaṇṇakuḍuṃge juṇṇadeule bahu—juāṇa—saṃkiṇṇe ।</l>
<l>thero tti pai mā ruasu putti! diṇṇāsi suggāme ॥ 113 ॥</l>
</lg></b>
<lg>
<l>(āsannanikuñje jīrṇadevakule bahuyuvasaṅkīrṇe ।</l>
<l>sthavira iti patiḥ mā rudihi putri dattāsi sugrāme ॥)</l>
</lg>
<b><lg>
<l>tā kuṇaha kālaharaṇaṃ tuvaraṃtammi vi vare vivāhassa ।</l>
<l>jā paṃḍu—ṇahapaāiṃ hoṃti kumārīe aṃgāiṃ ॥ 114 ॥</l>
</lg></b>
<lg>
<l>(tāvat kuruta kālaharaṇaṃ tvaramāṇe'pi vare vivāhasya ।</l>
<l>yāvat punaḥ (a)nakhapadāni bhavanti kumāryā aṅgāni ॥) (saka. 5.312)</l>
</lg>
<pb n="1566"/>
<b><lg>
<l>kaiā jāā kaiā ṇu sikkhiā māuā haikumārī ।</l>
<l>taṃ taṃ jāṇai savvaṃ jaṃ jaṃ mahilājo jāṇaṃti ॥ 115 ॥</l>
</lg></b>
<lg>
<l>(kadā jātā kadā nu śikṣitā mātarhatakumārī ।</l>
<l>tattajjānāti sarvaṃ yadyanmahilā jānanti ॥)</l></lg> (gāsa.825ve.)
<b><lg>
<l>tattha vi hoṃti sahīo puttii mā ruasu jattha diṇṇāsi ।</l>
<l>vaṃjulaṇiuṃjalīlā tattha vi girivāhiṇī golā ॥ 116 ॥</l>
</lg></b>
<lg>
<l>(tatrāpi bhavanti sakhyaḥ putrike! mā rodīḥ yatra dattāsi ।</l>
<l>vañjulanikuñjalīlā tatrāpi girivāhinī godā ॥)</l></lg> (gāsa.885ve.)
<p>(37) varṣāsu kadambanīpaharidrumādikusumaiḥ praharaṇabhūtairdvidhā balaṃ vibhajya kāmināṃ krīḍāḥ
<b>kadambayuddhāni</b> yathā—</p>
<b><lg>
<l>sahiāhiṃ pia-visajjia-kalaṃba-raa-bharia-ṇibbharū-s‍‌sio/rucchasio ।</l>
<l>dīsai	kadaṃbadhavao	vva	thaṇaharo	haliasuh‍ṇāe ॥ 117 ॥</l>
</lg></b>
<lg>
<l>(sakhībhiḥ priyavisarjitakadambarajobharitanirbharocch‌vasitaḥ ।</l>
<l>dṛśyate kadambastabaka iva stanabharo hālikas‍nuṣāyāḥ ॥)</l></lg>(saka. 5.311)
<b><lg>
<l>thaṇavaṭṭhu ‍c‍cia kalaṃvareṇuṇibbharaṇimīliacchīe ।</l>
<l>bhahammai seso vi jaṇo kalaṃbakusumomehiṃ suh‍ṇāe ॥ 118 ॥</l>
</lg></b>
<lg>
<l>(stanapṛṣṭhameva kadambareṇunirbharanimīlitākṣyāḥ ।</l>
<l>hanyate śeṣo'pi janaḥ kadambakusumaiḥ s‍nuṣāyāḥ ॥)</l>
</lg>
<b><lg>
<l>hammai piāe daiokalaṃbaguccheṇa mucchai diaro ।</l>
<l>hammai daieṇa piā pīḍā uṇa se savattīṇaṃ ॥ 119 ॥</l>
</lg></b>
<lg>
<l>(hanyate priyayā dayitaḥ kadambagucchena mūrcchati devaraḥ ।</l>
<l>hanyate dayitena priyā pīḍā punastasyāḥ sapat‍nīnām ॥)</l>
</lg>
<b><lg>
<l>dhaṇṇo si re haviduaṃ/haliddaa haliasuāpapīṇatthaṇaharucchaṃge ।</l>
<l>pecchaṃtassa vi paiṇo jaṃ tuha kusumāi ṇipaḍaṃti ॥ 120 ॥</l>
</lg></b>
<lg>
<l>(dhanyo'si re haridraka halikasutāpīnastanabharotsaṅge ।</l>
<l>prekṣamāṇasyāpi patyuḥ yat tava kusumāni nipatanti ॥)</l></lg>(gāsa. 863ve.)
<pb n="1567"/>
<p>(38) abhinavavisāṅkurodbhedasamaye sarassamāśritya kāmimithunānāṃ krīḍā <b>visakhādikā</b>, yathā—</p>
<b><lg>
<l>geṇhaṃti piaamā piaamāṇa vaaṇāhi visalaaddhāiṃ ।</l>
<l>hiaāiṃ	va	kusumāuha—bāṇa—kaāṇea—raṃdhāiṃ ॥ 121 ॥</l>
</lg></b>
<lg>
<l>(gṛh‍ṇanti priyatamāḥ priyatamānāṃ vadanād visalatārdhāni ।</l>
<l>hṛdayānīva	kumumāyudhavāṇakṛtānekarandhrāṇi ॥)</l></lg> (saka. 5.313)
<b><lg>
<l>diaro vahuṇṇiāe puṇo puṇo muha—muṇāla—saṃkāe ।</l>
<l>daṃtappahaṃ	viatthai vihasijjaṃto	piaamāe ॥ 122 ॥</l>
</lg></b>
<lg>
<l>(devaro bhrātṛjāyāyāḥ punaḥ punaḥ mukhamṛṇālaśaṅkayā ।</l>
<l>dantaprabhāṃ savikarṣati vihasyamānaḥ priyatamayā ॥)</l>
</lg>
<p>etenā<b>bhyūṣakhādikekṣubhakṣikā</b> ca vyākhyātā । yathā—(saka. 5.317)</p>
<b><lg>
<l>maaṇaggiṇā karo me daḍ‌ḍho tti puṇo puṇo c‍cia kahei ।</l>
<l>haliasuā	maliabbhūsadohalī	pāmarajuāṇe ॥ 123 ॥</l>
</lg></b>
<lg>
<l>(matha/madanāg‍ninā karo me dagdha iti punaḥ punareva kathayati ।</l>
<l>halikasutā	mṛditābhyūṣadohadinī	pāmarayūni ॥)</l>
</lg>
<b><lg>
<l>diarassa	sarasa—mauaṃ aṃsūmaileṇa dei hattheṇa ।</l>
<l>paḍhamaṃ hiaaṃ vahuā pacchā gaṃḍaṃ sadaṃtavaṇaṃ ॥ 124 ॥</l>
</lg></b>
<lg>
<l>(devarasya sarasamṛdukamaśrumalinena dadāti hastena ।</l>
<l>prathamaṃ hṛdayaṃ vadhukā paś‍cād gaṃḍaṃ sadantavraṇam ॥)</l></lg> (saka. 5.318)
<p>(39) śakramaha <b>indrotsavaḥ,</b> yathā—(saka. 5.314)</p>
<b><lg>
<l>sac‍caṃ cia kaṭṭhamao suraṇāho jeṇa haliadhūāe ।</l>
<l>hatthehiṃ kamaladalakomalehiṃ cikko ṇa pallavio ॥ 125 ॥</l>
</lg></b>
<lg>
<l>(satyameva kāṣṭhamayassa suranātho yena hālikaduhitrā ।</l>
<l>hastaiḥ kamaladalakomalaiḥ spṛṣṭo na pallavitaḥ ॥)</l>
</lg>
<b><lg>
<l>iṃdamahaṃ daṭṭhumaṇo saṃkoia—daḍ‌ḍha—ṇāma—racchāe ।</l>
<l>mottūṇa taṃ ṇisaṃko ajja jaṇo kahaṃ ṇu bolīṇo ॥ 126 ॥</l>
</lg></b>
<lg>
<l>(indramahaṃ	draṣṭumanāḥ	saṅkocitadagdhanāmarathyayā ।</l>
<l>muktvā taṃ niśśaṅkaḥ adya janaḥ kathaṃ nvatikrāntaḥ ॥)</l>
</lg>
<pb n="1568"/>
<p>(40) āśvinapaurṇamāsīvilāsaḥ <b>kaumudīpracāraḥ</b>, yathā—(saka. 5.315)</p>
<b><lg>
<l>aha tuem̐ sahatthadiṇṇo kaha kaha vi khalaṃta-matta-jaṇamajjhe ।</l>
<l>tissā	thaṇesu	jāo	vilevaṇaṃ	komuī-vāso ॥ 127 ॥</l>
</lg></b>
<lg>
<l>(atha tvayā svahastadattaṃ kathaṃkathamiva skhalanmattajanamadhye ।</l>
<l>tasyāḥ	staneṣu	jātaṃ	vilepanaṃ	kaumudīvāsaḥ ॥)</l>
</lg>
<b><lg>
<l>ghettūṇa cuṇṇamuṭ‌ṭhṭhiṃ harisūsasiāim̐	vepamāṇīe ।</l>
<l>bhisuṇemi	tti	piaamahatthe	gaṃdoaaṃ	jāaṃ ॥ 128 ॥</l>
</lg></b>
<lg>
<l>(gṛhītvā cūrṇamuṣṭiṃ aśrumalinena vepamānāyāḥ ।</l>
<l>avakirāmīti priyatamahaste gandhodakaṃ jātam ॥)</l></lg> (gāsa. 4.12)
<b><lg>
<l>diareṇa piāthaṇae komuivāseṇa kaddamijjaṃte ।</l>
<l>hasai pariosasuṇṇaṃ uvvattamuhaṃ haliavutto ॥ 129 ॥</l>
</lg></b>
<lg>
<l>(devareṇa priyāstane kaumudīvāsena kardamīkṛte ।</l>
<l>hasati paritoṣaśūnyamud‍vṛttamukhaṃ halikaputraḥ ॥)</l>
</lg>
<p>(41) dīpotsavo <b>yakṣarātri</b>ryathā—(saka. 5.316)</p>
<b><lg>
<l>aṇṇe vi hu hoṃti chaṇā ṇa uṇo dīvāliāsaricchā te ।</l>
<l>jattha jahicchaṃ gammai piavasaī dīvaa—miseṇa ॥ 130 ॥</l>
</lg></b>
<lg>
<l>(anye'pi khalu bhavanti kṣaṇā na punardīpālikāyāḥ sadṛkṣāḥ ।</l>
<l>yatra	yathecchaṃ	gamyate	priyavasatirdīpakamiṣeṇa ॥)</l>
</lg>
<b><lg>
<l>suṇhāe hiaaguṇiaṃ sīsai diarassa chaṇa—paīveṇa ।</l>
<l>sajjhasa—paaṃpia—tthaṇa—ṇīsāsaṃdolia—siheṇa ॥ 131 ॥</l>
</lg></b>
<lg>
<l>(s‍nuṣāyāḥ hṛdayaguṇitaṃ śiṣyate devarasya kṣaṇapradīpena ।</l>
<l>sādhvasa—prakampita—stana—niḥśvāsāndolita—śikhena ॥)</l>
</lg>
<p>(42) <b>spṛhayantīvratamaṣṭamīcandrakaḥ</b>, sa hi caitracaturthīto'ṣṭamacaturthyāmudīyamānaḥ
kāminībhirāpyate, yathā—</p>
<b><lg>
<l>avasa-haa-pavva-caraṇeṇa putti mā kheaasu suaṇuṃ ।</l>
<l>uggamihamāṇasasī tuha vaaṇasirīem̐ hi juasoho ॥ 132 ॥</l>
</lg></b>
<lg>
<l>(avaśa—hata—parvacaraṇena putri! mā khedayasva svatanum ।</l>
<l>udgamiṣyamāṇaśaśī tava vadanaśriyā yutaśobhaḥ ॥)</l>
</lg>
<pb n="1569"/>
<b><lg>
<l>avasahiajaṇo paiṇā salāhamāṇeṇa ec‍ciraṃ hasio ।</l>
<l>caṃda tti tujjha muha-saṃmuha-diṇṇa-kusumaṃjali-vilakkho ॥ 133 ॥</l>
</lg></b>
<lg>
<l>{avaśaha(hṛ)tajanaḥ patyā ślāghyamāneneyac‍ciraṃ hasitaḥ ।</l>
<l>candra iti tava mukha-sammukha-datta-kusumāñjali-vilakṣaḥ ॥}</l></lg> (saka. 5.211)
<p>(43) yasyāṃ yavastrastareṣvabalā lolaṃti sā <b>kundacaturthī,</b> yathā—</p>
<b><lg>
<l>jahiṃ tumaṃ sac‍civiā viṇiaṃsaṇa—lolirī juāṇehiṃ ।</l>
<l>te tattha cchia chette maaulaubbhesaā jāā ॥ 134 ॥</l>
</lg></b>
<lg>
<l>(yatra tvaṃ dṛṣṭā vinivasanalolanaśīlā yuvabhiḥ ।</l>
<l>te tatraiva kṣetre mṛgakulodbheṣakā jātāḥ ॥)</l>
</lg>
<b><lg>
<l>luliā gahavaidhūā diṇṇaṃ va phalaṃ javehiṃ savisesaṃ ।</l>
<l>eṇhiṃ aṇivāriaṃ va gohaṇaṃ carau chettaṃmi ॥ 135 ॥</l>
</lg></b>
<lg>
<l>(lulitā gṛhapatiduhitā dattamiva phalaṃ yavaiḥ saviśeṣam ।</l>
<l>idānīmanivāritameva	godhanaṃ	caratu	kṣetre ॥)</l></lg> (saka. 5.300)
<p>(44) vasantāvatāradivasaḥ <b>suvasantakaḥ</b>, yathā—(gāsa. 4.69)</p>
<b><lg>
<l>phaṃgucchavaṇiddosaṃ keṇa vi kaddamapasāhaṇaṃ diṇṇaṃ ।</l>
<l>thaṇaalasamuhapaloḍ‍ḍhaṃtaseadhoaṃ	kiṇo	dhuasi ॥ 136 ॥</l>
</lg></b>
<lg>
<l>(phālgunotsavanirdoṣaṃ kenāpi kardamaprasādhanaṃ dattam ।</l>
<l>stanakalaśamukhapraluṭhatsvedadhautaṃ kimiti dhāvayasi ॥)</l>
</lg>
<b><lg>
<l>chaṇapiṭṭhadhūsaratthaṇi mahumaataṃbacchi kuvalaāharaṇe ।</l>
<l>kaṇṇagaacūamaṃjari putti! tae maṃḍio gāmo ॥ 137 ॥</l>
</lg></b>
<lg>
<l>(kṣaṇapiṣṭadhūsarastani madhumadatāmrākṣi kuvalayābharaṇe ।</l>
<l>karṇagatacūtamañjari! putri! tvayā maṇḍito grāmaḥ ॥)</l></lg> (gāsa. 826ve.)
<p>(45) sahakārakusumapallavādibhañjanaṃ <b>sahakārabhañjikā</b>, yathā— (śāku. 6.3)</p>
<b><lg>
<l>tuṃ si mae cūaṃkura! diṇṇo kāmassa gahiadhaṇuhassa ।</l>
<l>kāmiaṇa—hiaa—dalaṇe paṃcabbhahio saro hohi ॥ 138 ॥</l>
</lg></b>
<lg>
<l>(tvamasi mayā cūtāṅkura dattaḥ kāmasya gṛhītadhanuṣaḥ ।</l>
<l>kāmijanahṛdayadalane	pañcābhyadhikaśśaro	bhava ॥)</l>
</lg>
<pb n="1570"/>
<b><lg>
<l>raiaṃ pi tā ṇa sohai raijoggaṃ kāmiṇīṇa chaṇaṇevacchaṃ ।</l>
<l>kaṇṇe jāi ṇa raijjai kaolagholaṃtapallavaṃ sahaāraṃ ॥ 139 ॥</l>
</lg></b>
<lg>
<l>(racitamapi tāvanna śobhate ratiyogyaṃ kāminīnāṃ kṣaṇanepathyam ।</l>
<l>karṇe yāvanna racyate kapolaghūrṇamānapallavaṃ sahakāram ॥)</l></lg> (saka. 5.307)
<p>(46) āndolanakrīḍā <b>dolāvilāsaḥ</b>, yathā—(saka. 5.302)</p>
<b><lg>
<l>aṃdolaṇalaṃghiataṭṭiāem̐ diṭṭhe tumammi muddhāe ।</l>
<l>āsaṃghijjai kāuṃ kara—pellaṇa—ṇic‍calā dolā ॥ 140 ॥</l>
</lg></b>
<lg><l>(āndolanalaṅghitataṭṭikapā dṛṣṭe tvayi mugdhayā ।</l>
<l>āśāsyate kartuṃ karapreraṇaniś‍calā dolā ॥)</l>
</lg>
<b><lg>
<l>uc‍cavasahittaṇaṃ te avarajjhai caṃda maṃdasuhassa ।</l>
<l>pāehiṃ jaṃ ṇa chivvasi bahūe aṃdolamāṇīe ॥ 141 ॥</l>
</lg></b>
<lg>
<l>(uc‍cavasatitvaṃ tavāparādhyati candra! mandasukhasya ।</l>
<l>pādābhyāṃ yanna spṛśyase vadhvā dolamānayā ॥)</l>
</lg>
<p>(47) udakapūrṇā kṣvelā vaṃśanāḍī yasyāṃ krīḍāyāṃ sā <b>udakakṣvelikā</b>, yathā(rat‍nā. 1.12)</p>
<b><lg>
<l>asmin prakīrṇapaṭavāsakṛte'ndhakāre dṛṣṭo manāṅ‍maṇivibhūṣaṇaraśmijālaiḥ ।</l>
<l>pātālamudyataphaṇākṛtiśrṛṅgako'yaṃ māmadya saṃsmarayatīva bhujaṅgalokaḥ ॥ 142 ॥</l>
</lg></b>
<b><lg>
<l>śrṛṅgāṇi drutakanakojjvalāni gandhāḥ kausumbhaṃ pṛthukucakumbhasaṅgi vāsaḥ ।</l>
<l>mādhvīkapriyatamasannidhānamāsāṃ nārīṇāmiti jalakelisādhanāni ॥ 143 ॥</l>
</lg></b>
<p>(māgha. 8.30)</p>
<p>(48) madanatrayodaśyāṃ kāmadevādipūjā <b>madanotsavaḥ,</b> yathā—(rat‍nā. 1.19)</p>
<b><lg>
<l>kusumasukumāramūrtirdadhatī niyamena tanutaraṃ madhyam ।</l>
<l>ābhāti makaraketoḥ pārśvasthā cāpayaṣṭiriva ॥ 144 ॥</l>
</lg></b>
<b><lg>
<l>pratyagramajjanaviśeṣaviviktamūrtiḥ
kausumbharāgarucirasphuradaṃśukāntā ।</l>
<l>vibhrājase makaraketanamarcayantī
bālapravālaviṭapaprabhavā	lateva ॥ 145 ॥</l></lg></b> (rat‍nā. 1.20)
<pb n="1571"/>
<p>(49) krīḍānte gṛhāgamanaṃ <b>gṛhapratyāgamaḥ,</b> yathā—</p>
<b><lg><l>kaṃṭhāvalaṃbiapio	piaamakaṃṭhābalaṃbio	gehaṃ ।</l>
<l>aṇusarai khea—pasiḍhila—guruāvaavo piāsattho ॥ 146 ॥</l></lg></b>
<lg><l>(kaṇṭhāvalambitāpriyaḥ priyatamakaṇṭhābalambito geham ।</l>
<l>anusarati khedapraśithilagurukāvayavaḥ priyāsārthaḥ ॥)</l></lg>
<b><lg><l>haṃho kaṇṇullīṇā bhaṇāmi re suhaa kiṃ pi mā tūra ।</l>
<l>ṇijjaṇa—pāṇaddhīsu	kahi	pi	puṇṇehiṃ	laddhosi ॥ 147 ॥</l></lg></b>
<lg><l>(haṃho karṇollīnā bhaṇāmi re subhaga! kimapi mā tvarasva ।</l>
<l>nirjanarathyāsu	kathamapi	puṇyaiḥ	labdho'si ॥)</l></lg>
<b><lg><l>bālaa! dūre gāmo pattalabahulā imā a vaṇarāī ।</l>
<l>mā vacca tumaṃ maṃ ujjhiūṇa sahi—sattha—vicchuḍiaṃ ॥ 148 ॥</l></lg></b>
<lg><l>(bālaka dūre grāmaḥ patrabahulā iyaṃ ca vanarājī ।</l>
<l>mā	vraja	tvaṃ	māmujjhitvā	sakhīsārthaviyuktām ॥) (saka. 5. 225)</l></lg>
<b><lg><l>sā tui sahatthadiṇṇaṃ kaṇṇe kāūṇa borasaṃghāḍhaṃ ।</l>
<l>lajjāluiṇī vahuā gharaṃ gaā gāmaracchāe ॥ 149 ॥</l></lg></b> (gāsa. 5.19)
<lg><l>(mā tvayā svahastadattaṃ karṇe kṛtvā badaśrṛṅgāṇam ।</l>
<l>lajjāvatī		vadhūḥ	gṛhaṃ	gatā	grāmarathyayā ॥)</l></lg>
<p>(50) sakhyādīnāṃ karmāṇi <b>sahāyavyāpāraḥ,</b> yathā—(gāsa. 7. 2)</p>
<b><lg><l>e ehi kiṃ piṃ tissā kaeṇa ṇikkiva bhaṇāmi, alamahavā ।</l>
<l>aviāriakajjāraṃbhaāriṇī	marau	ṇa	bhaṇissaṃ ॥ 150 ॥</l></lg></b>
<lg><l>(e ehi kimapi tasyāḥ kṛtena niṣkṛpa! bhaṇāmyalamathavā ।</l>
<l>avicāritakāryārambhakāriṇī mriyatāṃ na bhaṇiṣyāmi ॥)</l></lg>
<b><lg><l>saccaṃ jāṇai daṭṭhuṃ sarisammi jaṇammi jujjae rāo ।</l>
<l>marau, ṇa tumaṃ bhaṇissaṃ, maraṇaṃ pi sahāhaṇijjaṃ se ॥ 151 ॥</l></lg></b>
<lg><l>(satyaṃ jānāti draṣṭuṃ sadṛśe jane yujyate rāgaḥ ।</l>
<l>mriyatāṃ na tvāṃ bhaṇiṣyāmi maraṇamapi ślāghanīyaṃ tasyāḥ ॥) (gāsa. 1. 12)</l></lg>
<pb n="1572"/>
<b><lg><l>tā kiṃ kareu jai taṃ si tīe vai-veḍha-pellia-thaṇīe ।</l>
<l>pāaṃguṭṭhad‌dhakkhitta—ṇīsahaṃgīem̐	vi	ṇa	diṭṭho ॥ 152 ॥</l></lg></b>
<lg><l>(tatkiṃ karotu yadi tvamasi tayā vṛtiveṣṭanapīḍita—stanayā ।</l>
<l>pādāṅguṣṭhārdhotkṣip‍tanissahāṅgayāpi	na	dṛṣṭaḥ ॥) (gāsa. 3. 21)</l></lg>
<b><lg><l>appāhiāi tuha teṇa jāitāe mae ṇa muṇiāiṃ ।</l>
<l>accuṇha—sāsa—parikkhalaṃta—visamakkhara—paāiṃ	॥ 153 ॥</l></lg></b>
<lg><l>(vyāhṛtāni tava tayā yāni mayā na jñātāni ।</l>
<l>atyucch‌vāsapariskhaladviṣamākṣarapadāni	॥) (gāsa. 859 ve.)</l></lg>
<p>(51) sambhogārthaṃ śarīrapratikarma <b>prasādhanam</b> yathā—</p>
<b><lg><l>diṇṇa—taṇu—aṃjaṇāiṃ	juai—aṇassa	dara—ratta—taṃboṭhṭhāiṃ ।</l>
<l>āsaṇṇa—raha—suhāiṃ	ahivāsijjaṃti	vammaheṇa	muhāiṃ ॥ 154 ॥</l></lg></b>
<lg><l>(dattatanukāñjanāni yuvatijanasya dara raktatāmroṣṭhāni ।</l>
<l>āsannaratisukhāni adhivāsyante manmathena mukhāni ॥)</l></lg>
<b><lg><l>pariuṃbaṇeṇa aharo agghai hiaahariseṇa ṇaaṇacchāā ।</l>
<l>sohaṃ kuṇai pio ccia viraei muhā pasāhaṇaṃ juaiaṇo ॥ 155 ॥</l></lg></b>
<lg><l>(paricumbanenādharo'rdhati	hṛdayaharṣeṇa	nayanacchāyā ।</l>
<l>śobhāṃ karoti priya eva viracayati mudhā prasādhanaṃ yuvatijanaḥ ॥)</l></lg>
<b><lg><l>daramattapattaleho mahagghavia—piaamo—vaūaṇa—suhio ।</l>
<l>paṭṭhimuhaṭṭhiahiao jāai pajjaṃtamaṃḍaṇo juaijaṇo ॥ 156 ॥</l></lg></b>
<lg><l>(dararacitapatralekhaḥ	mahārghapriyatamopagūhanasukhitaḥ ।</l>
<l>pṛṣṭhamukhasthitahṛdayo jāyate paryāp‍tamaṇḍano yuvatijanaḥ ॥)</l></lg>
<b><lg><l>ṇimmaviamaṃḍaṇāṇa vi sohā vāsaavimāṇiāṇa vimaliā ।</l>
<l>mohaṃ ṇevacchamiṇaṃ piaoso ccia pasāhaṇaṃ juaīṇaṃ ॥ 157 ॥</l></lg></b>
<lg><l>(nirmitamaṇḍanānāmapi śobhā vāsakavimānitānāṃ vigalitā ।</l>
<l>moghaṃ nepathyametat priyatoṣa eva prasādhanaṃ yuvatīnām ॥)</l></lg>
<pb n="1573"/>
<p>(52) samānalīlāvidyāvittavayasānurūpālāpairāsanabandho	goṣṭhī।	tasyāṃ	viharaṇaṃ
<b>goṣṭhīvihāraḥ</b>। tatra ca—</p>
<b><lg><l>puṣpopahārāja—vijṛmbhita—piṇḍa—dhūpe
dīpāṃśubhiḥ	kapiśite	dhṛtadāmni	harmye ।</l>
<l>kāntāsakhaḥ	sahacarānugataśca	kāmī
ś‍yāmāmukhe smitamukho vidadhīta goṣṭhīm ॥ 158 ॥</l></lg></b>
<b><lg><l>saṅgītamatra kalayenmṛdukākalībhiḥ gāthāḥ paṭhecca masṛṇamadanāgradūtīḥ ।</l>
<l>dvayarthaiḥ padaiḥ piśunayecca rahasyavastu hṛdyaṃ hasecca daśanāṃśubhirullasadbhiḥ ॥ 159 ॥</l></lg></b>
<p>tatra <b>gāthā</b> yathā—(saka. 5. 224, 3.57)</p>
<b><lg><l>poḍhamahilāṇaṃ jaṃ jaṃ suṭhṭhu sikkhiaṃ taṃ rae suhāvei ।</l>
<l>jaṃ jaṃ asikkhiaṃ ṇavavahūṇa taṃ raiṃ dei ॥ 160 ॥</l></lg></b>
<lg><l>(prauḍhamahilānāṃ yadyat suṣṭhu śikṣitaṃ tattad rate sukhayati ।</l>
<l>yadyadaśikṣitaṃ	navavadhūnāṃ	tattad	dhṛtiṃ	dadāti ॥)</l></lg>
<p><b>dvayarthapadaprayogo</b> yathā—(vala. 538)</p>
<b><lg><l>caṃdaṇavaliaṃ diḍhakaṃcibaṃdhaṇaṃ dīharaṃ supariṇāhaṃ ।</l>
<l>hoi ghare sāhīṇaṃ musalaṃ dhaṇṇāṇa mahilāṇa ॥ 161 ॥</l></lg></b>
<lg><l>(candanavalitaṃ	dṛḍhakāñcībandhanaṃ	dīrghaṃ	supariṇāham ।</l>
<l>bhavati gṛhe svādhīnaṃ musalaṃ dhanyānāṃ mahilānām ॥)</l></lg>
<p>(53) ratyāvāsapraveśo <b>vāsagṛhopagamanam,</b> yathā—(seba. 10.59)</p>
<b><lg><l>vevai sasii kilammai saaṇe āmuai ṇīsaho aṃgāiṃ ।</l>
<l>ṇa viṇajjai kiṃ bhīo o maaparavvaso vilāsiṇīsattho ॥ 162 ॥</l></lg></b>
<lg><l>(vepate śvasiti klāmyati śayane āmuñcati nissaho'ṅgāni ।</l>
<l>na vijñāyate kiṃ bhīta uta madaparavaśo vilāsinīsārthaḥ ॥)</l></lg>
<b><lg><l>ṇevaccha—diṇṇa—hiao osāria—sahīaṇo—aṃtaṭṭhioṃ ṇihuaṃ ।</l>
<l>pecchai	āittapahaṃ	pia—paḍivatti—rasio vilāsiṇīsattho ॥ 163 ॥</l></lg></b>
<lg><l>(nepathyadattahṛdayo'pasāritasakhījano'ntaḥsthito	nibhṛtam ।</l>
<l>prekṣate ādīp‍tapathaṃ priyapratipattirasiko vilāsinīsārthaḥ ॥)</l></lg>
<pb n="1574"/>
<b><lg><l>ālihadi piaamā āsaṇṇavioaṃ vammahaāura—hiaaṃ ।</l>
<l>pulauggameṇa pisuṇiakeavamāṇavimuhaṃ vilāsiṇisatthaṃ ॥ 164 ॥</l></lg></b>
<lg><l>(ālikhati priyatamā āsannaviyogaṃ manmathāturahṛdayam ।</l>
<l>pulakodgamena piśunitakaitavamānavimukha vilāsinīsārtham ॥)</l></lg>
<b><lg><l>appei a juvaijaṇo tāviadaiāe sammuhādaṃsa—diṇṇaṃ ।</l>
<l>hiaappahuttamahiaṃ maaṇa—vahuppaṃta—loaṇo pariosaṃ ॥ 165 ॥</l></lg></b>
<lg><l>(arpayati ca yuvatijanaḥ tāpitadayitāyāḥ sammukhādarśadattam ।</l>
<l>hṛdayaprabhūtamahitaṃ	madanaprabhavallocanaḥ	paritoṣam ॥)</l></lg>
<p>(54) madanārtāgāmikāmīnīpratipālana<b>mabhisārikāpratīkṣaṇaṃ</b>, yathā—(seba. 10.65)</p>
<b><lg><l>ahisāraṇaṃ ṇa geṇhai ṇa saṃṭhavei alaaṃ ṇa pucchai āīṃ dūiṃ ।</l>
<l>caṃdāloapaḍihao	vevai	mūḍhahiao	vilāsiṇisattho ॥ 166 ॥</l></lg></b>
<lg><l>(abhisāraṇaṃ na gṛhṇāti na saṃsthāpayati alakaṃ na pṛcchati ālīm ।</l>
<l>candrālokapratihato	vepate	mūḍhahṛdayo	vilāsinīsārthaḥ ॥)</l>
</lg>
<b><lg><l>ahisāraṇaṭṭhapatthe cira—gamaṇuvvāa—ṇīsahāṇaṃ samaaṇaṃ ।</l>
<l>vīsamaṃuṃ paḍhamagaaṃ ṇa dei jubarīṇa suraaturiaṃ hiaaṃ ॥ 167 ॥</l></lg></b>
<lg><l>(abhisāraṇārthaprasthite	ciragamanakhinnanissahānāṃ	samadanam ।</l>
<l>viśramituṃ prathamagataṃ na dadāti yuvatīnāṃ suratatvaritaṃ hṛdayam ॥)</l></lg>
<b><lg><l>asamattamaṃḍaṇa ccia vacca gharaṃ se sakouhallassa ।</l>
<l>volāvia—halahalaassa putti citte ṇa laggihisi ॥ 168 ॥</l></lg></b>
<lg><l>(asamāp‍tamaṇḍanaiva vraja gṛhaṃ taya sakautūhalasya ।</l>
<l>vyatikrāntautsukyasya putri citte na lagiṣyasi ॥) (gāsa. 1. 21)</l></lg>
<b><lg><l>aliapasuttaa	viṇimīliaccha	de	suhaa	majjha	oāsaṃ ।</l>
<l>gaṃḍa—pariuṃbaṇā—pulaiaṃga	ṇa	uṇo	cirāihassaṃ ॥ 169 ॥</l></lg></b>
<lg><l>(alīkaprasup‍taka vinimilītākṣa dadasva subhaga mamāvakāśam ।</l>
<l>gaṇḍa—paricumbanā—pulikitāṅga!	na	punaścirayiṣyāmi ॥ ) (gāsa. 1.20)</l></lg>
<pb n="1575"/>
<p>(55) priyajanāhvānāya sakhyādisampreṣaṇaṃ <b>dūtīvisarjanaṃ,</b> yathā—(gāsa. 2.81)</p>
<b><lg><l>dūi tumaṃ via ṇiuṇā kakkhaḍa—mauāi jāṇase bolluṃ ।</l>
<l>kaṃḍūiapuṃḍuraṃ jaha ṇa hoi taha taṃ kuṇijjāsu ॥ 170 ॥</l></lg></b>
<lg><l>(dūti tvameva nipuṇā karkaśamṛdukāni jānīṣe vaktum ।</l>
<l>kaṇḍūyitapāṇḍuraṃ yathā na bhavati tathā tat kariṣyasi ॥)</l></lg>
<b><lg><l>ṇivasasi dukkhasahāā maha hiae so pio tahiṃ cea ।</l>
<l>sahi suṇaha do vi tumhe paramatthaṃ va saṃdisimo ॥ 171 ॥</l></lg></b>
<lg><l>(nivasasi duḥkhasahāyā mama hṛdaye sa priyastatraiva ।</l>
<l>sakhi! śrṛṇuta dvāvapi yuvāṃ paramārthameva sandiśāmaḥ ॥)</l></lg>
<b><lg><l>suraa—suha—lālasāhiṃ piaama—ratthaṃtaresu puṇaruttaṃ ।</l>
<l>pesijjaṃti		sarahasaṃ	samaaṃ	dūrhahi diṭṭhīo ॥ 172 ॥</l></lg></b>
<lg><l>(suratasukhalālasābhiḥ	priyatamapathāntareṣu	punaruktam ।</l>
<l>preṣyante	sarabhasaṃ	samakaṃ	dūtībhirduṣṭayaḥ ॥)</l></lg>
<b><lg><l>ahiaṃ samāgamāhiṃ vi piaamasaṃdesiāhiṃ dūīhiṃ ।</l>
<l>sokkhaṃ	dhūṇaṃdaarā	sīsaṃtā	detti	saṃdesā ॥ 173 ॥</l></lg></b>
<lg><l>(adhikaṃ samāgamairapi priyatamasandiṣṭābhiḥ ālībhiḥ ।</l>
<l>saukhyaṃ dhūyamānakarāḥ śiṣyamāṇāḥ dadati sandeśāḥ ॥)</l></lg>
<p>(56) nimittaviśeṣāt priyāṇāṃ gamane svayaṃ tā tatra gacchediti <b>svayaṃ vā gamanaṃ</b> yathā—</p>
<b><lg><l>vicchiṃdijjai dhīraṃ dāragaā paḍivahaṃ ṇa ṇijjai diṭṭhī ।</l>
<l>gammai hiaammi gae piāṇaṃ gaadūimaggau ccia vasahiṃ ॥ 174 ॥</l></lg></b>
<lg><l>(vicchidyate dhairyaṃ dvāragatā pratipathaṃ na nīyate dṛṣṭiḥ ।</l>
<l>gamyate hṛdaye gate priyāṇāṃ gatadūtīmārgata eva vasatima ॥)</l></lg>
<b><lg><l>paḍhamapahāe puhikkio paosa—kāla—paḍisiddhavīrābhe ।</l>
<l>pecchai gamaṇeddhavahe caṃdakarāappie pie juaijaṇo ॥ 175 ॥</l></lg></b>
<lg><l>(prathamaprabhayā	pṛthakkṛtaḥ	pradoṣakālapratiṣiddhavīrābhe ।</l>
<l>prekṣate gamanārdhapathe candrakarārpitān priyān yuvatijanaḥ ॥)</l></lg>
<pb n="1576"/>
<b><lg>
<l>seulliasavvaṃgī gottaggahaṇeṇa tassa suhaassa ।</l>
<l>dūiṃ	appāeṃtī	tassea	gharaṃgaṇaṃ	pattā ॥ 176 ॥</l>
</lg></b>
<lg>
<l>(svedārdritasarvāṅgī nāmagrahaṇena tasya subhagasya ।</l>
<l>dūtīṃ pratyāyayantī tasyaiva gṛhāṅgaṇaṃ prāp‍tā ॥)</l></lg> (gāsa. 5.40)
<b><lg>
<l>suhaucchaaṃ jaṇaṃ dullahaṃ pi dūrāhi amha āṇeṃta ।</l>
<l>uavaāraa jara jīaṃ pi ṇeṃta ṇa kaāvarāho si ॥ 177 ॥</l>
</lg></b>
<lg>
<l>(sukhapṛcchakaṃ janaṃ durlabhamapi vidūrādasmākamānayan ।</l>
<l>upakāraka jvaraka jīvamapi nayanna kṛtāparādho'si ॥)</l></lg> (gāsa. 1.50)
<p>(57) prāp‍tasyābhyutthānādipratipatti<b>rāgatopacāraḥ,</b> yathā—</p>
<b><lg>
<l>jaṇiaharisāṇa takkhaṇahiaāpaḍiaṃ pi piaamabbhuṭṭhāṇaṃ ।</l>
<l>aṃgehi kāmiṇīṇaṃ saṃbhāveuṃ maālasehiṃ ṇa caai ॥ 178 ॥</l>
</lg></b>
<lg>
<l>(janitaharṣāṇāṃ tatkṣaṇahṛdayāpatitamapi priyatamābhyutthānam ।</l>
<l>aṅgeḥ kāminīnāṃ sambhāvayituṃ madālasaiḥ na śakyate ॥)</l>
</lg>
<b><lg>
<l>kāmiṇījaṇassa sahasā piadaṃsaṇavittharaṃtaharisavimuhiā ।</l>
<l>divasaguṇiā vi hiaeṇa hoṃti paḍivattibharasahā ullāvā ॥ 179 ॥</l>
</lg></b>
<lg>
<l>(kāminījanasya sahasā priyadarśanavistṛṇvad‍dharṣavimugdhāḥ ।</l>
<l>divasaguṇitā api hṛdaye na bhavanti pratipattibharasahā ullāpāḥ ॥)</l>
</lg>
<b><lg>
<l>tāmarasakomalāo piakaṃṭhāliṃgaṇe samukkhittāo ।</l>
<l>pariaṃmāvelamao juaīṇaṃ dharei vammaho bāhāo ॥ 180 ॥</l>
</lg></b>
<lg>
<l>(tāmarasakomalān priyakaṇṭhāliṅgane samutkṣip‍tān ।</l>
<l>parimbhāpīḍamayān yuvatīnāṃ dhārayati manmatho bāhān ॥)</l>
</lg>
<b><lg>
<l>parimantharābhiralaghūrubharādadhiveś‍ma	patyurupacāravidhau ।</l>
<l>skalitābhirapyanupadaṃ pramadāḥ praṇayātibhūmimagaman gatibhiḥ ॥ 181 ॥</l>
</lg></b>
<p>(māgha. 9.78)</p>
<p>(58)āgatānāmanurāgavṛddhaye prasādhanasaṃvāhanādividhiḥ <b>paricaraṇam,</b> yathā—(kusaṃ. 8.27)</p>
<b><lg>
<l>tāṃ pulomatanayālakocitaiḥ pārijātakusumaiḥ prasādhayan ।</l>
<l>nandane	ciramayugmalocanassaspṛhaṃ	suravadhūbhirīḍitaḥ ॥ 182 ॥</l>
</lg></b>
<pb n="1577"/>
<b><lg>
<l>āvivāhasamayād gṛhe vane śaiśave tadanu yauvane punaḥ ।</l>
<l>svāpaheturanupāśrito'nyayā rāmabāhurupadhānameṣa te ॥ 183 ॥ (urāca. 1.37)</l>
</lg></b>
<b><lg>
<l>lolāṃśukasya	pavanākulitāṃśukāntaṃ
tvaddṛṣṭibahāri mama locanabāndhavasya ।</l>
<l>adhyāsituṃ tava ciraṃ jaghanasthalasya
paryāp‍tameva karabhoru! mamoruyugmam ॥ 184 ॥(vesaṃ. 2.23)</l>
</lg></b>
<b><lg>
<l>kiṃ śītalaiḥ klamavinodibhirārdravātān
sañcārayāmi	nalinīdalatālavṛntaiḥ ।</l>
<l>aṅke nidhāya karabhoru! yathāsukhaṃ te
saṃvāhayāmi	caraṇāvuta	padmatāmrau ॥ 185 ॥</l></lg></b> (śāku. 3.18)
<p>(59) riraṃsātiśayān sakhyādīnāmanavekṣaṇādibhirutthāpanaṃ <b>visarjanam,</b> yathā—(kirātā. 9.66)</p>
<b><lg>
<l>bhartṛṣūpasakhi nikṣipatīnāmātmanaḥ sphuṭamadodyamitānām ।</l>
<l>vrīḍayā viphalayā vanitānāṃ na sthitaṃ na vigataṃ hṛdayebhyaḥ ॥ 186 ॥</l>
</lg></b>
<b><lg>
<l>mithyāmīladarālapakṣmaṇi	valatyantaḥ	kuraṅgīdṛśo
dīrghāpāṅgasarittaraṅgasarale	talponmukhe	cakṣuṣi ।</l>
<l>patyuḥ kelimataḥ kathā viramayannanyonyakaṇḍūyanaiḥ
ko māṃ vyāharatītyudīrya niragāt savyājamālījanaḥ ॥ 187 ॥</l>
</lg></b>
<b><lg>
<l>madhumadaparipāṭalaprakopadviguṇatarāruṇitekṣaṇaṃ	mṛgākṣyā ।</l>
<l>ratirasamanayā ghanāparādhaṃ priyāmiva serṣyadṛśā vyaloki dīpaḥ ॥ 188 ॥</l>
</lg></b>
<b><lg>
<l>atha ratirabhasādalīkanidrāmadhuravighūrṇitalocanotpalābhiḥ ।</l>
<l>śayanatalamaśiśrayan vadhūbhiḥ sahamadamanmathamantharā yuvānaḥ ॥ 189 ॥</l>
</lg></b>
<p>(60) kūrpāsakavibhūṣaṇādityāgaḥ <b>kañcukādimokṣaḥ,</b> yathā—</p>
<b><lg>
<l>savvaṃgattā (savvaṃgāo) hiakaṃcuammi maṇivalaaṇibiḍaparic‍cate ।</l>
<l>de rai—lālasa—līlā—visūriaṃ sahau mihuṇassa ॥ 190 ॥</l>
</lg></b>
<lg>
<l>(sarvāṅgād hṛtakañcuke maṇimalayanibiḍaparityak‍te ।</l>
<l>tāvat ratilālasalīlākhinnaṃ rājatu mithunasya ॥)</l>
</lg>
<pb n="1578"/>
<b><lg>
<l>khippai	hāro	thaṇamaṃḍalāhi	taruṇīhiṃ	ramaṇapariraṃbhe ।</l>
<l>agghiaguṇā vi guṇino lahanti lahuattaṇaṃ kāle ॥ 191 ॥</l>
</lg></b>
<lg>
<l>(kṣipyate hāraḥ stanamaṇḍalāt taruṇībhī ramaṇaparirambhe ।</l>
<l>arcitaguṇā api guṇino labhante laghutvaṃ kāle ॥)</l> (gāsa. 5.29)</lg>
<b><lg>
<l>vīsaṃtassa	vilāsiṇihie kusumāuhassa rasaṇāe ।</l>
<l>puṇṇāhamaṃgalaṃ	via	gijjau	muc‍caṃtabaṃdhāe ॥ 192 ॥</l>
</lg></b>
<lg>
<l>(viśrāmyato vilāsinīhṛdaye kusumāyudhasya raśanayā ।</l>
<l>puṇyāhamaṅgalamiva	gīyate	mucyamānabandhayā ॥)</l>
</lg>
<b><lg>
<l>uttāria—ṇeura—hāra—tilaa—tāḍaṃka—valaa—rasaṇaṃmi ।</l>
<l>avihaapasaro	maaṇo	dhāvai	aṃgammi	taruṇīṇaṃ ॥ 193 ॥</l>
</lg></b>
<lg>
<l>(uttārita—nūpura—hāra—tilaka—tāṭaṅka—valaya—raśane ।</l>
<l>avihataprasaro	madano	dhāvatyaṅge	taruṇīnām ॥)</l>
</lg>
<p>(61) (surato) pakramo <b>ratārambhaḥ</b> yathā—(kusaṃ. 8.79, 80.4)</p>
<b><lg>
<l>tatkṣaṇaṃ viparivartitāhriyorniṣya/ cchatoḥ śayanamiddharāgayoḥ ।</l>
<l>sā babhūva vaśavartinī dvayoḥ śūlinaḥ suvadanā madasya ca1 ॥ 194 ॥</l>
</lg></b>
<b><lg>
<l>ghūrṇamānanayanaṃ skhalatkathaṃ/caṃ svedabindumada—kāraṇasmitam ।</l>
<l>ānanena	na	tu	tāvadīśvaraścakṣuṣā	ciramumāmukhaṃ papau ॥ 195 ॥</l>
</lg></b>
<b><lg>
<l>nābhideśanihitaḥ sakampayā śaṅkarasya rurudhe tayā karaḥ ।</l>
<l>taddukūlamatha cābhavat svayaṃ dūramucch‌vasitanīvibandhanam ॥ 196 ॥</l>
</lg></b>
<b><lg>
<l>gholai tahiṃ tahiṃ cia ṇa tarai taruṇīe laṃghauṃ majjha ।</l>
<l>ṇābhimahāvattabhamāḍio	vva	hattho	piaamassa ॥ 197 ॥</l>
</lg></b>
<lg>
<l>(ghūrṇati tatra tatraiva na śak‍noti taruṇyā laṅghituṃ madhyam ।</l>
<l>nābhimahāvartabhrānta	iva	hastaḥ	priyatamasya ॥)</l>
</lg>
<!-- NOTES pg=1578!-->
1. madasya ca = madanasyeti rāghavaḥ, madanasya ceti jośeraḥ ।
<pb n="1579"/>
<p>(62) āliṅganādiprayogo <b>ratam,</b> yathā—(māgha. 10.42)</p>
<b><lg>
<l>uttarīyavinayāt trapamāṇā rundhatī kila tadīkṣaṇamārgam ।</l>
<l>āvariṣṭa vikaṭena vivoḍhurvakṣasaiva kucamaṇḍalamanyā ॥ 198 ॥</l>
</lg></b>
<b><lg>
<l>loladṛṣṭivadanaṃ dayitāyāś‍cumbati priyatame rabhasena ।</l>
<l>vrīḍayā saha vinīvi nitambādaṃśukaṃ śithilatāmupapede ॥ 199 ॥</l>
</lg></b>
(kirātā. 9. 47)
<b><lg>
<l>sītkṛtāni maṇitaṃ karuṇoktiḥ s‍nigdhamuktamalamarthavacāṃsi ।</l>
<l>hāsabhūṣaṇaravāśca	ramaṇyāḥ	kāmasūtrapadatāmupajagmuḥ ॥ 200 ॥</l>
</lg></b>
(māgha. 10.75)
<b><lg>
<l>nāndīpadāni ratināṭakavigh‍naśāntāvājñākṣarāṇi paramāṇyathavā smarasya ।</l>
<l>daṣṭe'dhare praṇayinā vidhutāgrapāṇessītkāraśuṣkaruditāni jayanti nāryāḥ ॥ 201 ॥</l>
</lg></b>
<p>(63) samprayogavirāmo <b>ratāvasānaṃ</b> yathā— (māgha. 10.80,88,82,84)</p>
<b><lg>
<l>prāpya manmathamadādatibhūmiṃ durvahastanabharāḥ suratasya ।</l>
<l>śaśramuḥ śramajalārdralalāṭaśliṣṭakeśamasitāyatakeś‍yaḥ ॥ 202 ॥</l>
</lg></b>
<b><lg>
<l>viśramārthamupagūḍhamajasraṃ yat priyaiḥ prathamaratyavasāne ।</l>
<l>yoṣitāmuditamanmathamādau tad dvitīyasuratasya babhūva ॥ 203 ॥</l>
</lg></b>
<b><lg>
<l>prekṣaṇīyakamivekṣaṇamāsāṃ hrīvibhaṅguravilocanapātāḥ ।</l>
<l>sambhramadrutagṛhītadukūlacchādyamānavapuṣaḥ	suratāntāḥ ॥ 204 ॥</l>
</lg></b>
<b><lg>
<l>śliṣṭacandanaviśeṣakabhaktibhraṣṭabhūṣaṇakadarthitamālyaḥ ।</l>
<l>sāparādha	iva	maṇḍanamāsīdātmanaiva sṛdṛśāmupabhogaḥ ॥ 205 ॥</l>
</lg></b>
<p>(64) ratāvasāne sukhasvāpo <b>nidrānubhavaḥ,</b> yathā—(saka. 5.470)</p>
<b><lg>
<l>āśleṣiṇaḥ pṛthutaraklamaśītapītamāyāminīrghanamudo rajanīryuvānaḥ ।</l>
<l>ūrvormuhurvalayabandhanasandhilolapādāntasaṃvalitatūlapaṭāḥ svapanti ॥ 206 ॥</l>
</lg></b>
<b><lg>
<l>laghuni tṛṇakuṭīre kṣetrakoṇe yavānāṃ navakalama-1 palālasrastare sopadhāne ।</l>
<l>pariharati suṣup‍taṃ hālikadvandvamārāt kucakalaśamahoṣmābaddharekhastuṣāऱḥ ॥ 207 ॥</l>
</lg></b>
<!-- NOTES pg=1579!-->
1. kalama = kamala rāghavaḥ ।
<pb n="1580"/>
<b><lg>
<l>vrīhiḥ stambakariḥ, prabhūtapayasaḥ pratyāgatā dhenavaḥ,
pratyujjīvitabhikṣuṇā	bhṛśamiti	dhyāyannapetānyadhīḥ ।</l>
<l>sāndrośīrakuṭumbinīstanabharavyālup‍tagharmaklamo
deve nīramudāramujjhati sukhaṃ śete niśi grāmaṇīḥ ॥ 208 ॥</l>
</lg></b>
<b><lg>
<l>ciratararatikhedaprāp‍tanidrāsukhānāṃ caramamapi śayitvā pūrvameva prabuddhāḥ ।</l>
<l>aparicalitagātrāḥ kurvate na priyāṇāmaśithilabhujacakraśleṣabhedaṃ taruṇyaḥ ॥ 209 ॥</l>
</lg></b>
(māgha. 11. 13)
<b><lg>
<l>kriyātmano'mī kālasya bhedād visrambhaṇādayaḥ ।</l>
<l>visrambhaṇādisambhogabhedāvacchedahetavaḥ	॥ 210 ॥</l>
</lg></b>
<b><lg>
<l>catuṣṣaṣṭirato'traiva kecid visrambhaṇādayaḥ ।</l>
<l>mānādyanantare'pi syuḥ kecic‍candrodayādayaḥ ॥ 211 ॥</l>
</lg></b>
<b><lg>
<l>sambhoga	uktaḥ	prathamānurāgādanantarasso'yamanekabhedaḥ ।</l>
<l>mānāt pravāsāt karuṇāc‍ca sampratyanantarāḥ kiñcidudāhriyante ॥ 212 ॥</l>
</lg></b>
<p><b>iti śrīmahārājādhirājaśrībhojadevaviracite śṛṅgāraprakāśe
prathamānurāgaprakāśo nāma
॥ catustriṃśaḥ prakāśaḥ ॥ 34 ॥</b></p>
<lg>
<l>ayatiṣṭa sanātanaḥ prakāśe yadayaṃ nirvyavadhānameva kāś‍yām ।</l>
<l>phalametadudītimāpa nūnaṃ prathamaḥ kalpatarustapo hi bhūmau ॥</l>
</lg>
<pb n="1581"/>
<p>atha</p>
<p><b>śrṛṅgāraprakāśe pañcatriṃśaḥ prakāśaḥ</b></p>
<p>mānānantaraprakāśaḥ</p>
<p>atha <b>mānānantaraḥ ।</b></p>
<p>tatra ratiprakarṣanimittābhilaṣaṇīyāliṅganādyanavāp‍tihetavaḥ mānāgamaprarodanādayaḥ
sambhogaśabdavācyāḥ bhavanti ।</p>
<p>kaḥ punaratra samāsaḥ ? ṣaṣṭhītatpuruṣa eva ।</p>
<p>kā vṛttiḥ? prathamānurāgādanantaravadanutsṛṣṭasvārthaivetyatra yuktam ।</p>
<p>tatra vistrambhaṇādīnāṃ prathamānurāgasya vidyamānatvāt । iha tu mānanivṛttau
mānāva/pagamādayaḥ jāyante । anvayād viśeṣaṇaṃ bhaviṣyati । tadyathā— ghṛtaghaṭaḥ, tailaghaṭaḥ
iti । niṣikte'pi ghṛte taile vā (tatra ghaṭo) viśeṣaṇaṃ bhaviṣyati ।</p>
<p>tadyathā—(ayaṃ) ghṛtaghaṭaḥ, ayaṃ tailaghaṭaḥ iti । bhavati hi tatra yā ca yāvatī
vā arthamātrā ihāpi sarvaṃ tattulyameva, sakaṣāyaireva vākyairnāyakati (raskārām̐)stṛdantī(tī)
(nāyikā) śayanīyaṃ gacchet । kiñca—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃhu muñca mama māmiti mandaṃ jalpitaṃ jayati mānavatīnāma ॥ 1 ॥</l>
</lg></b>
<p>iti mānānvayaḥ dṛś‍yate ।</p>
<p>nanu	ca	anvayagrahaṇenānvayavyatirekayoḥ	smārito'sti । tataśca
niścitamebhirmānāpagamādibhirmānaśabdārthaireva bhavitavyam । tathā hi— prathamānurāgānantara
ityukte kaścit śabdaśśrūyate । prathamānurāgetyanantareti ca pratīyamānavibhāgaḥ । artho'pi
kaścid gamyate । vistrambhaṇādiravadhimattvaṃ ca ।</p>
<p><b>mānānantara</b> ityukte kaścicchabdabhāgo hīyate kaścidupajāyate । kaścidanvayī
prathamānurāgo hīyate, mānetyupajāyate, anantaretyanvayī । tena manyāmahe yacchabdayogo1
hīyate tasyāsāvartho, yo'rtho hīyate ya upajāyate tasyāsāvartho'rtha upajāyate, yo'nvayī
tasyāsāvartho yo'rtho'nvayī ।</p>
<!-- NOTES pg=1581!-->
1. 'yacchandago' iti rāghavaḥ, yacchabdayogo jo.
<pb n="1582"/>
<p>naivaṃ, yato'nanyathāsiddhābhyāmevānvayavyatirekābhyāṃ śabdārthayoḥ sambandhā—
vadhāraṇam, ananyathāsiddhau cemau । tathā hi yatra bṛṃhitaṃ hīyate, heṣitamupajāyate
reṇucakramanvayi tatra hastino hīyante pipīlikānvayinyaḥ; na caitāvatā reṇucakrasya
pipilikā anvayinyo bhavanti, yatra vā kṣīraṃ hīyate dadhyupajāyate pātramanvayi tatra
mādhuryaṃ hīyate amlatopajāyate tṛp‍tiranvayinī । na caitāvatā pātrasya tṛp‍tiḥ kāryā bhavati ।
avadhṛtaṃ hi sāmarthyamanvayavyatirekābhyāṃ pravibhajyate । yathā loke'vadhi (badhiro')pi
cakṣuṣmānālokayati, satyapi śrotre upahatacakṣurnālokayati rūpamityanvayavyatirekābhyāṃ
cakṣuḥ—śrotrasannidhāne rūpālokanaṃ cakṣuṣa eva vyavasthāpyate na śrotrasya । yasya ca kevalasya
yo'rtho'vadhṛtaḥ padāntarasannidhāne'pi sa eva । na hi rasanamasannidhau darśanasya,
madhurādivyañjakaṃ darśanasannidhau nīlādivyaktisāmarthyaṃ pratilabhate । prathamānurāgaśabdasya ca
kevalasyotkaṇṭhādiṣu mānaśabdasyerṣyāyitādiṣu anantaraśabdasya punaravadhimatsveva
sāmarthyamavadhṛtam । teṣāṃ tāvānevārtho bhavati, yaḥ punaḥ padayoritaretaropaśleṣāt
vistrambhaṇādirmānaśaithilyādirvā avadhimad‌viśeṣo'bhyadhikaḥ pratīyate vākyārthaḥ sa
bhavatīti ।</p>
<p>(<b>1</b>)</p>
<p><b>ke punarmānaśaithilyādayaḥ ?</b></p>
<p>(1)mānaśaithilyaṃ,	(2)mānāpagamaliṅgāni,	(3)mānāpahnavaḥ,	(4)mānāpagamaḥ,</p>
<p>(5)prarodanaṃ,	 (6)priyābhyupapattiḥ,	(7)mudhāpratiṣedhaḥ,	(8)parisāntvanāni,	(9)citracāṭūktayaḥ</p>
<p>(/cāṭuk‍tayaḥ),	(10)	skhalitagopanāni,	(11)praṇipātaḥ,	(12)priyotthāpanāni,</p>
<p>(13)aśrupramārjanaṃ,	(14)mānaśeṣaḥ,	(15)aparādhasmaraṇaṃ,	(16)premavaimanasyaṃ(mānavaimanasyāni),</p>
<p>(17)stanotkampaḥ,	(18)niḥśvasitāni,	(19)svedaromāñcau,	(20)kapoloṣṭhaspandanāni,</p>
<p>(21)mukhaprasādaḥ,	(22)vyājaśapathāḥ,	(23)vakravīkṣitāni,	(24)upālambhaḥ,</p>
<p>(25)pratyuttarāṇi,	(26)avajñābhraṃśaḥ,	(27)premāvirbhāvaḥ,	(28)premāliṅganāni,	(29)priyoparodhaḥ,</p>
<p>(30)śrṛṅgāravṛddhiḥ,	(31)haṭhakacagrahaḥ,	(32)prasahyāśleṣaḥ,	(33)pāṇitāḍanaṃ,</p>
<p>(34)pādābhighātaḥ,	(35)dayitayātanā,	(36)pratyanunayaḥ(/pratyāyanam),	(37)premavaikṛtāni,</p>
<p>(38)lajjāgamaḥ,	(39)mānarāmaṇīyakāni,	(40)vistrambhasambhāṣā,	(41)mānāsaktiḥ</p>
<p>(/mānaśak‍tiḥ),	(42)mānapratipādanaṃ,	(43)sakhīparihāsaḥ,	(44)mānānuśayaḥ,</p>
<p>(45)mānanindā,	(45)mānānucintanaṃ,	(47)mānapradhvaṃsaḥ,	(48)mānapunarbhāva' iti । teṣu—</p>
<pb n="1583"/>
<p>(1) deśakālotkaṇṭhādibhirmānāpacayo <b>mānaśaithilyam,</b> yathā—(gāsa. 1.74)</p>
<b><lg>
<l>pudṛḍhamaṇṇudūmiāem̐	vi	gahio	dayiammi	pecchaha imāe ।</l>
<l>osarai	vāluāmuṭṭhiu	vva	māṇo	surasuraṃto ॥ 2 ॥</l>
</lg></b>
<lg>
<l>(prauḍha/ dṛḍhamanyudūnayāpi gāḍhaṃ gṛhite' nayā paś‍yata dayite ।</l>
<l>apasarati vālukāmuṣṭiriva mānaḥ surusurāyamāṇaḥ ॥)</l>
</lg>
<b><lg>
<l>a/uvvahai daiagai/hiāharojja/ṭṭhajjhijjaṃtarosapaḍirāaṃ/ yaṃ ।</l>
<l>pāṇosaraṃtamairaṃ	va	paliha/ phaliacasaaṃ	mahuṃ	bālā ॥ 3 ॥</l>
</lg></b>
<lg>
<l>(udvahati dayitagṛhītādharoṣṭhakṣīyamāṇaroṣapratirāgam ।</l>
<l>pānāpasaranmadiramiva sphaṭikacaṣakaṃ mukhaṃ bālā ॥)</l> (gauḍa. 690)
</lg>
<p>(2) gacchato mānasya cihnāni <b>mānāpagamanaliṅgāni,</b> yathā—(gāsa. 2.88)</p>
<b><lg>
<l>ṇeurakoḍivilaggaṃ	cihuraṃ	daiassa	paāpaḍiassa ।</l>
<l>hiaaṃ	pautthamāṇaṃ	ummoaṃti	ccia	kahei ॥ 4 ॥</l>
</lg></b>
<lg>
<l>(nūpurakoṭivilag‍‍naṃ cikuraṃ dayitasya pādapatitasya ।</l>
<l>hṛdayaṃ	mānapravṛttamunmo‌cayantyeva	kathayati ॥)</l>
</lg>
<b><lg>
<l>ālokya priyatamaṃśuke vinīvau yattasthe namitamukhendu mānavatyā ।</l>
<l>tannūnaṃ	padamavalokayāmbabhūva	mānasya	drūtamapayānamāsthitasya ॥ 5 ॥</l>
</lg></b>
<p>(māgha. 9.84)</p>
<p>(3) mānagopanaṃ <b>mānāpahnavo</b> yathā—</p>
<b><lg>
<l>dattā vācaḥ prakṛtimadhurāḥ pūrvavat prītiramyā
nyastā dṛṣṭirvadanaśaśino darśitaśca prasādaḥ ।</l>
<l>mugdhe mugdhasmitamavikṛtaṃ sarvametad vṛthā te
nanvākhyāto	rahasi	vinayenaiva	kopānubandhaḥ ॥ 6 ॥</l>
</lg></b>
<b><lg>
<l>bhrūkuṭirāracitā	gatamagrato	hṛtamathānanamuktamasādhu	vā ।</l>
<l>iyamatiprabhutā kriyate balādakupito'pi hi yatkupito janaḥ ॥ 7 ॥ (saka. 4.156)</l>
</lg></b>
<p>(4) mānasyāpasaraṇaṃ <b>mānāpagamaḥ,</b> yathāmdash;</p>
<b><lg>
<l>dṛṣṭe locanavartmanā mukulitaṃ pārśvasthite cakrava—
nnyagbhūtaṃ	bahirāsitaṃ	pulakavat	sparśaṃ	samātanvati ।</l>
</lg></b>
<pb n="1584"/>
<b><lg>
<l>nīvībandhavadāgataṃ	śithilatāṃ	sambhāṣamāṇe	priye
mānenāpasṛtaṃ	hniyeva	sudṛśaḥ	pādaspṛśi	preyasi ॥ 8 ॥</l>
</lg></b>
<b><lg>
<l>vihāyaitanmānavyasanamanayoruccakucayo—
rnidheyaḥ	preyāṃste	yadi	vayamanullaṅgaghyavacasaḥ ।</l>
<l>sakhībhyaḥ snigdhābhyo giramiti niśamyaiṇanayanā
nivāpāmbho	datte	nayanasalilairmānasuhṛde ॥ 9 ॥</l></lg></b> (saka. 5.286)
<p>(5) bāṣpamokṣaḥ <b>prarodanaṃ,</b> yathā—(kirātā. 9.45)</p>
<b><lg>
<l>savyalīkamavadhīrikhinnaṃ	prasthitaṃ	sapadi	kopapadena ।</l>
<l>yoṣitaḥ suhṛdiva sma ruṇaddhi prāṇanāthamabhibāṣpanipātaḥ ॥ 10 ॥</l>
</lg></b>
<b><lg>
<l>na	spṛṣṭo'pi	tridaśasarito	dūramīrṣyānubandhāṃ
nāpyutsṛṣṭo	bhujagapatinā	tarjanābhirjayāyāḥ ।</l>
<l>mānasyānte	nayanasalilaiḥ	kṣālitaḥ śailapuñyā
patyurmaulau	natijuṣi	jayatyātmanaḥ pādapāṃsuḥ ॥ 11 ॥</l></lg></b> (saka. 5.285)
<p>(6) priyeṇa mānavaimalasthādipṛcchā <b>priyābhyupapattiḥ,</b> yathā—</p>
<b><lg>
<l>kīsa	maliāvaaṃsaṃ	vaaṇṇa—ṇīsāsa—paṃḍurāhararāaṃ ।</l>
<l>vaaṇaṃ vahasi kisoari! kara—saṃkāmia—kaola—pattālekkhaṃ ॥ 12 ॥</l>
</lg></b>
<lg>
<l>(kasmād	malināvataṃsaṃ prapannaniḥśvāsapraguṇitādhararāgam ।</l>
<l>vadanaṃ vahasi kṛśodari karasaṅgakrāmitakapolapatrālekhyam ॥)</l>
</lg>
<b><lg>
<l>kīsa a imesu bahuso visama—ppata—taliṇaṃjaṇacchavi—kalusā ।</l>
<l>dīhāvaṃgesu	tujjha	parigholaṃti	ṇaaṇesu	bāhuppīḍā ॥ 13 ॥</l>
</lg></b>
<lg>
<l>(kasmācca anayoḥ bahuśaḥ viṣamaprāntatalināñjanacchavikaluṣāḥ ।</l>
<l>dīrghāpāṅgayostava	parigalanti	nayanayoḥ	bāṣpotpīḍāḥ ॥)</l>
</lg><p>
(7) mṛṣāniṣedho <b>mudhāpratiṣedhaḥ,</b> yathā—</p>
<b><lg>
<l>unnamayya sakacagrahamāsyaṃ cumbati priyatame haṭhavṛttyā ।</l>
<l>huṃhu muñca mama ceti ca mandaṃ jalpitaṃ jayati mānavatīnām ॥ 14 ॥</l>
</lg></b>
<pb n="1585"/>
<b><lg>
<l>ruddhaṃ	bāṣpajalena	locanayugaṃ	tvaddarśanānicchayā
gātraṃ	tvatparirambhamantarayituṃ	romodramenāvṛtam ।</l>
<l>vaktuṃ tvāṃ paruṣā giraḥ sphurati me dantacchadaḥ kiṃ mudhā
māmāśrliṣyasi nistrapo'si śaṭha! he naiva prasannāsmi te ॥ 15 ॥</l>
</lg></b>
<p>(8) sāmavākyāni <b>parisāntvanāni,</b> yathā—(saka. 5.368)</p>
<b><lg>
<l>ādhātuṃ	vinayaṃ nirāgasi jane kupyantu nāmeśvarā—
stena	svāśayaśuddhireva	sukarā	prāyaḥ	prabhūṇāṃ	puraḥ ।</l>
</lg></b>
<b><lg>
<l>mithyāmānini!	manyase yadi tathā nityaṃ manovartinī
vācyā tāmarasākṣyavīkṣi subhage!1 kā vā tvadanyā mayā ॥ 16 ॥</l>
</lg></b>
<b><lg>
<l>avahāreūṇa ciraṃ bhaṇasu tumaṃ cia amukkarosā vi phuḍaṃ ।</l>
<l>kiṃ agaṇeūṇa imaṃ hojjā tumaṃmi majjha ppamāa-kkhalaṇaṃ ॥ 17 ॥</l>
</lg></b>
<lg>
<l>(avadhārya	ciraṃ	bhaṇa	tvamevāmuk‍taroṣāpi	sphuṭam ।</l>
<l>kiṃ cintayitvedaṃ bhavet tvayi mama pramādadaskhalanam ॥)</l>
</lg>
<p>(9) nānāvidhavarṇanāvākyāni <b>(citracāṭūktayaḥ/) cāṭuktayaḥ,</b> yathā—(amaru. 81)</p>
<b><lg>
<l>kapole	patrālī	karatalanirodhena	mṛditā
nipīto	niḥśvāsairayamamṛtahṛdyo'dhararasaḥ ।</l>
<l>muhurlag‍na: kaṇṭhe taralayati bāṣpaḥ stanataṭīṃ
priyo manyurjātastava niranurodhe! na tu vayam ॥ 18 ॥</l>
</lg></b>
<b><lg>
<l>kṛtaprāyā rātriḥ kṛśatanu śanairyena vinaman
pradīpo'yaṃ	nidrāvaśamupagato	ghūrṇata	iva ।</l>
<l>praṇāmānto mānastyajasi na tathāpi krudhamaho
kucapratyāsattyā hṛdayamapi te caṇḍi! kaṭhinam ॥ 19 ॥</l>
</lg></b>
<!-- NOTES pg=1585!-->
1. kṣvavīkṣi subhage = kṣi sākṣivadake(ne)—rāghavaḥ, kṣi citripaṭake—jośe., mūlamasmadupakalpitaṃ
pūrvārdhagataṃ vastu samāśritya ।
<pb n="1586"/>
<p>(10) vipriyeṣu kāऱṇāntaropanyāsaḥ <b>skhalitagopanāni,</b> yathā—</p>
<b><lg>
<l>jaṃ pi aliopaāraṃ varassa dakkhiṇṇaāe gheppai hiaaṃ ।</l>
<l>jai so vi siṇeho ccia ṇa ṇāma saṃbhāva-kaiavāṇaṃ viseso ॥ 20 ॥</l>
</lg></b>
<lg>
<l>(yadapi alīkopacāraṃ varasya dakṣaṇapāde kṣipyate hṛdayam ।</l>
<l>yadi so'pi sneha eva, na nāma sambhāvakaitavānāṃ viśeṣaḥ ॥)</l>
</lg>
<b><lg>
<l>akkhaṃḍie vi paṇae akaaṃmi vi vippae akajje vi majjha ।</l>
<l>jāaṃ cia vaaṇijjaṃ tuha rosaṃmi dahai ṇimittaṃ pi piaṃ ॥ 21 ॥</l>
</lg></b>
<lg>
<l>(akhaṇḍite'pi praṇaye akṛte'pi vipriye akārye'pi mama ।</l>
<l>jātameva vacanīyaṃ tava roṣe vadane nimittamapi priyam ॥)</l> (harivi.)
</lg>
<p>(11) pādapatanaṃ <b>praṇipātaḥ,</b> yathā—(harivi.)</p>
<b><lg>
<l>to ia suraaru-kāraṇa-maulia-hiaāe sāvasesa-lahuo ।</l>
<l>saṃbhāvia ccia hio hariṇā pāapaḍaṇāmmi tīe amariso ॥ 22 ॥</l>
</lg></b>
<lg>
<l>(tata iti suratakāraṇamukulitahṛdayāyāḥ sāvaśeṣaḥ atha ladhukaḥ ।</l>
<l>sambhāvita eva hṛto hariṇā pādapatane tasyā amarṣaḥ ॥)</l>
</lg>
<b><lg>
<l>tīe	hiaāṇuciṃtiamaṇorahabbhahia—saṃgamasuhāe	harī ।</l>
<l>pahasi ro vi dohi karehi paḍirubbhaṃttamauḍo gao ccia calaṇe ॥ 23 ॥</l>
</lg></b>
<lg>
<l>(tasyāḥ hṛdayānucintitamanorathābhyadhikaṃ	saṅgamasukhāya hariḥ ।</l>
<l>prahasanaśīla eva dvābhyāṃ karābhyāṃ pratirudhyāmānamakuṭo gata eva caraṇayoḥ ॥)</l>(harivi.)
</lg>
<p>(12) priyapraṇāmavigamanahetavaḥ <b>priyotthāpanāni,</b> yathā—(harivi.)</p>
<b><lg>
<l>to	se	rubbhaṃta	ccia	hiaaviaṃbhaṃtaharisaveucchaliā ।</l>
<l>pāapaḍiassa	hariṇo	paḍiā	puṭṭhīem̐	vāhasalilatthevā ॥ 24 ॥</l>
</lg></b>
<lg>
<l>(tatastayā rudhyamānā eva hṛdayavijṛmbhamāṇaharṣavegocchalitāḥ ।</l>
<l>pādapatitasya	hareḥ	patitāḥ	pṛṣṭhe	bāṣpasalilabindavaḥ ॥)</l>
</lg>
<b><lg>
<l>tīe	aṇuraā-pasaria-suhapaṭhivajjhaṃta-vahala-pulaubbheo ।</l>
<l>uvvāsia-saharisuggāro	dūroṇamia-savattihiāe ॥ 25 ॥</l>
</lg></b>
<pb n="1587"/>
<p>(13) bāṣpāpanayanam <b>aśrupramārjanaṃ,</b> yathā—(gāsa. 706 ve.)</p>
<b><lg>
<l>avasara rottuṃ cia ṇimmiāim̐ mā pusasu me haacchīiṃ ।</l>
<l>daṃsaṇamettummaiehiṃ	jehiṃ	sīlaṃ	tuha	ṇa	ṇāaṃ ॥ 26 ॥</l>
</lg></b>
<lg>
<l>(apasara! roditumeva nirmite motpuṃsaya me hatākṣiṇī ।</l>
<l>darśanamātronmattābhyāṃ yābhyāṃ śīlaṃ tava na jñātam ॥)</l>
</lg>
<b><lg>
<l>jaha jaha se pariuṃbai maṇṇubbhariāiṃ ṇihuvaṇe daio ।</l>
<l>acchīiṃ uvari uvari taha taha bhiṇṇāiṃ vigalaṃti ॥ 27 ॥</l>
</lg></b>
<lg>
<l>(yathā yathāsyāḥ paricumbati manyubharitāni nidhuvane dayitaḥ ।</l>
<l>akṣīṇi uparyupari tathā tathā bhinnāni vigalanti ॥ )</l> (saka. 5. 215)
</lg>
<p>(14) uddhṛtamānaleśo <b>mānaśeṣaḥ,</b> yathā—(māgha. 10.36)</p>
<b><lg>
<l>ānanairvicakase hṛṣitābhiḥ vallabhanābhi tanūbhirabhāvi ।</l>
<l>ārdratāṃ hṛdayamāpa ca roṣo lolati sma vadaneṣu vadhūnām ॥ 28 ॥</l>
</lg></b>
<b><lg>
<l>māne mlāyati raktatāṃ viralayatyacche kapolasthale
yāte bāṣpabharoparodhasubhage kiñcanmukhe smeratām ।</l>
</lg></b>
<b><lg>
<l>patyuḥ	pādanatasya	komalakareṇākarṣataḥ	saspṛhaṃ
māninyā	karuṇaspṛhe'pyanunaye	nākuñcito	nārpitaḥ ॥ 29 ॥</l>
</lg></b>
<p>(15) vyalīkānucintanam <b>aparādhasmaraṇaṃ,</b> yathā—(dra. 30.75 api pṛ. 1333)</p>
<b><lg>
<l>takkhaṇaaṇaiapaharisasaṃbhariavaroha saṃgalattāṇaṃ saaṃtīe ।</l>
<l>garuaṃṇi saṃmalagao(ṇi)attaṃ piamarisa ccia hiaaṃ ॥ 30 ॥</l>
</lg></b>
<b><lg>
<l>uggāhia—pammaṭṭhaṃ	khaṇasaṃbhariāvarāha—labbhialajjaṃ ।</l>
<l>khalaṃta-mahu-maa-suhaaṃ	aparipphu़ḍa-jaṃpiaṃ	vilāsavaīṇaṃ ॥ 31 ॥</l>
</lg></b>
<lg>
<l>(udagrāhitahṛdayaprasmṛtaṃ	kṣaṇasaṃsmṛtāparādhalabdhalajjaṃma ।</l>
<l>skhalanmadhumadasubhagamaparisphuṭajalpitaṃ	vilāsavatīnām ॥)</l>
</lg>
<p>(16) mānavimanaskatā <b>(premavaimanasyaṃ /) mānavaimanasyāni</b> yathā—</p>
<b><lg>
<l>dūsahakaāvarāhaṃ	avarāhe	vi	garue	pasāhāhimuhaṃ ।</l>
<l>appacchaṃdapaattaṃ piaṃ ca pemmaṃ ca doṇṇi vi hu uccaṃti ॥ 32 ॥</l>
</lg></b>
<pb n="1588"/>
<lg>
<l>(dussahakṛtāparādhaṃ	aparādhe'pi	guruke	prasādābhimukham ।</l>
<l>ātmacchandaḥpravṛttaṃ priyaṃ ca prema ca dvayorapi jugupsante ॥)</l>
</lg>
<b><lg>
<l>duragaammi ṇiattai duraṇivuttaṃ puṇo paattai pemmaṃ ।</l>
<l>kaha hoi pariṇāmo māṇassa ṇamo mahaṃti vimuhijjaṃti ॥ 33 ॥</l>
</lg></b>
<lg>
<l>{dūragate	nivartate	dūranivṛttaṃ	punaḥ	pravartayati	mām ।</l>
<l>kathaṃ bhavati pariṇāmo mānasya ṇamo mameti vimuhyanti ॥}</l>
</lg>
<p>(17) kacuprakampanaṃ <b>stanākampaḥ,</b> yathā—</p>
<b><lg>
<l>kṛśāsi tvaṃ kasmāt prakṛtiriyamaṅgasya nanu me
kimaṅge sūtratvaṃ gurujanakṛto pāva/ sakatayā ।</l>
<l>na me doṣaḥ kaścinnahi nahi nahītyevamuditā
stanotkampaṃ bālā priyahṛdi nipatya praruditā ॥ 34 ॥</l>
</lg></b>
<b><lg>
<l>parāvṛttyā śete kalayati ca kampasstanataṭīṃ
na sandhatte vācaḥ sphurati ca varaṃ vaktumadharaḥ ।</l>
<l>viruddhānyaṅgāni ślathakaraṇamāste'tha ca vapuḥ
sakopastanvaṅgagyā manasijavilāso vijayate ॥ 35 ॥</l>
</lg></b>
<p>(18) mānahānau niḥśvasitāni <b>mānaniḥśvasitāni,</b> yathā—</p>
<b><lg>
<l>tīe vialaṃtadhīraṃ abbhuṭṭhaṃtīe khaṇa-paholira-vāhaṃ ।</l>
<l>dūrosaraṃta-saraṇaṃ	dūraara-valagga-veaṇaṃ	ṇīsasiaṃ ॥ 36 ॥</l>
</lg></b>
<lg>
<l>(tayā vigaladdhairyamabhyuttiṣṭhantyā kṣaṇapraghūrṇanaśīlabāṣpam ।</l>
<l>dūrāpasaratssmaraṇaṃ	dūratarāvalag‍navedanaṃ	niḥśvasitam ॥)</l>
</lg>
<b><lg>
<l>maṇaṃsiṇīe	ahiṇavamairāmoa—paḍivaddhavammahapasaraṃ ।</l>
<l>daia-jaṇa-diṇṇa-ṇaaṇaṃ vialia-dhīralahuaṃ ciraṃ ṇīsasiaṃ ॥ 37 ॥</l>
</lg></b>
<lg>
<l>(manasvinyā	abhinavamadirāmodapratibaddhamanmathaprasaram ।</l>
<l>dayitajanadattanayanaṃ vigalitadhairyalaghukaṃ ciraṃ niḥśvasitam ॥)</l>
</lg>
<p>(19) mānāpagamādanurāgavṛddhau <b>(svedaromāñcau/) sāttvikāvirbhāvaḥ,</b> yathā—</p>
<b><lg>
<l>ṇavaviraa-karāvalaṃbaṇa-suha-paṭhivajjaṃta-ssea-pulauggamo ।</l>
<l>saccā/ bhāmā tā ccia akiaubbariaṃ pi piaamaṃ allīṇā ॥ 38 ॥</l>
</lg></b>
<pb n="1589"/>
<lg>
<l>(anantaraṃ ca karāvalambanasukha-pratipadyamānaḥ svedapulakod‌gamaḥ ।</l>
<l>satyā/ bhāmā tāvadeva ca alīkodbhūtamapi priyatamamālīnā ॥)</l>
</lg>
<b><lg>
<l>granthimud‌grathayituṃ hṛdayeśe vāsasaḥ spṛśati mānadhanāyāḥ ।</l>
<l>bhrūyugena	sapadi	pratipede	romabhiśca	samameva	vibhedaḥ ॥ 39 ॥</l>
</lg></b>
<p>(māgha. 10.63)</p>
<p>(20) tadvadeva kapoloṣṭhasphuraṇāni <b>kapoloṣṭhaspandanāni,</b> yathā—(gāsa. 6.18)</p>
<b><lg>
<l>bāhollaphuria—gaṃḍāharāem̐ bhaṇiaṃ vilakkhahasirīe ।</l>
<l>ajja vi kiṃ rūsijjai savahāvatthaṃ gae pemme ॥ 40 ॥</l>
</lg></b>
<lg>
<l>(bāṣpārdrasphuritagaṇḍādharayā bhaṇitaṃ vilakṣahasanaśīlayā ।</l>
<l>adyāpi	kiṃ	ruṣyate	śapathāvasthāṃ	gate	premṇi ॥)</l>
</lg>
<b><lg>
<l>āaṃbaṃtakavolaṃ	khaliakkharajaṃpiriṃ	phurotaṭṭhiṃ ।</l>
<l>mā chivasu tti sarosaṃ samosaraṃtiṃ piaṃ bharimo ॥ 41 ॥</l>
</lg></b>
<lg>
<l>(ātāmrāntaḥ kapolāṃ skhalitākṣarajalpanaśīlāṃ sphuradoṣṭhīm ।</l>
<l>mā	spṛśeti	saroṣaṃ	samapasarantīṃ	priyāṃ	smarāmaḥ ॥)</l>
</lg>
<p>(gāsa. 2.92)</p>
<p>(21) mukhasya mānakāluṣyāpagamo <b>mukhaprasādaḥ,</b> yathā—</p>
<b><lg>
<l>āloia ccia pie ṭhavio tīe maaṇeṇa mohaṇasuhao ।</l>
<l>kusumadhaṇummi vi bāṇo valaia-vibbhamaguṇe muhammi pahariso ॥ 42 ॥</l>
</lg></b>
<lg>
<l>{ālokita eva priye sthāpitaḥ tasyā madanena mohanasubhagaḥ ।</l>
<l>kusumadhanuṣyapi bāṇo (va)layitavibhramaguṇe mukhe praharṣaḥ ॥}</l>
</lg>
<b><lg>
<l>thoosaraṃtarosaṃ	thoatthoaparivaḍḍhamāṇa-paharisaṃ ।</l>
<l>hoi	a	dūrapasāaṃ uhaa-rasāattavibbhamaṃ tīem̐ muhaṃ ॥ 43 ॥</l>
</lg></b>
<lg>
<l>(stokāpasaradroṣaṃ	stokamukhastokaparivardhamānapraharṣam ।</l>
<l>bhavati ca dūraprasādaṃ ubhayasāyattavibhramaṃ tasyā mukham ॥)</l> (harivi.)
</lg>
<p>(22) tatpratyāyanāni <b>vyājaśapathāḥ,</b> yathā—(rat‍‍nā. 4.1)</p>
<b><lg>
<l>savyājairvacanaiḥ	priyeṇa	vacasā	cittānuvṛttyādhikaṃ
vailakṣyeṇa	pareṇa	pādapatanairvākyaiḥ	sakhīnāṃ	muhuḥ ।</l>
</lg></b>
<pb n="1590"/>
<b><lg>
<l>pratyāpattimupāgatā	mayi	tayā	devī	rudatyā	yadā
prakṣālyaiva	tayaiva	 bāṣpasalilai	kopa'panītaḥ	svayam ॥ 44 ॥</l>
</lg></b>
<b><lg>
<l>muhuraviśadāḥ	premaprahvā	muhurmuhurasthirāḥ
muhurasaralā	vistrambhārdrā	muhuḥ	smṛtamanyavaḥ ।</l>
<l>vitathaśapathopālambhāṅkā	muhuḥ	kṛtasandhayaḥ
parivavṛdhire	niṣparyantā	mitho	mithunoktayaḥ ॥ 45 ॥</l>
</lg></b>
<p>(23) premārdrakopavajñālokā <b>vakravīkṣitāni,</b> yathā—(amaru. 49)</p>
<b><lg>
<l>dūrādutsukamāgate	vivalitaṃ	sambhāṣiṇi	sphāritaṃ
saṃśliṣyatyaruṇaṃ	gṛhītavasane	kopāñcitabhrūlatam ।</l>
<l>māninyāśrcaraṇānativyatikare	bāṣpāmbupūrṇekṣaṇā—
ccakṣurjātamaho	prapañcamadhuraṃ	jātāgasi	preyasi ॥ 46 ॥</l>
</lg></b>
<b><lg>
<l>māne	mānamupeyuṣi	svabhavanaṃ	dvārāvasaktāṅgayā
kiñcitkampitamantharoruyugayā	vrīḍāvanamrabhruvā ।</l>
<l>bāṣpāmbhaḥ kaṇapūrapūritadṛśā	gacchatpurorathyayā
māninyā kṛtavipriyaḥ priyatamastiryakchanairīkṣitaḥ ॥ 47 ॥</l>
</lg></b>
<p>(24) vyalīkod‌ghaṭṭana<b>mupālambhaḥ</b>, yathā—(harivi.)</p>
<b><lg>
<l>sā kusumehiṃ garuiā maha vi kao suhaa daṃsaṇeṇa pasāo ।</l>
<l>kahaaṇa pasāasaddo lagau piāhiaassa imassa tuhaṃ ॥ 48 ॥</l>
</lg></b>
<lg>
<l>{sā kusumaiḥ gurūkṛtā mamāpi kṛtaḥ subhaga darśanena prasādaḥ ।</l>
<l>kathaṃcana	prasādaśabdaḥ	lagatu	priyāhṛdayasya	cāsya	tava ॥}</l>
</lg>
<b><lg>
<l>sahiaṃ māṇakkhalaṇaṃ ṇāo paḍipakkha—vihāassavvaṇaraso ।</l>
<l>sahio tuha (tuha) vioo mā lajjasu suhaa lajjiavvammi mae ॥ 49 ॥</l>
</lg></b>
<lg>
<l>(soḍhaṃ	mānaskhalanaṃ	jñātaḥ	pratipakṣavibhātassavraṇarasaḥ ।</l>
<l>soḍhastava viyogo mā lajjasva subhaga! lajjitavyaṃ hi mayā ॥)</l>
</lg>
<pb n="1591"/>
<p>(25) vacanasya prativacanāni <b>pratyuttarāṇi,</b> yathā—</p>
<b><lg>
<l>kānte! nātha! vimuñca mānini! ruṣaṃ roṣānmayā kiṃ kṛtaṃ,
khedo'smāsu, na me'parādhyati bhavān sarve'parādhā mayi ।</l>
<l>tatkiṃ rodiṣi gadgadena vacasā, kasyāgrato rudyate,
nanvetanmama, kā tavāsmi, dayitā, nāsmītyato rudyate ॥ 50 ॥</l>
</lg></b>
<b><lg>
<l>kiṃ gauri māṃ prati ruṣā, nanu gaurahaṃ kiṃ,
kupyāmi	kāṃ	prati	mametyanumānato'ham ।</l>
<l>jānāmyatastvamanumānata	eva	satya
itthaṃ	giro	giribhuvaḥ	kuṭilā	jayanti ॥ 51 ॥</l></lg></b> (rudraṭakā. 2.15)
<p>(26) mānaśalyoddharaṇa<b>mavajñābhraṃśaḥ</b>, yathā—</p>
<b><lg>
<l>harisa—viasaṃta—vaaṇaṃ kavola—ala—saṃgalaṃta—pulaubbheaṃ ।</l>
<l>appasāhiaṃ pi jāaṃ pasāhiabbhahia—maṇaharaṃ tīe muhaṃ ॥ 52 ॥</l>
</lg></b>
<lg>
<l>(harṣavikasad‌vadanaṃ	kapolatalasaṅkalatpulakodbhedam ।</l>
<l>aprasādhitamapi jātaṃ prasādhitābhyadhikamanoharaṃ tasyā mukham ॥)</l></lg> (harivi.)
<b><lg>
<l>ṇimmaviasaṃdhiammā tāva a dūrapadibaddha—vammahappasarā ।</l>
<l>garuaṃ suraucchāaṃ dāūṇa sahi vva jjāmiṇīṃ tīem̐ gaā ॥ 53 ॥</l>
</lg></b>
<lg>
<l>(nirmāpitasandhikarmā tāvac‍ca dūrapratibaddhamanmathaprasarā ।</l>
<l>gurukaṃ suratotsāhaṃ datvā sakhīva yāminī tasyā gatā ॥) (harivi.)</l>
</lg>
<p>(27) gāḍhānurāgaprakāśaḥ1 <b>premāvirbhāvaḥ,</b> yathā—</p>
<b><lg>
<l>sotkaṇṭhaṃ sarasāgati priyatame pādānatiṃ vāñchati
smṛtvā manyuvinirgatāśrucaraṇe kliṣṭe tadabhyud‌gamāt ।</l>
<l>taṃ cādhūnati marmaṇā vidadhate dṛṣṭa‍vā punaḥ kāntayā
premacchedabhiyā	kṛtaḥ	praṇataye	pādārpaṇānugrahaḥ ॥ 54 ॥</l>
</lg></b>
<b><lg>
<l>apayāti saroṣayā niraste kṛtakaṃ kāmini cukṣubhe mṛgākṣyā ।</l>
<l>kalayannapi savyatho'vatasthe'śakunena skhalitaḥ kiletaro'pi ॥ 55 ॥</l>
</lg></b>
<p>(māgha. 9.83)</p>
<!-- NOTES pg=1591!-->
1. 'prakāśaḥ = praṇāśa' iti rā.
<pb n="1592"/>
<p>(28) priyānugamanacihnāni <b>premāliṅganāni,</b> yathā—(gāsa. 1.87)</p>
<b><lg>
<l>avalaṃbia—māṇa—paraṃmuhīe eṃttassa māṇiṇi piassa ।</l>
<l>puṭṭhipuulauggamo se/tuha kahei saṃmuhaṭhṭhiaṃ hiaaṃ ॥ 56 ॥</l>
</lg></b>
<lg>
<l>(avalambitamānaparāṅmukhyā prāp‍tasya māninī priyasya ।</l>
<l>vardhitapulakodgamā he kathayati sammukhasthitaṃ hṛdayam ॥)</l>
</lg>
<b><lg>
<l>vividhavilasadbhāvākūtā	tanusmaraghūrṇitā
nibiḍapulakā gāḍhāśleṣaṃ balādabhivāñchati ।</l>
<l>nayanaviṣayaṃ yāte tasmin vicāravidhikriyāṃ
tyajati hṛdayaṃ kopastasmin jane sakhi! kīdṛśaḥ ॥ 57 ॥</l>
</lg></b>
<p>(29. <b>priyoparodhaḥ</b>)</p>
<b><lg>
<l>prāṇośaścaraṇānato dayitayā nopekṣito nekṣitaḥ ।</l>
<l>( ॰ ॰ ॰ ॰ ॰ ॰ ॰ ॰ ॰ ॰ ॰) ॥ 58 ॥</l>
</lg></b>
<b><lg>
<l>tīe vialaṃtadhīraṃ abbhuṭ‌ṭhaṃtīe khaṇapaholibāhaṃ ।</l>
<l>dūrosaraṃtasaraṇaṃ dūraaravalaggaveaṇaṃ ṇīsasiaṃ ॥ 59 ॥</l></lg></b>(dra.pṛ. 1207)
<lg>
<l>(tayā vigaladdhairyamabhyuttiṣṭhantyā kṣaṇapraghūrṇanaśīlabāṣpam ।</l>
<l>dūrāpasaratsmaraṇaṃ dūrataravalag‍navedanaṃ	niḥśvasitam ॥)</l>
</lg>
<p>(30) rateratiprakarṣaḥ <b>śrṛṅgāravṛddhiḥ,</b> yathā—(harivi.)</p>
<b><lg>
<l>gheppaṃti appaṇa c‍cia kaāvarāhāhiṃ kāmiṇīhiṃ piaamā ।</l>
<l>kiṃ ia sikkhāveṃto avarijjhai piaṃ karoi mahumao ॥ 60 ॥</l>
</lg></b>
<lg>
<l>(gṛhyanta ātmanaiva kṛtāparādhābhiḥ kāminībhiḥ priyatamāḥ ।</l>
<l>kimiti śikṣayan aparādhyati? priyaṃ karoti madhumadaḥ ॥)</l>
</lg>
<b><lg>
<l>āyātaḥ kṛtavipriyaḥ priyasakhīdattāpajāpaścirāt
smṛtvā cāṭu sasādhvasaṃ nipatitaḥ prāp‍tāntaraḥ pādayoḥ ।</l>
<l>na śliṣṭaḥ sa ruṣā na cāpi virahakliṣṭātmanā bhartsito
māninyā nayanāmbhaseva patatā kiṃ nāma noktaḥ priyaḥ ॥ 61 ॥</l>
</lg></b>
<p>(31) balāt keśagrahaṇaṃ <b>haṭhakacagrahaḥ,</b> yathā—</p>
<b><lg>
<l>uggāhiaṃ ṇa bhaṇiaṃ hiae ciraciṃtiaṃ pi rāapariṇāmaṃ ।</l>
<l>māṇaṃsiṇīe piaama—sarahasa—kaa—ggahiaṃmi māṇaggahaṇe ॥ 62 ॥</l>
</lg></b>
<pb n="1593"/>
<lg>
<l>(ud‍grāhitaṃ na bhaṇitaṃ hṛdaye ciracintitamapi rāgapariṇāmam ।</l>
<l>manasvinyā	priyatamarabhasakacagṛhīte	māna—grahaṇe ॥)</l>
</lg>
<b><lg>
<l>sakaaggaharahasuttāṇiāṇaṇā piai piamuha—viiṇṇaṃ ।</l>
<l>thoaṃ thoaṃ rososahaṃ va māṇaṃsiṇī mairaṃ ॥ 63 ॥</l>
</lg></b>
<lg>
<l>(sakacagraharabhasottānitānanā pibati priyatamavitīrṇām ।</l>
<l>>stokaṃ stokaṃ mānauṣadhamiva manasvinī madirām ॥)</l></lg> (gāsa. 6. 50)
<p>(32) balādāliṅganaṃ <b>prasahyāśleṣaḥ,</b> yathā—</p>
<b><lg>
<l>laṃbha/rosapusiāvarāho	rahasāliṃgaṇa-viiṇṇa-vammai-ppasaro ।</l>
<l>hoi ramiavvajoggo daia-balāmoḍi-cuṃbio	juaijaṇo ॥ 64 ॥</l>
</lg></b>
<lg>
<l>(lambhaproñchitāparādho	rabhasāliṅganavitīrṇamanmathaprasaraḥ ।</l>
<l>bhavati ramitavyayogyo dayitabalātkāracumbito yuvatijanaḥ ॥)</l>
</lg>
<b><lg>
<l>agghai valaṃtadhīraṃ daiahaṭhāliṃgaāṇa ṇaaṇacuṃbiaṃ ।</l>
<l>visamapariaṭṭiamuhaṃ samuhavalaṃtahiaaṃ vilāsavaīṇaṃ ॥ 65 ॥</l>
</lg></b>
<lg>
<l>(a/rghati valamānadhairyaṃ dayitahaṭhāliṅgitānāṃ nayanacumbitam ।</l>
<l>viṣamaparivardhitamukhaṃ saṃmukhavaladdha‍ṛdayaṃ vilāsavatīnām ॥)</l>
</lg>
<p>(33) hastenābhighātaḥ <b>pāṇitāḍanam,</b> yathā—(līlāvatī)</p>
<b><lg>
<l>mudhe	vapaveviraṃguli-ṇaha-muha-sippaṃta-seya-salileṇa ।</l>
<l>hatthullaeṇa hatthaaleṇaṃ māṇiṇi mā haṇasu piaṃ tulijjihisi ॥ 66 ॥</l>
</lg></b>
<lg>
<l>(mugdhe!	pravepanaśīlāṅgulinakhamukhasicyamānasvedasalilena ।</l>
<l>hastārdreṇa hastatalena mānini! mā jahi priyaṃ tulayiṣyasi ॥)</l>
</lg>
<b><lg>
<l>ekkaṃ paharugavviṇṇaṃaṃ hatthaṃ muhamārueṇa vīaṃto ।</l>
<l>so vi hasaṃtīe mae gahio vīeṇa kaṃṭhammi ॥ 67 ॥</l></lg></b> (gāsa. 1.86)
<lg>
<l>(ekaṃ prahārodvig‍naṃ hastaṃ mukhamārutena vījayan ।</l>
<l>so'pi hasantyā mayā gṛhītaḥ dvitīyena kaṇṭhe ॥)</l>
</lg>
<p>(34) caraṇāhatiḥ <b>pādābhighātaḥ,</b> yathā—</p>
<b><lg>
<l>caraṇāhaassa paiṇo pulaia matthālaaṃ puloaṃtī ।</l>
<l>savai sakajjala-bāha-cchaleṇa māṇaṃsiṇī māṇaṃ ॥ 68 ॥</l>
</lg></b>
<pb n="1594"/>
<lg><l>(caraṇāhatasya patyuḥ pulakitamastālakaṃ pralokayantī ।</l>
<l>sravati sakajjalavāṣpacchalena manasvinī mānam ॥)</l>
</lg>
<b><lg>
<l>manasijasarasīvikāsipadmaḥ	priyatamaulivilolanaikadakṣaḥ ।</l>
<l>praṇayaja-kalaheṣu vāmapādo jayati raṇanmaṇinūpuraḥ priyāyāḥ ॥ 69 ॥</l>
</lg></b>
<p>(35) priyakadarthanaṃ <b>dayitayātanā,</b> yathā—(raghu. 19.17)</p>
<b><lg>
<l>aṅgulīkisalayāgratarjanaṃ bhrūvibhaṅgakuṭilaṃ ca vīkṣitam ।</l>
<l>mekhalābhirasakṛc‍ca bandhanaṃ vañcayan praṇayinīravāpa saḥ ॥ 70 ॥</l>
</lg></b>
<b><lg>
<l>kopāt komalalolabāhulatikāpāśena baddhvā dṛḍhaṃ
nītvā vāsaniketanaṃ dayitayā sāyaṃ sakhīnāṃ puraḥ ।</l>
<l>bhūyo naivamiti skhalatkalagirā saṃsūcya duśceṣṭitaṃ
dhanyo hanyata eva nihnutiparaḥ preyān rudatyā hasan ॥ 71 ॥ (amaru. 9)</l>
</lg></b>
<p>(36) anunayāvadhīritakāntopacchandanaṃ <b>(pratyanunayaḥ/)pratyāyanam,</b> yathā—</p>
<b><lg>
<l>preyān so'yamapākṛtassaśapathaṃ pādānataḥ kāntayā
dvitrāṇyeva padāni vāsabhavanād yāvanna yātyunmanāḥ ।</l>
<l>tāvat	pāṇisarojasampuṭalasannīvīnibaddhaṃ	dhṛto
dhāvitvaiva kṛtapraṇāmakamaho premṇo vicitrā gatiḥ ॥ 72 ॥</l>
</lg></b>
<b><lg>
<l>kopavatyanunayānagṛhītvā prāgatho madhumadāhitamohā ।</l>
<l>kopitaṃ virahakheditaceto kāntameva kalayatyanuninye ॥ 73 ॥</l></lg></b> (māgha. 10.29)
<p>(37) s‍nehavāmatā <b>premavaikṛkatāni,</b> yathā—(gāsa. 7.75)</p>
<b><lg>
<l>atthak‍karūsaṇaṃ khaṇa-pasijjaṇaṃ alia-vaaṇa-ṇibbaṃdho ।</l>
<l>ummaccharasaṃtāvo	puttaa!	paaī	siṇehassa ॥ 74 ॥</l>
</lg></b>
<lg>
<l>(ākasmikaroṣaṇaṃ kṣaṇaprasādanamalīkavacananirbandhaḥ ।</l>
<l>unmatsarasaṃtāpaḥ putraka! padavī s‍nehasya ॥)</l>
</lg>
<b><lg>
<l>kathamapi sakhi! krīḍāyogād vrajeti mayoditaḥ
kaṭhinahṛdayaḥ śayyāṃ tyaktvā balād gata eva saḥ ।</l>
<l>iti sarabhasagrastapremṇi vyapetadaye spṛhāṃ
punarapi hatavrīḍaṃ cetaḥ karoti karomi kim ॥ 75 ॥</l></lg></b> (amaru. 15)

<pb n="1595"/>
<p>(38) mānāpagamād vrīḍāyogo <b>lajjāgamaḥ,</b> yathā—(saka. 5.322)</p>
<b><lg>
<l>thoārūḍhamahumaā	khaṇapamhaṭṭhāvarāha—diṇṇullāvā ।</l>
<l>hasiūṇa saṃṭhavijjai pieṇa saṃbharialajjiā kā vi piā ॥ 76 ॥</l>
</lg></b>
<lg>
<l>(stokārūḍhamadhumadā	kṣaṇaprasmṛtāparādhadattollāpā ।</l>
<l>hasitvā saṃsthāpyate priyeṇa saṃsmṛtalajjitā kāpi priyā ॥)</l>
</lg>
<b><lg>
<l>karajadaśanacihnaṃ naiśamaṅge'nyanārījanitamiti saroṣādīrṣyayā śaṅkamānām ।</l>
<l>smarasi na khalu dattaṃ mattayaitat tvayaivetyanunayati navoḍhāṃ lajjamānāṃ vilāsī ॥ 77 ॥</l>
</lg></b>
<p>(māgha. 11.37)</p>
<p>(39) mānavati śobhā <b>mānarāmaṇīyakāni,</b> yathā—</p>
<b><lg>
<l>bhavatu ruṣi kaṭhorā kintu ramyā mṛgākṣī
nirupadhimadhurāṇāṃ svādavo'mī	vikārāḥ ।</l>
<l>śrayati	kaṭhinabhāgaśśuktipātreṣvapo		yāḥ
ka iva na bahumānastāsu muktāḥ phalāntāḥ ॥ 78 ॥</l>
</lg></b>
<b><lg>
<l>sodyogasya skhalitavacaso yat‍nasaṃstambhitā śrīḥ
sāvegasya śramajalabhṛto	nirṇimittasmitasya ।</l>
<l>bhūyo	bhūyaḥ	kṛtakaghaṭitabhrūlatābhaṅgaketo—
rmānasyāsyā rahasi kathitāpahnutasyāsti nārghaḥ ॥ 79 ॥</l>
</lg></b>
<p>(40) sakhīrahovṛttāntavarṇanaṃ <b>vistrambhasambhāṣā,</b> yathā—(amaru. 155)</p>
<b><lg>
<l>sakhyāstāni vacāṃsi yāni bahuśo'dhītāni yuṣmanmukhād
vakṣye'haṃ bahuśikṣitā kṣaṇamiti dhyātvāsmi mānaṃ gatā ।</l>
<l>dhūrtenetyatha maṇḍalīkṛtakucaṃ gāḍhaṃ samāliṅgya māṃ
pītānyeva sahādhareṇa hasatā cakṣuḥ/vaktra—sthitānyeva me ॥ 80 ॥</l>
</lg></b>
<b><lg>
<l>kopānirvahaṇāt tathaiva śayane paryasya maunavratai—
rna sthātuṃ kṣamayā balād vivalanapratyutsuke cetasi ।</l>
<l>mithyāmīlitalocanaṃ sarabhasavyāvṛttamuktā ('lakaṃ
nirni)dro'calanā1 kila priyatamo rātrau mayāliṅgitaḥ ॥ 81 ॥</l>
</lg></b>
<!-- NOTES pg=1595!-->
1. ॰ ॰ drāvalayeti rā. jo. । mūlamasmadukalpitam ।
<pb n="1596"/>
<p>(41) mānadhāraṇasāmarthyaṃ <b>(mānāsak‍tiḥ/) mānaśaktiḥ,</b> yathā—(gāsa. 2.95)</p>
<b><lg>
<l>kelie vi rūseum̐ ṇa tīraem̐ tasmi cuk‍kaviṇaammi ।</l>
<l>māe	jāiaehiṃ	va	imehiṃ	avasehiṃ	aṃgehiṃ ॥ 82 ॥</l>
</lg></b>
<lg>
<l>(kelyāpi ruṣitaṃ na śakyate tasmin cyutavinaye ।</l>
<l>mātaḥ!	yācitakairivaibhiravaśairaṅgaiḥ ॥)</l>
</lg>
<b><lg>
<l>acchīim̐ tā thaissaṃ dohi vi hatthehi tasmi diṭṭhammi ।</l>
<l>aṃgaṃ kalaṃba/ kusumaṃ va pulaiaṃ kahaṃ ṇu ḍhak‍kissaṃ ॥ 83 ॥</l>
</lg></b>
<lg>
<l>(akṣiṇī tāvat sthagayiṣyāmi dvābhyāmapi hastābhyāṃ tasmin dṛṣṭe ।</l>
<l>aṅgaṃ kadamba/kusumamiva pulakitaṃ kathaṃ nu cchādayiṣyāmi ॥)</l>
</lg>
(gāsa. 4.14)
<p>(42) mānāpagame'pi mānaliṅgāviṣkaraṇaṃ <b>mānapratipādanam,</b> yathā—</p>
<b><lg>
<l>sphuṭo vācyo roṣaḥ sphurati paritoṣo nayanayo—
rvibhug‍ne	bhrūlekhe	vikasati	kapolasthalamidam ।</l>
<l>mukhaṃ	tiryakprītiṃ	gamayati	ca	romāñcanicayaḥ
priye	dussampādā	kṛtakakupitasya	sthitiriyam ॥ 84 ॥</l>
</lg></b>
<b><lg>
<l>sā	yāvanti	padānyalīkapiśunairālījanaiḥ	pāṭhitā
tāvantyeva kṛtāgaso drutataraṃ saṃlapya patyuḥ puraḥ ।</l>
<l>prārabdhā parito yathā manasijasyecchā tathā vartituṃ
premṇo maugdhyavibhūṣaṇasya sahajaḥ ko'pyeṣa kāntaḥ kramaḥ ॥ 85 ॥</l>
</lg></b>
<p>(43) mānahānau vayasyā narma <b>sakhīparihāsaḥ,</b> yathā—</p>
<b><lg>
<l>॰ ॰ ॰ cetasi vartate stanacakraṃ ॰ ॰ ॰ ।</l>
<l>viśālākṣa ॰ ॰ ॰ te (s) sakhi padāṅkitam ॥ 86 ॥</l>
</lg></b>
<b><lg>
<l>idamamlānamālāyā lag‍naṃ stanataṭe tava ।</l>
<l>chādyatāmuttarīyeṇa navaṃ nakhapadaṃ sakhi ॥ 87 ॥</l></lg></b> (kāvyāda. 2.289)
<p>(44) mānapaścāttāpo <b>mānānuśayaḥ,</b> yathā—</p>
<b><lg>
<l>agahiadaiāṇuṇao pacchaāṇuṇei aṇusaavīsaṃvalio ।</l>
<l>kaiavaṇirūviamaaṇalahuio	juaijaṇo ॥ 88 ॥</l>
</lg></b>
<pb n="1597"/>
<lg>
<l>(agṛhītadayitānunayaḥ paś‍cādanunanayati anuśayavisaṃvalitaḥ ।</l>
<l>kaitavanirūpitamadanalaghūkṛto	yuvatijanaḥ ॥)</l>
</lg>
<b><lg>
<l>pāapaḍio ṇa gaṇio piaṃ bhaṇaṃto vi appiaṃ bhaṇio ।</l>
<l>gacchaṃto vi ṇa ṇiruddho bhaṇa kassa kae kao māṇo ॥ 89 ॥</l></lg></b> (gāsa. 5.32)
<lg>
<l>(pādapatito na gaṇitaḥ priyaṃ bhaṇannapyapriyaṃ bhaṇitaḥ ।</l>
<l>gacchannapi na niruddho bhaṇa kasya kṛte kṛto mānaḥ ॥)</l>
</lg>
<p>(45) mānajugupsā <b>mānanindā,</b> yathā—</p>
<b><lg>
<l>utkṣepo hṛdaye, skhalanti vacanānyāvegalolaṃ mano
gātraṃ	sīdati	cakṣuraśrukaluṣaṃ	kaṇṭho'varuddhasvaraḥ ।</l>
<l>yasyaiṣā sakhi! pūrvaraṅgaracanā mānaḥ sa mukto mayā
vandyāstā api yoṣitaḥ kṣititale yāsāmasau sammataḥ ॥ 90 ॥</l>
</lg></b>
<b><lg>
<l>ṇaipūrasacchahe	jovvaṇammi	diahesu	ṇiccapahiesu ।</l>
<l>aṇiattāsu a rāīsu putti kiṃ daḍḍhamāṇeṇa ॥ 91 ॥</l>
</lg></b>
<lg>
<l>(nadīpūrasadṛkṣe	yauvane	divaseṣu	niyatiprahiteṣu ।</l>
<l>anirvṛtāsu ca rātriṣu putri! kiṃ dagdhamānena ॥ )</l> (gāsa. 1.45)
</lg>
<p>(46) mānasyānusmaraṇaṃ <b>mānānucintanaṃ,</b> yathā—(gāsa. 2.8)</p>
<b><lg>
<l>calaṇoāsa—ṇisaṇṇassa tassa bharimo aṇālavaṃtassa ।</l>
<l>pāaṃguṭṭhāveḍhiakesadiḍhāaḍ‍ḍhaṇasuhelliṃ ॥ 92 ॥</l>
</lg></b>
<lg>
<l>(caraṇāvakāśaniṣaṇṇasya tasya smarāmo'nālapataḥ ।</l>
<l>pādāṅguṣṭhāveṣṭitakeśadṛḍhākarṣaṇasukhakelim ॥)</l>
</lg>
<b><lg>
<l>bharimo se saaṇa-parammuhīe vialaṃta-māṇa-pasarāe ।</l>
<l>kaiava-suttuvvaṇa-thaṇa-kalasa-ppelliṇa-suhelliṃ ॥ 93 ॥</l></lg></b> (gāsa. 4.68)
<lg>
<l>(smarāmastasyāḥ śayanaparāṅgamukhyā vigalanmānaprasarāyāḥ ।</l>
<l>kaitavasup‍todvṛttastanabharotpreraṇasukhakelim ॥)</l>
</lg>
<pb n="1598"/>
<p>(47) mānabhaṅgo <b>mānapradhvaṃsaḥ,</b> yathā—(amaru. 23)</p>
<b><lg>
<l>ekasmiñchayane	parāṅamukhatayā vītottaraṃ tāmyato—
ranyonyaṃ	hṛdayepsite'pyanunaye	saṃrakṣatorgauravam ।</l>
<l>paścādākulayorapāṅgavalanānmiśrībhavaccakṣuṣo—
rbhag‍nā mānakaliḥ sahāsa—rabhasa—vyāsakta—kaṇṭhagrahaiḥ ॥ 94 ॥</l>
</lg></b>
<b><lg>
<l>aṇṇoṇṇa-cchala-pesia-tulagga-melīṇa-diṭhṭhi-pasarāiṃ ।</l>
<l>doṃ vi vaṇe taha kaabhaṃḍaṇāi samaaṃ pahasiāiṃ ॥ 95 ॥</l>
</lg></b>
<lg>
<l>(anyonyacchalapreṣita—tulāgramilitadṛṣṭiprasarau ।</l>
<l>dvāvapi vane tathā kṛtakalahau samakaṃ prahasitau ॥) (gāsa. 7.99)</l>
</lg>
<p>(48) pradhvastamānasya punaradud‍gamo <b>mānapunarbhāvaḥ,</b> yathā—</p>
<b><lg>
<l>mānanirodhādhāra tvaṃ gaccha śivāste bhavantu panthānaḥ ।</l>
<l>amunā	baddhāñjalinā	hṛdayamaśeṣaṃ	nipītaṃ	me ॥ 96 ॥</l>
</lg></b>
<b><lg>
<l>cūe	caḍeviṇu	kkāilaiṃ	pauṃ	pi	ugguṭaaṃ ।</l>
<l>(taṃ tahā patiaṃ) taruṇīaṇe jaṃ jaṃme vi pammuttā ॥ 97 ॥</l>
</lg></b>
<lg>
<l>(cūte	āruhya	kokilayā	evamapi	udaghuṣṭam ।</l>
<l>tat tathā patitaṃ taruṇījane yad janmanyapi pramuk‍tā ॥)</l>
</lg>
<b><lg>
<l>mānānantara ityeṣa sambhogasya ca varṇitaḥ ।</l>
<l>pravāsānantarasyāsya	svarūpamupavarṇyate ॥ 98 ॥</l>
</lg></b>
<p>(2)</p>
<p>tatra	ratiprakarṣanimittābhilaṣaṇīyāliṅganādyavāp‍tihetavaḥ	priyāgamanavārtāpriya—
sakhīvākyādayaḥ <b>sambhogaśabdavācyā</b> bhavanti ।</p>
<p>kaḥ punaratra samāsaḥ ? ṣaṣṭhītatpuruṣa eva ।</p>
<p>kā vṛttiḥ ? na tāvadanutsṛṣṭasvārthā ।</p>
<p>tarhiṃ bhavatu yuktaṃ punaryadutsṛṣṭasvārthā nāma vṛttiḥ syāt ?</p>
<p>bāḍhaṃ, yuktam । evaṃ hi dṛś‍yate loke puruṣo'yaṃ parakarmaṇi pravartamānaḥ
svakarmotsṛjati, tadyathā—'takṣā rājakarmaṇi pravartamānastatkarmotsṛjati' ।</p>
<p>nanvevaṃ sati rājapuruṣamānayetyukte puruṣamātrasya ānayanaṃ prāp‍noti ।</p>
<pb n="1599"/>
<p>naiva doṣaḥ। utsujannapyasau svārthaṃ nātyantāyotsṛjati । yaḥ parārthavirodhī
svārthastamevotsṛjati । tadayathā—takṣā rājakarmaṇi pravartamānastakṣakarmotsṛjati, na
hīkṣitahasitakaṇḍūyitāni । na cāyamarthaḥ paramārthavirodhī । viśeṣaṇaṃ nāma (tat)
tasmānnotsṛjati । astu vā svārthasyātyantamutsargaḥ samarthadhikāro vṛttau kriyate tatra
rājña ityukte sarvasvaṃ prasaktaṃ, puruṣa ityukte sarvasvāmī prasaktaḥ ।</p>
<p>ihedānīṃ rājapuruṣamānayetyukte rājā puruṣaṃ nivartayatyanyebhyaḥ svāmibhyaḥ puruṣo'pi
rājānamanyebhyaḥ svebhyaḥ ।</p>
<p>evametasminnubhayato vyavacchinne yadi rājārtho nivartate kāmaṃ nivartatāṃ na jātucit
puruṣamātrasyānayanaṃ bhaviṣyati, prākpravṛterakṛtārthasya nivṛttau vṛttireva na syāt, vṛttinimittā
ca nivṛttistasmāddoṣa iti ।</p>
<p>kiṃ punaridaṃ <b>sāmarthyaṃ</b> nāma ? <b>bhedaḥ</b>, <b>saṃsarga ubhayaṃ</b> vā । tatra rājñaḥ puruṣa ityatra
yadā tāvadetadavadhṛtaṃ parāyattavṛttirayaṃ puruṣo na svatantrastadā svāmisaṃsargasyāvagatatvāt
svāmiviśeṣajñānāyopādīyamāno rājaśabdaḥ svāmyantarebhyaḥ puruṣaṃ svāvartayati, so'yaṃ
svāmyantaravyavacchedo <b>bheda</b> ityucyate । yadā punaranavagataparāyattabhāvasya puruṣasya
svāmisambandhadyotanāya rājaśabdaḥ prayujyate tadā viśeṣasaṃsargasya śabdopādānatvādana—
vakāśo	viśeṣāntare	sampāta	ityaśabdāsvāmyantaranivṛttirarthādavasīyate,	yadā
tvarthāntarānivṛttiḥ svārthāsaṃsargaṃ cākṣisandhāya upasarjanapadaprayujya . . . . . . śabdārthasāmarthyayoḥ
pratipattinibandhanayorabhedāpekṣāyāṃ <b>bhedasaṃsargasamudāyaḥ sāmarthyaṃ</b> bhavati ।</p>
<p>tatreha <b>bheda eva sāmarthyaṃ</b> yato'nantara ityukte avadhṛtamidaṃ kasyāpyavadheranantaraṃ,
na svatantra iti samasto vidhiprasaktaḥ pravāsasyetyukte sarvaḥ sambandhaprayukta ihedānīṃ
<b>pravāsānantaraṃ	ityukte	pravāso'nantaraṃ</b> nivartayatyanyebhyo'pyavadhibhyaḥ	anantaraṃ
pravāsayannivartatyanyebhyaḥ sambandhibhyaḥ, tatra yo'sau bheda: tatsāmarthyaṃ, tannivṛttā ca
vṛttiḥ । bhedānimittāyāṃ ca vṛttau satyāṃ pratyabhimukhasya bhedamupajanayannupasarjanasyārtho
nivartate, yasyāpi pradhānasyāntarāvadhimato nivartate so'pi avadhimavacchinanti ।
evamubhayato'pyavacchedena nirjñāte'nantaraviśeṣe samudāyārthe vānyasmin prādurbhūte yadi
pravāsārtho nivartate, kāmaṃ nivartatāṃ, na jātu (tadavacchinna) avadhimātrasya sampratyayo
bhaviṣyati ।</p>
<pb n="1600"/>
<p><b>ke punaḥ priyāgamanavārtādayaḥ?</b></p>
<p>(1) priyāgamanavārtā, (2) priyasathīvākyāni, (3) diṣṭyā vṛddhayaḥ, (4) prītyādayaḥ,
(5) sambhramaḥ, (6) abhyutthānaṃ, (7) priyābhyāgamaḥ, (8) sandarśanaṃ( / śaḥ), (9) priyābhyupapattiḥ,
(10 ) parijanapramodaḥ,	(11) maṅgalasaṃvidhānaṃ,	(12) manaḥpraharṣaḥ,	(13) utsavaḥ,
(14) bhavanapratisaṃskāraḥ, (15) kārśyādyupalambhaḥ (/ labdhiḥ), ( 16) praharṣopacayaḥ, (17) premapuṣṭiḥ,
(18) prasādhanagrahaṇaṃ, (19) vṛttānusmaraṇam, (20 ) avasthānivedanaṃ, (21) duḥkhādiparipraśrna ,
(22) deśasampadupavarṇanaṃ, (23. svaduḥkhasaṅkīrtanam), (24) śrṛṅgāravṛddhiriti । teṣu—</p>
<p>(1) priyāgamod‌ghoṣaṇaṃ <b>priyāgamanavārtā,</b> yathā—(harivi.)</p>
<b><lg>
<l>aha āgao tti ṇavaria accāsaṇṇo vi saccabhāmāem̐ harī ।</l>
<l>pariaṇamuha ccia suo bāhajalaṃtarialoaṇāem̐ ṇa diṭṭho ॥ 99 ॥</l>
</lg></b>
<lg>
<l>(atha āgata iti navaramatyāsanno'pi satyabhāmayā hariḥ ।</l>
<l>parijanamukhādeva śruto bāṣpajalāntaritalocanayā na dṛṣṭiḥ ॥)</l>
</lg>
<b><lg>
<l>kuḍḍammi	ohi-vāsara-rehā-saṃgaṇaṇa-metta-vāvāro ।</l>
<l>vimaṇamuhīe ṇiacchasu ko aṇuvaddhiassa jaṇo muccai ॥ 100 ॥</l>
</lg></b>
<lg>
<l>(kuḍ‌ye'vadhivāsararekhāsaṅgaṇanamātravyāpāraḥ	।</l>
<l>vimanaskamukhi!	paś‍ya	ko'nupasthitasya mucyate ॥)</l>
</lg>
<p>(2) iṣṭavayasyānāṃ mithovyavahāraḥ <b>priyasathīvākyāni,</b> yathā—</p>
<b><lg>
<l>accā/ ttāsamugghosia-daiāgamaṇe ṇavabahūem̐ imīe ।</l>
<l>paharisa—ṇiruddhakaṃṭhatthaṇieṇaṃ	gāḍhamuvagūḍhā ॥ 101 ॥</l>
</lg></b>
<b><lg>
<l>sahasā mā sāhijjau piāgamo tīem̐ virahakisiāe ।</l>
<l>accaṃtapahariseṇa vi jā maā sā maa ccea ॥ 102 ॥</l></lg></b> (pṛ. 447)
<lg>
<l>(sahasā mā kathyatāṃ priyāgamastasyāḥ virahakṛśāyāḥ ।</l>
<l>atyantapraharṣeṇāpi	yā	mṛtā	sā	mṛtaiva ॥)</l> (saka. 5.54)
</lg>
<p>(3) priyāgamaparitoṣikamaṅgalāni <b>diṣṭayā vṛddhayaḥ,</b> yathā—</p>
<b><lg>
<l>gharakajjeṇa vi jo calai jattha dhāvai tahiṃ tahiṃ cea ।</l>
<l>gharaṇīe	ohidiahe	paddhāvai	saṃkiaṃ	hiaaṃ ॥ 103 ॥</l></lg></b> (pṛ. 1457)
<pb n="1601"/>
<lg>
<l>(gṛhakāryeṇāpi yaḥ calati yatra dhāvati tatra tatraiva ।</l>
<l>vadhvā	avadhidivase pradhāvati śaṅkitaṃ hṛdayam ॥</l>
</lg>
<b><lg>
<l>ajja maha imaṃ sahi dāhiṇearaṃ piaamāgamaṇa-dūaṃ ।</l>
<l>avaṇiakheaṃ	baddhāviāsi papphaṃdara	acchī ॥ 104 ॥</l></lg></b>(pṛ. 1462)
<lg>
<l>(adya mamedaṃ sakhi dakṣiṇetaraṃ priyatamāgamanadūtam ।</l>
<l>apanītakhedaṃ vardhāpitāsi praspandate akṣi ॥)</l>
</lg>
<p>(4) pūrṇapātrādiharaṇaṃ <b>prītyādayaḥ,</b> yathā—</p>
<b><lg>
<l>kaiātammiaite saha sac‍ciapullavalhārilasaṃ ।</l>
<l>ghāsaamiliāoaṇahoraṇi	ahya	kahiṃti ॥ 105 ॥</l>
</lg></b>
<b><lg>
<l>ko maṃ baddhāvehii jassa tumaṃ harisa—viasia—kaolā ।</l>
<l>tassa tamaṃ kiṃ dāhisi bhaṇiūṇa pieṇa avaūḍhā ॥ 106 ॥</l>
</lg></b>
<lg>
<l>(ko māṃ vardhāpayiṣyati yasya tvaṃ harṣa—vikasitakapolā ।</l>
<l>tasya tvaṃ kiṃ dāsyasi bhaṇitvā priyeṇopagūḍhā ॥)</l>
</lg>
<p>(5) samādarātiśaya<b>ssambhramaḥ</b>, yathā—</p>
<b><lg>
<l>ānandod‌gamabāṣpapūrapihitaṃ	cakṣuḥ	kṣamaṃ	nekṣituṃ
bāhū sīdata eva kampavidhurau	śaktau	na	 kaṇṭhagrahe ।</l>
<l>vāṇī	sādhvasagadgadākṣarapadā	saṃkṣobhalolaṃ	mano
yatsatyaṃ priyasaṅgamo'pi sucirādādau	viyogāyate ॥ 107 ॥</l>
</lg></b>
<b><lg>
<l>sahasā pattammi pie samuggaāṇaṃda-vāha-pihiacchī ।</l>
<l>ajjhā sajjhasabahulā paaṃ pi dāuṃ ṇa pārei ॥ 108 ॥</l>
</lg></b>
<lg>
<l>(sahasā prāp‍te priye samut‍thitānandabāṣpapihitākṣī ।</l>
<l>āryā sādhvasabahulā padamapi dātuṃ na pārayati ॥)</l>
</lg>
<p>(6) pratyudgamo'<b>bhyutthānam,</b> yathā—</p>
<b><lg>
<l>pratyudgamya	tanūruhodgativaśāt	khedaskhalac‍ceṣṭayā
datvā svedalavaiḥ svahastapatitaiḥ prakṣālanaṃ pādayoḥ ।</l>
<l>kiñcitsmeramukhaprakīrṇadaśanasvacchāṃśupuṣpojjvalai—
rānandāśrubhirarghito	dayitayā	pānthaścirādāgataḥ ॥ 109 ॥</l>
</lg></b>
<pb n="1602"/>
<b><lg>
<l>bāhajalollialoaṇa	thaṇaya	ṇa	uppusia ।</l>
<l>ṇa	vi	dahi-akkhaalaia ṇa vaṃdaṇamāla kia ॥ 110 ॥</l>
</lg></b>
<b><lg>
<l>harisāraṃbhaviamiapulaukkaṃpabhara	।</l>
<l>pekkhevi kaṃtu pahuttau laggī kaṃṭhe para ॥ 111 ॥</l>
</lg></b>
<lg>
<l>(bāṣpajalārdritatalocane stanau na parimārjitau ।</l>
<l>nāpi dadhyakṣatāḥ gṛhītāḥ na vandanamālā kṛtā ॥</l>
</lg>
<lg>
<l>harṣārambhavijṛmbhitapulakotkampabharā		</l>
<l>prekṣya kāntaṃ prāp‍taṃ lag‍nā kaṇṭhe punaḥ ॥)</l>
</lg>
<p>(7) kamiturāgamanaṃ <b>priyābhyāgamaḥ,</b> yathā—(harivi.)</p>
<b><lg>
<l>ua jāva sā kilammai appa-kkaa-viraha-vittharaṃtānuṇusaā ।</l>
<l>tā patto jaha icchā taha ṇivvattiamaṇoraho mahumahaṇo ॥ 112 ॥</l>
</lg></b>
<lg>
<l>(paś‍ya yāvat sā klāmyati ātmakṛtavirahavistīryamāṇānuśayā ।</l>
<l>tāvat prāp‍to yathecchā tathā nirvartitamanoratho madhumathanaḥ ॥)</l>
</lg>
<b><lg>
<l>na khalu dūragato'pyativartate mahamasāviti bandhutayoditaiḥ ।</l>
<l>praṇayino niśamayya vadhūrbahiḥ svaramṛtairamṛtairiva nirvavau ॥ 113 ॥</l>
</lg></b>
<p>(māgha. 6.19)</p>
<p>(8) priyāvalokanaṃ <b>sandarśaḥ (saṃdarśanam),</b> yathā—</p>
<b><lg>
<l>āṇiapulaubbheo saatti—paṇaa—paḍidhūsaraṃmi vi garue ।</l>
<l>piadaṃsaṇe pavaḍ‍ḍhai maṇṇuṭṭhāṇe vi ruppiṇīem̐ pahariso ॥ 114 ॥</l>
</lg></b>
<lg>
<l>(ānītapulakodbhedaḥ sapat‍nīpraṇayapratipūrite'pi guruke ।</l>
<l>priyadarśane pravardhate manyusthāne'pi rukmiṇyāḥ praharṣaḥ ॥)</l></lg> (harivi.)
<b><lg>
<l>assia-sohāisao sac‍cāe vi bhoi-devadaṃsaṇa-jaṇio ।</l>
<l>jaha hiaassa pahariso taha harisavisaṃṭhulāṇa acchīṇasuhaṃ ॥ 115 ॥</l>
</lg></b>
<lg>
<l>(āśritaśobhātiśayaḥ satyāyā api bhogidevadarśanajanitaḥ ।</l>
<l>yathā hṛdayasya praharṣaḥ tathā harṣavisaṃṣṭhulayorakṣṇoḥ	sukham ॥)</l>
</lg>
<pb n="1603"/>
<p>(9) tatkālaceṣṭā <b>priyābhyupapattiḥ,</b> yathā—(amaru. 77)</p>
<b><lg>
<l>āyāte dayite marusthalabhuvāmālokya durlaṅghyatāṃ
gehinyā	paritobāṣpataralāmasajya	dṛṣṭiṃ	mukhe ।</l>
<l>datvā	pīluśamīkarīraśabalāṃ svenāñcalenādarā—
dunmṛṣṭaṃ kalabhasya kesarasaṭābhārāgralag‍naṃ	rajaḥ ॥ 116 ॥</l>
</lg></b>
<b><lg>
<l>taha	sohai	piaāgame	pulauvvelliau
siavalaau	ju	mahīale daliaviralliau ।</l>
<l>uṇamuhaṃ de dohaheeṇa(?)	sanamappiau
c‍cadu(?) ji virahivairiu kalakalakaṃṭhiau ॥ 117 ॥</l>
</lg></b>
<lg>
<l>(tathā	śobhate	priyāgame	pulakotsāritaḥ
sitavalayaḥ	yo	mahītale	dalitaviprakīrṇaḥ ।</l>
<l>unmukhaṃ	tasya	dohadadānena	samarpito	mama
priyasya	upajāpairnirvāriṇyaḥ kalakalakaṇṭhyo'pi ॥)</l>
</lg>
<p>(10) sakhyādisampadaḥ <b>parijanapramādaḥ,</b> yathā—(harivi.)</p>
<b><lg>
<l>dāraṭṭhaviasuradumaṃ dataṃ cia saṃgama/ saggakusumopaāragghaviaṃ ।</l>
<l>aṇṇaṃ vi sac‍cavijjai	pariosaparittagghaṇaṃ tīe gharaṃ ॥ 118 ॥</l>
</lg></b>
<lg>
<l>(dvārasthāpitasuradrumaṃ tadeva svargakusumopahārārghitam ।</l>
<l>anyac‍ca dṛś‍yate paritoṣaparītajanaṃ tasyā gṛham ॥)</l>
</lg>
<b><lg>
<l>vāsaṭhṭhiammi sohā—pariosa—pasāhiāṇaṇāe maṇaharo ।</l>
<l>appuṭṭhasoa—vimale sahisattho dīe dappaṇammi vi diṭṭho ॥ 119 ॥</l>
</lg></b>
<lg>
<l>(vāsasthite	sobhāparitoṣaprasādhitānanayā manoharaḥ ।</l>
<l>apsṛṣṭaśokavimalaḥ sakhīsārthastayā darpaṇe'pi dṛṣṭaḥ ॥)</l></lg> (harivi.)
<p>(11) dadhidūrvāṅkurādiprayojanaṃ <b>maṅgalasaṃvidhānam,</b> yathā— (apabhraṃśa— pṛ॰34 ku.)</p>
<b><lg>
<l>(ku.) ....valau....siddhatthau hāsuggamu dahi u pulaau duvvākaṃdalu ā...sahiu ।</l>
<l>pāseu ṇisevia(?) roaṇu takkhaṇeṇa kalia(?) vaaṇu ji maṃgalabhāaṇu pekkhevi eṃtu piu ॥</l>
</lg></b>
<b><lg>
<l>loṇa—chaleṇa bhamāḍivi ghalliu raṇaraṇau puṇujalamisiṇa vaaṃsihiṃ vāhuk‍karu ghaṇau ।</l>
<l>virahāṇalu ṇiṭ‌ṭhāviu ārittia—ṇiheṇa muddhae maṃgalu(?) paaḍiu daiāgama—suheṇa ॥</l>
</lg></b>
<pb n="1604"/>
<b><lg>
<l>(rā॰) pulaisiddhathau hāsuggamu dahiu bhūlaaduvvākaṃdalu ṇaā ..............................sahiu ।</l>
<l>vāse ṇisevia roaṇu takkhaṇeṇa lakiuvaaṇu ji maṃgalabhāaṇa pekkhevi eṃtu pihyau ॥ 120 ॥</l>
</lg></b>
<lg>
<l>(pulakitasiddhārthaḥ hāsodgamaḥ dadhi pulakaḥ durvākandalā navāḥ sakhyaḥ ।</l>
<l>prasvedaḥ niṣevitarocanaṃ tatkṣaṇena kalitaṃ vadanameva maṅgalabhājanaṃ prekṣya āyāntaṃ priyam ॥)</l>
</lg>
<b><lg>
<l>(rā.) loṇachaleṇa bhamāḍivi ghalliu raṇaraṇau
puṇu jaṇamisiṇa vaaṃsihiṃ vāhukkaru ghaṇau ।</l>
<l>virahāṇalu ṇiṭṭhāviu	ārattia—ṇiheṇa
muddhae maṃ galu(?) paaḍita daiāgamasuheṇa ॥ 121 ॥</l>
</lg></b>
<lg>
<l>(lavaṇacchalena bhrāmayitvā kṣip‍tā virahokaṇṭhā
punarjalamiṣeṇa vayasyānāṃ bāṣpotkaraḥ prabhūtaḥ ।</l>
<l>virahānalaḥ	niṣṭhāpita	ārātrikanibhena
mugdhayā maṃgalu(?) tadānīṃ pratigṛhītaṃ dayitāgamasukhena ॥)</l>
</lg>
<p>(12) cittasantoṣo <b>manaḥpraharṣaḥ,</b> yathā—</p>
<b><lg>
<l>dūraviaṃbhiapasaro kaa—kajja—ṇiatta—daia—daṃsaṇajaṇio ।</l>
<l>hiae ṇa māi lakkhia—reiasoa—viaḍe vi se parioso ॥ 122 ॥</l>
</lg></b>
<lg>
<l>(dūravijṛmbhitaprasaraḥ	kṛtakāryanijadayitadarśanajanitaḥ ।</l>
<l>hṛdaye na māti lakṣitā'śokaviṭape'pi tasyāḥ paritoṣaḥ ॥)</l>
</lg>
<b><lg>
<l>paṇaaparipūraṇeṇa viaabhūsia—pia—āgameṇa a garuo ।</l>
<l>pasarai	laddhatthāmo	aṇṇuṇṇarasaṃtarehiṃ	tīe	pahariso ॥ 123 ॥</l>
</lg></b>
<lg>
<l>(praṇayaparipūraṇena virahotsukapriyatamāgamena ca gurukaḥ ।</l>
<l>prasarati labdhasthāmā anyūnarasāntaraistasyāḥ praharṣaḥ ॥)</l>
</lg>
<p>(13) ābhyupayika<b>mutsavaḥ,</b> yathā—</p>
<b><lg>
<l>paryutsukaṃ puramidaṃ sakalaṃ nirīkṣya dūrojjhitadhvajasahastrahatārkatāpam ।</l>
<l>anyotsavena mahatākulitāntarātmā rāmābhiṣekadivasasya punaḥ smarāmi ॥ 124 ॥</l>
</lg></b>
<b><lg>
<l>eṣa prāsādamālaṃ dhavalayati sitairaṃśukai rājalokaḥ,
sammardaṃ vetrahastaisti/rayati bharato lakṣmaṇenānuyātaḥ ।</l>
<l>sānandā s‍nānabhūmau taralitanayanā harṣabāṣpeṇa cāmbā
sītā s‍nehāvakṛṣṭā likhati vikasitaṃ padmamātarpaṇena ॥ 125 ॥</l>
</lg></b>
<pb n="1605"/>
<p>(14) punargṛhamaṇḍanaṃ <b>bhavanapratisaṃskāraḥ,</b> yathā—</p>
<b><lg>
<l>tuha suṃdari gharakuḍ‌ḍaṃ dūroggaabāhuaṃ dumaṃtīe ।</l>
<l>majjha ṇiraavaliaṃ valei paḍavakkha—hiaāiṃ ॥ 126 ॥</l>
</lg></b>
<lg>
<l>(tava sundari! gṛhakuḍ‌yaṃ dūrodgatavāṭakaṃ dhavalayantyāḥ ।</l>
<l>madhyaṃ	prakaṭavaliṃ	valate	pratipakṣahṛdayāni ॥)</l>
</lg>
<b><lg>
<l>tuha kkhā/cchāmoari dūmiadūracchitteṇa hoi hattheṇa ।</l>
<l>ālihia—muddha—kaṃkelli—pallavaṃ	vi	kuḍḍamiṇaṃ ॥ 127 ॥</l>
</lg></b>
<lg>
<l>(tava kṣāmodari dhavalitadūrakṣip‍tena bhavati hastena ।</l>
<l>ālikhitamugdhakaṅkelipallavamiva kuḍ‌yamidam ॥)</l>
</lg>
<p>(15) virahakṛtadaurbalyādidarśanaṃ <b>kārś‍yādyupalabdhiḥ(/dyupalambhaḥ),</b> yathā—(śāku. 7.21)</p>
<b><lg>
<l>vasane paridhūsare vāsanā niyamakṣāmatanuḥ kṣataikaveṇiḥ ।</l>
<l>atiniṣkaruṇasya śuddhaśīlā mama dīrghāṃ virahavyathāṃ bibharti ॥ 128 ॥</l>
</lg></b>
<b><lg>
<l>keyūrīkṛtakaṅkaṇāvalirasau	karṇāvataṃsīkṛta—
vyālolālakapaddhatiḥ patipuro baddhāñjaliḥ pṛcchati ।</l>
<l>yāvat kiñcidudantamātmakamitustāvat sa evetyatha
vrīḍāvakritakaṇṭhanālamabalā kaiskairna bhinnā rasaiḥ ॥ 129 ॥(sūmu.193)</l>
</lg></b>
<p>(16) ānandāt kārś‍yamokṣaḥ <b>praharṣopacayaḥ</b>, yathā—</p>
<b><lg>
<l>vāasu—uḍ‌ḍāvaṃtiae piu pattau sahasatti ।</l>
<l>addhā uddhā valaa gaa addhā phuṭ‌ṭa taḍatti ॥ 130 ॥</l>
</lg></b>
<lg>
<l>(vāyasamuḍḍāpayantyāḥ	priyaḥ	prāp‍taḥ	sahasā ।</l>
<l>ardhā ūrdhvāḥ	valayāḥ	gatā	ardhāḥ	sphuṭitāstraḍiti ॥)</l>
</lg>
<b><lg>
<l>pie sahasatti pahuttae vihaḍia tahe valaaṃ ।</l>
<l>pulauttaṃbhiagattahe	sohahiṃ	mahihiṃ	gaaṃ ॥ 131 ॥</l>
</lg></b>
<b><lg>
<l>takkhaṇamukkaho soaho ṇaṃ baṃdhaṇaṃkaḍaa ।</l>
<l>ṇāi paṇaṭ‌ṭhaho virahaho taralaturaṃgaapaa ॥ 132 ॥</l>
</lg></b>
<lg>
<l>(priye sahasā prāp‍te vaghaṭitāni tasyāḥ valayāni ।</l>
<l>pulakottambhitagātr‌yāḥ śobhante mahyāṃ gatāni ॥</l>
</lg>
<pb n="1606"/>
<p>tatkṣaṇamuk‍tasya śokasya nanu bandhanakaṭakāni ।</p>
<p>nanu	praṇaṣṭasya	virahasya	taralaturaṅgapadāni ॥)</p>
<p>(17) sa hārekaḥ <b>premapuṣṭiḥ,</b> yathā—(harivi.)</p>
<b><lg>
<l>ṇimmahia-kusuma-parimala-hiahiaāe vi mahuarāvali-caḍulā ।</l>
<l>paḍhamaṃ piammi ḍhṭhṭhī pacchā tīe vi surapāavammi ṇisaṇṇā ॥ 133 ॥</l>
</lg></b>
<lg>
<l>(nirmathitakusumaparimalahṛtahṛdayāyā	api	madhukarāvalicaṭulā ।</l>
<l>prathamaṃ priye dṛṣṭiḥ paś‍cāttasyā api surapādape niṣaṇṇā ॥)</l>
</lg>
<b><lg>
<l>tā/ to se piammi rasiā tā / to dumaraaṇammi viasiauppalasuhaā ।</l>
<l>pariosa-rasuvvela-aṇurāa-aṃdoliā	ṇisammai	diṭṭhī ॥ 134 ॥</l>
</lg></b>
<lg>
<l>(tattasyāḥ priye rasitā tato drumarat‍ne vikasitotpalasubhagā ।</l>
<l>paritoṣarasod‌velitānurāgāndolitā	niṣīdati	dṛṣṭiḥ ॥)</l> (harivi.)
</lg>
<p>(18) bhūṣaṇadiyogaḥ <b>prasādhanagrahaṇam,</b> yathā—(māgha. 9.43)</p>
<b><lg>
<l>iti niścitapriyatamāgatayaḥ sitadīdhitāvuditavatyabalāḥ ।</l>
<l>pratikarma kartumupacakramire samaye hi sarvamupakāri kṛtam ॥ 135 ॥</l>
</lg></b>
<b><lg>
<l>pulaubbeupasāhai	darakummāṇa	thaṇa ।</l>
<l>paharisu	bāhu	vihusai	ṇikkajjala	ṇaaṇa ॥ 136 ॥</l>
</lg></b>
<b><lg>
<l>aṃsujalohu	vi	sohai	khāmakavolamuhe ।</l>
<l>muddhahe	kāiṃ	ṇa	maṃḍaṇu	daiāgamaṇasuhe ॥ 137 ॥</l>
</lg></b>
<lg>
<l>(pulakodbhedaḥ	prasādhayati	īṣanmlānau	stanau ।</l>
<l>praharṣaḥ	bāhū	vibhūṣayati	niṣkajjale	nayane ॥</l>
<l>aśrujalaugho'pi	śobhate	kṣāmakapolamukhe ।</l>
<l>mugdhāyā	kiṃ	na	maṇḍanaṃ	dayitāgamanasukhe ॥ )</l>
</lg>
<p>(19) vyatītaceṣṭānucintanaṃ <b>vṛttānusmaraṇaṃ,</b> yathā—(śāku. 7.25)</p>
<b><lg>
<l>mohānmayā sutanu pūrmupekṣitaste yo baddha (bāṣpa) binduradharaṃ paribādhamānaḥ ।</l>
<l>taṃ tāvadākuṭilapakṣmavilag‍namadya	bāṣpaṃ	pramṛjya	vigatānuśayo	bhavāmi ॥ 138 ॥</l>
</lg></b>
<pb n="1607"/>
<b><lg>
<l>atrānugodaṃ	mṛgayānivṛttastaraṅgavātena	vinītakhedaḥ ।</l>
<l>ahaṃ tvadutsaṅganiṣaṇṇamūrdhā smarāmi vānīragṛheṣu suptim ॥ 139 ॥</l>
</lg></b>
<p>(raghu. 13.35)</p>
<p>(20) svākalyakādipratipādanama<b>vasthānivedanam</b> yathā—(vikra. 4.41)</p>
<b><lg>
<l>tvad‌‌viyogabhave caṇḍi! mayā tamasi majjatā ।</l>
<l>diṣṭ‌yā	pratyupalabghāsi cetaneva gatāsunā ॥ 140 ॥</l>
</lg></b>
<b><lg>
<l>smṛtibhinnamohatamaso diṣṭyā pramukhe sthitāsi me sumukhi! ।</l>
<l>uparāgānte	śaśinassamupagatā	rohiṇī	yogam ॥ 141 ॥</l>
</lg></b>
<p>(śāku. 7.22)</p>
<p>(21) virahavedanādiparyanuyogo <b>duḥkhādiparipraśrna:,</b> yathā—(vikra. 4.41)</p>
<b><lg>
<l>ratikhedasup‍tamapi māṃ śayane yā manyase pravāsagatam ।</l>
<l>sā tvamabale! sahethāḥ kathaṃ madīyaṃ virahayogam ॥ 142 ॥</l>
</lg></b>
<b><lg>
<l>ciravirahiṇorutkaṇṭhābhyāṃ ślathīmiva gātrayo—
rnavamiva	jagajjātaṃ	bhūyaścirādabhinandatoḥ ।</l>
<l>kathamapi	dine	dīrghaṃ yāte	niśāmavirūḍhaye:
prasarati bahnī yūnoryathā na tathā ratiḥ ॥ 143 ॥ (amaru. 44)</l>
</lg></b>
<p>(22) giryādiramaṇīyākhyānaṃ <b>deśasampadupavarṇanam,</b> yathā—(raghu. 13. 26, 27)</p>
<b><lg>
<l>etadgirermālyavataḥ	purastādāvirbhavatyambaralekhi	śrṛṅgam ।</l>
<l>navaṃ payo yatra ghanairmayā ca tvadaviprayogāśru samaṃ visṛṣṭam ॥ 144 ॥</l>
</lg></b>
<b><lg>
<l>gandhaśca	dhārāhatapalvalānāṃ	kadambamardhodgatakesaraṃ	ca ।</l>
<l>snigdhāśca kekāḥ śikhināṃ babhūvuryasminnasahyāni vinā tvayā me ॥ 145 ॥</l>
</lg></b>
<p>(23) svotkaṇṭhādyārtinivedanaṃ <b>svaduḥkhasaṅkīrtanam,</b> yathā—</p>
<b><lg>
<l>pūrvānubhūtaṃ smaratā ca yatra kampottaraṃ bhīru! tavopagūḍham ।</l>
<l>guhātisārīṇyativāhitāni mayā kathaṃcid ghanagarjitāni ॥ 146 ॥</l>
</lg></b>
<p>(raghu. 13.28)</p>
<b><lg>
<l>imāṃ	navāśokalatāṃ ca tanvīṃ stanābhirāmastabakāvanamrām ।</l>
<l>tvatprāp‍tibuddhayā pariripsamāṇaḥ saumitriṇā sāstramahaṃ niruddhaḥ ॥ 147 ॥</l>
</lg></b>
<p>(raghu. 13.32)</p>
<pb n="1608"/>
<p>(24) <b>ratiprakarṣodayaḥ śrṛṅgāravṛddhiḥ,</b> yathā—</p>
<b><lg>
<l>ua ṇia—pāava—raaṇe ia aṇurāapisuṇaṃ piammi bhaṇaṃte ।</l>
<l>savisesaladdhapasaro	āḍhatto	tīe	pasarauṃ	parioso ॥ 148 ॥</l>
</lg></b>
<lg>
<l>(paś‍ya nijapādaparat‍ne iti anurāgapiśunaṃ priye bhaṇati ।</l>
<l>saviśeṣalabdhāprasaraḥ ārabdhastasyāḥ prasartuṃ paritoṣaḥ ॥)</l></lg> (harivi.)
<b><lg>
<l>tīe savisesadūmiasavattihiaāe ṇivvalaṃtasiṇehaṃ ।</l>
<l>piagaruiāe ṇimiaṃ sohaggaguṇāṇa agaṃbhūmīe paaṃ ॥ 149 ॥</l>
</lg></b>
<lg>
<l>(tayā	saviśeṣadūnasapat‍nīhṛdayayā	nirvadhyamānas‍neham ।</l>
<l>priyagurūkṛtayā nyastaṃ saubhāgyaguṇānāmagrabhūmyāṃ padam ॥)</l></lg>(saka.5.351,harivi.)
<b><lg>
<l>pravāsānantaro'pyeṣa	sambhogaḥ	samudāhṛtaḥ ।</l>
<l>karuṇānantarasyātha	prapañcaḥ	parikīrtyate ॥ 150 ॥</l>
</lg></b>
<p>(<b>3</b>)</p>
<p>tatra ratiprakarṣanimittābhilaṣaṇīyāliṅganādyavāp‍tihetavaḥ, priyasandarśanapramoda—
vṛddhyādayaḥ <b>sambhogaśabdavācyā</b> bhavanti ।</p>
<p>kaḥ punaratra samāsaḥ? ṣaṣṭhītatpuruṣa eva ।</p>
<p>kā vṛttiḥ ? pravāsānantaravadanatyantamutsṛṣṭasvārthaiva ।</p>
<p>viṣama upanyāsaḥ । tatra hi pravāsakāryāṇi kārśyādīnyutkaṇṭhadayo vā
mātrayānuvartante । iha tu sarvathā <b>karuṇasya</b> vārtāpi nāsti ।</p>
<p>tathā	tarhi	mallikāpuṭaścampakapuṭa	iti	niṣkīrṇāsvapi	sumanassu
mallikādivāsanāvaśād viśeṣaṇaṃ bhavati, ayaṃ mallikāpuṭo'yaṃ campakapuṭa iti । evaṃ
nivṛtte'pi svārthe vāsanāvaśāt karuṇo'nantarasya viśeṣaṇaṃ bhaviṣyati ।</p>
<p>yadi vā yathānapekṣitāvayavārthā vṛkṣaśrotriyaśakragopādayaḥ svasāmarthyaniyata—
marthamācakṣate, tathā saṅghāta evaite prathamānurāgānantarādayo rājapuruṣādayaścānapekṣitāvayavārthā
eva yathāsāmarthyamartheṣu niviśante ।</p>
<p>nanu cāvyapadeś‍yapūrvāparavibhāgā abhinnārthābhidhāyino vṛkṣādayaḥ, pratīyamāna—
bhāgabhedānuyātāḥ	sambandhipadārtho	pahitabhedavṛttyarthābhidhāyinaḥ punarime । tatkathaṃ
prathamānurāgānantarādayo vṛkṣādivad rūḍhiśabdā bhavitumarhanti ?</p>
<pb n="1609"/>
<p>tadasat rūḍhiśabdā yaugikā iti hi vibhāgo bhedadarśanābhyāsādabhiniviṣṭabuddheḥ
pratipādanopāya eva, apathābhiniviṣṭo hyayaṃ krameṇa, tasmādapathād vyāvartayitavyaḥ ।
tato'syāḥ pratyabhijñāyamānaprakṛtayaḥ śrotriyakṣatriyādayo'nte1, na hyatra prakṛtirūpamavasīyate,
yataḥ prakṛtyarthāvacchinaḥ pratyayārtho'bhidhīyate । tato'vasīyamānāvayavibhāgā rūḍhayaḥ
kāścidupanyasyante, yatrātyantassambhavo'vayavārthasya, yathā śakragopastailapāyiketi । punaḥ
kadācit sannihitā avayavārthā jātiviśeṣābhidhāyinaḥ sap‍taparṇakṛtamālādaya udāhniyante,
yataḥ prapalāśo'pyanudbhinnapalāśo'pi ca vanaspatiḥ sap‍taparṇaḥ, na yasya parvaṇi parvaṇi
sap‍taparṇānīti sap‍taparṇa ityākhyāyate । tathā niṣkīrṇakusumastaruranālabdha—
kalikājālako'pi kṛtā mālā aneneti kṛtamāla ityabhidhīyate ।</p>
<p>ata pañcāṅgulamivāśvakarṇa iva parṇamasyetyupacaritārthāvayavā jātivācina eva
pañcāṅgulāśvakarṇādayo varṇyante, teṣu hi pañcāṅgulādivyapadeśaḥ prodbhidyamānapravālamapi
yāvadanuvartate । tatsannidhāne'pyā ॰ ॰ ॰ śrīyamāṇavartipadārthā lauhitaśāligokhara
ityādayo nigadyante ।</p>
<p>atra sannapi varṇaviśeṣaḥ samudāyasya jātivacanatvācchabdārthatvena nāśrīyate,
tadevamayaṃ śakalīkṛtavartipadārthābhiniveśaḥ prathamānurāgānantarādāviva rājapuruṣādāvapya—
vayavārthābhiniveśaḥ śakyate tyājayitumata eva prathamānurāgādīnāṃ vipralambhasambhogādīnāṃ
ca pāribhāṣikyo'pi saṃjñāḥ saṃvidhīyanta iti ।</p>
<p><b>ke punaḥ priyasandarśanādayaḥ ?</b></p>
<p>(1)priyasandarśanaṃ, (2)sambhramākulatā, (3)pramodavṛddhiḥ, (4)cittavismayaḥ
(5)priyābhibhāṣaṇaṃ, (6)jīviteti lajjā, (7)priyopacchandanaṃ, (8)suhṛdapekṣā,
(9)vṛttāntakathanaṃ, (10)vistrambhotpattiḥ, (11)itikartavyayogaḥ, (12)bāndhavāgamaḥ,
(13)gurujanābhyupapattiḥ, (14)gurujane s‍nehaḥ(gurujanas‍nehā), (15)jñātyabhinandanaṃ,
(16)bhāgyapraśaṃsā, (17)naipathyādigrahaṇaṃ, (18)purapraveśaḥ, (19)nāgarikākṣobhaḥ,
(20)gṛhopagamanaṃ, (21)utsavānubhavaḥ, (22)dayitasāhāyyaṃ(/sāhacaryam), (23)śrṛṅgārapuṣṭiḥ,
(24)saukhyaparamparā' iti ।</p>
<!-- NOTES pg=1609!-->
1. dayo'nte = dayodante (?) rā.pṛ. 1771 HOS.
<pb n="1610"/>
<p>(1) (priyasya) <b>ālokaḥ priyasandarśanam,</b> yathā—(kādakasā.)</p>
<b><lg>
<l>sa dṛṣṭa‍vā tāṃ tadā tanvīṃ jagāda nṛpanandanaḥ ।</l>
<l>mama priyeyaṃ saiveti tatkṣaṇaṃ vigatavyathaḥ ॥ 151 ॥</l>
</lg></b>
<b><lg>
<l>atha sā pitṛnāthasadmataḥ pratiyātā vanameva bhāminī ।</l>
<l>dayitaṃ śayitaṃ mahītale dadhataṃ prāṇakalāmalokayat ॥ 152 ॥</l>
</lg></b>
<p>(2) kimetadityādyākasmikākūtaṃ <b>sambhramākulatā,</b> yathā—</p>
<b><lg>
<l>na jvālā na ca dahano na dhūmajālaṃ
k‍vākasmāt sikatilavedikānipātaḥ ।</l>
<l>svap‍no'yaṃ		kimuta	mahendrajālamāho
māyā1	tatkimidamaho mahāvicitram ॥ 153 ॥</l>
</lg></b>
<b><lg>
<l>priyā tāvanneyaṃ kathamapi mano me sphuṭamidaṃ
tadākārautsukyādapathanayane	nādya	viṣaye ।</l>
<l>prakāreṇānena	priyajanamṛṣābhrāntamathavā
vidhirmāṃ krīḍāvān sukhayati śaṭho duḥkhayati ca ॥ 154 ॥</l></lg></b> (tāva. 3.15)
<p>(3) harṣoṃdayaḥ <b>pramodavṛddhiḥ,</b> yathā—(kādakasā. 8.80)</p>
<b><lg>
<l>candrāpīḍaṃ sā ca jagrāha kaṇṭhe kaṇṭhasthānaṃ jīvitaṃ ca prapede ।</l>
<l>tenāpūrvāṃ sā samullāsa lakṣmīminduspṛṣṭā sindhuveleva bheje ॥ 155 ॥</l>
</lg></b>
<b><lg>
<l>diṣṭ‍yārdhaśrutavipralambhadahanaṃ	krodhādahaṃ	no	gato
diṣṭ‌yā	no	paruṣaṃ	ruṣārdhakathite kañcinmayā vyāhṛtam ।</l>
<l>māṃ pratyāyayituṃ vimūḍhahṛdayaṃ diṣṭ‌yā kathāntaṃ gatā
mithyādūṣitayā'nayā virahitaṃ diṣṭ‌yā na jātaṃ jagat ॥ 156 ॥2(vesaṃ. 2.13)</l>
</lg></b>
<p>(4) mana āścaryaṃ <b>cittavismayaḥ,</b> yathā—(kāvyāda. 2.280)</p>
<b><lg>
<l>mṛteti pretya saṅgantuṃ yayā me maraṇaṃ matam ।</l>
<l>saiṣāvantī mayā labdhā kathamatraiva janmani ॥ 157 ॥</l>
</lg></b>
<!-- NOTES pg=1610!-->
1. māyāpadaṃ rāghavastyajati । 2. nirṇayasāgara presa, 1940 । atra 3252, pāṇḍugranthasya 893pṛṣṭhe
anya eva pāṭhaḥ sa eva HOS pāṭhaḥ pṛ. 1773 ॥
<pb n="1611"/>
<b><lg>
<l>kimindrajālaṃ kiṃ svap‍naḥ kiṃ māyā kiṃ manobhramaḥ ।</l>
<l>yat paśyāmi viśālākṣīṃ sākṣādetāṃ madālasām ॥ 158 ॥</l>
</lg></b>
<p>(5) kāntāvyāhāraḥ <b>priyābhibhāṣaṇam,</b> yathā—(kādakasā. 8.81,82)</p>
<b><lg>
<l>śilāśayyāṃ tyaktvā tadanu cirasup‍totthita iva
kṣaṇaṃ sthitvā jṛmbhālasavadanamunmīlya nayane ।</l>
<l>tataścandrāpīḍaḥ	prahatamurajadhvānapaṭunā
svareṇa svenaiva smitamadhuramāha priyatamām ॥ 159 ॥</l>
</lg></b>
<b><lg>
<l>tadamṛtaprabhave'psarasāṃ kule sutanu! janma samutthitavatyasi ।</l>
<l>yadamunā parirambhalavena te sapadi jīvitamāpadayaṃ janaḥ ॥ 160 ॥</l>
</lg></b>
<p>(6) priyoparame'pi prāṇāvigamakrīḍā <b>jīviteti lajjā,</b> yathā—(raghu. 12.75)</p>
<b><lg>
<l>kāmaṃ jīvati me nātha iti sā vijahau śucam ।</l>
<l>prāṅ‍matvā satyamasyāntaṃ jīvitāsmīti lajjitā ॥ 161 ॥</l>
</lg></b>
<b><lg>
<l>dagdhaiṣa dayite pūrvaṃ na mṛṣāsmīti lajjayā ।</l>
<l>adyāpi kāmināṃ citte ratirvahati jihmatām ॥ 162 ॥</l>
</lg></b>
<p>(7) kāntānuvṛttiḥ <b>priyopacchandanaṃ,</b> yathā—(tāva. 5.27)</p>
<b><lg>
<l>kiṃ prāṇā na mayā tavānugamanaṃ kartuṃ samutsāhitā,
baddhāḥ kiṃ nu jaṭā na vā pratitarū bhrāntaṃ1 vane nirjane ।</l>
<l>tvatsamprāp‍tivilobhanena punarapyūḍhaṃ na pāpena kiṃ
kiṃ kṛtvā kupitā yadadya na vacastvaṃ me dadāsi priye! ॥ 163 ॥</l>
</lg></b>
<b><lg>
<l>vikira	dhavaladīrghāpāṅgasaṃsarpi	cakṣuḥ
parijanapathavartinyatra	kiṃ	sambhrameṇa ।</l>
<l>smitamadhuramudāraṃ devi! māmālapoccaiḥ
prabhavati mama pāṇyorañjalistvaṃ spṛśāsmān ॥ 164 ॥</l></lg></b>(vesaṃ. 2.17)
<!-- NOTES pg=1611!-->
1. taru bhrā = tarurbhrā rāghavaḥ, tanurbhrā — jośeraḥ
<pb n="1612"/>
<p>(8) mitrāvalokanādikaṃ <b>suhṛdapekṣā,</b> yathā—(kādakasā. 8.85,86)</p>
<b><lg>
<l>sakhyāḥ priyaṃ pitṛtapobhirivāp‍tajīvaṃ bhūyaḥ kapiñjalakarārpitapāṇipadmam ।</l>
<l>manmaṇḍalādavatarantamakhaṇḍakāntimā pāṇḍugaṇḍamavalokaya puṇḍarīkam ॥ 165 ॥</l>
</lg></b>
<b><lg>
<l>kautūhalāt saha mayaiva gatendulokamālokayiṣyati kadācana patralekhām ।</l>
<l>kācit priye sahacarī mama sātibhavyā mātetyabhūttadanavāp‍tikṛto viṣādaḥ ॥ 166 ॥</l>
</lg></b>
<p>(9) anubhūtārthanivedanaṃ <b>vṛttāntakathanam</b>, yathā—(kādakasā. 8.83, 84)</p>
<b><lg>
<l>māmanvabībhavadimāmiyatīmavasthāṃ śāpaḥ kalaṅka iva kāntiharo dvitīyaḥ ।</l>
<l>tad‌viprayogakṛta eva babhūva tāpastanvaṅgi! śūdrakatanorapi mṛtyave me ॥ 167 ॥</l>
</lg></b>
<b><lg>
<l>saṃrakṣitā tanuriyaṃ nu tava priyeti śāpaḥ kṛśodari! virāmamavāpa pāpaḥ ।</l>
<l>adyaprabhṛtyakhilameva hi candralokaṃ śādhi svapādakṛtamudramidaṃ mahac‍ca ॥ 168 ॥</l>
</lg></b>
<p>(10) viśvāsopajanaḥ <b>visrambhotpattiḥ,</b> yathā—(kādakasā. 8.87)</p>
<b><lg>
<l>śrutveti tasya giramutsukatāṃ gatāsau romāñcakañcukamakṛtrimamud‌vahantī ।</l>
<l>kādambarī	caraṇayornipapāta patyurānandabāṣpakaṇaśīkaritekṣaṇaśrīḥ ॥ 169 ॥</l>
</lg></b>
<b><lg>
<l>māā1 mohammi gae sue a pavaāṇaṃ samarasaṇṇāharave ।</l>
<l>jaṇaataṇaāe ṇāaṃ/did‌ṭhaṃ tiaḍā-ṇehāṇurāabhaṇiassa phalaṃ ॥ 170 ॥</l>
</lg></b>
<lg>
<l>(māyāmohe gate śrute ca plavagānāṃ samarasannāharave ।</l>
<l>janakatanayayā jñātaṃ trijaṭās‍nehānurāgabhaṇitasya phalam ॥)</l>
</lg>
<p>(seba. 11.135)</p>
<p>(11) yathocitaṃ vidhāyānuṣ‍ṭhānam <b>itikartavyayogaḥ,</b> yathā—(kādakasā. 8.88)</p>
<b><lg>
<l>utthāya tvaritopasṛtya ca mahaśvetāṃ pariṣvajya sā
pratyakṣīkṛtapuṇḍarīkapadavīṃ kṛtvā ca labdhotsavām ।</l>
<l>diṣ‍ṭ‍yā vardhayituṃ nyayuṅkta rabhasenāhūya keyūrakaṃ
tārāpīḍatapovane	parijanaṃ	pitrorgṛhe	cāparam ॥ 171 ॥</l>
</lg></b>
<b><lg>
<l>muneravabhṛthāvadhiḥ pituramuṣya siddheḥ kṛtā
kṛtastvamapi sasmṛtasvatanuradya tacchāsanāt ।</l>
<!-- NOTES pg=1612!-->
1. 'paladhaṇura(khaṇḍitam) māā' —rāghavaḥ
<pb n="1613"/>
<l>tadujjhitamalīmasedṛśaśarīrayogau	yuvāṃ
nijena	vapuṣādhunānubhavataṃ	priyāsaṅgamam ॥ 172 ॥</l></lg></b>(kādakasā. 8.68)
<p>(12) svajanopagamo <b>bāndhavāgamaḥ,</b> yathā—(kādakasā. 8.89, 96)</p>
<b><lg>
<l>tārāpīḍaḥ	pariṇatikṛśo'pyāyayau	tatra	tūrṇaṃ
sānandāntaḥpuraparijanāmātyavargānuyātaḥ		।</l>
<l>asminkāle sakhisahacaraḥ puṇḍarīko'pi nākāt
kiñcillajjāvinamitamukho	vallabhābhyāśamabhyait ॥ 173 ॥</l>
</lg></b>
<b><lg>
<l>ājagmustatra	valgatturagakhurapuṭoddha‍ūtadhūlīkaḍārai—
ś‍cūḍārat‍napratānojjvalaruciraiśśobhamānāḥ śirobhiḥ ।</l>
<l>candrāpīḍendusandarśanarabhasasamutphullalolekṣaṇābjā
nirvyājautsukyasajjīkṛtaniratiśayopāyanāḥ pārthivendrāḥ ॥ 174 ॥</l>
</lg></b>
<p>(13) pūjyapūjanaṃ <b>gurujanābhyupapattiḥ,</b> yathā—(kādakasā. 8.90, 92)</p>
<b><lg>
<l>candrāpīḍaḥ svāmatha jānannāpi mūrtiṃ tārapīḍaṃ putravadeva praṇanāma ।</l>
<l>tadvatpūrvaṃ praśrayaśīlaḥ śukanāsaṃ dattānando'vandata sarvāḥ svajanitrīḥ ॥ 175 ॥</l>
</lg></b>
<b><lg>
<l>sapuṇḍarīko	munirapyapaśyadātmānamantaśśukanāsaputram ।</l>
<l>praṇamya bhūpaṃ pitaraṃ krameṇa manoramādyā jananīrvavande ॥ 176 ॥</l>
</lg></b>
<p>(14) pitrādivātsalyaṃ <b>gurujanas‍nehā,</b> yathā—(kādakasā. 8.93, 94)</p>
<b><lg>
<l>atha vilāsavatī samanoramā srutapayodharadugdhakaṇāvalī ।</l>
<l>sutavapuḥparirambhamahotsavaṃ	phalitasarvamanorathamanvabhūt ॥ 177 ॥</l>
</lg></b>
<b><lg>
<l>tārāpīḍo'tha	pādānatamanavarataprasrutānandabāṣpa—
ścandrāpīḍaṃ bhujābhyāṃ kathamapi sahasotthāpya kaṇṭhe gṛhītvā ।</l>
<l>śāpenātrāvatīrṇo yadi tadapi bhavānuttamo lokapālaḥ
prakhyāpyeti pratīpaṃ praṇatatanurasāvasya pādau vavande ॥ 178 ॥</l>
</lg></b>
<p>(15) gurvādipraśaṃsā <b>jñātyabhinandanam,</b> yathā—(raghu. 14.6)</p>
<b><lg>
<l>uttiṣ‍ṭha vatse! nanu sānujo'sau vṛttena bhartrā śucinā tavaiva ।</l>
<l>kṛcchraṃ mahat tīrṇa iti priyārhāṃ tāmūcatuste priyamapyamithyā ॥ 179 ॥</l>
</lg></b>
<pb n="1614"/>
<b><lg>
<l>śāpādasi pratihatā smṛtiloparūkṣe
bhartaryapetatamasi	prabhutā	tavaiva ।</l>
<l>chāyā	na	mūrcchati	malopahataprasāde
śuddhe tu darpaṇatale sulabhāvakāśā ॥ 180 ॥</l></lg></b>(śāku. 7.32)
<p>(16) daivasampadupavarṇanaṃ <b>bhāgyapraśaṃsā,</b> yathā—</p>
<b><lg>
<l>dagdhaikena hanūmatā sakhi! yathā laṅkā yathāmbhonidhau
śailaiḥ seturakāri bhasmani hutaṃ nāgāsrabandho yathā ।</l>
<l>dvīpādadya yathā'nyato'pi niśayā nītā viśalyauṣadhi—
rdiṣ‍ṭ‌yā jānaki! vardhase tava tathā jāto'nukūlo vidhiḥ ॥ 181 ॥</l>
</lg></b>
<b><lg>
<l>udeti pūrvaṃ kusumaṃ tataḥ phalaṃ ghanodayaḥ prāk tadanantaraṃ payaḥ ।</l>
<l>nimittanaimittikayorayaṃ kramastava prasādasya purastu sampadaḥ ॥ 182 ॥</l>
</lg></b>
<p>(śāku. 7.30)</p>
<p>(17) veṣabhūṣādyavāp‍ti<b>rnaipathyādigrahaṇam,</b> yathā—(kādakasā. 8.98)</p>
<b><lg>
<l>tābhyāmeva nirasya tāpasatanucchāyāṃ duhitroḥ kṛte
bhāsvatkautukamaṅgale	navavadhūveṣe	manohāriṇi ।</l>
<l>nirvṛtte	ca	samantrahomasubhagārambhe	vivāhotsave
tatrānyonyasamāgame pramuditāḥ sarve'pi te remire ॥ 183 ॥</l>
</lg></b>
<b><lg>
<l>agresarībhavati/tu kāñcanacakrametadeṣa dvipaśca dhavalo daśanaiścaturbhiḥ ।</l>
<l>śyāmo hayo malayavatyapi vallabhā te rat‍nānyamūni paribhāvaya cakravarttī ॥ 184 ॥</l>
</lg></b>
<p>(nāgā. 5.38)</p>
<p>(18) sthānīyāsādanaṃ <b>purapraveśaḥ,</b> yathā—</p>
<b><lg>
<l>tataḥ prahṛṣ‍ṭaḥ pratilabhya kāntāṃ praṇamya nāgānnijamājagāma ।</l>
<l>sa śobhamānaḥ svapuraṃ tamaśvamāruhya sañci ॰ ॰ ॰ tamabhyupetam ॥ 185 ॥</l>
</lg></b>
<b><lg>
<l>samū/maularakṣoharimiśrasainyastūryasvanānanditapauravargām ।</l>
<l>viveśa saudhodgatalājavarṣāmuttoraṇāmanvayarājadhānīm ॥ 186 ॥</l></lg></b> (raghu. 14.10)
<p>(19) purasrīsambhramo <b>nāgarikākṣobhaḥ,</b> yathā—</p>
<b><lg>
<l>saṃbhariaṃ pi ṇa gaṇhai gahiaṃ pi ṇa saṃṭhavei aṃgammi ।</l>
<l>ṭhaviaṃ pi aṃsuaṃ ṇa a dharei rahaseṇa juaijaṇo ॥ 187 ॥</l>
</lg></b>
<pb n="1615"/>
<lg>
<l>(saṃsmṛtamapi na gṛh‍ṇāti gṛhītamapi na saṃsthāpayatyaṅge ।</l>
<l>sthāpitamapi aṃśukaṃ na ca dhārayati rabhasena yuvatijanaḥ ॥)</l>
</lg>
<b><lg>
<l>sovāṇakkamaṇasagūsasattamajjakkavāsamāruhai ।</l>
<l>kamivasavihauṃtabaliiaṃ kāmiṇīsattho ॥ 188 ॥</l>
</lg></b>
<p>(20) bhavanapraveśo <b>gṛhopagamanaṃ,</b> yathā—</p>
<b><lg>
<l>athājagāma sāvitrī sattvasampatsamanvitā ।</l>
<l>vareṇa dharmarājasya saha patyā svamandiram ॥ 189 ॥</l>
</lg></b>
<b><lg>
<l>hemāsiṃhāsanāsīno muniḥ srībhiḥ prakalpitam ।</l>
<l>anvatītāṃ mahābhāgyau dampatī tatra maṅgalam ॥ 190 ॥</l>
</lg></b>
<p>(21) abhyudayasevā <b>utsavānubhavaḥ,</b> yathā—</p>
<b><lg>
<l>tato mahotsavo jajñe rājñaḥ sāntaḥpure pure ।</l>
<l>sabhājanāgatāmātyapauralokasamākule	॥ 191 ॥</l>
</lg></b>
<b><lg>
<l>saṅkalpādhikaharṣalābharabhasojjṛmbhāvilolībhavad—
gāndharvapramadākadambakakṛtakrīḍāśatāsphālanām ।</l>
<l>sākaṃ citrarathastato madirayā haṃsaśca gauryā saha
draṣ‍ṭuṃ nuttamayīmiva vyavasitāvājagmaturmedinīm ॥ 192 ॥</l>
</lg></b>
<p>(kādakasā. 8.97)</p>
<p>(22) patyuraviyogo <b>dayitasāhacaryam,</b> yathā—</p>
<b><lg>
<l>ṛtadhvajaśca suciraṃ tayā reme sumadhyayā ।</l>
<l>nitambeṣu ca śailānāṃ nim‍nagāpulineṣu ca ॥ 193 ॥</l>
</lg></b>
<b><lg>
<l>kāminīsahacarasya kāminastasya veśmasu mṛdaṅganādiṣu ।</l>
<l>ṛddhimantamadhikarddhiruttamaḥ	pūrvamutsavamapohadutsavaḥ ॥ 194 ॥</l>
</lg></b>
<p>(raghu. 19.5)</p>
<p>(23) premābhimānavṛddhiḥ <b>śrṛṅgārapuṣ‍ṭiḥ,</b> yathā—(kādakasā. 8.19)</p>
<b><lg>
<l>iti vitatavilāsaḥ puṇḍarīkeṇa sārdhaṃ
divi bhuvi ca vicitrodyānalīlāvihāraḥ ।</l>
<l>abhinavaphalasampad‌vardhamānā'bhinanda—
śriyamabhajata	candrāpīḍamūrtirmṛgāṅkaḥ ॥ 195 ॥</l>
</lg></b>
<pb n="1616"/>
<b><lg>
<l>tīrthe toyavyatikarabhave jahrukanyāsarayvoḥ
dehatyāgādamaragaṇanālokhyamāsādya sadyaḥ।
pūrvākārādhikatararucā saṅgataḥ kāntayāsau
līlāgāreṣvaramata punarnandanābhyantareṣu॥196॥ (raghu. 8.95)</l></lg></b>
<p>(24) kalyāṇāntarāvataṃsā <b>kalyāṇasampat saukhyaparamparā,</b> yathā— (nāgā. 5.37, 39)</p>
<b><lg>
<l>haṃsairāhatahemapaṅkajarajassamparkapaṅkojjhitai—
rutpatrairmama mānasādavirataistoyairmahāpāvanaiḥ।
svecchānirmitarat‍nakumbhanihitairaiṣābhiṣicya svayaṃ
tvāṃ vidyādharacakravartinamahaṃ prītā karomi kṣaṇāt॥197॥</l></lg></b>
<b><lg>
<l>niṣkrāntaśśaṅkhacūḍaḥ patagapatimukhād vainateyo vinīta—
stena prāgbhakṣitā ye viṣadharapatayo jīvitāste'pi sarve।
matprāṇāp‍tyā vimuktā na gurubhirasavaścakravartitvamāp‍taṃ
sākṣāttvaṃ devi dṛṣ‍ṭā priyamaparamataḥ kiṃ mayā prārthanīyam॥198॥ (nāgā. 5.39)</l></lg></b>
<b><lg>
<l>karuṇānantarasyeyamudāharaṇapaddhatiḥ।
pratarśitānayaivāsāṃ samānanyāyamūhyatām॥199॥</l></lg></b>
<b><lg>
<l>anantarāṇāṃ sarveṣāmayamekaḥ prakṛṣyate।
ratirvisrambhacāsmin hi niṣkampatvaṃ prapadyate॥200॥</l></lg></b>
<b><lg>
<l>iti gaditamaśeṣa vipralambhasvarūpopahitanijasamutthe ślāghyaśrṛṅgāranāmnaḥ।
ratisamudayarūpaṃ jīvitaṃ puṣpaketornivasatu sukavīnāṃ sarvadā mānaseṣu॥201॥</l></lg></b>
<p><b>iti śrīmahārājādhirajaśrībhojadevaviracite śrṛṅgāraprakāśe
mānānantarādiprakāśo nāma
॥pañcatriṃśaḥ prakāśaḥ॥35॥</b></p>
<lg>
<l>abhinavamidamuktaṃ bhojarājena śāstraṃ bhajati hṛdayakoṣo vismayaṃ yena gāḍham।
abhinava iti śabdaḥ sārthakatvena yukto'nubhavapathamupetaḥ kevale bhojarāje॥</l></lg>
﻿<pb n="1617"/>
<p>atha</p>‍
<p><b>śrṛṅgāraprakāśe	ṣaṭ‌triṃśa:	prakāśaḥ</b></p>
<p>sambhogāvasthāprakāśaḥ</p>
<p>athānantaryārthatad‌viśeṣaṇaviśeṣabhūtā eva kriyākālarūpaviśeṣāntaḥpātinyaḥ
sattābhivyaktyanubandhaprakarṣasāṃjñikāḥ	caturṇāmapi	sambhogānāṃ	avasthāḥ	catasra
upavarṇyante । tatra</p>
<p>1. nāyakayoḥ prāgasaṅgatayoḥ saṅgataviyuktayorvā mithassamāgame prāgutpanna‌: tadānīntano
ratyākhyaḥ sthāyī bhāva iti rateḥ <b>sattāsaṃjñā prathamāvasthā,</b></p>
<p>2. abhilaṣaṇīyāliṅganādīnāmavāp‍tau satyāṃ samupajāyamānaiḥ harṣadhṛtismṛti—
bhirvyabhicāribhāvaiḥ saṃsṛjyamānaḥ, ṛtūdyānopagamanajalakrīḍāparvatopaveśaprasādhana—
grahaṇamadhupānendūdayādibhiruddīpanavibhāvairuddīpyamānaḥ, savibhramabhrūkaṭākṣavikṣepālāpa—
sambhramasmitādibhiranubhāvairabhivyajyamānaḥ iti <b>abhivyaktisaṃjñākā dvitīyāvasthā ।</b></p>
<p>3. īpsitamāsādayan jihāsitaṃ jihāsānaḥ <b>iti anubandhasaṃjñākā rateḥ tṛtīyāvasthā ।</b></p>
<p>4. prāp‍taprāpyaprakarṣāvasthaḥ sambhogaḥ śrṛṅgārākhyāṃ labhata iti <b>prakarṣasaṃjñākā rateḥ
turīyāvasthā ।</b></p>
<p>tāsu ca yathākramaṃ saṃkṣepādayaḥ samupasargārthāḥ bhogaśabdārthena saṃbadhyante ।</p>
<p>1. <b>saṃkṣip‍to bhogaḥ</b> sattāvasthāyāṃ,</p>
<p>2. <b>saṅkīrṇo bhogaḥ</b> abhivyaktāvasthāyāṃ,</p>
<p>3. <b>sampūrṇo bhogaḥ</b> anubandhāvasthāyāṃ,</p>
<p>4. <b>samyagbhogaḥ</b> prakarṣāvasthāyāmiti ।</p>
<p>sa sarvo'pi dvidhā— <b>sāmānyarūpo viśeṣarūpaśca ।</b></p>
<p><b>1. sāmānyarūpaḥ</b> paśumṛgādīnām ।</p>
<p><b>2. viśeṣarūpo</b> nāgarakanāyakādīnām ।</p>
﻿<pb n="1618"/>
<p>(<b>1. sāmānyarūpaḥ paśumṛgādīnām</b>)</p>
<p>tayorādyā yathā—(kusaṃ. 3.36—39)</p>
<b><lg>
<l>madhu dvirephaḥ kusumaikapātre papau priyāṃ svāmanuvartamānaḥ ।</l>
<l>śrṛṅgeṇa saṃsparśanimīlitākṣīṃ mṛgīmakaṇḍūyata kṛṣṇasāraḥ ॥ 1 ॥</l>
</lg></b>
<b><lg>
<l>dadau saraḥpaṅkajareṇugandhi gajāya gaṇḍūṣajalaṃ kareṇuḥ ।</l>
<l>ardhopabhuktena bisena jāyāṃ sambhāvayāmāsa rathāṅganāmā ॥ 2 ॥</l>
</lg></b>
<b><lg>
<l>gītāntareṣu	śramavārileśairīṣatsamucch‌vāsitapatraśobham ।</l>
<l>puṣpā‍savāghūrṇitanetraśobhi	priyāmukhaṃ	kimpuruṣaś‍cucumba ॥ 3 ॥</l>
</lg></b>
<b><lg>
<l>samprāp‍tapuṣpastabakastanībhyaḥ	sphuratpravāloṣ‍ṭhamanoharābhyaḥ ।</l>
<l>latāvadhūbhyastaravo'pyavāpur	vinamraśākhābhujabandhanāni ॥ 4 ॥</l>
</lg></b>
<p>atra ca sarīsṛpamṛgapaśupakṣipuruṣābhāsatasthivad‌viśeṣāṇāṃ nisargasiddhayaiva ratotsavo
dīyate, yathocyate—</p>
<b><lg>
<l>vṛthopadeśassiddho hi kāmo'nākhyātaśikṣitaḥ ।</l>
<l>svakāntāramaṇopāye	ko	gururmṛgapakṣiṇām ॥ 5 ॥</l>
</lg></b>
<b><lg>
<l>kamalinīnalinī dayitaṃ vinā na sahate saha tena niṣevitām ।</l>
<l>tamadhunā madhunā nihitaṃ hṛdi smarati sā ratisāramaharniśam ॥ 6 ॥</l>
</lg></b>
<p>(rudraṭasya kāvyālaṅkāre 3.57)</p>
<b><lg>
<l>dantacchadāruṇimarañjitakāntadanta—
munnamya cumbati hasad‌vadanaḥ priyāyāḥ ।</l>
<l>kāmpilyakaprasavapāṭalagaṇḍapāli—
pākāruṇasphuritadāḍimakānti vaktram ॥ 7 ॥</l>
</lg></b>(māmā. 9.31)
<b><lg>
<l>pādāhataḥ	pramadayā	vikasatyaśokaḥ
śokaṃ	jahāti	bakulo	mukhasīdhusiktaḥ ।</l>
<l>garvāyate	kurabako'bhihataḥ	kucābhyā—
mālokitastilaka	utkaliko	vibhāti ॥ 8 ॥</l>
</lg></b>
<p>sā ca rateḥ sattā abhilaṣaṇīyāliṅganādisatyāṃ samupajāyamānairharṣadhṛtismṛti
vyabhicāribhāvaiḥ saṃsṛjyate । tadiha <b>'samprāp‍tapuṣpastabakastanībhya'</b> (kusaṃ. 3 gatena) ityādinā
pratipādayanti, tatra hi vayassandhau harṣādayo jāyante । yadāha—(māmā. 9.29vat)</p>
﻿<pb n="1619"/>
<b><lg>
<l>tadā kiñcitkiñcit kṛtapadamahobhiḥ katipayai—
rathāgre	vistāristanamukulamāsīnmṛgadṛśaḥ ।</l>
<l>vayass‍nehākūtavyatikaraghano	yatra	madanaḥ
pragalbhavyāpāraścalati	hṛdi	mugdhaśca	vapuṣi ॥ 9 ॥</l>
</lg></b>
<p>jātāśca te'dharasphuraṇādibhirjñāyante, tathā hi—(māmā. 2.5)</p>
<b><lg>
<l>nīvībandhocch‌vasanamadharaspandanaṃ	dorviṣādaḥ
svedaścakṣurmasṛṇamadhurākekarass‍nigdhamugdham	।</l>
<l>gātrastambhaḥ stanamukulayorutprabandhaḥ prakampo
gaṇḍābhoge pulakapaṭalaṃ mūrcchanā cetanā ca ॥ 10 ॥</l>
</lg></b>
<p>ratiprakarṣādīnyāliṅganāni । tadiha <b>'sphuratpravāloṣ‍ṭhamanoharābhya'</b> (kusaṃ. 3. gatena)
ityanena darśayati । abhijñātā ṛtūdyānopagamanajalakrīḍākrīḍāparvatapraveśamadhupānendū—
dayādibhiruddīpyate ।</p>
<p>tatreha <b>ṛtuḥ</b> prakaraṇād gamyate tadyathā— (kusaṃ. 3.24,26,29,32,33)</p>
<b><lg>
<l>tasmin vane saṃyamināṃ munīnāṃ tapassamādhipratikūlavartī ।</l>
<l>saṅkalpayonerabhimānabhūtamātmānamādhāya	madhurjajṛmbhe ॥ 11 ॥</l>
</lg></b>
<b><lg>
<l>asūta sadyaḥ kusumānyaśokaḥ skandhāt prabhṛtyeva sapallavāni ।</l>
<l>pādena	nāpaikṣata	sundarīṇāṃ	samparkamāśiñjitanūpureṇa ॥ 12 ॥</l>
</lg></b>
<b><lg>
<l>bālenduvakrāṇyavikāsabhāvād babhuḥ palāśānyatilohitāni ।</l>
<l>sadyo vasantena samāgatānāṃ nakhakṣatānīva vanasthalīnām ॥ 13 ॥</l>
</lg></b>
<b><lg>
<l>cūtāṅkurāsvādakaṣāyakaṇṭhaḥ puṃskokilo yanmadhuraṃ cukūja ।</l>
<l>manasvinīmānavighātadakṣaṃ	tadeva jātaṃ vacanaṃ smarasya ॥ 14 ॥</l>
</lg></b>
<b><lg>
<l>himavyapāyād	viśadādharāṇāmāpāṇḍarībhūtamukhacchavīnām ।</l>
<l>svedod‍gamaḥ kimpuruṣāṅganānāṃ cakre padaṃ patraviśeṣakeṣu ॥ 15 ॥</l>
</lg></b>
<p>udyānopagamanaṃ madhupānādayaḥ pratipādayanti, jalakrīḍāṃ kari ॰ ॰
krauñcacakravākamithunaṃ	cābhidhatte । kroḍāparvatapraveśaṃ prasādhanagrahaṇaṃ, madhupānaṃ
kinnaradvirephavṛttāntaḥ sūtrayati, indūdayo divāsambhoge na vidyate, ādigrahāṇāttu—
(kusaṃ. 1.9, 15, 10, 14; 3.35)</p>
﻿<pb n="1620"/>
<b><lg>
<l>kapolakaṇḍūḥ karibhirvinetuṃ vidyaṭṭitānāṃ saraladrumāṇām ।</l>
<l>yatra srutakṣīratayā prasūtaḥ sānūni gandhaḥ surabhīkaroti ॥ 16 ॥</l>
</lg></b>
<b><lg>
<l>bhāgīrathīnirjharaśīkarāṇāṃ voḍhā muhuḥ kampitadevadāruḥ ।</l>
<l>yad‌vāyuranviṣ‍ṭamṛgaiḥ kirātairāsevyate bhinnaśikhaṇḍibarhaḥ ॥ 17 ॥</l>
</lg></b>
<b><lg>
<l>vanecarāṇāṃ	vanitāsakhānāṃ	darīgṛhotsaṅganiṣiktabhāsaḥ ।</l>
<l>bhavanti	yatrauṣadhayo	rajanyāmatailapūrāḥ	suratapradīpāḥ ॥ 18 ॥</l>
</lg></b>
<b><lg>
<l>yatrāṃśukākṣepavilajjitānāṃ yatrecchayā kimpuruṣāṅganānām ।</l>
<l>darīgṛhadvāri vilambibimbāstiraskariṇyo jaladā bhavanti ॥ 19 ॥</l>
</lg></b>
<b><lg>
<l>tasmin samāropitapuṣpacāpe ratidvitīye madane praviṣ‍ṭe ।</l>
<l>kāṣ‍ṭhāgatas‍neharasānuviddhaṃ dvandvāni bhāvaṃ kriyayā vivavruḥ ॥ 20 ॥</l></lg></b> iti ।
<p><b>deśaviśeṣasyoddīpanavibhāvatāṃ pratipādayati ।</b> uddīpitāśca te savibhramabhrūkaṭākṣa—
vikṣepālāpasambhṛtasmitāni vibhāvānubhāvairabhivyajyante । te'pi kinnarīmukhe yathoktaguṇayukte
yuktito bhavantyeveti । ratyupacāraśceha sarvo'pi sarvopakaraṇapraguṇayaiva
viśiṣ‍ṭadeśakālopakalpitaḥ pratīyate । tathāhi—</p>
<b><lg>
<l>ramyā	navadyutirapaiti	na	śād‌valebhyaḥ
śyāmībhavantyanudinaṃ	nalinīvanāni ।</l>
<l>asmin	vicitrakusumastabakācitānāṃ
śākhābhṛtāṃ pariṇamanti na pallavāni ॥ 21 ॥</l></lg></b> (kirātā. 5.37)
<b><lg>
<l>tvaksārarandhraparipūraṇaraktagīti—
rasmin	muhurmṛditapakṣmalarallakāṅgaḥ ।</l>
<l>kastūrikāmṛgavimardasugandhireti
rāgīva saktimadhikāṃ viṣayeṣu vāyuḥ ॥ 22 ॥</l></lg></b> (māgha. 4.61)
<b><lg>
<l>sammūrcchatāṃ	rajatabhittimayūkhajālai—
rālolapādapalatāntaranirgatānām ।</l>
<l>gharmadyuteriha	muhuḥ	paṭalāni	dhām‍nā—
mādarśamaṇḍalanibhāni	samullasanti ॥ 23 ॥</l></lg></b> (kirātā. 5.41)
﻿<pb n="1621"/>
<b><lg>
<l>śrīmallatā	bhavanamoṣadhayaḥ	pradīpāḥ
śayyā	navāni	haricandanapallavāni ।</l>
<l>asmin	ratiśramajitaśca	sarojavātāḥ
smartuṃ	diśanti	na	divaḥ	surasundarībhyaḥ ॥ 24 ॥</l></lg></b> (kirātā. 5.28)
<p>seyaṃ ratera<b>bhivyaktyavasthā </b>।</p>
<p>ata uttaraṃ priyācaraṇavipriyākaraṇābhyāṃ pravardhamānā ratiḥ prāguktaireva vibhāvānubhāva—
vyabhicāribhiranubadhyate। tacca tadopapadyate yadepsitamāsādyate anīpsitaṃ ca na sya॰॰॰
parādhīnavṛttīnāṃ munivananivāsanirbhayānāṃ bhayāhāramaithunamātravedināmupanatamano'bhilaṣitāṃ
puṣpaśaṣpasallakīmṛṇālatarutoyavarṣanirvṛtānāmalimṛgamātaṅgarathāṅgakinnarorvīruhamithunānāma—
mithyaiva bhavanti । saiṣā <b>rateranubandhasaṃjñākā tṛtīyāvasthā ।</b></p>
<p><b>caturthyapi prakarṣasaṃjñikā</b> vidyate (sā) tu yadyapi mukhyavṛttyeha nopadiṣṭā, tathāpi
cātra viśeṣopadarśanairupadiṣṭeva bhavati । tadyathā—<b>'madhu dvirepha'</b> ityādi । tatra vidagdha
kāmināmanyoktiṣu bhramara eva prakṛṣyate, tatra <b>śaṭhadhṛṣṭadakṣiṇānukūlanāyakadharmāḥ</b>
kavibhirāropyamāṇā upalabhyante । teṣu —</p>
<p><b>śaṭhadharmo</b> yathā—</p>
<b><lg>
<l>pibanmadhu	yathākāmaṃ	bhramaraḥ	phullapaṅkaje ।</l>
<l>apyasannaddhasaurabhyaṃ paśya cumbati kuṭmalam ॥ 25 ॥</l></lg></b> (kāvyāda. 2.206)
<p><b>dhṛṣṭadharmo</b> yathā—(kirātā. 10.34)</p>
<b><lg>
<l>śvasanacalitapallavādharoṣṭhī	navanihiterṣyamivāvadhūnayantī ।</l>
<l>madhusurabhiṇi ṣaṭpadena puṣpe mukha iva sālalatāvadhūś‍cucumbe ॥ 26 ॥</l>
</lg></b>
<p><b>dakṣiṇadharmo</b> yathā—</p>
<b><lg>
<l>bhramarāḥ	kundalatāyāṃ	cirarūḍhapraṇayabhaṅgabhīrutayā ।</l>
<l>dayitatamāmapi vipine cūtalatāṃ nibhṛtamabhilaṣanti ॥ 27 ॥</l>
</lg></b>
<p><b>anukūladharmo</b> yathā—</p>
<b><lg>
<l>mugdhāmajātarajasaṃ	kalikāmakāle
bālāṃ kadarthayasi kiṃ navamālikāyāḥ ।</l>
<l>anyāsu	tāvadupabhogasahāsu	bhṛṅga!
lolaṃ	vinodaya	manaḥ	sumanolatāsu ॥ 28 ॥</l>
</lg></b>
﻿<pb n="1622"/>
<p>tasya ca paravati tatsaṅgamasubhagaṃmāninaḥ svayoṣiti ratistathā na svadate yathā
mithoviprayuktamṛgayūnoriti taduttarārdhena pratipādayati, prakṛṣṭaśca mṛgas‍‍neha iti sārvalaukikī
gāthā— (gāsa. 3.87)</p>
<b><lg>
<l>raṇṇammi taṇaṃ raṇṇammi pāṇiaṃ savvado saaṃgāhaṃ ।</l>
<l>taha vi miāṇa maīṇaṃ a āmaraṇaṃtāiṃ pemmāiṃ ॥ 29 ॥</l>
</lg></b>
<lg>
<l>(araṇyaṃ tṛṇamaraṇye pānīyaṃ sarvataḥ svayaṃgrāhyam ।</l>
<l>tathāpi mṛgāṇāṃ mṛgīṇāṃ cāmaraṇāntāni premāṇi ॥)</l>
</lg>
<p>mṛgas‍nehād gajas‍neha iti prakṛṣṭamanyadapi vilokitam । yathocyate—</p>
<b><lg>
<l>revāpayaḥ	kisalayāni	ca	sallakīnāṃ
vindhyopakaṇṭhavipinaṃ	vipulaṃ	vihāya ।</l>
<l>kiṃ śocase gaja! gato'si vaśaṃ kariṇyāḥ
s‍neho	hi	kāraṇamanarthaparamparāyāḥ ॥ 30 ॥</l>
</lg></b>
<p>gajas‍nehāccakras‍neho viśiṣyata ityapi vilokitam । sa hi priyatamayā
viyujyamānaḥ kilaivamāha, yathā—(sūmu. 250)</p>
<b><lg>
<l>āpṛṣṭā'si vyathayasi mano durbalā vāsaraśrī—
rehyāliṅga	kṣapaya	rajanīmekikā	cakravāki!।
nānyāsakto	na khalu kupito nānurāgacyuto vā
daivādhīnastadiha	bhavatīmasvatantrastyajāmi ॥ 31 ॥</l>
</lg></b>
<p>tadubhayamapi	dvitīyaślokenācaṣṭe,	cakravākas‍nehādapi	kinnaramithunas‍nehaḥ
prakṛṣyate, taddhi mitho viyuktaṃ kṣaṇamapi na jīvati, tat tṛtīyaślokenābhidhatte ।
tato'pi vṛkṣavallīprema prakṛṣṭam, te tathā mitho vyatiṣajyete yathā yāvajjīvaṃ
tathaivārdhanārīśvaravadavatiṣṭhete, taccaturthaślokenāha । so'yaṃ caturavastho'pi sambhogaśrṛṅgāraḥ
sāmānyarūpa uktaḥ।</p>
<p>(<b>2. viśeṣarūpo nāgarakanāyakādīnām</b>)</p>
<p>athaiva viśiṣṭanāyakaviṣayo <b>viśeṣarūpa</b> ucyate । sa ca sāttvikādināyakabhedāt
sthirāsthiratvāditāratamyāt prabandhenopapadyamāno <b>dvādaśaprakāra</b> utpadyate ।</p>
﻿<pb n="1623"/>
<p>1. prathamasandarśanakṣaṇa eva saṃkṣepeṇotpanna <b>saṃkṣip‍ta</b> ityucyate ।</p>
<p>2. athaiṣa dvitīyāvasthāyāṃ vibhāvānubhāvavyabhicārisaṃyogairabhivyajyamānaḥ svabhāva—
kuṭilatvād vyañjanasambandha ॰ ॰ ॰ sso'pi dvādaśaprakāra eva viprathate ।
saṅkīryamāṇatvācca <b>saṅkīrṇa</b> ityucyate ।</p>
<p>3. athāyameva īpsitamāsādayañ jihāsitaṃ jihānaḥ paraprakarṣonmukhastṛtīyāvasthāyāṃ
dharmārthakāmānanubadh‍nāti । tad‍vaśācca dvādaśaprakāro jāyate । sampūrṇarūpatvāt <b>sampūrṇa</b>
ityucyate ।</p>
<p>4. atha caturthāvasthāyāmayameva prāp‍taprāpyaprakarṣitabhūtakaraṇasāmagryato dvādaśaprakāraḥ । yathā
pākācca samyamāsvādyatvamupagataḥ <b>samyagi</b>tyucyate । tatra —</p>
<p>(<b>1. saṃkṣepapakṣe —12</b>)</p>
<p><b>saṃkṣepapakṣe</b> rāgopādhiḥ premāpi dvādaśaprakāraṃ bhavati । tatra</p>
<p>1—4 haridrārāgaṃ, rocanarāgaṃ, kāmpilyarāgaṃ, rītirāgamiti <b>sāttvikasya,</b>
5—8 kusumbharāgaṃ, lākṣārāgam, akṣībarāgaṃ, mañjiṣṭhārāgamiti <b>rājasasya,</b>
9—12 kardamarāgaṃ, kaṣāyarāgaṃ, sakalarāgaṃ, nīlīrāgamiti <b>tāmasasya ।</b></p>
<p>tatprāyeṇa puruṣāṇāṃ viśeṣa upajāyate । tatra—</p>
<p>(<b>sāttvikasya</b>)</p>
<p>1. alpakāraṇāpaneyaḥ <b>haridrārāgaḥ</b>, tadatisattvodrekasya, sa hi tathā na kāmena
bādhyate । yathā sattvodrekāt karuṇādibhistenāsau nātitarāmaticiraṃ vā rajyate । ato
haridrārāga iti, <b>nāgānande</b> jīmūtavāhanaḥ — (4.22)</p>
<b><lg>
<l>na tathā sukhayati manye malayavatī malayacandanarasārdrā ।</l>
<l>abhivāñchitārthasid‍dhyai vadhyaśileyaṃ yathā''śliṣṭā ॥ 32 ॥</l>
</lg></b>
<p>2. analpakāraṇāpaneyo <b>rocanārāgaḥ</b>, tanmahāsattvasya, sa hi kāmenābādhyamānaḥ
dharmādipravṛttireva svakāraṇasāmagryato jāyate । tenāsya nātidurapaneyā nātiraktā vā
rocanāyā iva rāgalekhā bhavati । yathā <b>śākuntale</b> durvāsasaḥ śāpenāpanīta
smṛterduṣyantasya— (7.24)</p>
﻿<pb n="1624"/>
<b><lg>
<l>sutanu!	hṛdayāt	pratyādeśavyalīkamapaitu	te
kimapi	manasaḥ	sammoho	me	tadā	balavānabhūt ।</l>
<l>prabalatamasāmevaṃprāyāḥ	śubheṣu hi vṛttayaḥ
s‍trajamapi śirasyandhaḥ kṣip‍tāṃ dhunotyahiśaṅkayā ॥ 33 ॥</l>
</lg></b>
<p>3. analpakāraṇopanipāte'pi prayat‍nāpaneyaṃ <b>kāmpilyarāgaṃ</b> tadatisāttvikasya, yathā
<b>hariścandracarite</b> viśvāmitramocanāya dāravikrayiṇo hariścandrasya—</p>
<b><lg>
<l>he dhanyāḥ śrṛṇutāvadhatta dhaninaḥ! seyaṃ mayā preyasī
matpāṇigrahadūṣaṇāditi	daśāṃ yātā	jagatpāvanī ।</l>
<l>durvṛttena	durantapātakaśatadhvaste	hitaḥ	pauruṣe
svāmitvaikasabhājitāpi	sudatī	vikrīyate	krīyatām ॥ 34 ॥</l>
</lg></b>
<p>4. kāraṇopanipāte yanmahatāpi svayat‍nenāpanetuṃ śakyate, tad <b>rītirāgam ।</b>
tadatimahāsattvasya, yathā janāpavādabhīrutayā nirvāsitāyāmapi sītāyāṃ <b>rāmāyaṇe</b>
rāmasya—</p>
<b><lg>
<l>tataḥ	kairapyukte	pariṇayavidhau	kāṣṭhamunibhiḥ
purāṇairātaṅkaglapitahṛdayena	kṣitibhṛtā ।</l>
<l>vinā vācaṃ naitat kṣamamiti nidhāyānanamadhaḥ-
patad‍bāṣpāmbhobhirlikhitamiva	dattaṃ	prativacaḥ ॥ 35 ॥</l>
</lg></b>
<p>eteṣu ca sattvacchāyādhikyānna tathāvidhā rāgacchāyānuvṛttiri<b>tyāpīta</b> eva rāgavarṇo
bhavati । sa hi tathā na dharmārthayoranuṣajyate yathā kāme tenātitarāṃ rajyate, guṇeṣu ca
yathottarecchatvāt kāmināmanurāge'pi śīghrameva virajyate । yathā <b>harivaṃśe</b> (ucyatāṃ)
vāsudevaḥ—</p>
<b><lg>
<l>pāntha! dvāravatīṃ prayāsi yadi he taddevakīnandano
vaktavyaḥ, smaramantramohavivaśā gopyo na nāmojjhitāḥ ।</l>
<l>etāḥ	ketakapuṣpadhūlipaṭalairālokya	ramyā	diśaḥ
kālindītaṭabhūmayo'pi tava re nāyānti cintāspadam ॥ 36 ॥</l>
</lg></b>
﻿<pb n="1625"/>
<p>(<b>rājasasya</b>)</p>
<p>6. 1analpakāraṇenāpaneyaṃ <b>lākṣārāgam</b>, tadapi rajobahulasyaiva jāyate, yathā
<b>vikramorvaśyām</b> ūrvaśīvilokanāpahṛtamahādevīpremasampadaḥ purūravasaḥ—(vikra. 3.17)</p>
<b><lg>
<l>devyā datta iti yadi vyāpāraṃ vrajasi me śarīre'smin ।</l>
<l>prathamaṃ kasyānumate cori ! hṛtaṃ me tvayā hṛdayam ॥ 37 ॥</l>
</lg></b>
<p>7. kāraṇopanipāte mahāprayat‍nāpaneya<b>makṣībarāgam,</b> yathā yaugandharāyaṇadiprayat‍nato
rājyalābhāya <b>tāpasavatsarāje</b> vāsavadattāyāṃ vatsarājasya—</p>
<b><lg>
<l>cakṣuryasya tavānanādupagataṃ nābhūt k‍vacinnirvṛtaṃ
yenaiṣā satataṃ tvadekaśayanaṃ vakṣassthalī kalpitā ।</l>
<l>yenoktāsi vinā tvayā mama jagacchūnyaṃ kṣaṇājjāyate
so'yaṃ dambhadhṛtavrataḥ priyatame ! kartuṃ kimapyudyataḥ ॥ 38 ॥</l></lg></b> (tāpa.413)
<p>8. mahāprayat‍nenāpanetumaśakyaṃ <b>mañjiṣṭhārāgam</b>, yathā <b>madālasopākhyāne</b> madālasāyāmeva
kuvalayāśvasya—</p>
<b><lg>
<l>śreṇībhūtāmivāśāsu nikhātāmiva cetasi ।</l>
<l>protāmiva vikalpeṣu rājasūnuramaṃsta tām ॥ 39 ॥</l>
</lg></b>
<p><b>idaṃ</b> cāha—</p>
<b><lg>
<l>yadi sā mama tanvaṅgī na syād bhāryā madālasā ।</l>
<l>asmiñjanmani satyasya sāvitrī sahacāriṇī ॥ 40 ॥</l>
</lg></b>
<p>eteṣu ca rajobhūyiṣṭhatvād rāgabhūyiṣṭheṣu rāgāntaropanipātāt sktatāyameṣa
varṇotkarṣo bhavati ।</p>
<p>(<b>tāmasasya</b>)</p>
<p>9. athālpakāraṇāpaneyameva tāmasasya <b>kardamarāgaṃ</b> yathā <b>mālavikāg‍nimitre ।</b>
mālavikāvilokanāpahṛtacetaso	mahādevyāṃ	dhāriṇyāmirāvatyāṃ	ca
praṇayavatyāmag‍nimitrasya— (mālavikā.3.23)</p>
<b><lg>
<l>manye priyāhitamanāstasyāḥ praṇipātalaṅghanaṃ sevām ।</l>
<l>evaṃ hi praṇayavatī sā śakyamupekṣituṃ kupitā ॥ 41 ॥</l>
</lg></b>
<!-- NOTES pg=1625!-->
1. rājasasya kusumbharāgamiti nopalabhyate bhedaḥ ।
﻿<pb n="1626"/>
<p>10. kāraṇāpaneyaṃ tāmasasyaiva <b>kaṣāyarāgaṃ</b>, yathā <b>vikrāntaśūdrake</b> śivagaṇasya—</p>
<b><lg>
<l>sā vakṣaḥparivartanaikalalitā viśvāsabhūmiḥ priyā
bālā niṣkaruṇena mugdhatapasā dagdhā varākī mayā ।</l>
<l>bhartturbhaktirapekṣitā nanu punaḥ strīdāhadoṣo mahāñ
jātaṃ sac‍caritaiṣiṇo mama punarmlecchasya yannocitam ॥ 42 ॥</l>
</lg></b>
<p>11. kāraṇopanipāte mahāprayat‍nato'pi sarvathā durapaneyaṃ <b>sakalarāgam</b>, tadapi tāmasasyaiva
yathā <b>raghuvaṃśe</b> ajasya indumatyāṃ pramādamṛtāyāmapi varṣakatipayajīvino'jasya ।
(raghu. 8.92)</p>
<b><lg>
<l>tenāṣṭau parigamitāḥ samāḥ kathaṃcid bālatvādavitathasūnṛtena sūnoḥ ।</l>
<l>sādṛśyapratikṛtidarśanaiḥ priyāyāḥ svap‍neṣu kṣaṇikasamāgamotsavaiśca ॥ 43 ॥</l>
</lg></b>
<p>12. sarvathaivāpanetumaśakyaṃ <b>nīlīrāgam</b>, tadatitāmasasya, yathā <b>kādambarīkathāyāṃ</b>
mahāśvetāviṣaye vaiśampāyanasya— (kādambarīkathāmukhe)</p>
<b><lg>
<l>dūraṃ muktālatayā visasitayā vipralobhyamāno me ।</l>
<l>haṃsa iva darśitāśo mānasajanmā tvayā nītaḥ ॥ 4 ॥</l>
</lg></b>
<p>eṣāṃ ca tāmasānāṃ tamo'tirekād rāgayossvakīyavarṇatiraskāre varṇāntaramutpadyate
so'yamupasargārthaḥ ।</p>
<p>(<b>2. saṅkarārthapakṣe —12</b>)</p>
<p>atha <b>saṅkarārthapakṣe</b> prema dvādaśaprakāraṃ bhavati —</p>
<p>āvṛttavyājam, anuvṛttavyājaṃ, pariṇatavyājam, adhyāhṛtavyājaṃ, kṛtrimavyājam,
apekṣitavyājam, antarvyājam, bahirvyājaṃ, ekavyājam, bahuvyājaṃ, sarvavyājaṃ,
nirvyājamiti । sarvavyājamiha strīṇāṃ viśeṣata iva jāyate । tatra—</p>
<p>1. <b>āvṛttavyājaṃ</b> yathā—</p>
<b><lg>
<l>caturacaṭubhirgāḍhāśleṣairhaṭhāt	paricumbanai—
ralakalalite vāraṃ vāraṃ gato'pyatimandatām ।</l>
<l>aparavanitāsaṅgāllag‍na . . . . .
. . . . . . . . rnavatāṃ gataḥ ॥ 45 ॥</l>
</lg></b>
﻿<pb n="1627"/>
<p>2. <b>anuvṛttavyājaṃ</b> yathā—(kirātā. 9.68)</p>
<b><lg>
<l>yeṣiduddhatamanobhavabhāvā mānavatyapi yayau dayitāṅkam ।</l>
<l>kārayatyanibhṛtā huṇadoṣe vāruṇī khalu rahasyavibhedam ॥ 46 ॥</l>
</lg></b>
<p>3. <b>pariṇatavyājaṃ</b> yathā—(gāsa. 4.6)</p>
<b><lg>
<l>avvo aṇuṇaasuhakaṃkhirīa akaaṃ kaaṃ kuṇaṃtīe ।</l>
<l>saralasahāve vi pio aviṇaamaggaṃ balā ṇīṇo ॥ 47 ॥</l>
</lg></b>
<lg>
<l>(kaṣṭamanunanayasukhakāṅkṣaṇaśīlayā'kṛtakṛtaṃ kurvatyā ।</l>
<l>saralasvabhāvo'pi priyo'vinayamārgaṃ balānnītaḥ ॥)</l>
</lg>
<p>4. <b>adhyāhṛtavyājaṃ</b> yathā—(gāsa. 1.48)</p>
<b><lg>
<l>aṇṇamahilāpasaṃgaṃ de devva karesu amha daiassa ।</l>
<l>purisā ek‍kaṃtarasā ṇa hu dosaguṇe viāṇaṃti ॥ 48 ॥</l>
</lg></b>
<lg>
<l>(anyadayitāprasaṅgaṃ he deva kuru me dayitasya ।</l>
<l>puruṣā ekāntarasā na khalu doṣaguṇo vijānanti ॥)</l>
</lg>
<p>5. <b>kṛtrimavyājaṃ</b> yathā—(kāvyāda. 2.243)</p>
<b><lg>
<l>mānayogyāṃ karomīti priyasthāne sthitāṃ sakhīm ।</l>
<l>bālā bhrūbhaṅgajihmākṣī paśyati sphuritādharā ॥ 49 ॥</l>
</lg></b>
<p>6. <b>apekṣitavyājaṃ</b> yathā—(kusaṃ. 6.45)</p>
<b><lg>
<l>bhrūbhaṅgibhiḥ	sakampoṣṭhairlalitāṅgulitarjanaiḥ ।</l>
<l>yatra kopaiḥ kṛtāḥ strīṇāmaprasādārthinaḥ priyāḥ ॥ 50 ॥</l>
</lg></b>
<p>7. <b>antarvyājaṃ</b> yathā—(māgha. 10.28)</p>
<b><lg>
<l>anyayānyavanitāgatacittaṃ cittanāthamabhiśaṅkitavatyā ।</l>
<l>pītabhūrisurayāpi na bhede nirvṛtirhi manaso madahetuḥ ॥ 51 ॥</l>
</lg></b>
<p>8. <b>bahirvyājaṃ</b> yathā—(māgha. 10.36)</p>
<b><lg>
<l>ānanairvicakase	hṛṣitābhirvallabhānabhitanūbhirabhāvi ।</l>
<l>ārdratāṃ hṛdayamāpa ca roṣo lolati sma vacaneṣu vadhūnām ॥ 52 ॥</l>
</lg></b>
<p>9. <b>ekavyājaṃ</b> yathā—(māgha. 10.35)</p>
<b><lg>
<l>śaṅkayānyayuvatau vanitābhiḥ pratyabhedi dayitaḥ sphuṭameva ।</l>
<l>na kṣamaṃ bhavati tattvavicāre matsareṇa hatasaṃvṛti cetaḥ ॥ 53 ॥</l>
</lg></b>
﻿<pb n="1628"/>
<p>10. <b>bahuvyājaṃ</b> yathā—(amaru. 75)</p>
<b><lg>
<l>kathamapi	kṛtapratyāpattau priye skhalitottare
virahakṛśayā kṛtvā vyājaṃ prakalpitamaśrutam ।</l>
<l>asahanasakhīśrotraprāp‍tipramādasa/masambhramaṃ
vicalitadṛśā śūnye gehe samucch‌vasitaṃ puraḥ ॥ 54 ॥</l>
</lg></b>
<p>11. <b>sarvavyājaṃ</b> yathā—(kirātā. 9.60)</p>
<b><lg>
<l>mā gamanmadavimūḍhadhiyo naḥ projjhya rantumiti śaṅkitanāthāḥ ।</l>
<l>yoṣito na madirāṃ bhṛśamīṣuḥ prema paśyati bhayānyapade'pi ॥ 55 ॥</l>
</lg></b>
<p>12. <b>nirvyājaṃ</b> yathā—(kirātā. 9.43)</p>
<b><lg>
<l>dvāri cakṣuradhipāṇi kapola(lau) jīvitaṃ tvayi kutaḥ kalaho'syāḥ ।</l>
<l>yoṣitāmiti vacaḥ punaruktaṃ prītaye navanavatvamiyāya ॥ 56 ॥</l>
</lg></b>
<p>so'yamupasargasya <b>saṅkarārtham ।</b></p>
<p>(<b>3. sampūrṇatāpakṣe</b>)</p>
<p>atha <b>sampūrṇatāpakṣe</b> anubandhopāye prema dvādaśaprakāraṃbhavati— dharmānubandham ,
arthānubandhaṃ, dharmārthānubandham, adharmā'rthānubandham ityādi ।</p>
<b><lg>
<l>. . assapata . . saṃ aṃlassa viraso raso hoi ।</l>
<l>āda . . . . . . . . . . . . . . . . . . ॥ 57 ॥</l>
</lg></b>
<b><lg>
<l>1(yad vācyaṃ yad‍vācyamapyubhayamapyetena sarvaṃsahā
tvaṃ sakhyāḥ pramukhe pragalbhavacasā) proktā vaṭucchadmanā ।</l>
<l>tatsarvaṃ praṇatasya me'dya dayite dākṣāyaṇi kṣamyatā—
mityuktvā 2(svakapardadivyasarito dhaute pade nāriṇā) ॥ 58 ॥</l>
</lg></b>
<b><lg>
<l>śāpādasi pratihatā smṛtirodharūkṣe
bhartaryapetatamasi prabhutā tavaiva ।</l>
<l>chāyā na mūrcchati malopahataprasāde
śuddhe tu darpaṇatale sulabhāvakāśā ॥ 59 ॥</l></lg></b> (śāku. 7.32)
<p>ādyantayorasvādu <b>picumandapākaṃ</b> yathā— (gāsa. 844ve.)</p>
<b><lg>
<l>jai devva tuṃ pasaṇṇo mā kārihi majjha māṇusaṃ jammaṃ ।</l>
<l>tā pemmaṃ aha pemmaṃ tāmā jaṇe dullahe ॥ 60 ॥</l>
</lg></b>
<!-- NOTES pg=1628!-->
1–2. idaṃ dvayamasmābhirapūri ।
﻿<pb n="1629"/>
<lg>
<l>(yadi deva tvaṃ prasanno mā kārṣīḥ mama mānuṣaṃ janma ।</l>
<l>tat prema, atha prema tajjane durlabhe ॥)</l>
</lg>
<p>anavaratapākaṃ <b>kapitthapākaṃ</b>, yathā—(gāsa. 910ve.)</p>
<b><lg>
<l>sottuṃ suhaṃ ṇa laṃbhai aṃbo pemmeṇa pemmasya vaṃkavisamassa ।</l>
<l>dugghaḍia—maṃcaassa va khaṇe khaṇe pāapaḍaṇeṇa ॥ 61 ॥</l>
</lg></b>
<lg>
<l>(svap‍tuṃ sukhaṃ na labhyate aho premṇā vakraviṣamasya ।</l>
<l>durghaṭitamañcakasyeva	kṣaṇe	kṣaṇe	pādapatanena ॥)</l>
</lg>
<p>yathottarasvādu <b>kramukapākaṃ</b>, yathā—</p>
<b><lg>
<l>vodalaṃti hiaaṃ ciraāla—parūḍha—garua—vīsaṃbhā ।</l>
<l>tamasosaraṃta	sabbhāvadāruṇā	pemmapariṇāmā ॥ 62 ॥</l>
</lg></b>
<lg>
<l>(vidalanti hṛdayaṃ cirakālaprarūḍhagurukavisrambhāḥ ।</l>
<l>॰ ॰ ॰ ॰ svabhāvadāruṇāḥ premapariṇāmāḥ ॥)</l>
</lg>
<p>yathottarasvādu <b>kharjūrapākaṃ</b> yathā—(urāca. 1.39)</p>
<b><lg>
<l>advaitaṃ	sukhaduḥkhayoranugataṃ sarvāsvavasthāsu yad
visrambho hṛdayasya yanna rajasā yasminnahāryo rasaḥ ।</l>
<l>kālenāvaraṇātyayāt pariṇate yat s‍nehasārotthitaṃ
bhadraṃ tasya sumānuṣasya kathamapyekaṃ hi tat prāpyate ॥ 63 ॥</l>
</lg></b>
<b><lg>
<l>tadetat kāmasarvasvaṃ tadetat kāvyajīvitam ।</l>
<l>ya eṣa dviprakāro'pi rasaḥ śrṛṅgārasaṃjñakaḥ ॥ 64 ॥</l>
</lg></b>
<b><lg>
<l>(yathā vipadmā sarasī yathā rātrira)1-tārakā	।</l>
<l>avidagdhā yathā goṣṭhī niśśrṛṅgārā tathāṅganā ॥ 65 ॥</l>
</lg></b>
<b><lg><l>yathāṃśumālī pī/vītāṃśuryathānarcirhutāśanaḥ ।</l>
<l>yathā'pratāpo nṛpatiraśrṛṅgārastathā	pumān ॥ 66 ॥</l>
</lg></b>
<b><lg>
<l>yathendunā niśā bhāti niśābhiśca yathā śaśī ।</l>
<l>aṅganābhiśca śrṛṅgāraḥ śrṛṅgāreṇa tathāṅganā ॥ 67 ॥</l>
</lg></b>
<b><lg>
<l>yathā taḍidanambhodā payodastaḍitaṃ vinā ।</l>
<l>ahaṃkṛtiraśrṛṅgārā śrṛṅgārāccā/raścānahaṅkṛtiḥ ॥ 68 ॥</l>
</lg></b>
<!-- NOTES pg=1629!-->
1. idamasmābhirapūri ।
﻿<pb n="1630"/>
<b><lg>
<l>rasaḥ śraṅgāra evaiko bhāvā ratyādayo matāḥ ।</l>
<l>prakarṣagāmino'pīha	premaglāniśramādivat ॥ 69 ॥</l>
</lg></b>
<b><lg>
<l>iti nigadita—bhaṅgyā'naṅga—sarvasvametad
dvividhamapi	manobhirbhāvayanto'sya bhedam ।</l>
<l>tadanubhava—samutthānanda—saṃmīlitākṣāḥ
pariṣadi paritoṣaṃ hanta santaḥ prayāntu ॥ 70 ॥</l>
</lg></b>
<b><lg>
<l>yāvanmūrdh‍ni himāṃśukandalabhṛti svarvahinī dhūrjaṭe—
ryāvad vakṣasi kaustubhastabakite padmā muradveṣiṇaḥ ।</l>
<l>yāvac‍cittabhuvastrilokavijayaprauḍhaṃ dhanuḥ kausumaṃ
bhūyāt tāvadiyaṃ kṛtiḥ kṛtadhiyāṃ karṇāvataṃsotpalam ॥ 71 ॥</l>
</lg></b>
<p><b>iti śrīmahārājādhirājaśrībhojadevaviracite śrṛṅgāraprakaśe
sambhogāvasthāprakāśonāma</b></p>
<p><b>॥ ṣaṭ‌triṃśaḥ prakāśaḥ ॥ 36 ॥</b></p>
<p><b>iti sanātanakaviśrīrevāprasādadvivedisampāditaḥ
śrṛṅgāraprakāśo nāma sāhityaprakāśaḥ pūrṇaḥ ।</b></p>
<p><b>॥ ūm̐ tat sat ॥</b></p>
<p>śrāvaṇapūrṇimā samvat 2062</p>
<p>19.08.2005</p>
<lg>
<l>karṇāvataṃsotpalatāṃ jagāhe sāhityaśāstre'tra dhiganya eva ।</l>
<l>prakāśa eṣo'dya vagāhatāṃ tac‍citkoṣa—śrṛṅgārasamādhi—yogam ॥</l>
</lg>
<lg>
<l>sanātano vastuni kevale'sti śrāddho'sakau, bhāvakapibdatāsu ।</l>
<l>dhatte dhiyaṃ śrījuṣi viś‍vanāthe vārāṅganācāmara—vījanasya ॥</l>
</lg>
<lg>
<l>śrīrāghavo gilatu kāmamimām̐stimīndrān yeṣvāsate capalatāparitāpanāni ।</l>
<l>bhojaḥ samudrati, na pāramamuṣya labdhuṃ kācit kṣamā'sya nabhaso nu garutmato'pi ॥</l>
</lg>
</body>
</text>
</TEI>
