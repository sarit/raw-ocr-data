<?xml version="1.0" encoding="UTF-8"?>
<TEI>
<text>
<front>
</front>
<body>
<pb n="001"/>
<head>
<p>॥ śrīḥ ॥</p>
<p><b>sarasvatīkaṇṭhābharaṇasya bhōjadēvasya</b></p>
<p>sanātanakavi-rēvāprasāda-dvivēdinā saṁśōdhitamūlapāṭhaḥ</p>
<p>sāhityaprakāśō nāma</p>
<p><b>śr̥ṅgāraprakāśaḥ</b></p>
<p><b>prathamaḥ prakāśaḥ</b></p>
<p>prakr̥tyādiprakāśātmā</p>
</head>

<b><lg>
  <l>acchinnamēkhala - malabdhadr̥ḍhōpagūḍha - maprāptacumbana-mavīkṣita-vaktrakānti ।</l>
  <l>kāntāvimiśravapuṣaḥ kr̥tavipralambhasambhōgasakhyamiva pātu vapuḥ purārēḥ॥ 1 ॥</l>
</lg></b>
<b><lg>
  <l>yatpādapaṅkajarajaḥparimārjitēṣu cētaḥsu darpaṇatalā'malatāṁ gatēṣu ।</l>
  <l>śabdārthasaṁpada udāratarāḥ sphuranti vighnacchidē'stu bhagavān sa gaṇādhināthaḥ ॥ 2 ॥</l>
</lg></b>
<b><lg>
  <l>ātmasthitaṁ guṇaviśēṣamahaṅkr̥tasya śr̥ṅgāramāhuriha jīvitamātmayōnēḥ ।</l>
  <l>tasyātmarakti / śaktirasanīyatayā rasatvaṁ yuktasya yēna rasikō'yamiti pravādaḥ ॥ 3 ॥</l>
</lg></b>
<b><lg>
  <l>sattvātmanāmamaladharma/janmaviśēṣajanmā janmāntarānubhavanirmitavāsanōtthaḥ ।</l>
  <l>sarvātmasaṁpadudayātiśayaikahēturjjāgartti kō'pi hr̥di mānamayō/vatō vikāraḥ ॥ 4 ॥</l>
</lg></b>
<!-- NOTES pg=001!-->
1.
2.<note place="app">ucyatē cābhinavēna 'yēṣāṁ kāvyānuśīlanābhyāsavaśād viśadībhūtē manōmukurē
varṇanīyatanmayībhavanayōgyatā tē hr̥dayasaṁvādabhājaḥ sahr̥dayā' iti dhvanyālōkalōcanē ।</note>
3.<note place="app">uktaṁ ratnēś‍varēṇa rūḍhāhaṅkārataurjityamityasya vyākhyānē sa.ka.(1.109) tātkālikanimittōpanipātē
vāsanāvikāsāt tamōnirbhēdasthānēṣu suptaprabuddha iva sthāyibhirasaṁsr̥jyamānaḥ prathama—prādurbhūtō'bhimānō'haṅkāraḥ ॥
rak‍tirityēva yuk‍taḥ pāṭhaḥ śr̥ṅgārādēḥ ratyādivāsanāvataiva sacētasā anubhūtēḥ ।</note>
4.<note place="app">yathā cōcyatē sarasvatīkaṇṭhābharaṇālaṅkārē— 
<lg>
  <l>viśiṣṭādr̥ṣṭajanmāyaṁ janmināmantarātmasu ।</l>
  <l>ātmasaṁpadguṇōdbhūtērēkō hētuḥ prakāśatē ॥ iti (5.2)</l>
</lg></note>

<pb n="002"/>
<b><lg>
  <l>tātparyamēva vacasi dhvanirēva kāvyē saubhāgyamēva guṇasaṁpadi vallabhasya ।</l>
  <l>lāvaṇyamēva vapuṣi svadatē'ṅganāyāḥ śr̥ṅgāra ēva hr̥di mānavatō janasya ॥ 5 ॥</l>
</lg></b>
<b><lg>
  <l>śr̥ṅgāra-vīra-karuṇādbhuta-raudra-hāsya-bībhatsa-vatsala-bhayānaka-śānta-nāmnaḥ ।</l>
  <l>āmnāsiṣurdaśa rasān sudhiyō vayaṁ tu śr̥ṅgāramēva rasanād rasamāmanāmaḥ ॥ 6 ॥</l>
</lg></b>
<b><lg>
  <l>vīrādbhutādiṣu ca yēha rasaprasiddhiḥ siddhā kutō'pi vaṭayakṣavadāvibhāti ।</l>
  <l>lōkē gatānugatitvavaśādupētāmētāṁ nivarttayitumēṣa pariśramō naḥ ॥ 7 ॥</l>
</lg></b>
<b><lg>
  <l>aprātikūlikatayā manasō mudādēryaḥ saṁvidō'nubhavahēturihābhimānaḥ ।</l>
  <l>jñēyō rasaḥ sa rasanīyatayā''tmaśa/raktē ratyādibhūmani punarvitathā rasōktiḥ ॥ 8 ॥</l>
</lg></b>
<b><lg>
  <l>ratyādayō'rdhaśatamēkavivarjitā hi bhāvāḥ pr̥thagvidhavibhāvabhuvō bhavanti ।</l>
  <l>śr̥ṅgāratattvamabhitaḥ parivārayantaḥ suptārcciṣaṁ dyuticayā iva vardhayanti ॥ 9 ॥</l>
</lg></b>
<b><lg>
  <l>ā bhāvanōdayamananyadhiyā janēna yō bhāvyatē manasi bhāvanayā sa bhāvaḥ ।</l>
  <l>yō bhāvanāpathamatītya vivarttamānaḥ sāhaṅkr̥tē hr̥di paraṁ svadatē rasō'sau ॥ 10 ॥</l>
</lg></b>
<b><lg>
  <l>ratyādayō yadi rasāḥ syuratiprakarṣē harṣādibhiḥ kimaparāddhamatad‌vibhinnaiḥ ।</l>
  <l>asthāyinasta iti cēd bhayahāsaśōkakrōdhādayō vada/bata kiyacciramullasanti ॥ 11 ॥</l>
</lg></b>
<b><lg>
  <l>sthāyitvamatra viṣayātiśayānmataṁ cēccintādayaḥ kuta uta prakr̥tērvaśēna ।</l>
  <l>tulyaiva sātmani bhavēdatha vāsanāyāḥ sandīpanāt, tadubhayatra samānamēva ॥ 12 ॥</l>
</lg></b>
<p>ataḥ siddhamētad 1. ratyādayaḥ śr̥ṅgāraprabhavā ēkōnapañcāśad bhāvāḥ,
2. vīrādayō mithyārasapravādāḥ,
3. śr̥ṅgāra ēvaikaścaturvargaikakāraṇaṁ rasa iti । sa cānubhavaikagamyatvād
asarvaviṣayatvācca duravasēyaḥ, samyagabhinayēṣu vā vidagdhaśailūṣaiḥ pradarśyamānaḥ sāmājikairava
—dhāryyatē, prabandhēṣu vā mahākavibhiryāvadākhyāyamānō viduṣāṁ manīṣāviṣayamavatarati । tatra
<!-- NOTES pg=002!-->
5. vacasīti vārttālāpō vivakṣitaḥ । yathātathētivacanayōjanēna nēyō'tra vākyārthaḥ yathā vivakṣāviṣayībhūtō'rthō
vacasi tātparyamiti paribhāṣyatē, kāvyē dhvaniriti, vallabhaguṇasaṁpadi saubhāgyamiti, uttamāvayavavinyāsata
ēvāṅganāpadavācyāyāṁ lāvaṇyamiti tathaiva mānini janē śr̥ṅgāra iti ।
10. sāhaṅkr̥tāviti rā., sāhaṅkr̥tinīti tadā yuktaṁ vacaḥ ।

<pb n="003"/>
na tathā padārthāḥ pratyakṣēṇa pratīyamānāḥ svadantē, yathā vāggmināṁ vacōbhirāvēdyamānāḥ ।</p>
<p>tadāha—</p>
<b><lg>
  <l>atthaṇivēsā ṇa hu taha cittaviāsaṁ kuṇaṁti saccaviā1 ।</l>
  <l>jaha uṇa tē ummillaṁtā sukaivaōhiṁ susīsaṁtā2॥ 13॥</l></lg></b> iti ।
<lg>
  <l>(arthanivēśā na hi tathā cittavikāsaṁ kurvanti saṁdr̥ṣṭāḥ ।</l>
  <l>yathā punasta unmilantaḥ sukavi—vacōbhiḥ sukathyamānāḥ॥)</l></lg>
<p>atō'bhinētr̥bhyaḥ kavīnēva bahumanyāmahē, abhinayēbhyaśca kāvyamēvēti ।</p>
<p>(<b>kāvyalakṣaṇam</b>)</p>
<p>tat (kāvyaṁ) punaḥ śabdārthayōḥ sāhityamāmananti । tad yathā 'śabdārthau sahitau
kāvyami'ti (bhāmahā. 1.16) ।</p>
<p><b>kaḥ punaḥ śabdaḥ?</b></p>
<p>yēnōccāritēnārthaḥ pratīyatē (mabhā. paspaśā.)</p>
<p>sa (śabdaḥ) dvādaśadhā* <b>1. prakr̥tiḥ, 2. pratyayaḥ, 3. upaskāraḥ, 4. upapadam,
5. prātipadikam, 6. vibhak‍tiḥ, 7. upasarjanam, 8. samāsaḥ,
9. padam, 10. vākyam, 11. prakaraṇam, 12 prabandha</b> iti।</p>
<p><b>kō'rthaḥ</b> (kaḥ punararthaḥ)?</p>
<p>yaḥ śabdēna pratyāyyatē ।</p>
<p>sa ca (arthaḥ) dvādaśadhā <b>1. kriyā, 2. kālaḥ, 3. kārakam, 4. puruṣaḥ, 5. upādhiḥ,
6. pradhānam, 7. upaskārārthaḥ, 8. prātipadikārthaḥ, 9. vibhaktyarthaḥ,
10. vr̥ttyarthaḥ, 11. padārthaḥ, 12. vākyārtha</b> iti ।</p>
<p><b>kiṁ sāhityam?</b></p>
<p>yaḥ śabdārthayōḥ sambandhaḥ ।</p>
<p>sa ca(sambandhaḥ) dvādaśadhā <b>1. abhidhā, 2. vivakṣā, 3. tātparyam, 4. pravibhāgaḥ,
5. vyapēkṣā, 6. sāmarthyam, 7. anvayaḥ, 8. ēkārthībhāvaḥ,
9. dōṣahānam, 10. guṇōpādānam, 11. alaṅkārayōgaḥ,
12. rasāviyōga</b> iti ।</p>
<!-- NOTES pg=003!-->
1. prākr̥taṁ padamētat tad‌bhavatvēna nēyaṁ 'satyāpitā' ityasya mūlasya, susīsaṁtā iti ca kasyacidaparasyā'prasiddhasya
saṁskr̥tapadasya, ādiguruṇā bharatamuninā prākr̥tasya saṁskr̥tavikr̥titvēna gr̥hītacaratvāt । nāṭyaśāstrē 17.02
2. vāmanāḥ punaḥ sandarbhēṣu daśarūpakaṁ śrēya' iti vadanti ।
*1–4 śabdabhēdāḥ prathamaprakāśē, 5–6 dvitīyaprakāśē, 9–12 tr̥tīyaprakāśē nirūpitāḥ ।

<pb n="004"/>
<p>tatra yadyapi 'na kēvalā prakr̥tiḥ prayōk‍tavyā, na ca kēvalaḥ pratyayaḥ' (mabhā. 1.2.64)
tathāpi dharmaniyamāya śāstrakriyāvyavahārē prakr̥tipratyayavibhāgakalpanā । (tatra)</p>
<p>(<b>1. prakr̥tiḥ</b>)</p>
<p><b>śabdārthabhāvanāyāṁ pratyayāt prathamamupādānakāraṇamiva yōpādīyatē tāṁ prakr̥tiriti1</b>
vyapadiśanti ।</p>
<p>sā (prakr̥tiḥ) tridhā— (<b>ka</b>) <b>dhāturūpā</b>, (<b>kha</b>) <b>pratyayarūpā</b>, (<b>ga</b>) <b>prātipadikarūpā</b> ca ।</p>
<p>(<b>ka. dhāturūpā prakr̥tiḥ</b>)</p>
<p>dhātavaḥ ṣōḍhā <b>1. paripaṭhitā, 2. aparipaṭhitāḥ, 3. paripaṭhitā'paripaṭhitāḥ,
4. pratyayadhātavaḥ, 5. nāmadhātavaḥ, 6. pratyayanāmadhātava</b>ś‍cēti । tēṣu—</p>
<p><b>1. paripaṭhitā</b> bhūvādayaḥ । yathā—</p>
<b><lg>
  <l>bhūyāt tēṣāṁ kulē janma jā/?/ntāṁ tēṣu sampadaḥ ।</l>
  <l>yēṣāṁ svamiti manvānāḥ svīkurvanti svamarthinaḥ ॥ 14 ॥</l>
</lg></b>
<b><lg>
  <l>kaviḥ sr̥jati kāvyāni hr̥dyādadhati sajjanāḥ ।</l>
  <l>sūtē muktāḥ payōrāśirvahanti taruṇīstanāḥ ॥ 15 ॥</l>
</lg></b>
<b><lg>
  <l>na ruṇatsīndriyagrāmaṁ na śr̥ṇōṣi gurōrvacaḥ ।</l>
  <l>nō varṇayasi mitrāṇi kathaṁ gr̥haṇāsyariśriyaḥ ॥ 16 ॥</l>
</lg></b>
<p>2. <b>aparipaṭhitā</b> āndōlayatyādayaḥ । yathā—</p>
<b><lg>
  <l>nīpānāndōlayannēṣa prēṅkhōlayati mē manaḥ ।</l>
  <l>pavanō bījayannāśā mānāśāmucculumpati ॥ 17 ॥2</l>
</lg></b>
<b><lg>
  <l>taḍitkhacayatīvāśā nasantē3 śarmma varhiṇaḥ ।</l>
  <l>pānthastrīś‍vāsavēgauṣṇyaṁ vidhamantyadbavāyavaḥ ॥ 18 ॥</l>
</lg></b>
<b><lg>
  <l>milantyāśāsu jīmūtā viklavantē divi grahāḥ ।</l>
  <l>tāpaṁ kṣapayati prāvr̥ṭ kṣīyantē kāmivigrahāḥ ॥ 19 ॥</l>
</lg></b>
<!-- NOTES pg=004!-->
1. tathā ca kāśikā 'prakr̥tirupādānakāraṇam' (sū॰ 5.1.12) । atratyā kāśikā'vaśyamēva draṣṭavyā ।
2. ucculumpati vilōpayati ।	3. nasatirāpnōtikarmā (niruktē 7.17) । jasantē yānti ।

<pb n="005"/>
<p><b>3</b>. yē sūtrēṣvēva paṭhyantē, na bhūvādiṣu, tē <b>paripaṭhitā'paripāṭhitāḥ</b>, 'sku'
ityādayaḥ । yathā—</p>
<b><lg>
  <l>anuskunuhi mā mantūn, vasantō māna—ghasmaraḥ ।</l>
  <l>dūti! drutamr̥tīyasya jijāvayiṣati smaraḥ ॥ 20 ॥1</l>
</lg></b>
<b><lg>
  <l>musalakṣēpahuṅkārastōbhaiḥ kalama—kaṇḍini! ।</l>
  <l>kucaviṣkambhamuttabhnan nistubhnātīva tē smaraḥ ॥ 21 ॥2</l>
</lg></b>
<b><lg>
  <l>patayālūni cēṣṭāsu manāṁsi gr̥hayālavaḥ ।</l>
  <l>yūnāmēkēna rūpēṇa yōṣitō dāhyasātayaḥ ॥ 22 ॥3</l>
</lg></b>
<p>4. sanādyantāḥ <b>pratyayadhātavaḥ</b> । yathā—</p>
<b><lg>
  <l>mīmāṁsasē na śāstrārthān kr̥tārthayasi nārthinaḥ ।</l>
  <l>gōpāyasi na santrastān kimuddhatamaṭāṭyasē ॥ 23 ॥</l>
</lg></b>
<b><lg>
  <l>sūryīyati sudhāraśmiṁ narakīyati nandanē ।</l>
  <l>akāmaṁ kāmayānā tvāṁ sā jīvantī mr̥tāyatē ॥ 24 ॥</l>
</lg></b>
<b><lg>
  <l>kapōlau lōhitāyētē bāṣpāyētē vilōcanē ।</l>
  <l>priyapraṇāmakāmyantī kr̥śāṅgi! kalahāyasē ॥ 25 ॥</l>
</lg></b>
<p>5. kaṇvādayō <b>nāmadhātavaḥ</b> । yathā—</p>
<b><lg>
  <l>kaṇḍūyati na yō marma narmaṇā yō hr̥ṇīyatē ।</l>
  <l>na kuṣyati ruṣaṁ yaḥ sa rājā rājyaṁ bhiṣajyati ॥ 26 ॥4</l>
</lg></b>
<!-- NOTES pg=005!-->
1. mantūnaparādhān mā'nuskunuhi mōdāhara । skuñ ud‌dharaṇē । r̥tī ghr̥ṇāgatyōḥ । ghr̥ṇā dayā । r̥tīyasva dayasva ।
jijāva/payiṣati । ju vēgitāyāṁ gatāvityasyēti rāghavaḥ । japatēstu grahē jijāpayiṣati sāhasakaulīnaś‍vabhrē
pātayitumicchatītyarthaḥ ।
2. kaṇḍanaṁ pratītacaraṁ gāhāsu, na tu khaṇḍanam । viṣkambhaḥ stūpaḥ । uttambhaḥ ullāsaḥ । nistubhnāti gāyati ।
3. sātiḥ sukham । dāhyēbhyaḥ sātiḥ sukham । yōṣitsu sātipadārthā''rōpaḥ ।
4. kaṇḍūyati spr̥śati । hr̥ṇīyatē lajjatē । kuṣ prakāśē daivādikaḥ, kuṣyati prakāśayati । bhiṣajyati
cikitsatē । bhiṣaj cikitsāyām । rāghavō'tra taimirikāyatē ।

<pb n="006"/>
<b><lg>
  <l>valgūyati na yō'sādhumasūyati na sādhavē ।</l>
  <l>mantūyati na mānyāya mahatsu na mahīyatē ॥ 27 ॥1</l>
</lg></b>
<b><lg>
  <l>kamiṣudhyantu yajvānaḥ kaṁ magadhyantu māgadhāḥ ।</l>
  <l>kamarthinaḥ kuṣubhyantu rāmē'raṇyaṁ bhuraṇyati ॥ 28 ॥2</l>
</lg></b>
<lg>
  <l>dhātuprakaraṇād dhātuḥ kasya cāsañjanādapi ।</l>
  <l>āha cāyamimaṁ dīrghaṁ manyē dhāturvibhāṣitaḥ ॥</l>
</lg>
(mabhā. 3.1.27 bhāṣyam)
<p>(<b>6. pratyayanāmadhātavaḥ</b>)</p>
<p>yēbhyaḥ paripaṭhitadhātubhyō nāmatvasiddhayē, nāmabhyō vā dhātutvasiddhayē kvibādipratyayā
lupyantē tē pratyayē nāmani ca dhātava i(ś‍cē)ti pratyayanāmadhātavaḥ । yathā hōḍa—galbha—
klībaprabhr̥tayaḥ । yathā—</p>
<b><lg>
  <l>girō gaurbrahmakāmāśīḥ śriyaḥ pratibhuvau bhruvau ।</l>
  <l>śatruśīrmitrapūrbāhuryudhi tē bandhutā sajūḥ ॥ 29 ॥</l>
</lg></b>
<p>brahma brāhmaṇāḥ, tēṣāṁ kāmānāśāstē iti brahmakāmāśīḥ kāmagavī । śatrūm̐n śāstīti
śatruśīḥ, mitrāṇi pr̥ṇātīti mitrapūḥ । sajūḥ sahajōṣaṇaḥ ।</p>
<b><lg>
  <l>hōḍasē nābhijātēṣu klībasē nābhimāniṣu ।</l>
  <l>vidagdhasi na mugdhēṣu nā'pragalbhēṣu galbhasē ॥ 30 ॥</l>
</lg></b>
<p>hōḍr̥ anādarē, klīb adhārṣṭyē, galbha dhārṣṭyē ।</p>
<b><lg>
  <l>savitā vidhavati, vidhurapi savitarati, tathā dinanti yāminyaḥ ।</l>
  <l>yāminayanti dinānyapi sukhaduḥkhavaśīkr̥tē manasi3 ॥ 31 ॥</l>
</lg></b>
<!-- NOTES pg=006!-->
1. valgu manōjñam । valgūyati priyaṁmanutē । mantuḥ krut । mantūyati krudhyati । mahīyatē maha pūjāyāmityasya ।
mahatsu na mahīyatē pūjyammanyatāṁ vr̥ṇutē ।
2. iṣudha astradhāraṇē, yajvānaḥ kaṁ vīram, iṣudhyantu iṣudhimantaṁ kuryuḥ, magadhyantu parivēṣṭayantu, magadha
parivēṣṭana ityasya । kuṣubha parōpamarddēnōpatiṣṭhantām । bhuraṇyati bhuraṇa gatau । bhuraṇyati vrajati ।
kaṇvādirnāmadhātuś‍ca bhavati ।
3. sādhāraṇadharmasya bhinnatvānnōtrōpamēyōpamā, tr̥tīyasadr̥śavyavacchēdā'ghaṭanāt ।

<pb n="007"/>
<p>ēvaṁ</p>
<p>1. 'kaṁsavadhamācaṣṭē kaṁsaṁ ghātayati',</p>
<p>2. 'ārātri vivāsamācaṣṭē rātriṁ vivāsayati',</p>
<p>3. 'puṣyacandrayōgaṁ jānāti puṣyēṇa candraṁ yōjayati',</p>
<p>4. ujjayinītaḥ prasthitō māhiṣmatyāṁ sūryōd‌gamaṁ prāpnōti māhiṣmatyāṁ
sūryamud‌gamayatī'—ti ।</p>
<p>'ākhyānāt kr̥tastadācaṣṭa iti ṇic' kr̥lluk prakr̥tipratyāpattiḥ prakr̥tivacca kārakam',
'āṅlōpaś‍ca kālātyantasaṁyōgē maryādāyām', nakṣatrayōgē jñi', 'citrīkaraṇē prāpī'—ti
smaryyatē ।</p>
<b><lg>
  <l>prakr̥tiḥ ṣaṭprakāraiṣā dhāturūpā nirūpitā ।</l>
  <l>atha pratyayarūpāpi ṣaṭprakāraiva kathyatē ॥ 32 ॥</l>
</lg></b>
<p>(<b>kha. pratyayarūpā prakr̥tiḥ</b>)</p>
<p>pratyayā hi 1sup—2tiṅ—3kr̥t—taddhita4—dhātupratyaya5—strīpratyaya6—bhēdāt ṣaṭ prakārāḥ ।
tadantā prakr̥tirapi pratyayarūpā ṣaṭprakāraiva bhavati । sā (dra. aṣṭādhyāyyāḥ 3–6 adhyāyāḥ)</p>
<p><b>1. suppratyayāntā</b> yathā—
ahaṁyuḥ, śubhaṁyuḥ, sāyantanam, cirantanam, tvayakā, mayakā, āmuṣyāyaṇaḥ
apsavyaḥ (6.3.18), prāh‍ṇētarām, pragētarām, pūrvāh‍ṇētanam, samāṁsamīnā iti ।</p>
<p><b>2. tiṅpratyayāntā</b> yathā—
pacatitarām, gacchatitamām, spr̥śatirūpam, jalpatikalpam, jighratidēśyam, paśyatidēśīyam,
āstikaḥ, nāstikaḥ, pacataki, bhindhaki, pacatabhr̥jjata, khādatamōdata iti ।</p>
<p><b>3. kr̥tpratyayāntā</b> yathā—
kr̥ttrimam, hr̥trimam pākimam, sēkimam, sāṁkūṭinam sāṁrāviṇam, vyāvakrōśī,
vyāvahāsī, śyainampātā, tailampātā, jitvarī, āḍhyaṅkaraṇī iti ।</p>
<p><b>4. taddhitapratyayāntā</b> yathā—
gārgyāyaṇaḥ, dākṣāyaṇaḥ, vārṣyāyaṇiḥ, vārṣyāyaṇīyaḥ, phāṇṭāhr̥taḥ, phāṇṭāhr̥tāyaniḥ,
ābhijityaḥ, kauñjāyanyaḥ, kutastyaḥ, tatratyaḥ, pacatitarām, pacatitamām iti ।</p>
<p><b>5. dhātusaṁjñāpratyayāntā</b> yathā—
cikīrṣā, kaṇḍūyā, putrīyā, kāraṇā, miśraṇā, mr̥gayā, aṭāṭyā, sāsahiḥ, yāyāvaraḥ,
yāyajūkaḥ, cikīrṣuḥ, caṅkramaṇa iti ।</p>

<pb n="008"/>
<p><b>6. strīpratyayāntā</b> yathā—
gāṅgēyaḥ, saudāmēyaḥ, kārīṣagandhēyaḥ, draupadēyaḥ, gaurēyaḥ, śārṅgaravēyaḥ, krādravēyaḥ,
kāmaṇḍalēyaḥ, yauvatēyaḥ, saurabhēyaḥ, bahustrīkaḥ, suvadhūka iti ।</p>
<p>atha kathaṁ yauvatēya iti pratyayaprakr̥tāvudāhr̥tam, yāvatā 'yūnasti' (4.1.77) iti
ētasya taddhitasaṁjñayā prātipadikatvamēva ।</p>
<p>satyamētat । strīsāmānyaparyāyō yuvatiśabdaḥ prakr̥tyantaramasti । yathāha 'dharmārthāṅga—
vidyākālānanuparōdhayan kāmasūtraṁ tadaṅgavidyāś‍ca puruṣō'dhīyīta, prāg yauvanād yuvatiḥ'
iti । tasya ।</p>
<p>'yūnastiḥ' ityētasyaiva vā, 'ērak‍tina' iti vibhāṣitaṅīṣō ḍhagutpattiḥ । yathā—
āditēyaḥ, saurabhēya iti ।</p>
<p>atha kādravēyaḥ kāmaṇḍalēya iti katham? ṅyāpōraprātipadikatvē'pi hi
'ṅ‌yāpprātipadikād' (4.1.1) iti viśēṣavidhānāt । yūnastirityētasya tu taddhitatvāt
astu subutpattiḥ, ūṅastu pratyayatvēna sā na siddhyati, samarthācca taddhitēna bhavitavyam ।
antādivad‌bhāvād bhaviṣyati, tathāhi 'brahmabandhūri'—tyādau 'akaḥsavarṇē dīrghaḥ'
(6.1.101) iti dvayōrēkatvaṁ bhavati ।</p>
<p>yadyēvaṁ 'strībhyō ḍhag' (4.1.120) iti ḍhak (ṅ) na sidhyati, sō'pyādyantavad‌bhāvād
bhaviṣyatī'ti । 'sā'sya dēvatā' (4.2.24) iti jñāpakād ūṅutpattēḥ prāgēva vā
subutpattiriti ।</p>
<b><lg>
  <l>uktā ṣōḍhaivamēṣā'pi prakr̥tiḥ pratyayātmikā ।</l>
  <l>athātaḥ prātipadikarūpā ṣōḍhaiva kathyatē ॥ 33 ॥</l>
</lg></b>
<p>(<b>ga. prātipadikarūpā prakr̥tiḥ</b>)</p>
<p>tatra— <b>1nāmā'2vyayā'nukaraṇa3—kr̥t4—taddhita5—samāsāḥ6</b> prātipadikāni । tadāha—</p>
<p>1. 'arthavadadhāturapratyayaḥ prātipadikam' (1.2.45),</p>
<p>2. 'kr̥ttaddhitasamāsāś‍ca' (1.2.46),</p>
<p>3. nipātasya cānarthakasya prātipadikasaṁjñā vak‍tavyā । (1.2.46 mabhā. vārttikam)</p>

<pb n="009"/>
<p>tatrārthavad‌grahaṇēna nāmāvyayānukaraṇāni gr̥hyantē । kr̥ttaddhitasamāsāstu kaṇṭhōktyā । iti ।
nanvētē'pyarthavanta ēva ।</p>
<p>satyamētat । kintu kr̥ttaddhitāś‍ca pratyayāḥ, tēṣāmaprātipadikagrahaṇāt prātipadikasaṁjñā
na prāpnōtīti kr̥ttaddhitagrahaṇēna tadupasaṁgr̥h‍ṇāti ।</p>
<p>samāsagrahaṇēna tvarthavatsamudāyasya samāsasyaiva prātipadikasaṁjñēti jñāpayan
tathāvidhasya vākyasyaitāṁ nivarttayati । tatra—</p>
<p>(<b>1. nāmaprātipadikam</b>)</p>
<p>anapēkṣitaśabdavyutpattīni sattvabhūtārthābhidhāyīni ca nāmāni ।</p>
<p>tāni dvidhā— <b>1. āviṣṭaliṅgāni 2. anāviṣṭaliṅgāni</b> cēti । tēṣu —</p>
<p><b>1. jātidravyaparimāṇābhidhāyīnyāviṣṭaliṅgāni</b> । tatra —</p>
<p><b>jāti</b>rdvidhā 1. ākr̥tivyaṅgyā 2. upadēśavyaṅgyā ca ।</p>
<p>tayōrādyā yathā— gauḥ, mr̥gaḥ, pakṣī, sarpaḥ, siṁhaḥ, vr̥kṣaḥ, kumārī, kuṇḍam, strī,
pumān, napuṁsakam iti ।</p>
<p>dvitīyā yathā— brāhmaṇaḥ, gārgyaḥ, kaṭhaḥ, kṣatriyaḥ, vaiśyaḥ, śūdraḥ, mūrddhābhiṣikta
ambaṣṭhaḥ, pāraśavaḥ, sūtaḥ, vaidēhakaḥ, caṇḍāla iti ।</p>
<p><b>dravyaṁ</b> dvidhā 1. sāpēkṣam 2. anapēkṣaṁ ca ।</p>
<p>tayōrādyaṁ guruḥ, pitā, putraḥ, bhrātā, jāmātā, mitram, mātā, svasā, duhitā, yātā,
nanāndā, bhāryā iti ।</p>
<p>dvitīyaṁ yathā— caitraḥ, maitraḥ, indraḥ, upēndraḥ, candraḥ, sūryaḥ, kālaḥ, ākāśaḥ,
prācī, pratīcī, śacī, lakṣmīriti ।</p>
<p><b>parimāṇaṁ</b> dvidhā 1. niyatam 2. aniyatañca ।</p>
<p>tayōrādyaṁ yathā— drōṇaḥ, khārī, palam, bhāraḥ, krōśaḥ, yōjanam, nivarttanam, nalvaḥ
(talpaḥ), paṇaḥ, purāṇaḥ, gaṇaḥ, akṣauhiṇī—ti ।</p>
<p>dvitīyaṁ yathā— saṁghaḥ, pūgaḥ, sārthaḥ, samājaḥ, vargaḥ, śrēṇiḥ, kuṭumbam, pariṣat,
paṅktiḥ, yūtham, vanam, sēnā iti ।</p>
<p><b>2. guṇasaṁkhyāvacanasarvanāmānyanāviṣṭaliṅgāni</b> । tēṣu
<b>guṇō</b> dvidhā 1. anurañjakaḥ 2. ananurañjakaśca ।</p>
<p>tatrā'nurañjakayōgāt tadanuraktāni yathā ś‍vētā, svādu, śīghraṁ, mandaṁ, dīrghaṁ, hrasvam,

<pb n="010"/>
r̥ju, vakram, mr̥du, kaṭhinaṁ, yuvā, vr̥ddha iti ।</p>
<p>ananurañjakayōgāt tad‌viparītāni yathā— dakṣaḥ, jihma—jaḍa—prājña—khala—
sādhu—snigdha—krūra—śūra—bhīru—laghu—guru—riti ।</p>
<p><b>saṁkhyā</b> dvidhā 1. liṅgavatī 2. aliṅgā cēti । tayōḥ —</p>
<p>ādyā liṅgavatī yathā— ēkaḥ, ēkā, ēkam, dvau, dvē, ubhau, ubhē, trayaḥ, tistraḥ,
trīṇi, catvāraḥ, catastraḥ, catvārīti ।</p>
<p>dvitīyā (aliṅgavatī) yathā— pañca prātipadikārthāḥ (mabhā. 5.3.74), pañca vr̥ttayaḥ,
pañca padajātāni, ṣaḍ viṣayāḥ, ṣaḍ buddhayaḥ, ṣaḍindriyāṇi, aṣṭau vasavaḥ, aṣṭau
mūrttayaḥ, aṣṭau varṇasthānāni, daśa diśaḥ, ṣōḍaśa padārthāḥ, aṣṭādaśa purāṇāni' iti ।</p>
<p><b>sarvanāmāni</b> dvidhā 1. sarvādīni 2. asarvādīni ca । tēṣu—</p>
<p>ādyāni yathā — 'sarva, viś‍va, anya, itara, katama, yaḥ, saḥ, ēṣaḥ, ayaṁ, tvam
aham' iti ।</p>
<p>dvitīyāni yathā— 'prathama—carama—alpa—katipaya—pūrva—para—apara—dakṣiṇa—uttara—
sva—antara—sakala—kr̥tsnam' iti ।</p>
<p>(<b>2. avyayaprātipadikam</b>)</p>
<p><b>prāyēṇā'liṅgasaṁkhyāśaktīnyavyayāni</b> । tāni ṣōḍhā—</p>
<p><b>'1avyaya—2nipāta— 3gatyupasarga4 —karmapravacanīya5—vibhaktipratirūpa6bhēdāt</b> ।
tēṣu prāyēṇa śaktisaṁkhyā'yōgāt svarādī<b>nyavyayāni</b> । yadāha (mabhā. 1.1.38)</p>
<b><lg>
  <l>sadr̥śaṁ triṣu liṅgēṣu sarvāsu ca vibhaktiṣu ।</l>
  <l>vacanēṣu ca sarvēṣu yanna vyēti tadavyayam ॥ 34 ॥ iti</l>
</lg></b>
<p>(<b>1. avyayaprātipadikēṣu avyayāni</b>)</p>
<p>tāni (<b>avyayāni</b>) dvidhā 1. sattvagandhīni 2. asattvagandhīni ca । tēṣu—
<b>sattvagandhīni</b> ṣōḍhā 1. <b>dravyarūpāṇi, 2. guṇarūpāṇi, 3, kriyārūpāṇi, 4. jātirūpāṇi,
5. saṁjñārūpāṇi, 6. sambandhirūpāṇīti</b> ।</p>
<p><b>asattvagandhīnyapi</b> ṣōḍhaiva</p>
<p><b>1. kriyāpēkṣīṇi, 2. kriyādravyāpēkṣīṇi, 3. kriyāviśēṣaṇāni,</b>
<b>4. kriyādravyaviśēṣaṇāni, 5. kriyāviśiṣṭarūpāṇi,</b>
<b>6. kriyādravyaviśiṣṭarūpāṇi</b> cēti । tatra—</p>

<pb n="011"/>
<p><b>sattvagandhibhēdēṣu</b></p>
<p>1. dravyarūpāṇi yathā— svaḥ, divaṁ, bhuvaḥ, vihāyasā, rōdasī, āpaḥ,
bhūḥ, r̥caḥ, śam, mahaḥ, tapaḥ, hāhā, hūhū, iti ।</p>
<p>2. guṇarūpāṇi yathā— śaś‍vat, āpat, nr̥pat, kūpata, kuvit, sāmi,
sāci, drāk, strāk, jyōk, manāk, īṣad iti ।</p>
<p>3. kriyārūpāṇi yathā—namaḥ, svasti, svāhā, svadhā, vaṣaṭ, vauṣaṭ, śrauṣaṭ,
hanta, accha, avaḥ, parivaḥ ēva iti ।</p>
<p>4. jātirūpāṇi yathā— kam, śaṁyōḥ mayaḥ, sāyam, prātaḥ, astam, nak‍tam,
divā, dōṣā, hyaḥ, ś‍vaḥ' iti ।</p>
<p>5. saṁjñārūpāṇi yathā— k‍ivam, saḥ, sōm, svāhā, hrām, hrīm, brūm, diṅ,
hnēṅ, r̥ṅ, duṅ iti ।</p>
<p>6. saṁbandhirūpāṇi yathā— antaḥ, antarā, ūrdhvam, bahiḥ, pārē, madhyē, samayā,
nikaṣā, ārāt, viṣvak, puraḥ, paś‍cāt iti ।</p>
<p><b>asattvagandhibhēdēṣu</b></p>
<p>1. kriyāpēkṣīṇi yathā— dvandvam, yathāyatham, mithaḥ, anyōnyam,
parasparam, itarētarām, parōparām, uttarādharam,
adharōttaramiti ।</p>
<p>2. kriyādravyāpēkṣīṇi yathā— sākam, sārdham, saha, samam, amā, vinā,
r̥tē, pr̥thak, nānā, apr̥thagiti ।</p>
<p>3. kriyāviśēṣaṇāni yathā— abhīkṣṇam, muhuḥ, punaḥ, bhūyaḥ, yugapat, ajastram,
aniśam, śanaiḥ, upāṁśu, maṅkṣu, jhaṭiti,
prāya iti ।</p>
<p>4. kriyādravyaviśēṣaṇāni yathā— alam, balavat, suṣṭhu, mr̥ṣā, vr̥thā, mithyā,
mudhā, ad‌dhā, r̥dhak, uccaiḥ, nīcairiti ।</p>
<p>5. kriyāviśiṣṭarūpāṇi yathā— śaś‍vat, sapadi, saṁprati, purā, asaṁprati,
sanātanam, sāmpratam, jātu, bāḍham, phāṇṭam,
svayam, kāmam iti ।</p>
<p>6. kriyādravyaviśiṣṭarūpāṇi yathā— āviḥ, prāduḥ, tiras, sākṣāt, alam, prādhvam,
sat, asat, dhik, hiruk, tūṣṇīm, jōṣam iti ।</p>

<pb n="012"/>
<p>(<b>2. avyayaprātipadikēṣu nipātāḥ</b>)</p>
<p>jātyādipravr̥ttinimittānupagrāhitvēna asattvabhūtārthābhidhāyinō'liṅgasaṁkhyāśaktaya
uccāvacēṣvarthēṣu nipatantītyavyayaviśēṣā ēva cādayō nipātāḥ । yadāha—'cādayō'sattvē'
(1.4.57) iti ।</p>
<p>tē (nipātāḥ) khalu 1. <b>vidhyaryāḥ, 2. arthavādārthāḥ, 3. anuvādārthāḥ,
4. niṣēdhārthā. 5. vidhiniṣēdhārthāḥ, 6. avidhiniṣēdhārthā</b>ś‍cēti
ṣōḍhā saṁbhavanti । tēṣu—</p>
<p>1. (vidhiḥ) 1. maṅgalam, 2. adhikāraḥ, 3. saṁbhramaḥ, 4. niyōgaḥ, 5. samuccayaḥ,
6. vikalpa iti vidhiḥ ।</p>
<p>2. (arthavādaḥ) 1. kutsā, 2. praśaṁsā, 3. viṣādaḥ, 4. harṣaḥ, 5. īrṣyā,
6. vismaya, ityarthavādaḥ ।</p>
<p>3. (anuvādaḥ) 1. smaraṇam, 2. upamā, 3. abhyupagamaḥ, 4. anupraś‍naḥ,
5. parakr̥tiḥ, 6. purākalpa ityanuvādaḥ ।</p>
<p>4. (niṣēdhaḥ) 1. pratiṣēdhaḥ, 2. nivāraṇam, 3. apākaraṇam, 4. asūyā,
5. garhaṇā, 6. vinigraha iti niṣēdhaḥ ।</p>
<p>5. (vidhiniṣēdhaḥ) 1. saṁbōdhanam, 2. anukampā, 3. vitarkaḥ, 4. praś‍naḥ,
5. pakṣāntaram, 6. hētvapadēśa iti vidhiniṣēdhaḥ ।</p>
<p>6. (avidhiniṣēdhaḥ) 1. padapūraṇam, 2. pādapūraṇam, 3. vākyapūraṇam, 4. alaṅkārapūraṇam,
5. vākyālaṅkāraḥ, 6. padasaṁskāra ityavidhiniṣēdhaḥ ।</p>
<p>tēṣu —</p>
<p>(<b>1. vidhyarthā nipātāḥ</b>)</p>
<p>(<b>1.1 maṅgalārthāḥ</b>) ōm, atha, svasti, diṣṭyā, naha, sma, śaś‍vat, kacciditi
maṅgalārthā । yathā —</p>
<p>'ōm agnimīḍē purōhitam' (r̥vē. 1.1.1),</p>
<p>'athātō brahmajijñāsā' (brasū. 1.1.1),</p>
<p>svasti nō mimītāmaś‍vinā bhagaḥ' (r̥vē. 5.51.11),</p>
<p>diṣṭyā vardhasē,</p>

<pb n="013"/>
<p>naha bhōkṣyasē bhōgan, (kāśikā 8.1.31)</p>
<p>ūrdhvaṁ muhūrttāt kaṭaṁ karōtu sma bhavān, (kāśikā 3.3.165)</p>
<p>śaś‍vadadhyēṣyāmahē,	(saka. 1.1.118)</p>
<p>kaccidadhyēṣyāmahē । (saka. 1.1.118)</p>
<p>(<b>1.2 adhikārārthāḥ</b>) atha, athō, yāvat, tāvat, anu, punaḥ, paś‍cād, bhūya
ityadhikārārthāḥ । yathā—</p>
<p>atha śabdānuśāsanam, (mabhā. 1.1.1) ।</p>
<p>athō tvamēṣyasi,</p>
<p>yāvat saṁbhavastāvad vidhiḥ,</p>
<p>muniḥ kaṇādamanvataḥ, (pābhā.)</p>
<p>punaḥ prabhātaṁ punarēva śarvarī,</p>
<p>paś‍cādāvāṁ virahaguṇitam, (mēgha. 108)</p>
<p>bhūyaś‍cāha tvamasi śayanē, (mēgha. 109)</p>
<p>(<b>1.3 saṁbhramārthakāḥ</b>) yāvat, tāvat, nanu, purā, aṅga, hi, hanta, sīm iti saṁbhramārthāḥ ।</p>
<p>yathā—'yāvat sa samayaḥ samamēva tāvat'	(kāśikā 8.1.42) ।</p>
<p>'nanu gacchāmi bhōḥ'	(kāśikā 8.1.42)</p>
<p>'adhīṣva māṇavaka! purā vidyōtatē vidyut', (kāśikā 8.1.42)</p>
<p>'aṅga paca, na hi paca', (kāśikā 8.1.34)</p>
<p>'hanta praśādhi', (kāśikā 8.1.34)</p>
<p>'pra sīmādityō'sr̥jat, prāsr̥jat sarvatra āditya' ityarthaḥ । (r̥vē.2.28.4)</p>
<p>(<b>1.4 niyōgārthakāḥ</b>) param, vai, vāva, ēva, ha, aha, tu, u iti niyōgārthāḥ । yathā—
dharmmaḥ sakhā paramahō paralōkayānē,</p>
<p>vēdō vai dharmmamūlam,</p>
<p>dvē vāva brahmaṇō rūpē,	(br̥pa. 3.2.1)</p>
<p>ātmaivēdamagra āsīt,	(br̥pa. 1.4.1) ।</p>
<p>sa hōvāca,	(kāśikā 8.1.61) ।</p>
<p>tvamaha grāmaṁ gaccha,	(kāśikā 8.1.56) ।</p>

<pb n="014"/>
<p>ākhyāsyāmi tu tē,	(kāśikā 8.1.56) ।</p>
<p>satyamu tē vadanti,	(1.5.3) ।</p>
<p>(<b>1.5 samuccayārthakāḥ</b>)</p>
<p>ca, vā, ā, api, uta, atha, athō, tathā iti samuccayārthāḥ ।</p>
<p>yathā—'ahaṁ ca tvaṁ ca vr̥trahan', (r̥vē. 8.62.11)</p>
<p>'vāyurvā tvā, manurvā tvā', (1.7.7.2)</p>
<p>'dēvēbhyaś‍ca pitr̥bhya ā', (r̥vē. 10.16.11)</p>
<p>'dantairapi nakhairapi', (taibrā. 3.6.6)</p>
<p>'daivyāḥ śamitāra uta manuṣyāḥ', (taibrā. 3.6.6)</p>
<p>'dēvānatha pitr̥̄n stuhi',</p>
<p>'athō khalvāhuḥ',</p>
<p>'hārītō'trirahaṁ tathā' iti ।</p>
<p>(<b>1.6. vikalpārthakāḥ</b>)—</p>
<p>vā, atha, athō, yadi, caṇ, cēt, nēt, mā iti vikalpārthāḥ</p>
<p>yathā—'rājyaṁ vā karttavyaṁ bhāṣyaṁ vā śrōtavyam',</p>
<p>'r̥tau vyavēyādathā'nr̥tau parvavarjam',</p>
<p>'nadīṣu snāyādathō dēvakhātē',</p>
<p>'yadi śamaḥ kiṁ tapasā',</p>
<p>'tvaṁ ca gantā kimatra mē',</p>
<p>'upādhyāyaś‍cēdāgacchēd āśaṁsē yuktō'dhīyīya', (mabhā. 3.3.133)</p>
<p>'nējjihmayantyō narakaṁ patāma', (niruktam 1.11.1)</p>
<p>mā kadācididamāpi syāt' iti । ēvamanyē'pi prayōgā'nusāratō draṣṭavyāḥ ।</p>
<p>ētē ca vidhēranyatrāpi vēditavyā iti ॥</p>
<p>(<b>2. arthavādārthā nipātāḥ</b>) arthavādē—</p>
<p>(<b>2.1 kutsārthāḥ</b>) hā, dhik, cit, nāma, kim, ha, api, jātviti kutsārthāḥ ।</p>
<p>yathā— hā kimēvaṁ pravarttasē, dhik pramādaḥ, (mavīca. 5.46, 47)</p>
<p>kulmāṣām̐ś‍cidāhara, (niruktam 1.4.12)</p>

<pb n="015"/>
<p>kō nāmāyaṁ saviturudayō yatra na svē sphuranti,</p>
<p>kimadhītē dēvadattaḥ, (kāśikā 1.4.96)</p>
<p>tvaṁ ha brāhmaṇō'si, (kāśikā 8.1.39)</p>
<p>api siñcēt palāṇḍum, (kāśikā 8.1.40)</p>
<p>tatra jātu gamiṣyasi, (kāśikā 8.1.37) iti ।</p>
<p>(<b>2.2 praśaṁsārthāḥ</b>)</p>
<p>tu, paśya, paśyata, aha, ahō, yathā, yāvat, cid iti praśaṁsārthāḥ ।</p>
<p>yathā yastu māṇavakō bhuṅktē,</p>
<p>paśya māṇavakō bhuṅktē, (kāśikā 1.4.96)</p>
<p>paśyata māṇavakō bhuṅktē, (kāśikā 8.1.39)</p>
<p>aha māṇavakō bhuṅktē, (kāśikā 8.1.40)</p>
<p>ahō dēvadattaḥ pacati śōbhanam, (kāśikā 8.1.37)</p>
<p>yathā pacati śōbhanam,</p>
<p>yāvat karōti cāru,</p>
<p>ācāryaś‍cididaṁ brūyāt iti (niruktam 1.4.12)</p>
<p>(<b>2.3 viṣādārthakāḥ</b>)</p>
<p>hī, ī, hā, hanta, bata, nāma, bhōḥ, kaṣṭamiti viṣādārthāḥ ।</p>
<p>yathā—hī mahīśō dr̥śyatē,</p>
<p>ī īdr̥śaḥ saṁsāraḥ,	(gara. 1.9 tilakaḥ)</p>
<p>hā priyē jānaki!,	(urāca. 3.9)</p>
<p>nirāśrayā hanta hatā manasvitā,	(kirātā. 1.43)</p>
<p>ahō bata mahat kaṣṭam, (mabhāra. vana. 2.64, gītā—1)</p>
<p>kva nāma gamiṣyasi,</p>
<p>bhōḥ śrāntō'si,</p>
<p>kaṣṭaṁ bhōḥ kaṣṭam,	(mavīca. 3.41, māmā. 9.20) iti ।</p>
<p>(<b>2.4 harṣārthāḥ</b>)</p>
<p>diṣṭyā, hanta, bata, baṭ, bāṭ, kat, katham, kacciditi harṣārthāḥ ।</p>
<p>yathā— diṣṭyā na mr̥tō'si sakhē!,</p>

<pb n="016"/>
<p>hanta jīvitāḥ smaḥ,</p>
<p>saivēyaṁ bata mē priyā,</p>
<p>baḍ mahān asi sūrya,	(r̥vē. 8.101.12)</p>
<p>bāṭ tābhyaḥ svāhā,	(śuya. 18.40)</p>
<p>kad rudrāya pracētasē,	(r̥vē. 1.43.1)</p>
<p>kathaṁ vatsō mē rāmabhadraḥ,</p>
<p>kaccijjīvati pārvatī iti (kāśikā 8.1.60, 61, 106)</p>
<p>(<b>2.5 īrṣyārthāḥ</b>)</p>
<p>ha, aha, pratyuta, parama, kintu 'api nāma' 'yadināmē'—tīrṣyārthāḥ ।</p>
<p>yathā— svayaṁ haudanaṁ bhuṅktē 3,</p>
<p>upādhyāyaṁ sak‍tūn pāyayati,</p>
<p>svayamaha sthēna yāti 3,</p>
<p>upādhyāyaṁ padātiṁ gamayati,</p>
<p>pratyuta māmupālabhasē,</p>
<p>dēvō bhavān paraṁ bhr̥ṅgiriṭiḥ,</p>
<p>vidvānasi kintu kitavaḥ,</p>
<p>mātaryapi mr̥tāyāṁ dīvyasi,</p>	
<p>bhavatu nāma kāmacārī tathāpyasau patirēva,</p>
<p>asi tapasvī yadi nāma mūrkhaḥ iti ।</p>
<p>(<b>2.6 vismayārthāḥ</b>) hī, ahō, ahaha, cana, nāma, paśya, paśyata, batēti vismayārthāḥ ।</p>
<p>yathā— hatavidhilalitānāṁ hī vicitrō vipākaḥ, (māgha. 11.64)</p>
<p>ahō rūpamasyāḥ, (saka. (alaṁ) 2)</p>
<p>ahaha māhātmyaṁ mahīpatēḥ,</p>
<p>yācitā naiva kupyanti puruṣāḥ kēcanaiva tē,</p>
<p>andhō nāma parvatamārōkṣyati,</p>
<p>paśya māṇavakō brūtē,</p>

<pb n="017"/>
<p>paśyatākāśēna yāti,</p>
<p>kō'yaṁ bata dr̥śyatē iti ।</p>
<p>ēvamanyē'pi yathā prayōgamanusarttavyāḥ ।</p>
<p>ētē cārthavādādanyatrāpi vēditavyā iti ॥</p>
<p>(<b>3. anuvādārthā nipātāḥ</b>)</p>
<p>(<b>3.1. smaraṇārthāḥ</b>)</p>
<p>ām, āḥ, ayē, nāma, nūnam, hum, ōmiti smaraṇārthāḥ ।</p>
<p>yathā— ām, saiṣā pañcavaṭī,</p>
<p>āḥ, sa tasyāḥ saṁlāpaḥ,</p>
<p>ā jñātaṁ sa jaṭāyurēṣaḥ,	(udāttarāghavē 2.31)</p>
<p>ayē dēvō dāśarathiḥ,</p>
<p>sa nāmā'yaṁ bhaviṣyati,</p>
<p>nūnamēṣā jānakī,</p>
<p>huṁ maaraṁdō,	(māmā. 7.1)</p>
<p>ōmēvamētat iti ।</p>
<p>(<b>3.2 upamānārthāḥ</b>)</p>
<p>iva, vā, yathā, cit, na, nakiḥ, nu prati ityupamānārthāḥ ।</p>
<p>yathā— rājēva brūyāt,</p>
<p>maṇīvōṣṭrasya lambētē,	(mabhāra. 171.12)</p>
<p>jyēṣṭhō bhrātā yathā pitā,</p>
<p>agniś‍cid bhāyāt,</p>
<p>mr̥gō na bhīmō kucarō giriṣṭhāḥ, (r̥vē, 1.154.2)</p>
<p>pāvakō nakirmāṇavakaḥ,</p>
<p>vr̥kṣasya nu tē puruhūtavayāḥ, (r̥vē. 6.24.3 nirukta 1.419)</p>
<p>abhimanyurarjunataḥ prati, (kāśikā 1.4.92) iti ।</p>
<p>(<b>3.3 abhyupagamārthāḥ</b>)</p>
<p>ōma, tathā, ām, nāma, athakim, śrat, satyam, vāḍhamityabhyupagamārthāḥ
yathā— ōmiti hōvāca,</p>
<p>sa tathēti pratijñāya,	(kusaṁ. 6.3)</p>

<pb n="018"/>
<p>ām yathā bravīṣi,</p>
<p>ēvaṁ nāma bhavatu,</p>
<p>gamiṣyati bhavān ? athakim,</p>
<p>śraddadhē yathā''ttha,</p>
<p>satyamasāraḥ saṁsāraḥ,</p>
<p>vāḍhamēṣō'smi kāmandakī saṁvr̥ttaḥ (māmā. 1 prastāvanā) iti ।</p>
<p>(<b>3.4 anupraśnārthāḥ</b>)</p>
<p>nanu, hī, nu,api, hum, na, kila, nanu, kila, ēvam, śaśvadityanupraśnārthāḥ ।</p>
<p>yathā— akārṣīḥ kaṭaṁ dēvadatta? nanu karōmi bhōḥ, (kāśikā 3.2.120)</p>
<p>akārṣam̐ hī hyaḥ,	(kāśikā 8.2.93)</p>
<p>kathaṁ nu kariṣyāmi,	(niruktam 1.4.17)</p>
<p>api bhavān makarandaḥ?	(māmā. 9.41)</p>
<p>hum sa ēvāsmi,	(niruktam 1.5.7)</p>
<p>na kilaivam,	(niruktam 1.5.7)</p>
<p>nanu kilaivam,	(niruktam 1.5.7)</p>
<p>ēvamētat?	(niruktam 1.5.11)</p>
<p>śaś‍vadēvam iti ।	(niruktam 1.5.11)</p>
<p><b>3.5.</b> (<b>parakr̥tyarthāḥ</b>)</p>
<p>iti, ēvaṁ kila, khalu, nanu, sma, api, nāma iti parakr̥tyarthāḥ ।</p>
<p>yathā— nityaḥ śabda iti mīmāṁsakāḥ, anitya ēvēti tārkikāḥ,</p>
<p>ēvaṁ kilōpādhyāyaḥ paṭhati,	(kāśikā 3.2.119)</p>
<p>dhanyāḥ khalu dharmamācaranti,</p>
<p>nanvētadakārṣīt sarvō'pi,</p>
<p>iti smōpādhyāyaḥ kathayati,</p>
<p>sō'pi jānātyēva,</p>
<p>kō nāma na manyata iti ।</p>

<pb n="019"/>
<p><b>3.6.</b> (<b>purākalpārthāḥ</b>)</p>
<p>purā, śaś‍vat, iti ha, iti kila, iti sma, iti hasma, yatkila
śaś‍vatkila iti purākalpārthāḥ ।</p>
<p>yathā— nalēna sma purādhīyatē,		(kāśikā 3.2.118,122)</p>
<p>ēvaṁ śaś‍vaditi,	(kāśikā 3.2.116)</p>
<p>iti ha cakāra,</p>
<p>iti kila śrūyatē purāṇēṣu,</p>
<p>iti sma brahmavādinaḥ pūrvē vadanti,</p>
<p>iti ha sma tatrabhavān bhāgurāyaṇaḥ,</p>
<p>ēvamiha gurubhyaḥ śrūyatē,</p>
<p>yat kilēha taruṣaṇḍē pāṇḍavā ūṣuḥ,</p>
<p>śaś‍vat kilēdamitthaṁ babhūva,</p>
<p>ēvamanyē'pi yathā prayōgamanusarttavyāḥ,</p>
<p>ētē cā'nuvādatō'nyatrāpi vēditavyā iti ।</p>
<p>(<b>4. niṣēdhārthā nipātāḥ</b>)</p>
<p>(<b>4.1 pratiṣēdhārthakāḥ</b>)</p>
<p>na, nañ, a, ana, nō, nakir, kiṁ, na hi iti pratiṣēdhārthāḥ ।</p>
<p>yathā— yugapanna ēkadharmāṇām,</p>
<p>nēndraṁ dēvamamaṁsata,	(r̥vē. 8.3.4)</p>
<p>śaś‍vat tvam abrāhmaṇa iva bhāṣasē,</p>
<p>anōpamā tē buddhiḥ,</p>
<p>tasya tulyō'pi nō bhavān,</p>
<p>na kirgrāmaṁ gamiṣyasi,</p>
<p>kiṁ gatēna kariṣyasi,
na hi prēmā nimittē sati iti ।</p>
<p>(<b>4.2. nivāraṇārthakāḥ</b>)</p>
<p>mā, māṅ, mā sma, mākir, alam, khalu kr̥tam, paryāptam iti
nivāraṇārthāḥ ।</p>

<pb n="020"/>
<p>yathā— mā kariṣyasi,</p>
<p>mā kārṣīḥ,	(niruktam 1.5.8)</p>
<p>mā sma karōḥ,</p>
<p>mākirnēśanmākīṁ riṣat,	(r̥vē. 6.54.7)</p>
<p>alaṁ kr̥tvā,</p>
<p>khalu kr̥tvā,</p>
<p>kr̥taṁ sāhasēna,</p>
<p>paryāptaṁ bhayēna iti ।</p>
<p>(<b>4.3 apākaraṇārthāḥ</b>)</p>
<p>āḥ, ī, ōm, hum, phaṭ, dhik, khar, arē ityapākaraṇārthāḥ ॥</p>
<p>yathā— āḥ pāpa! pratihatō'si,</p>
<p>ī itō niṣpata,</p>
<p>ōm kimēvaṁ vadasi,</p>
<p>huṁ ṇillajja ōsara,</p>
<p>phaṭ apakhyākarō'si,</p>
<p>dhik tvā jālma,</p>
<p>khar duṣṭē piśāci,</p>
<p>arē durātman iti ।</p>
<p>(<b>4.4 asūyārthāḥ</b>)</p>
<p>aṅgaḥ, hi, ahō, huṁ, hē, hayē, ārē, ararē ityasūyārthāḥ ।</p>	
<p>yathā— aṅga! kūja—3 idānīṁ jñāsyasi jālma,</p>
<p>sa hi vyāharatu kathaṁ hi vyākariṣyati, (niruk‍tam 1.5.5)</p>
<p>vr̥ṣalagrāmamahō gamiṣyasi,</p>
<p>huṁ gamiṣyāmi grāmam,</p>
<p>hē dēvadatta!,	(kāśikā 8.2.85)</p>
<p>hayē jāyē manasā tiṣṭha ghōrē, (r̥vē. 10.15.1)</p>
<p>ārē nāhamunmattaḥ,</p>
<p>ararē mahārājaṁ prati kutaḥ kṣattriyāḥ iti । (urāca. 4.27/28)</p>

<pb n="021"/>
<p>(<b>4.5 garhaṇārthāḥ</b>)</p>
<p>katham, yat, yadi, yadā, jātu, api, yacca, yatrēti garhaṇārthāḥ ।</p>
<p>yathā— kathaṁ nāmā'trabhavān vr̥ṣalaṁ yājayēt,</p>
<p>yat tatrabhavān vr̥ṣalaṁ yājayēt,</p>
<p>yadi tatrabhavān vr̥ṣalaṁ yājayēt,</p>
<p>yadā tatrabhavān vr̥ṣalaṁ yājayēt,</p>
<p>jātu tatrabhavān vr̥ṣalaṁ yājayēt,</p>
<p>api tatrabhavān vr̥ṣalaṁ yājayēt,</p>
<p>yacca tatrabhavān vr̥ṣalamayājayiṣyat,</p>
<p>yatra tatrabhavān vr̥ṣalamayājayiṣya iti ।</p>
<p>(<b>4.6 vinigrahārthāḥ</b>)</p>
<p>ha, aha, tuvai, tvai, vai, vāva, varam, nanu iti vinigrahārthāḥ ।</p>
<p>yathā— ayamidaṁ ha kariṣyati,	(niruk‍tam 1.5.2)</p>
<p>ayamahēdaṁ karōtu,	(niruk‍tam 1.5.2)</p>
<p>ayaṁ tuvai tatra gantā,</p>
<p>ayaṁ tvai tē niyōgaḥ,</p>
<p>br̥haspatirvai dēvānāṁ purōhita āsīt,</p>
<p>ayaṁ vāva hasta āsīt,		(kāśikā 8.1.64)</p>
<p>varamadyakapōtaḥ ś‍vōmayūrāt, (kāsū. 1.2.29)</p>
<p>nanu vak‍tr̥viśēṣaniḥspr̥hā guṇagr̥hyā vacanē vipaś‍citaḥ (kirātā.2) iti,</p>
<p>ēvamanyē'pi yathāprayōgamanusarttavyāḥ,</p>
<p>ētē ca niṣēdhatō'nyatrāpi draṣṭavyā iti ।</p>
<p>(<b>5. vidhiniṣēdhārthā nipātāḥ</b>)</p>
<p>(<b>5.1 saṁbōdhanārthāḥ</b>)</p>
<p>hē, hai, ayi, aṅga, hō, ahō, haṁhō, bhōḥ iti saṁbōdhanārthāḥ ।</p>
<p>yathā— hē dēvadatta,</p>
<p>hai yajñadatta,	mabhā. 8.2.85)</p>

<pb n="022"/>
<p>ayi viṣṇumitra,</p>
<p>aṅga māṇavaka,</p>
<p>hō agnihōtrin,</p>
<p>ahō mahārāja,</p>
<p>haṁ hō mahābrāhmaṇa,</p>
<p>bhōḥ pāntha! pravarttasva nivarttasva vā iti ।</p>
<p>(<b>5.2 anukampārthāḥ</b>)</p>
<p>'a, i, u, ē, ō, ā, ī, ū' ityanukampārthāḥ ।</p>
<p>yathā— a avēhi,</p>
<p>i indraṁ paśya,</p>
<p>u uttiṣṭha,</p>
<p>ē ita ēhi,</p>
<p>ō ōṣati tvāṁ taraṇiḥ,</p>
<p>ā āgatastē tātaḥ,</p>
<p>ī īkṣitō'si gaccha,</p>
<p>ū ūṣarē bījaṁ vapasi iti ।</p>
<p>(<b>5.3 vitarkārthāḥ</b>)</p>
<p>kim, nu, nūnam, āhō, uta, svit, vā, iva iti vitarkārthāḥ ।</p>
<p>yathā— kimayaṁ sthāṇuḥ kiṁ puruṣaḥ,</p>
<p>ahirnu rajjurnu,	(kāśikā 8.2.98)</p>
<p>na nūnamasti nō ś‍vaḥ,	(r̥vē. 1.170.1, niruktam 1.6.2)</p>
<p>sthāṇurayamāhō puruṣaḥ,</p>
<p>dhūmō'yamuta kapōtaḥ,</p>
<p>padmamētanmukhaṁ svid bhāti,</p>
<p>hantāhaṁ pr̥thivīmimāṁ nidadhānīha vēha vā, (r̥vē. 10.119.9, niruktam. 1.4.23)</p>
<p>tāmyatīva mē vatsō makarandaḥ (māmā 3.18) iti ।</p>

<pb n="023"/>
<p>(<b>5.4 praśnārthāḥ</b>)</p>
<p>satyam, kim, hi, kaccit, ēvam, api, atha, uta iti praśnārthāḥ । yathā—</p>
<p>satyaṁ bhōkṣyasē?,	(kāśikā 8.1.32)</p>
<p>kiṁ dēvadattaḥ pacati?,</p>
<p>kaṭaṁ kariṣyasi hi?,	(kāśikā 8.2.93)</p>
<p>kaccijjīvati mē mātā?, (kāśikā 3.3.153)</p>
<p>ēvamētad dēvadatta?,</p>
<p>api kriyārthaṁ sulabhaṁ samitkuśam, (kusaṁ. 5.33)</p>
<p>dēvō'yamatha mānuṣaḥ,</p>
<p>uta daṇḍaḥ patiṣyati?	(kāśikā 3.3.152) iti ।</p>
<p>(<b>5.5. pakṣāntarārthāḥ</b>)</p>
<p>nanu, punaḥ, hi, tu, tarhi, yāvat, yāvatā, athō, cid iti pakṣāntarārthāḥ ।</p>
<p>yathā— nanvaraṇyamētanna gr̥ham,</p>
<p>sa paṭhati ayaṁ śētē,</p>
<p>idaṁ hi kariṣyati,</p>
<p>yat sa rōdityayaṁ tu hasati,</p>
<p>yadyēvaṁ tarhi gamyatē,</p>
<p>jānē'nyō'(yam) yāvat sa ēva,</p>
<p>jānē gatō bhavān yāvatā'dyāpi na yāti, (nāyāti)</p>
<p>athō śarastēna madarthamujjhitaḥ,	(saka. pr̥. 33)</p>
<p>kaś—cid bhuṅktē, kaś—cid bhōjayati,	iti ।</p>
<p>(<b>5.6 hētvapadēśārthāḥ</b>)</p>
<p>hi, nu, ataḥ, iti, yat, tat, yēna, tēnē'ti hētvapadēśārthāḥ ।</p>
<p>yathā— idaṁ kariṣyati hi vatsaka ēhi/idaṁ hi kariṣyati (si vatsaka ēhi)</p>
<p>kimiha nu dhānakāḥ,</p>
<p>atastvāmarthayāmi,</p>
<p>hastīti palāyatē,</p>

<pb n="024"/>
<p>yadayaṁ dadāti tat subhagaḥ,</p>
<p>yēna labhatē tēna stauti iti,</p>
<p>ēvamanyē'pi yathāprayōgamanusarttavyāḥ,</p>
<p>ētē ca vidhiniṣēdhādanyatrāpi vēditavyā iti ।</p>
<p>(<b>6. avidhiniṣēdhārthā nipātāḥ</b>)</p>
<p>(<b>6.1 padapūraṇārthāḥ</b>)</p>
<p>u, uta, āhō, vai, hi, vā, khalu, sviditi padapūraṇārthāḥ ।</p>
<p>yathā— kimu, kimuta, utāhō, navai, nahi, athavā, nakhalu, āhōsvid iti ।</p>
<p>(<b>6.2 pādapūraṇārthāḥ</b>)</p>
<p>kam, īm, sīm, it, u, tu, hi, ca iti pādapūraṇārthāḥ ।</p>
<p>yathā— śiśiraṁ jīvanāya kam,	(nirukta 1.10.1)</p>
<p>ē (ā+ī) maṁ sr̥jatā sutē,	(r̥vē. 1.9.2, niruktam 1.10.2)</p>
<p>pra sīmādityō r̥ sr̥jad vidharttā,	(r̥vē.2.28.4, niruktam 1.7.3)</p>
<p>tamid (m i) d‌vardhantu nō giraḥ,	(r̥vē.8.92.21,niruktam 1.10.3)</p>
<p>ayam u tē samatasi,	(r̥vē. 1.30.4; nirukta 1.11.4)</p>
<p>dēvaḥ sa tu, na mānuṣaḥ,</p>
<p>indavō vāmuśanti hi,	(r̥vēḥ 1.2.4)</p>
<p>vilōladr̥ṣṭaṁ hariṇāṅganāsu ca (kusaṁ. 5.13) iti ।</p>
<p>(<b>6.3 vākyapūraṇārthāḥ</b>)</p>
<p>ētē ca, anyē ca, nūnam, iva, ēva iti khalu ityādayō vākyapūraṇārthāḥ ।</p>
<p>yathā— vi sīm ataḥ surucō vēna āvaḥ, (taisaṁ. 4.2.8.2 nirukta 1.7.3)</p>
<p>naraṁ ca nārāyaṇamēva cēti,</p>
<p>nūnaṁ sā tē prati varaṁ jaritrē, (r̥vē. 2.11.21, niruktam 1.7.1)</p>
<p>kathamiva ētad bhaviṣyati,</p>
<p>ēvā hyēva ēvā hīndra,	(taiā. 1.20, kāśikā 6.3.136)</p>
<p>athō khalvāhuḥ,</p>

<pb n="025"/>
<p>abhīṣuṇaḥ sakhīnām,	(r̥vē.4.31.3,kāśikā6.3.134;</p>
<p>8.3.107, 8.4.27)</p>
<p>ā ēvaṁ nu manyasē iti । (mabhā. kāśikā 1.1.14)</p>
<p>(<b>6.4. alaṅkārapūraṇārthāḥ</b>)</p>
<p>bhaṅgaślēṣa—bhāṣāś‍lēṣa—yamaka—vakrōkti—citra—anuprāsa—padāvr̥tti—</p>
<p>praśnōttara—prabhr̥tayō'laṅkārāḥ । tadarthāḥ yathā—</p>
<p>(<b>bhaṅgaś‍lēṣārthāḥ</b>)</p>
<p>na vāryantē, na cāryantē, na smāryantē, na hasanti, na hīyantē na vairāyatē
iti bhaṅgaś‍lēṣē,</p>
<p>(<b>bhāṣāś‍lēṣārthāḥ</b>)</p>
<p>sa hi ahō raṇē katthatēpi yōnarāyā iti bhāṣāś‍lēṣē,</p>
<p>(<b>yamakaś‍lōkē</b>)</p>
<p>yōṣitāṁ gātraṁ na khalūnaṁ nakhalūnamiti yamakaś‍lōkē,</p>
<p>(<b>vakrōktau</b>)</p>
<p>śastraṁ na khalu vōḍhavyamiti vakrōktau,</p>
<p>(<b>citrē</b>)</p>
<p>nanu hō mathanā rāghō ghōrā nātha mahō nu na' iti citrē,</p>
<p>(<b>anuprāsē</b>)</p>
<p>'sa hi mahīśō varttata' ityanuprāsē,</p>
<p>prāsē prāsō'munā raṇē iti padāvr̥ttau,</p>
<p>kā nanāda timirādapi kālī iti praś‍nōśnōttarē' iti ।</p>
<p>(<b>6.5 vākyālaṅkārārthāḥ</b>)</p>
<p>ārṣika, ārṣiputraka, ārṣīka, vaidikādi—vākyānāmalaṅkāra—hētavō
vākyālaṅkārārthāḥ yathā—</p>
<p>athō, khalu, tvayi, tarhi, 'atha khalu ētarhi', 'ahō nu khalu bhōḥ',</p>
<p>'iti ha sma bhagavān punarvasurātrēyaḥ',</p>
<p>na ha vai saśarīrasya sataḥ priyā'priyayōrapahatirasti, (chāu. 8.12.1)</p>

<pb n="026"/>
<p>na vā arē jāyāyai kāmāya jāyā priyā bhavati, (br̥u. 4.5)</p>
<p>na vā u ētanmriyasē na riṣyasi iti । (r̥vē. 1.162.21)</p>
<p>(<b>6.6 padasaṁskārārthāḥ</b>)</p>
<p>padasaṁskārastu dvidhā vidhiniṣēdharūpābhyām । tayōḥ —</p>
<p>1. plutavidhiḥ, 2. dvirvacanavidhiḥ, 3. laḍādividhiḥ, 4. pararūpādividhiriti
<b>vidhirūpaḥ ।</b></p>
<p>1. pararūpādipratiṣēdhaḥ, 2. saṁhitādipratiṣēdhaḥ, 3. padādēśādipratiṣēdhaḥ,</p>
<p>4. nighātapratiṣēdha iti <b>niṣēdharūpaḥ</b> । tatra —</p>
<p>(<b>6.6.1 vidhirūpaḥ padasaṁskārārthāḥ</b>)</p>
<p>(<b>1. plutavidhiḥ</b>)</p>
<p>hai hē prayōgē haihayōḥ,</p>
<p>ōmabhyādānē,</p>
<p>brūhi prēṣya śrauṣaḍ vauṣaḍāvahānāmādēḥ (8.2.85—87—91) iti</p>
<p>plutavidhiḥ ।</p>
<p>yathā— dēvadatta hai 3,</p>
<p>hē 3 dēvadatta,</p>
<p>ōm 3 agnimīḍē purōhitam,</p>
<p>agnimā 3 vaha,	(taibrā. 3.5.3.2)</p>
<p>astu śrau 3 ṣaṭ,	(taisaṁ. 1.6.11.1.2)</p>
<p>vau 3 ṣaṭ iti ।</p>
<p>(<b>2. dvirvacanavidhiḥ</b>)</p>
<p>parērvarjana (8.1.5),</p>
<p>prasamupōdaḥ pādapūraṇē (8.1.6),</p>
<p>uparyadhyasaḥ sāmīpyē (8.1.7) iti dvirvacanavidhiḥ ।</p>
<p>yathā— pari pari trigarttēbhyō vr̥ṣṭō dēvaḥ,	(kāśikā 8.1.5)</p>
<p>pra prāyamagnirbharatasya śrr̥ṇvē,	(r̥vē. 7.8.4)</p>

<pb n="027"/>
<p>saṁ samid‌yuvasē vr̥ṣan,	(r̥vē. 10.191.1)</p>
<p>upōpa mē parāmr̥śa,	(r̥vē. 1.126.7)</p>
<p>kiṁ nō dudu harṣasē dātayā u,	(r̥vē. 4.1.9)</p>
<p>uparyupari grāmam ।</p>
<p>(<b>3. laḍādividhiḥ</b>)</p>
<p>yāvatpurānipātayōrlaṭ (3.3.4),</p>
<p>jātuyadōrliṅ (3.3.147),</p>
<p>alaṁkhalvōḥ pratiṣēdhayōḥ prācāṁ ktvā (3.4.18) iti laḍādividhiḥ ।</p>
<p>yathā— yāvad bhuṅktē,</p>
<p>purā vrajati,</p>
<p>jātu tatrabhavān vr̥ṣalaṁ yājayēt,</p>
<p>alaṁ kr̥tvā,</p>
<p>khalu kr̥tvā iti ।</p>
<p>(<b>4. pararūpādividhiḥ</b>)</p>
<p>ōmāṅōś‍ca‌ (6.1.95),</p>
<p>avyaktānukaraṇasyāta itau (6.1.98),</p>
<p>āṅ‌māṅōś‍ca (6.1.74) iti pararūpādividhiḥ ।</p>
<p>yathā— adyōm, ādyōḍhā, adyēva, jhaḍiti, ācchādayati, mācchidaditi ।</p>
<p>(<b>6.6.2 niṣēdharūpāḥ padasaṁskārārthāḥ</b>)</p>
<p>(<b>1. pararūpādipratiṣēdhaḥ</b>)</p>
<p>ēvē cāniyōgē,</p>
<p>nāmrēḍitasya,</p>
<p>na māṅyōgē (6.1.94 vā. 99;) iti pararūpādipratiṣēdhaḥ ।</p>
<p>yathā— adyaiva gaccha,</p>
<p>ihaiva tiṣṭha,</p>
<p>'paṭat paṭadi'—ti karōti</p>

<pb n="028"/>
<p>mā kārṣīt,</p>
<p>mā sma kārṣīt,</p>
<p>mā sma karōt iti ।</p>
<p>(<b>2. saṁhitādipratiṣēdhaḥ</b>)</p>
<p>nipāta ēkājanāṅ (1.1.14),</p>
<p>ōt (1.1.15),</p>
<p>saṁbuddhau śākalyāsyētāvanārṣē (1.1.16) iti saṁhitāpratiṣēdhaḥ ।</p>
<p>yathā— a avēhi,</p>
<p>i indraṁ paśya,</p>
<p>u uttiṣṭha,</p>
<p>ā ēvaṁ nu manyasē,</p>
<p>ahō āś‍caryam,</p>
<p>bhānō iti ।</p>
<p>(<b>3. padādēśādipratiṣēdhaḥ</b>)</p>
<p>na cavāhāhaivayuktē (7.1.24),</p>
<p>nānōrjñaḥ (1.3.58),</p>
<p>samāsē'nañpūrvē ktvō lyap (7.1.37) iti padōdaśādipratiṣēdhaḥ ।</p>
<p>yathā— grāmō yuṣmākaṁ ca grāmō'smākaṁ ca</p>
<p>grāmō yuṣmākamēva grāmō'smākamēva</p>
<p>putramanujijñāsati</p>
<p>asnātvā bhuṅktē iti ।</p>
<p>(<b>4. nighātapratiṣēdhaḥ</b>)</p>
<p>nipātairyad‌yadihantakuvinnēccēccaṇkaccid‌yatrayuktam (8.1.30),</p>
<p>cādiṣu ca (8.1.58),</p>
<p>cavāyōgē prathamā (8.1.59) iti nighātapratiṣēdhaḥ ।</p>
<p>yathā— yad dēvadattaḥ pacati,</p>

<pb n="029"/>
<p>yadi dēvadattaḥ pacati,</p>
<p>dēvadattaḥ pacati ca khādati ca</p>
<p>dēvadattaḥ pacati vā khādati vā,</p>
<p>garddabhām̐ś‍ca kālayati vīṇāṁ ca parivādayati,</p>
<p>garddabhān vā kālayati vīṇāṁ vā parivādayati iti ॥</p>
<p>(<b>3. avyayaprātipadikēṣu gatisaṁjñāḥ</b>)</p>
<p>samāsārhā nipātā ēva katipayē'pi gatayaḥ ।</p>
<p>tad‌yathā—(aṣṭādhyāyīsūtrāṇi)</p>
<p>prādayaḥ	1.4.58	prapacati, parākarōti</p>
<p>kriyāyōgē		1.4.59</p>
<p>gatiś‍ca		1.4.60</p>
<p>ūryādicviḍācaś‍ca	1.4.61	ūrīkarōti</p>
<p>anukaraṇaṁ cānitiparam	1.4.62	khāṭkr̥tam, khāṭkarōti</p>
<p>ādarānādarayōḥ sadasatī	1.4.63	satkr̥tya, satkr̥tam, yat satkarōti, asatkr̥tam, yadasatkarōti</p>
<p>bhūṣaṇē'lam	1.4.64	alaṅkr̥tya, alaṁkr̥tam, yadalaṅkarōti</p>
<p>antaraparigrahē	1.4.65	antarhatya, antarhatam, yadantarhanti</p>
<p>kaṇēmanasī śraddhāpratīghātē	1.4.66	kaṇēhatya payaḥ pibati, manō hatya payaḥ pibati</p>
<p>purō'vyayam	1.4.67	puraskr̥tya, puraskr̥tam, yatpuraskarōti</p>
<p>astaṁ ca		1.4.68	astaṅgatya savitā punarudēti, astaṅgatāni dhanāni, yadastaṅgacchati</p>
<p>acchagatyarthavadēṣu	1.4.69	acchagatya, acchagatam, yadacchagacchati, acchōdya, acchōditam,
yadacchagacchati</p>
<p>adō'nupadēśē	1.4.70	adaḥkr̥tya, adaḥ kr̥tam, yadadaḥkarōti । upēdaśō madhyamā vāk</p>
<p>tirō'ntardhau	1.4.71	tirōbhūya, tirōbhūtam, yat tirōbhavati tiraḥ</p>
<p>vibhāṣākr̥ñi	1.4.72	tiraḥkr̥tya, tiraskr̥tya, tiraskr̥tam, yat‌tiraskarōti, tiraskr̥tvā,
tiraḥkr̥tvā</p>
<p>upājē'nvājē	1.4.73	upājēkr̥tya/kr̥tvā, anvājēkr̥tya/kr̥tvā</p>

<pb n="030"/>
<p>sākṣātprabhr̥tīni ca	1.4.74	sākṣātkr̥tya, sākṣātkr̥tvā, mithyākr̥tya, mithyākr̥tvā
(21—śabdāḥ)</p>
<p>anatyādhāna urasimanasī	1.4.75	urasikr̥tya, urasikr̥tvā, manasikr̥tya, manasikr̥tvā</p>
<p>madhyē padē nivacanē ca	1.4.76	madhyēkr̥tya, madhyēkr̥tvā, padēkr̥tya, padēkr̥tvā,
nivacanēkr̥tya/kr̥tvā</p>
<p>nityaṁ hastēpāṇāvupayamanē	1.4.77	hastēkr̥tya, pāṇaukr̥tya । upayamanaṁ dārakarma</p>
<p>prādhvaṁ bandhanē	1.4.78	prādhvaṁkr̥tya</p>
<p>jīvikōpaniṣadāvaupamyē	1.4.79	jīvikākr̥tya, upaniṣatkr̥tya, upaniṣatkr̥tam</p>
<p>tē prāgdhātēḥ	1.4.80	(tē upasargāḥ)</p>
<p>chandasi parē'pi	1.4.81	yāti ni hastinā, niyāti hastinā, hanti ni muṣṭinā,
muṣṭinā nihanti</p>
<p>vyavahitāś‍ca	1.4.82	āmandrairindra! haribhiryāhi । āyāhi ।</p>
<p>(<b>4. avyayaprātipadikēṣu upasargāḥ</b>)</p>
<p>gativiśēṣā ēva prādaya upasargāḥ ।</p>
<b><lg>
  <l>pra—parā'pa—samanvava—nirdurvyāṅnyadhayō'pyatisūdabhayaś‍ca ।</l>
  <l>pratinā saha lakṣayitavyāḥ paryupayōrapi lakṣaṇamatra ॥ 35 ॥</l>
</lg></b>
<p>(nyāsē 1.1.14)</p>
<b><lg>
  <l>vaṣṭi bhāgurirallōpamavāpyōrupasargayōḥ ॥ 36 ॥</l></lg></b> (6.2.37)
<b><lg>
  <l>hitādiṣu samō mlōpaṁ pāṭhaṁ cā'tra śradantarōḥ ॥ 37 ॥</l></lg></b> (nyāsē 3.3.106)
<p>ēvamētē viṁśatirvapisaśradantarbhissaha pañcaviṁśatirbhavanti (va&lt;ava, pi&lt;api, sa+śrad+antara)
(niruktam 1.3.3—22)</p>
<p>tē khalu (upasargāḥ)— <b>1. vācakāḥ, 2. dyōtakāḥ, 3. viśēṣakāḥ,
4. sahābhidhāyakāḥ, 5. kāryārthakāḥ, 6. nirarthakāś‍cēti</b>
ṣōḍhā hi viprathantē । tēṣu —</p>
<p>(<b>1. vācakā</b>)</p>
<p><b>vācakā</b> yathā 'pragatā r̥ṣabhā asmād vanāt prarṣabhaṁ vanam (mabhā. 1.4.60)</p>
<p>parāgatā asavō'syēti parāsuḥ</p>
<p>apagatō manyurasya apamanyuḥ</p>
<p>saṅgatamakṣēṇa samakṣam (kāśikā 5.4.107)</p>

<pb n="031"/>
<p>anuprāptō nāsikāmanunāsikaḥ,</p>
<p>avakruṣṭaḥ kōkilayā avakōkilaḥ (mabhā. 1.4.79),</p>
<p>makṣikāṇāmabhāvō nirmakṣikam (mabhā. 2.1.6),</p>
<p>r̥ddh‌yabhāvō yavanānāṁ duryavanam,</p>
<p>viruddhaḥ pakṣō vipakṣaḥ,</p>
<p>ādāya yudhyatē tiditi āyudham (mabhā. 3.3.58),</p>
<p>atyayō vātasya nivātam,</p>
<p>adhigatamakṣēṇa adhyakṣam,</p>
<p>apihitaḥ śalaḥ apiśalaḥ,</p>
<p>atītaḥ ś‍vānamatiś‍vō varāhaḥ (kāśikā 5.4.86),</p>
<p>samr̥ddhirmadrāṇāṁ sumadram (kāśikā 2.1.6),</p>
<p>ud‌bhūtō'tyarthamuttamaḥ,</p>
<p>abhilakṣyaṁ mukhamasyābhimukhaḥ,</p>
<p>pratinidhēyaḥ kāyaḥ pratikāyaḥ,</p>
<p>parimlānō'dhyayanāya paryadhyayanaḥ (kāśikā 1.4.79),</p>
<p>upētyādhīyatē'smādityupādhyāyaḥ (mabhā. 3.3.20) ।</p>
<p>ēvam avagatavān kōṭam avakōṭaḥ,</p>
<p>apihitaḥ kāyatīti pikaḥ</p>
<p>saṁpannaṁ brahma bābhravāṇāṁ sabrahma (kāśikā 2.1.6),</p>
<p>śraddhīyata iti śraddhā (mabhā 1.4.59),</p>
<p>antardhīyatē (iti) antardhiḥ (mabhā. 1.4.65),</p>
<p>(<b>2. dyōtakāḥ</b>)</p>
<p><b>dyōtakā</b> yathā— pratiṣṭhatē, parākramatē, apakarōti, saṁkrīḍati, anukampatē,</p>
<p>avadhattē, nirvivēśa, durlalitaḥ, vyādadāti, āhvayatē, niśamayati,</p>
<p>adhikuruṣva, apidadhāti, atiśētē, surabhiḥ, utpādayati, abhidhattē,</p>
<p>pratīkṣatē, pariṇamatē, upāyaṁsta ।</p>
<p>ēvaṁ vadhattē, pidhattē śrad‌dhattē, sahitaḥ, antardadhāti iti ॥</p>

<pb n="032"/>
<p>(<b>3. viśēṣakāḥ</b>)</p>
<p><b>viśēṣakā</b>stu dvidhā prakr̥tyarthaviśēṣakāḥ, pratyayārthaviśēṣakāś‍ca । tēṣu —</p>
<p><b>prakr̥tyarthaviśēṣakā</b> yathā—</p>
<p>pravardhatē, palāyatē, apavadatē, saṁsarati, anumanyatē, avalōkatē, niṣkarṣati,
durbhavati, vilōkatē, ālōkatē, niṣīdati, adhivasati, apinahyati,
ativarttata, subhavati, ud‌bhavati, abhyēti, pratipadyatē, parigaṇayati, upadadhāti
ēvaṁ 'vataṁsaḥ pinaddhavān satatam <b>śraddhanaḥ</b> antarbhavati ।</p>
<p><b>pratyayārthaviśēṣakā</b> yathā—</p>
<p>manasvī, subhavati, sumanāyatē (3.1.12), durbhavati, durmanāyatē (3.1.12) ēvam
atimanāyatē । pucchamudasyati, utpucchayatē, (3.1.20) vyasyati, vipucchayatē,
paryasyati, paripucchayatē, bhāṇḍaṁ samāracayati saṁbhāṇḍayatē, cīvaraṁ sañcinōti
sañcīvarayatē (3.1.20), hastēnāpakṣipati apahastayati, varmaṇā saṁnahyati
saṁvarmayati, pāśēna saṁyacchati saṁpāśayati, cūrṇairavadhvaṁsayati avacūrṇayati,
tūlairavakuṣṇāti avatūlayati, hastinā'tikrāmati atihastayati, sēnayābhiyāti
abhiṣēṇayati, vīṇayōpagāyati upavīṇayati, vāsyā paricchinatti parivāsayati,
ś‍lōkairupastauti upaś‍lōkayati, lōmānyanumārṣṭi anulōmayati, pāśān
vimōcayati vipāśayati, tūstāni vihanti vitūstayati, rūpaṁ nirīkṣatē nirūpayati
vastraṁ paridadhāti parivastrayati, paryyāṇamuttānayati utparyāṇayati iti ॥</p>
<p>nanu ētē'pi kriyāviśēṣāṇāṁ vācakāḥ kasmānna bhavanti ? yad‌dhi
yatprayōgādavagamyatē tat tasya vācyaṁ bhavati ।</p>
<p>naivam, 'bhr̥śādibhyō bhuvyacvēḥ' (3.1.12) ityādibhirbhavatyādyartha ēva
pratyayōtpattēḥ ।</p>
<p>maivaṁ vōcaḥ, nāhaṁ kyaṅantaṁ pr̥cchāmi ।</p>
<p>kiṁ tarhi ?</p>
<p>ṇyantam । tatra 'śabdavairakalahā'bhrakaṇvamēghēbhyaḥ karaṇē' (3.1.17) iti varttatē ।
tataś‍ca karōtyarthalakṣaṇē dhātvarthasāmānyē ṇiṅ‌ṇicōrvidhānāt, pucchasyōdasanaṁ
karōtyutpucchayatē, sēnayābhiyānaṁ karōtyabhiṣēṇayati iti karōtyarthasya pratyayēna
udasanābhiyānādēstūpasargēṇāvidhānē vācakatvamēṣāṁ bhaviṣyatīti ।</p>

<pb n="033"/>
<p>ucyatē— nēha 'karaṇē' ityanēna sakaladhātvarthānuyāyikriyāsvamānyaṁ
pratinirdiśyatē, api tvanavadhāritātmasvarūpā udasanābhiyānādayaḥ kriyāviśēṣā
ēva ।</p>
<p>kathamidaṁ jñāyatē iti cēt,</p>
<p>ācāryapravr̥ttirjñāpayati—yadayaṁ</p>
<p>(1) 'muṇḍa—miśra—ś‍lakṣṇa—lavaṇēbhyaḥ karaṇamātrē pratyayamudāharati ।
tad‌yathā— muṇḍaṁ karōti muṇḍayati, ēvaṁ miśrayati, ś‍lakṣṇayati, lavaṇayati</p>
<p>(2) halikalikr̥ta tūstēbhyō grahaṇalakṣaṇē tad‌viśēṣē (pratyayamudāharati) ।</p>
<p>yathā— halimagrahīt ajahalat, kalimagrahīd acakalat, kr̥taṁ gr̥h‍ṇāti
kr̥tayati, tvacaṁ gr̥h‍ṇāti tvacayati,</p>
<p>(3) varṇasatyārthavēdēbhyastadācaṣṭē (3.1.25) ityupasargaviśiṣṭē dhātvarthē ।</p>
<p>yathā— varṇamācaṣṭē varṇayati, satyamācaṣṭē satyāpayati, arthamācaṣṭē'—
rthāpayati, vēdamācaṣṭē vēdāpayati iti;</p>
<p>(4) vratād bhōjanē tannivr̥ttau ca । yathā payō vratayati, vr̥ṣalānnaṁ vratayati—</p>
<p>atō'vamamyatē karaṇa ityanēnā'navadhāritaviśēṣō dhātvarthaḥ
pratyayābhidhēyatayā'dhikriyata' iti ।</p>
<p>ēvaṁ tarhi 'saviśēṣaṇasyaiva kriyāviśēṣasya pratyayēnōktatvād abhiṣēṇayatyādiṣu
upasargaprayōgō na prāpnōti, yathā śyēna ivācarati śyēnāyata bāṣpamud‌vamati bāṣpāyatē,
hastēna nirasyati hastayatē ēvaṁ pādayatē' iti</p>
<p>bhavēdētat yatraika ēva pratyayārthaḥ । yathā— upamānādācārē (3.1.10),
'bāṣpōṣmabhyāmud‌vamanē (3.1.16), aṅgānnirasana iti ।</p>
<p>iha tu bahavaḥ pratyayārthāḥ । yathā— 'pucchādudadasanē vyasanē paryasanē ca', 'bhāṇḍāt
samāracanē vibhajanē ca', 'cībarādarjanē paridhānē ca, muṇḍādibhyaḥ 'tatkarōti, tadācaṣṭē,
tēnātikrāmati' ityādāviti, tatra upāttasyāpi kriyāviśēṣasya pratyayatō
rūpasāmānyādanavadhāraṇē tadavacchēdāyōpasargaviśēṣaḥ prayujyatē । yathā pratyayārthaviśēṣaṇapakṣē
manaḥśabdādutpannēna kyaṅaivōpasargārthaviśiṣṭapratyayābhidhānē 'sumanāyatē,' 'durmanāyatē',
'abhimanāyata' iti sudurabhayaḥ prayujyantē ।</p>
<p>ēvaṁ tarhi 'hastinātikrāmatyatihastayatī'—tyādivat 'ś‍vētāś‍vamācaṣṭē ś‍vētayati',
'aś‍vataramācaṣṭē aś‍vayati', 'gālōḍitamācaṣṭē gālōḍayati' 'āhvarakamācaṣṭē</p>

<pb n="034"/>
<p>āhvarayati' ityādāvāṅprayōgaḥ prāpnōti ।</p>
<p>naivam, atrāḍaḥ sahā'bhidhāyakatvāt । na hi krāmatītyādivac caṣṭē
ityasyaikākinaḥ svārthā'bhidhānē sāmarthyamasti । atō viśēṣakatvamēvaiṣām, na
vācakatvamiti ॥</p>
<p>(<b>4. sahābhidhāyakāḥ</b>)</p>
<p>atha sahābhidhāyakāḥ, yathā— prasnutē, prāṇiti, prañcatē, prāpnōti, saṁgrāmayatē,
saṁcaṣṭē, saṁrambhatē, saṁdhukṣayati, anurudhyatē, viklabatē, vilōkatē, viśrāṇayati, ācaṣṭē,
āśāstē, ācāmati, ātaṅkayati, nidrāyati, niyamayatē, adhītē, adhyēti,
abhivādayatē, pariṣvajatē, ujjāsayati, uttaṁsayati' iti ।</p>
<p>(<b>5. kāryārthāḥ</b>)</p>
<p>kāryārthāḥ । yathā— 'vijayatē, parājayatē, nyavikṣata, samagaṁsta, anvakarōt,
parākarōt, virarām, upararāma, udasiṣyati, udasiṣyatē, apaskiratē, praticaskāra,
upaskurutē, plāyatē, prārṣabhīyati, niṣṭapati, abhiṣēṇayati, viṣahatē, pariṣvajatē,
viṣṇavati, prahiṇōti, praṇaśyati, pariṇēṣyati, antarṇayati' (kāśikā 8.3.65)</p>
<p>(<b>6. nirarthakāḥ</b>)</p>
<p>nirarthakāḥ, yathā— prārabhatē, pralambatē, prasūyatē, prayacchati, apaharati, apatrapatē,
apahnutē, abhiṣuṇōti, nimīlati, nivāryatē, niṣṭhīvati, nimajjati, nikhañjati,
vigāhatē, virājatē, vijānāti, vinaśyati, vikatthatē, vidīryatē, āśrayati,
āś‍liṣyati, saṁyujyatē, adhyāgacchati, paryāgacchati iti ॥</p>
<p>(<b>5. avyayaprātipadikēṣu karmapravacanīyāḥ —11</b>)</p>
<p>prādaya ēva kriyāviśēṣōpajanitasaṁbandhāvacchēdahētavaḥ karmmapravacanīyāḥ । yadāha—</p>
<b><lg>
  <l>kriyāviśēṣajanyānāṁ saṁbandhānāṁ prakāśanē ।</l>
  <l>karmmapravacanīyāḥ syurnimittamavadhāritāḥ ॥ 38 ॥ iti ।</l>
</lg></b>
<p>(saṁvādī cā'tra bhartr̥hariḥ vākyapadīyē 2.199, 2.204 kārikābhyām)</p>
<p>kiṁ punaramīṣāmavadhāraṇam ?</p>
<p>karmapravacanīyasaṁjñādhikārē 'anuprabhr̥tayaḥ śabdā ēkādaśa, <b>lakṣaṇādayō'rthā dvāviṁśati</b> ।
tad‍yathā 'anurlakṣaṇē, tr̥tīyārthē, hīnē (1.4.84—86), lakṣaṇētthaṁbhūtākhyānabhāgavīpsāsu

<pb n="035"/>
pratiparyanavaḥ (1.4.90), abhirabhāgē (1.4.91), pratiḥ pratinidhipratidānayōḥ
(1.4.92), adhiparī anarthakau (1.4.93), suḥ pūjāyām (1.4.9), atiratikramaṇē
(1.4.9), apiḥ padārthasaṁbhāvanā'nvavasarga—garhā—samuccayēṣu (1.4.96), adhirīś‍varē
(1.4. 97), vibhāṣā kr̥ñi (1.4.98) ।</p>
<p>ēvam 'anu', upa, apa, pari, āṅ, prati, abhi, adhi, su, ati api'
<b>ityēkādaśa śabdāḥ ।</b></p>
<p>hētu—1lakṣaṇam, 2sahārthaḥ, hīnatā3, 4ādhikyam, 5varjanam, 6maryādāvacanam,
lakṣaṇam7, itthambhūtākhyānam8, bhāgaḥ9, vīpsā10, pratinidhiḥ11, pratidānam12,
ānarthakyam13, pūjā14, atikramaṇam15, padārthaḥ16, saṁbhāvanā17, anvavasargaḥ18, garhā19,
samuccayaḥ20, svāmyam21, adhikāraḥ22, iti <b>dvāviṁśatirarthāḥ ।</b></p>
<p>tatrā'nuḥ saptārthaḥ, pratiparī ṣaḍarthau, apiḥ pañcārthaḥ, adhyabhī ñyarthau, upātī dvayarthō,
āṅapasava ēkārthāḥ' iti । tēṣu—</p>
<p>(<b>1. anuḥ</b>)</p>
<p>anuḥ hētu1—lakṣaṇa2—sahārtha3—hīnatā4—5lakṣaṇētthaṁbhūtākhyāna—bhāga6—vīpsāsu7
karmapravacanīyaḥ । tad‌yōgē dvitīyā yathā— 'śākalyasya saṁhitāmanuprāvarṣat'
parvatamanvavasitā sēnā, anuśākaṭāyanaṁ vaiyākaraṇāḥ, vr̥kṣamanu vidyōtatē vidyut, sādha/?/
/?/rdēvadattō mātaramanu, yadatra māmanusyāt, vr̥kṣaṁ vr̥kṣamanutiṣṭhati' iti ।</p>
<p>kriyāyā dyōtakō nāyaṁ sambandhasya na vācakaḥ ।</p>
<p>nāpi kriyāpadākṣēpī sambandhasya tu bhēdakaḥ ।</p>
<p>tathāhi śākalyasya saṁhitāmanu prāvarṣaditi saṁhitāpravarṣaṇayōrhētuphalabhūtayō—
rlakṣyalakṣaṇabhāvō niśamayatikriyōpajanita ityanunā prakāśyatē 'śākalyasya saṁhitāmanu
niśamya prāvarṣat' iti । ēvamanyatrā'pyavagantavyam । ityanuḥ saptārthaḥ ।</p>
<p>(<b>2. pratiḥ</b>)</p>
<p>lakṣaṇētthambhūtākhyāna—bhāga—vīpsā—pratinidhi—pratidānēṣu pratiḥ ।
sa caturṣu dvitīyāṁ, dvayōḥ pañcamīmutpādayati । yathā— 'vr̥kṣaṁ prati vidyōtatē,
sādhurdēvadattō mātaraṁ prati, yadatra māṁ prati syāt, vr̥kṣaṁ vr̥kṣaṁ prati sēkaḥ, abhimanyurarjunataḥ
prati, māṣānasmai tilēbhyaḥ prati prayacchati ।</p>

<pb n="036"/>
<p>(<b>3. pariḥ</b>)</p>
<p>lakṣaṇētthaṁbhūtākhyānabhāgavīpsāvarjanānarthakyēṣu pariḥ । sō'pi caturṣṣu dvitīyāṁ dvayōḥ
pañcamīmutpādayati । yathā—'vr̥kṣaṁ pari vidyōtatē, sādhurdēvadattō mātaraṁ pari, yadatra māṁ pari
syāt, vr̥kṣaṁ vr̥kṣaṁ pari sēkaḥ, pari pari trigarttēbhyō vr̥ṣṭō dēvaḥ, viś‍vapsniyā viś‍vataspari
iti pratiparī ṣaḍarthau ।</p>
<p>(<b>4. apiḥ</b>)</p>
<p>1padārtha—saṁbhāvanā2'nvavasarga3—4garhā—5samuccayēṣvapiḥ ।
tasyaitēṣūpasargasaṁjñā bādhyatē ।</p>
<p>(1. padārthaḥ)</p>
<p>padāntarasyāprayujyamānasyārthaḥ padārthaḥ । sarpiṣō'pi syāt, madhunō'pi syāt ।
mātrā binduḥ stōkamityasyārthē apiśabdō varttatē ।</p>
<p>(2. saṁbhāvanā)</p>
<p>adhikārthavacanēna śaktērapratighātāviṣkaraṇaṁ saṁbhāvanā ।</p>
<p>'api siñcēnmūlakasahastram', 'api stuyād rājānam' iti ।</p>
<p>(3. anvavasargaḥ)</p>
<p>kāmacārānujñānamanvavasargaḥ । 'api siñca', 'api stuhi' iti ।</p>
<p>(4. nindā)</p>
<p>nindā garhā । api siñcēt palāṇḍum', 'api stuyād vr̥ṣalam' iti ।</p>
<p>(5. samuccayaḥ)</p>
<p>anēkakriyōpanipātaḥ samuccayaḥ । 'api siñca', 'api stuhi', siñca ca
stuhi cētyarthaḥ । upasargabādhanāt ṣatvaṁ na bhavati । ityapiḥ pañcārthaḥ ।</p>
<p>(<b>5. adhiḥ</b>)</p>
<p>adhirānarthakyā'dhikārasvāmyēṣu karmapravacanīyaḥ ।</p>
<p>sa ādyayōḥ 'gatirgatau' (8.1.70), 'tiṅi nōdāttavati (8.1.71) iti
gatyupasargasaṁjñā— bādhanān nighātādikaṁ nānubhavatī'—ti । yathā— 'kutō'dhyāgacchati,
yadatra māmadhikariṣyati' iti</p>
<p>svāmyē tu dvidhā 1. adhiyōgē saptamī bhavati kadācit svāminaḥ</p>
<p>2. kadācit svāt । yathā —</p>

<pb n="037"/>
<p>adhi brahmadattē pañcālāḥ, adhi pañcālēṣu brahmadattaḥ' (iti) ।</p>
<p>(<b>6. abhiḥ</b>)</p>
<p>abhirlakṣaṇētthaṁbhūtākhyānavīpsāsu dvitīyāmutpādayati ।</p>
<p>yathā— vr̥kṣamabhi vidyōtatē, sādhurdēvadattō mātaramabhi, vr̥kṣaṁ vr̥kṣamabhi siñcati ।
ityadhyabhī ñyarthau ।</p>
<p>(<b>7. upaḥ</b>)</p>
<p>hīnā'dhikārthayōḥ upaḥ । tatra yathāsaṁkhyaṁ dvitīyāsaptamyau ।</p>
<p>yathā— upārjunaṁ yōd‌dhāraḥ, upa khāryāṁ drōṇaḥ' iti</p>
<p>(<b>8. atiḥ</b>)</p>
<p>atiḥ pūjāyāmatikramaṇē ca । tatra pūjā stutiḥ । niṣpannē'pi phalē
kriyāpravr̥ttiratikramaṇam । yathā— 'śōbhanaṁ stutam', ati stutaṁ bhavatā, ati
sik‍tamētad bhavatā' iti ।</p>
<p>upasargasaṁjñābādhanāt ṣatvaṁ na bhavati । ityupātī dvayarthau ।</p>
<p>(<b>9. āṅ</b>)</p>
<p>āṅ maryādāvacanē pañcamīmutpādayati—'ā pāṭaliputrād vr̥ṣṭō dēvaḥ।'</p>
<p>vacanagrahaṇādabhi— vidhirapi gr̥hyatē । tatrāpīdamēvōdāharaṇam ।</p>
<p>(<b>10. apaḥ</b>)</p>
<p>apō varjanē pañcamīmutpādayati । 'apa trigarttēbhyō vr̥ṣṭō dēvaḥ' ।</p>
<p>(<b>11. suḥ</b>)</p>
<p>suḥ pūjāyāmupasargasaṁjñāṁbādhatē । 'sustutaṁ bhavatā', 'susik‍taṁ bhavatā' iti ṣatvaṁ na
bhavatī' ti । ityāṅapasava ēkārthā iti ॥</p>
<p>(<b>6. avyayapratipadikēṣu vibhak‍tipratirūpāṇi</b>)</p>
<p>avyayāni dvidhā —</p>
<p><b>subantatiṅantānukārīṇi</b> vibhaktipratirūpāṇi cēti ।</p>
<p>tāni pratyēkaṁ ṣōḍhā । yathā— 1. prakr̥tyarthāni, 2. pratyayārthāni, 3. ubhayārthāni,
4. anubhayārthāni, 5. prakr̥tyantarārthāni, 6. pratyayāntarārthāni cēti । tēṣu —</p>
<p>(<b>1</b>) <b>subantānukārīṇi vibhaktipratirūpāṇi</b> cēti —</p>
<p>prakr̥tyarthāni yathā— uccaiḥ, nīcaiḥ, cirāya, vihāyasēti ।</p>

<pb n="038"/>
<p>pratyayārthāni yathā— ārāt, akasmāt, ēkapadē, pragē iti ।</p>
<p>ubhayārthāni yathā— ahaṁ śubhaṁ pārē madhyē iti ।</p>
<p>anubhayārthāni yathā— r̥tē diṣṭ‍yā sākṣāt ahnāya iti ।</p>
<p>prakr̥tyantarārthāni yathā— kr̥taṁ divā dōṣā antarēṇēti ।</p>
<p>pratyayāntarārthāni yathā— sāyaṁ svayaṁ cirasya parasparasyēti ।</p>
<p>(<b>2</b>) <b>tiṅantānukārīṇi</b> (<b>vibhaktipratirūpāṇi</b>) —</p>
<p>prakr̥tyarthāni yathā— 'manyē śaṅkē ayē āma' iti ।</p>
<p>pratyayārthāni yathā— ēhi apēhi paśya paśyata' iti ।</p>
<p>ubhayārthāni yathā— 'asti, asi, asmi, brūhi' iti ।</p>
<p>anubhayārthāni yathā— yāti, nayāti, varttatē navarttata iti ।</p>
<p>prakr̥tyantarārthāni yathā— astu, bhavatu, pūryatē, āsa iti ।</p>
<p>pratyayāntarārthāni yathā— āha, syāt, brūyāt, bhūyāt iti ।</p>
<p>(<b>avyayabhēdāḥ</b>)</p>
<p>svarādinipātamavyayam (1.1.37) ityavyayaprakaraṇē</p>
<p>1. kr̥nmējantaḥ (1.1.39) ktvātōsunkasunaḥ (1.1.40)</p>
<p>2. taddhitaś‍cāsarvavibhak‍tiḥ (1.1.38)</p>
<p>3. avyayībhāvaś‍ca (1.1.41) iti paṭh‍yatē । tatra —</p>
<p>(1)'ām, ktvā, lyap, tumun, ṇamul, khamuñ' iti <b>kr̥taḥ ṣaḍ bhāṣāyām ।</b></p>
<p>tē tu <b>kr̥taḥ</b> 'kriyārūpāḥ, kriyāphalarūpāḥ, kriyāviśēṣaṇarūpāḥ, kriyāvadhirūpāḥ,
kriyākarmarūpāḥ, kriyāvayavarūpāś‍ca' bhavanti । tēṣu—</p>
<p>1. kriyārūpā yathā— cakāsāñcakāra, kārayāmāsa, bibharāmbabhūva, vidāṅkurvantu,
alaṁkr̥tvā, khalu kr̥tvā, alamālapya, khalvālapya, alaṁ bhōk‍tum,
'kālō bhōk‍tum, śrōtuṁ śrōtram, draṣṭuṁ cakṣuḥ' iti ।</p>
<p>2. kriyāphalarūpā yathā— bhōktuṁ vrajati, pak‍tumapatiṣṭhatē, bhōk‍tuṁ bhuṅktē pak‍tuṁ pacati,
bhōk‍tuṁ glāyati, bhōk‍tuṁ ghaṭatē, bhōk‍tuṁ kṣamatē, bhōk‍tuṁ sahatē,
bhōk‍tumasti, bhōk‍tuṁ vidyatē, bhōk‍tumīṣṭē, bhōk‍tuṁ prabhavati' iti ।</p>
<p>3. kriyāviśēṣaṇarūpā yathā— itthaṅkāram, anyathākāram, yathākāramr̥, tathākāram,

<pb n="039"/>
uccaiḥkāram, nīcaiḥkāram, tiryakkāram, mukhataḥkāram, nānābhāvam,
dvidhābhāvam, tūṣṇīṁbhāvam, anvagbhāvam' iti ।</p>
<p>4. kriyāvadhirūpā yathā—</p>
<p>bhuktyā vrajati, apamitya yācatē, agrēbhōjaṁ vrajati, dvyahātyāsaṁ gāḥ
pāyayati, dvyaṅgulōtkarṣaṁ khaṇḍikāśchinatti, śayyōtthāyaṁ rājadvāramēti,
kanyādarśaṁ varayati, brāhmaṇavēdaṁ bhōjayati, yāvajjīvamadhītē, carmapūraṁ
str̥ṇāti, gōṣpadapūraṁ vr̥ṣṭō dēvaḥ, cēlaknōpaṁ vr̥ṣṭō dēva' iti ।</p>
<p>5. kriyākarmarūpā yathā—</p>
<p>śaknōti bhōk‍tum, dhr̥ṣṇōti bhōk‍tum, jānāti bhōk‍tum, ārabhatē
bhōk‍tum, pārayati bhōk‍tum, prakramatē bhōk‍tum, labhatē bhōk‍tum, arhīta
bhōk‍tum, icchati bhōk‍tum, kāmayatēbhōk‍tum, ēṣitumicchati, kamituṁ
kāmayatē' iti ।</p>
<p>6. kriyāvayavarūpā yathā—</p>
<p>mūlakōpadaṁśaṁ bhuṅktē, daṇḍōpaghātaṁ gāḥ kālayati, pārś‍vōpapīḍaṁ śētē,
vrajōparōdhaṁ gāḥ sādayati, pāṇyupakarṣamutthāpayati, kēśagrāhaṁ yudhyantē,
bhrūvikṣēpaṁ jalpati, gēhānupravēśamāstē, nāmagrāhamākārayati,
cōraṅkāramākrōśati, svāduṅkāraṁ bhuṅktē, svādvakr̥tya bhuṅktē' iti ।</p>
<p>kriyākarmāvayavarūpāḥ khalvapi saṁbhavanti, yathā— svapōṣaṁ puṣyati, ātmapōṣaṁ
puṣṇāti, gōpōṣaṁ puṣyati, raipōṣaṁ puṣṇāti, nimūlakāṣaṁ kaṣati,
samūlakāṣaṁ kaṣati, samūlaghātaṁ hanti, pāṇighātaṁ vēdimāhanti, śuṣkapēṣaṁ
pinaṣṭi, cūrṇapēṣaṁ pinaṣṭi, rūkṣapēśaṁ pinaṣṭi, udapēṣaṁ pinaṣṭi, akr̥takāraṁ
karōti, jīvagrāhaṁ gr̥h‍ṇāti, hastagrāhaṁ gr̥h‍ṇāti, hastavarttaṁ varttayati,
cūḍakanāśaṁ naṣṭaḥ, suvarṇanidhāyaṁ nihitaḥ, ōdanapākaṁ pakvaḥ, krauñcabandhaṁ
bad‌dhaḥ, jīvanāśaṁ naśyati, puruṣavāhaṁ vahati, ūrdhvaśōṣaṁ śuṣkaḥ, ūdha
rvapūraṁ pūrṇa' iti ।</p>
<p><b>śēṣāśchandasi caturviṁśatirbhavanti ।</b> tad yathā—</p>
<p>'ēś, kēn, tavai, kē, sē, sēn, asē, asēn, ksa, kasēn, adhyai,
aghyain, kadhyai, kadhyain, śadhyai, śadhyain, tavēṅ, tavēn, kai, iṣyai, ṇamul, tōsun,
kasun' iti ।</p>

<pb n="040"/>
<p>(1—2) <b>ēśa‌kēnau</b> tēṣu kr̥tyārthē ēśakēnau । ēś avacakṣē, kēn nāvagāhē ।</p>
<p>(3) <b>tavai</b> kr̥tyārthē tumarthē ca ।</p>
<p><b>kr̥tyārthē</b> paridhātavai, paristaritavai ।</p>
<p><b>tumarthē</b> sōmamindrapātavai, anvētavai ।</p>
<p>(4—20) (<b>kē — iṣyai</b>) kayā(kē ā)dayaḥ <b>saptadaśa tumarthē</b> । tēṣu—</p>
<p>(1) <b>kē</b> dr̥śē viś‍vāya sūryam, vikhyē tvā harāmi, (2) <b>sē</b> vakṣē rāyaḥ,
(3) <b>sēn</b> tā vāmēṣē rathānām, (4) <b>asē</b> kratvē dakṣāya jīvasē ।
(5) <b>asēn</b> iha kṣayāya jīvasē, (6) <b>ksē</b>prēṣē bhagāya, śriyasē,
(7) <b>kasēna</b>pyēvaṁrūpaḥ, svarē viśēṣaḥ, (8) <b>adhyai</b>kāmamupācaradhyai,
(9) <b>adhyaina</b>pyēvaṁrūpaḥ, svarē viśēṣaḥ, (10) <b>kadhyai</b> indrāgnī āhuvadhyai,
(11) kadhyain—śriyadhyai, (12) <b>śadhyai</b> pibadhyai, (13)<b>śadhyain</b> saha mādayadha
yai, (14) <b>tavēṅ</b> daśamē māsi sūtavē, (15) <b>tavēn</b> sōmamindrāya pātavē
suvardēvēṇu gantavē, karttavē, harttavē, (16) <b>kai</b> prayai dēvēbhyaḥ, (17) <b>iṣyai</b>
apāmōṣadhīnāṁ rōhiṣyai, avyathiṣyai rōhaṇāya cā'vyathanāya cētyarthaḥ ।</p>
<p>(21) tumartha ēva <b>'śaki ṇamulkamulau'</b> (3.4.12) agniṁ dēvā vibhājaṁ
nāśaknuvan apalupaṁ nāśaknuvan ।</p>
<p>(22—23) īś‍varē <b>tōsunkasunau</b> (3.4.13)— īś‍varō'bhicaritōḥ, īś‍varō
vilikhaḥ, īś‍varō vitr̥daḥ । <b>tōsunkasunau</b> bhāvalakṣaṇē ca ।</p>
<p>tatra 'sthēṇkr̥ñvadicarihutamijanibhyastōsun (3.4.16), sr̥pitr̥dōḥ
kasun' (4.3.17)। yathā— āsaṁsthātōrvēdyāṁ sīdanti, purā
sūryasyōdētōrādhēyaḥ, purā vatsānāmapākarttō, purā pravaditōragnau
hōtavyam, purā pracaritōrāgnīdhrē hōtavyam, āhōtōrapramattastiṣṭhati,
ātamitōrupatiṣṭhantē, āvijanitōḥ saṁbhavāma, purā krūrasya visr̥paḥ, purā
jatrubhya ātr̥daḥ ।</p>
<p>(<b>2</b>) <b>taddhitēṣvasarvavibhaktiṣu</b> (pā. 1.1.38 mabhā., 5.3.146, 7.2.104, 105, 5.
4.42, 43, 44, 1.3.38) tasilādayaḥ prāk pāśapaḥ, śasprabhr̥tayaḥ prāk
samāsāntēbhyaḥ, māntaḥ, kr̥tvō'rthāḥ, tasivatī, nānāñau iti ।</p>

<pb n="041"/>
<p>yathā — yataḥ, tatra, iha, kva, ēkadā, ētarhi, adhunā, idānīm, sadyaḥ, parut,
parāri, aiṣamaḥ, adya, parēdyavi, pūrvēdyuḥ, ubhayēdyuḥ, sarvathā, ittham, purastāt,
prāk, adhaḥ, upari, upariṣṭāt, puraḥ, paś‍cāt, dakṣiṇāt, dakṣiṇā, dakṣiṇāhi,
dakṣiṇēna, dakṣiṇataḥ, dvidhā, dvēdhā, dvaidham, ēkadhyam, bahuśō dēhi, vāsudēvataḥ
prati, śuklībhavati, agnisāt saṁpadyatē, dēvatrāgacchati paṭapaṭākarōti,
pacatitarām, bahukr̥tvō bhuṅktē, dvirbhuṅktē, sakr̥d bhuṅktē, bahudhā bhuṅktē, āditō
bhavati, brāhmaṇavad bravīti, vinā dēvadattam, nānā dēvadattāt । (49)</p>
<p>(<b>3</b>) <b>avyayībhāvō</b> dvidhā (1) sattvabhūtārthaḥ,</p>
<p>(2) asattvabhūtārthaś‍cē—ti । tayōḥ —</p>
<p><b>sattvabhūtārthō</b> yathā— upakumbham, sumadram, duryavanam, nirmakṣikam, niḥśītam,
sabrahma, bahirgrāmam, sūpaprati, madhyēsamudram, dvimuni, pañcanadam,
lōhitagaṅgam' iti ।</p>
<p><b>asattvabhūtārthō</b> yathā— adhistri, pratyurasam, anuratham, pratyartham, yathāśakti,
sacakram, yāvadamatram, paritrigarttam, āpāṭaliputram, abhyagni, dvipari,
'anugaṅgaṁ vāraṇasī' ti ।</p>
<p>(<b>3. anukaraṇaprātipādikam —6</b>)</p>
<p>śabdasya tād‌rūpyēṇābhidhānamanukaraṇam ।</p>
<p>yadāha—vyaktā'vyakta—varṇa—pada—vākya— sādr̥śyōk‍tayō'nukaraṇāni । tatra —</p>
<p>1. vyaktavarṇasādr̥śyōktiryathā— (saka. 2)</p>
<b><lg>
  <l>chinnēna patatā vahnau yanmukhēna haṭhātkr̥tē ।</l>
  <l>svēti hēti harēṇōk‍tēḥ svāhāsīt saiva rāvaṇaḥ ॥ 39 ॥</l>
</lg></b>
<p>2. vyaktapadasādr̥śyōktiryathā— (kāda. 2.147)</p>
<b><lg>
  <l>gacchēti vak‍tumicchāmi matpriya! tvatpriyaiṣiṇī ।</l>
  <l>nirgacchati mukhād vāṇī mā gā iti karōmi kim ॥ 40 ॥</l>
</lg></b>
<p>3. vyaktavākyasādr̥śyōktiryathā— (urāca. 1)</p>
<b><lg>
  <l>tvaṁ jīvitaṁ tvamasi mē hr̥dayaṁ dvitīyaṁ tvaṁ kaumudī nayanayōramr̥taṁ tvamaṅgē ।</l>
  <l>ityādibhiḥ priyaśatairanurudhya mugdhāṁ tāmēva śāntamathavā kimataḥ parēṇa ॥ 41 ॥</l>
</lg></b>

<pb n="042"/>
<p>4. avyaktavarṇasādr̥śyōktiryathā</p>
<b><lg>
  <l>gatē'rdharātrē parimandamandaṁ garjanti yat prāvr̥ṣi kālamēghāḥ ।</l>
  <l>apaś‍yatī vatsamivēndubimbaṁ taccharvarī gauriva huṅkarōti ॥ 42 ॥</l>
</lg></b>
<p>5. avyaktapadasādr̥śyōktiryathā—</p>
<b><lg>
  <l>caṭaccaṭiti carmaṇi ccimiti cōccalacchōṇitē
dhagad‌dhagitimēdasi sphuṭaravō'sthiṣu ṣṭhāgiti ।</l>
  <l>punātu bhavatō harēramaravairirājōrasi
kvaṇatkarajapañjarakrakacakāṣajanmānalaḥ ॥ 43 ॥</l>
</lg></b>
<p>6. avyaktavākyasādr̥śyōktiryathā—</p>
<b><lg>
  <l>pipipriya sasasvayaṁ mumumukhāsavaṁ dēhi mē
tatatyaja dududrutaṁ bhabhabhājanaṁ kāñcanam ।</l>
  <l>iti skhalitajalpitaṁ madavaśāt kuraṅgīdr̥śaḥ
pragē hasitahētavē sahacarībhiradhyaiyata ॥ 44 ॥</l>
</lg></b>
<p>ētēna yāni sādhūnyarthavanti padāni, yāni ca vākyāni, yaccāśaktijam asādhu
śabdarūpam, yē cāpabhraṁśāḥ, yē cānarthakā varṇāḥ, yāś‍cāvyaktavarṇa— padavākyōk‍tayaḥ,
tadanukaraṇānāṁ sādhutvamupapatraṁ bhavati, na pratiṣiddhasya, yō hyēvamasau brāhmaṇaṁ hantīti
tasyānukurvan brāhmaṇaṁ hanyāt sō'pi manyē patitaḥ syāt ।</p>
<p>naivam,</p>
<p>yaś‍ca brāhmaṇaṁ hanti, yaś‍cānuhanti, ubhau tau hataḥ, yastu khalvēvamasau brāhmaṇaṁ
hantīti tasyā'nukurvan kadalīstambhaṁ chindyānna sa manyē patitaḥ syāditi । na
cānukaraṇamapaśabdaḥ । anyō hyasāvapaśabdapadārthakaḥ sādhuśabdaḥ, na cāpaśabdapadārthakaḥ
śabdō'paśabdō bhavati, apaśabda ityētasyāpyapaśabdatvaprasaṅgāt । yaḥ punarēvamasāvapaśabdaṁ
prayuṅktē iti tasyānukurvannapaśabdamabhidhēyēṣu prayuṅktē sō'paśabdakāryēva bhavatīti ।</p>
<p>(<b>4. kr̥tprātipadikam —6</b>)</p>
<p>bhāvakārakābhidhāyinō dhātupratyayāḥ kr̥taḥ ।</p>
<p>tē ṣōḍhā— <b>1. liṅginaḥ 2. anyaliṅginaḥ 3. svaliṅginaḥ 4. aliṅginaḥ
5. śaktyādyapēkṣiṇaḥ 6. anuprayōgādyapēkṣiṇa</b>ś‍ca । tēṣu —</p>

<pb n="043"/>
<p>1. dravyavacanā aṇādayō <b>liṅginaḥ</b> । yathā— kumbhakāraḥ, paṅkajam,
dhātrī, dātram, kāruḥ, kr̥kavākuḥ iti ।</p>
<p>2. guṇavacanā ṇvulādayō<b>'nyaliṅginaḥ</b> । yathā— kārakaḥ, kārikā, kārakam,
darśanīyaḥ darśanīyā, darśanīyam iti ।</p>
<p>3. utpattāvapēkṣitaniyataliṅgāḥ 'striyāṁ k‍tin (3.3.94) ityēvamādayaḥ
<b>svaliṅginaḥ</b> । yathā— paktiḥ pacanam, pākaḥ, vrajaḥ, śayyā, suptam,
iti ।</p>
<p>4. asattvabhūtārthatvēnānupagr̥hīta—liṅga—saṁkhyā—śaktaya—stumunādayō<b>'liṅginaḥ</b> ।
yathā— kālō bhōk‍tum, alaṁ kr̥tvā, khalu prahr̥tya, nāvagāhē,
īś‍varō'bhicaritōḥ, īś‍varō vilikhaḥ iti ।</p>
<p>5. śaktihētumallakṣyakriyādyapēkṣāḥ śatrādayaḥ <b>śaktyāpēkṣiṇaḥ</b> । yathā— vrajatā
kr̥tam, kriyamāṇaṁ paśya, āvarjayan vasati, caṅkramyamāṇō'dhītē,
pakṣyan vrajati, bhōjakō vrajati iti ।</p>
<p>6. apēkṣitānuprayōgataddhitādyanuṣaṅgā ṇamulādayō<b>'nuprayōgādyapēkṣiṇaḥ</b>। yathā—
raipōṣaṁ puṣyati, cōraṅkāramākrōśati, kārayāñcakāra, kr̥ttrimam,
vyāvakrōśī, sāṁrāviṇam iti ।</p>
<p>(<b>5. taddhitaprātipadikam —6</b>)</p>
<p>bhāvakārakasaṁbandhisvārthābhidhāyinō'dhātupratyayāstaddhitāḥ । tē ṣōḍhā— <b>1.
alōpinaḥ, 2. lōpinaḥ, 3. sarvalōpinaḥ, 4. ādēśinaḥ, 5. pradēśinaḥ, 6.
apradēśinaś‍cēti ।</b></p>
<p>tēṣu —</p>
<p>1. niranubandhā <b>alōpinaḥ</b> । yathā 'aś‍vatvam, aś‍vakaḥ, aś‍vatthāmā, sabhyaḥ,
sakhyam, dēvadattarūpya iti ।</p>
<p>2. sānubandhā <b>lōpinaḥ</b> । yathā brāhmaṇyam, mr̥ttikā, dākṣiḥ, vaiyākaraṇaḥ, stēyam,
kaidāryam iti ।</p>
<p>3. (sarvalōpinaḥ) yēṣāṁ luglupādibhiḥ kimapi nāvatiṣṭhatē tē sarvalōpinaḥ ।
yathā—gargāḥ, carakāḥ, pañcālāḥ, cañcā, gārgī, sāmagrī iti ।</p>

<pb n="044"/>
<p>4. (ādēśinaḥ) yēṣāmāyannādaya ādiśyantē tē ādēśinaḥ । yathā—
aitikāyanaḥ, kāpēyam, ātmanīnam, aś‍vīyam,
kṣatriyaḥ śāś‍vatikam iti ।</p>
<p>5. (pradēśinaḥ) prakr̥tērādimadhyaviṣayāḥ pradēśinaḥ । yathā— bahutr̥ṇam, bahurājā,
sarvakaḥ, uccakaiḥ, tvayakā, pacataki iti ।</p>
<p>6. (apradēśinaḥ) tasyā ēvāntyāvayavabhūtā apradēśinaḥ । yathā— vāktvacam,
pratyurasam, kēśākēśi, yuvajāniḥ, sarajasam, niṣpravāṇiḥ
iti ।</p>
<p>(<b>6. samāsaprātipadikam —6</b>)</p>
<p><b>pr̥thagarthānāmēkārthībhāvaḥ samāsaḥ ।</b></p>
<p>sa ṣōḍhā— <b>1. subantābhyām, 2. tiṅantābhyām, 3. suptiṅantābhyām,
4. subdhātubhyām, 5. subantanāmabhyām, 6. nāmabhyāñcēti ।</b> tēṣu—</p>
<p>1. <b>subantābhyāṁ</b> yathā— upakumbham, rājapuruṣaḥ, nīlōtpalam, aṣṭākapālaḥ, citraguḥ,
dhavakhadirau iti ।</p>
<p>atra 'samarthaḥ padavidhiḥ' (2.1.1) iti sāmarthyē sati samāsaḥ । sāmarthyaṁ ca
sambandhaḥ । sa ca dvayōrupasarjanapradhānabhāvē bhavati । na hi pradhānayōrupasarjanayōrēva vā
mithō'napēkṣayōḥ saṁbandhō ghaṭatē ।</p>
<p>pradhānōpasarjanabhāvaś‍ca dvidhā (1) abhidhīyamānaḥ (2) pratīyamānaś‍ca ।</p>
<p><b>abhidhīyamānō vyatirēkavibhaktiḥ</b>, yadā vaiyadhikaraṇyam 'kumbhasya samīpam, rājñaḥ
puruṣa' iti ।</p>
<p>tatrōpakumbhamiti pūrvapadapradhānō'vyayībhāvaḥ ।</p>
<p>rājapuruṣa ityuttarapadapradhānastatpuruṣaḥ ।</p>
<p>pradhānamavicalitasvārthaṁ prathamayaivābhidhīyatē,</p>
<p>upasarjanaṁ punaḥ pradhānā'nugrahāyāśritavyatirēkaṁ ṣaṣṭhyādibhiḥ । idaṁ ca subantatvaṁ ēva
bhavati ।</p>
<p><b>pratīyamānastulय़vibhaktiḥ</b>, yadā sāmānādhikaraṇyam— 'nīlaṁ ca tadutpalaṁ ca
nīlōtpalam, aṣṭasu kapālēṣu saṁskr̥tō'ṣṭākapāla iti ।</p>
<p>ayaṁ ca 'viśēṣaṇaṁ viśēṣyēṇē—(2.1.57)—ti karmadhārayaḥ ।</p>

<pb n="045"/>
<p>'saṁkhyāpūrvaḥ (2.1.52), 'taddhitārthōttarapadasamāhārē—ca' (2.1.51) iti ca dvigutvaṁ
viśēṣaṇa—viśēṣyabhāvēna pratīyamānōpasarjanapradhānabhāvayōḥ sāmānādhikaraṇyē smaryatē ।
sa ca tulyavibhaktitvē syāditi subanta ēva bhavati ।
ataś‍ca sarvatra subantēna saba subantaṁ samasyatē iti smaryatē ।</p>
<p>2. <b>tiṅantābhyāṁ</b> yathā—aś‍nītapibatā, khādatamōdatā, pacatabhr̥jjatā, unmr̥jāvamr̥jā,
āvapanivapā 'ēhi—rē—āhi rē(rā) iti ।</p>
<p>atra 'ākhyātamākhyātēna kriyāsātatyē' (2.1.72 gasū.) iti 'mayūravyaṁsakā'
dipāṭhāt (2.1.72) tiṅantānāṁ samāsaḥ smaryyatē । 'aś‍nīta' 'pibatē'tyādi yāsu
kriyāsu sātatyēna vidyatē tā ēvamucyantē । tanmadhyapatitastadgrahaṇēna gr̥hyata' iti
'udādīnāṁ rē' ityētasya cākhyātatvaṁ bhavati ॥</p>
<p><b>3. suptiṅantābhyāṁ</b> yathā— apacasi, prāvarṣat, anuvyacalat, astikṣīrā, ēhivāṇijā,
jahistambaḥ iti । atra 'saha supā (2.1.4) ityatra tr̥tīyayaiva sahārthasyākṣēpē
sahagrahaṇādatirik‍tād yōgavibhāgāśraṇēna subantatiṅantābhyāṁ । samāsaḥ kriyatē । sa ca
nañō nalōpastiṅyavakṣēpē (pā. 6.3.73 vā.), iti udāttavatā tiṅā gatimatā ca'
(2.2.18 bhāṣyē) iti, 'subadhikārē'stikṣīrā' divacanam (2.2.24vā.)
'ēhīḍādayō'nyapadārthē' (2.1.72 gasū. 18.1), jahikarmaṇā bahulamābhīkṣṇayē
samasyatē karttāraṁ cābhidadhātītyupapannō (2.1.72 gasū. 18.1) bhavati । tēnāyamarthaḥ
saṁgacchatē 'avakṣiptō'si na pacasi tvamabhihitō'pi vr̥ṣala iti, prakarṣēṇāvarṣaditi,
paś‍cād viśiṣṭaṁ calanamakarōditi, asti kṣīramasyā' iti, ēhi
vāṇijētyāmantryamāṇa— vāṇijaviśiṣṭā kriyēti, jahi jahi stambamiti karttā
yō'bhidhīyatē sa ēvamucyata iti ।</p>
<p>4. <b>subdhātubhyāṁ</b> yathā— saṁgrāmayatē, anurudhyatē, śraddhā, antardhiḥ, paramaniyau, pratibhuvau
iti । atra 'saṁgrāma yuddhē anurudha kāmē iti samastayōrēva pāṭhaḥ । ātaś‍cōpasargē
(3.3.106), upasargē ghōḥ kiḥ (3.3.92) iti aṅ—kividhānē 'prādiṣu
śradantarōrupasaṁkhyānam' 'aci ś‍nudhātubhruvāṁ yvōriyaṅuvaṅau' (6.4.77)
ityādikāryasiddhayē kvibantasya pratyayanāmadhātutvād dhātutvamiti subdhātubhyāṁ
samāsō bhavati ॥</p>

<pb n="046"/>
<p>5. <b>subantanāmabhyāṁ</b> yathā— dadhisēk, carmakāraḥ, carmakrītī, dhanakrītā, brāhmaṇācchaṁsī,
sarasijam' iti । atra 'kugatiprādayaḥ (2.2.18), 'upapadamatiṅ' (2.2.19) ityatra
atiṅgrahaṇēnōbhayasūtraśēṣatayā vyākhyāyamānēna subityētasya nivr̥ttiḥ kriyatē;
'karttr̥karaṇē kr̥tā bahulam (2.1.32), ityatra ca karttr̥karaṇayōḥ samāsavidha
/?/nāduttarapadasya kr̥dantatāyāṁ labdhāyāṁ kr̥dgrahaṇādatirik‍tāt tadantāvasthāyāmēva
samāsābhyanujñānē supētyētadapi nivarttatē । tataś‍ca 'gatikārakōpapadānāṁ kr̥d‌bhiḥ saha
samāsavacanam subutpattēḥ prāgēva' bhavatītyākhyātam; bahulagrahaṇasya cēṣṭasid‌dha
yarthatvāt ।</p>
<p>sa kvacinnāmabhyāṁ, kvacit subantābhyām, kvacinnāmasubantābhyāṁ niś‍cīyatē । tatra
'dadhisēk' ityatra uttarapadasya, 'sātpadādyōḥ (8.3.111) iti padādinibandhana—
ṣatva—pratiṣēdha—siddhayē 'carmakāra' ityatra tu pūrvapadasya padāntalakṣaṇanalōpārthaṁ
subantatā kriyatē । carmakrītītyatra pūrvapadaṁ nalōpārthamēva subantam, uttarapadaṁ tu
prātipadikaṁ kriyatē; tēna 'krītāt karaṇapūrvāt (4.1.50) akārāntāt iti īkāraḥ
siddhō bhavati । subutpattau tu prāk subutpattērantaraṅgaliṅgasaṁskaranimittaḥ ṭābutpadyamānaḥ
krītasya ākārāntaraṅgaṁtvāt ṅīṣaṁ pratibadhnīyāt, dhanakrītētyatra tu 'sā hi tasya
dhanakrītā prāṇēbhyō'pi garīyasī' iti śiṣṭaprayōgadarśanāduttarapadasya subutpattau
ṭābutpattērākārāntatvānna ṅīṣa utpatti ।</p>
<p>brāhmaṇācchaṁsī sarasijamityatra pūrvapadayōḥ sākṣāt supaḥ śravaṇam; uttarapadayōstu
prayōjanābhāvād vibhaktēranutpattiriti ।</p>
<p>6. <b>nāmabhyāṁ</b> yathā— aś‍vakrītī, dhanakrītī, pravāpiṇī, māṣavāpiṇī, asūryaṁpaśyā,
rājadārāḥ, kr̥tapūrvī kaṭam iti । atra aś‍vakrītī dhanakrītī ityētayōḥ prāgvadēva
ṅīṣutpattau vibhaktyutpattimantarēṇāpi pañcakaprātipadikārthapakṣē karaṇatvā'virōdhaḥ ।
pravāpiṇī māṣavāpiṇī ityatra tu prāk subutpattēḥ samāsē prātipādikasyāntō nakāra
iti 'prātipadikāntanumvibhaktiṣu ca' (8.4.11) iti ṇatvaṁ bhavati, subantābhyāṁ tu
samāsē'ntaraṅgatvāt ṅībutpattau ṅībatra prātipadikāntaḥ, na nakāra iti ṇatvaṁ na syāt
yathā gargabhaginīti ।</p>
<p>'asūryaṁpaśyā' ityatra nañsūryayōrdr̥śikriyayā saṁbandhāt parasparamasambandhē
sāmarthyābhāvād vibhaktyabhāvaḥ, atra hi sūryamapi na paśyantīti nañ sūryakarmikāṁ

<pb n="047"/>
dr̥śikriyāmapēkṣatē, na sūryasattām, 'asūryaṁlalāṭayōrdr̥śitapōḥ' (3.2.36) iti
vacanādasāmarthyē'pi nāmnōrēva samāsō bhavati । ētēna kr̥tapūrvītyapi vyākhyātam ।
atrāpi hi kr̥taṁ pūrvaṁ kaṭō'nēnēti kr̥taśabdasya kaṭāpēkṣāyāṁ pūrvaśabdēnā—
sambandhādasāmarthyē'pi 'pūrvādiniḥ' (5.2.86) 'sapūrvvācca' (5.2.87) iti
vacanāt kr̥tapūrvayōssubantayōrēva samāsō bhavatīti sthitam ।</p>
<p>(<b>samāsavicāraḥ</b>) upalakṣaṇaṁ cēha subantābhyāmityādiṣu dvivacanam । tēna yathā dvābhyāṁ tathā
tribhirbahubhiś‍ca samāsō bhavati । tatra—</p>
<p><b>avyayībhāvaḥ karmmadhārayaś‍ca dvābhyām ।</b></p>
<p>yathā —adhistri, śākaprati, pañcāmrāḥ, puruṣavyāghra iti ।</p>
<p><b>ṣaṣṭhīlakṣaṇaḥ kālaparimāṇalakṣaṇaś‍ca tatpuruṣō dvābhyāṁ tribhiś‍ca ।</b></p>
<p>yathā— rājagavīkṣīram, rājagōkṣīram, dvyahajātaḥ, dvyahnajātaḥ iti । atra
yadā rājñō gauḥ rājagavī tasyāḥ kṣīramiti tadā dvābhyām, yadā tu rājñō gōḥ kṣīraṁ
rājagōkṣīramiti tadā tribhiḥ । taduktaṁ— 'rājagavīkṣīrē dvisamāsaprasaṅgaḥ, dviṣaṣṭhībhāvāt;
(2.1.1 vā. 14,15), siddhaṁ tu rājaviśiṣṭāyā gōḥ kṣīrēṇābhisambandhād rājagavīkṣīram
rājagōkṣīramiti ca ।</p>
<p>nanu ca 'gōḥ kṣīraṁ gōkṣīram, rājñō gōkṣīraṁ rājagōkṣīramiti dvitīyapakṣē bhaviṣyati ।
naivam । arthabhēdāt । yathaivāyaṁ gavi yatatē, na mahiṣyādēḥ kṣīramātrēṇa tuṣyati, ēvaṁ
rājanyapi yatatē 'rājñō yā gauḥ, tasyā yat kṣīramiti taccaivaṁ na sidhyati । ēvaṁ hi yataḥ
kutaś‍cidāgataṁ gōkṣīramātraṁ rājñaḥ sambandhi pratīyatē ।</p>
<p>kathaṁ punargōḥ kṣīramapyapēkṣamāṇāyāś‍ca rājñā rājānamapyapēkṣamāṇāyāś‍ca kṣīrēṇa
samāsaḥ (mabhā. 2.1.1 vā.)?</p>
<p>ucyatē— na gauḥ pradhānatvāt tathā rājanamapēkṣatē yathā upasarjanatvēna gāṁ rājā,
kṣīramapyavicalitasvārthatvādanautsukyēna na tathā gāmapēkṣatē yathōd‌bhūtasambandhavyatirē—
katvādautsukyēna gauḥ kṣīram ।</p>
<p>ēvaṁ cānukūlyē gamakatvāt pradhānasāpēkṣatvē sati samāsō bhavatyēva । yathā
dēvadattagurukulam, rājapuruṣabhāryyā iti । taduktam—'bhavati vai pradhānasya sāpēkṣasyāpi
samāsa' iti (mabhā. 2.1.1) ।</p>
<p>ēvaṁ dvē ahanī samāhr̥tē dvyahaḥ । dvyahō jātasyēti yadā samāsastadā dvābhyām, yadā

<pb n="048"/>
tu dvē ahanī jātasya dva‍yahajāta iti tadā tribhiḥ । 'sup supā (2.1.4) iti vacanād
dvayōrēva samāsa iti cēt, na, 'kālāḥ parimāṇinā (2.2.5) iti bahuvacananirddēśāt 'sup
supā' ityētasmin guṇapadē'pi saṁkhyā na vivakṣyatē; tēna triṣvapi padēṣu samāsābhyanujñānē,
dviśabdasyāpi kālasaṁkhyāyakatvēna kālābhidhāyitvē dvē ahanī jātasyēti vigr̥hya jātēna
parimāṇinā dviśabdāhaḥśabdau kālābhidhāyinau samasyētē । pūrvasya padasyōttarapada—
nimittāyāstatpuruṣasaṁjñāyāḥ pravarttanāt 'na saṁkhyādēḥ samāhārē' (5.4.89) iti
pratiṣēdhābhāvāt 'ahlō'hna ētēbhyaḥ' (5.4.88) iti samāsāntasiddhau dva‍yahnajāta iti
vivakṣitarūpasiddhiḥ ।</p>
<p>atha rājagōkṣīramityatrāpi kathaṁ na samāsāntaḥ ?</p>
<p>gōśabdasya yugapat pūrvōttarapadāpēkṣāyāmasāmarthyāt ।</p>
<p>dva‍yahnajāta ityatrāpi tulyamiti cēt‌ba ।</p>
<p>tanna 'uttarapadayōga ēva dvigōrāmnānāt ।</p>
<p>api ca 'dvē ahanī' iti dvē api prathamāntē, rājñō gōriti dvē api ṣaṣṭhyantē ।
asti ca prathamāntaṣaṣṭhyantayōrviśēṣaḥ । prathamāntaṁ hyanupajātavyatirēkatvānnirautsukyaṁ
nānyadapēkṣatē; ṣaṣṭhyantaṁ punarudbhūtavyatirēkatvāt parōpakārāyautsukyēna pravarttamānaṁ
nānavāpyōkāryaṁ viramati ।</p>
<p>ēvaṁ ca sāpēkṣatvādasāmarthyē samāsaḥ kathamiti cēt ? gamakatvāt । yathā— sūryamapi va
paśyantītyasūryampaśyā rājadārāḥ, na punargīyantē apunargēyāḥ ś‍lōkāḥ, śrāddhaṁ na bhuṅktē
aśrāddhabhōjī brāhmaṇaḥ, aśūdrānnabhōjī, ēvam alavaṇabhōjī, ēkānnaviṁśatiḥ; yathā
avataptē nakulasyēva sthitamavataptēnakulasthitaṁ tavaitaditi ।</p>
<p><b>bahuvrīhidvandvau dvābhyāṁ tribhirbahubhiś‍ca</b> । yathā— citraguḥ, kaṇṭhēkālaḥ, plakṣanyagrōdhau,
pāṇipādam, pañcagavadhanaḥ, mattabahumātaṅgam, śaṅkhadundubhivīṇāḥ, dhavakhadirapalāśam iti ।
atra 'anēkamanyapadārthē' (2.2.24) bahubrīhiḥ, 'cārthē dvandvaḥ' (2.2.29) iti ca smr̥tiḥ ।
uktaṁ ca (mabhā. 2.1.1)—</p>
<b><lg>
  <l>susūkṣmajaṭakēśēna sunatājinavāsasā ।</l>
  <l>samantaśitirandhrēṇa dvayōrvr̥ttau na sidhyati ॥ 45 ॥</l>
</lg></b>
<b><lg>
  <l>dvandvō yāvadibharārabdhaḥ prādhānyaṁ tatra tāvatām ।</l>
  <l>itarētarayōgē syāt samāhārē tu saṁhatēḥ ॥ 46 ॥</l>
</lg></b>

<pb n="049"/>
<p>nanu ca śōbhanāḥ sūkṣmā jaṭāḥ kēśā asya, śōbhanaṁ natamajinaṁ vāsō'sya,
saṁjātānyantēṣu śitirandhrāṇyasyēti karmadhārayādigarbhā ētē bahuvrīhayaḥ । tatra
susūkṣmajaṭakēśēna sunatājinavāsasā' ityētayōḥ madhyapadasyōttarapadēna pūrvapadēna vā
karmadhārayam, antyasya tūttarapadēnaiva saptamītatpuruṣaṁ vidhāya dvayōrapi vr̥ttau bahuvrīhiḥ
kasmānna kriyatē ?</p>
<p>ucyatē</p>
<p>pūrvayōḥ pūrvapadēna karmadhārayasyānupapattiḥ asamānādhikaraṇyāt; nahi dvayōrapi
viśēṣaṇayōḥ sāmānādhikaraṇyaṁ bhavati । uttarēṇa tu 'viśēṣaṇaṁ viśēṣyēṇē (2.1.57)ti
sāmānādhikaraṇyē bhavati karmadhārayaḥ; kintu na taduttarakālamanyapadārthē vivakṣitārthasiddhiḥ ।
tathā hi sati sūkṣmajaṭāsambandhanibandhanamēva kēśānāṁ śōbhanatvamupalabhyatē na tu
svābhāvikam, natinimittamēva cājinavāsasaś‍cārutvaṁ gamyatē, na tu naisargikam । antyē
punarantēṣu ityētasya sāpēkṣatvādasāmarthyē sati nōttarapadēna saptamītatpuruṣaḥ; antēṣu śitirandha
/?/ṇīti hyuk‍tē, kasyāntēṣvityapēkṣyaṁ syāt, tacca śityartha utpadyamānē bahuvrīhāvēvōpannaṁ
bhavati 'saṁjātānyantēṣu sūkṣmacchidrāṇyasyēti, na punastatpuruṣē ।</p>
<p>nanu ca 'dr̥śyatē dvayōrapi viśēṣaṇatvē sāpēkṣatvē ca samāsaḥ । tad yathā 'khañjaś‍cāsau
kubjaś‍ca khañjakubjaḥ, bhrāturbhāryā bhrātr̥bhāryā dēvadattasyē—ti ।</p>
<p>uktamatrā''cāryaiḥ ।</p>
<p>kimuktam ?</p>
<p>kasyacit khañjō nirjñātaḥ, kasyacit kubja iti pradhānōpasarjanabhāvād bhavatyēva
viśēṣya—viśēṣaṇabhāvaḥ । api ca— (vākyapadīyē 3.14.47)</p>
<b><lg>
  <l>sambandhiśabdaḥ sāpēkṣō nitya sarvaḥ pravarttatē ।</l>
  <l>svārthavat sā vyapēkṣā'sya vr̥ttāvapi na hīyatē ॥ 47 ॥ (iti)</l>
</lg></b>
<p>yathā— pituḥ pitā pitāmahō dēvadattasyēti । iha tu sūkṣmajaṭa ityētadanyapadārtha
ēvāmnāyatē । natamityētadapi kriyābhidhāyitvēna guṇavacanatvādāśritamēva bhavati । su
ityētat punaravyaṁ śōbhanārthē varttamānaṁ samasyatē । tasya cāstāṁ dravyavacanatvam,
guṇavacanatvē'pi vipratipattiḥ, avyayānāṁ sattvārthavācitvāt ।</p>
<p>kēcit punastatrāpi vivandantē— dyōtakā hi kilaitē, na vācakā iti । samāsaś‍ca
'sup supā' iti dyōtakānāmapi bhavati । mā bhūt pūrvayōḥ karmadhārayaḥ, antyē
punarantaśabdasya sambandhiśabdatvēna bhrātr̥bhāryādivat kathaṁ na tatpuruṣa ?</p>

<pb n="050"/>
<p>ucyatē,</p>
<p>yadyapi saṁbandhiśabdāḥ sāpēkṣatvē'pi samasyantē tathāpi sandēhaviparyyāsādayō na
jāyantē tatraiva tadutpattiḥ । atra tu antaśiti randhrāṇītyuktē sandēhaḥ— 'kimantēṣu
śitirandhrāṇyasya, uta 'antaśitīni randhrāṇī' ti । atha yadā 'suṣṭhu sūkṣmajaṭāḥ kēśā
asyē'—ti vigrahaḥ, tadā bhavitavyaṁ pūrvapadayōḥ karmadhārayēṇa ।</p>
<p>na bhavitavyam ।</p>
<p>
kiṁ kāraṇam ?</p>
<p>svarē dōṣaḥ syāt । bahuvrīhau pūrvapadaprakr̥tisvaraṁ badhitvā samāsasyānta udātta
ityantaraṅgatvādavayavasamāsasvaraḥ prāpnōti ।</p>
<p>tadāha—(vāpa. 3.14.57)</p>
<b><lg>
  <l>susūkṣmajaṭakēśādau samāsō'vayavē yadi ।</l>
  <l>syāt syāt tatrā'ntaraṅgatvād bādhakō'vayavasvaraḥ ॥ 48 ॥</l>
</lg></b>
<p>ataś‍ca yatra dvē api viśēṣasaṁjñē tatrōttarapadē nityamēva dvigurdvandvaś‍ca samāsō bhavati ।
tad yathā— 'pañcagavapriya' iti 'chatrōpānahapriya' iti । yatra kiñcit sāmānyaṁ kaś‍cicca
viśēṣaḥ tatra vikalpēna । yathā— rājagavīkṣīram, rājagōkṣīram iti । yatraikataḥ sāmānyam,
anyatō viśēṣaḥ tatra na bhavatyēva । yathā— 'susūkṣmajaṭakēśēna sunatājinavāsasā' iti ।
atra bahuvrīhiriti viśēṣasaṁjñāyāmavayavayōḥ 'viśēṣaṇaṁ viśēṣyēṇa bahulam (2.1.57)
iti yā samāsasaṁjñā sā 'sup‌supā' iti tatpuruṣādibhēdā'parāmarśēna bhavantī
sāmānyasaṁjñētyucyēta ।</p>
<p>nanu 'dvandvatatpuruṣayōruttarapadē nityasamāsavacanam iti <b>mahāvārttikakāraḥ</b>, ayamapi
ca tatpuruṣa ēvēti kasmādihāpi samāsō na bhavati ?</p>
<p>uttarapadōpādānāt । ya uttarapada ēvāmnāyatē sō'tra tatpuruṣō grahītavyaḥ, yathā
'dva‍yahnajātaḥ', 'pañcagavadhana' iti । dvandvaḥ punaranuttarapada ēvēti bahuvrīhiviṣayēṇōttarapadēna sarva
ēva gr̥hyatē । kimarthaṁ punarēvamucyatē yāvatā bahulagrahaṇēnaiva siddham, samudāyavr̥ttyāvavayavānāṁ
mā kadācid vr̥ttirbhūditi ।</p>
<p>tathāpi na vak‍tavyam । iha dvau pakṣau (<b>1</b>) <b>vr̥ttipakṣaś‍ca</b> (<b>2</b>) <b>avr̥ttipakṣaś‍ca</b> । yadā
vr̥ttiḥ tadā sarvēṣāṁ vr̥ttiḥ, yadā tu na vr̥ttistadā sarvēṣāmavr̥ttiriti ।</p>
<p>naivam । astyatra viśēṣaḥ । tathāhi pañcagavapriya ityādau nāsya pañcasaṁkhyāmātraṁ priyaṁ,

<pb n="051"/>
nāpi gōmātram, kiṁ tarhi pañcasaṁkhyōpalakṣitāḥ kāś‍cidēva gāvaḥ, yathā pañcāmrāḥ saptarṣaya
iti । tacca dvigau pūrvamasati durupapādamēva bhavati । ētēna chatrōpānahapriya ityētadapi
vyākhyātam, tatrāpi yugapadadhikaraṇavacanadvandvamantarēṇa nābhivāñchitasiddhiḥ । na
hyasyōpananmātramēva priyam apituchatramapi, upānacchabdādēva ca paraḥ priyaśabdō niśamyamānaḥ
na dvandvaṁ vinā chatramupagrahītuṁ śaknōti । tasmādanākṣēpa iti ।</p>
<p>'susūkṣmajaṭakēśādinā ca mattabahumāttaṅgaṁ vanam' ityādāvapyanēkamēva padamityuktaṁ
bhavati । atrāpi mattā bahava ēva mātaṅgā ityāpi na bhavati ।</p>
<p>kiṁ kāraṇam ?</p>
<p>'bahugaṇavatuḍati' saṁkhyā (1.1.23) iti bahuśabdasya saṁkhyāvācitvāt,
saṁkhyāpūrvasya ca karmadhārayasya, dvigutvāt, dvigōḥ punaḥ 'taddhitārthōttarapadasamāhārē'— (2.
1.51) ṣvēva bhāvāt, yathā'pañcakapālaḥ, trilōkaharmyam, pañcapūlī' iti ।</p>
<p>kathaṁ tarhi 'saptarṣayaḥ pañcāmrā' iti ?</p>
<p>'diksaṁkhyē saṁjñāyām' (2.1.50) iti saṁjñāyāmēva tad bhavati ।</p>
<p>nanu ca mā bhūt taddhitārtha upapadaṁ vā, tathāpi 'bahumātaṅgami'—ti samāhārē
bhaviṣyati—bahavō mātaṅgāḥ samāhr̥tāḥ bahumātaṅgam, tataś‍ca 'mattaṁ bahumātaṅgamasmin vanē
tanmattabahumātaṅgaṁ vanamiti bahuvrīhirbhaviṣyati ।</p>
<p>ucyatē ।</p>
<p>atha samāhāra iti kaḥ śabdārthaḥ ?</p>
<p>nanu samāṅpūrvād‍dharatēḥ karmaṇi ghañ 'samāhriyata iti samāhāra' iti ।</p>
<p>yadyēvaṁ pañca kumāryaḥ samāhr̥tāḥ pañcakumāri, daśakumāri iti</p>
<p>'gōstriyōrupasarjanasya' (2.1.48) iti hrasvatvaṁ na prāpnōti ।</p>
<p>samāhārasyaikatvāt dvigurēkavacanam (2.4.9) ityētadapi vak‍tavyaṁ bhavati ।</p>
<p>ēvaṁ tarhi bhāvasādhanō bhaviṣyati samāharaṇaṁ samāhāra iti ।</p>
<p>atha bhāvasādhanēna kimabhidhīyatē ?</p>
<p>yat tadauttarārdhyam ।</p>
<p>kaḥ punaḥ pañcagavaṁ, pañcapūlītyādau gavādīnāṁ samāhāraḥ ?</p>
<p>yat tad ārjanaṁ, krayaṇaṁ, bhikṣaṇam, apaharaṇam vā ।</p>
<p>yadyēvaṁ vikṣiptēṣu pūlēṣu carantīṣu gōṣu na sidhyati ।</p>

<pb n="052"/>
<p>tarhi samabhyāśīkaraṇaṁ samāhāraḥ ।</p>
<p>ēvamapi pañcagrāmī, ṣaṇṇagarī ityādēranupapattiḥ ।</p>
<p>kiṁ kāraṇam?</p>
<p>abhyāśīkaraṇārthē samāhāraśabdē samiti samantādityabhividhau varttatē,
āṅābhimukhyē, haratirdēśāntaraprāpaṇē iti ।</p>
<p>nāvaśyaṁ haratirdēśāntaraprāpaṇē ēva varttatē । kiṁ tarhi ? sādr̥śyē'pi, māturanuharati
pituranuharatīti ।</p>
<p>athavā— 'pañcagrāmī, ṣaṇṇagarīti nēdamityēvāvatiṣṭhatē, avaśyē hyasau tataḥ
kiñcidākāṅkṣati, kriyāṁ guṇaṁ vā । yadākāṅkṣati tadēkaṁ, sa samāhāra iti ।</p>
<p>ayaṁ tarhi bhāvasādhanē sati dōṣaḥ, pañcapūlī ānīyatāmiti dravyasyānayanaṁ na
prāpnōti ।</p>
<p>naiṣa dōṣaḥ । tad yathā 'gauranubandhyaḥ' 'ajō'gnīṣōmīya' iti jātau cōditāyāṁ
tatrā'saṁbhavādālambhanaprōkṣaṇaviśasanādīni dravyē bhavanti ihāpi bhāvānayanasyāsaṁbhavād
dravyasthānayanaṁ bhaviṣyati ।</p>
<p>avyatirēkād vā । na hi samūhibhyaḥ samāhāralakṣaṇaḥ samūhō vyatirik‍tō bhavati ।
ēvaṁ tarhi bahumātaṅgamiti samāhārē ēṣa dōṣō bhavati— 'akārāntōttarapadō dviguḥ striyāṁ
bhāṣyata' iti pañcapūlītivad īkārāntatvaṁ prāpnōti । na vā'yaṁ pātrādiṣu paṭhyatē, yēna
'catuṣpātra—tribhuvanādivat tanniṣēdhō bhaviṣyati; nāpyābantō yēna 'pañcakhaṭvī pañcakhaṭvam'
ityādivad vikalpō'vakalpēta ।</p>
<p>nanu dvigāvapīkārō na dr̥śyatē yathā ēkaputraḥ ēkabhikṣēti ।</p>
<p>nāyaṁ dviguḥ ।</p>
<p>kintarhi? 'pūrvakālaikasarvajaratpurāṇē—(2.1.49) tyādinā karmmadhārayaḥ ।
kiṁ ca bhōḥ । saṁkhyāpūrvō'pi dvigurna bhavati ?</p>
<p>vāḍham, tasya taddhitārthōttarapadasamāhārēṣvēva bhāvāt । na cēha taddhitārtha uttarapadaṁ vā
vidyatē, na caikasya samāhāraḥ saṁbhavati ।</p>
<p>yadā tu sāmarthyātiśayādēkasminnapi samūhārōpaṇam, tadā, bhavatyēva,
yathā— 'ēkāpūpī ēkaśāṭīti । kiṁ punardvigusaṁjñā pratyayōttarapadayōrbhavati ? ēvaṁ tāvat ।
ētarhītarētarāśrayatvādaprasiddhiḥ ।</p>

<pb n="053"/>
<p>kathamitarētarāśrayatvam?</p>
<p>dvigunimittē pratyayōttarapadē, pratyayōttarapadanimittā ca dvigusaṁjñēti ।</p>
<p>ēvaṁ tarhi 'artha' iti vakṣyāmi</p>
<p>arthē cēt taddhitānutpattirbahuvrīhivat । tatra yathā 'citraguḥ śabalaguḥ' iti
bahuvrīhiṇōk‍ta— tvānmatvarthasya matvarthīyō na bhavati, ēvaṁ dvaimāturaḥ pāñcanāpitiḥ' ityādau
taddhitārthasya dvigunōk‍tatvāt taddhitōtpattirna prāpnōti ।</p>
<p>yathēcchasi tathā'stu । astu tāvat pratyayōttarapadayōriti ।</p>
<p>nanūktamitarētarāśrayatvādaprasiddhiriti, naiṣa dōṣaḥ, nēdaṁ tulyamanyairitarētarāśrayaiḥ,
śabdanityatvāt ।</p>
<p>nanu ca na saṁjñā nityā ।</p>
<p>kiṁ tarhi? śabdaḥ ।</p>
<p>yadyēvaṁ bhāvinī saṁjñā vidhāsyatē । tad‌yathā— 'kaś‍cit tantuvāyamāha asya sūtrasya
śāṭakaṁ vayēti ।</p>
<p>sa paśyati yadi śāṭakō na vātavyaḥ, atha vātavyō na śāṭakaḥ । śāṭakō
vātavyaś‍cēti vipratiṣiddham । bhāvinī tu khalvasya saṁjñābhiprētā; sa manyatē — 'vātavyam,
yasminnutē śāṭaka ityētad‌bhavatī'—ti । ēvamihāpi— 'tasmin dvigurbhavati
yasyābhinirvr̥ttasya pratyaya uttarapadamityētē saṁjñē bhaviṣyataḥ iti ।</p>
<p>athavā punastvartha iti ।</p>
<p>nanu cōk‍tam 'arthē cēt taddhitā'nutpattirbahuvrīhivadi'—ti ।
naiṣa dōṣaḥ । nāvaśyamarthaśabdō'bhidhēya ēva varttatē, kiṁ tarhi, syādarthē'pi । tad yathā— 'dārārthaṁ
bhikṣāmahē, janārthaṁ bhikṣāmahē; dārā naḥ syuḥ janā naḥ syuriti । ēvamihāpi taddhitārthē dvigurbhavati
taddhitaḥ syāditi । dvigōrvā lugvacanaṁ jñāpakam (vā.5); yadayaṁ 'dvigōrluganapatyē' (4.1.88)
iti dvigōstaddhitasya lukaṁ śāsti, tajjñāpayati— 'utpadyatē dvigōstaddhita' iti ।</p>
<p>yadyēvam samāhārasamūhayōraviśēṣāt samāhāragrahaṇamanarthakam, 'tasya samūha'
(4.2.37) iti taddhitārthē/naiva kr̥tatvāt । tathāhi 'samāhāraḥ samūha'
ityaviśiṣṭāvētāvarthau । tatra samūha iva samāhārē'pi taddhitārthē dvigurityēva bhaviṣyati । yadi
taddhitārthē dvigurbhavatītyucyatē, taddhitōtpattiḥ prāpnōti । utpadyatām lugbhaviṣyati ।
lukkr̥tāni prāpnuvanti । kāni punastāni? 'pañcapūlī' 'daśapūlī' iti ।</p>

<pb n="054"/>
<p>aparimāṇabistācitakambalyēbhyō na taddhitaluki (4.1.22) ṅīppratiṣēdhaḥ
prāpnōti; 'pañcagavaṁ daśagavamiti 'gōrataddhitaluki (5.4.92) iti ṭac na prāpnōti ।</p>
<p>naiṣa dōṣaḥ, aviśēṣēṇa dvigō ṅībbhavatītyuktvā 'aparimāṇabistācitakambalyēbhyaḥ
samāhārē iti vakṣyāmi; aviśēṣēṇa ca gōṣṭac bhavatītyuktvā dvigōḥ samāhārē iti
vakṣyāmi; tadubhayamapi niyamārthaṁ bhaviṣyati 'samāhāra ēva nānyatrē'—ti ।</p>
<p>ēvaṁ tarhi abhidhānārthaṁ samāhāragrahaṇam; samāhārēṇābhidhānaṁ yathā syānna taddhitārthēna ।</p>
<p>yadi syāt kō dōṣaḥ syāt ?</p>
<p>taddhitōtpattiḥ prasajyēta ।</p>
<p>prasajyatām, lugbhaviṣyati । lukkr̥tāni prāpnuvanti ।</p>
<p>sarvāṇi parihr̥tāni ।</p>
<p>na sarvāṇi parihr̥tāni । 'pañcakumāri, daśakumārī'—ti luk taddhitaluki (1.2.49)
iti ṅīpō luk prasajyata iti ।</p>
<p>nanu ca yadi taddhitārthē dvigurityucyatē 'pañcakhaṭvaḥ, daśakhaṭvaḥ' iti matvarthē'pi
dvigusaṁjñāyāṁ 'dvigōḥ' (4.1.21) itikāraḥ prāpnōti । bahuvrīhisaṁjñayā dvigusaṁjñāyā
bādhitatvānna bhaviṣyati; samānādhikaraṇānāṁ matvarthē bahuvrīhirbhavati ।</p>
<p>yadyuttarapadē dvigurityucyatē, uttarapadōktirvak‍tavyā । iyamucyatē — 'uttarapadēna
parimāṇinā dvigōḥ samāsavacanam (vā09); 'dvau māsau jātasya dvimāsajāta:', dvē ahanī
jātasya dva‌‍yahnajāta' iti ।</p>
<p>kimucyatē parimāṇinaivēti, na punaranyatrāpi; tad yathā 'pañcagavapriyaḥ pañcagavadhana'
iti । anyatra samudāyasya bahuvrīhitvāduttarapadaṁ prasiddhamēva (vā.10); tathāhi—
'anēkamanyapadārthē (2.2.24) samasyatē, bahuvrīhiś‍ca samāsē । bhavati ।</p>
<p>atha dvandvasya kā vārttā ? dvandvō'gratō viśēṣēṇa vyākariṣyata iti ।</p>
<p>atha bahubhirbahuvrīhiḥ — (vēsaṁ. 1.21)</p>
<p><b>cañcadbhujabhramitacaṇḍagadābhighātasañcūrṇitōruyugalasta suyōdhanasya'</b> iti ।
tatra cañcad‍bhyāṁ bhujābhyāṁ bhramitāyāś‍caṇḍāyā gadāyā abhighātēna
sañcūrṇitamūruyugalamasyēti vigrahaḥ । na caitad vācyam, samānādhikaraṇānāmēva bahuvrīhi,
'saptamīviśēṣaṇē bahuvrīhau (2.2.35) iti jñāpakēna vaiyadhikaraṇyē'pi bahuvrīhēḥ smaraṇāt ।

<pb n="055"/>
ētēna sarvapadapradhānō dvandvō'pi vyākhyātaḥ, yathā '<b>sūryā'nalā'nilahimāṁśu—
dhanēśaśakraprētādhināthavaruṇāḥ karuṇāspadaṁ naḥ</b>' (māyurājasyōdāttarāghavē 2.29) iti ।</p>
<p>nanu cānyapadārthē bahuvrīhiḥ smaryatē । tatra 'citragurdēvadatta' iti dēvadattādēranuprayōgō na
prāpnōti; nahi caitrādiśabdaprayōgādavadhr̥tēṣu caitrādiṣu punaś‍caitrādiśrutayaḥ prayujyantē ।
naivam; citraguśabdaḥ citragavīnāṁ svāmisāmānyamabhidhattē । tatrā'vaśyaṁ viśēṣārthinā
viśēṣō'nuprayōktavyaḥ ।</p>
<p>citraguḥ kaḥ?</p>
<p>dēvadatta iti ।</p>
<p>yatra tvasādhāraṇaviśēṣaṇādibhirviśēṣa ēva samāsastatrānuprayōgō na bhavatyēva; yathā
trilōcanaḥ śūlapāṇiriti । ēvaṁ tarhi, sāmānyavacanānāmanuprayōgasyā'prāptiḥ । yathā—
'citragu sarvam', 'citragu viś‍vam' iti । sāmānyamapi yathā viśēṣaḥ, tathāhi yathā
citraguśabdādiprayōgē viśēṣāntarāṇāṁ nivr̥ttiḥ tathā sarvādiśabdaprayōgē viśēṣāṇāṁ nivr̥ttiḥ
pratīyatē ।</p>
<p>yadi vā, 'citrā gāvō'sya dēvadattasyōti ṣaṣṭhyarthasya samāsēnā'bhidhānāt ṣaṣṭhī
nā'nuprayujyatē, sambandhī tu na samāsōpādāna ityanuprayujyatē ।</p>
<p>ēvaṁ tarhi vibhaktyarthābhidhāyinō bahuvrīhipadasya dēvadattādibhirdravyavacanaiḥ
sāmānādhikaraṇyaṁ na prāpnōti ।</p>
<p>mublōpād bhaviṣyati ।</p>
<p>maivam; matupō'pi saṁbandhārthatvāt dravyavacanairasāmānādhikaraṇyamēva ।</p>
<p>na ca bahuvrīhērvibhaktyarthābhidhāyinō matuppratyayō vidhātuṁ śakyatē; sa hi
prathamāsamarthādastyupādhirvidhīyatē; na ca vibhaktyarthavr̥ttērbahuvrīhipadasyāstyādikriyābhiḥ
sāmānādhikaraṇyēna sambandhō bhavati ।</p>
<p>atha abhihitaḥ sō'rthō'ntarbhūtaḥ prātipadikārthaḥ saṁpanna iti sāmānādhi
/?/karaṇyamupapatsyatē ।</p>
<p>tanna; abhihitō'pyasau yatō yatrētyādivanna svarūpaṁ hāsyati ।</p>
<p>ēvaṁ tarhi, yathā— 'jātau padārthē jātēḥ kāryamucyamānamasaṁbhavāt tatsahacaritāsu
vyaktiṣu niviśēt tathā bahuvrīhyarthē saṁbandhē sāmānādhikaraṇyakriyāyōgādikāryaṁ prayujyamānaṁ
tadāśrayē bhaviṣyati; ēvaṁ ca sō'yamityupacaritasaṁbandhēṣu saṁbandhiṣu

<pb n="056"/>
bahuvrīhipadairabhidhīyamānēṣu, śuklādiviśēṣaṇānāmivāśrayatō liṅgavacanānyapi na
virōtsyantē ।</p>
<p>yadivā 'anyapadārtha' ityarthagrahaṇasāmarthyāt sadravyasya saliṅgasya sasaṁkhyasya
cōpādānaṁ bhaviṣyati, na vibhaktyarthamātrasya ।</p>
<p>kathaṁ punararthaśabdōpādānādayamarthō labhyatē ?</p>
<p>śrūyatām— 'anyapada itīyatyucyamānē padē vr̥ttyasaṁbhāvāt padasahacaritāṁ yāṁ
kāñcidarthamātrāṁ padaśabdō lakṣayēt padatvasya vā nimittatvēna pratyāsannōpakāriṇaṁ vibhaktyarthaṁ
pratyāyayēt; sō'yamēvaṁ siddhē samīhitē yadarthagrahaṇaṁ karōti tēnaitat jñāpayati 'yāvānarthaśrutēḥ
padaviṣayō'rthaḥ pratīyatē, tāvān sarvō'pi tyāganimittā'bhāvādupādīyata iti ।</p>
<p>api ca, padamarthasya paricchēdāyōpādīyatē; arthā hi prakr̥tyādīnāṁ sāmānyēna
prasak‍tāḥ padēnāvacchidyantē padāvadhikō'rtha upādēya iti; tatra yathā vākyārthasyānāśrayaṇa—
mādhikyāt tathā padārthaikadēśasyāpi, nyūnatvāt । tadēvamarthagrahaṇasāmarthyāt saliṅgaḥ
sasaṁkhyaḥ sadravyaś‍ca samarthaḥ padārtha upādīyatē ।</p>
<p>nanu ca bahuvrīhiṇā samastapadārthābhidhānē tathā sambandhābhidhāyikā ṣaṣṭhī na
prayujyatē tathā saṁkhyābhidhāyinaḥ svādayaḥ, liṅgābhidhāyinaṣṭāvādayō vā na prayujyēran ?</p>
<p>ucyatē— ēkādipadairiva vr̥ttipadairabhihitā'pi na saṁkhyā saṁkhyākāryaṁ vighnayiṣyati;
na hi ṣaṣṭhyādividhāna iva vacanavidhāvanabhihitādhikārō vidyatē, karmādayaś‍ca
kārakaviśēṣāḥ pratyāyayitavyā ityavaśyavidhēyā dvitīyādayaḥ; prathamā tu vacanagrahaṇa—
sāmarthyāt 'na kēvalā prakr̥tiḥ prayōk‍tavyā' iti samayād vā prāthamikakalpikī
bhaviṣyati ।</p>
<p>syādētat,</p>
<p>yathā abhihitā ēkatvādayō vacanavyavasthānimittaṁ tathā'bhihitaḥ sambandhō'pi
ṣaṣṭhīnimittaṁ bhavati । tadayuktamanabhihitādhikārāt । api ca, sambandhōpasarjanaṁ
prātipadikārthō vr̥ttiśabdē— nābhidhīyatē; na cāyaṁ ṣaṣṭhīviṣayaḥ, tasyāḥ
prātipādikārthōpasarjanē saṁbandhē vidhānāt । ṭābādayastu svārthikatvādabhihitē'pi
liṅgōbhavanti, taduktam— 'siddhaṁ tu striyāḥ prātipadikaviśēṣaṇatvāt svārthē ṭābādaya, iti
(mabhā. 4.1.1 vārtti. 21) ।</p>
<p>yadi vā'nya ēva vākyārthō vr̥ttyarthāt । tathāhi— 'citrā gāvō'syēti

<pb n="057"/>
anyapadārthōpasarjanāś‍citragavyō vākyēnābhidhīyantē, citraguriti punarvr̥ttau gavārthōpasarjanaḥ
svāmī pratīyatē; tatra yadā nirjñātaparādhīnatānāṁ citragavīnāṁ svāmiviśēṣā—
'vacchēdāyā'nyapadārtha upādīyata 'asyaitā gāva' iti tadā bahuvrīhirna bhavati । yadā tu
tāś‍citrā gāvaḥ svāminō viśēṣābhidhānāya pratyavamr̥śyantē gavīnāmāsāmayaṁ svāmī'—ti
tadā bahuvrīhirbhavati citraguḥ, śabalaguriti । tāmēva ca svāmiviśēṣaṇatāṁ sphuṭamupadarśayantō
nidarśayanti—'yasya citrā gāvaḥ sa citraguḥ, yasya śabalāḥ sa śabalaguriti ।</p>
<p>upalakṣaṇaṁ cā'tra ṣaṣṭhī । tēna karmakarttr̥pravacanēnā'prathamāyā api
bahuvrīhirvak‍tavyaḥ—'ūḍhō rathō'nēna ūḍharathō'naḍvān uddhr̥ta ōdanaḥ asyā uddhr̥taudanā़
sthālī, upahr̥taḥ paśurasmai upahr̥tapaśū rudraḥ, ārūḍhō vānarō'mum ārūḍhavānarō vr̥kṣaḥ,
prāptā atithayō'smin prāptātithirgrāmaḥ, siddhaḥ sādhakō'nayā siddhasādhakā vidyē—'ti ।</p>
<p>atha aprathamāyā iti kimardham ?</p>
<p>iha mā bhūd— 'vr̥ṣṭē dēvē gata' iti ।</p>
<p>atha iha kasmānna bhavati— 'vr̥ṣṭē dēvē gataṁ paśyē'—ti ?</p>
<p>bahiraṅgā'tra prathamā ।</p>
<p>yadyēvaṁ ṣaṣṭhyādyantaraṅgatvē 'citragōrdēvadattasyē'—tyādau punaḥ ṣaṣṭhyādayō na syuḥ ।
bāhyaṁ sambandhinamapēkṣya bhaviṣyanti ।</p>
<p>atha yathā citraguprabhr̥tibhyaḥ ṣaṣṭhyādayaḥ tathā 'yatō yatrē'—tyādibhyaḥ
pañcamīsaptamyādayō'pi kasmānna bhavanti?</p>
<p>ucyatē— 'tasilū—tralādibhiḥ pañcamīsaptamyādīnāmabhihitō'rthōnantarbhūtaḥ ।
citraguprabhr̥tiṣu tu bahuvrīhiṇā'bhihitaḥ sō'rthō'ntarbhūtaḥ prātipadikārthaḥ saṁpannaḥ iti ।</p>
<p>athēha bahuvrīhiḥ kasmānna bhavati 'pañcabhirbhuktamasya' ?</p>
<p>bahuvrīhiḥ samānādhikaraṇānāmēvēti smaraṇāt ।</p>
<p>yadyēvam— 'astikṣīrā, uccairmukhaḥ, abhāryaḥ, praparṇaḥ, uṣṭramukhaḥ, candravadanā,
kēśacūḍaḥ, suvarṇā'laṅkāraḥ, candraśēkharaḥ, śūlapāṇiḥ, kaṇṭhēkālaḥ, urasilōmēti
bahuvrahisaṁjñā na prāpnōti । tathāhi— ādyēṣu caturṣu pūrvapadamavyayam, tasyā'sattvavācitvāt
sattvabhūtaiḥ kṣīrādibhiḥ saha sāmānādhikaraṇyaṁ nāsti; madhyamēṣvapi viśēṣaṇaviśēṣya—
bhāvānupapattērna sāmānādhikaraṇyaṁ ghaṭatō; antyēṣu tu saptamyanta—prathamāntayō—
rasāmānādhikaraṇyaṁ vyaktamēnēti ।</p>

<pb n="058"/>
<p>naivam ।</p>
<p>ētēṣvapi sāmānādhikaraṇyōpapattēḥ । tatra</p>
<p>astīti nipātō vibhaktipratirūpa iti kālaṁ puruṣaṁ saṁkhyāṁ sādhanaṁ ca na
vyabhicarati । uccaiḥśabdasyāpi sattvavacanatvaṁ dr̥śyatē 'kiṁ punaryastathōccaiḥ (mēgha. 17)
iti । ataēva ētābhyāmastitōccastvamiti bhāvapratyayā api । abhārya ityādiṣu dadhyō
danādivanmadhyamapadalōpō vyavasthitavibhāṣayā vr̥ttiviṣayē draṣṭavyaḥ । tēnāyamarthaḥ sampadyatē—</p>
<p>asti kṣīramasyāḥ astikṣīrā gauḥ,</p>
<p>uccairmukhamasya uccairmukhō maitrēyaḥ,</p>
<p>avidyamānā bhāryā asya abhāryaḥ, avidyamānabhāryō vā,</p>
<p>prapatitāni parṇāni asya praparṇaḥ, prapatitaparṇō vā ।</p>
<p>'uṣṭramukhaḥ	candravadanē—'tyētayōstu	uṣṭracandraśabdau
bhūyō'vayavasāmānyayōgātiśayā— dabhēdōpacārēṇa mukhaviśēṣaṇaṁ bhavantau gauṇī
vr̥ttimanubhavataḥ ।</p>
<p>nanu kimuṣṭramukhayōrmithaḥ sādr̥śyam?</p>
<p>uṣṭraśabdēnēha uṣṭramukhamabhidhīyatē, avayavē'pyavayavivad upacārō draṣṭavya iti ।
kēśacūḍaḥ, suvarṇālaṅkāraḥ, ityētayōstu kēśasaṁghātē kēśaśabdō varttatē, suvarṇavikārē tu
suvarṇaśabda, kāraṇē kāryōpacārāt ।</p>
<p>'candraśēkharaḥ, śūlapāṇiḥ' ityatra candraśūlōpalakṣitau śēkharapāṇī candraśūla—
śabdābhidhēyau । yathā 'kuntān pravēśaya yaṣṭīḥ pravēśayē' ti ।</p>
<p>'kaṇṭhēkāla urasilōmā' ityētayōstu kaṇṭhē sthitaḥ kāla asya, urasi jātāni
lōmānyasyē—ti padāntaram adhyāhriyatē; yathā dvāraṁ dvāramityuktē apāvriyatāṁ saṁvriyatāṁ
vēti । ētēna subadhikārē'stikṣīrētyupasaṁkhyānam (2.2.24 vā., mabhā.)</p>
<p>avyayānāṁ bahuvrīhirvak‍tavyaḥ, ( " )</p>
<p>saptamyupamānapūrvapadasyōttarapadalōpaś‍ca ( " )</p>
<p>samudāyavikāraṣaṣṭhyāś‍ca ( " )</p>
<p>prādibhyō dhātujasya vā ( " )</p>
<p>ityapi na bhavati । ( " )</p>

<pb n="059"/>
<p>nanu parigaṇanārthamapyētadavaśyaṁ vak‍tavyam,</p>
<p>naivam, kriyamāṇē'pi hi parigaṇanē yatrābha़idhānaṁ nāsti na tatra samānādhikaraṇānāmapi
bahuvrīhiḥ, tad‌yathā pañca bhuktavantō'syēti । (mabhā. 2.2.24 vā. 10, 16)</p>
<p>ēvaṁ tarhi matvarthagrahaṇaṁ kariṣyatē—' samānādhikaraṇānāṁ matvartha bahuvrīhirbhavatīti;
tathā'pi ūḍhō rathō'nēna ūḍharathō'naḍvān, dakṣiṇasyāś‍ca pūrvasyāś‍ca diśō yadantarālaṁ sā
dakṣiṇapūrvā, putrēṇa saha saputraḥ, kēśēṣu kēśēṣu ca gr̥hītvā pravr̥ttaṁ yuddhaṁ kēśākēśi,
daṇḍaiś‍ca daṇḍaiś‍ca prahr̥tya daṇḍādaṇḍi, trirdaśaitē tridaśāḥ, ityēvamādibhiravyāptirēva ।</p>
<p>tasmāt sudūramapi gatvā'bhidhānamēvāśrayitavyam । abhidhānalakṣaṇā hi
kr̥ttaddhitasamāsā iti kr̥taṁ parigaṇanēna ।</p>
<p>atha tridaśā iti kō'sya vigrahaḥ ?</p>
<p>trirdaśaitē tridaśā iti । saṁkhyāsamāsē sujantasya saṁkhyētyaprasiddhiḥ' iti (2.2.25
vārttika—1) na hi atkārāntā saṁkhyā'sti ।</p>
<p>astu tarhi ayamēva vigrahaḥ— 'trirdaśaitē tridaśā' iti । nanu cōk‍taṁ saṁkhyāsamāsē
sujantasya saṁkhyētyaprasiddhiriti, naiṣa dōṣaḥ, sujantasya saṁkhyētyaprasiddhiḥ, na cā'tra
samāsē sujantaṁ paśyāmaḥ ।</p>
<p>kiṁ tarhi ?</p>
<p>vākyē suc dr̥śyatē, samāsē tu na dr̥śyatē ?</p>
<p>abhihitatvāt,</p>
<p>abhihitaḥ sujarthaḥ ।</p>
<p>kēna ?</p>
<p>samāsēna । kiṁ ca bhōḥ sujarthē samāsa ucyatē ?</p>
<p>naivam, sāmarthyādiha sujarthō gamyatē ।</p>
<p>katham ?</p>
<p>yāvatā saṁkhyā saṁkhyayā saṁkhyāyatē, sa ca kriyābhyāvr̥ttyartha uktaḥ samāsēnēti
kr̥tvā suj na bhaviṣyati ।</p>
<b><lg>
  <l>prakr̥tiḥ prātipadikarūpā'pyēṣōpadarśitā ।</l>
  <l>svarūpaṁ pratyayādīnāṁ pr̥thak pr̥thagathōcyatē ॥ 49 ॥</l>
</lg></b>

<pb n="060"/>
<p>(<b>2. pratyayaḥ</b>)</p>
<p>tatra <b>pratīyatē'nēnārtha iti pratyayaḥ</b> ।</p>
<p>sa tridhā <b>1. dhātupratyayaḥ 2. pratyayapratyayaḥ 3. prātipadikapratyaya</b> iti । tēṣu—
(<b>1. dhātupratyayāḥ—</b>)</p>
<p><b>sanādayaḥ, tibādayaḥ, tumunādayaḥ, tavyādayaḥ, ṇvulādayaḥ, uṇādaya</b>ś‍cēti
dhātupratyayabhēdāḥ । tatra—</p>
<p>(<b>sanādayaḥ</b>)</p>
<p>icchāprayōjakavyāpārādikriyāsu kriyāsamabhihārādiṣu ca yē vidhīyamānāḥ
kriyāvacanatvād bhūvādivadēva pratyayāntaramapēkṣantē tē sanādayaḥ । yathā— cikīrṣati,
adhyāpayati, pāpacyatē, gōpāyati, r̥tīyatē, kāmayatē iti ।</p>
<p>(<b>tibādayaḥ</b>)</p>
<p>kriyāpradhānāḥ kartr̥karmaṇōḥ kriyāyāṁ ca yē vihitāḥ sādhyarūpāpannakriyābhidhāyitvēna
pratyayāntaraṁ nāpēkṣantē tē tibādayaḥ । yathā 'vrajati dēvadattaḥ, pacyatē ōdanaḥ, rajyati
vastram, lūyatē kēdāraḥ, cōrasya rujati, āsyatē yuṣmābhiḥ' iti ।</p>
<p>(<b>tumunādayaḥ</b>)</p>
<p>anupātikriyā— kriyābhidhāyinō'sattvabhūtārthāḥ sādhyabhāvē yē vidhīyantē tē tumunādayaḥ ।
yathā—'pak‍tumicchati, bhuktvā vrajati, adhītya snāti, pāyaṁpāyamāstē, cōraṅkāramākrōśati,
cakāsāñcakāra iti ।</p>
<p>(<b>tavyādayaḥ</b>)</p>
<p>prāyēṇa bhāvakarmmaṇōḥ kartrādiṣu ca yē vidhīyantē tē tavyādayaḥ । yathā— gantavyaṁ bhavatā,
karaṇīyaḥ kaṭaḥ, kr̥taṁ bhavatā, lūyamānaḥ kēdāraḥ, durgamō mārgaḥ, vāstavyō lōka' iti ।</p>
<p>(<b>ṇvulādayaḥ</b>)</p>
<p>prāyēṇa karttari karmādiṣu ca yē vidhīyantē tē ṇvulādayaḥ । yathā— pācakaḥ pumān sōmaṁ
pavamānam, pacanyavāgūm, kanyāmalaṅkariṣṇuḥ, pādahārakaḥ paṅkaḥ, priyaṅkaraṇaṁ śīlam iti ।</p>
<p>(<b>uṇādayaḥ</b>)</p>
<p>sarvakārakēṣu siddhabhāvē ca yē vidhīyamānāḥ prāyēṇa dravyavacanatvaṁ labhantē tē
uṇādayaḥ । yathā— śītō vāyuḥ, vatsalā dhātrī, tīkṣṇaṁ dātram, vr̥ddha upādhyāyaḥ, ramyaḥ
prāsādaḥ, pākō varttata iti ।</p>

<pb n="061"/>
<p>(<b>2. pratyayapratyayāḥ —6</b>)</p>
<p><b>yadādayaḥ, ghādayaḥ, mabādayaḥ, phagādayaḥ, yujādayaḥ, ḍhagādayaś‍ca
pratyayapratyayabhēdāḥ ।</b></p>
<p>(<b>yadādayaḥ</b>)</p>
<p>tēṣu bhavāpatyasvārthamatvarthādiṣu subantēbhyō ya utpadyantē tē yadādayaḥ । yathā—
apsavyaḥ, pūrvāha‍ṇēnam, cirantanam, āmuṣyāyaṇaḥ, tvayakā, śubhaṁyuḥ iti ।</p>
<p>(<b>ghādayaḥ</b>)</p>
<p>prakarṣā'pakarṣa—kutsā—praśaṁsādiṣu tiṅantēbhyō ya utpadyantē tē ghādayaḥ । yathā—
pacatitarām, gacchatitamām, jalpatikalpam, spr̥śatidēśyam, pacataki, pacatirūpam
iti ।</p>
<p>(<b>mabādayaḥ</b>)</p>
<p>nirvr̥ttasvārthamatvarthādiṣu kr̥dbh‍yō utpadyantē tē mabādayaḥ yathā— kr̥trimam, pākimam,
sāṁrāviṇam, vyāvakrōśī, jitvarī, śyainaṁpātā iti ।</p>
<p>(<b>phagādayaḥ</b>)</p>
<p>jīvad‍vaṁśya—praśastakutsitasvārthādiṣu apatyāditaddhitāntēbhyō ya utpadyantē tē
phagādayaḥ । yathā— gārgyāyaṇaḥ, dākṣāyaṇaḥ vārṣyāyaṇikaḥ ābhijityaḥ kauñjāyanya iti ।</p>
<p>(<b>yujādayaḥ</b>)</p>
<p>siddhabhāva—tācchīlyōpādhikartrādiṣu ṇijādidhātupratyayāntēbhyō ya utpadyantē tē
yujādayaḥ । yathā— kāraṇā, aṭāṭyā, yāyajūkaḥ, sāsahiḥ, yāyāvaraḥ, cikīrṣuḥ iti ।</p>
<p>(<b>ḍhagādayaḥ</b>)</p>
<p>apatyādyartha—svārtha—śakti—saṁkhyādiṣu strīpratyayāntēbhyō ya utpadyantē tē
ḍhagādayaḥ । yathā— gāṅgē‍yaḥ, yauvatēyaḥ, vārāṇasēyaḥ, suvadhūkaḥ, nadyām, khaṭavāyāṁ, yuvatayaḥ
iti ।</p>
<p>(<b>3. prātipadikapratyayāḥ —6</b>)</p>
<p><b>ṭābādayaḥ, svādayaḥ, tasilādayaḥ, kādayaḥ, aṇādayaḥ,</b> kyajādayaś‍cēti
prātipadikapratyayabhēdāḥ । tēṣu —</p>

<pb n="062"/>
<p>(<b>ṭābādayaḥ</b>)</p>
<p>prakr̥tiliṅgābhidhāyinaḥ prātipadikād‍ya utpadyantē tē ṭābādayaḥ । yathā— khaṭvā,
sudāmā, kārīṣagandhyā, brahmabandhūḥ, kumārī yuvatiḥ iti ।</p>
<p>(<b>svādayaḥ</b>)</p>
<p>prakr̥tyarthasaṁkhyābhidhāyinaḥ prātipadikādēva ya utpadyantē tē svādayaḥ । yathā—
kuṇḍam, kuṇḍē, kuṇḍābhyām, kuṇḍēbhyaḥ, kuṇḍayōḥ, kuṇḍēṣu iti ।</p>
<p>(<b>tasilādayaḥ</b>)</p>
<p>śaktimātrābhidhāyinaḥ sōpādhiśaktyabhidhāyinō vā subantaprātipadikāt svārthādiṣu ya
utpadyantē tē tasilādayaḥ । yathā— yataḥ, yatra, kadā, purastāt, bahuśaḥ, purutrāvasati iti ।</p>
<p>(<b>kādayaḥ</b>)</p>
<p>kutsā—praśaṁsā'tiśayā'natiśayādyupādhēranupādhēś‍ca subantādēva prātipadikāt
svārthādiṣu ya utpadyantē tē kādayaḥ । yathā— aśvakaḥ, yuṣmakābhiḥ, vaiyākaraṇarūpaḥ,
paṭutaraḥ kuṭīraḥ, tārtīyīkam iti ।</p>
<p>(<b>aṇādayaḥ</b>)</p>
<p>samarthaprātipadikāt sambandhikārakabhāvēṣu ya utpadyantē tē aṇādayaḥ । yathā—
aupagavaḥ, tāvakīnaḥ, ākṣikaḥ, vāmadēvyam, brāhmaṇatvam, paurāhityam iti ।</p>
<p>(<b>kyajādayaḥ</b>)</p>
<p>karmādikārakōpahita—kriyēcchācāra—cvyarthādiṣu samarthādēva prātipaṁdikād ya utpadyantē tē
kyajādayaḥ । yathā— citrīyatē, putrakāmyati, śyēnāyatē, lōhitāyati, kaṇḍūyatē, muṇḍayati' iti ।</p>
<p>(<b>3. upaskāraḥ</b>)</p>
<p><b>prakr̥tipratyayānāmupasargōpagrahāgamalōpavarṇavikāravikaraṇādirūpaḥ saṁskāraṁ
upaskāraḥ ।</b></p>
<p>sa ca tridhā <b>(1) prakr̥tyupaskāraḥ, (2) pratyayōpaskāraḥ,
(3)ubhayōpaskāraś‍cēti ।</b></p>
<p>tē punarbhūṣaṇa—samavāyā'—dhyāhāra—vaikr̥ta—yat‍na—pratiyat‍nabhēdāt pratyēkaṁ
ṣaṭprakārā bhavanti । tatra—</p>

<pb n="063"/>
<p>(<b>1. prakr̥tyupaskārāḥ —6</b>)</p>
<p>1. <b>prakr̥tērbhūṣaṇarūpa</b> nirarthakōpasargasvārthaka—vaikalpikādayaḥ । yathā—
adhyāgacchati, paryāgacchati, pralambatē, nikhañjati iti; yāvakaḥ, ṣāṅguṇyam,
aupayikam, mānasam iti; ālī, mr̥davī, kamaṇḍalūḥ, cañcūḥ iti ।</p>
<p>2. <b>samavāyarūpāḥ</b> sārthakōpasargasankyaṅādayaḥ । yathā—āśāstē, pratiṣṭhatē, sumanāyatē,
durmanāyatē, iti। jugupsatē, gōpāyatē, r̥tīyatē, kāmayatē iti । putrīyati,
putrakāmyati, śyēnāyatē, muṇḍayati iti ।</p>
<p>3. <b>adhyāhārarūpāḥ</b> sahābhidhāyakōpasargadvirvacanasuḍāgamādayaḥ । yathā—adhītē, adhyēti,
anurudhyatē, saṁgrāmayatē iti; jañjapyatē, saṁpanīpadyatē, arāryatē, undidiṣati iti ।
upaskurutē, apaptat, āsthat, madhvasyati iti ।</p>
<p>4. <b>vaikr̥tarūpā</b> varṇavyatyaya—viparyayāpāyādayaḥ । yathā—niṣiñcati, praṇayati, yanti, uśanti
iti; taruḥ, siṁhaḥ, sikatā, sak‍‌tava iti; santi, gh‍nanti, dyanti, samagata iti ।</p>
<p>5. <b>yat‍narūpā</b> upacaya—prasava—saṁvr̥tyādayaḥ । yathā—yauti, mēdyati,dīvyati, nigūhati
iti; kīryatē, pūryatē, saudhātakiḥ, svāyambhuvam iti; āsta, āstē, avōcat,
ghaṭayati iti ।</p>
<p>6. <b>pratiyat‍narūpāḥ</b> viśēṣādēśavidhiniṣēdhādayaḥ । yathā—āha, aghasat, vadhyāt,
adhyagīṣmahi iti; japyaḥ, pitryam, sanam, gavyam, nāvyam iti; titauḥ,
praugam, kōkūyatē, kathayati iti ।</p>
<p>(<b>2. pratyayōpaskārāḥ —6</b>)</p>
<p>1. <b>pratyayasya bhūṣaṇarūpā iḍasugīkagādayaḥ</b> । yathā sahitā, vāritā bhruvai, bhrūṇām iti;
dēvāsaḥ, pārayāmasi, tāriṣat, bhavāti iti; tārtīyīkam, pītvāya, tvayakā,
pacataki iti ।</p>
<p>2. <b>samavāyarūpāḥ</b> syasicsīyuḍādayaḥ । yathā kariṣyati, akariṣyat, vak‍tā, bravītiṁ
iti, apākṣīt apīpacat, aśiṣat, alikṣat iti; kr̥ṣīṣṭa, kuryāt, kurvīta,
karavāmahai iti ।</p>
<p>3. <b>adhyāhārarūpāḥ</b> pratyayārthaviśēṣakōpasargamap‍tarabādayaḥ । yathā— sumanāyatē, durmanāyatē,
abhimanāyatē, abhiṣēṇayati iti । kr̥trimaṁ sāṁrāviṇam, vyāvahāsī, kauñjāyanyaḥ
iti; pacatitarāṁ, pacamānaḥ, sarvēṣām, vr̥kṣāṇāmiti ।</p>

<pb n="064"/>
<p>4. <b>vaikr̥tarūpāḥ</b> ādēśa—sarvādēśapratyayādēśādayaḥ । yathā—gārgyāyaṇaḥ, cāndramasāyaniḥ,
kaubērakaḥ, gaudhēraḥ, kaulēyaka iti, pavanaḥ, pāvakaḥ, vr̥kṣasyaḥ, vr̥kṣaiḥ iti; vēda,
vivēda, vidvān, viddhi iti ।</p>
<p>5. <b>yatnarūpā</b> luglumpanavilumpanādayaḥ । yathā—pacat, juhōti, pañcālāḥ, dadhi iti ।
dadr̥śē, adrākṣīt, kārakaḥ, kāmaṇḍalēya iti । ag‍nicit, śubhaṁyāḥ, mūlakhāḥ,
aś‍vati' iti ।</p>
<p>6. <b>pratiyat‍narūpāḥ</b> viśēṣādēśavidhiniṣēdhādayaḥ । yathā—tasthau, vēda, praśādhi, jīvatāt,
iti; udapādi, rāṣṭriyaḥ, āg‍nēyaḥ, s‍traiṇam iti; subhrūḥ, suprēyasī, vyatihasanti,
vyatigacchanti iti ।</p>
<p>(<b>3. ubhayōpaskārāḥ —6</b>)</p>
<p>1. <b>ubhayōrbhūṣaṇarūpā</b> yuṣmatprabhr̥tiprayōgādayaḥ । yathā— tvaṁ pacasi, yuvāṁ pacathaḥ, yūyaṁ
pacatha, ahaṁ pacāmi, āvāṁ pacāvaḥ, vayaṁ pacāmaḥ, vāyurvāti, dēvō varṣati,
bhajyatē śākhā svayamēva, avakiratē hastī svayamēva, bhūṣayatē kanyā svayamēva,
brūtē kathā svayamēvēti ।</p>
<p>2. <b>samavāyarūpā</b> vikaraṇādayaḥ । yathā— bhavati, cōrayati, dīvyati, sunōti, tudati,
tanōti, ruṇaddhi, krīṇāti, svayaṁ namatē, dugdhē, tapyatē tapaḥ lūyatē kēdāraḥ, iti ।</p>
<p>3. <b>adhyāhārarūpā</b> dviruktyādayaḥ। yathā— pāyaṁpāyam pacatipacati, grāmō grāmō
ramaṇīyaḥ, mūlē mūlē sthūlāḥ, agrē agrē sūkṣmāḥ, pūrvaṁ pūrvaṁ puṣyati, prathamaṁ prathamaṁ
pacyatē, jyēṣṭhaṁ jyēṣṭhamupavēśaya, māṣaṁ māṣaṁ dēhi, uparyuparyāstē, ahirahiḥ, budha
yasva budhyasvēti ।</p>
<p>4. <b>vaikr̥tarūpā</b> vānāvādayaḥ । yathā— grāmō vām, grāmō nau, grāmō vaḥ, grāmō naḥ, grāmastē,
grāmō mē, grāmastvā rakṣat, grāmō mā rakṣat, haiyaṅgavīnam, mātulaḥ, kṣatriyaḥ,
śrōtriyaḥ iti ।</p>
<p>5. <b>yat‍narūpā</b> anuprayōgādayaḥ । yathā— agnisāt saṁpadyatē bhasmasād bhavati, brāhmaṇasāt
syāt, dēvatrākarōti, martyatrāgacchati, manuṣyatrāvasati, śuklībhavati,
paṭapaṭākarōti, cakāsāṁcakāra kārayāmāsa, bibharāmbabhūva, vidāṁkurvantu iti ।</p>
<p>6. <b>pratipayat‍narūpā</b> vidhyanuprayōgādayaḥ । yathā— raipōṣaṁ puṣṇāti, samūlakāṣaṁ kaṣati,
jīvagrāhaṁ gr̥h‍ṇāti, puruṣavāhaṁ vahati, ūrdhvaśōṣaṁ śuṣkaḥ, cūḍakanāśaṁ naṣṭaḥ,

<pb n="065"/>
ōdanapākaṁ pakvaḥ, suvarṇanidhāyaṁ nihitaḥ, lunīhi lunīhityēvāyaṁ lunāti,
adhīṣvādhīṣvē— tyēvāyamadhītē, bhrāṣṭamaṭa maṭhamaṭa, khadūramaṭētyēvāyamaṭati,
'saktūn piba, dhānāḥ khāda ōdanaṁ bhuṅkṣvētyēvāyamabhyavaharati iti ।</p>
<p>(<b>4. upapadam</b>)</p>
<p><b>upaskāraviśēṣa ēva prakr̥tisamīpōccāritaṁ padamupapadam ।</b></p>
<p>tat tridhā <b>1. tiṅupapadam, 2. kr̥dupapadam, 3. subupapadaṁ</b> ca ।</p>
<p>(<b>1. tiṅupapadam —6</b>)</p>
<p>tēṣu prathamaṁ kriyārūpam, kārakarūpam, nāmarūpam, avyayarūpam, nipātarūpam
upasargarūpaṁ ca । tēṣu—</p>
<p><b>kriyārūpaṁ</b> yathā— ēhi manyē rathēna yāsyati na marṣayāmi yat tatrabhavān vr̥ṣalaṁ yājayēt ।</p>
<p><b>kārakarūpaṁ</b> yathā— aś‍vēna saṁcaratē, dāsyā saṁprayacchatē ।</p>
<p><b>nāmarūpaṁ</b> yathā— kālō yad bhuñjīta bhavān ।</p>
<p><b>avyayarūpaṁ</b> yathā— kathaṁ nāma tatrabhavān vr̥ṣalaṁ yājayēt, namatē daṇḍaḥ svayamēva ।</p>
<p><b>nipātarūpaṁ</b> yathā— yāvad bhuṅktē, purā vrajati</p>
<p><b>upasargarūpaṁ</b> yathā— parākramatē parājayatē iti ।</p>
<p>(<b>2. kr̥dupapadam —6</b>)</p>
<p>dvitīyamapi kriyārūpam, kārakarūpam, nāmarūpam, avyayarūpam, nipātarūpam
upasargarūpaṁ ca । tēṣu —</p>
<p><b>kriyārūpaṁ</b> yathā— bhōk‍tuṁ vrajati, bhōjakō vrajati, gōdāyō vrajati, karttumicchati iti ।</p>
<p><b>kārakarūpaṁ</b> yathā— kumbhakāraḥ, uttānaśayaḥ, śayyōtthāyam, mūlakōpadaṁśam iti ।</p>
<p><b>nāmarūpaṁ</b> yathā— kālō bhōk‍tum, samayō bhōk‍tum, brahmabhūyam, brahmōdyam iti ।</p>
<p><b>avyayarūpaṁ</b> yathā— divākaraḥ, dōṣākaraḥ, mr̥ṣōdyam, īṣatpānaḥ iti ।</p>
<p><b>nipātarūpaṁ</b> yathā— alaṁkr̥tvā, khalu kr̥tvā, yāvad‍vēdam anyathākāramiti ।</p>
<p><b>upasargarūpaṁ</b> yathā— prajayī, prasavī, vikatthī, nirākariṣṇuḥ iti ।</p>
<p>(<b>3. subupapadam —6</b>)</p>
<p>tr̥tīyaṁ kriyārūpam kārakarūpaṁ nāmarūpam avyayarūpam, nipātarūpam
karmapravacanīyarūpaṁ cēti । tēṣu —</p>
<p><b>kriyārūpaṁ</b> yathā— na tvāṁ tr̥ṇāya manyē, saṁtāpāya prabhavati, gōṣu duhyamānāsu
gataḥ, krōśataḥ prāvrājīditi ।</p>

<pb n="066"/>
<p><b>kārakarūpaṁ</b> yathā— carmaṇi dvīpinaṁ hanti dantayōrhanti kuñjaram, kēśēṣu
prasitaḥ, brāhmaṇēṣu bhuñjānēṣu vr̥ṣalā āsatē, vr̥ṣalēṣvāsīnēṣu
brāhmaṇā bhuñjatē iti ।</p>
<p><b>nāmarūpaṁ</b> yathā— gavāṁ svāmī, annasya hētōrvasati, pitrā sadr̥śaḥ, śivaṁ
prajābhya iti ।</p>
<p><b>avyayarūpaṁ</b> yathā— samayā grāmam, sahacchātrēṇa, namō dēvēbhyaḥ, dakṣiṇāhi
grāmāt iti ।</p>
<p><b>nipātarūpaṁ</b> yathā— hē dēvadatta? hā dēvadattam, vinā viṣṇumitrēṇa, r̥tē
yajñadattāditi ।</p>
<p><b>karmapravacanīyarūpaṁ</b> yathā— vr̥kṣamanu vidyōtatē, upārjunaṁ yōddhāraḥ, adhi brahmadattē
pañcālāḥ, adhi pañcālēṣu brahmadatta iti ॥</p>
<b><lg>
  <l>prakr̥tipratyayāvēvamupaskāraś‍ca darśitaḥ ।</l>
  <l>kramādupapadasyāpi svarūpamupavarṇitam ॥ 50 ॥</l>
</lg></b>
<b><lg>
  <l>avyayāni nipātāś‍ca gatayaś‍ca nirūpitāḥ ।</l>
  <l>karmapravacanīyāś‍ca sōpasargāḥ prakāśitāḥ ॥ 51॥</l>
</lg></b>
<b><lg>
  <l>na kēvalēha prakr̥tiḥ prayujyatē na kēvalāḥ suptiṅajaṇkyajādayaḥ ।</l>
  <l>bhavatyupaskāra ihā'pr̥thagdvayōrdvayārthamēvōpapadaṁ prayujyatē ॥ 42 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
prakr̥tyādiprakāśō nāma
॥ prathamaḥ prakāśaḥ</b> ॥ 1 ॥*</p>
<lg><l>prakāśa ēṣō'dya sanātanēna vyadhāyi nūnaṁ vitataprakāśaḥ ।</l>
  <l>praś‍lēṣabandhādupamucya tat‍tatpraghaṭṭarājatpravibhak‍tagātraḥ ॥</l></lg>
<!-- NOTES pg=066!-->
ēvamatra prathamaprakāśē dvādaśasu śabdabhēdēṣu prathamē catvārō bhēdā nirūpitāḥ । madhyavarttinaś‍catvārō dvitīyē
draṣṭavyāḥ । antimāś‍catvārō punastr̥tīyē । ēvaṁ śabdabhēdāya prakāśatrayamadhikriyatē ।

<pb n="067"/>
<p>atha</p>
<p><b>śr̥ṅgāraprakāśē dvitīyaḥ prakāśaḥ</b></p>
<p>prātipadikaprakāśaḥ</p>
<p>(<b>5. prātipadikam</b>)</p>
<p><b>prātipadikaṁ tridhā—</b></p>
<p>1. <b>vibhak‍tāvayavam,</b></p>
<p>2. <b>avibhak‍tāvayavam</b>1</p>
<p>3. <b>anukaraṇaṁ</b> ca । tatra2</p>
<p><b>1. vibhak‍tāvayaṁ tridhā— 1. kr̥d‍rūpam, 2. taddhitarūpam, 3. samāsarūpaṁ</b> ca । tēṣu —</p>
<p>(<b>1. kr̥d‍rūpam vibhak‍tāvayam</b>)</p>
<p><b>bhāva—kārakā'bhidhāyinō dhātupratyayāḥ kr̥taḥ</b> । tatra—</p>
<p>(<b>bhāvaḥ —6</b>)</p>
<p><b>dhātvartha ēvā'pūrvāparībhūtō bhāvaḥ</b> । yadāha— (vāpa. 3.8.12)</p>
<b><lg>
  <l>kālānupāti yad rūpaṁ dhātvarthasya kriyēti tat ।</l>
  <l>paritō yat paricchinnaṁ tad‍bhāva iti kathyatē ॥ 1 ॥</l>
</lg></b>
<p>sa (bhāva) iha ṣōḍhā saṁbhavati— 1. <b>siddhaḥ, 2. sādhyaḥ, 3. siddhāsamāptaḥ,
4. sādhyā'samāptaḥ, 5. siddhasādhyaḥ, 6. sādhyasiddhaś‍cē</b>ti । tēṣu—</p>
<p>(<b>1. siddhaḥ</b>)</p>
<p>udbhūtapratyayāṁśatvēna kriyā'nudrēkāt sattvabhūtatvē liṅgasaṁkhyādyupagrāhī
'kartr̥karmaṇōḥ kr̥ti' (2.3.65) iti sambandhavibhak‍tērnimittaṁ <b>siddhaḥ</b> । yathā—
'āś‍caryamidamōdanasya ca pākō brāhmaṇānāṁ ca prādurbhāvaḥ, bhēdikā kāṣṭhānāṁ dēvadattasya,
cikīrṣā yajñadattasya kaṭasya' iti । atra 'ubhayaprāptau karmaṇi (2.3.66) ēvēti niyamē
ubhayōḥ prāptiryasmin kr̥ti' iti vyākhyānāt (mabhā. 2.3.66) akākārayōś‍ca
niyamapratiṣēdhāt karttaryapi ṣaṣṭhyēva bhavantī bhāvasya siddhatāṁ dyōtayati ।</p>
<!-- NOTES pg=067!-->
1. dra. pr̥0 119 । 2. dra. pr̥0 120 ।

<pb n="068"/>
<p>(<b>2. sādhyaḥ</b>)</p>
<p>udbhūtaprakr̥tyaṁśatvēna kriyōdrēkādasattvabhūtatvē liṅgasaṁkhyādyanupagrāhī kartr̥karmaṇōḥ
kārakavibhaktērēva nimittaṁ <b>sādhyaḥ</b> । yathā— ōdanaṁ bhōk‍tuṁ yāti, svādhyāyamadhītya snāti,
payaḥ pāyaṁpāyamāstē iti । ataēva 'na lōkāvyayakhalarthatr̥̄nām' (2.3.69) ityādinā
ṣaṣṭhī niṣidhyatē ।</p>
<p>(<b>3. siddhāsamāptaḥ</b>)</p>
<p>siddha ēva taddhitānubandhī <b>siddhāsamāptaḥ</b> । yathā — vyāvakrōśī, sāṁkūṭinam,
kr̥trimam iti । atra</p>
<p>yathā 'ābhijityaḥ, kauñjāyanyaḥ' ityādāvaṇādyabhihitō'pyapatyārthaḥ, taittirīyāḥ
chāgalēyinaḥ ityādau chaṇādyabhihitō'pi prōktārthaḥ, svārthikādhyētr̥vēditr̥viṣaya—
taddhitōtpattimantarēṇa na samāpyatē, tathā vyatihārābhividhyupādhikō ṇajinuṇuktaḥ śuddhaś‍ca
ktryabhihita siddhō'pi bhāvaḥ svārthikanirvr̥ttāthīyitaddhitōtpattimantarēṇa na samāpyata iti
siddhāsamāptō bhavati ।</p>
<p>(<b>4. sādhyāsamāptaḥ</b>)</p>
<p>sādhya ēvānuprayōgānubandhī <b>sādhyāsamāptaḥ</b> । yathā cakāsāñcakāra vidāṅkurvantu,
raipōṣaṁ puṣyati iti । atra</p>
<p>yathā śuklībhavati, paṭapaṭākarōti ityādāvabhūtatad‍bhāvādiṣu cvyādyantam, lunīhi
lunīhi ityēvāyaṁ lunāti, bhrāṣṭramaṭa maṭhamaṭa khadūramaṭētyēvāyamaṭati ityādiṣu
kriyāsamabhihārādiṣu lōḍantam anabhivyakta padārthakatvādasamāptaṁ svārthābhivyaktayē
kr̥bhvādyanuprayōgaṁ yathāvidhyanuprayōgaṁ cāpēkṣatē tathā āmantaṁ ṇamulantaṁ cā'nabhivyakta—
padārthakatvādasamāptaṁ sādhyarūpamēva svārthābhivyaktayē kr̥bhvādyanuprayōgaṁ yathāvidhyanuprayōgaṁ
cāpēkṣatē ityētaduk‍tō bhāvaḥ sādhyā'samāptē । bhavati । tadāha — āma iva
ṇamulō'pyasamāptārthatvāccādivadanuprayōgaḥ siddha ēvaṁ । yathāvidhyarthaṁ tu vacanaṁ 'kaṣādiṣu
yathāvidhyanuprayōgaḥ' (3.4.46) iti । tēna cakāsāñcakāra itayādinā'yamarthō bhavati
cakāsti sma, vidantu, rāyaḥ puṣyannamuṁ puṣyati iti । ataēva kriyāviśēṣaṇēnaiva siddhamiti
na kēcit ṇamulprakaraṇamārabhantē ।</p>

<pb n="069"/>
<p>nanu ca,</p>
<p>kriyāviśēṣaṇānāṁ karmatā napusakatā ca; kathaṁ ca puṣērēva puṣiḥ karma bhavati। na
hyātmanaivātmā vyāpyatē, na hi suśikṣitō'pi vaṭuḥ svaṁ skandhamārōḍhuṁ śaknōti।</p>
<p>naivam।</p>
<p>'nāgarakavr̥ttaṁ varttēta, viś‍vajitā yajētē'—tyādau sāmānyaviśēṣayōranaikātmayēna
vyāptyavacchēdayōrūpalambhāt samānyapuṣērēvā'vayavapuṣiḥ karma bhavati। na ca
kriyāviśēṣaṇānāṁ karmataivēti niyamaḥ; kriyā hi yathā sādhyāyamānatvāt karma,
tathōtpadyamānatvāt kartryapi bhavati। tataś‍cōbhayathā'pi kriyāviśēṣaṇāniyōjyantēraipōṣaṁ
kr̥tvā puṣyati, raipōṣaṁ yathā bhavatyēvaṁ puṣyatīti।</p>
<p><b>(5. siddhasādhyaḥ)</b></p>
<p>siddha ēva sādhyadharmayōgī <b>siddhasādhyaḥ।</b> yathā— āś‍caryē gavāṁ
dōhō'śikṣitēnā'gēpālēna, sadhu khalu payasaḥ pānaṁ yajñadattēna, vicitrā hi sūtrasya kr̥tiḥ
pāṇininā iti। atra ubhayaprāptau karmaṇyēva ṣaṣṭhīti (3.2.8) karttari tr̥tīyāmnānāt
siddhō'pyayaṁ vivakṣātaḥ sadhyō'pi bhavatīti jñāyatē।</p>
<p>anyē tvanyathā siddhasādhyaṁ varṇayanti—uṣṭrāsikāmāstē, pañca vārān bhuṅktē pañca
prayōgan pacati iti। tatrōṣṭrāsikāvāraprayōgāṇāṁ kriyāviśēṣāvr̥ttyanuṣṭhāna—
rupatvēnāpr̥thagbhāvāt kriyābhikhyāpय़ānāṁ dvitīyādarśanādabhēdavivakṣātaḥ siddhānāmapi
kriyāvadēva sādhyatvamavagamyatē। tadāha—</p>
<b><lg>
  <l>tatsvabhāvaviśēṣatvād vyāpyā nōṣṭrāsikā'nayā।
sādhyatvē tvāsanaikātmyāt phalataḥ karma kathyatē ॥2॥</l></lg></b>
<b><lg>
  <l>sō'yamityabhisaṁbandhādabhēdē dharmadharmiṇōḥ।
kriyāyā iva sādhyatvaṁ vārādīnāṁ na duṣyati ॥3॥</l></lg></b>
<p>tēna uṣṭrāsikāmāsta ityādīnāmayamaryē bhavati— 'uṣṭravadāstē, pañcāvr̥ttiṁ
bhujikriyāṁ karōti, pañca pākānnirvartayati' iti।</p>
<p><b>(6. sādhyasiddhaḥ)</b></p>
<p>sadhya ēva siddhadharmayōgī <b>sadhyasiddhaḥ।</b> yathā— karttavyaṁ bhavataḥ, kāryaṁ bhavataḥ,
kr̥taṁ bhavata iti। atra 'na lōkāvyayaniṣṭhākhalarthatr̥nām' (2.3.69) iti lādīnāṁ

<pb n="070"/>
sādhyārthābhidhāyitvāt kartr̥karmaṇōḥ ṣaṣṭhīniṣēdhē, 'kr̥tyānāṁ karttari vā' (2.3.71),
'ktasya ca varttamānē' (2.367), 'napusakē bhāvē kta upasaṁkhyānam' (2.367 vārttika),
ityādibhiḥ punaḥ ṣaṣṭhīvidhānāt pakṣē vivaśkṣātaḥ siddhārthābhidhāyitvamavagamyata
ityētadukttō bhāvaḥ sadhyasiddhō bhavati। na cā'tra kr̥tyānāṁ niṣēdhō na śrūyatē, yataḥ—
'khalarthatr̥nām' ityatra khalarthētyanēna kr̥tya—kta—khalarthāḥ śatr̥—śanaccānaśaś‍ca
saṁgr̥hyantē; tr̥nnityanēna punastr̥nnēvēti। ata ēva niṣṭhādibhāvasyēva kr̥tyabhāvasya karmaṇyapi
ṣaṣṭhī na bhavati। yathā—</p>
<b><lg>
  <l>gatamastaṁ yathā'rkēṇa yathā'bhyuditamindunā।
tathā mānēna śaithilyamāgantavyaṁ mr̥gīdr̥śaḥ ॥4॥</l></lg></b>
<p>kathaṁ punaḥ sakarmakād bhāvapratyayaḥ?</p>
<p>tēna hyakarmakād bhavitavyam; yadāha 'laḥ karmaṇi ca bhāvē cā'karmakēbhyaḥ' (3.4.
69), 'tayōrēva kr̥tya—kta—khalarthāḥ' (3.4.70); na hi bhavati kr̥taṁ kaṭaṁ dēvadattēnēti।</p>
<p>ucyatē— naitadantaraṅgaṁ dravyakarma, apitu 'kālādhvabhāvagantavyāḥ karmasaṁjñā
hyakarmaṇām' (mabhā. 14.51) iti bahiraṅgēṣu kālādikarmasu gantavyalakṣaṇaṁ gatyarthakarma;
bahiraṅgatā ca 'kālādhvanōratyantasaṁyōgē' (2.3.5) ityanēna dvitīyāvidhānēna, bhāvasya ca
kālādabhēdēna, gantavyasya tu 'gatyarthakarmaṇi dvitīyācaturthyai—(2.3.12) iti
punardvitīyāgrahaṇēna jñāyatē; anyathā hi karmaṇi dvitīyāyāḥ siddhatvāt gatyarthakarmaṇi
caturthī cētyēva brūyāt।</p>
<p>yasyaiva ca dravyakarmaṇōrantaraṅgasyābhāvēnākarmakaḥ tasyaiva bhāvēna sakarmakō bhavati
atō vidyamānamapi kālādikarma nākarmakavyapadēśaṁ vighnayati।</p>
<p>anyē tvanyathā sādhyasiddhaṁ varṇayanti— 'uṣṭrāsikā āsyantē' hataśāyikāḥ
śayyantē, yavāgvāḥ pākāya vrajati iti। atra āsikāśāyikayōgakhyātābhihita—
kriyātmakatvāt pākasya vrajñikriyāsādhyatvāt, satyapi sādhyatvē liṅga saṁkhyāsambandhi
vibhaktiyōgād vivakṣātaḥ siddhatvamapi gamyata ityayaṁ sādhyasiddhō bhavati। tathāpi
'uṣṭrāsikā āsyantē, hataśadikāḥ śayyanta' ityamūbhyāṁ sāmānyaviśēṣōpacarita rūpō
bhāvātmaiva pratyāyyatē। sa ākhyātābhyāṁ sāmānyarūpēṇa, ṇvulantābhyāṁ viśōṣarūpēṇa।
bahuvacanaṁ tu kutsātiśayārtham; yā hi nāma uṣṭrasya kuysāvatyō bahuprakārajuṣō bahvya

<pb n="071"/>
āsikā; yāś‍ca hatānāmatiśayavatyastathābhūtā ēva bhūyasyaḥ śāyikāḥ pratītāḥ,
tābhirviśēṣarūpābhiriyamāsikā śāyikā cōpamānōpamēyasambandhajanitabhēdā'bhēda—
parigrahāllakārēṇāpi sāmānyaviśēṣabhāvēna kutsātiśayārthaṁ bahutvēnaiva pratyāyyatē, bahutvēna
vinā sāmānyaviśēṣabhāvānupapattēḥ, tēnōṣṭrāsikā ivāsanāni, hataśāvikā iva śayanāni
kriyantē bhavantīti vā vākyārthō bhavati ।</p>
<p>nanvēvamuṣṭrāsikādīnāṁ vāraprayōgādānāñca karmatēva napuṁsakatāpi prāpnōti; yathā— 'mr̥du
pacati, praśastaṁ pacatīti । ucyatē—</p>
<p>tridhā khala <b>kriyāviśēṣaṇaṁ</b> bhavati —</p>
<p><b>1. bāhyam, 2. ābhyantaram 3. bāhyābhyantaraṁ</b> ca । tatra—
<b>bāhyaṁ</b> dharmarūpaṁ vārādi;
<b>ābhyantaraṁ</b> viśēṣarūpamuṣṭrāsikādi,
<b>bāhyābhyantaraṁ</b> guṇarūpaṁ mr̥d‌vādi । tēṣu—</p>
<p><b>bāhyam</b> 'sō'yamityabhisambandhād', abhēdōpacārēṇāvicalitasvarūpamēva pradhānaṁ
viśiṁṣat kathamiva svaliṅgaṁ jahyāt?</p>
<p><b>ābhyantaraṁ</b> tu viśēṣāṁśaparigrahādāviṣṭaliṅgasaṁkhyaṁ kathamivānyaliṅgaṁ gr̥h‍ṇīyāt?</p>
<p><b>bāhyābhyantaraṁ</b> tu guṇatvāt svaliṅgavirahē 'guṇavacanānāmāśrayatō liṅgavacanānī'—ti
viśēṣyaliṅgagrāhyēva bhavati; tatra sādhyaikasvabhāvatvādaliṅgasaṁkhyāyāḥ kriyāyā viśēṣaṇatvē
mr̥d‌vādīnāṁ napuṁsakatvamēva nyāyyam । uṣṭrāsikā—vārādīnāṁ tu nityamāviṣṭaliṅgatvād
viśēṣāṁka śaparigrahāt kriyāviśēṣaṇatvē'pi na napuṁsakaliṅgatā ।</p>
<p>atha 'pākāya vrajati, ēdhēbhyō vrajati' iti kriyāyā randhanāya sthālītivat
tādarthyacaturthyantaḥ siddha ēva kasmānna vijñāyatē ? naivam, 'bhāvavacanāś‍ca' (3.3.11) iti
tādarthya ēva pratyayōtpattēḥ, 'tumarthācca bhāvavacanāt' (2.3.15) iti svārtha ēva
caturthīvidhānāt । kimarthaṁ punaridam?</p>
<p>bhāvēhi ghañādayaḥ siddhā ēva, tādarthyē caturthī । kriyārthōpapadēna tumunā'smin viṣayē
ghañādayō mā bādhiṣataḥ; vāsarūpavidhiś‍cā'tra 'tumun‌ṇvulau' (3.3.10) iti
ṇvulgrahaṇānnāvatarati ।</p>
<p>atha yathaidhānāharttuṁ vrajati ēdhēbhyō vrajatīti kriyārthōpapadasya ca karmaṇi sthāninaḥ
(2.3.14) iti caturthī, tathā pākaṁ karttuṁ vrajati pākāya vrajatīti yadi bhavēt kō dōṣaḥ

<pb n="072"/>
syāt? na kaś‍cit । kiṁ tvētat pr̥cchāmi — sa pākaḥ siddhaḥ sādhyō vā ? yadi siddhaḥ
kiṁ karttuṁ vrajati ? atha sādhyaḥ kriyārthōpapadēṣu tumunā ghañādayō bādhyantē ।</p>
<p>atha tumarthatvēna sādhyābhidhāyinaś‍caturthyantatvēna cāsattvabhūtārthāḥ pākāyētyādiṣu
ghañādayaḥ, kathaṁ yavāgvā ityādēḥ saṁbandhavibhak‍tērnimittaṁ bhavati ?</p>
<p>śabdaśaktirēṣā yat kasyacidēva kēnacit kēnacidēva kasyacit sambandhaḥ । tad‌yathā
abhinnē'pyarthē 'prajāgaritā'pararātrāni'—ti tr̥nō bāhya karmōpasargakarmayōgāj jñāyatē 'na
jāgarūka iti' uktasya; 'ūrīkarōti pākādikami'—tyūryādīnā mēkānēka viśēṣasthayā
karōtikriyayā bhavati saṁbandhaḥ, na tadarthaviṣayaiḥ pacādibhiḥ, sūryamapi na paśyantyasūryaṁpaśyā
rājadārā iti vyavahitāmapi sūryakarmikāṁ dr̥śikriyāṁ nañ niṣēdhati, na sūryasattām; ēvaṁ
na punargīyantē apunargēyāḥ ś‍lōkāḥ, śrāddhaṁ na bhuṅktē aśrāddhabhōjī brāhmaṇa iti, tathā
lavaṇaṁ na bhuṅktē alavaṇabhōjī bhikṣuḥ ityasūryaṁpaśyādivadasāmarthyē'pi nañsamāsō
dr̥śyatē;na tvakiñcitkurvāṇa iti, ēvam 'amāṣaṁ haramāṇaḥ, agādhādutsr̥pta' iti ।</p>
<p>api ca 'payaḥ pāyaṁ pāyaṁ', payaḥ pītvā pītvā, grahamanu pravēśamanu pravēśam,
gēhamanupraviśyānupraviśya ityābhīkṣṇyavīpsayōḥ padadvirvacanaṁ prayōjayanti ṇamulādayaḥ, na
pācyatē dviśō dēhīti yaṅśasādayaḥ lōlūyata iti dvirvacanamantarēṇāpi
kriyāsamabhihāramavagamayati yaṅantam na lunīhi lunīhīti lōḍantam; kr̥tapūrvī kaṭam,
adhītī vyākaraṇam iti vr̥ttivaśēnōjjhitakarmābhidhānaśak‍tayaḥ karmavibhaktiṁ na vighnayanti
niṣṭhādayaḥ; grāmaṁ gantumanāḥ, kaṭaṁ karttukāma iti nivr̥tticchinnā api karmaṇi dvitīyā mēva
prayōjayanti tumunādayaḥ ubhayaprāptau karmaṇyēvēti niyamē'pi vicitrā sūtrasya kr̥tiḥ pāṇinēḥ
iti śabdānāmanuśāsanamācāryasya iti samāsasya karttari sambandhavibhaktimapyu pādadatē
ktinādayaḥ, sādhyārthābhidhāyinō'sattvabhūtārthā api yavāgvāḥ pākāyēti karmaṇi
sambandhavibhaktyēva saṁbadhyantē ghañādayaḥ iti taduktabhāvaḥ sādhyasiddhō bhavati । (iti
bhāvavimarśaḥ । atha kārakavimarśaḥ ।</p>
<p>(kha. <b>kārakābhidhāyinō dhātupratyayāḥ</b>)</p>
<p><b>kriyānimittaṁ kārakam</b> । tadapi ṣōḍhā —</p>
<p><b>1. karttā, 2. karma, 3. karaṇam, 4. saṁpradānam, 5. apādānam, 6. adhikaraṇaṁ</b>
cēti । tatra—</p>

<pb n="073"/>
<p>(<b>1</b>) <b>karttā — svatantraḥ, hētuḥ, karmakarttā</b> ca । tēṣu —
(<b>svatantraḥ</b>) kriyāyāḥ svēcchayā karaṇādīni yaḥ prayuṅktē, na tu taiḥ prayujyatē, sa
svatantraḥ । yathā— putraṇētrasya darśakaḥ, purāṁ bhēttēti ।</p>
<p>(<b>hētuḥ</b>) tamēva kriyāprayuktaṁ yaḥ prayuṅktē sa hētuḥ । yathā— rājānaṁ yōdhitavān
rājayudhvā dhanuṣmān, nakhāni mōcayanti nakhamucāni dhanūṣīti ।</p>
<p>(<b>karmakarttā</b>) karmaiva svātantryēṇa vivakṣitaṁ karmakarttā । yathā— svayamēva pacyantē
pacēlimā māṣāḥ, svayamēva bhajyantē bhaṅgurāṇi kāṣṭhāni iti ।</p>
<p>(<b>2</b>) <b>karma — nirvartyaṁ, vikāryaṁ, prāpyaṁ</b> ca । tēṣu —
(<b>nirvartyam</b>) yadasajjanyatē sad‌vā prakāśyatē tannirvartyam । yathā—
karttavyaḥ kaṭaḥ, uccāryaḥ śabdaḥ iti ।</p>
<p>(<b>vikāryam</b>) yasya prakr̥tyucchēdō guṇāntaraṁ vōtpadyatē tad vikāryam । yathā—bhuk‍ta
ōdanaḥ, lūyamānaḥ kēdāraḥ iti ।</p>
<p>(<b>prāpyam</b>) kriyākr̥taviśēṣā'navagatau karttuḥ kriyayā'nāsthitamāsthitaṁ vā
yadāpyatē tat prāpyam । yathā— 'durdarśaḥ prabhuḥ, suyānō mārga iti ।</p>
<p>(<b>3</b>) <b>karaṇaṁ— bāhyam, ābhyantaraṁ, bāhyābhyantaraṁ</b> ca । tēṣu—
(<b>bāhyam</b>) karttuḥ śarīrād bahirupalabhyamānaṁ bāhyam । yathā— āśitaṁ bhavaṁ
bhak‍tam, dhr̥tōdakaḥ karakaḥ iti ।</p>
<p>(<b>ābhyantaram</b>) tadivaparītamābhyantaram । yathā— priyaṁkaraṇaṁ śīlam, vaśīkaraṇaṁ
prēma, iti ।</p>
<p>(<b>bāhyābhyantaram</b>) ubhayaguṇayōgi bāhyābhyantaram । yathā— darśanaṁ cakṣuḥ, saṁvananaṁ
sāma iti ।</p>
<p>(4) <b>saṁpradānaṁ— dadātikarmāpyam, karmamātrāpyaṁ, kriyāpyaṁ</b>, ca । tēṣu</p>
<p>(<b>dadātikarmāpyam</b>) samyak pradīyatē'smai ityanvarthasaṁjñāyā viṣayō dadātikarmāpyam ।
yathā— dīyatē'smai dānīyō brāhmaṇaḥ, dēvā dēyāsurasmai dēvadāyō ḍimbha iti ।</p>
<p>(<b>karmamātrāpyam</b>) 'karmaṇā yamabhipraiti saṁpradānam' (1.4.32) iti pāribhāṣika—
saṁjñāmātraviṣayaḥ karmamātrāpyam । yathā—dāśyatē'smai dēyamiti dāśaḥ
kaivarttaḥ, gāṁ hanti tasmai āgatāyēti gōghnō'tithiḥ iti ।</p>
<p>(<b>kriyāpyam</b>) karmaśabdēna kriyāyā apyupādānāt kriyayā yadāpyatē tat kriyāpyam ।</p>

<pb n="074"/>
<p>yathā— ś‍lāghantē'smai janā iti ś‍lāghyō rājā, spr̥hayantyasmai lōkāḥ
spr̥haṇīyō vibhava iti ।</p>
<p>(<b>5</b>) <b>apādānam — nirdiṣṭaviṣayam, upāttaviṣayam apēkṣitakriyaṁ</b> ca । tatra—</p>
<p>(<b>nirdiṣṭaviṣayam</b>) 'dhruvamapāyē'pādānam' (1.4.24) iti nirdiṣṭaviṣayam ।
yathā— prapatanō giriḥ, prasravaṇaḥ śailaḥ iti ।</p>
<p>(<b>upāttaviṣayam</b>) bhītrārthā(1.4.25)diyōgōktamupāttaviṣayam ।
yathā— 'bhayānakō dviṣām, prabhavaḥ saṁpadām' iti ।</p>
<p>(<b>apēkṣitakriyam</b>) avadhimātrārthamapēkṣitakriyam ।
yathā— avadhiḥ parvataḥ, maryādā samudraḥ, iti ।</p>
<p>(<b>6</b>) <b>adhikaraṇaṁ — vaiṣayikam, aupaś‍lēṣikam, naimittikaṁ</b> ca । tēṣu —</p>
<p>(<b>vaiṣayikam</b>) vividhamanēkaprakāraṁ jātiguṇakriyādravyādibhiḥ sinōtīti । viṣayō
dēśakālādiḥ, viṣaya ēva vaiṣayikam । yathā— nipibantyasmin gavādaya
iti nipānaṁ jalāśayaḥ, rājānō dhīyantē'syāṁ rājadhānīnagaram iti ।</p>
<p>(<b>aupaś‍lēṣikam</b>) upaś‍lēṣō'vaṣṭambhaḥ, tasmai prabhavatyaupaś‍lēṣikam । yathā— iṣavō
dhīyantē'smin iṣudhiḥ upāsaṅgam, śēratē'syāṁ śayyā paryaṅkaḥ ।</p>
<p>(<b>naimittikam</b>) nimittamēva naimittikam । yathā— rajyantē'smin sāmājikamanāṁsīti
raṅgaḥ prēkṣā, prasīdantyasmin nayanamanāṁsīti prāsādaḥ saudham iti ।</p>
<p>tadatēdubhayamapi1 — <b>1. śuddham, 2. saṁkīrṇam, 3. upādhimat, 4. rūḍhimat,
5. saṁbandhi, 6. anubandhi</b> cēti <b>ṣōḍhā</b> viprathatē । tatra—</p>
<p>(<b>1. śuddham</b>) arthāntarairasaṁsparśaḥ śuddhiḥ ।</p>
<p>sā bhāvānāṁ yathā— ōdanasya pākaḥ, alaṁ kr̥tvā, khalu sthitvā iti ।</p>
<p>kārakāṇāṁ yathā— apāṁ straṣṭā, varṣaśatasya pūrakaḥ, sōmē pavamāna iti ।</p>
<p>(<b>2. saṁkīrṇam</b>) saṁparkaḥ saṁkaraḥ ।</p>
<p>sa bhāvānāṁ yathā— kālō bhōk‍tum, alaṁ bhōk‍tum, bhōjaṁ bhōjaṁ vrajatīti ।</p>
<p>kārakāṇāṁ yathā— gamanamarhati gamyā yōṣit, jētuṁ śakyatē jayyaḥ śatruḥ,
pak‍tuṁ vrajati, pācakō vrajati iti ।</p>
<!-- NOTES pg=074!-->
1. 'bhāva—kārakā'bhidhāyinō dhātupratyayāḥ' dra. pr̥. 67

<pb n="075"/>
<p>(<b>3. upādhimat</b>) bāhyam, ābhyantaram, ubhayaṁ vā śāstrōpāttaṁ viśēṣaṇamupādhiḥ ।
sa bhāvānāṁ yathā— bhavataḥ śāyikā, upasarō gavām, samajaḥ paśūnāmiti ।
kārakāṇāṁ yathā— tundaparimr̥jō'lasaḥ, stambēramō hastī, dr̥tihariḥ paśuḥ iti ।</p>
<p>(<b>4. rūḍhiḥ</b>) guṇavacanatvē dravyavacanatvaṁ rūḍhiḥ । sā
bhāvānāṁ yathā— mr̥gayā, vāsanā, parivrajyēti ।
kārakāṇāṁ yātha— kumbhakāraḥ, paṅkajam, amāvāsyēti ।</p>
<p>(<b>5. saṁbandhaḥ</b>) niyōgataḥ pratiyōgyapēkṣaḥ saṁbandhaḥ । sa
bhāvānāṁ yathā— bhuktvā vrajati, bhōk‍tumicchati, aprāpya nadīṁ parvata iti ।
kārakāṇāṁ yathā— caṅkramyamāṇō'dhītē, adhīyānō vasati, gōdāyō vrajati ।</p>
<p>(<b>6. anubandhaḥ</b>) anuṣaṅgō'nubandhaḥ । sa
bhāvānāṁ yathā— sārāviṇaṁ varttatē, raipōṣaṁ puṣyati, cakāsāñcakāra iti ।
kārakāṇāṁ yathā— agniṣṭōmayājī, uṣṭrakōśī, śatadāyī—ti ।</p>
<p>(<b>kr̥taḥ</b>) athaitadabhidhānē triprakārāḥ <b>kr̥tō</b> bhavanti —
<b>1. bhāvavacanāḥ, 2. kārakavacanāḥ, 3. bhāvakārakavacanāśca</b> । tēṣu —</p>
<p>(<b>1</b>) athujādayaḥ, ṇvulādayaḥ, ṇajādayaḥ, tumunādayaḥ, sayādayaḥ, ṇamulādayaś‍ca
<b>bhāvavacanāḥ</b>,</p>
<p>(<b>2</b>) ṇvulādayaḥ, aṇādayaḥ, uṇādayaḥ, kvinādayaḥ, śatrādayaḥ, tr̥nādayaśca
<b>kārakavacanāḥ</b></p>
<p>(<b>3</b>) tavyādayaḥ, tavāyādayaḥ, ktādayaḥ, khalādayaḥ, lyuḍādayaḥ, ghañādayaś‍ca
<b>bhāvakārakavacanāḥ</b> । tatra—</p>
<p>(<b>1. bhāvavacanāḥ</b> —6)</p>
<p>bhāvavacanēṣvanupādhau siddhabhāvē <b>athujādayaḥ</b> । yathā— nandathuḥ, yajñaḥ, svapnaḥ, kriyā,
kaṇḍūyā, vrajyā iti ।</p>
<p>atraiva rōgādyupādhimati <b>ṇvulādayaḥ</b> । yathā— arōcakō bādhatē, pravāhikātaḥ karōti, bhavata
āsikā, ikṣubhakṣikāṁ mē dhārayasi, kāṁ tvaṁ kārimakārṣīḥ, akaraṇistē vr̥ṣalaḥ iti ।</p>
<p>siddhāsamāptē <b>ṇajādayaḥ</b> । yathā— vyāvakrōśī varttatē, vyāvahāsīṁ kurvanti, sāṅkūṭinaṁ
varttatē, sāṁrāviṇaṁ kurvanti, karaṇēna nirvr̥ttaṁ kr̥ttrimam, pākēna nirvr̥ttaṁ paktrimam iti ।</p>
<p>sādhyarūpē <b>tumunādayaḥ</b> । yathā— bhōk‍tuṁ vrajati, bhōk‍tuṁ jānāti, bhuktvā vrajati,

<pb n="076"/>
apamitya yācatē, svāduṅkāraṁ bhuṅktē, cōraṅkāramākrōśati ।</p>
<p>tumartha ēva chandōviṣayē <b>sayādayaḥ</b> । yathā— vakṣē rāyastvā, dr̥śē viś‍vāya sūryam, agniṁ
dēvā vibhājaṁ nāśaknuvan, vilupaṁ nāśaknuvan, īś‍varō'bhicaratōḥ, īś‍varō vilikhaḥ iti ।</p>
<p>sādhyā'samāptē <b>ṇamulādayaḥ</b> । yathā— samūlakāṣaṁ kaṣati, raipōṣaṁ puṣyati, cakāsāñcakāra,
bibharāmbabhūva, cakāsāmās, vidāṅkurvantu iti ।</p>
<p>(<b>2. kārakavacanāḥ —6</b>)</p>
<p>kārakavacanēṣvanudrik‍takriyāṁśāḥ karttaryēva <b>ṇvulādayaḥ</b> । yathā— kārakaḥ, sraṣṭā, nandanaḥ,
priyaḥ, yajvā jaranniti ।</p>
<p>sōpapadāḥ kartrādi<b>ṣvaṇādayaḥ</b> । yathā— kāṇḍalāvaḥ, pādahārakaḥ, subhaṅkaraṇam, gōghnaḥ,
śambhuḥ, gōṣṭhaḥ iti ।</p>
<p>nirupapadā rūḍhimanta <b>uṇādayaḥ</b> । yathā— kāruḥ, dātram dhātrī, dāsaḥ, bhīṣma iti ।</p>
<p>ubhayē'pi lōpavantaḥ <b>kvinādayaḥ</b> । yathā— dhr̥taspr̥k, sadr̥k, arthabhāk, śubhaṁyuḥ, prāṅ,
yuṅ iti ।</p>
<p>karttaryēvōdriktakriyāṁśāḥ <b>śatrādayaḥ</b> । yathā— yavāgūṁ pacan, sōmaṁ pavamānaḥ, āśiṣaṁ
dāś‍vān, vēdamanūcānaḥ, bhuk‍tavānōdanam, grāmaṁ gamī' iti । ta ēva
tācchīlyādyupādhimanta<b>str̥nādayaḥ</b> । yathā— jāgaritānapararātrān, muṇḍayitāraḥ
śrāviṣṭhāyanāḥ vadhūmūḍhām, alaṅkariṣṇuḥ, katīha kavacamud‍vahamānāḥ, śataṁ dāyī,
ēdhānāhārakō vrajati iti ।</p>
<p>(<b>3. bhāvakārakavacanāḥ —6</b>)</p>
<p>bhāvakārakavacanēṣūdrik‍tānudrik‍tākriyāṁśāḥ <b>tavyādayaḥ</b> । yathā— karttavyaṁ bhavatā, karaṇīyaṁ
bhavatā, kāryaḥ kaṭōbhavataḥ, kr̥tyaḥkaṭō bhavataḥ, vāstavyō bhavān, brahmabhūyaṁ bhavata iti ।</p>
<p>ta ēvacchandōviṣayā<b>stavāyādayaḥ</b> । yathā—paridhātavai, paristaritavai, avacakṣē, avagāhē,
didr̥kṣēṇyaḥ, kartvaṁ haviḥ iti ।</p>
<p>udrik‍takriyāṁśāḥ <b>k‍tādayaḥ</b> । yathā— bhuk‍taṁ bhavatā, bhujyamānaṁ bhavatā, bhōkṣyamāṇaṁ bhavatā,
bhuṅkta ōdanaṁ bhavān, bhuk‍ta ōdanō bhavatā, ēvaṁ bhōkṣyamāṇa iti । ta ēva
vyaktakālāḥ <b>khalādayaḥ</b> । yathā— svāḍhyaṁbhavaṁ bhavatā, sūtthānaṁ bhavatā, prāśitaṁbhavaṁ
bhavatā, durāḍhyayaṁbhavaṁ bhavatā, īṣatpānaḥ sōmō bhavataḥ, āśitambhavaṁ bhak‍tam iti ।
anudrik‍tākriyāṁśāḥ prāyō guṇavacanā <b>lyuḍādayaḥ</b> । yathā— vyāsasya vacanam,

<pb n="077"/>
pāṇinēruktiḥ, chātrasya hasitam, idhmānāṁ vraś‍canaṁ janānāṁ bhaktiḥ, rājñāṁ mata iti ।
ta ēva prāyōdravyavacanā <b>ghañādayaḥ</b> । yathā— paryāyaḥ kriyāṇām, viparyāyaḥ kālasya,
saṁgrahaḥ śāstrāṇām, adhītaḥ svādhyāyaḥ, adhigata upāyaḥ, śrēyānupādhyāya iti ॥</p>
<p>(<b>2. taddhitarūpaṁ vibhak‍tāvayam</b>)</p>
<p><b>bhāva—kāraka—sambandhi—svārthābhidhāyinō'dhātupratyayāstaddhitāḥ</b> ।</p>
<p>(<b>1. bhāvastaddhitāḥ</b>) tatra <b>bhāvō</b> dvidhā— <b>antaraṅgō bahiraṅgaś‍cēti</b> । tayōḥ —
(<b>antaraṅgaḥ</b>) <b>śabdasyārthē pravr̥ttinimittamantaraṅgaḥ</b> । yadāha 'yasya guṇasya hi bhāvād dravyē
śabdanivēśaḥ sa tasya bhāvaḥ, tadabhidhānē tvatalau' ।</p>
<p>tasyōpasaṁgrahāya saṁgrahakāraḥ paṭhati—</p>
<b><lg>
  <l>śabdē tāṁ jātiṁ śabdamēvā'rthajātau
jātiḥ śuklādau dravyaśabdē guṇaṁ tam ।</l>
  <l>kr̥t‍tatsaṁyōgaṁ yōgi cābhinnarūpaṁ
vācyaṁ vācyēṣu tvādayō bōdhayanti ॥ 5 ॥</l></lg></b> (vāpa. 5, 5.1.119)
<p>tataḥ sa ṣōḍhā'bhivyajyatē 1. jātiḥ, 2. guṇaḥ, 3. svarūpam, 4. saṁbandhaḥ,
5. saṁhatiḥ, 6. abhinnarūpamiti । tēṣu—</p>
<p><b>jāti</b>ryathā— gōtvam, śuklatvam, mānuṣyakam, straiṇam, pauṁsnam, brāhmaṇyam iti ।</p>
<p><b>guṇō</b> yathā— śuklatvam, śīghratā, mradimā, mādhuryam, ārjavam, vaidagdhyamiti ।</p>
<p><b>svarūpaṁ</b> yathā— ḍitthatvam, ākāśatvam, candratvam, sūryatvam, diktvam,
tadātvamiti ।</p>
<p><b>saṁbandhō</b> yathā— pācakatvam, kāṇḍalāvatvam, daṇḍitvam, aupagavatvam,
rājapuruṣatvam, puruṣavyāghratvam iti ।</p>
<p><b>saṁhati</b>ryathā— dhavaravadiratvam, narasiṁhatvam, śuklakr̥ṣṇatvam, kr̥ṣṇaśāratvam,
nīlōtpalatvam, gaurakhadiratvam iti ।</p>
<p><b>abhinnarūpaṁ</b> yathā— sattvam, vidyamānatvam, gargatvam, pañcālatvam, padārthatvam,
paṅkajatvam iti ।</p>
<p>nanu ca</p>
<b><lg>
  <l>jātiguṇājjātiguṇē dhavakhadirādau svajātisaṁghātē ।</l>
  <l>ḍitthādau ca sva (svē) rūpē kr̥t‍tatsaṁyōgē tu saṁbandhē ॥ 6 ॥</l>
</lg></b>
<p>(dau ca sva = dau svē'—iti tūtprēkṣyēta)</p>

<pb n="078"/>
<p>tvādaya iti smr̥tiḥ ।</p>
<p>kathamabhinnarūpādāvapi bhavati ?</p>
<p>ucyatē— kr̥ttaddhitasamāsēṣu sambandhābhidhānam, anyatra rūḍhyabhinnarūpā'vyabhicarita—
saṁbandhēbhyaḥ । ata ēvōktam <b>'kr̥t tatsaṁyōgaṁ yōgi cābhinnarūpam'</b> iti ॥</p>
<b><lg>
  <l>avadhērapi vācyatvaṁ tvādīnāmiṣyatē budhaiḥ ।</l>
  <l>gōtvāddhi gauritijñānamabhidhānaṁ ca jāyatē ॥ 7 ॥</l>
</lg></b>
<p>tē hyēvamāhuḥ 'tasya bhāvastvatalau' (5.1.119), bhavatō'smādabhidhānapratyayāviti
bhāvaḥ ।</p>
<p>tadasat, na hi gōtvaṁ gauriti jñānasyōtpattāvapādānatāṁ janayat 'janikarttuḥ
prakr̥tiḥ' (1.4.30), 'bhuvaḥ prabhavō' (1.4.31) vā bhavati; yathā— śr̥ṅgāccharō jāyatē,
himavatō gaṅgā prabhavatīti । jñānaṁ tvātmana ēva jāyatē, manasaivōd‍bhavati । tadāha—
'vyāpakatvādapyātmanō yugapajjñānānutpattirmanasō ('ṇutvasya) liṅgam, nāhamadrākṣam,
nāhamaśrauṣam, nāhamajñāsiṣam, anyatra mē manō'bhūditi । nimittatvaṁ tu gauriti jñānōtpattau
śabdasyēva gōtvādērapīṣyata ēva । tatra yathā samavāyinaḥ ś‍vaityāt ś‍vaityabuddhēḥ ś‍vētē
ś‍vaityabuddhiḥ, tathā samavāyinō gōtvād gōbuddhērgavi gōtvabuddhiḥ, tē parasparaṁ kāraṇabhūtā
iti ।</p>
<p>abhidhānaṁ tu <b>śabdaḥ</b> । sa ca yēnōccāritēnārthaḥ pratīyatē । tasyāpi na
gōtvamavadhirbhavati । śabdō hi ākāśādēva jāyatē, mukhādēva prabhavati, na gōtvādēḥ ।
tadāhuḥ <b>'mukhē hi śabdamupalabhāmahē bhūmāvartham'</b> (śābarabhāṣyam 1.1.5) iti । yadāpi
nityaḥ śabda iti mataṁ tadāpi śabdasya gōtvādayō vācyā viśēṣyāḥ pratyāyyā ēva
bhavanti । tatra ca śabdasya gōtvādīnāṁ vācyatvē viśēṣyatvē vā karmataiva, nāvadhitvam ।
pratyāyyatvē tu vipariṇāmaviparivarttapakṣayōrvakṣyamāṇanyāyēna pratyuta śabdasyaivā'vadhitvam ।
adhyāsastu sādr̥śyādupādhērupādhisādr̥śyābhyāṁ vā saṁbhavati; yathā— śuktikādau rajatādēḥ,
sphaṭikādau raktādēḥ, pratibimbādau mukhādēriti । tatra yō yadadhyāsyatē, yō
yadadhyāstē vā, sa tasyādhikaraṇaṁ karma vā syānna tvavadhiḥ; gōtvaṁ nimittamupādāya gōśabdō
gāmadhyāstē gavi vā'dhyāsyatē । tadiṣyata ēva 'yasya guṇasya hi bhāvād dravyē śabdanivēśaḥ
tadabhidhānē tvatalau' iti ॥</p>

<pb n="079"/>
<p>(<b>bahiraṅgaḥ</b>) dhātvartharūpaḥ kr̥dabhidhēyō <b>bahiraṅgaḥ</b> । sō'pi ṣōḍhā—
<b>1. bhāvarūpaḥ, 2. kārakarūpaḥ, 3. saṁbandhirūpaḥ, 4. bhāvaviśiṣṭaḥ,</b>
<b>5. kārakaviśiṣṭaḥ, 6. saṁbandhiviśiṣṭa</b>ś‍cēti । tatra —</p>
<p>(<b>1. bhāvarūpaḥ</b>)</p>
<p>pravr̥ttinimittatulyō bhāvarūpaḥ — brāhmaṇasya karma brāhmaṇyam, purōhitasya paurōhityam,
stēnasya stēyam, sakhyuḥ sakhyam, dūtasya dūtyam, vaṇijō vāṇijyamiti ।</p>
<p>(<b>2. kārakarūpaḥ</b>)</p>
<p>kārakaistulyakakṣyaḥ kārakarūpaḥ । yathā— rājānamarhati rājavad vr̥ttam ।
āprayōjanakālaṁ bhavati ākālikī pravr̥ttiḥ, śyēnasyēva pātō'syāṁ varttatē śyainaṁpātā
kriyāṁ, daṇḍaḥ praharaṇamasyāṁ krīḍāyāṁ dāṇḍā, (4.2.57) mahimāstyasyāṁ mahiminī
samasyā, vaṭakaṁ prakr̥tamasyāṁ vaṭakamayī yātrēti (mabhā. 5.2.82) ।</p>
<p>(<b>3. sambandhirūpaḥ</b>)</p>
<p>rūḍhē dravyabhūtaḥ sambandhirūpaḥ । yathā— cāṣāṇāṁ samūhaḥ cāṣam, nāṭyānāmāmnāyō
nāṭyam, bhr̥gvaṅgirasāṁ vivāhō bhr̥gvaṅgirasikā, kākōlūkasya vairaṁ kākōlūkikā,
avīnāṁ saṁghātō'vikaṭaḥ, tēṣāmēva vistārō'vipaṭaḥ iti ।</p>
<p>(<b>4. bhāvaviśiṣṭaḥ</b>)</p>
<p>atarkitōpanatacitrīkaraṇādisadr̥śō bhāvaviśiṣṭaḥ । yathā— kākasya cāgamanaṁ
yādr̥cchikam, tālasya ca pātaḥ । tēna tālēna patatā kākasya vadhaḥ । ēvamēva
dēvadattasya cāgamanaṁ dasyūnāṁ cōpanipātaḥ, taiś‍ca tasya vadhaḥ । tatra yō dēvadattasya
dasyūnāṁ ca samāgamaḥ sa kākatālasamāgama ivētyēka upamārthaḥ, yaś‍ca dēvadattavadhaḥ sa
kākavadha ivēti dvitīya upamārthaḥ ।</p>
<p>tatra prathamaḥ samāsārthaḥ kākatālamiti, dvitīyaḥ pratyayārthaḥ kākatālīyamiti ।
samāsaś‍cāyamasmādēva jñāpakād yadāha 'samāsācca tad‍‌viṣayād (5.3.106)
ākasmika ivārthē chō bhavati । tad‍‌viṣayādityatra hi tadityanēna 'ivē pratikr̥tau' (5.
3.96) iti ivārthaḥ । ēvam</p>
<p>ajākr̥pāṇīyam (kāśikā 5.3.106), andhakavarttakīyam (kāśikā 5.3.106),
ghuṇākṣarīyam, ardhajaratīyam, gōmayapā/vā—yasīyam (gaṇaratna. 3.3.196) iti ।</p>

<pb n="080"/>
<p>(<b>5. kārakaviśiṣṭaḥ</b>)</p>
<p>kārakāvacchinnaḥ kārakaviśiṣṭaḥ । yathā— matasya karaṇaṁ matyam, pīlūnāṁ pākaḥ
pīlukuṇaḥ, janasya jalpō janyaḥ, śivasya bhavanaṁ śivatātiḥ, nāsāyā avanatiḥ
avaṭīṭaḥ (5.2.31), dhanē kāmaḥ dhanaka iti ।</p>
<p>(<b>6. saṁbandhiviśiṣṭaḥ</b>)</p>
<p>sambandhinā'vacchinnaḥ saṁbandhiviśiṣṭaḥ । yathā— halyaḥ, karṣaḥ, saudhaḥ saṁkōcaḥ,
pauruṣēyō vadhaḥ, ātharvaṇa āmnāyaḥ, vaidō ghōṣaḥ, chāndōgyō dharmaḥ iti ।
upādhirapi saṁbandhyēva bhavati । yathā— gārgikayā vikatthatē, kāṭhikayā adhikṣipati,
gārgikāmanvavētaḥ, gārgikāmavagatavān, kāṭhikāmavagatavān iti । dhātvarthō'pibhāva ēva ।</p>
<p><b>kriyāpi</b> hyupamānēna parītā paricchinnā sādhyasiddhabhāvō bhavati ।
sa tridhā— <b>1. bhāvaviśiṣṭaḥ, 2.kārakaviśiṣṭaḥ, 3.saṁbandhiviśiṣṭaś‍cēti ।</b> tēṣu—</p>
<p><b>1. bhāvaviśiṣṭō</b> yathā— brāhmaṇēna tulyamadhītē brāhmaṇavat, rājñā sadr̥śaṁ varttatē rājavat,
jaḍasya tulyaṁ brūtē jaḍavat, sūrya iva prakātē sūryavat, pitā yathā pālayati
pitr̥vat, gururivānuśāsti guruvaditi ।</p>
<p>atra brāhmaṇādisthāsu adhyayanakriyāsu sāhacaryād vr̥ttiḥ, jātidravyayōranyatarēṇa
kriyāyāḥ sādr̥śyānupapattēḥ । yadāha— 'tēna tulyaṁ kriyā cēd vatiḥ' (5.1.115);
tēnēti tr̥tīyāsamarthāt tulyamityētasminnarthē vatipratyayō bhavati tat‍tulyaṁ kriyā
cēt sā bhavati । arthaparaṁ caitat; tēna sadr̥śētyādiprayōgēṣvatr̥tīyāntādapi bhavati ।</p>
<p><b>2. kārakaviśiṣṭō</b> yathā— rājñēva vyavahr̥tamanēna rājavat, dēvamiva bhavantaṁ paśyāmi
dēvavat, asinēva dātrēṇa cchinatti asivat, brāhmaṇāyēva yadā dēvadattāya dadāti
brāhmaṇavat, parvatādivāsanādavarōhati parvatavat, pitarīva gurāvācaratē pitr̥vat ।</p>
<p>atra punaridamēva sūtramanyathā vyākhyāyatē— 'tēna kārakaviśēṣēṇa tulyaṁ yathā
bhavati । ēvaṁ cēt kriyā bhavati bhāvōtpannē'pi hi pratyayē kadācit pratyayamukhēna
kriyāviśēṣaṇaṁ bhavati, kadācit prakr̥timukhēna । yathā— tīvraḥ pākaḥ, tīvraṁ pākam
iti ।</p>
<p><b>3. sambandhiviśiṣṭō</b> yathā— brāhmaṇasyēvā'dhyayanamasya brāhmaṇavat, rājavad raudraṁ
vr̥ttamasya rājavat, jaḍasya sadr̥śaṁ vacanamasya jaḍavat, sūryasyēva prakāśō'sya

<pb n="081"/>
sūryavat, pituryathā pālanamasya pitr̥vat, gurōstulyamanuśāsanamasya guruvat iti ।
atra tu 'tatra tasyēva' (5.1.116) ityanēna vatiḥ । nanu ca 'tēna tulyami'—
(5.1.115) tyanēnaiva siddhē kimarthaṁ 'tatra tasyēva' iti sūtrasyārambhaḥ?
dravyaguṇayōtulyayōḥ pratyayō na labhya iti । yathā— mathurāyāmiva pāṭaliputrē
prāsādā madhurāvat, brāhmaṇasyēva kṣatriyasya śuklā dantā brāhmaṇavat iti ।
yadyēvaṁ pūrvasūtrē kriyāgrahaṇaṁ na kariṣyatē । sāhacaryācca kriyāyāmiva dravyaguṇayōḥ
prātipadikaṁ varttiṣyatē । tataś‍ca maitrēyatulyā gāvaś‍caitrasya, brāhmaṇēna tulyā dantāḥ
kṣatriyasya iti vigr̥hya pūrvasūtrēṇaiva vatiḥ sētsyatīti ।
tadasat ।</p>
<p>ēvaṁ hi gavayēna tulyō'naḍvān ityatrāpi pratyayaḥ prasajēt, ivārthē tu pratyayē
saptamīṣaṣṭhyantābhyāmēva vidhīyamānē gavaya ivā'naḍvānityatra pratyayaprasaṅgō na
syāt; saptamyantaṣaṣṭhyantayōrhi bāhyaṁ sambandhinamapēkṣya ivaśabdaprayōgō bhavati, na
punarivārthāpēkṣayēva; ivaśabdō hyupamānōpamēyalakṣaṇasaṁbandhadyōtakaḥ, na tu sambandhi—
rūpābhidhāyī । tasmād gavayēna tulyō'naṅvānityatrāpi mā bhūt pratyayaprasaṅga iti
pūrvasūtrē kriyāgrahaṇam । tasmiṁś‍ca kr̥tē dravyaguṇayōstulyayōḥ pratyayō na syāditi
saptamīṣaṣṭhyantābhyāmivārthē 'tatra tasyēva' iti vatirvidhīyatē ।</p>
<p>atha 'tadarham' (5.1.117) iti kimartham ?</p>
<b><lg>
  <l>arhatō yā kriyā karttustatrāpi vatiriṣyatē ।</l>
  <l>upamānāvivakṣāyāṁ tad‌vidhānaṁ na labhyatē ॥ 8 ॥</l>
</lg></b>
<b><lg>
  <l>upamānōpamēyatvamanyasyānyēna vā saha ।</l>
  <l>avasthābhēdabhinnatvādēkasyāpyātmanaiva vā ॥ 9 ॥</l></lg></b> (vāpa. 3 vr̥ttiḥ ।)
<p>tatrānyasyānyēna yathā— avaiyākaraṇō'pyayaṁ vaiyākaraṇavad brūtē; yōṣidapyēṣā
puṁvad‌vak‍tīti; avasthābhēdabhinnatvādēkasyāpyātmanō yathā— vaiyākaraṇaḥ kēnaciducyatē
vaiyākaraṇavad brūhīti; yōṣidapyucय़tē strīvad vadēti । vaiyākaraṇō'pyavajñayā
kadācid — vaiyākaraṇavad brūtē । śrūyatē hi— yarvāṇastarvāṇō nāma sākṣātkr̥tadha
/?/rmmāṇa r̥ṣayō babhūvuḥ । tē hi 'antarvēdyāmēva na mlēcchitavyam, atō'nyatrāvajñayā'
iti 'yad‌vā nastad‌vā na' iti vak‍tavyē yarvāṇastarvāṇa ityūcuḥ {mabhā.1.1.1 (9)} ।
yōṣidapi kadācidāśritaprāgalbhyāt puṁvad‌vakti yathōcyatē—</p>

<pb n="082"/>
<b><lg>
  <l>sarasvatīva karṇāṭī vijayāṅkā jayatyasau ।
yā vaidarbhagirāṁ bhūmiḥ kālidāsādanantaram ॥ 10 ॥</l>
</lg></b>
<b><lg>
  <l>asyaupamyadvayasyāpi vivakṣātō'parigrahē ।</l>
  <l>vatiḥ kathamivārthīya iti matvāyamucyatē ॥ 11 ॥</l></lg></b> (vāpa. 3 vr̥ttiḥ)
<p>tatra 'rājavad vr̥ttamityatra yadā ēvaṁvidhā arthavivakṣā— 'pr̥thvādinā rājñā tulyaṁ vr̥ttam
anēna rājñā rājavad vr̥ttaṁ rājñē'—ti tadā''dyēnaiva sūtrēṇa siddhaḥ pratyayaḥ; yadā tvētādr̥śī
vivakṣā—'rājña iva pr̥thōrasya vr̥ttaṁ rājavad‌vr̥ttaṁ rājña iti tadā dvitīyasūtrēṇa । yadā tvidaṁ vr̥ttaṁ
rājānamēvā'rhati nānyamityupamānōpamēyabhāvābhāvē rājavad vr̥ttamiti prayōgastadā 'tadarham'
ityanēna vatirvidhīyata iti nānarthakaḥ sūtrārambhaḥ ॥</p>
<p>anyē tu 'tēna tulyaṁ kriyā cēd vatiḥ' ityatra dvitīyavyākhyānapakṣē kriyāyāḥ kriyā
viśēṣaṇaṁ na saṁbhavatīti kārakaviśiṣṭabhāvapakṣaṁ 'tadarham' ityanēna saṁvāhayati, rājānamarhati
yad vyavaharaṇam, dēvamarhati yad darśanam, asimarhati yacchēdanam, brāhmaṇamarhati yad‌dānam,
parvatamarhati yadavarōhaṇam, pitaramarhati yat pāratantryam taducyatē rājavat, dēvavat, asivat,
brāhmaṇavat, parvatavat, pitr̥vaditi । rājñēva vyavahr̥tamityādibhistu tasyārthaḥ pradarśita' iti ॥</p>
<p>(<b>2. kārakastaddhitāḥ</b>)</p>
<p><b>kāraka</b>mapi bhāvavadēvā'ntaraṅgaṁ bahiraṅgaṁ ca ।</p>
<p>tayōrākhyātābhidhēya<b>mantaraṅgam</b>, anākhyātābhidhēyaṁ <b>bahiraṅgam ।</b></p>
<p>(<b>antaraṅgabhēdēṣu</b>)	<b>karttā, hētukarttā, karmakarttā, karma</b> cēti;</p>
<p>(<b>bahiraṅgabhēdēṣu</b>)	<b>karaṇaṁ saṁpradānamapādānamadhikaraṇaṁ</b> cēti । (dra. pr̥॰ 84)</p>
<p>(<b>karttā</b>) tatrā'ntaraṅgabhēdēṣu <b>karttā 1. śuddhaḥ 2. miśraḥ 3. saṁkīrṇa</b>ś‍ca । tēṣu —</p>
<p>1. kriyākārakāntarāsaṁpr̥k‍taḥ <b>śuddhaḥ।</b> yathā iṣṭamanēna iṣṭī yajñē, kr̥taḥ pūrvaṁ kaṭō'nēna
kr̥tapūrvī kaṭamiti ।</p>
<p>2. kriyāntarasaṁpr̥k‍tō <b>miśraḥ।</b> yathā— vyākaraṇaṁ vētti adhītē vā vaiyākaraṇaḥ, śaś‍vad
bhavaḥ śāś‍vatikaḥ iti ।</p>
<p>3. kriyākārakāntarasaṁpr̥ktaḥ <b>saṁkīrṇaḥ।</b> yathā— śālayāṁ pravēśamarhati śālīnaḥ
adhr̥ṣṭaḥ, kūpē prakṣēpaṇamarhati iti kaupīnamakāryam ।</p>

<pb n="083"/>
<p>(<b>hētukarttā</b>) <b>hētuḥ</b> 1. ātmasthakriyaḥ, 2. parasthakriyaḥ, 3. parātmasthakriyaś‍cēti । tēṣu —</p>
<p><b>1. ātmasthakriyō</b> yathā— pārāyaṇaṁ varttayati pārāyaṇikaḥ, cāndrāyaṇaṁ varttayati
cāndrāyaṇikaḥ iti ।</p>
<p><b>2. parasthakriyō</b> yathā— vātaṁ śamayati vātikaṁ tailam, pittaṁ kōpayati paittikamiti ।</p>
<p>3. <b>parātmastha</b>kriyō yathā— yathāmukhaṁ darśayatē yathāmukhīna ādarśaḥ, saṁmukhaṁ darśayatē
saṁmukhīnaḥ prēyāniti ।</p>
<p><b>karmakarttā</b> 1. anudrik‍takarmāṁśaḥ 2. udrik‍takarmāṁśaḥ, 3. anudrik‍tōdrik‍takarmāṁśaś‍ca ।</p>
<p><b>1. anudrik‍takarmāṁśō</b> yathā— akṣadyūtēna nirvr̥ttamākṣadyūtikaṁ dhanam, pākēna nirvr̥ttaṁ
pākimam,</p>
<p>māṇikam (5.4.29) iti । (māṇika iti rāghavaḥ)</p>
<p><b>2. udrik‍takarmāṁśō</b> yathā— vasantē puṣpyanti vāsantyaḥ kundalatāḥ, ṣaṣṭirātrēṇa
pacyantē</p>
<p>ṣaṣṭikāḥ śālaya iti ।</p>
<p><b>3</b>. <b>anudrik‍tō</b>drik‍takarmāṁśō yathā— vaśaṁ gatō vaśyaḥ, śīrṣacchēdamarhati śīrṣacchēdya iti ।</p>
<p><b>karma</b> 1. nirvarttyam 2. vikāryam 3. prāpyaṁ ca । tatra —</p>
<p><b>1</b>. (<b>nirvarttyam</b>) yad asajjanyatē, sad vā prakāśyatē tannirvarttyam । yathā— urasā
nirmita aurasaḥ putraḥ, pāṇininā prōk‍taṁ pāṇinīyaṁ vyākaraṇam iti ।</p>
<p><b>2</b>. (<b>vikāryam</b>) yasya prakr̥tyucchēdō guṇāntaraṁ vā vidhīyatē tad vikāryam । yathā viṣēṇa
vadhyō viṣyaḥ śatruḥ, kusumbhēna raktaṁ kausumbhaṁ vastramiti ।</p>
<p><b>3</b>. (<b>prāpyam</b>) āsthitamanāsthitaṁ vā kriyayā yadāptumiṣyatē tat prāpyam । yathā nāvā
tāryō nāvyō hradaḥ, ayānayaṁ nēyaḥ ayānayīnaḥ śāra (5.2.1 nyāsa.) iti ।</p>
<p>nanu śārō'pyāsthitaḥ kasmānna bhavati ?</p>
<b><lg>
  <l>tyāgarūpaṁ prahātavyē prāpyē saṁsargadarśanam ।</l>
  <l>āsthitaṁ karma yat tatra dvairūpyaṁ bhajati kriyā ॥ 12 ॥</l></lg></b> (vāpa. 3.135)
<p>yathā panthānaṁ gacchati garttamuttaratīti ।</p>
<p>śārastu prāpya ēva । yathā ajāṁ nayati grāmam, vahati bhāramiti ।</p>
<p>nanvēvaṁ grāmasya prāpyatā prāpnōti, nājādēḥ ।</p>

<pb n="084"/>
<p>kaḥ punarāha na prāpnōtītiḥ kintu akathitatvēna tatra kriyāvyāpyatvād dvitīyaiva, na
pratyayāntaram 'gāṁ dōgdhi payaḥ, pauravaṁ gāṁ yācata' iti ।</p>
<p>(<b>bahiraṅgam</b>) bahiraṅgabhēdēṣu <b>karaṇam</b> bāhyamābhyantaraṁ, bāhyābhyantaraṁ ca । tēṣu—</p>
<p>1. <b>bāhyam</b> yathā— supāṁ vyākhyānaḥ saupaḥ, lalāṭasya bhūṣaṇaṁ lalāṭikā ।</p>
<p>2. <b>ābhyantaraṁ</b> yathā— matasya karaṇaṁ matyam, caturṇāṁ pūraṇaś‍caturthaḥ iti ।</p>
<p>3. <b>bāhyābhyantaraṁ</b> yathā— samidha ādhīyantē'nēna sāmidhēnyō mantraḥ, sa ēva
hr̥dayasya bandhanō hr̥dya prati ।</p>
<p><b>saṁpradānam</b> — dadātikarmāpyaṁ, karmamātrāpyaṁ kriyāpyaṁ ca ।</p>
<p>(<b>dadātikarmāpyam</b>)</p>
<p>saṁpradīyatē bhōjanādikamasmai ityanvarthasaṁjñakaṁ dadātikarmāpyam । yathā— agrabhōjanaṁ
niyuktamasmai dīyatē āgrabhōjanikaḥ, pañcāsmai vr̥ddhirvā, āyō vā, lābhō vā,
śulkaṁ vā, upadā vā dīyantē pañcakaḥ puruṣa iti ।</p>
<p>(<b>karmamātrāpyam</b>)</p>
<p>karmaṇā yamabhipraiti sa saṁpradānam (1.4.33) iti pāribhāṣikasaṁjñakaṁ karmamātrāpyam ।
yathā—'rāṣṭramasmai nirdiśyatē rāṣṭriyō rājanyaḥ, kaliṁ kurvantyasmai kālēyaṁ
gandhadravyam iti ।</p>
<p>(<b>kriyāpyam</b>)</p>
<p>karmaśabdēna kriyāyā apyabhidhānāt kriyayāpi yamabhipraiti sa saṁpradānamiti
kriyā''pyam । yathā—'alaṁ karmāsmai nirdiśyatē alaṅkarmīṇaḥ anyūnaḥ, na ṣaḍakṣāṇi
asmai bhavanti aṣaḍakṣīṇō mantra' iti ।</p>
<p><b>apādānam</b>— nirdiṣṭaviṣayam, upāttaviṣayam, apēkṣitakriyaṁ ca । tēṣu</p>
<p>(<b>nirdiṣṭaviṣayam</b>)</p>
<p>dhruvamapāyē'pādānam (1.4.24) iti nirdiṣṭaviṣayam । yathā—agniḥ patatyasmād
āgnēyō grāvā, nadyaḥ syandantē asmānnādēyaḥ śaila iti ।</p>
<p>(<b>upāttaviṣayam</b>)</p>
<p>bhītrārthādiyōgōktamupāttaviṣayam । yathā—kukṣiṁ rakṣanti asmāt kaukṣēyakaḥ kr̥pāṇaḥ,

<pb n="085"/>
mud‌gā bhavantyasmānmaud‌gīnaṁ kṣētram iti । yathā—</p>
<p>avadhimātrārthamapēkṣitakriyam । yathā karṇasya mūlaṁ karṇajāham, pakṣasya mūlaṁ
pakṣati'—riti</p>
<p><b>adhikaraṇam</b>—vaiṣayikam, aupaś‍lēṣikam, naimittikaṁ ca । tēṣu</p>
<p>(<b>vaiṣayikam</b>)</p>
<p>vividhamanēkaprakāraṁ jāti—kriyā guṇa dravyādibhiḥ sinōtīti viṣayō
dēśakālādiḥ । viṣaya ēva vaiṣayikaḥ, yathā—gāvaḥ santyasmin gōmān dēśaḥ, pauṣī
paurṇamāsyasmin pauṣō māsa iti ।</p>
<p>(<b>aupaś‍lēṣikam</b>)</p>
<p>upaś‍lēṣō'vaṣṭambhaḥ, tasmai prabhavati aupaś‍lēṣikam । yathā— daṇḍinō'syāṁ santi
daṇḍimatī śālā, viṁśatirihādhikā viṁśaṁ śatam iti ।</p>
<p>(<b>naimittikam</b>)</p>
<p>nimittamēva naimittikam । yathā—pūrṇō māsō'syāṁ paurṇamāsī rātriḥ, parikhā'tra syāt
parikhēyō dēśaḥ iti ।</p>
<p>(<b>kārakastaddhitāḥ</b>)</p>
<p><b>kārakaṁ</b> cāntaraṅgabahiraṅgabhēdād dvirūpamapi prakr̥tyupādhēḥ</p>
<p><b>1. kārakaviśiṣṭam, 2. akārakaviśiṣṭam, 3. saṁbandhaviśiṣṭam,
4. nipātaviśiṣṭa</b>ñcēti caturdhā nirdhāryatē । tēṣu —</p>
<p>karma <b>karmaviśiṣṭaṁ</b> yathā— ayānayaṁ nēyaḥ ayānayīnaḥ śāraḥ,</p>
<p><b>karaṇaviśiṣṭaṁ</b> yathā— cakṣuṣā gr̥hyatē cākṣuṣaṁ rūpam,</p>
<p><b>adhikaraṇaviśiṣṭaṁ</b> yathā— strughnē kr̥tō vā labdhō vā krītō vā straughnaḥ,</p>
<p><b>apādāna</b>viśiṣṭaṁ yathā— tantrādacirāpahr̥tastantrakaḥ paṭaḥ iti ।</p>
<p><b>kartr̥viśiṣṭaṁ</b> yathā— aś‍vairuhyata āś‍vō rathaḥ । kartr̥viśēṣaṇamapi karttaiva
caturbhiruhyatē cāturaṁ śakaṭam । api ca— (kāśikā 4.2.13)</p>
<b><lg>
  <l>kaumārī sā bhavēd bhāryā yāṁ kumāraḥ prapatsyatē ।</l>
  <l>prapadyatē kumārī yaṁ sa kaumārō mataḥ patiḥ ॥ 13 ॥</l>
</lg></b>
<p><b>saṁpradānaviśiṣṭaṁ</b> tu kārakaṁ nāsti ।</p>

<pb n="086"/>
<p>karttā <b>karmaviśiṣṭō</b> yathā— śrāddhamanēnā'dya bhuk‍taṁ śrāddhikaḥ । kriyāviśēṣaṇamiti—
śabdōpasaṁhāraṁ ca karmaiva । tadviśiṣṭō yathā— pratikūlaṁ varttatē
prātikūlikam, māśabda, ityāha māśabdika iti;</p>
<p><b>karaṇaviśiṣṭō</b> yathā—akṣairdīvyati ākṣikaḥ ।</p>
<p><b>adhikaraṇaviśiṣṭō</b> yathā—prāvr̥ṣikaḥ prāvr̥ṣi bhavaḥ prāvr̥ṣēṇyaḥ ।</p>
<p><b>apādānaviśiṣṭō</b> yathā—piturāgataṁ pitryaṁ dhanam iti ।</p>
<p><b>karttr̥viśiṣṭaḥ</b> karttā nāsti ।</p>
<p>karaṇaṁ <b>karmaviśiṣṭaṁ</b> yathā— grīvāyāṁ bhūṣaṇaṁ graivēyaṁ rukmadāma । ēvaṁ</p>
<p><b>sampradānamapi</b> yathā— māṁsamēbhyō niyuktaṁ dīyatē māṁsikāḥ pitaraḥ ।</p>
<p><b>apādānaṁ karttr̥viśiṣṭaṁ</b> yathā— brīh‌yō bhavantyasmād braihēyaṁ kṣētram । ēvam</p>
<p><b>adhikaraṇamapi</b> yathā— śarkarāḥ santyasmin śarkarilō dēśaḥ । tadēva</p>
<p><b>karmaviśiṣṭaṁ</b> yathā— padamasmin dr̥śyaṁ padyaḥ kardamaḥ ।</p>
<p><b>karaṇaviśiṣṭama</b>pi yathā— daṇḍaḥ praharaṇamasyāṁ daṇḍā krīḍā iti ।</p>
<p>karaṇādayō'sya viśiṣṭā na vidyantē ॥</p>
<p>karmakartrōrēva <b>akārakasaṁbandhinipātairviśēṣaṇayōgaḥ</b> । sa</p>
<p><b>karmaṇō'kārakēṇa</b> yathā— māsāya bhūtō māsikaḥ, saṁvatsaramadhīṣṭaḥ sāṁvatsarika
iti । <b>karttu</b>ryathā— saṁtāpāya prabhavati sāṁtāpikaḥ, varṣaṁ bhūtō bhāvī vā vārṣika
iti ।</p>
<p><b>karmaṇaḥ sambandhinō</b> yathā— vākyapadē adhikr̥tya kr̥tō granthō vākyapadīyaḥ,
kalāpiṣu udibhadyamānakalāpēṣu dēyamr̥ṇaṁ kālāpakam iti ।</p>
<p><b>kartu</b>ryathā tittiriṇā prōk‍taṁ vidanti adhīyatē vā taittirīyāḥ, pūrvaṁ kr̥taṁ bhuktaṁ pītaṁ
vā ēbhiḥ pūrviṇaḥ iti ।</p>
<p><b>karmaṇō nipātēna</b> yathā— yathākathācaṁ kriyatē yāthākathyamidam (kāśikā 5.1.98),
bahirdr̥śyatē bāhyam iti ।</p>
<p><b>karttu</b>ryathā ārād bhava ārātīyaḥ, sākṣād draṣṭā sākṣī iti ।</p>
<p>nanu, kriyayā'pi karmaṇaḥ kartturvā viśēṣaṇayōgaḥ saṁbhavati । tad yathā— pākēna
nirvr̥ttaṁ pākimam; apamityā (nirvr̥ttam) āpamityakam, yācitēna (nirvr̥ttaṁ) yācitakam

<pb n="087"/>
iti; yathā ca sus‍nātaṁ pr̥cchati (4.4.1. vāpa.3) saus‍nātikaḥ prabhūtamāha prābhūtikaḥ,
kr̥taṁ(taḥ) pūrvamanēna kaṭaḥ kr̥tapūrvī kaṭam iti (5.2.87 kāśikā) ।</p>
<p>ucyatē kriyā'pi prākr̥taṁ karmaiva । atastadviśiṣṭayōrapi karmakartrōḥ
karmaviśiṣṭatvamēva bhavati ।</p>
<p>nanu ca 'nirvr̥ttami' tyētasya kathaṁ karmatā?</p>
<p>idaṁ hyanudriktē karmāṁśē karttari vā prayujyamānaṁ dr̥śyatē ।</p>
<p>naivam</p>
<p>antarbhūta—ṇyarthatvēnāsya sakarmakatvamapi manyantē । tathā ca <b>kātyāyanaḥ</b> —</p>
<p>(vararuciḥ)</p> <b><lg><l>uttāraṇāya jagataḥ prapitāmahēna</l>
  <l>tasmāt padāt tvamapi rajjuriva pravr̥ttā ॥ 14 ॥</l>
</lg></b>
<p><b>mallanāgō'</b>(kāmasūtrakr̥d vātsyāyanō') pyāha 'nāgarakavr̥ttyā varttētē —ti (kāmasū.
1.4.1) ।</p>
<p>atha 'kr̥tapūrvī kaṭam' iti katham? na hyanēnā'pi prayōgēṇa bhavitavyam ।</p>
<p>kiṁ kāraṇam?</p>
<p>dvitīyayā tāvannōtpattavyam ।</p>
<p>tat kutaḥ?</p>
<p>ktēnā'bhihitam ।</p>
<p>pratyayēnāpi nōtpattavyam ।</p>
<p>kiṁ kāraṇam ?</p>
<p>asāmarthyāt । kathamasāmarthyam? sāpēkṣamasamarthaṁ bhavatīti ।</p>
<p>ucyatē— nāyaṁ karmaṇi ktaḥ, apitu bhāvē । bhāvasādhanēna ca kr̥taśabdēna yōcyatē
kriyā tayēpsitaṁ kaṭādi karma anabhihitamēvēti ।</p>
<p>tatra yathā 'grāmaṁ gatō dēvadatta' iti dhātu—niṣṭhābhyāmabhidhīyamānayōḥ
kriyākartrōrgrāmādikarmabhirabhisambandhō bhavati, ēvaṁ kr̥tapūrvīti kr̥taśabdēna taddhitēna
vā'bhidhīyamānayōḥ kriyākartrō kaṭādikarmabhirabhisambandhō bhavatiḥ tathāhi— kr̥taṁ
pūrvamanēnētyasminnarthē kr̥tapūrvīśabdastaddhitāntō vartatē; tēna ca pūrva kr̥tavānityayamarthaḥ
saṁpadyatē । ēvaṁ ca sāpēkṣatvābhāvānnāstyasāmarthyam । asti ca karōtivācyakriyāpēkṣaṁ kaṭasya
karmatvamiti taddhitadvitīyōtpattyōrnānupapattiḥ । taduktam— (vāpa.vr̥tti—67) iti ।</p>

<pb n="088"/>
<b><lg>
  <l>avigrahā gatādisthā yathā grāmādikarmabhiḥ ।</l>
  <l>saṁbadhyatē kriyā tada‍‍vat kr̥tapūrvyādiṣu sthitā ॥ 15 ॥</l>
</lg></b>
<p>yadā tu kr̥taḥ pūrvaṁ kaṭō'nēnēti vigrahaḥ, tadāpi na dōṣaḥ, yatō yadyapi
kr̥tādiśabdāḥ karmaṇi vyutpadyamānāḥ sāmānādhikaraṇyāt kaṭādikarmaviśēṣaṁ nirbhuñjatē,
tathāpi nētthambhūtā ēva pratyayamutpādayanti, vr̥ttīnāṁ viśēṣapratyāyanāsāmarthyāt; atō
vr̥ttiviṣayē'napēkṣitaviśēṣa— karmāntarbhūtakarmasāmānyō'nya ēva kr̥taśabdō bhavati ।</p>
<p>avivakṣitakarmāṇō'ntarbhūtakarmāṇaś‍cā'karmakā ēva jāyantē, yathā— tasmād
dīkṣitō na dadāti na pacati na juhōti iti । ēvamakarmakatvē'ntarbhāvābhidhāyyēva,
taccānapēkṣatvāt sāmarthyē sati pratyayamutpādayati । pratyayārthaś‍ca karttā kriyayā prakr̥tyarthēna
yadīpsati tat karma anabhihitaṁ pratyayēna, tatō dvitīyā bhavati । taduktaṁ bhāṣyē
(2.3.65)— 'yō'sau kr̥takaṭayōḥ saṁbandhaḥ sa utpannē pratyayē nivarttatē; asti ca karōtēḥ
kaṭēna sāmarthyamiti dvitīyā bhaviṣyati kr̥tapūrvī kaṭamiṭi' । <b>harira</b>pyāha—</p>
<b><lg>
  <l>viśēṣakarmasambandhē vinirbhuktē kaṭādibhiḥ ।</l>
  <l>viśēṣanirapēkṣō'nyaḥ kr̥taśabdō'vakalpatē ॥ 16 ॥</l>
</lg></b>
<b><lg>
  <l>akarmakatvē satyēvaṁ ktāntaṁ bhāvābhidhāyi yat ।</l>
  <l>tēna kriyāvatā kartrā yōgō bhavati karmaṇām ॥ 17 ॥</l>
</lg></b>
<p>(vāpa. 3.65—66 vr̥ttiḥ) iti ।</p>
<p>yadi vā śās‍traprakriyābhyāsabādhitamatīnāmēvāyamabhimānaḥ vākyārthē vr̥ttayō
bhavantī—ti । paramārthatastu vr̥ttivākyayōranyatvamēva manyantē, arthaviprakarṣāt । yathāhi—
vākyē yaḥ kaṭādisambandhaḥ sa vr̥ttau nāsti, tasyāntarbhūtakarmaṇaḥ kr̥taśabdasya
bhāvābhidhāyitvāt । taduktam— (vāpa.3.64 vr̥ttiḥ)</p>
<b><lg>
  <l>viśēṣaḥ śrūyamāṇō'pi pradhānēṣu guṇēṣu vā ।</l>
  <l>śabdāntaratvād vākyēṣu vr̥ttau nityaṁ na vidyatē ॥ 18 ॥</l>
</lg></b>
<p>bhāṣyakārō'pyāha (2.3.65)— 'nēdamubhayaṁ yugapad bhavati vākyaṁ ca pratyayaś‍ca;
yadā vākyaṁ na tadā pratyayaḥ, yadā pratyayaḥ sāmānyēna tadā vr̥ttiḥ । tatrā'vaśyaṁ
viśiṣārthinā viśēṣō'nuprayōk‍tavyaḥ 'kr̥tapūrvī kaṭami'—ti । ēvamadhītamanēna, adhītaṁ
vyākaraṇamanēna' iti vā adhītī vyākaraṇē ityapi vyākhyātam ।</p>

<pb n="089"/>
<p>(<b>3. sambandhitaddhitāḥ</b> (ṣaṣṭhī))</p>
<p>sambandhī dvidhā— <b>pradhānaṁ guṇabhūtaś‍ca ।</b></p>
<p>tayōḥ prathamāntābhidhēya <b>pradhānam ।</b></p>
<p>sa tridhā— <b>1. dravyarūpaḥ, 2. guṇarūpaḥ 3. abhinnarūpaś‍ca</b> । tēṣu —</p>
<p>(<b>1. dravyarūpaḥ</b>) 'tasyā'patyam' (4.1.92) ityādirāśrayavacanō <b>dravyarūpaḥ ।</b></p>
<p>sa dvidhā <b>nirapēkṣaḥ sāpēkṣaś‍ca</b> । tayōḥ —</p>
<p><b>nirapēkṣō</b> yathā— vasiṣṭhasyāpatyaṁ vāsiṣṭhaḥ, pāṇinēḥ śiṣyaḥ pāṇinīyaḥ,
pañcālānāṁ rājā pāñcālaḥ, pr̥thivyā īś‍varaḥ pārthivaḥ, pāṭalāyāḥ puṣpaṁ pāṭalam,
jambyāḥ phalaṁ jāmbavam iti ।</p>
<p><b>sāpēkṣō</b> yathā— pituḥ pitā pitāmahaḥ piturbhrātā pitr̥vyaḥ, māturmātulaḥ,
bhrāturapatyaṁ bhrātr̥vyaḥ, svasuḥ svastrīyaḥ iti ।</p>
<p>(<b>2. guṇarūpaḥ</b>) 'tasyēdam' (4.3.120) ityādirāśritavacanō guṇavacanō guṇarūpaḥ ।</p>
<p>sa dvidhā <b>ṣaṣṭhīviśēṣyaḥ aṣaṣṭhīviśēṣyaś‍ca</b> । tayōḥ —</p>
<p><b>ṣaṣṭhīviśēṣyō</b> yathā— yuṣmākamiyaṁ gauḥ yauṣmākī gauḥ, dēvadattasya bhūtapūrvō
dēvadattarūpyō rājā, putrasya nimittaṁ putrīyaḥ saṁyōgaḥ, vidiśāyā adūrabhavaṁ vaidiśaṁ
nagaram, mūrvāyāḥ vikārō maurvaṁ bhasma (4.3.135), dūrvāyā avayavō daurvaḥ
kāṇḍaḥ iti ।</p>
<p><b>aṣaṣṭhīviśēṣyō</b> yathā— vatsēbhyō hitō vatsīyō gōdhuk (5.1.5), aṅgārēbhya
imāni aṅgārīyāṇi kāṣṭhāni (5.1.12), śaraṇē sādhu śaraṇyō rājā
(4.4.98, 5.3.103), ākarṣē kuśala ākarṣakō dhūrttaḥ (5.2.64),
puṣpairvittaḥ puṣpacaṇaś‍campakaḥ, (5.2.26), sūryēṇaikadr̥k saurī balākā
(4.3.112, taisaṁ 5.5.16)</p>
<p>(<b>3. abhinnarūpaś‍ca</b>) prakr̥tyaikacchāyō'bhinnarūpaḥ ।</p>
<p>sa dvidhā— <b>liṅgasaṁkhyānugrāhī liṅgasaṁkhyōpagrāhī</b> ca । tayōḥ—
lugabhidhēyō <b>liṅgasaṁkhyānupagrāhī</b> । yathā— gargasyāpatyāni gargāḥ (2.4.64),
pañcālasya rājānaḥ pañcālāḥ (4.1.180), atrērapatyāni atrayaḥ (2.4.65),
kusumbhyāḥ puṣpaṁ kusumbham, badaryāḥ phalaṁ badaram (3.4.163), lavaṇēna saṁsr̥ṣṭō
lavaṇaḥ sūpa iti ।</p>

<pb n="090"/>
<p>lubabhidhēyō <b>liṅgasaṁkhyōpagrāhī</b> । yathā— pañcālānāṁ nivāsaḥ pañcālā janapadaḥ
(1.2.52, 4.2.8) varaṇāḥ santyasmin varaṇā nagarī (4.2.82),
śirīṣāṇāmadūrabhavaḥ śirīṣōḥ1 grāmaḥ (1.2.51),kiñca gōdaunāma, hradau,
tayōradūrabhavō grāmō gōdau (1.2.52) । harītakyādiṣu punarvyaktimēvōpagr̥h‍ṇāti, na
vacanam, harītakyā phalāni harītakyaḥ ।</p>
<p>khalatikādiṣu vacanamēva na vyaktim— khalatikō nāmādriḥ tasyādūrabhavāni
khalatikaṁ vanāni (1.2.51) iti ।</p>
<p>nanu ca vasiṣṭhasyāpatyamityādau bhinnādhikaraṇatvād dvayamēvāśrayatē pitaraṁ putraṁ ca ।
tathāhi ubhayamapi saṁbandhādabhyadhikaṁ pratīyātē— pituś‍cāmī putrāḥ svamiti, tat kasmāt
ēkasmādēva ṣaṣṭhī taddhitō vā?</p>
<p>ucyatē— yadyapyayamubhayādhikaraṇaḥ, tathāpyēka ēva, bhēdē hi nōbhayādhikaraṇa ēkaḥ
syāt, sambandhadvayaprasaṅgāt ।</p>
<p>sō'yamēkō'nēkāśrayaḥ, ēkaś‍caiva vibhaktyōcyatē, ēkasmādēva ca
taddhitōtpattirbhavati ।</p>
<p>ēvamapi piturēva ṣaṣṭhīti niyamō na syāt ।</p>
<p>kaḥ punarāha niyama iti, yāvatā mātuḥ pitā mātāmaha ityapi bhavati ।</p>
<p>kutaḥ punaridaṁ yadēkadā tu svāminaḥ, anyadā tu svasmād vibhaktiḥ taddhitō vēti?</p>
<p>saṁbandhasya padanyāsātirēkāt । niyōgatō hi pitāputrayōrēkasya prādhānyamanyasyō—
pasarjanatvam, tulyatvē sambandhā'bhāvāt । tatra na pradhānaṁ putrādi guṇānurōdhēna pravarttitumarhati;
upasarjanaṁ tu pitrādi yathā pradhānā'nugrahastathā''tmanaṁ nirvarttayati, svarūpāvasthitau
pradhānārthā'siddhēḥ ।</p>
<p>atō'pradhānē saṁbandhasyādhikaḥ padanyāsaḥ । tatra ṣaṣṭhī taddhitōtpattirvā bhavati । sā
caikatvāt saṁbandhasya putragatamapyēnamabhidhattē । yadā tu mātuḥ pitā mātāmaha iti vivakṣātaḥ
prādhānyaviparyayaḥ tadā apatyādyutpannayā ṣaṣṭhyā dviṣṭhō'pyasāvabhihita iti na sā, taddhitō
vā pitr̥śabdāt । taduktam— (vāpa. 3.7.157)</p>
<b><lg>
  <l>dviṣṭhō'pyasau parārthatvād guṇēṣu vyatiricyatē ।</l>
  <l>tatrābhidhīyamānaśca pradhānē'pyupayujyatē ॥ 19 ॥</l></lg></b> iti
<!-- NOTES pg=090!-->
1. 'śirīṣā' ityēva bahuvacanāntaḥ pāṭhaḥ sarvatra ।

<pb n="091"/>
<p>ēvaṁ 'tēnaikadik' (4.3.112), 'tadarthaṁ vikr̥tēḥ prakr̥tau (5.1.12),</p>
<p>'tasya nimittam' (5.1.38), tēna vittaś‍cuñcupcaṇapau (5.2.26),</p>
<p>'tsmai hitam' (5.1.5), vapupprakaraṇē 'yuṣmadasmadbhyāṁ chandasi sādr̥śya
upasaṁkhyānam' (5.2.39 vārtti. kāśikā), ityādiṣu ṣaṣṭhyantā api
dviṣṭhatvādēkavibhaktivācyatvēnāvagantavyāḥ ।</p>
<p>nanu ca tr̥tīyādīnāṁ vyatirēkavibhaktitvāt ṣaṣṭhīvadēva bhavatu sambandhābhidhāna—
sāmarthyāt, prathamāyāḥ punaravyatirik‍taprātipadikārthābhidhāyinyāḥ kathamivaitadupapadyatē—
'tvamiva tvāvān' ahamiva māvān' iti । atraikē varṇayanti—'tvāvataḥ purūravasaḥ', 'yajñaṁ
viprasya māvataḥ', 'na tvāvām̐ anyō divyō na pārthivaḥ' (r̥vē. 8.46.1, 1.142.2,
7.32.23) iti prathamāntāyāḥ prakr̥tēḥ pradhānabhūtē'pi saṁbandhini prayōgadarśanāt
pratyayō'vagamyatē ।</p>
<p>anyē tvāhuḥ (vāpa. 3, vr̥ttiḥ, kaiyaṭō hēlārājādayaḥ)—tvamiva tvāvān, ahamiva
māvān ityupamānamatra prathamāntaṁ prakr̥tyarthaḥ, upamēyaṁ pratyayārthaḥ । na tatra
tāvadavacchēdakatvādupamānaṁ pradhānam । avacchēdakādapyupamānāt ṣaṣṭhī nōtpadyatē,
vyatirēkahētōrasaṁbhavāt; ivaśabdō hyasattvabhūtābhidhāyitvānna vyatirēkādhāyakaḥ,
sādr̥śyadyōtakō hyasau । anyaś‍ca na kaś‍cidiha vyatirēkahētuḥ śrūyatē । ataś‍ca gauriva
gavaya ityādāvivā'tra ṣaṣṭhyā abhāvaḥ, vyatirēkahētau tu sati ivaśabdaprayōgē upamānāt
ṣaṣṭhyutpadyatē— 'dēvadattasyēva yajñadattasya dantā' iti । taduktam—</p>
<b><lg>
  <l>ivaśabdaprayōgē tu bāhyāt saṁbandhinō vinā ।</l>
  <l>nādhikyamupamānē'sti dyōtakaḥ sa prayujyatē ॥ 20 ॥</l>
</lg></b>
<p>(vāpa. 3.14.545vr̥ttiḥ)</p>
<p>mā bhūt ṣaṣṭhī, prathamayā'pi na bhavitavyamēva, upamānasyāvacchēdakatvēnā—
pyādhikyāt/?/kaḥ punarāha—'anadhika ēva prātipadikārthē prathamē'—ti; pāṭaliputrād rājakaṁ	
sapta yōjanāni, saptasu vā yōjanēṣu iti adhvanaḥ prathamā saptamī ca smaryatē, saṁbōdhanē ca
prathamaiva vidhīyatē; dhik dēvadattam, hā dēvadattam iti ca dvitīyāviṣayē prathamāprayōgō
dr̥śyatē । yathā— 'hā dhik kaṣṭamaniṣṭamastakarūṇaḥ kō'yaṁ vidhēḥ prakramaḥ' (māmā. 5.24)
'kanyāntaḥpuramēva hā praviśati kruddhō munirbhārgavaḥ' (mavīca. 2.20) iti ।</p>

<pb n="092"/>
<p><b>ṣaṣṭhyantābhidhēyō guṇabhūtaḥ</b>।</p>
<p>sa tridhā <b>1. bhāvaviśiṣṭaḥ, 2. kārakaviśiṣṭaḥ, 3. sambandhiviśiṣṭaś‍ca ।</b> tēṣu—
(1) bhāvēnāvacchinnō <b>bhāvaviśiṣṭaḥ।</b>
sa dvidhā <b>mukhyēna upādhinā</b> ca। tayōḥ—
<b>mukhyēna</b> yathā—kr̥ṣirasyāstīti kr̥ṣīvalaḥ (5.2.112), māyāvī (5.2.121)
āmayāvī (5.2.122), dayāluḥ (5.2.122), śraddhāluḥ (3.2.158) iti।
<b>upādhinā</b> yathā— mr̥daṅgō vādyatē iti śilpamasya mārdaṅgikaḥ (4.4.55), apūpāḥ
kriyanta iti śilpamasya āpūpikaḥ, māsaṁ brahmacaryamasya bhikṣōḥ māsikaḥ, asti
paralōka iti matirasya sādhōrāstikaḥ, nāsti narakādikamiti matirasyāsādhōḥ
sa nāstikaḥ, diṣṭamēva prabhavatīti matirasya jigīṣōḥ daiṣṭika iti।</p>
<p>(2) kārakēṇāvacchinnaḥ <b>kārakaviśiṣṭaḥ।</b></p>
<p>sa dvidhā— <b>svatantrēṇa asvatantrēṇa</b> ca। tayōḥ—
<b>svatantrēṇa</b> yathā— dhanamasyāstīti dhanavān vadānyaḥ (5.2.130), pañcamō'sya māsō
jātasya varttatē pañcamī bālakaḥ (5.1.16), tārakāḥ sañcātā asya tārakitaṁ nabhaḥ
(5.2.36), samayaḥ prāptō'sya sāmayikaṁ karma (5.1.104), 'ēkamanyat
karmādhyayanē vr̥ttamasya aikānyikaḥ (4.4.64) iti।</p>
<p><b>asvatantrēṇa</b> yathā— lavaṇaṁ paṇyamasya lāvaṇikaḥ (4.4.52), vāsudēvē bhaktirasya
vāsudēvakaḥ (4.3.98), dhanuḥ praharaṇamasya dhānuṣkaḥ (4.4.57), prasthaḥ
parimāṇamasya prāsithakaḥ (5.1.57), salāturō'syābhijanaḥ sālāturīyaḥ (4.3.
94), grāmō nivāsō'sya gramīṇa (4.2.94) iti।</p>
<p>(3) sambandhinā'vacchinnaḥ <b>sambandhiviśi।ṣṭaḥ।</b></p>
<p>sa dvidhā viśēṣyēṇa viśēṣaṇēna ca। tayōḥ—</p>
<p><b>viśēṣyēṇa</b> yathā—apūpā hitā ēṣā āpūpikā avantayaḥ (4.4.65), mūlamābarhi ēṣāṁ
mūlyā māṣāḥ (4.4.88), br̥hatī ādirasya bārhataḥ pragāthaḥ (4.2.55), kālaḥ
prakr̥ṣṭō'sya kālikamr̥ṇam (5.1.108), kiñca niśāsambandhādayayanapi niśā।
tadasya sōḍhaṁ (4.3.52) naiśaḥ, ēvaṁ prādōṣika (4.3.51) iti।</p>

<pb n="093"/>
<p><b>viśēṣaṇēna</b> yathā— indrō dēvatā'sya aindraṁ haviḥ (4.2.24), saṁśaptakā yōddhārō'sya
sāṁśaptakaḥ saṁgrāmaḥ (4.2.56), vinayaḥ prayōjanamasyāṁ vaināyikī vidyā
(5.1.171?), dēvadattō gramaṇīrasya dēvadattakaḥ saṅghaḥ (5.2.78), pañcāvayavā
asyāṁ pañcatayī gatiḥ (5.2.42), pañcasya bhr̥tirvasnō vā pañcakaḥ padārtha
(5.1.56) iti।</p>
<p>nanu ca 'tasyāpatyam' (4.1.92) ityādau upagōrapatyam aupagavaḥ iti 'samarthānāṁ
prathamād vā' (4.1.82) ityadhikārāt ṣaṣṭhyantā prakr̥tirapatyavatō guṇabhūtasya vācikā,
prathamānta tu pradhānabhūtamapatyaṁ pratyayārtha ēva। 'tastēdam' (4.3.120) ityādāvapi pradhānaṁ
saṁbandhi taddhitavācyamityupapadyatē। 'sā'sya dēvatā' (4.2.24) ityādau tu indrō dēvatā
asya aindraṁ haviriti pūrvōktādēvādhikārāt sēti prathamāntā prakr̥tirindrādidēvatāvācikā
pradhanam। guṇabhūtastu saṁbandhī purōḍāśādirasyētyanēnāpradhanībhūtasaṁbandhi vācakatvēna
nirdiṣṭaḥ pratyayārthaḥ। tatkathamivāyaṁ viparyastaḥ pradhānaguṇabhāva upapannō bhavati?</p>
<p>ucyatē— guṇabhūtō'pi saṁbandhī buddhyantarēṇa'pradhānabhāvāt pracyāvya āsādita—
pradhānabhāvaḥ pratyayārthatvēna pradarśyatē। ata ēvēndrō dēvatā'syētyētāvānēva vigrahō na kāryaḥ;
vr̥ttisamānārthēna hi tēna bhavitavyam। na caitāvatō vr̥ttisamānārthatā। vr̥ttau hi
indrādidēvatāvacchinnaṁ purōḍāśādi avagamyatē,
vākyē tu purōḍāśādyavacchannēndrādidēvatēti।</p>
<p>ayaṁ tu vigrahō vr̥ttyā samānārthaḥ— 'indrō dēvatā asya tadidamindrasvāmya—
vacchinnamaindraṁ havi' riti। tadidamuk‍tam—</p>
<b><lg>
  <l>anantarōk‍taḥ saṁbandhī pratipadya pradhānatām।
buddhayantaraparāmarśād vācyatāṁ pratipadyatē ॥21॥</l></lg></b>
<b><lg>
  <l>prakr̥tyarthaviśiṣṭō hi pratyayārthō'bhidhānabhāk।
nyāyaḥ sa, na ma taḥ sāsyētyadhikārasamāśrayāt ॥22॥</l></lg></b>
<p>ēvaṁ 'sō'syādiriticchandasaḥ pragathēṣu' (4.2.55) ityādāvapi guṇabhūtaḥ sambandhī
taddhitābhidhēyō bōddhavyaḥ। yatra tu guṇabhūtaḥ sambandhī pratyayārthaḥ tatra na pradhānam,
yatra pradhānaṁ tatra na guṇabhūtaḥ।</p>
<p>kutaḥ punaridaṁ jñāyatē?</p>
<p>ācāryapravr̥ttirjñāpayati—yadayaṁ nivāsa—nivāsavat—saṁbandhē ubhayamāha— 'tasya
nivāsaḥ' (4.2.69) 'sō'sya nivāsaḥ' (4.3.89) iti।</p>

<pb n="094"/>
<p>nanu ca apatyāpatyavatsaṁbandhē'pyubhayaṁ saṁbhāvyatē— 'mātā apatyamasya mātāmahaḥ,
pitā'patyamasya pitāmaha' iti।</p>
<p>naivam, pituḥ pitā pitāmahaḥ, mātuḥ pitā mātāmaha iti kariṣyatē।</p>
<p>tathāpi hr̥dayasya bandhanaṁ śrr̥ṅkhalamasya bandhanaṁ karabhē' (5.2.79) iti katham?</p>
<p>nānyō'tra bandhanaśabdaḥ saṁbandhavacanaḥ, yathā hi bandhanamityanēna dāmōcyatē।</p>
<p>naivam, bandhanamityanēna saṁjñāśabdōpāśrayaḥ śrr̥ṅkhalakaḥ karabhaḥ iti।</p>
<p>ēvaṁ ca nivāsatadavatōrapi śēṣaṣaṣṭhyabhyupagamatvē kartr̥viśiṣṭamadhikaraṇaṁ
vācyam—śibīnāṁ nivāsaḥ śaiba iti (4.2.69), aparatrādhikaraṇaviśiṣṭaḥ karttā— grāmē
nivāsō'sya sō'yaṁ gra'yaṁ grāmya iti।</p>
<p>nanu ca grāmaśabdō'yaṁ samuhavacanaḥ, tad yathā 'aś‍va/stragrāmāvidhau kr̥tī sa
samarēṣvasyāsti tulyaḥ pumān' 'na ruṇatsīndriyagramam' iti।</p>
<p>kiñcātaḥ?</p>
<p>samūhaś‍ca samūhyapēkṣaḥ iti sāpēkṣatvādasāmarthyē taddhitōtpattirna bhavati।</p>
<p>nāpi sāmānyēna samūhād bhaviṣyatīti vacyam, tāvatyēvārthē tasyāparisamāpyē—
rduradhigamābhidhānē ca sāmarthyābhāvāt।</p>
<p>na ca yathā dēvadattasya mātuḥ pitā mātāmahō dēvadattasya, viṣṇumitrasya gurōḥ kulaṁ
gurukulaṁ viṣṇumitrasyēti sāpēkṣasyāpi taddhitaḥ samāsō vā bhavati, ēvamasyāpi
bhaviṣyatīti vācyam, na hyayaṁ saṁbandhiśabdaḥ। sambandhiśabdānāmēva ca sāpēkṣaṇāṁ vr̥ttayō
bhavanti। yadāha— (vāpa. 3.14.47 vr̥ttiḥ)</p>
<b><lg>
  <l>saṁbandhiśabdaḥ sāpēkṣō nityaṁ sarvaḥ pravarttatē।
svārthavat sā vyapēkṣā'sya vr̥ttāvapi na hīyatē ॥23॥</l></lg></b>
<p>anyēṣāṁ tu viśēṣaṇānāṁ na vr̥tti, vr̥ttanāṁ vā na viśēṣaṇamityēva। na hi bhavati
r̥ddhasya rājñaḥ purūṣa r̥ddharājapurūṣa iti, nāpi brāhmaṇānāṁ gramō nivāsō'sya brahyaṇānāṁ
gramāyō'yamiti। (mabhā. 2.1.1)।</p>
<p>kathaṁ tarhi (mabhā. 2.1.1) rājñaḥ purūṣaḥ śōbhanō rājapurūṣa iti?</p>
<p>bhavati vai pradhānasya sāpēkṣasyāpi vr̥ttiḥ।</p>
<p>kathaṁ tarhi grāmō nivāsō'syōti gramasya viśēṣyatvāt prādhānyē sāpēkṣasyāpi vr̥ttirna
bhavati?</p>

<pb n="095"/>
<p>anantarōktanyāyēnātra ṣaṣṭhayarthasya prādhānyāt।</p>
<p>nanvayamapi saṁbandhiśabdaḥ kasmānna bhavati?</p>
<p>samūhārthamātra ēva vr̥ttyaparisamāptēḥ।</p>
<p>tarhi na bhavitavyamēva grāmaśabdānnivāsa—nivāsavatsambandhē taddhitēna?
na bhavitavyam, yathā avyutpannajanasamūhārthakō'yamupacāravr̥ttyā bhavati।</p>
<p>dr̥śyatē ca tātsthāt tadavadupacāraḥ, yathā mañcāḥ krōśantīti।</p>
<p>yadi vā gramaśabdō'yaṁ bahvarthaḥ(mabhā. 1.1.7), yathā— asti śalāsamudāyē grāmō
dagdha iti; janapada(jana)samudāyē grāma āgata iti। asti vāṭaparikṣēpē gramaṁ praviṣṭa iti,
asti sāraṇyakē sasīmakē saṁsthiṇḍilakē ca bhūpradēśē gramō labdha iti, asti
avyutpannajanasamūhāspadē 'śūdrakarṣakaprāyē janapadaṁ nivēśayēt, tatra aṣṭaśatagramamadhyē pradhānaṁ
sthāpanīyam, sa nāgarāṇāṁ nivāsō nagaramiti। tatrā'vyutpannajanasamūhāspadē yō gramaśabdō
varttatē tatō bhāvitavyaṁ taddhitēna— gramō nivāsō'syēti sō'yaṁ grāmyō grāmīṇa iti॥</p>
<p><b>(4. svārthābhidhāyinō'dhātupratyayāḥ)</b></p>
<p>atha <b>svārthikāḥ।</b> tē'pi dvidhā— <b>1. asattvabhūtārthāḥ, 2. sattvabhūtārthāś‍ca।</b>
ubhayē'pi pratyēkaṁ ṣōḍhā— 1. vācakāḥ, 2. dyōtakāḥ, 3. viśēṣakāḥ,
4. sahābhidhāyakāḥ, 5. sārthakāḥ, 6. nirarthakāś‍cēti। tatra—</p>
<p><b>(1. asattvabhūtārthēḥ svārthikāḥ)</b></p>
<p>1. <b>asattvabhūtārthēṣu</b> śaktimātrābhidhāyinō <b>vācakāḥ।</b>
yathā— tata āgataḥ, tatra vasati, purastādākataḥ, purastād vasati, dēvatrā gacchati,
manuṣyatrā tiṣṭhati iti।</p>
<p>2. padārthagata—kutsā—praśaṁsādyabhivyañjakā <b>dyōtakāḥ।</b>
yathā— kutsitaṁ pacati pacataki, praśastaṁ pacati pacatirūpam īṣadasamāptaṁ pacati
pacatikalpam, prakr̥ṣṭaṁ pacati pacātitarām ēvaṁ nitarām, atīvatarām iti।</p>
<p>3. vācakatvē dyōtakatvē vā maṅgalavīpsādyadhikārthābhidhāyinō <b>viśēṣakāḥ।</b>
yathā— bahubhyō dēhi bahuśō dēhīti, alpaṁ dēhi alpaśō dēhīti, dvābhyāṁ dvābhyāṁ
dēhi dviśō dēhi, māṣaṁ māṣaṁ dēhi māṣaśō dāhi । ēvaṁ kasmin kālē kadā kēna
prakārēṇa kathamiti।</p>

<pb n="096"/>
<p>4. anuprayōgādyapēkṣiṇaḥ <b>sahābhidhāyakāḥ</b> । yathā— anagniragniḥ saṁpadyatē
agnisātsaṁpadyatē, dēvāya dēyaṁ karōti dēvatrākarōti । ēvaṁ taṁ bhavantaṁ tatō bhavantam,
ētēna dīrghāyuṣā, atra dīrghāyuṣā, asmai āyuṣmatē ihāyuṣmatē, kasya dēvānāṁ
priyasya, kva dēvānāṁ priyasya iti ।</p>
<p>5. gatisaṁjñādikāryanimittabhūtāḥ <b>sārthakāḥ</b> । yathā— śuklīkr̥tya, paṭapaṭāyatē,
dvēdhākāram, abhitō grāmam, vinā dēvadattēna, dakṣiṇāhi grāmādi(2.3.29)ti ।</p>
<p>6. śabdōpacayādimātrahētavō <b>nirarthakāḥ</b> । yathā— urasi pratyēva pratyurasam,
ātmanyadhyēva adhyātmam, girimanvēva anugiram, uccairēva uccakaiḥ, tvayaiva
tvayakā, asmābhirēvāsmākābhiḥ iti । ēvamanyē'pi— dēvāḥ arjunatō'bhavan,
pūrvatō grāmasya, grāmaṁ pūrvēṇa, purastād ramaṇīyam, aikadhyaṁ karōti, pañcakr̥tvaḥ
pacati, ityādayaḥ asattvabhūtārthāḥ svārthikēṣu yathāyōgamavagantavyāḥ ।</p>
<p>anyē tu vatimapi śaktyabhidhāyiṣu viśēṣakasvārthikēṣu varṇayanti । yathā—rājñēva
vyavahr̥tamanēna rājavat, dēvamiva bhavantaṁ paśyāmi dēvavadityudāhr̥taṁ purastāt । ēvaṁ ca sūtraṁ
vyācakṣatē— 'tēna tulyam' ityētasminnarthē vatirthavati, yat tattulyaṁ kriyā cēt sā bhavati ।
kriyētyēnēna kriyānimittabhūtāḥ śaktaya ucyantē ।</p>
<p>na caitad vācyam— 'ēvaṁ sati kriyā na saṁgr̥hītā bhavati' yataḥ kriyāpi kārakamēva ।
yathōcyatē— (vākyapadīyē kriyāsamuddēśē 8.37—39)—</p>
<b><lg>
  <l>kriyāmanyē tu manyanta kvacidapyanapāśritām ।</l>
  <l>sādhanaikārthabhāvitvē pravr̥ttimanapāyinīm ॥ 24 ॥</l>
</lg></b>
<b><lg>
  <l>sāmānyabhūtā sā pūrvaṁ dhātvarthaiḥ pravibhajyatē ।</l>
  <l>tatō vyāpārarūpēṇa sādhyē ca vyavatiṣṭhatē ॥ 25 ॥</l>
</lg></b>
<b><lg>
  <l>prakr̥tiḥ sādhanānāṁ sā prathamaṁ tacca kārakam ।</l>
  <l>śaktirēkādhikaraṇē	srōtōvadupakarṣati ॥ 26 ॥</l>
</lg></b>
<b><lg>
  <l>apūrvaṁ, kālaśaktiṁ vā, kriyāṁ vā, kālamēva vā ।</l>
  <l>tamēvaṁlakṣaṇaṁ bhāvaṁ kēcidāhuḥ kathaṁcana ॥ 27 ॥</l> iti ।
</lg></b>
<p>'tatra tasyēvē'—tyasya ca prayōjanamupanyastaṁ purastād dravyaguṇayōstulyayōḥ pratyayō
na labhyatē iti ।</p>
<p>nanvēvaṁ sati 'dēvadatta iva sthūlaḥ, yajñadatta iva gōmān' ityatra pratyayō na prāpnōti
saptamīṣaṣṭh‍yantatvayōrabhāvāt ।</p>

<pb n="097"/>
<p>atrāpi kriyāgrahaṇād bhaviṣyati ।</p>
<p>kathaṁ punaḥ kriyāśabdēna guṇa ucyatē?</p>
<p>kriyāpūrvakatvāt । sthūlaguṇayōgāddhi sthūlō bhavati, gōsaṁbandhācca gōmāniti ।</p>
<p>nanvēvaṁ sati kriyāgrahaṇamapi na karttavyam । pravarttatāmaviśēṣēṇaiva tēna ityētasminnarthē
vatiḥ 'tatra tasyēva' ityanēna ca nārthaḥ sūtrā''rambhēṇa । tadarhamityētadapi upamānānna
vyatiricyatē, yaddhi rājānamarhati tad rājasadr̥śamēva bhavati । ēvaṁ ca 'tēna
tulyami'tyēvāvatiṣṭhatē । tathā cāha <b>candragōmī</b> (cāndravyā. 4.1.135)— 'ivē vatiḥ' iti ।
nanvēvaṁ sati gauriva gavaya ityatrāpi vatiḥ prāpnōti ।</p>
<p>naivam, upamāyāṁ vatiḥ, nōpamānē ।</p>
<p>yadyapi vatiśabdēnōbhayamapi dyōtyatē tathāpyadanyadēvaupamyam, anyēdavōpamānam ।
bhūyō'vayavasādr̥śyasya yōgō hyupamā; yathā candra iva mukham । sadr̥śāt
sadr̥śapratipattirupamānam, yathā gauriva gavaya iti ॥</p>
<p>(<b>2. sattvabhūtārthāḥ svārthikāḥ</b>)</p>
<p><b>1. sattvabhūtārthabhēdēṣu</b> liṅgaviśēṣādyabhidhāyinō <b>vācakāḥ</b> । yathā— dēva ēva dēvatā
(5.4.27), dēvataiva daivatam (5.4.38), upādhirēva aupadhēyam (5.1.13), bhāga
ēva bhāgadhēyam (5.4.25 vā), 'upāya ēvaupayikam' (5.4.34 vā), catvāra ēva
varṇāś‍cāturvarṇyam (7.3.31)।</p>
<p>2. kutsāpraśaṁsādyabhivyañjakā <b>dyōtakāḥ</b> । yathā— kutsitō vaiyākaraṇō vaiyākaraṇapāśaḥ
(5.3.47), praśastā mr̥t mr̥tsnā (5.4.40), tanuḥ ukṣā ukṣataraḥ (5.3.91),
laghuḥ kuṭī kuṭīraḥ (5.3.88), īṣadasamāpta āḍh‍ya āḍh‍yakalpaḥ (5.3.67),
bhūtapūrvō rājā rājacaraḥ (5.3.53) iti ।</p>
<p>3. vācakatvē dyōtakatvē vā vyāhr̥tatvādyarthaviśēṣavyaktihētavō <b>viśēṣakāḥ</b> । yathā—
vyāhr̥tārthā vāgēva vācikam' (5.4.35), upadēśarūpaṁ karmaiva kārmaṇam (5.4.36),
asahāya ēka ēvaikākī (5.3.52), aś‍va ivāyamaś‍vakaḥ (5.3.96), kuśāgramiva
kuśāgrīyā buddhiḥ (5.3.105), śilēva śailēyaṁ dadhi (5.3.102) iti ।</p>
<p>4. prakr̥tiviśēṣēbhyō nityamupajāyamānāḥ <b>sahābhidhāyikāḥ</b> । yathā— karīṣagandhērapatyaṁ
kārīṣagandhyā (4.1.74), abhijitō'patyamābhijityaḥ (5.3.118),

<pb n="098"/>
kuñjasyā'patyaṁ kauñjāyanyaḥ (5.3.113), parasparaṁ vividha ākrōśō vyāvakrōśī
(vyākrōśī), samantād rāvaḥ sāṁrāviṇam, rājñāmāyattaṁ rājādhīnam (5.4.7) iti ।</p>
<p>5. 'lupi yuktavad vyaktivacanē' (1.2.51), iti kāryārthāḥ <b>sārthakāḥ</b> । yathā— cañcā
ramaṇī iyam, vardhikā darśanīyaḥ, vāsudēvaḥ pratimā, baladēvaś‍citram, dēvapatha
ākāśarēkhā, haṁsapathaḥ krauñcam (1.2.52), vardhikā darśanīyaḥ (5.3.98), vāsudēvaḥ
pratimā (5.3.99), baladēvaś‍citram (5.3.100), haṁsapathaḥ kauñcam (5.3.100)
iti ।</p>
<p>6. śabdōpacayādihētavō <b>nirarthakāḥ</b> । yathā—prajña ēva prājñaḥ (5.4.38), vinaya ēva
vainayikaḥ (5.4.34), mr̥dēva mr̥ttikā (5.4.39) sūra ēva sūryaḥ (5.4.25),
nāmaiva nāmadhēyam (5.4.54/55), dēvānāṁ rājaiva dēvarājaḥ (5.4.38) iti । ēvaṁ
kataraḥ (5.3.92), katamaḥ (5.3.93), paṭutaraḥ paṭutamaḥ (5.3.58), paṭiṣṭhaḥ
(5.3.55), paṭīyān (5.3.57) ityādayō'pi sattvabhūtāḥ svārthāḥ svārthikēṣu
yathāyōgamavagantavyāḥ ।</p>
<p>kiṁ punaramī padaprakr̥tayaḥ prātipadikaprakr̥tayō vā?</p>
<p>kutastē saṁśayaḥ?</p>
<p>ubhayathōpalambhāt । tathā hyēṣāṁ 'yuṣmakābhiḥ, kadā, tarhītyādau
prātipadikaprakr̥titvam; bhindhaki, tvayaki, mayakītyādau padaprakr̥titvamupalabhyatē । tataś‍ca
yāvakaḥ aś‍vakaḥ, uccakairityādau saṁdēhaḥ ।</p>
<p>na sandēhaḥ, svārthadravyaliṅgasaṁkhyāśaktimātrābhidhānēna prātipadikāt svārthādi—
nimittakutsāpraśaṁsā'nukampātiśayāparisamāptiyādyadhikārthadyōtanēna padādēva svārthikō—
tpattirbhavatīti । svārthādyabhidhānēna hi parisamāptārthaṁ padaṁ svārthāṁdinimittakaiḥ kutsādibhiḥ
sambandhamutsahatē । tadāha— (vāpa. 3. 14. 1)</p>
<b><lg>
  <l>kutsāpraśaṁsātiśayaiḥ samāptārthaṁ tu yujyatē ।</l>
  <l>padaṁ svārthādayaḥ sarvē yasmāt kutsādihētavaḥ ॥ 28 ॥</l>
</lg></b>
<p>yadyapi svārthādyanyatamanibandhanāḥ kvacit kutsādayō bhavēyuḥ, tathāpi tatsākalyārthaṁ
padādēva kādaya utpādyāḥ tatra—</p>
<p><b>anyatamanibandhanāḥ</b> kutsādayō yathā—</p>

<pb n="099"/>
<b><lg>
  <l>kiṁ dvāri daivahatikē ! sahakārakēṇa
saṁvardhitēna viṣavr̥kṣaka ēṣa pāpaḥ ।</l>
  <l>yasmin manāgapi vikāsavikārabhāji
bhīmā bhavanti madanajvarasannipātāḥ ॥ 29 ॥</l>
</lg></b>
<p>atra hi daivahataśabdēna labdhāyāṁ nītyupādhau (5.3.77) sarvathaivānukampyamānatāyām,
sahakārasaṁvardhananibandhanatvamēvāsyāḥ kapā dyōtyatē— ēvaṁ nāma tvaṁ daivōpahatāsi,
yatsahakāracchadmānaṁ viṣapādapaṁ dvāri saṁvardhayasi iti । viṣapādapaśabdēna labdhāyāṁ sahakārasya
sarvathaiva kutsāyāṁ pādapavikāsakālē kāmināmasahyasmarajvarasannipātahētukatvamēvāsyāḥ
kapratyayēna pratyāyyatē । taduktam—(vāpa. 3.14.4—5)</p>
<b><lg>
  <l>kutsitatvēna kutsyō vā na samyag vā vikutsitaḥ ।</l>
  <l>svaśabdābhihitē kēna viśiṣṭō'rthaḥ pratīyatē ॥ 30 ॥</l>
</lg></b>
<b><lg>
  <l>na ca sāmpratikī kutsā śabdā'bhēdē pratīyatē ॥ 31 ॥</l></lg></b> (śabdabhēda)
<b><lg>
  <l>pūjyatē kutsitatvē'pi praśastatvē'pi kutsyatē ॥ 32 ॥</l>
</lg></b>
<p>iyamēkaiva kārikā tadyathā—</p>
<b><lg>
  <l>ēka iha jīvalōkē jīvatirūpaṁ nr̥rūpapaśurūpaḥ ।</l>
  <l>yaḥ prēmapāśapāśē mr̥ga iva na mr̥gīdr̥śāṁ patati ॥ 33 ॥</l>
</lg></b>
<p><b>svārthādisākalyanibandhanāḥ	kutsānukampātiśayapraśaṁsādayō</b> yathā—
kutsikutsitakaḥ, anukampitakaḥ, prakr̥ṣṭataraḥ, praśasyarūpa iti । atra hi— (vāpa.
3.14.2—3)</p>
<b><lg>
  <l>dēvadattādikutsāyāṁ varttatē kutsitaśrutiḥ ।</l>
  <l>kutsitasthā tu yā kutsā tadarthē 'kō' vidhīyatē ॥ 34 ॥</l>
</lg></b>
<b><lg>
  <l>prakr̥ṣṭa iti śuklādiprakarṣasyābhidhāyakaḥ ।</l>
  <l>prakr̥ṣṭasya prakarṣē tu tarabādirvidhīyatē ॥ 35 ॥</l>
</lg></b>
<p>ēvamanukampāpraśaṁsayōrapi vācyamiti ।</p>
<p>'anuka—abhika—abhīkaḥ kamitā' (5.2.74) ityatrā'nukāmayatē'sāvityanukaḥ,
abhikāmayatē'sāvityabhikaḥ, abhīkō vēti vr̥ttisamānārthavākyakalpanāyāṁ dhātōḥ
pūrvamupasargēṇa sambandhaḥ, sādhanēna vā?</p>
<p>kiṁcātaḥ?</p>
<p>yadyupasargēṇa, prakr̥tyarthō vak‍tavyaḥ anukāmayatē, abhikāmayata ityarthē

<pb n="100"/>
pratyayasyaivōtpādāt । atha sādhanēna, paś‍cādupasargayōgō na ghaṭatē । na hyasattvavacanā
anvādayaḥ (pama. 3.1.12) sattvabhūtārthavacanaiḥ sambandhamutsahantē ।</p>
<p>yathēcchasi tathā'stu ।</p>
<p>astu tāvat kamēḥ prathamamupasargēṇaiva sambr̥ndhaḥ ।</p>
<p>nanu cōkttaṁ prakr̥tyarthō vak‍tavya iti ।</p>
<p>sa nāsti pr̥thak, pratyayārthaviśēṣaṇabhūtasyaivānvādēḥ prakr̥tibhāvāt । yathā
'bhr̥śādibhyō bhuvyacvēḥ' (3.1.12) ityatra manasvī suṣṭhu bhavati sumanāyatē, durmanāyatē,
abhimanāyatē iti sudurabhīnāṁ pratyayārthasya bhavanē viśēṣaṇatvē'pi prakr̥tibhāvaḥ ।</p>
<p>nanu asumanāḥ sumanā bhavatīti prakr̥tyarthaviśēṣaṇatvamapi sudurabhīnāṁ kasmānna
bhavati?</p>
<p>tathā sati svamanāyata, duramanāyata ityaḍāgamaḥ svādīnāṁ pūrvataḥ prāpnōti; yathā
asaṅgrāmayatēti । tatra saṅgrāmayatēḥ sōpasargasyaiva curādiṣu pāṭha iti cēt, ihāpi ca tat
samānam; bhr̥śādiṣu hi sumanas, durmanas, abhimanas iti prakr̥tayaḥ paṭhyantē ।</p>
<p>yadyēvam anvarudhyatētivat sa bhaviṣyati । naivam—</p>
<p>naivam, yadyapi 'anō rudha kāmē' iti divādiṣu paṭhyatē, tathāpi yathā arudhyatēti
dr̥śyatē । naivam amanāyatēti । tarhipratyayārtha viśēṣaṇapakṣē, yathā śyēna ivācarati śyēnāyatē
ityatra āṅaḥ prayōga uktārthatvānna bhavati, ēvaṁ sumanāyata ityādau svādīnāmapi na bhavēt ।
naivam tatra hi āṅartha ēva pratyayārthaviśēṣaṇam, iha tu tatra svādīnāmarthāḥ । tataś‍ca
manāyata ityuk‍tē na jñāyatē suṣṭhu, duṣṭhu abhi vā manasvī bhavatīti svādayaḥ prayujyantē;
yathā— 'pucchabhāṇḍacīvarāṇṇiṅ' (3.1.20) ityatra 'pucchādudasanē vyasanē paryasanē ca'
iti pucchamudasyatyutpucchayatē paryasyati paripucchayatē iti, ēvamanukāmayatē anukaḥ,
abhikāmayatē'bhikaḥ, abhīkō vēti ।</p>
<p>astu vā kamēḥ pūrvaṁ sādhanēna saṁbandhaḥ ।</p>
<p>nanu cōktam paś‍cādupasargayōgō na ghaṭatē iti । nipātā anvādayō
bhaviṣyanti—anurūpaḥ kamitā anukaḥ, abhirūpaḥ abhikaḥ, abhīkō vēti । tathāpi</p>
<p>anukō'nukamitā, abhikō'bhikamitā iti vak‍tavyaṁ syāt yathā 'utka unmanā' iti ।</p>
<p>naivam, sāmānyēnāpi viśēṣābhidhānaṁ dr̥śyatē; tad‌yathā— 'gamlr̥ sr̥plr̥ gatau' ityatra
hi gacchatīti gauḥ, sarpatīti sarpa iti gamanasarpaṇayōryadyapi mahān viśēṣaḥ, tathāpi
gatāvityaviśēṣēṇa nirdiśyatē । ētēna 'natē nāsikāyāḥ saṁjñāyāṁ ṭīṭañnāṭajbhraṭaca'

<pb n="101"/>
(5.2.31) ityādyapi vyākhyātam; atra hi nāsikāyā avaṭīṭanam, avanamanam,
avabhraṁśa iti nativiśēṁṣā natē ityanēna sāmānyaśabdēnaivābhidhīyantē iti ।</p>
<p>upasargatō vā na dōṣaḥ । anurūpaṁ kāmayatē, abhirūpaṁ kāmayatē iti kriyābhāgamātrēṇaiva
sambandhādanvādayaḥ pratyayārthaṁ viśiṁṣantaḥ prakr̥tibhāvaṁ lapsyantē; yathā sumanāyatē, vipucchayatē iti ।
viṣama upanyāsaḥ । tatra hi manaḥpucchādikāyāḥ prakr̥tēḥ śravaṇaṁ vidyatē; iha tu tad‍gandhō'pi
nāsti, yataḥ paraḥ pratyaya utpadyatē ।</p>
<p>naivam, iyān, iyat, adhunā, ityādāvapi prakr̥tēraśravaṇāt tatra pratyayanimittā
prakr̥tērnirvr̥ttiḥ iti cēt, ihāpi nipātananimittā bhaviṣyati ।</p>
<p>kaś‍caivamāha prakr̥tēḥ para ēva pratyayō bhavatīti ? avyayasarvanāmāmakac prākṭēḥ'
(5.3.71) 'vibhāṣā supō bahuc purastāt tu' (5.3.68) pūrvasya samāsāntāś‍ca sarvē
ṭajādayō bhavanti । ati ca, prakr̥tiḥ pratyaya iti rūpasiddhimātramētat । idaṁ tvarthavattvam
ayaṁ śabdō'sminnarthē sādhurbhavatīti । sa ca</p>
<p>k‍vacidēvamucyatē 'anukābhikābhīkakamitā' iti;</p>
<p>k‍vacid vā 'natē nāsikāyāḥ saṁjñāyāṁ ṭīṭañnāṭajbhraṭac' (5.2.31) iti;</p>
<p>k‍vacidutkarṣaḥ anupadyanvēṣṭā (5.2.90) iti;</p>
<p>k‍vacit 'śrōtriyaṁśchandō'dhītē' (5.2.84) 'kṣētriyac parakṣētrē cikitsya (5.2.9) iti;</p>
<p>k‍vacid 'upādhibhyāṁ tyakannāsannārūḍhayōḥ' (5.2.34) 'akābūtilōmābhaṅgābhyō
rajāsi kaṭac' (5.2.29 vā);</p>
<p>k‍vacid 'avēḥ saṁghātē kaṭac (5.2.29 vā), dugdhē sōḍhadūsamarīsaca (4.2.36vā) iti;</p>
<p>k‍vacit paśunābhyaḥ sthānē gōṣṭhac (5.2.29 vā), dvitvē gōyugac (5.2.29 vā),
'ṣaṭtvē ṣaḍgac' (5.2.29 vā), iti;</p>
<p>k‍vacid 'bhavanē kṣētrē śākaṭaśākinau' (5.2.29 vā.), s‍nēhē tailac' (5.2.29 vā.);</p>
<p>k‍vacid 'niṣphalatilāt piñjapējau' (4.2.36 vā. 4.2.89), 'vācō
vyāhr̥tārthāyāṁ ṭhak' (5.4.35), iti;</p>
<p>k‍vacid rūḍhitō'rthamanirdiśyaiva 'vēḥ śālacchaṅkaṭacau (5.2.28), 'saṁprōdaś‍ca kaṭac'
(5.2.29), 'avān kuṭāracca' (5.2.30), 'nērbiḍaj—birīsacau' (5.2.32),
'inacpiṭāccikaci ca' (5.2.33), kacikādēśaś‍ca iti ।</p>
<p><b>nanu ca dhātuḥ prathamaṁ sādhanēna sambadhyatē, paś‍cādupasargēṇa ।</b></p>
<p>tatkathamucyatē ?</p>

<pb n="102"/>
<p>yathēcchasi tathāstu । viśēṣyaṁ hi pūrvasiddhaṁ viśēṣaṇasambandhamanubhavati । viśēṣyaś‍ca
dhātvarthaḥ, kriyārūpa upasargāṇām । uktaṁ ca 'kriyāvacanō dhātuḥ' (mabhā 1.3.1) iti ।
kriyā ca sādhyamucyatē, sādhyaṁ ca sādhanasambandhamantarēṇa na syāt । taduktam —</p>
<b><lg>
  <l>prayōgarhēṣu siddhaḥ san bhēttavyō'rthē viśiṣyatē ।</l>
  <l>prāk tu sādhanasambandhāt kriyā naivōpajāyatē ॥ 36 ॥</l></lg></b> (vāpa. 2.183) iti ।
<p>tanna, bhāvisambandhatōgyatā samāśrayaṇāt । idaṁcāvaśyamupagantavyam, anyathā hi
kriyāvacanō dhāturarityapi na syāt । na ca 'dhātōḥ karmaṇaḥ samānakartr̥kādicchāyāṁ vā'
(3.1.7) iti sana utpattiḥ । tadāha—</p>
<b><lg>
  <l>dhātōḥ sādhanayōgasya bhāvinaḥ prakramād yathā ।</l>
  <l>dhātutvaṁ karmabhāvaś‍ca tathānyadapi dr̥śyatām ॥ 37 ॥</l></lg></b> (vāpa. 2.184)
<p>yadi ca dhātōḥ pūrvamupasargēṇa sambandhō na syāt kathāmucyatē 'viparābhyāṁ jēḥ'
(1.3.19), adhiśīṅsthāsāṁ karma (1.4.46) iti ?</p>
<p>nanu pūrvamupasargasaṁbandhaḥ k‍vōpayujyatē ? sādhanamantarēṇa tadviśēṣānabhivyaktēḥ ।
naivam । phalakālē bījasaṁskārasyēva tasyōpayōgāt । taduktam</p>
<b><lg>
  <l>bījakālēṣu saṁbaddhā yathā lākṣārasādayaḥ ।</l>
  <l>varṇādipariṇāmēna phalānāmupakurvatē ॥ 38 ॥</l></lg></b> (vāpa. 2.185)
<b><lg>
  <l>buddhisthādabhisambandhāt tathā dhātūpasargayōḥ ।</l>
  <l>abhyantarīkr̥tō bhēdaḥ padakālē prakāśatē ॥ 39 ॥</l></lg></b> (vāpa. 2.186)
<b><lg>
  <l>aḍādīnāṁ vyavasthārtha pr̥thaktvēna prakalpanam ।</l>
  <l>dhātūpasargayōḥ śāstrē, dhāturēva hi tādr̥śaḥ ॥ 40 ॥</l></lg></b> (vāpa. 2.180)
<b><lg>
  <l>kriyāviśēṣāḥ saṁghātaiḥ prakramyantē k‍vacit tayōḥ ।</l>
  <l>tathāhi saṁgrāmayatēḥ sōpasargādaṭō vidhicha ॥ 42 ॥ (vāpa. 2.181)</l></lg></b>
<p>ataḥ anukāmayata ityādau dhātōḥ prathamamupasargēṇa sādhanēna vā sambandhē na dōṣaḥ iti ।</p>
<p><b>upasargaṇāṁ kriyāviśēṣaṇatvē</b> tratī gatiḥ—</p>
<p><b>(1) vācakatvaṁ, (2) dyōtakatvam (3) sahābhidhāyakatva</b>ñca । yathōcyatē—</p>
<b><lg>
  <l>sa vācakō viśēṣāṇāṁ saṁbhavād dyōtakō'pi vā ।</l>
  <l>śaktyādhānāya dhātōrvā sahakārī prayujayatē ॥ 42 ॥</l></lg></b> vāpa. 2.189 tatra—
<p>yadā vācakatvaṁ tadā dhātōḥ prathamamupasargēṇa saṁbandhaḥ। yathā— pratiṣṭhatē,

<pb n="103"/>
nirākarōti iti । yadā <b>dyōtakatvaṁ</b> tadā sādhanēna । yathā— prapacati, nikarṣati iti ।
yadā <b>sahābhidhāyakatvaṁ</b> tadā dhātūpasargayōstulyakālaṁ sādhanēna saṁbandhaḥ ।
yathā— 'adhītē', 'adhyēti' iti । taduk‍tam—</p>
<b><lg>
  <l>sthādibhiḥ kēvalairyatra gamanādi na gamyatē ।</l>
  <l>tatrānumānād dvividhāt tad‍dharmā prādirūcyatē ॥ 43 ॥</l></lg></b> (vāpa. 2.187)
<b><lg>
  <l>k‍vacit saṁbhavinō bhēdāḥ kēvalairabhidarśitāḥ ।</l>
  <l>upasargēṇa sambandhē vyajyantē praparādinā ॥ 44 ॥</l></lg></b> (vāpa. 2.189)
<b><lg>
  <l>yadābhidhānasāmarthyaṁ dhātōrnaikākinastadā ।</l>
  <l>dhātūpasargau saṁbhūya samarthāvarthamāhatuḥ ॥ 45 ॥</l></lg></b> (vāpa. 2.190 vr̥ttiḥ)
<p>nanu ca prathamataḥ sādhanasambandhē prapacatītyatra prakr̥ṣṭaḥ pacatīti syāt, na tu prakr̥ṣṭaṁ
pacatīti ?</p>
<p>tanna, sādhu pacatītyādāvapi samānadōṣatvāt । kriyāmātrēṇaiva sambandha iti cēd
ihāpi sa ēvārthaḥ ।</p>
<p>kathañca prādayaś‍cādivadasattvavacanāḥ kriyāviśēṣakāḥ karttr̥viśēṣaṇaṁ bhavēyuḥ?</p>
<p>upasargāḥ kriyāyōga (1.4.59) iti vacanāt ।</p>
<p>kathaṁ punarasattvavacanāś‍cādayō bhavanti ?</p>
<p>ucyatē—</p>
<b><lg>
  <l>tēṣāmuccāvacārthatvāt sarvasaṁbandhadarśanāt ।</l>
  <l>anyatantratayōd‍bhūtērasattvārthatvamucyatē ॥ 46 ॥</l>
</lg></b>
<p>atha kimamī vācakā uta dyōtakā iti ?</p>
<p>tatraikē varṇayanti—</p>
<b><lg>
  <l>tatprayōgā'vasēyatvād vācyastēṣāṁ sa gamyatē ।</l>
  <l>samuccayādirarthātmā yathā'nyēṣāṁ gavādikaḥ ॥ 47 ॥</l>
</lg></b>
<p>anyē tvāhuḥ—</p>
<b><lg>
  <l>ṣaṣṭhyabhāvādasattvōk‍tērēkānuk‍tēḥ parasthitēḥ ।</l>
  <l>guṇabhāvāt smr̥tēś‍caiṣāṁ dyōtakatvaṁ suniś‍citam ॥ 48 ॥</l>
</lg></b>
<p>tadētadagrataḥ prātipadikārthanirṇayē niś‍cēṣyata iti nēha pratanyatē ।</p>

<pb n="104"/>
<p>(<b>3. samāsarūpaṁ vibhak‍tāvayavam</b>)</p>
<p>atha <b>pr̥thagarthānāmēkārthībhāvaḥ samāsaḥ ।</b></p>
<p>sa tridhā— <b>1. prākr̥taḥ, 2 vaikr̥taḥ 3. śēṣaś‍ca ।</b> tēṣu—</p>
<p>(<b>1. prākr̥taḥ</b>)</p>
<p>samastapadānāmavyayībhāvādisaṁjñānimittaṁ pūrvapadapradhānādikā prakr̥tiḥ; tatra bhavaḥ
<b>prākr̥taḥ</b> । sa caturdhā— <b>(1) avyayībhāvaḥ, (2) tatpurūṣaḥ, (3) bahuvrīhiḥ, (4) dvandva</b>
iti । tēṣu—</p>
<p>(<b>1. avyayībhāvaḥ</b>)</p>
<p><b>pūrvapadā(rtha)pradhānō'vyayībhāvaḥ ।</b></p>
<p>sa tridhā— avyayānām, anavyayānām, karmapravacanīyānāṁ ca । tatra—</p>
<p><b>avyayanāṁ</b> yathā— 'adhis‍tri' (2.1.6), upakumbham (2.1.6), 1atitaisr̥kam
(2.1.6), 2sakikhi (2.1.6), yāvadamatram (2.1.8), bahirgrāmam (2.1.12) iti ।</p>
<p><b>anavyayānāṁ</b> yathā— agrēvaṇam (8.4.4), madhyandinam, caturddaśa, dvimuni (2.1.19),
pārēgaṅa‍gam (2.1.18), madhyēsamudram (2.1.18) iti ।</p>
<p><b>karmapravacanīyānāṁ</b> yathā— apa—trigarttam (2.1.12), āprapadam, āpaṭaliputram
(2.1.13), anuvanam (2.1.15), anugaṅgam (2.1.16) iti ।</p>
<p>(<b>2. tatpurūṣaḥ</b>)</p>
<p><b>uttarapadārthapradhānastatpuruṣaḥ ।</b></p>
<p>sō'pi tridhā— vyadhikaraṇaḥ, samānādhikaraṇaḥ, dviguś‍cēti । tatra —</p>
<p><b>vyadhikaraṇō</b> yathā— rājapurūṣaḥ kaṣṭaśritaḥ, śaṅkulākhaṇḍaḥ, dhānyārthaḥ, yūpadāru,
vr̥kabhayam, kumbhīpākaḥ (2.1.41), iti,</p>
<p><b>samānādhikaraṇō</b> yathā— nīlōtpalam, ēkapurūṣaḥ, kēvalānnam (2.1.49),
pālakulālaḥ (2.1.54), abrāhmaṇaḥ, īṣatkaḍāra iti ।</p>
<p><b>dviguḥ</b> dviguryathā— dvaimāturaḥ, pāñcanāpitiḥ, pañcagavadhanaḥ, trilōkaharmyam, pañcapūlī
(2.4.17), catuḥpātram iti ।</p>
<!-- NOTES pg=104!-->
1. tisr̥kā, grāmaviśēṣaḥ, taisr̥kaṁ tatra bhavam ācchādanam, tac‍ca kālaviśēṣa ēva bhōgyaṁ bhavati śaityē vā
grīṣmē vā । yac‍ca sārvakālaṁ tadatikrāntamityatitaisr̥kam (kāśikā 2.1.6) ।
2. sakikhi, kikhī apacitaparimāṇaḥ śrr̥gālaḥ — padamañjarī । sadr̥śaḥ kikhyēti sakikhiḥ ।

<pb n="105"/>
<p>(<b>3. bahuvrīhiḥ</b>)</p>
<p><b>anyapadārthapradhānō bahuvrīhiḥ ।</b></p>
<p>sa tridhā— pradhānasambandhyarthaḥ, apradhānasambandhyarthaḥ, kārakārthaś‍cēti । tēṣu —</p>
<p><b>pradhānasambandhyarthō</b> yathā— dakṣiṇasyāś‍ca pūrvasyāś‍ca diśōryadantarālaṁ sā dakṣiṇapūrvā
(2.2.26) । ēvaṁ dakṣiṇāparā, sahāg‍ninā varttatē sāg‍niḥ, savaṁśaputraḥ, kēśēṣu kēśēṣu
guhītvēdaṁ yuddhaṁ pravarttatē kēśākēśi (3.3.19), daṇḍaiś‍ca daṇḍaiś‍ca prahr̥tya daṇḍādaṇḍi ।
prathamāntamiha pradhānamanyapadārthaḥ ।</p>
<p><b>apradhānasambandhyarthō</b> yathā— citrā gāvō'sya citraguḥ, ardhaṁ tr̥tīyamēṣāmardhatr̥tīyāḥ,
avidyamānā bhāryā asya abhāryaḥ (2.2.24), uṣṭrasyēva mukhamasya uṣṭramukhaḥ
(2.2.24) kaṇṭhē sthitāḥ kālā asya kaṇṭhēkālaḥ (2.2.24), kēśasaṁhāraḥ cuḍā
asya kēśacuḍaḥ (2.2.24) iti । ṣaṣṭhyantamihāpradhānamanyapadārthaḥ ।</p>
<p><b>kārakārthō</b> yathā— ārūḍhō vānarō yaṁ sa ārūḍhavānarō vr̥kṣaḥ (2.1.6), ūḍhō rathō yēna
sa ūḍharathō'naḍvān (2.2.24) । ēvaṁ kṣuṇṇabrīhi musalam, upahr̥tapaśū rudraḥ
(2.2.24), ud‍dhr̥taudanā sthālī (2.2.24), mattabahumātaṅga vanam iti । atra
dvitīyādivācyaṁ karmādikārakaṁ samāsārthaḥ ।</p>
<p>(<b>4. dvindvaḥ</b>)</p>
<p><b>ubhayapadārthapradhānō dvandva ।</b></p>
<p>sa tridhā— itarētaraviṣayaḥ. samāhāraviṣayaḥ, ubhayaviṣayaś‍ca । tatra —</p>
<p><b>bhēdavivakṣāyām itarētarayōgaḥ</b> । yathā— dhavakhadirau, mātāpitarau, dadhipayasī,
śivavaiśravaṇau (2.4.14), gō'ś‍vau (2.4.11), daśēmē mārdaṅgikapāṇavikāḥ
(2.4.15) iti ।</p>
<p><b>abhēdavivakṣāyāṁ samāhāraḥ</b> । yathā— pāṇipādam (2.4.2), rathikāś‍vārōham
(2.4.2), takṣā'yaskāram (2.4.10), gavāś‍vam (2.4.11), pratyaṣṭhāt
kaṭhakauthumam (ma.bhā. 2.4.3), udagāt kaṭhakālāpam (mabhā. 2.4.3) iti ।</p>
<p>vibhāṣitaikavad‍bhāva <b>ubhayaviṣayaḥ ।</b> yathā— aś‍vabaḍabau, aś‍vabaḍabam (2.4.12),
haṁsacakravākāḥ, haṁsacakravākam (mabhā. 2.4.12)। dhavakhadirapalāśā dhavakhadirapalāśam
(2.2.29) iti ॥</p>

<pb n="106"/>
<p>(<b>2. vaikr̥taḥ</b>)</p>
<p>prakr̥tēranyathātvaṁ <b>vikr̥tiḥ</b>, tatra bhavō vaikr̥taḥ ।</p>
<p>sō'pi caturdhā— <b>(1) prādhānyaviparītaḥ, (2) sāmarthyaviparītaḥ,
(3) vākyādhikārārthaḥ, (4) arthāntaragāmī</b> ca । tēṣu —</p>
<p>(<b>1. prādhānyaviparītaḥ</b>)</p>
<p>pradhānyaviparyayas‍tridhā— pūrvapadārthaprādhānyaviparyayaḥ, uttarapadārthaprādhānyaviparyayaḥ,
anyapadārthaprādhānyaviparyayaś‍cēti । tatra—</p>
<p><b>pūrvapadārthaprādhānyaviparyayō'vyayībhāvō</b> yathā— śākaprati (2.1.9), akṣapari
(2.1.10), tiṣṭhadgu (2.1.17), unmattagaṅgam (2.1.21), pañcanadam (2.1.20pā.),
saptagōdāvaram (2.1.20 pā.) iti ।</p>
<p><b>uttarapadārthaprādhānyaviparyayastatpuruṣō</b> yathā— rājadantaḥ (2.2.31), pūrvakāyaḥ
(2.2.1), prāptajīvikaḥ (2.2.4), gōgarbhiṇī (2.1.71), aśvamatallikā (2.1.
66), gōvr̥ndāraka (2.1.62) iti ।</p>
<p><b>anyapadārthaprādhānyaviparyayō bahuvrīhiryathā</b>— 'dvau vā trayō vā' dvitrāḥ (5.4.73), ēvaṁ
pañcaṣāḥ (5.4.73), āsannō daśānāmāsannadaśaḥ (2.1.1 vā 3), ēvam adūradaśaḥ
(2.1.1), ēvaṁ dvirdaśa dvidaśāḥ, ēvaṁ tridaśāḥ (2.1.1) iti ।</p>
<p>(<b>2. sāmarthyaviparītaḥ</b>)</p>
<p>sāmarthyaviparyayas‍tridhā padā'sāmarthyāt, vākyāsāmarthyāt, vr̥ttyasāmarthyāt । tatra—</p>
<p><b>padā'sāmarthyaṁ</b> sāpēkṣatvē yathā— dēvadattasya gurukulam (2.1.1 vāpa.), grāmaṁ gantukāmaḥ,
jñātacittaḥ kāntayā, nivēditātmā gurubhyaḥ, kr̥taprasthānō nagarāt, niṣpannabuddhiḥ śās‍trēṣu iti ।</p>
<p><b>vākyā'sāmarthyamasvapadavigrahē</b> yathā— brāhmaṇēbhyō'yaṁ brāhmaṇārthaḥ sūpaḥ (2.1.36
mabhā.), brāhmaṇārthā yavāgūḥ (2.1.36 mabhā.), māsō jātasya māsajātaḥ (2.2.5) ।
ēvaṁ saṁvatsarajātaḥ (2.2.5), dvē ahanī jātasya dva‍yahajātaḥ, ēvaṁ dva‍yahnajāta iti ।</p>
<p><b>vr̥ttyasāmarthyaṁ</b> sambandhē yathā— sūryamapi na paśyanti asūryaṁpaśyā rājadārāḥ, punarna
gīyantē apunargēyāḥ ślōkāḥ, śrāddhaṁ na bhuṅktē aśrāddhabhōjī brāhmaṇaḥ ।</p>

<pb n="107"/>
<p>ēvam alavaṇabhōjī bhikṣuriti, tīrthē dhvāṅkṣa iva tiṣṭhatīti tīrthadhvāṅkṣaḥ
(2.1.42) । ēvaṁ tīrthakāka (2.1.42) iti ।</p>
<p>(<b>3. vākyādhikārārthaḥ</b>)</p>
<p><b>arthādhikyaṁ tridhā</b>— viśēṣaṇasya, viśēṣyasya, samudāyasya ca ।</p>
<p><b>viśēṣaṇasya</b> yathā— varṣaśatamāyurasya śatāyuḥ (tai.saṁ. 2.3.11.5), janasahasraṁ
bibhartti sahasraṁbharaḥ (taisaṁ. 3.4.11.2), aśrēṇayaḥ śrēṇayaḥ kr̥tāḥ śrēṇīkr̥tāḥ (2.1.
59), apaṇḍitaḥ paṇḍita uktaḥ paṇḍitōk‍taḥ, śas‍trīva śyāmā śastrīśyāmā (2.1.
55), puruṣō'yaṁ vyāghra iva puruṣavyāghra iti ।</p>
<p><b>viśēṣyasya</b> yathā—ghr̥tēna pūrṇō ghaṭaḥ ghr̥taghaṭaḥ (mabhā. 2.1.1), aś‍vairyuktō rathō'ś‍varathaḥ
(mabhā. 2.1.1), dagh‍nōpasik‍ta ōdanō dadhyōdanaḥ (ma.bhā. 2.1.1), guḍēna miśrā dhānā
guḍadhānāḥ (mabhā. 2.1.1), akṣēṣu prasaktō dhūrttaḥ akṣadhūrttaḥ (mabhā. 2.1.40),
śākapradhānaḥ pārthivaḥ śākapārthiva iti ।</p>
<p><b>samudāyasya</b> yathā— ś‍vabhirlēhyaḥ kūpaḥ ś‍valēhyaḥ kūpaḥ (2.1.33 kāśikā), kākaiḥ
pēyā nadī kākapēyā nadī (2.1.33 kāśikā), khaṭvāyāmārūḍhaḥ khaṭvā''rūḍhō
jālmaḥ, pātra ēva samitāḥ pātrēsamitāḥ, ēvaṁ kiṁrājā yō na rakṣati (2.1.64
kāśikā), kiṁgauḥ yō na vahati (2.1.64 kāśikā) iti । atra pūrvayōratiśayaḥ,
śēṣēṣu kṣēpaḥ samudāyasya pratīyatē ।</p>
<p>(<b>4. arthāntaragamanam</b>)</p>
<p><b>arthāntaragamanaṁ</b> tridhā— pūrvārthatyāgāt, atyāgāt, tyāgātyāgābhyāṁ ca । tatra—</p>
<p><b>pūrvārthasya tyāgō yathā</b>— tailapāyikā, śakragōpaḥ, aś‍vakarṇaḥ, pañcāṅgulaḥ,
karavīraḥ, puṁnāga iti ।</p>
<p><b>atyāgō yathā</b>— kr̥ṣṇasarpaḥ, lōhitaśālī, kālaśākaḥ, gaurakharaḥ, narasiṁhaḥ,
dantalēkha(ka) (2.2.17) iti ।</p>
<p><b>tyāgātyāgau</b> yathā— sapta parṇānyasya parvaṇi parvaṇi iti saptaparṇaḥ (vāpa. vr̥ttiḥ
55), aṣṭa padānyasya paṅktau paṅktau ityaṣṭāpadam, śataṁ patrāṇāmasyāḥ puṣpē puṣpē
iti śatapatrikā, darśanē darśanē navaiva mālikā asyā navamālikā, nak‍tamiva
mālāyāmasya naktamālaḥ, kr̥tā mālā asya puṣpairiti kr̥tamāla iti ॥</p>

<pb n="108"/>
<p>(<b>3. śēṣaḥ</b>)</p>
<p><b>udāhr̥taprakārābhyāmanyaḥ śēṣaḥ ।</b></p>
<p>sa caturdhā <b>1. sūtraśēṣaḥ, 2. asūtraśēṣaḥ, 3. jñāpakaśēṣaḥ, 4. ēkaśēṣaś‍cēti</b> । tēṣu</p>
<p><b>(1) sūtraśēṣas‍tridhā</b>— gaṇōk‍taḥ, vārttikōk‍taḥ sāmānyōk‍taś‍ca । tatra —</p>
<p>(<b>gaṇōk‍taḥ</b>) tiṣṭhadguprabhr̥tīni (2.1.17), pātrē samitādayaḥ (2.1.48)
mayūravyaṁsakādayaḥ (2.1.72) iti gaṇōk‍taḥ । yathā— 'āyatīgavam, samabhūmi,
udumbaramaśakam, piṇḍīśūraḥ, ahaṁpūrvikā, āhōpuruṣikā iti ।</p>
<p>(<b>vārttikōk‍taḥ</b>) nirādayaḥ krāntādyarthē pañcamyā (2.2.18 vāpa. 6), gamigāmyādi
kr̥tāpakr̥tānāmupasaṁkhyānam (2.1.24, 60) avyayānāṁ bahuvrīrhivak‍tavyaḥ
{2.2.24 (2)}, iti vārttikōk‍taḥ । yathā niṣkauśāmbiḥ, ōdanabubhukṣuḥ,
krayākrayikā, puṭāpuṭikā, uc‍cairmukhaḥ, astikṣīrā iti ।</p>
<p>(<b>sāmānyōktaḥ</b>) supsupā (2.1.4), pūrvādiniḥ, sapūrvāc‍ca (5.2.86, 87),
kuśāgrācchaḥ, samāsāc‍ca tadviṣayāt (5.3.105,106), iti sāmānyōk‍taḥ।
yathā paraḥśatā rājānaḥ, paraḥsahas‍trā śaradaḥ, punarutsūtaṁ vāsaḥ, punarnavaṁ payaḥ,
kr̥tapūrvī kaṭam, kākatālīyō nyāyō'yam ।</p>
<p><b>2. asūtraśēṣas‍tridhā</b>— nāmaviṣayaḥ, kr̥d‌viṣayaḥ, taddhitaviṣayaś‍ca । tatra—</p>
<p>(<b>nāmaśēṣaḥ</b>) aparasparāḥ kriyāsātatyē (6.1.144), 'pāraskaraprabhr̥tīni ca
saṁjñāyām (6.1.157), pr̥ṣōdarādīni yathōpadiṣṭam (6.3.109)
ityādirnāmaviṣayaḥ । yathā— aparasparāḥ sārthāḥ gacchanti, āś‍caryaṁ varttatē,
pāraskarō muniḥ, kāstīraṁ nagaram, pr̥ṣōdaraḥ kaś‍cinmayūraḥ pakṣī—ti ।</p>
<p>(<b>kr̥d‍‌viṣayaḥ</b>) upapadamatiṅ (2.2.19), kugatiprādayaḥ (2.2.18), karttr̥karaṇē
kr̥tā bahulam (2.1.32) ityādiḥ kr̥d‍‌viṣayaḥ । yathā— kumbhakāraḥ, paṅkajam,
ūrīkr̥tya, prajavī, aś‍vakrītī ।</p>
<p>(<b>taddhitaviṣayaḥ</b>) dvigōrluganapatyē (1.4.88), 'tika—kitavādibhyō dvandvē'
(2.4.68), samāsāntāḥ (5.4.68), ityādistaddhitaviṣayaḥ । yathā pañcasu
kapālēṣu saṁskr̥taḥ pañcakapālaḥ, taikāyanaś‍ca kaitavānayaś‍ca tikakatavāḥ,
upaśaradam, dēvarājaḥ, mahōkṣaḥ, mr̥ganētrā rātrayaḥ iti ।</p>

<pb n="109"/>
<p><b>3. jñāpakaśēṣastridhā— vidhijñāpitaḥ, niṣēdhajñāpitaḥ prayōgajñāpitaś‍ca</b> । tatra —
(<b>vidhijñāpitaḥ</b>) kōḥ kat tatpuruṣē (6.3.101), īṣadarthē'pi (6.3.105), nañō
nalōpaḥ (6.3.73), tiṅyavakṣēpē ca (vā. 1), kārakē'nyasya duk (6.3.99),
vyatihārē sarvādīnāṁ subbahulam (8.1.12), saṁkhyāvisāyapūrvasyā—
hnasyāhannanyatarasyāṁ ṅau' (6.3.110), dāyādyaṁ dāyāda (6.2.5), ityādikō
vidhijñāpitaḥ । yathā kaduṣṇam, apacasi, anyatkārakaḥ, anyōnyam sāyāhnaḥ,
vidyādāyādaḥ iti ।</p>
<p>(<b>alugjñāpitaḥ</b>) aluguttarapadē (6.3.1), pañcamyāḥ stōkādibhyaḥ (6.3.2),
ātmanaḥ pūraṇē tr̥tīyāyā (6.3.6), vaiyākaraṇākhyāyāṁ parāccaturthyāḥ (6.3.7),
'vāg—digpaśyad‍bhyō yuktidaṇḍaharēṣu yathāsaṁkhyamalug vak‍tavyaḥ (6.3.21 vā.
1), ṣaṣṭhyā adasaḥ phakvuñōḥ (6.3.21, vā.2), apō yōniyanmantuṣu saptamyāḥ
(6.3.21 vā) ityādirniṣēdhajñāpitaḥ । — brāhmaṇācchaṁsī (6.3.2),
ātmanātr̥tīyaḥ (6.3.6), parasmaipadam (6.3.7), paśyatōharaḥ (6.3.21 vā.
1), āmuṣyakulikā (6.3.21 vā. 2), apsuyōniḥ (6.3.21) iti ।</p>
<p>(<b>prayōgajñāpitaḥ</b>) janikarttuḥ prakr̥tiḥ (1.4.30), tatprayōjakō hētuḥ (1.4.45),
apōnaptrapānnaptr̥bhyāṁ ghaḥ (4.2.27), yathā—tathācā'ntaḥ (ṇṇaḥ) (7.3.31 mabhā.),
varttamānasāmīpyē varttamānavad vā (3.3.131), aparasparāḥ kriyāsātatyē (6.1.144),
ityādiḥ prayōgajñāpitaḥ । yathā— bhūtaharttā, daṇḍanāyakaḥ, tanūnapāt, yāthātathyam,
yat‍nagauravam, kriyāsāphalyam (sātatyam) iti ।</p>
<p><b>4. ēkaśēṣastridhā — sarūpāṇām, asarūpāṇām sarūpāsarūpāṇāṁ</b> । tatra —</p>
<p><b>sarūpāṇāṁ</b> bhinnārthānāmabhinnārthānāṁ bhinnābhinnārthānāṁ ca ।1</p>
<p><b>bhinnārthānāṁ</b> yathā— akṣau, māṣau, pakṣau, pādau, gāvau iti ।</p>
<p><b>abhinnārthānāṁ</b> yathā— vr̥kṣau, plakṣau iti ।</p>
<!-- NOTES pg=109!-->
<p>1. sarūpatvamabhinnaprayat‍nōccāryatvam । yathā 'rāmaḥ, rāmau, rāmāḥ' iti । atra rāmāviti, rāmā iti ca 'rāmaḥ
rāmaḥ' ityēvaṁ 'rāmaḥ, rāmaḥ, rāmaś‍cē'—tyēvam । ēvaṁ ca pratītāvēkatvaṁ, kintu garbhē bahutvam । uccāraṇē
tvabhinnaprayat‍natvamiti svābhāvika ēṣa ēkaśēṣaḥ ।</p>

<pb n="110"/>
<p><b>bhinnā'bhinnārthānāṁ</b> yathā— 'aś‍vinau, puṣpavantau, gāvau, sārasvatau yuvām, yūyam iti ।
<b>asarūpāṇāṁ</b> sarvanāmnāṁ, sambandhināṁ sahacāriṇāṁ ca ।</p>
<p><b>sarvanāmnāṁ</b> yathā— sa ca dēvadattaś‍ca tau, ētau ca yajñadattaś‍ca ētē, ayaṁ ca tvaṁ ca yuvām,
amū ca tvaṁ ca yūyam, tvaṁ cāhaṁ ca āvām, sa ca āvāṁ ca vayam iti ।</p>
<p><b>sambandhināṁ</b> yathā— mātā ca pitā ca pitarau, svasā ca bhrātā ca bhrātarau, putraś‍ca
duhitā ca putrau, pitā ca mātāmahādayaś‍ca pitaraḥ, bhrātarau ca svasāraś‍ca
bhrātaraḥ, putrāś‍ca duhitarau ca putrāḥ iti ।</p>
<p><b>sahacāriṇāṁ</b> yathā— dastraś‍ca nāsatyaś‍ca dastrau, dēvadattaś‍ca viṣṇumitraś‍ca
viṣṇumitrau, śauṇḍaś‍ca dhūrttādayaś‍ca śauṇḍāḥ, ardharcaś‍ca gōmādayaś‍ca
ardharcāḥ, purōḍāśaś‍ca dhānādayaś‍ca purōḍāśāḥ, chatriṇaḥ ।</p>
<p><b>sarūpāsarūpāṇāṁ</b> bhinnaśabdānāṁ, bhinnavacanānāṁ, bhinnaliṅgānāṁ ca ।</p>
<p><b>bhinnaśabdānāṁ</b> yathā— gārgyaś‍ca gārgyāyaṇī ca gārgyau, vātsyaś‍ca vātsyāyanaś‍ca
vātsyau, prathamaś‍ca prathamānantaraś‍ca prathamau, bhīmaś‍ca bhīmasēnaś‍ca bhīmau,
vakradaṇḍaś‍ca kuṭiladaṇḍaś‍ca vakradaṇḍau, śrīmāṁś‍ca lakṣmīvāṁ(māṁ)ś‍ca śrīmantau
iti ।</p>
<p><b>bhinnavacanānāṁ</b> yathā— dēvaś‍ca dattaś‍ca dēvadattau, tau ca dēvadattaś‍ca dēvadattāḥ । ēvaṁ
viṣṇumitrāḥ । kr̥ṣṇaś‍ca sā(śā)raś‍ca kr̥ṣṇasā(śā)rau, tau ca sāraś‍ca
kr̥ṣṇasā(śā)rāḥ/ēvaṁ nīlalōhitāḥ । apāraś‍ca pāraś‍ca apārapārau, tau
ca pārapāraś‍ca pārapārāḥ । ēvamapārapārā iti ।</p>
<p><b>bhinnaliṅgānāṁ</b> yathā kukkuṭaś‍ca kukkuṭī ca kukkuṭau, ś‍vaśuraś‍ca śvaśrūś‍ca
ś‍vaśurau, gāvaś‍ca gāvaś‍ca gāva imāḥ, vatsakāś‍ca vatsikāś‍ca vatsikāś‍ca
vatsakā imē, aś‍vāś‍ca aś‍vāś‍ca aś‍vā ētē, śuklaś‍ca śuklā ca
śuklaṁ ca tadidaṁ śuklam, tānīmāni śuklānīti । (1.2.69
kāśikā)</p>
<p>kathaṁ punarēkaśēṣaḥ samāsaviśēṣō bhavati?</p>
<p>saṁkṣēpābhidhānē sati dvandvasamānārthatvāt । tathāhi— asarūpāṇāṁ dvandvaḥ,
sarūpāsarūpāṇām ēkaśēṣaḥ iti ।</p>
<p>kō'nayōḥ samānō'rthaḥ?</p>

<pb n="111"/>
<p>yēyaṁ yugapadadhikaraṇavacanatā padārthānāṁ sahavivakṣētyarthaḥ । tadāha— (vāpa. 3.14.28)</p>
<b><lg>
  <l>anusyūtēva bhēdābhyāmēkā prakhyōpajāyatē ।</l>
  <l>yasyāṁ sahavivakṣāṁ tāmāhurdvandvaikaśēṣayōḥ ॥ 49 ॥ iti ।</l>
</lg></b>
<p>tatra yadā prayōgaikatayā buddhyā'nēkamarthamavagatya yathāvagatamēvā'bhidhātumadhyavasyatē
tadaikajñānāvacchēdānirūpitabhēdasyāsya bhāgaśō'bhidhānāsaṁbhavādavayavaśabdāḥ saṁghātaviṣayā
vijñāyantē । tada‌yathā— 'dhavakhadirau vr̥kṣau iti ।</p>
<p>yadyēvaṁ, yathā dhavakhadirapalāśamiti dvandvasya samūhārthatvādēkavacanam, ēkaśēṣasyāpi
prāpnōti । naivam, dvandvaḥ samāhārētarētarayōgayōḥ, ēkaśēṣaḥ punaritarētarayōga ēva; tasya hi
samāhārapakṣē bhinnārthapratipādakānēkaśabdanivr̥ttau vacanamapi yadyanēkārthaṁ na bhavēt
kēnā'nēkārthaḥ pratīyēta? na hi vr̥kṣa ityuk‍tē vr̥kṣaś‍ca vr̥kṣaś‍ca vr̥kṣaś‍cēti kaś‍cidapyavaiti ?
tasmādāmnātō'pi dvandvasamānārthatayā samāhāra ēkaśēṣō'nabhidhānādaprayōgārha ēvēti
vijñāyatē । dvandvē tu yadyapi ēkavacanānnānēkārthāvagatiḥ, tathāhi anēkaśrutinibandhanāsau
bhaviṣyatīti samāhārē'pi na dōṣaḥ । ēkaśēṣē'pi ca yatrā'nēkārthābhidhānasāmarthyaṁ kathaṁcid
bhavati, bhavatyēva tatra samāhāraikavacanam, yathā śuklaṁ vastraṁ, śuklā śāṭī, śuklaḥ paṭa
iti tadidaṁ śuklamiti ।</p>
<p>yathā tarhyēkasyaiva śabdasyānēkārthābhidhānasāmarthyādēkaśēṣē śabdāntarāṇāṁ nivr̥ttiḥ ēvaṁ
dvandvē'pi kasmānna bhavati ?</p>
<p>yadi bhavēdēkaśēṣādaviśēṣaḥ prasajyēta ।</p>
<p>samāhāra ēkavacanaṁ viśēṣa iti cēt, anēkārthō na gamyēta । na hi palāśamityuk‍ta
dhavaś‍ca khadiraś‍ca palāśaś‍cēti kaś‍cidapyavaiti ।</p>
<p>atha yathā pitarau bhrātarāvityādiṣu śabdāntaranivr̥ttāvapi tadarthō'vagamyatē tathā
plakṣanyagrōdhau dhavakhadirāvityādiṣu dvandvēṣvapi kasmānna bhavati ?</p>
<p>ucyatē śabdaśaktirēṣā । bhavati hi kaś‍cidēkō'pi śabdō dvayōrapyabhidhāyakaḥ । yathā
rōdasīśabdō dyāvāpr̥thivyōḥ । kaucit punardvāvēvaikamarthamabhidadhātē, yathā adhītē adhyēti
iti । ata ēva śabdaśaktidarśī muniḥ kēṣucidēvaṁ virūpēṣvēkaśēṣamārabhatē bhrātr̥putrau
'svasr̥duhitr̥bhyām' (1.2.68), 'pitā mātrā' (1.2.70) iti । anyēṣu tu
dvandvamēvā'bhyanujānāti ॥</p>

<pb n="112"/>
<p>nanu ca 'cārthē dvandvaḥ' (2.2.29) smaryatē; sa yathā —</p>
<p>samāhārētarētarayōgayōḥ tathā samuccayānvācayayōrapi prāpnōti ।</p>
<p>naivam, samuccayānvācayayōḥ padānāmasāmarthyāt ।</p>
<p>kathamasāmarthyam ?</p>
<p>sāpēkṣamasamarthaṁ bhavatīti । tathāhi— gauś‍cāś‍vaś‍ca gacchatītyādirēkakriyāpēkṣaḥ
samuccayaḥ; bhikṣāmaṭa gāṁ cā''nayētyādiranēkakriyāpēkṣaḥ anvācayaḥ । ēvaṁ ca bāhyārthāpēkṣayā
padānāṁ parasparasāmarthyam । samarthaś‍ca padavidhirbhavati । samāhārētarētarayōgayōstu samūhatvāt,
samūhasya ca samūhirūpatvādavayavānāṁ sati sāmarthyē samāsō bhavatyaiva । yathā
dhavakhadirapalāśam, dhavakhadirapalāśā iti ।</p>
<p>ēvaṁ tarhi samūhasyaikatvāt samāhāravaditarētarayōgē'pyēkavacanamēva prāpnōti ।</p>
<p>naivam । samāhāra ēva parasparānupravēśādiva samadhigatābhēdānāmupasarjanīkr̥tāvayavaḥ
samudāyō'bhyanujñāyatē, yasyānabhivyaktāvayavatvādēkavacanamiva napuṁsakatvamapi prāpnōti;
itarētarayōgaḥ punaravayavabhēdānugataḥ saṅghātaḥ, tasya 1pratyēkavarttipadairabhidhīyamānatvāt
samudāyasaṁkhyānibandhanaikavacanamavayēbhyaḥ prastūyatē । tatra</p>
<p>yathā pacatītyādau adhiśrayaṇādikriyākalāpaḥ pratyavayavaṁ parisamāpyatē tathā
samudāyō'pi pratipadaṁ sākalyēna parisamāpyatē । tata ēkaikasya padasya samudāyanibandhanaḥ
saṁskārō bhavati ।</p>
<p>kathaṁ punardhavādayō nirdhāritārthabhēdāḥ padāntarasyārthamabhidhātuṁ kṣamantē ?</p>
<p>pravr̥ttinivr̥ttisamārōpāt । yathōk‍tam — 'yadi prakṣaratīti plakṣaḥ, nyagrōdhō'pyēvam ।
yadi nyag rōhatīti nyagrōdhaḥ plakṣō'pyēvam' iti ।</p>
<p>sāhacaryādivaśēna vā paraspararūpāpattiḥ । yathā 'saptamī śauṇḍaiḥ (2.1.40),
'ardharcāḥ puṁsi (2.4.31), tē viṣṇumitrāḥ chatriṇō gacchantīti ।</p>
<p>tatra yathā śauṇḍārdhārcādayaḥ bahuvacanānyathānupapattisamabhigamyān sahacāriṇō
bhinnarūpān dhūrttagōmayādīnupādadatē tathā dhavādiśabdāḥ pratītārthabhēdāḥ sāhacarcādi—
nimittānurōdhēna khadirādīnupādadatē । tathāhi ēkavr̥ttipadāvarōdhapratītasāhacaryau
dhavakhadirau; ata ēva tayōrēva pratyavayavanivēśād bahuvacanaṁ na bhavati ।</p>
<!-- NOTES pg=112!-->
1. adhikaraṇaṁ varttipadārthaḥ, sa hi samāsasyārthasyādhāraḥ (kāśikā 2.2.29)। padamañjarī vr̥ttirvarttaḥ samāsaḥ,
nyāsaś‍ca varttanaṁ varttaḥ samāsaḥ, bhāvē ghañ । vartō'syāstīti vartti ।

<pb n="113"/>
<p>kathaṁ punardhavādīnāmarthāntarābhidhānaṁ śakyamadhyavasātum ?</p>
<p>yāvatā lōkaḥ padasamudāyādarthasamudāyamavaiti, nāvayavāt ।</p>
<p>yadapyuk‍taṁ pravr̥ttinivr̥ttisamārōpāditi, tadapyasāram, na hi prakṣaratīti vyutpattyā
nyagrōdhaḥ plakṣaḥ, nāpi nyaṅ‌rōhatīti vyutpattyā plakṣō nyagrōdhō bhavati; rūḍhānāṁ hi
dharmaniyamāya yathākathañcid vyutpattiḥ kriyatē, na tu vyutpattivaśēna rūḍhayō'vatiṣṭhantē ।</p>
<p>nāpi prakr̥tipratyayavadanvayavyatirēkasamadhigamyā dhavādīnāṁ samudāyārthatā ।</p>
<p>yadapyucyatē śauṇḍārdhārcādivat dhavaśabdaḥ sāhacaryādilakṣaṇayā khadiramupādatta iti
tadapi na samyak, sati śrutyarthasaṁbhavē lakṣaṇāyā ayōgāt । na ca khadirārthō
dhūrttagōmayāvallakṣayitavyaḥ, tasya khadiraśabdēnaiva sākṣādabhidhānāt ।</p>
<p>ēvaṁ tarhi, yadā dhavakhadirādayaḥ samudāyāḥ pravibhāgēnānvācikhyāsitāḥ, tadā tamēva
samudāyaṁ pratyāyyatayā'bhisaṁdhāyāvayavā upādīyantē, na tvavayavārthapratipādanābhiprāyēṇa ।
atastasyāṁ yugapadadhikaraṇavacanatāyāṁ samīhitāyāṁ samudāyaparatvādavayavaprayōgasya,
tēṣāmavayavānāṁ pratyēkamanēkārthatvamucyatē ।</p>
<p>kiṁ punaḥ prayōk‍turabhiprāyamanurudhyantē śabdāḥ? yēna tadabhisandhānāt samudāyamabhidadhyuḥ ।</p>
<p>nētyāha । anyatrāpyavayavābhidhāyināṁ śabdānāmavayavamukhēna samudāyābhidhānasāmarthyaṁ
dr̥śyatē; yathā surabhi kuklayam, yanmadhuraṁ rājādanam iti । yadi hi surabhimadhuraśabdau
gandharasamātrābhidhāyināvapi gandharasādisamudāyān kusumaphalaviśēṣādīn avayavamukhēna
nācakṣātē, kuvalayādibhiḥ sāmānādhikaraṇyaṁ virudhyatē ।</p>
<p>satyamētat । asti samudāyābhidhānasāmarthyamavayavaśabdānām, surabhi
kuvalayamityādau sāmānādhikaraṇyēna tadavadhāryatē; dvandvē tu nibandhanamaśakya—
mavadhārayitumiti tasyānupapattiḥ।</p>
<p>naivam । samudāyābhidhānasya prakrāntatvāt ।</p>
<p>yadyēvaṁ padvīmr̥d‌vā(dvyā)viti samānādhikaraṇalakṣaṇaḥ puṁvad‌bhāvaḥ prāpnōti ।</p>
<p>ucyatē । athēha kasmānna bhavati darśanīyāyā(:) mātā darśanīyāmātā ?</p>
<p>atha matamētat prāk samāsād yatra sāmānādhikaraṇyam, ihāpi na dōṣō bhavati; na
hi prāk samāsāt sāmānādhikaraṇyamatra vidyatē ।</p>
<p>nanu ca vākyē'pi samudāyaprakramēṇaivāvayavapadānāṁ prayōgāt kathamucyatē prāk
samāsāt sāmānādhikaraṇyaṁ nāstīti ?</p>

<pb n="114"/>
<p>samudāyaprakramasya nirnibandhanatvēnāpratīyamānatvāt । kuvalayādiśabdasāmānā—
dhikaraṇyaṁ hi surabhiprabhr̥tīnāmasamāsē'pi samudāyatānibandhanam; iha tvēkārthībhāvaḥ
samudāyābhidhānē nimittamiti vākyē sāmānādhikaraṇyaprasiddhiḥ ।</p>
<p>ēvamapi, vipratiṣiddhēṣu yugapadadhikaraṇavacanatāyā anupapattiḥ, yathā sukhaduḥkhē
jananamaraṇē, śītōṣṇē iti । sukhādipratighātēna hi duḥkhādayaḥ, duḥkhādipratighātēna ca
sukhādaya iti ।</p>
<p>naivam । sarva ēva śabdā vipratiṣiddhāḥ, plakṣanyagrōdhāvityatrāpi, hi plakṣaśabdaḥ
prayujyamānaḥ plakṣārthaṁ saṁpratyāyayati, nyagrōdhārthaṁ nivarttayati; nyagrōdhaśabdaḥ prayujyamānō
nyagrōdhārthaṁ pratyāyayati plakṣārthaṁ nivarttayati । tatra cēd yuktā yugapadadhikaraṇavacanatā
dr̥ś‍yatē, ihāpi yuktaṁ dr̥ś‍yatām ।</p>
<p>ēvamapi śabdapaurvāparyaprayōgādarthapaurvāparyābhidhānaṁ prāpnōti ।</p>
<p>tataḥ kim? yugapadadhikaraṇavacanatāyā anupapattiḥ— plakṣanyagrōdhau plakṣanyagrōdhā'
iti; yathaiva hi śabdānāṁ paurvāparyaṁ tad‌vadarthānāma/?/pi syāt ।</p>
<p>naivam । ēvaṁ sati dvivacanabahuvacanayōrapyanupapattiḥ; plakṣaśabdō hi sārthakō nivr̥ttaḥ;
nyagrōdhaśabda upasthitaḥ; sa caika ēkārtha iti tasmādēkavacanamēva prāpnōti । vigrahē khalvapi
yugapadadhikaraṇavacanatā dr̥ś‍yatē, kiṁ punaḥ samāsē । tad‌yathā 'dyāvā ha kṣāmā' 'dyāvā
cidasmai pr̥thivī sannamētē' iti (r̥vē. 10.11.1, 2.12.13)</p>
<p>samudāyāt siddhamiti cēt, tanna, samudāyasyaikārthatvāt; ēkārthā hi samudāyā
bhavanti । tad‌yathā śatam, yūtham, vanamiti । nāyamēkārthaḥ । kiṁtarhi । dv‍yarthō bahvarthaś‍ca ।
plakṣō'pi dvyarthaḥ;, nyagrōdhō'pi dvyarthaḥ ।</p>
<p>yadyēvam anēkārthatvād 'bahuṣu bahuvacanami' (1.4.21)—ti bahuvacanaṁ prāpnōti?
tanna, bahutvā'bhāvāt (mabhā. 2.2.29 ); yābhyāmēvātraikō dvyarthastābhyāmēvā'parō'pi ।
yadyēvamanyavācakēna śabdēnānyasya vacanaṁ nōpapadyatē ।</p>
<p>ēvaṁ tarhi plakṣasya nyagrōdhatvānnyagrōdhasya ca plakṣatvāt svaśabdēnaivābhidhānaṁ
bhaviṣyatīti (mabhā. 2.2.29) ।</p>
<p>kathaṁ punaḥ plakṣō'pi nyagrōdhō nyagrōdhō'pi plakṣaḥ syāt ?
yāvatā kāraṇād dravyē śabdasannivēśō bhavati ।</p>
<p>kāraṇāddravyē śabdasannivēśa iti cēt kāraṇamuktaṁ purastāt yadi prakṣaratīti plakṣaḥ

<pb n="115"/>
nyagrōdhē'pyētad bhavati, yadi nyaṅ rōhatīti nyagrōdhaḥ, plakṣē'pyētad bhaviṣyatīti ।</p>
<p>darśanaṁ vai hētuḥ । na ca nyagrōdhē plakṣaśabdō dr̥śyatē । darśanaṁ hēturiti cēt tulyamētad
bhavati plakṣē'pi nyagrōdhaśabdō dr̥śyatē ।</p>
<p>nanvētad bravīmi— 'naiṣaṁ lōkē saṁpratyayō'sti, na hi plakṣa ānīyatāmityuk‍tē
nyagrōdha ānīyatē ।'</p>
<p>dvandvaviṣayamēvaitad draṣṭavyam ।</p>
<p>yuktaṁ punaryanniyataviṣayā nāma śabdāḥ syuḥ?</p>
<p>vāḍhaṁ yuktam, anyatrāpi darśanāt; tad yathā samānē'pi rak‍tē varṇē gaurlōhita iti
bhavati, aś‍vaḥ śōṇita iti । samānē śuklē varṇē gauḥ ś‍vēta iti bhavati aś‍vaḥ karka iti ।</p>
<p>yadi tarhi plakṣō'pi nyagrōdhaḥ, nyagrōdhō'pi plakṣaḥ, ēkēnaivōktatvādaparasya
prayōgō'nupapannaḥ । anuktaḥ plakṣēṇa nyagrōdha iti kr̥tvā nyagrōdhaśabdaḥ prayujyatē ।</p>
<p>kathamanuktaḥ? yadidānīmēvōktaṁ plakṣō'pi nyagrōdhaḥ, nyagrōdhō'pi plakṣa iti ।
sahabhūtāvanyōnyasyārthamāhatuḥ, na pr̥thag bhūtau ।</p>
<p>kiṁ punaḥ kāraṇam ?</p>
<p><b>śabdaśak‍tēḥ svabhāvaḥ ।</b> pratiniyatā hi vr̥ttivākyayōḥ śabdānāmabhidhānaśaktiḥ,
tad‌yathā śastrīś‍yāmā dēvadattā' iti । 'upamānāni sāmānyavacanaiḥ' (2.1.55) iti samāsē
śastrīśabdēnāvacchidyamānaviśēṣāvaruddhaḥ ś‍yāmāśabdō yadyapi na sāmānyavacanaḥ tathāpyasau
dēvadattāyāmupamīyamānāyāṁ varttatē śastrīva śyāmā dēvadattēti, tadidamuktaṁ 'prāgabhisambandhād
yaḥ sāmānyavacana' (mabhā. 2.1.55 vā—2) iti । samāsamabhisambandhavacanēna darśayati;
yatastatra vinivr̥ttaviśēṣāntarākāṅkṣāṇi yathāsamīhitaviśēṣā'varuddhāni padāni ।
sō'yaṁ vr̥ttivākyayōrviśēṣaḥ ।</p>
<p>kiñca, niṣkauśāmbiḥ, nirvārāṇasiriti bhēdē sati nirādīnāṁ na krāntādyarthasaṁbhavaḥ
(mabhā. 2.4.26)। api ca 'gaura—khara—vadaraṇyam' (mabhā. 2.1.69),
'lōhitaśālimān grāmaḥ' iti ।</p>
<b><lg>
  <l>prāgvr̥ttērjātivācitvaṁ na ca gaura—kharādiṣu ॥ 50 ॥</l></lg></b> (vāpa. 3 vr̥ttiḥ 39)
<b><lg>
  <l>yathā snigdhakisalayamaraṇyaṁ mattamātaṅgaṁ vanamiti ।</l>
  <l>vr̥ttiranyapadārthē yā tasyā vākyēṣvasaṁbhavaḥ ॥ 51 ॥</l></lg></b> (vāpa. 3 vr̥ttiḥ 38)

<pb n="116"/>
<p>ēvaṁ ca plakṣanyagrōdhau prāthamakalpikau kaucit, kriyayā guṇēna vā plakṣa ivāyaṁ
plakṣaḥ, nyagrōdha ivāyaṁ nyagrōdha iti । tatra plakṣāvityuktē saṁdēhaḥ syāt— 'kimimau plakṣāvēva
āhōsvit nyagrōdhāvēva, athavā plakṣanyagrōdhāviti । tatrā'sandēhārthō nyagrōdhaśabdaḥ
prayujyatē । sēyaṁ yugapadadhikaraṇavacanatā duḥkhā durupapādā ca (mabhā. 2.2.29)।</p>
<p>yadapi cāsyā jñāpakaṁ 'dyāvā ca kṣāmā' iti, tadapi chāndasam । idaṁ tarhi
jñāpakamastu 'paravalliṅgaṁ dvandvatatpuruṣayōḥ' (2.4.26), pūrvavadaś‍vabaḍavau (2.4.27)।
yadi hyatra 'kukkuṭamayūryā'—(2.4.26 vā. 2. mabhā. kāśikē)— vityādiṣu sahavivakṣā na
syāt anarthakaḥ sūtrārambhaḥ syāt ।</p>
<p>nanu ca tatpuruṣasyōttarapadārthapradhānatvāt tatra paravalliṅgatātidēśō'narthakaḥ ।</p>
<p>nānarthakaḥ, tatpuruṣasya kvacit pūrvapadārthapradhānatvāt, yathā 'ardhaṁ' pippalyā
ardhapippalī (2.4.26 mabhā.), pūrvaṁ kāyasya pūrvakāyaḥ, uttaraṁ śarīrasyōttaraśarīram iti ।
yadyēvaṁ 'prāptō jīvikāṁ prāptajīvikaḥ, niṣkrāntaḥ kauśāmbyā niṣkauśāmbiḥ, alaṁkumāryai
alaṁkumāriḥ' ityatrāpi paravalliṅgatā prāpnōti ।</p>
<p>ēvaṁ tarhi, dvandvēna saha nirdēśāccārthāviṣayō'tra tatpuruṣō gr̥hyatē; yathā
1'krayākrayikā, puṭāpuṭikā, phalāphalikēti, 2aś‍vamatallikā kumārītallajakaḥ,
gōprakāṇḍam' iti । atra hi, yathā dhavaś‍ca khadiraś‍cēti yugapadadhikaraṇavacanatāyāṁ tathā
samānādhikaraṇatāyāmapi viśēṣaṇaviśēṣyabhāvēna saṁmūrcchantāvivānyōnyamarthau bhavataḥ ।
tathāhi prayōjanavattayā mahattvāśrayaś‍cāsāvalpamūlyatvēna laghutvāt krayikā cētyupapadyatē
nīlōtpalādivad viśēṣaṇaviśēṣyabhāvaḥ । ēvaṁ phalāphalikā, puṭāpuṭikēti ।
aś‍vamatallikētyatrāś‍vaśabdaḥ pravarttamānaḥ sarvāś‍vāvagraharūpēṇa pravarttatē; matallikāśabdaḥ
praśaṁsāvacana pravarttamānō viśiṣṭāvagraharūpēṇāvacchinatti । yādi vā— matallikētyētat
praśaṁsāvacanaṁ nyūnādhikabhāvamanapēkṣya pravarttamānamanēnaiva dharmmēṇa sarvayōgyaṁ sat aś‍va
ityanēna viśiṣṭāyāṁ yōgyatāyāṁ niyamyatē । tatō yathā śuklaḥ kr̥ṣṇaś‍cāyaṁ mr̥gaḥ sāraṅgaḥ
śabala iti vā tathā 'ś‍vamatallikētyētadubhayarūpō'rtha ityubhayamubhayēna sannivēś‍yatē । ēvaṁ
kumārītallajakaḥ gōprakāṇḍamiti ।</p>
<!-- NOTES pg=116!-->
1. 'mahān krayaḥ krayaḥ, alpīyām̐stu krayikā' iti nyāsaḥ । mabhā. 2.1.60 vā. 5 ।
2. kāśikā 2.1.66 ।

<pb n="117"/>
<p>yadyēvam ardhapippalītyādiṣu ṣaṣṭhīsamāsāpavādēṣu paravalliṅgatā na prāpnōti ।</p>
<p>naivam । tatrāpi ardhaṁ ca tat pippalīti cārdhapippalīti, pūrvaś‍cāsau kāryaś‍ca
pūrvakāya iti sāmānādhikāraṇyamēva paramārthaḥ । ata ēva yatra sāmānādhikaraṇyasyāsambhavaḥ
tatra ṣaṣṭhīsamāsa ēva bhavati, yathā— vēdyardhaṁ dākṣiṇaṁ mērōḥ (?), svarārdham, cūḍikārdham,
paṇārdham iti । na cārdhādīnāmēvaiṣa niyamaḥ, yatō'nyatrāpi sāmānādhikaraṇyasya
vivakṣā'vivakṣābhyāmubhayathā tatpuruṣō bhavati, tadyathā 'agrahastaḥ, hastāgram, 1talapādaḥ,
pādatalam' iti (mabhā. 2.2.69, nyāsaś‍ca) ॥</p>
<p>nanu ca 'cārthē dvandvaḥ' (2.2.29) ityucyatē 2caś‍cāvyayaṁ tēna samāsasyāvyayasaṁjñā
prāpnōti ।</p>
<p>naiṣa dōṣaḥ । 3pāṭhēnāvyayasaṁjñā kriyatē । na ca samāsastatra paṭhyatē ।</p>
<p>mā bhūdapāṭhē saṁjñā tathāpyabhidhēyavalliṅgavacanāni bhavanti, yaś‍cēhārthō'bhidhīyatē, na
tasya liṅgasaṁkhyābhyāṁ yōgō'sti । nēdaṁ vācanikam aliṅgatā asaṁkhyatā ca । kiṁ tarhi ?
svābhāvikamētat । tadyathā samānamīhamānānāmadhīyānānāṁ kēcidarthēna yujyantē, aparē na;
cēdānīṁ kaś‍cidarthavānityataḥ sarvairarthavadbhiḥ śakyaṁ bhavitum, kaś‍cid vā'narthaka iti
sarvairanarthakaiḥ । tatra kimasmābhiḥ śak‍yaṁ vak‍tum, yat prāk samāsāt liṅgasaṁkhyābhyāṁ yōgō
nāsti, samāsē ca bhavati ।</p>
<p>athavā āśrayatō liṅgavacanāni bhaviṣyanti । guṇavacanānāṁ hi śabdānāmāśrayatā
liṅgavacanāni bhavanti । tad‍yathā śuk‍laṁ vastram, śuk‍lā śāṭī, śuk‍laḥ kambalaḥ, śuk‍lau
kambalau, śuk‍lāḥ kambalā iti । yadasau dravyāśritō bhavati guṇastasya yalliṅgaṁ vacanaṁ ca
<!-- NOTES pg=117!-->
1. 2.2.3—aṣṭādhyāyyāṁ 'talāgrādayaś‍cē'ti bhōjasya yōgaḥ । sa ca vāmanasyānukāraḥ । tathāhi kāvyālaṅkārasūtravr̥ttiḥ—
5.2.20— hastāgrāgrahastādayō guṇaguṇinōrbhēdābhēdāt । hastāgramagrahastaḥ puṣpāgramagrapuṣpam ityādayaḥ prayōgāḥ
katham 'āhitāgnyādiṣu apāṭhāt, pāṭhē vā tadaniyamaḥ syāt ।' āha guṇaguṇinōrbhēdā'bhēdāt । tatra
bhēdāt hastāgrādayaḥ, abhēdād agrahastādaya' iti ।
2. mabhā. 2.2.29 ।
3. pāṭhēna— 'sūtragatēnē'ti bhāvaḥ
vastutastu vyāhāramātragata ēṣa bhēdō, na tu vyavahārē'pi । ata ēva patnīti vak‍tavyē 'dārā' ityucyamānaṁ
na dōṣāya । vyāhāra ēva hi parāyaṇaṁ śiṣṭānāṁ vyavahāraniyamanē ।
rāghavēṇā'tra nāṅgīkr̥taḥ pāṇḍulēkhanigaḍaḥ, arthasaṅgatiṁ paś‍yatā । dhanya ēṣa ।

<pb n="118"/>
tad guṇasyāpi; yadasau dravyaṁ śritō bhavati samāsaḥ, liṅgaṁ vacanaṁ ca tat samāsasyāpi
bhaviṣyati ।</p>
<p>athēha kasmānna bhavati— yājñikaś‍cāyaṁ vaiyākaraṇaś‍ca, kaṭhaś‍cāyaṁ bahvacaś‍ca,
auk‍thikaś‍cāyaṁ mīmāṁsakaś‍cēti? śēṣa iti varttatē—</p>
<b><lg>
  <l>upāsnātaṁ sthūlasiktaṁ tūṣṇīṁgaṅgaṁ mahāhradam ।</l>
  <l>drōṇaṁ cēdaśakō gantuṁ mā tvā tāptāṁ kr̥tākr̥tē ॥ 52 ॥</l>
</lg></b>
<p>ityētanna siddhyati ।</p>
<p>naiṣa dōṣaḥ । anyaddhi kr̥tamanyadakr̥tam । cārthē dvandvavacanē asamāsē'pi
cārthasaṁpratyayādaniṣṭaṁ prāpnōti ।</p>
<b><lg>
  <l>aharaharnayamānō gāmaś‍vaṁ puruṣaṁ paśum ।</l>
  <l>vaivasvatō na tr̥pyati surāyā iva durmadī ॥ 53॥</l></lg></b> (mabhā. 2.2.29)
<p>indrastvaṣṭā varuṇō vāyurāditya (taiā. 6.5.3; mabhā. 2.2.29) iti ।</p>
<p>naiṣa dōṣaḥ । iha 'cē dvandva' itīyatā siddham ।</p>
<p>kathaṁ punaś‍cē nāmavr̥ttiḥ syāt ?</p>
<p>śabdō hyēṣa śabdē'sambhavādarthē kāryaṁ vijñāsyatē । sō'yamēvaṁ siddhē siddhē sati
yadarthagrahaṇaṁ karōti tasyaitat prayōjanam । yathaivaṁ vijñāyēta 'cakr̥tē'rthē cārtha' iti ।</p>
<p>(na cakr̥tē'rthē cārthaḥ)</p>
<p>kaḥ punaś‍cakr̥tō'rthaḥ ?</p>
<p><b>samuccayaḥ, anvācayaḥ, itarētarayōgaḥ, samāhāra</b> iti ।</p>
<p>tatra dvayōḥ sāpēkṣatvāt samāsō na bhavati (samāsō bhavati) ।</p>
<p>dvayōstu bhavatīti pratipāditaṁ purastāt ।</p>
<p>nanu caivaṁ 'cakr̥tō'rthaś‍cārtha' iti pakṣē plakṣanyagrōdhāvityatra plakṣaś‍ca nyōgrōdhaś‍cēti
vigrahaḥ prāpnōti; yāvatā plakṣaś‍ca nyagrōdhaś‍cētyapyuk‍tē gamyata ētat plakṣō'pi
nyagrōdhasahāyaḥ, nyagrōdhōpi plakṣasahāya iti ।</p>
<p>tatra kō dōṣaḥ syāt ?</p>
<p>plakṣau ca nyagrōdhau cēti yaduktaṁ tanna ghaṭatē । yugapadadhikaraṇavacanatā—
pradarśanamātraparamētat, na tvayamēva paramārthaḥ ।</p>
<p>ēvaṁ hi kriyamāṇē ēkaś‍ca viṁśatiś‍ca ēkaviṁśatiḥ, dvau ca daśa ca dvādaśēti

<pb n="119"/>
dvivacanaṁ bahuvacanaṁ ca prāpnōti ।</p>
<p>kiṁ punarēkaviṁśatirityādayō dvandvāḥ ?</p>
<p>bāḍham । ēkādhikā viṁśatiriti pakṣē hi saṁkhyāsvarō na prāpnōti । sa hi
śatasahastramiti ṣaṣṭhīsamāsē mā bhūditi dvandva ēvābhyanujñāyatē ।</p>
<p>yadyēvamitarētarayōgapakṣē dvivacanam, samāhārapakṣē ca napuṁsakatvaṁ prāpnōti ।</p>
<p>naivam, 'liṅgamaśiṣyaṁ lōkāśrayatvā' —diti samāhārē'pi napuṁsakatvaṁ na bhaviṣyati ।
atha dvādaśētyatrāpi samāhāraḥ kasmānna bhavati ā daśabhyaḥ saṁkhyāḥ saṁkhyēya ēva varttatē;
ata ud‌bhūtā'vayavasamudāyatāyāmitarētarayōga ēva prāpnōti; yathā 'adhikaraṇaitāvattvē ca
(2.4.15), daśēmē mārddaṅgikapāṇavikā (kāśikā 2.4.15) iti ॥</p>
<p>tadētat kr̥ttaddhitasamāsabhēdād vibhak‍tāvayavaṁ tridhā prātipadikamabhihitam ।</p>
<p>(<b>2. avibhak‍tāvayavaṁ prātipadikam</b>)</p>
<p>athāvibhak‍tāvayavamucyatē । tadapi (avibhak‍tāvayavamapi) prātipadikaṁ tridhā —</p>
<p><b>1. nāmarūpam, 2. avyayarūpam 3. nipātarūpaṁ</b> ca । tatra —</p>
<p>(<b>1. nāmarūpam</b>)</p>
<p><b>anapēkṣitaśabdavyutpattīni sattvabhūtārthābhidhāyīni ca nāmāni ।</b></p>
<p>tāni tridhā— <b>1. ēkārthāni, 2. anēkārthāni 3. ēkānēkārthāni</b> cēti । tatra—
<b>ēkārthāni</b> yathā— vr̥kṣaḥ, kuṇḍam, kumārī, ḍitthaḥ, śuk‍laḥ, śīghraḥ, indraḥ, śakraḥ,
purandaraḥ, kōṣṭhaḥ, kusūla iti ।</p>
<p><b>anēkārthāni</b> yathā— akṣāḥ, māṣāḥ, pādāḥ, avayaḥ, harayaḥ, gāvaḥ, bhūtayaḥ,
puṇḍarīkam, puṣkaram, sāma, lalāma iti ।</p>
<p><b>ēkānēkārthāni</b> yathā— dastrau, nāsatyau, puṣpavantau, ubhau, rōdasī, rōdasyau, dārāḥ,
varṣāḥ, āpaḥ, vanam, paṅktiḥ, sēnā iti ।</p>
<p>(<b>2. avyayarūpam</b>)</p>
<p><b>prāyēṇāliṅgasaṁkhyāśaktīni avyayāni ।</b></p>
<p>tānyapi tridhā <b>1. dravyavacanāni, 2. guṇavacanāni 3. saṁbandhavacanāni</b> cēti । tēṣu
<b>dravyavacanāni</b> yathā— svaḥ, prātar, divā, dōṣā, naktam, sāyam, vihāyasā, bhūḥ,
kam, śam, śaṁyō, maya iti ।</p>

<pb n="120"/>
<p><b>guṇavacanāni</b> yathā—uccaiḥ, nīcaiḥ, suṣṭhu, apaṣṭhu, mudhā, ad‌dhā, mr̥ṣā, mithyā,
alam, balavat, pr̥thak, viṣvak iti ।</p>
<p><b>saṁbandhavacanāni</b> yathā— samayā, nikaṣā, bahiḥ, antaḥ, antarēṇa, r̥tē, ārāt,
yugavat, sākam, sārdham, amā, saha iti ।</p>
<p>(<b>3. nipātarūpam</b>)</p>
<p><b>asattvavacanāś‍cādayō nipātāḥ ।</b> tē'pi tridhaiva —</p>
<p><b>1. svatantrāḥ, 2. paratantrāḥ 3. viśēṣaparatantrāś‍ca</b> । tēṣu —</p>
<p>(<b>svatantrāḥ</b>) astyādayaḥ svatantrāḥ । yathā— asti, asi, asmi, ēhi, brūhi, mr̥du
(d‌nu) hi, manyē, jānē, paś‍ya, paś‍yata, syāt iti ।</p>
<p>(<b>paratantrāḥ</b>) karmapravacanīyāś‍cādayaḥ paratantrāḥ । vr̥kṣamanu vidyōtatē, upārjunaṁ yōddhāraḥ,
apa trigarttēbhyō vr̥ṣṭō dēvaḥ, abhimanyurarjunataḥ prati, yadatra māṁ
pratisyāt, adhibrahmadattē pañcālāḥ, ahaṁ ca tvaṁ ca vr̥trahan, vāyurvā tvā
manurvā tvā, ahamēva paśūnāmīśē, sarōjamiva tē mukham, na nūnamasti
nōś‍vaḥ, kaḥ svidēkākī carati iti; (taisaṁ.7.4.18.1)।</p>
<p>(<b>viśēṣaparatantrāḥ</b>) gatiprādayō <b>viśēṣaparatantrāḥ</b> । yathā— prakarōti, parākarōti,
ūrīkarōti, 1gulugudhākarōti (kāṭhakasaṁ. 25.1), kārikākarōti,
khāṭkarōti, paṭapaṭākarōti, tiraskarōti, puraskarōti, śraddhā, antardhiḥ iti ॥</p>
<p>(<b>3. anukaraṇapratipadikam</b>)</p>
<p>athānukaraṇam । tadapi tridhaiva —</p>
<p>(<b>1. sādhvanukaraṇam, 2. asādhvanukaraṇam 3. avyaktānukaraṇaṁ</b> ca ।</p>
<p>(<b>1. sādhvanukaraṇam</b>)</p>
<p>(tatra2 <b>sādhvanukaraṇaṁ</b> dvēdhā sārthakaṁ nirarthakaṁ ca) । tayōḥ—</p>
<p><b>sārthakaṁ</b> yathā— 'dviḥpacatvityāha' agnī ityāha, pacatītyāha । atra sārthakatvāt
'tiṅṅatiṅaḥ (8.1.28) iti nighātaḥ,'īdūdēd‌dvivacanaṁ pragr̥hyam (1.1.11)
iti pragr̥hyatvam, tiṅntatvādaprātipādikakāryatvē subutpattiś‍ca na
bhavatīti ।</p>
<!-- NOTES pg=120!-->
1. 'gulugudhā pīḍārthē' 1.4.61 kāśikā ।
2. kōṣṭhakagatā paṅktirasmābhirupakalpitā yāthāpūrvyaṁ pramāṇīkr̥tya । rāghavaḥ punarē vaṁ (tatra prathamaṁ sārthakaṁ,
nirarthakaṁ ca)। atra yāthāpūrvyaṁ nānvāpālītiṁ vimr̥ś‍yam ।

<pb n="121"/>
<p><b>nirarthakaṁ</b> yathā— 'suḥ pūjāyām' (1.4.94) 'apiḥ padārthasaṁbhāvanānvavasarga—
garhāsamuccayēṣu' (1.4.96) 'caḥ samuccayē' (?)3 । atrārthasyānukaraṇāt
svasvarūpatvācca prātipadikatvē supaḥ śravaṇaṁ bhavatīti ।</p>
<p>(<b>asādhvanukaraṇam</b>) dvitīyam aśaktijam apabhraṁśaś‍ca ।</p>
<p><b>tatrāśaktijaṁ</b> yathā— ahō r̥taka iti vak‍tavyē śaktivaikalyād 'ahō lr̥taka' ityāha ।</p>
<p><b>apabhraṁśō</b> yathā— 'hērayō hēraya' iti vak‍tavyē asurā 'hēlayō hēlaya' iti vadantaḥ
parābabhūvuḥ ।</p>
<p>(<b>avyaktānukaraṇaṁ</b>) tr̥tīyam nirullēkhaṁ sōllēkhaṁ ca । tayōḥ —</p>
<p><b>nirullēkhaṁ</b> yathā— paṭatpaṭaditi karōti paṭapaṭāyatē ।</p>
<p><b>sōllēkhaṁ</b> yathā— tadētadēvaiṣā daivī vāganuvadati stanayit‍nurdadada iti । dāmyata, datta,
dayadhvamiti tadētattrayaṁ śikṣēd damaṁ dānaṁ dayāmi'—ti ॥</p>
<p>(<b>6. vibhaktiḥ</b>)</p>
<p><b>pratyayaviśēṣa ēva śakti—saṁkhyā—vibhāgakr̥d vibhaktiḥ</b> । sā tridhā —</p>
<p><b>1. tiṅ‍‌vibhaktiḥ, 2. subvibhaktiḥ, 3. avyayavibhaktiś‍ca</b> । tāsu —</p>
<p>(<b>1</b>) <b>tiṅ‍‌vibhaktiḥ</b> ṣōḍhā —</p>
<p>1. parasmaipadavibhaktiḥ, 2. ātmanēpadavibhaktiḥ, 3. sārvadhātukavibhaktiḥ,
4. ārdhadhātukavibhaktiḥ, 5. vyaktakālavibhaktiḥ, 6. avyaktakālavibhaktiś‍ca ।</p>
<p>tāsu—</p>
<p>parasmaipadavibhaktiryathā pacati, pacataḥ, pacanti;
ātmanēpadavibhaktiryathā pacyatē, pacyētē, pacyantē;
sārvadhātukavibhaktiryathā vyapacyata, vyapacyētāṁ, vyapacyanta;
ārdhadhātukavibhaktiryathā papāca, pak‍tā, pakṣīṣṭa;
vyaktakālavibhaktiryathā apākṣīt, apacat, pakṣyatē;
avyaktakālavibhaktiryathā pacatu, pacēt, apakṣyata iti ।</p>
<p>(<b>2</b>) <b>subvi bhaktirapi</b> ṣōḍhā —</p>
<p>1. kārakavibhaktiḥ, 2. sambandhavibhaktiḥ, 3. śēṣavibhaktiḥ, 4. upapadavibhaktiḥ,
5. pradhānavibhaktiḥ, 6. saṁbōdhanavibhaktiś‍ca । tāsu —</p>
<!-- NOTES pg=121!-->
3. nēdaṁ sūtramiti rāghavaḥ ।

<pb n="122"/>
<p><b>kārakavibhakti</b>ryathā kaṭaṁ karōti, dātrēṇa lunāti, brāhmaṇāya dadāti,</p>
<p><b>sambandhavibhakti</b>ryathā vidyayā yaśaḥ, yūyāya dāru gavāṁ kr̥ṣṇā saṁpannakṣīratamā iti</p>
<p><b>śēṣavibhakti</b>ryathā mātuḥ smarati, vr̥kṣasya parṇa patati, māṇavakasya pitaraṁ panthānaṁ
pr̥cchati,</p>
<p><b>upapadavibhakti</b>ryathā vr̥kṣaṁ prati vidyōtatē vidyut, namō dēvēbhyaḥ, r̥tē dēvadattāt ।</p>
<p><b>pradhānavibhakti</b>ryathā dēvadattaḥ pacati, caitrēṇa pacyatē, vīraḥ puruṣa iti ।</p>
<p><b>saṁbōdhanavibhakti</b>ryathā hē dēvadatta, āgaccha dēvadatta iti ।</p>
<p>(<b>3</b>) <b>taddhitapratyayaviśēṣō'vyayavibhaktiḥ</b> ।</p>
<p>sā dvidhā— <b>1. vibhaktikāryavatī, 2. avibhaktikāryavatī</b> ca । (tatra) —</p>
<p><b>1. vibhaktikāryavatī</b>— 'prāgdiśō vibhaktiḥ' (5.3.1), iti । sā tridhā—</p>
<p>1. vibhak‍tyādēśarūpā, 2. pratyayādēśarūpā 3. pratyayarūpā ca । tāsu—
(<b>vibhak‍tyādēśarūpā</b>) yathā— pañcamyāstasil (5.3.7), saptamyāstal
(5.3.10), idamō saḥ (5.3.11), kimōt (5.3.12), bhavān, dīrghāyuḥ,
āyuṣmān, dēvānāṁ priyaḥ, (5.3.14 mabhā.), tē'nyāsāṁ cēti । yathā— sarvasmāt
sarvataḥ, yasmin yatra, taṁ bhavantaṁ tatō bhavantaṁ, ētēna dīrghāyuṣā atra dīrghāyuṣā,
ihāyuṣmatē, kasya dēvānāṁ priyasya k‍va dē‍vānāṁ priyasya iti ।</p>
<p>(<b>pratyayādēśarūpā</b>)—'tasēś‍ca' (5.3.8) tasi । sa ca pratiyōgē pañcamyāstasiḥ
(5.4.44), 'apādānē cāhiyaruhōḥ' (5.4.45), 'atigrahā vyathanakṣēpēṣvakarttari
tr̥tīyāyāḥ' (5.4.46), ṣaṣṭhyā vyāśrayē (5.4.48), 'ādyādibhyaś‍ca
sarvavibhaktiḥ', iti । yathā— 'abhimanyurarjunataḥ prati', śailatō'vatarati,
śīlatō'vigr̥hyatē, dēvā arjunatō'bhavam, ādau āditaḥ, pramāṇēna pramāṇataḥ iti ।</p>
<p>(<b>pratyayarūpā</b>)— sarvaikānyakiṁyattadaḥ kālē dā' (5.3.15), idamōrhil (5.3.16),
prakāravacanē thāl (5.3.23), thā hē tau ca cchandasi (5.3.26), 'idamasthamuḥ'
(5.3.24), 'kimaś‍ca' (5.3.25) iti । yathā— sarvadā, ētarhi, sarvathā
prakathā, itthaṁ, katham iti ।</p>
<p><b>2. avibhaktikāryapi</b> trithā —</p>
<p><b>1. śabdēktā 2. arthōk‍tā 3. prayōgōk‍tā</b> ca । tāsu —</p>
<p><b>śabdōktā</b> yathā— saptamīpañcamīprathamābhyō'stātiḥ (5.3.27), dēvamanuṣyapuruṣa—

<pb n="123"/>
puru—martyēbhyō dvitīyāsaptamyōrbahulam (5.4. 56), iti । yathā— purastād
vasati (5.3.27, 5.4.56 kāśikā), purastādāgataḥ, purastād ramaṇīyam,
dēvatrā gacchati, manuṣyatrā vasati, puruṣatrā'bhiniviśatē iti ।</p>
<p><b>arthōktā</b> 'bahvalpārthācchas‌kārakādanyatarasyām' (5.4.42), saṁkhyāyāḥ
kriyābhyāvr̥ttigaṇanē kr̥tvasuc (5.4.17) iti । yathā— bahu dēhi bahuśō dēhi,
dvau dvau dēhi dviśō dēhi, dvābhyāṁ dvābhyāṁ dēhi dviśō dēhi, māṣaṁ māṣaṁ dēhi māṣaśō
dēhi, pañca vārān dēhi pañcakr̥tvō dēhi iti ।</p>
<p><b>prayōgōktā</b>—'tēna tulyaṁ kriyā cēd vatiḥ' (5.1.115), 'tatra tasyēva'
(5.1.116) iti । yathā— ag‍ninā tulyamayaṁ varttatē ag‍nivat, daivamiva bhavantaṁ
paś‍yāmi dēvavat, brāhmaṇēna tulyamasmai dīyatē brāhmaṇavat, vyāghrēṇa tulyamasmād
bibhēti vyāghravat, mathurāyāmiva pāṭaliputrē prāsādāḥ madhurāvat, śrōtriyasyēvāsya
śuk‍lā dantāḥ śrōtriyavat । taddhitavibhaktiriti vak‍tavyē avyayagrahaṇam ।
adhistri, pratyurasam, pārēgaṅgam, purā, svayaṁ, sākṣāt, ityēvamādīnāmupa—
saṁgrahaṇārthamiti ॥</p>
<p>(<b><emph>7. upasarjanam</emph></b>)</p>
<p><b>prathamānirdiṣṭaṁ samāsa upasarjanam</b> (1.2.43), '<b>ēkavibhakti cāpūrvanipātē</b>' (1.2.44) ।</p>
<p>tat tridhā — <b>1. viśēṣyarūpam, 2. viśēṣaṇarūpam, 3. tulyarūpaṁ</b> ca ।</p>
<p>(<b>1. viśēṣyarūpam</b>)</p>
<p>tatra viśēṣyarūpaṁ yathā— puruṣō'yaṁ vyāghra iva puruṣavyāghraḥ, pūjitō'ś‍vaḥ
aś‍vakuñjaraḥ, garbhiṇī gaurgōgarbhiṇī, stōkō'g‍nirag‍nistōkaḥ, kāyasya pūrvaṁ
pūrvakāyaḥ, ardhaṁ pippalyā ardhapippalī iti ।</p>
<p>(<b>2. viśēṣaṇarūpam</b>)</p>
<p>viśēṣaṇarūpaṁ yathā— rājñaḥ puruṣō rājapuruṣaḥ, dantānāṁ rājā rājadantaḥ, kaṣṭaṁ śritaḥ
kaṣṭaśritaḥ, jīvikāmāpanna āpannajīvikaḥ, nīlamutpalaṁ nīlōtpalam, uttamaḥ
puruṣaḥ puruṣōttama iti ।</p>
<p>(<b>3. tulyarūpam</b>) tulyarūpaṁ yathā— śastrīva ś‍yāmā śastrīś‍yāmā, khañjaś‍cāsau
kubjaś‍cēti khañjakubjaḥ, nirgataḥ kauśāmbyā niṣkauśāmbiḥ, citrā gāvō'sya
citraguḥ, ardhaṁ tr̥tīyamēṣām ardhatr̥tīyāḥ (mabhā.2.2.24(vā.22)), kē
sabrahmacāriṇō'sya 'kiṁsabrahmacārī' (mabhā.2.2.24 (vā. 22)) iti ।</p>

<pb n="124"/>
<p>nanu ca ardhaṁ tr̥tīyamēṣāmiti anyapadārthō nōpapadyatē, sa hi tatra syāt, yatra yēṣāṁ
padānāṁ samāsaḥ tatō'nyasya padasyārthō bhavati ।</p>
<p>naiṣa dōṣaḥ । avayavēna vigrahaḥ samudāyaḥ samāsārthaḥ ।</p>
<p>nanvēvaṁ sati, '<b>asi—dvitīyō'nusasāra pāṇḍavam</b>' (mabhā.), '<b>saṁkarṣaṇadvitīyasya
balaṁ kr̥ṣṇasya vardhatāmi</b>'—tyādiṣu dvayōrdvivacanamiti dvivacanaṁ prāp‍nōti ।</p>
<p>naivam । asirdvitīyō yasyētyanyapadārthēnaika ēvōcyatē । yathā—'<b>janārdanastvātmacaturtha
ēva</b>' {6.3.5 (2) mabhā.} iti । yadi vā dvitīyaśabdō'yamasti tr̥tīyāntaḥ saṁkhyāpūraṇaḥ ।
asti cāvyutpannaḥ sahāyavācī, tasyēha grahaṇam asidvitīyō'sisahāya ityarthaḥ ।</p>
<p>ātmacaturtha iti kō'yaṁ samāsaḥ ?</p>
<p>nanvanyapadārtha 'ātmā caturthaḥ asyē'—ti । ātmanā caturtha iti tatpuruṣaḥ kasmānna
bhavati ? 'ātmanaḥ pūraṇē' (6.3.6) iti tr̥tīyāyā aluk‍prasaṅgāt ।</p>
<p>yadyēvam aluk na vak‍tavyaḥ—'ātmanā caturtha iti vākyaṁ bhaviṣyati, ātmacaturtha
iti ca vr̥ttiḥ ।</p>
<p>na cātmacaturtha ityuk‍tē bahuvrīhau tatpuruṣē vā'rthabhēdō vidyatē, ubhayathā'pi
catuḥsaṁkhyōpalakṣita— samudāyaḥ pratīyatē ।</p>
<p>naivam । ēvaṁ sati, 'rājñaḥ sakhā' rājasakha ityapyuk‍tē saṁbandhādētad gantavyam—nūnaṁ
rājā asya sakhā; rājasakhēti cōktē gantavyamētat 'rājñaḥ sakhā'yam' iti । tataś‍ca
bahuvrīhitatpuruṣayōranyatarō na prāp‍nōti ।</p>
<p>maivam । astyatra viśēṣaḥ— tatpuruṣē samāsāntō bhavati 'yathā svasti 1sōmasakhāya
tē' {taisaṁ. 1.2.4.2, mabhā. 2.1.24(5)}, bahuvrīhau na bhavati । yathā— 'vr̥traṁ jahi
marutsakhē!'2 iti ।</p>
<p>ihāpi tarhyasti viśēṣaḥ— tatpuruṣē 3ātmanācaturthasādhyamētat, bahuvrīhau
'ātmacaturtha— sādhyamētadi'ti । api ca
<!-- NOTES pg=124!-->
1. svayaṁ bhōja ēva vēdamantrānanyathayatē । tathāhi atra saṁhitā—'svasti sōmasakhā punarēhīti pāṭhaḥ, sa ēva
ca mahābhāṣyē—rā ।
2. kutratyamidaṁ vacanamiti praś‍nē rāghavō'brūta ākarō naiva jñāyata iti । vayaṁ tu manyāmahē tadidaṁ bhōjavacanamēvēti ।
3. alugāpattiriyam ।

<pb n="125"/>
anyathājātīyaḥ pratyakṣēṇārthasaṁpratyayaḥ,anyathājātīyaḥ khalvanumānēna bhavati ।
tatrāyaṁ rājñaḥ sakhā, ātmanā caturtha iti pratyakṣēṇa, sambandhasya ubhayaniṣṭhatvānnūnaṁ
rājā'pyasya sakhā, ātmā'pyasya caturtha ityanumānēna । ēvaṁ bahuvrīhāvapi draṣṭavyam ।</p>
<p>atha yathātmacaturtha iti samudāyasyaikārthatvādēkavacanam ēvam ardhatr̥tīyā ityatrāpi
kasmānna bhavati ?</p>
<p>anyē'pyēkārthāḥ samudāyā bhavanti । tad‍yathā— śatam, yūtham, vanamiti ।</p>
<p>viṣama upanyāsaḥ । ātmacaturtha ityatra hi bahuvrīhiṇōpasarjanīkr̥tapratīyamānā—
parasaṁkhyēyasamānādhikaraṇātmacaturthaśabdaśak‍tyabhidhēyō janārdana ēkō'syētyanyapadārthaḥ
pratipādyatē; iha tu ardhatr̥tīyaśabdaśak‍tyabhidhēyāstrayaḥ saṁkhyēyāḥ ।</p>
<p>tatra yadyēkavacanaṁ vākyē vr̥ttau vā bhavati kēṣāṁ tadardhaṁ tr̥tīyaṁ bhavati ?</p>
<p>nanvēvamapi ardhatr̥tīyā drōṇā iti drōṇaśabdaḥ samudāyē vr̥ttō nārdhē varttatē ।</p>
<p>naiṣa dōṣaḥ । samudāyēṣu vr̥ttāḥ śabdā avayavēṣvapi varttantē । tad‍yathā pūrvē pañcālāḥ,
uttarāḥ kuravaḥ {mabhā. 2.2.24(25)},</p>
<p>atha dvau drōṇāvardhāḍhakaṁ ca karttavyamardhatr̥tīyadrōṇā iti ।</p>
<p>na karttavyam ।</p>
<p>samudāyē śabdāḥ pravr̥ttāḥ tēṣvavayavēṣu varttantē, yō'vayavastaṁ samudāyaṁ na vyabhicarati
(mabhā. 2.2.24), yathā drōṇārdhaṁ drōṇam । āḍhakārdhamāḍhakamiti ।</p>
<p>yadyardhaṁ tr̥tīyamanayōriti vigrahaḥ kriyatē tō dōṣaḥ syāt ? ṣaṣṭhyarthō nōpapadyatē ।</p>
<p>kiṁ hi dvayōstr̥tīyamardhaṁ bhavati ? bhavānapi pr̥ṣṭō vyācaṣṭām ।</p>
<p>athēha dēvadattasya bhrātēti kaḥ sambandhārthaḥ ?</p>
<p>ēkasmāt prādurbhāva iti cēt, vārttaṁ tata, tad‍yathā ārthikānāmēkapratiśrayadvijānāṁ
prātarutthāya vipratiṣṭhamānānāṁ na kaś‍cit parasparamabhisambandhō bhavati ēvaṁjātīyaṁ bhrātr̥tvaṁ
nāma, tatra cēd yuk‍taḥ ṣaṣṭhyarthō dr̥śyatē ihāpi yuk‍tō dr̥ś‍yatām । dvayōrhyanujanmā tr̥tīyō
bhavati । dr̥ś‍yatē cānyatrāpi dvayōstr̥tīyēna saṁbandhaḥ । tad‍yathā— (raghuvaṁśē 6.29)</p>
<b><lg>
  <l>nisargabhinnāspadamēkasaṁsthamasmin dvayaṁ śrīś‍ca sarasvatī ca ।</l>
  <l>kāntyā girā sūnr̥tayā ca yōgyā tvamēva kalyāṇi ! tayōstr̥tīyā ॥ 54 ॥</l></lg></b> iti ।
<p>nanvēvam ardhatr̥tīyā ānīyantāmityardhānayanaṁ na prāp‍nōti, bahuvacanaṁ ca nōpapadyatē ।</p>

<pb n="126"/>
<p>naiṣa dōṣaḥ । bhavati hi bahuvrīhau tadguṇasaṁvijñānamapi/?/ । tad‌yathā—
'śuklavāsasamānaya,' lōhitōṣṇīṣā r̥tvijaḥ pracarantīti tadguṇa ānīyatē,
tadguṇāś‍ca pracaranti । bahuvacanaṁ tu dvitrādivadupapadyatē iti । tatra yathā ānīyantāmiti
trayāṇāmiva dvayōrapyānayanapakṣē bahuvacanamupapannaṁ bhavati, tathēhāpi bhaviṣyati ।</p>
<p>viṣama upanyāsaḥ । tatra hi dvau vētyuk‍tō trayō vēti gamyatē, trayō vētyuk‍tē dvau vēti gamyatē;
saiṣā samānādhikaraṇapadārthapañcakādhiṣṭhānā vāk । tatra yuktaṁ bahuvacanam, iha tvardhaṁ
tr̥tīyamanayōrityuktaṁ, yadyapi gamyatē trayāṇāṁ pūraṇastr̥tīyō bhavatīti tathāpi
samāsē'nyapadārthaparatayā dvayōrēvābhidhānād bahuvacanasya nōtpattiḥ । tadguṇasaṁvijñānamapi
samāsābhidhānapakṣa ēvōpapadyatē, samāsaś‍ca sāmarthyē sati bhavati, <b>sāmarthyaṁ ca
vr̥ttivākyayōraikārthyam</b>, tacca tadōpajāyatē, yadi vr̥ttāviva vākyē'pi samāsārthasya
bahuvacanaṁ bhavati ॥</p>
<p>atha 'kiṁsabrahmacārī'—ti kō'yaṁ samāsaḥ? kē sabrahmacāriṇō'syēti ।</p>
<p>kaḥ sabrahmacārīti karmadhārayaḥ kasmānna bhavati?</p>
<p>bhavati, yadi kṣēpō gamyatē, yathā kiṁrājā yō na rakṣati, kiṁgauḥ yō na vahati ।</p>
<p>kēṣāṁ sabrahmacārīti tatpuruṣastarhi bhavatu kaṭha iti prativacanaṁ nōpapadyatē । na hyanyat
pr̥ṣṭēnānyadākhyēyam, ataḥ kaṭhānāmiti prativak‍tavyaṁ bhavati ।</p>
<p>bahuvrīhāvapyētat tulyamēva, tatrā'pi kē sabrahmacāriṇō'syēti bahuvacanapraś‍nē kaṭha
iti naikavacanēnōttaraṁ bhavati ।</p>
<p>bahuvrīhāvapyētat tulyamēva, tatrā'pi kē sabrahmacāriṇō'syēti bahuvacanapraś‍nē kaṭha
iti naikavacanēnōttaraṁ bhavati ।</p>
<p>naiṣa dōṣaḥ । 'ag‍nau karavāṇī'— (mabhā. 2.2.24)—ti nyāyēna bhaviṣyati ।
tad‍yathā kaś‍cidāha— 'ag‍nō karavāṇīti, tatra kurviti tatkarttaryanujñātē karmāpyanujñātaṁ
bhavati, apara āha 'ag‍nau kariṣyē, tatra kriyatāmiti karmaṇyanujñātē karttāpyanujñātō
bhavati । ēvaṁ yathaiva kē sabrahmacāriṇō'syētyuk‍tē kaṭhā iti pratyuk‍tē sambandhādētad gamyatē
ayamapi kaṭhaḥ, tathā kaṭha ityapyuktē saṁbandhādētadavagantavyaṁ tē'pi kaṭhāḥ । samāsēna tu
pratinirdēṣṭumaśakyam, upasarjanaṁ hi tatra tē bhavantīti ॥</p>

<pb n="127"/>
<p>(<b><emph>8. samāsaḥ</emph></b>)</p>
<p><b>aikapadyaṁ samāsaḥ ।</b></p>
<p>sa tridhā— 1. upaś‍liṣṭakriyaḥ, 2. gamitakriyaḥ, 3. akriyaś‍ca । tēṣu—</p>
<p>(<b>1</b>) <b>upaś‍liṣṭakriyō</b> dvidhā 1. ubhayasthakriyaḥ 2. anyatarasthakriyaś‍ca । tayōḥ</p>
<p><b>ubhayasthakriyō</b> yathā— kr̥tākr̥tam, kliṣṭākliśitaḥ, s‍nātānuliptaḥ,
bhraṣṭaluñcitaḥ (kāśikā 2.2.31) kr̥ṣṭā'tikr̥ṣṭam, krayākrayikā iti ।</p>
<p><b>anyatarasthakriyō</b> yathā— bhōjyōṣṇam, prāptajīvikaḥ, āhitāg‍niḥ, kaṣṭaśritaḥ,
kākapēyā, idhmapravraś‍cana iti ।</p>
<p>(<b>2</b>) <b>gamitakriyō</b> dvidhā 1. ubhayakārakaḥ, anyatarakārakaś‍ca । tayōḥ—</p>
<p><b>ubhayakārakō</b> yathā— dadh‍nōpaś‍liṣṭa ōdanō dadhyōdanaḥ, guḍēna miśrā dhānā
guḍadhānāḥ, śaṅkulayā kr̥taḥ khaṇḍaḥ śaṅkulākhaṇḍaḥ, akṣēṣu prasak‍taḥ
śauṇḍaḥ akṣaśauṇḍaḥ, kaṇṭhē sthitaḥ kālō yasya kaṇṭhēkālaḥ, pañcasu
kapālēṣu saṁskr̥taḥ pañcakapāla iti ।</p>
<p><b>anyatarakārakō</b> yathā— 'pragata ācāryaḥ prācāryaḥ', 'atikrāntō mālāmatimālaḥ,
avakruṣṭaḥ kōkilayā avakōkilaḥ, pariglānō'dhyayanāt paryadhyayanaḥ,
niṣkrāntaḥ kauśāmbyāḥ niṣkauśāmbiḥ, prapatitāni palāśānyasya
prapalāśa iti ।</p>
<p>(<b>3</b>) <b>akriyō</b> dvidhā 1. vasturūpaḥ 2. avasturūpaś‍ca । tayōḥ</p>
<p><b>vasturūpō</b> yathā— upakumbham, tribhuvanam, nīlōtpalam, rājapuruṣaḥ, citraguḥ,
dhavakhadirau iti ।</p>
<p><b>avasturūpō</b> yathā— adhistri, pratyurasam, yathāśakti, yāvadamatram, pārēgaṅgam,
madhyēsamudram iti ।</p>
<p>ayaṁ tūpaś‍liṣṭakriyō gamitakriyaś‍ca bhavati । yathā—</p>
<b><lg>
  <l>āyatīgavamāgacchatyātiṣṭhadgūpatiṣṭhatē ।</l>
  <l>nikucyakarṇi śārdūlō'pōhyapucchi pradhāvati ॥ 55 ॥</l></lg></b> (5.4.128 kāśikā),
<p>yathā ca—</p>

<pb n="128"/>
<b><lg>
  <l>1śalākāparyabhidyūnaṁ catuṣparyakṣaparyapi ।</l>
  <l>viparyastē vidhau yaś‍ca nalādērapi jāyatē ॥ 56 ॥</l></lg></b> (2.1.10)
<p>kēśākēśi, bāhūvāhavi, daṇḍādaṇḍi, muṣṭīmuṣṭi, ityapi gamitakriyamasattvarūpaṁ
kēcit । yathā— (māgha. 18.12)</p>
<b><lg>
  <l>rōṣāvēśādābhimukhyēna kaucinnāmagrāhaṁ raṁhasaivōpajātau ।</l>
  <l>bhittvā hētī mallavanmuṣṭighātairgh‍nantau bāhūbāhavi vyāsajētām ॥ 57 ॥</l>
</lg></b>
<p>kēcit punarasya vasturūpatvaṁ bruvatē । yathā—</p>
<b><lg>
  <l>daṇḍādaṇḍi na kurvanti na kacākaci kōkilāḥ ।</l>
  <l>tathāpi jitamēvābhirvāgbhirēva jagattrayam ॥ 58 ॥</l></lg></b> iti ।
<p>kutaḥ punarētad yadēkadā daṇḍādaṇḍyādayaḥ sattvarūpāḥ, anyadā tvasattvarūpā iti ?</p>
<p>'tatra tēnēdamiti sarūpē' (2.2.27) sūtrasya vyākhyānabhēdāt । tatrāsya
sūtrasyāyamarthaḥ—dvē samānākr̥tī śabdarūpē anyapadārthē samasyētē tatrēti tēnēti ca ।</p>
<p>kaḥ punarihānyapadārthaḥ ?</p>
<p>kēcidāhuḥ — itiśabdasya prakāravācakatvāditthamiti, kēcit punaḥ idamitthamiti ।
tatra pūrvasmin pakṣē'sattvarūpatā, itiśabdasyāsattvavācitvāt । uttarasmin sattvarūpatā,
idamiti sarvanām‍nā vasturūpaparāmarśāt ।</p>
<p>kaḥ punarihētiśabdārthaḥ ?</p>
<p>yō'sau tatrētyadhikaraṇē tēnēti karaṇē vā idamarthānuyāyinī itikarttavyatārūpā kriyā,
'tatra gr̥hītvā', 'tēna prahr̥tya' ityādikaḥ sarvanāmārthō yattaditi, taditi vyapadēśārthagrahaṇa—
praharaṇādikāyāḥ kriyāyāḥ sādhyaṁ yuddhādi ।</p>
<p>tadāha <b>candragōmī</b> 'tatra gr̥hītvā tēna prahr̥tya yuddhē sarūpam, supsupaikārthaṁ bhavati'
(cāndravyā. 2.2.47, 2.2.1) iti ।</p>
<!-- NOTES pg=128!-->
1. atra 'śalakāpari, catuṣpari, akṣaparīti dyūtaparibhāṣāḥ । tataś‍cōttarārdhē nalādērityēva yujyatē paṭhitum na
tu 'talādē' riti । tata ēva uttarārdhamaspaṣṭamiti rāghavācāryaḥ । na ca 'pāṇḍulēkhō na parivarttanīya' iti
maryādāyā nalapāṭhē nāsti rakṣēti rāghavāryairapi na rakṣitā sā 'sarvatra' pāṭhāntaraṁ paśyadbhirēbhirārambhata ēva
svairaṁ paṭhitānyathāmūlapāṭhatvasya dr̥ṣṭacaratvāt । nasya tatvēnāvabōdhō lipibhrama ēva ।

<pb n="129"/>
<p>kimētad vak‍tavyam?</p>
<p>(na vak‍tavyam)1 ।</p>
<p>kathamanucyamānaṁ gamyatē?</p>
<p>'sarūpa' ityēkaśēṣāpavādanē dvayōradhikaraṇayōḥ karaṇayōś‍ca tulyakālanirdēśāt ।
tarhi dvayōstulyabalayōḥ pratiyōginōrvyāpāramantarēṇa dvayōradhikaraṇayōḥ karaṇayōrvā
tulyakālanirdēśō bhavati, tathāpi yuddhādiniyamō (na) labhyatē ।</p>
<p>kaḥ punarāha niyama iti?</p>
<p>yuddhagrahaṇādēranyatrāpi prayōgāt । hastē hastē ca gr̥hītvā mitrāya putraṁ samarpayati
hastāhasti, gālibhiś‍ca gālibhiś‍ca nirbhartsya pravr̥ttaḥ parihāsō gālāgāli iti ॥</p>
<p>nanu cānyapadārthē bahuvrīhirityucyamānē—</p>
<p>vispaṣṭapaṭurvaṭuḥ, (6.2.24), punarutsyūtaṁ vāsaḥ, paraśśatāḥ śarada' (saka. 3.2.55)
iti <b>sāmānya</b>samāsānāṁ;</p>
<p>svayaṁdhautau pādau (2.1.25), sāmibhuktamannam (saka. 3.2.55), śrēṇīkr̥tāḥ pattayaḥ
(saka. 3.2.55) iti <b>viśēṣa</b>samāsānām;</p>
<p>vinikr̥ttaprarūḍhō vr̥kṣaḥ (2.1.49), kr̥ṣṇapiṅgalō grāvā, īṣatkaḍārō'ś‍mēti
<b>viśēṣaṇa</b>samāsānām;</p>
<p>avakōkilaṁ vanam {2.2.18(3)}, paryadhyayanaś‍chātra {2.2.18(4)},
niṣkauśāmbiḥ sārthaḥ {2.2.18(5)} iti <b>prādi</b>samāsānām;</p>
<p>śastrīśyāmā dēvadattā, avataptēnakulasthitaṁ tavaitat, kūpamaṇḍūkō māṇavaka iti
<b>upamāna</b>samāsānām;</p>
<p>rājavallabhā valabhī, varapradēyā kanyā (sa.ka. 3.2.47), māsē jātō'syēti
(2.2.5) <b>ṣaṣṭhī</b>samāsānām;</p>
<p>kaṣṭaśritō ripuḥ (2.1.24), vr̥kabhītō nyaṅkuḥ (2.1.37), śaṅkulākhaṇḍaḥ
(2.1.30), pōgaṇḍa iti <b>kāraka</b>samāsānām (śrr̥.pra. 8);</p>
<p>aśrāddhabhōjī brāhmaṇaḥ, pumān (abhāryaḥ), anēkaḥ padārthaḥ (śrr̥pra. 8, saka.
3.2.128), iti <b>n‌ñ‌</b>samāsānāṁ ca <b>bahuvrīhisaṁjñā</b> prāp‍nōti ।</p>
<p>naivam, naiṣāmanyapadārthatvaṁ samāsēna kriyatē, apitu guṇavacanēna । yadasau dravyaṁ śritō
<!-- NOTES pg=129!-->
1. idamatra rāghavācāryēṇāyōji 'sarvatra luptami'—ti ṭippaṇaṁ dadatā ।

<pb n="130"/>
bhavati guṇastasya yalliṅgaṁ vacanamarthō vā sa tasyāpi bhavati । tad‍yathā śuklaṁ vastram,
śuklā śāṭī, śuklaḥ kambalaḥ, śuklau paṭau, śuklāḥ paṭā iti {mabhā. 1.2.64(54)} ।</p>
<p>kathaṁ punaḥ vispaṣṭapaṭuprabhr̥tīnāṁ sāmānyasamāsatā ?</p>
<p>vispaṣṭādīni guṇavacanēṣu (6.2.24) iti jñāpakaiḥ samāsāvagamē viśēṣaṇasamāsa—
saṁjñābhāvē 'saha supā' (2.1.4) iti samāsābhyupagamē na 'prāk‍kaḍārāt samāsaḥ' (2.1.3)
iti samāsasya samāsasaṁjñāśravaṇāt ।</p>
<p>kathaṁ svayaṁdhautādīnāṁ viśēṣaṇasamāsatā?</p>
<p>'svayaṁ ktēna' (2.1.25), 'sāmi' (2.1.27), iti 'svayaṁsāmī'—ti
śabdayōrvr̥ttivākyāviśēṣē'pi svaraikapadyārthamēva (2.1.27 kāśikā) samāsārambhāt ।
śrēṇyādayaḥ kr̥tādibhiḥ (2.1.59), cavyarthē(2.1.59 vā) iti vr̥ttāvarthaviśēṣāt ।</p>
<p>kathaṁ chinnaprarūḍhādīnāṁ viśēṣaṇasamāsatā?</p>
<p>chinnaś‍cāsau prarūḍhaś‍cētyādiprakārēṇa viśēṣaṇaviśēṣyabhāvāt ।</p>
<p>nanu ca yadā chinnō na tadā prārūḍhaḥ, yadā prarūḍhō na tadā chinnaḥ । tat kathamarthayōḥ
parasparamasaṁmūrcchanāyāṁ samānādhikaraṇalakṣaṇō viśēṣaṇaviśēṣyabhāvō bhavati?</p>
<p>ya ēva chinnaḥ sa ēvāyaṁ prarūḍha ityanusandhānāt ।</p>
<p>athēha kathaṁ kr̥ṣṇapiṅgala iti?</p>
<p>yō hyasya kr̥ṣṇō bhāgaḥ na sa piṅgalaḥ, yastu piṅgalaḥ sa na kr̥ṣṇa iti ।</p>
<p>samudāyēṣu vr̥ttāḥ śabdā avayavēṣu varttantē, yathā pūrvē pāñcālāḥ, 'uttarā kurava' iti ।
yadi vā kr̥ṣṇāvayavayōgāt sa ēva kr̥ṣṇaḥ, piṅgalāvayavayōgāt sa piṅgala ityupapadyatē
sāmānādhikaraṇyam ।</p>
<p>atha īṣadityanēna kiṁ viśēṣyam?</p>
<p>kaḍāraguṇayuktaḥ padārthaḥ ।</p>
<p>kathaṁ punaravyayānāmasattvavacanatvē sattvabhūtārthaviśēṣaṇatvaṁ bhavati?</p>
<p>kriyāviśēṣaṇatvāt ।</p>
<p>kā punaratra kriyā?</p>
<p>kaḍārēṇa guṇēna yōgaḥ । yadi vā'vyayānāṁ kēṣāñcit sattvagandhitvēna śaktiyōgādiḥ
sattvadharmō dr̥śyatē । tad‍yathā dōṣāmanyam ahaḥ, divāmanyā rātriḥ (mabhā. 1.1.41) ।</p>
<p>(<emph>granthapātō'tra—rā</emph>.)</p>

<pb n="131"/>
<p>'divākarād rakṣati yō guhāsu līnaṁ divā bhītamivāndhakāram' (kusaṁ. 1.12) iti
'grahavati? mitrahāriṇi? na tvaṁ yōṣā'si, dōṣā'si' iti। ēvamayamapi sattvagandhitvēna
guṇaṁ viśiṁṣan dravyaṁ viśēṣayiṣyati।</p>
<p>nanu kaḍāraṁ dravyamēva kasmānna viśēṣayati? yathā īṣattantraṁ kātantramiti।</p>
<p>tathā sati guṇasyēṣad‍bhāvō na labhyatē, taduktam 'īṣad‍guṇavacanēna' (2.2.7) iti।</p>
<p>atha kathaṁ prādīnāṁ dravyavacanaiḥ samāsaḥ?</p>
<p>yatra hi kaś‍cit kriyāvācī śabdaḥ prayujyatē tatraiva prādināṁ prayōgō bhavati।</p>
<p>ucyatē, prayōgādēvaitad gantavyam nūnamatra prayōgārhaḥ śabdō na prayujyatē, yēna prādēḥ
sāmarthyamiti। tad‍yathā dhūmaṁ dr̥ṣ‍ṭvā'gniratrēti gamyatē, 1triviṣ‍ṭabdhakaṁ dr̥ṣ‍ṭvā 'parivrājaka'
iti।</p>
<p>kē punaratra prayōgārhāḥ śabdāḥ?</p>
<p>yē kr̥dantāḥ karmakarttr̥vācinaḥ, tad‍yathā avakruṣ‍ṭaṁ kōkilayā avakōkilam,
pariglānō'dhyayanāt paryadhyayanaḥ, niṣkrāntaḥ kauśāmbyāḥ niṣkauśāmbiḥ' iti।</p>
<p>atha kathaṁ śastrīśyāmādaya upamānasamāsā upapadyantē?</p>
<p>upamānāni sāmānyavacanaiḥ (2.1.55) ityādibhiḥ।</p>
<p>yadyēvam, 'ivēna vibhaktyalōpaḥ pūrvapadaprakr̥tisvaratvaṁ ca' (2.1.4) iti na
vak‍tavyam, 'vāsasī iva, kanyē iva' ityādiprayōgāṇām, upamānāni
sāmānyavacanairityanēnaiva siddhēḥ, vibhaktyalōpamātraṁ punaralukprakaraṇē vak‍tavyaṁ bhavati।</p>
<p>ucyatē nāyāmivaśabdaḥ sāmānyavācī, api tu sāmānyadyōtakaḥ। tad‍yathā—nētrē
nīlōtpalē ityuktē tadākāra—kāntyādayaḥ pratīyantē। śastrīśayāmētyādiṣu sākṣāt
sāmānyavacanaḥ śyāmāśabdaḥ prayujyatē।</p>
<p>atha avatap‍tēnakulasthitāmityatra katham?</p>
<p>na hyayamupamāyām, apitu kṣēpē। upamānēnā'tra kṣēpō gamyatē—avatap‍tē nakulasyēva
sthitaṁ tavaitaccāpalamiti yathā'vatap‍tē nakulaś‍cirasthātā na bhavati tadvat kārthamārabhya
yaṁśicaraṁ tatra nāvatiṣ‍ṭhatē sa ēvamucyatē 'avatap‍tē—nakula—sthitaṁ tavaitaditi।</p>
<p>ētēna kūpamaṇḍūka ityapi vyākhyātam। yathā kūpamaṇḍūkaḥ kūpād bahiraniḥsaran na
dēśāntaravyavahāravēdī, sa ēvamēvamucyatē kūpamaṇḍūkō'yamiti।</p>
<!-- NOTES pg=131!-->
1. triviṣ‍ṭabdhakaṁ tridaṇḍamiti rāghavācāryaḥ ।

<pb n="132"/>
<p>atha rājavallabhētyādayaḥ kathaṁ ṣaṣ‍ṭhīsamāsāḥ? yatō rājavallabhētyayaṁ bahuvrīhiḥ
kasmānna bhavati rājā vallabhō'syā iti?</p>
<p>acētanatvēna valabhyā vāllabhyāyōgāt। rājñastu vallabhēti bhavati। tatra rājā
nirjñātasyārthaḥ, svabhāvataḥ sāmānyāt pracyutaḥ, sāmānyē vyavasthitasyōpakarttumaśak‍tēḥ,
sambandhisāmānyāpēkṣaḥ saṁbandhiviśēṣāpēkṣō vā, sambandhyantarasya vyavacchēdārthaṁ pravr̥ttēḥ,
ubhayādhiṣ‍ṭhānatvē satyapi saṁbandhasya parārthamupādānādud‍bhūtasaṁndhapravr̥tti, upajāta—
pratipādikārthavyatirēkaḥ, ātmani sambandhōpabhōgāt pradhānē'pyupayujayamānasambandhaṣaṣ‍ṭhyanta
upādīyatē। pradhānāni cānirjñātārthāni prathamayaiva vibhaktyā yujyantē। tad‍yathā— kva
punaridaṁ paṭhitam, bhrājā nāma ś‍lōkā (mabhā. pr̥. 3kīlhārna)। tataś‍ca vallabhā—
śabdō'nirjñātārthatvātmavyapadēśāya svārthaviśēṣē niyamyamāna uparatautsukya audāsīnyēna
pravarttatē। tatra bhēdādhiṣ‍ṭhānasya sambandhasya vācikā ṣaṣ‍ṭhī, padāntarābhidhēyē
sambandhinyākāṅkṣāvātā guṇapadēna viśēṣyamāṇā guṇapadasthā śrūyatē, viśēṣaviṣayatvāt
samāsasya। guṇāś‍ca svārthēpasarjanapradhānārthēpapādinō bhēdē nivarttamānē bhēdādhiṣ‍ṭhānaṁ
sambandhamabhyantarīkr̥tya pravarttantē। tatra rājavallabhēti sambandhē prātipadikārthatāmāpādyamānē
tadviṣayā ṣaṣ‍ṭhī, svabhāvatō nivr̥ttā kāryārthaṁ sāmānyēna prasak‍tā 'supō dhātuprātipadikayōḥ'
(2.4.71) iti śāstrād vinivarttamānē vānvākhyāyatē।</p>
<p>atha 'varapradēyā kanyē'—ti kō'yaṁ samāsaḥ?</p>
<p>ṣaṣ‍ṭhītatpurūṣa ēva yathā dēvadēyaṁ puṣpam, brāhmaṇadēyaṁ dhanam iti।</p>
<p>nanvēvamētē caturthīsamāsāḥ kasmānna bhavanti?</p>
<p>'caturthī tadarthārthabalihitasukharakṣitaiḥ' (2.1.36) iti tadarthādiṣvēva
tatsamāmnānāt।</p>
<p>tadarthya ēva hi tarhi samāsā bhavantu, taddhi yasmai pradīyatē tadarthamēva tad bhavati।</p>
<p>naivam, na tādarthyamātrē caturthī samasyatē, yathā'vahananāyōlūkhalam, api tu prakr̥ti—
vikāratādarthyē, yathā yūparūpāyā vikr̥tēḥ prakr̥tibhūtaṁ dārū yūpadārviti (2.1.36 kāśikā)।</p>
<p>nanū ca nā'tra prakr̥tivikāragrahaṇamasti, dr̥śyatē cāprakr̥tivikārabhāvē'pi
aś‍vaghāsaḥ, aś‍vasuram, 'athātō dharmajijñāsā' (pūrvamīmāṁsādarśanaṁ 1.1.1), iti
caturthīsamāsaḥ। tatkathamucyatē prakr̥tivikāratādarthya ēva caturthyāḥ sāmārthyamiti?</p>

<pb n="133"/>
<p>acāryapravr̥ttirjñāpayati yadayaṁ balirakṣitagrahaṇaṁ karōti। yathājātīyakānāṁ ca samāsē
balirakṣitagrahaṇamapunarūktaṁ bhavati, tathājatīyakānāṁ samāsaḥ। vikr̥tīnāmēva caturthyantānāṁ
prakr̥tibhiḥ saha samāsē balirakṣitagrahaṇamapunarūktaṁ bhavati, na tādarthyamātrē।
aś‍vaghāsādayastu ṣaṣ‍ṭhīsamāsā bhaviṣyanti। yaddhi yadarthaṁ bhavati ayamapi tatrābhisambandhaḥ,
tasyēdamiti tad‍yathā gurōridaṁ yad‍gurvarthamiti। tādarthyaṁ hi sambandhaviśēṣaḥ। viśēṣē
cāvaśyamēva sāmānyaṁ saṁbhavati। na caitat karmādiṣvapi na dr̥śyatē, na māṣāṇāmaś‍nīyāt,
kṣutaṁ tē sarvamēvaitaditi।</p>
<p>nanu ca varapradēyā kanyēti yadi dadātiprayōgē'pi na saṁpradānam, sampradānē'pi na
caturthē, kō'nyastayōrviśēṣō bhaviṣyati?</p>
<p>kaḥ punarāha nātra saṁpradānam? saṁpradāna ēvaiṣā caturthyarthē ṣaṣ‍ṭhī। dr̥śyatē hi
saṁpradānādau ṣaṣ‍ṭhīcaturthyēraviśēṣēṇa prayōgaḥ, tad‍yathā 'himavatō hastī'
'purūṣamr̥gaś‍candramasē', 'na vā arē jāyāyai kāmāya jāyā priyā bhavati ātmanastu kāmāya
jāyā priyā bhavati, cirāya dr̥ṣ‍ṭaḥ cirarātrāya dr̥ṣ‍ṭaḥ', 'rōcatē mama ghr̥taṁ saha mud‍gaiḥ śālayō
dadhiśaraṁ kramukāś‍ca', ghr̥tamēva mamāpi rōcatē śrr̥taśītaṁ ca saśarkaraṁ payaḥ iti।</p>
<p>atha māsajātō'yamiti kiṁpradhānō'yaṁ samāsaḥ?</p>
<p>uttarapadārthapradhānaḥ। sadharmaṇā'nēnānyairūttarapadārthapradhānairbhavitavyam। anyēṣu cōttara—
padārthapradhānēṣu yaivāsāvantarvarttinī vibhaktistasyāḥ samāsē'pi śravaṇaṁ bhavati। tad‍yathā—
rājñaḥ purūṣō rājapuruṣaḥ iti। iha punarvākyē ṣaṣ‍ṭhī, samāsē prathamā। kēnaitagadēvaṁ bhavati?
yō'sau māsajātayōḥ abhisaṁbandhaḥ sa samāsē nivarttatē, abhihitaḥ sō'rthō'ntarbhūtaḥ
prātipadikārthaḥ saṁpanna iti, tatra 'prātipadikārthē prathamā' (2.3.46) iti prathamā bhavati।</p>
<p>na tarhīdānīmidaṁ bhavati māsajātasyēti।</p>
<p>bāhyaṁ sambandhinamapēkṣya bhaviṣyati।</p>
<p>nanu ca 'kālāḥ parimāṇinā' (2.2.5) ityanēnāyaṁ samāsaḥ। na ca jātasya māsaḥ
parimāṇam, apitu triṁśadarātrasya, yathā drōṇō badarāṇāṁ davadattasyēti na dēvadattasya drōṇaḥ
parimāṇam, apitu badarāṇām। tadāha 'kālasya yēna samāsastasyāparimāṇitvādanirdēśa'
(mabhā. 2.2.5 vā—1) iti।</p>

<pb n="134"/>
<p><b>(kālapadārthaḥ)</b></p>
<p>kiṁ punarbhavān kālaṁ manyatē ?</p>
<p><b>yēna mūrttīnāmupacayā apacayāś‍ca lakṣyantē ।</b></p>
<p><b>tasyaiva tarhi kayācit kriyayā yuktasyāhariti (nāma) bhavati, rātririti ca ।</b></p>
<p><b>kayā kriyayā ?</b></p>
<p>ādityagatyā । tayaivāsakr̥dāvr̥ttayā māsa iti ca bhavati, saṁvatsara iti ca bhavati ।
yadyēvaṁ bhavati jātasya māsaḥ parimāṇam, kiṁ nu māsau jātasyētivat māsō jātasya,
māsā jātasyēti prāp‍nōti ।</p>
<p>naivam । māsajāta ityuk‍tē dvitvādisaṁkhyāviśēṣasyānupalambhāt । yatra tūpalabdhē—
rnimittamasti tatra bhavatyēva, yathā—dvau māsau jātasya dvimāsajātaḥ, ēvaṁ trimāsajāta iti ।</p>
<p>kathaṁ punaḥ kārakāṇāṁ samāsa ityupapannaṁ bhavati ? tēṣāṁ hi kriyayaivābhisaṁbandhaḥ । na ca
kriyāvācinaḥ subantatvamasti; subantayōrēvāntarbhūtakriyāviśēṣayōrbhaviṣyatīti cēt, naivam,
dravyāṇāṁ kriyōpajanitaḥ sambandhaḥ śēṣaviṣayō bhavati, na kārakaviṣayaḥ । svabhāvasiddhaṁ hi
dravyaṁ siddhavadabhidhīyamānaṁ dravyāntaraṁ prati ātmapratilambhē nirākāṅkṣaṁ, na karmādibhāvaṁ
bhajatē । na ca samāsaprakaraṇē kārakāṇi samasyanta iti vacanamasti ।</p>
<p>ucyatē— mā bhūd vacanam, arthaṁtastu gamyatē, yadāha 'dvitīyā śritā'—dibhiḥ
samasyatē kaṣ‍ṭaṁ śritaḥ kaṣ‍ṭaśrita iti । tatra śrita ityupāttakriyāviśēṣaparicchinnaḥ karttā,
abhyantarīkr̥ta—sādhyasādhana—saṁbandha—kriyāntarasambandhārhaḥ svāśrayaviṣayāsu bāhyāsu
kriyāsu śak‍tyantarairapi virūddhaikārthasamavāyaḥ kaṣ‍ṭādīnyupasarjanībhūtayā
śrayatikriyayā'pēkṣatē । tataś‍ca śrayatikriyayā saṁbandhāt kaṣ‍ṭē karmatvamiti
śrayaṇakriyāpūrvakaḥ kaṣ‍ṭaśritayōrabhisaṁbandhō bhavati । tasmin svavr̥ttyavayavārthaśaktya—
nugr̥hītē'rthāntarē prādurbhūtē tadabhidhāyī śabdaḥ samāsasaṁjñāṁ labhatē । ēvaṁ 'vr̥kād bhītō
vr̥kabhīta' ityatrāpi 'pañcamī bhayēna' (2.1.37) iti vr̥kasya bhayē 'bhītrārthānāṁ bhayahētuḥ'
(1.4.25) ityapādānatvāt sati sāmarthyē, abhyantarīkr̥takriyākārakasaṁbandhaḥ samudāyaḥ
samāsasaṁjñāṁ labhatē ।</p>
<p>nanu ca, na vr̥kasya bhītaṁ prati apādānatvam, apitu bhayaṁ bhītiḥ ityētāni ।</p>
<p>ucyatē— yathā māsō jātasyēti māsākhyaḥ kriyākalāpaḥ prathamakukṣigarbha—
viyōgākhyasya janmanō'vadhibhāvēna paricchēdakō bhavati, janma pratilabdhāṁ vā sattāṁ

<pb n="135"/>
samāvr̥ttyā parimitēna jātamapēkṣatē tathēhāpi vr̥kādityayamapādānaśabdō bhayamātrasyaivā—
vacchēdakō bhaviṣyati, na bhītasya।</p>
<p>yadi vā yathā kaṣ‍ṭaśrita ityatrōpātta—śrayati—kriyāsaṁbandhāt kaṣ‍ṭē karmatvamiti
śrayaṇakriyāpūrvakaṁ kaṣ‍ṭēna saṁbadhyatē, tathēhāpyupāttabhayakriyāvacchinnaḥ karttā bhayakriyā—
saṁbandhād vr̥kasyāpādānatvamiti bhayakriyāpūrvakaṁ vr̥kēna saṁbhantsyata iti।</p>
<p>bhavatu yatrōpasarjanībhūtāyā api kriyāyāḥ śravaṇaṁ, yatra tu kriyā na śrūyatē tatra kathaṁ
śaṅkulākhaṇḍa iti?</p>
<p>pratīyamānā bhaviṣyati। tathāhi śṅkulākhaṇḍa ityuktē kr̥ta iti pratīyatē। tadētad
dyōtayatannāha 'tr̥tīyā tatkr̥tēna1 guṇavacanēna' (2.1.30) iti।</p>
<p>nyāsāsiddhatvād vacanānarthakyamiti cēt, na, vacanasya niyamārthatvāt—'yatraiva kr̥ta
ityādi gamyatē tatraiva samāsaḥ, anyatra mā bhūdi'ti।</p>
<p>ēvaṁ ca gamyamāna—karōtikriyōpagr̥hītakaraṇakartr̥kaṁ tr̥tīyāntēna śaṅkulādinā
khaṇḍādīnāṁ guṇamuktavatāṁ matublōpādinā dravyavacanānāṁ tr̥tīyāntārthakr̥tatvē sati
sāmarthyamavasīyatē, na tūktavaiparītyē, yathā ākṣṇā kāṇaḥ, pādēna khañjaḥ iti।
tadēvamākṣip‍ta karōtikriyā'vacchinnaḥ kriyāntarasambandhārhaḥ khaṇḍaśabdārthō
gamyamānōpasarjanībhūtayā karōtikriyayā śaṅkulādīnapēkṣamāṇaḥ karaṇabhūtaiḥ karttr̥bhūtairvā
śaṅkulādibhiḥ sambadhyatē। tadvacanaś‍ca samudāyō'bhyantarībhūtakriyākārakasaṁbandhaḥ
samāsasaṁjñō bhavati।</p>
<p>athēha kasmānna bhavati 'dadhnā paṭuḥ' 'ghr̥tēna paṭuḥ' iti?</p>
<p>asāmarthyāt।</p>
<p>kathamasāmarthyam?</p>
<p>sāpēkṣamasamarthaṁ bhavati। na hi dadhnaḥ paṭunā sāmarthyam।</p>
<p>kiṁtarhi! bhujinā, dadhnā bhuṅktē paṭuriti।</p>
<p>ihāpi tarhi na prāpnōti śaṅkulayā khaṇḍa iti, atrāpi na śaṅkulāyāḥ khaṇḍēna
sāmarthyam kiṁ tarhi? karōtinā, śaṅkulayā kr̥taḥ khaṇḍa iti।</p>
<p>tatkr̥tēnēti vacanād bhaviṣyati।</p>
<p>vacanāditi cēd, athēha guṇavacanētyucyamānē kathaṁ matublōpād dravyavacanēna
khaṇḍādinā pratīyatē?</p>
<!-- NOTES pg=135!-->
<p>1. mabhā. 2.1.30 tatkr̥tārthēnēti sūtrapāṭhaḥ।</p>

<pb n="136"/>
<p>iha tr̥tīyā tatkr̥tēna guṇēnēti siddhē yad‍vacanagrahaṇaṁ karōti tasyaitat prayōjanam ।
ēvaṁ yathā vijñāyēta guṇamuktavān guṇavacanaḥ, khaṇḍaguṇavān khaṇḍaḥ, pāṇḍuguṇavān pāṇḍuḥ
(mabhā, 2.1.30) iti ।</p>
<p>yadyēvam— nārthastatkr̥tagrahaṇēna bhavati, bhavati hi śaṅkulāyāḥ khaṇḍēna sāmarthyam ।
asāmarthyādiha na bhaviṣyati dadh‍nā paṭuri— (mabhā. 2.1.30)—ti ।</p>
<p>idaṁ tarhi tatkr̥tasya prayōjanam— dravyavacanaiḥ kārakasamāsē tadanurūpā
kriyā'dhyāharttavyēti । tad‍yathā akṣēṣu prasak‍taḥ śauṇḍaḥ akṣaśauṇḍa iti ।</p>
<p>atha dravyavacanaisyatkr̥tasamāsē guṇavacanēnētyapi kimartham ?</p>
<p>iha mā bhūd—dhānyēna dhanavān, gōbhirvapāvāniti ॥</p>
<p>atha aśrāddhabhōjīti kō'yaṁ samāsaḥ ?</p>
<p>asamarthanañ‌tatpurūṣaḥ । (mabhā. 2.1.1) ।</p>
<p>kiṁ punarihā'sāmarthyam ?</p>
<p>pūrvōttarapadayōrmithō'napēkṣā । tathāhi aśrāddhabhōjīti bhujikriyayā nañaḥ sambandhaḥ, na
śrāddhēna । na hi tasyāyaṁ niyamō na śrāddhaṁ bhōk‍tavyamiti, apitu śrāddhaṁ na bhōk‍tavyamiti ।
yatra hi varttipadārthasamavāyinī kriyā'bhidhīyamānā pratīyamānā vā svabhāvatō nivr̥ttā nañā
dyōtyatē 'apācakaḥ, abrāhmaṇa' iti, tatraiva sāmarthyam । yatra tu bāhyakriyayā nañaḥ
saṁbandhastatrā'sāmarthyamēva । yathā sūryamapi na paśyanti asūryaṁpaśyā rājadārāḥ, na
punargīyantē apunargēyāḥ ś‍lōkāḥ, lavaṇaṁ na bhuṅktē avalaṇabhōjī bhikṣuriti ।</p>
<p>nanvēvam— avayavārthavyatirik‍tasamudāyārthābhāvē'rthavattvābhāvāt kathaṁ
prātipadikaṁsaṁjñā ?</p>
<p>samāsagrahaṇāditi cēd anarthakē kr̥tārthatvānniyamā'nupapattiḥ । tataś‍cārthavatō
vākyasyāpi prātipadikatvaprasaṅgaḥ ।</p>
<p>nanu ca asūryalalāṭayōdr̥śitapōḥ (3.2.36), ityanēnāsamarthanañsamāsānāṁ
sādhutvē jñāpitē 'akiñcitkurvāṇa', 'amāṣaṁharamāṇaḥ', agādhādutsr̥p‍ta/ṣ‍ṭam (mabhā. 2.1.1.)
ityādīnāmapi mā bhūt samāsa ityasūryaṁpaśyādayaś‍catvāra ēvā'samarthasamāsāḥ parigaṇyantē,
(mabhā.2.1.1.) parigaṇanasāmarthyādēva prātipadikasaṁjñāpi bhaviṣyati, tathāpyanarthakatvādā—
śrayā'bhāvē, saṁkhyākarmādyabhāvē tēṣā vācikā dyōtikā vāpi vibhak‍tayō nōtpadyēran ?</p>

<pb n="137"/>
<p>naivam, samudāyastāvadānarthakyē'pi 'na kēvalā prakr̥tiḥ prayōk‍tavyā' iti
niyamādavaśyamēvāvyayādivad vibhaktimātramapēkṣatē, avayavastvarthavattvāt saṁkhyākarmā—
dērāśrayatvēna tāṁ viśiṣ‍ṭāmēvāṅgīkarōti । tataś‍ca yathā''turānāturayōrēkabhōjana—
pratipattāvāturāṇāṁ bhōjanamanāturō'pi pratipadyatē tathā'vayavārthā'nugrahārthakō'pi samudāyō
vibhaktiviśēṣamēva pratipatsyata iti na kaś‍cid dōṣaḥ ।</p>
<p>nanu 'asatyēkārthībhāvē vyapēkṣādharmāḥ kathaṁ na nivarttantē ?'</p>
<p>kē punastē ? <b>'viśēṣaṇayōgaḥ, samuccayaḥ, saṁkhyāviśēṣa'</b> iti (śrr̥.pra. 7) । tatra—</p>
<p>brāhmaṇasya śōbhanaṁ 'śrāddhaṁ na bhuṅkta' iti <b>viśēṣaṇayōgaḥ,</b></p>
<p>śrāddhaṁ na bhuṅktē balimāmantraṇaṁ cēti <b>samuccayaḥ,</b></p>
<p>śrāddhaṁ śrāddhāni vā bhuṅktē iti <b>saṁkhyāviśēṣayōgaḥ ।</b></p>
<p>tē ca vākya ēvōpalabhyantē, na tvaśrāddhabhōjīti vr̥ttau, na
hyaśrāddhabhōjī(jō)brāhmaṇasya śōbhanamityādi । tat kathamucyatē nāstyatraikārthībhāva iti ?</p>
<p>naivam । aśrāddhaśabdō hyatrā'samarthaḥ, na tvaśrāddhabhōjiśabdaḥ । aśrāddhabhōji—
viṣayāś‍caitē viśēṣaṇayōgadayaḥ pratīyantē, nāśrāddhaviṣayā iti ।</p>
<p>nanu ca yadyaśrāddhaśabdaḥ samudāyārthābhāvādanarthakaḥ, aśrāddhabhōjiśabdō'pyarthavada—
narthakasaṁghātatvādanarthakaḥ prāp‍nōti ।</p>
<p>astvānarthakyam । vākyaviṣayāstu dharmā bhaviṣyanti tac‍cānarthakyamapi pariharttavyam
idaṁ ca varihriyatē, śabdaśaktirēṣā yadabhinnē'pyarthē kēnacicchabdēnābhidhīyamānē
viś‍ōṣaṇādiyōgō bhavati, kēnacinna bhavati । tatra vākyē'samarthasamāsapadānāmavidyamānamāpi
vr̥ttau śabdāntaratvā— dastyēkārthābhidhāyitvamiti ।</p>
<p>nanu ca, yadyasāmarthyē'pi vacanāt samāsaḥ 'kimadya mē vas‍traṁ nīlamutpalamāli
karṇē, nēha kaś‍cit purūṣō vyāghraḥ sarati pallīm, paśya sakhi । kaṣ‍ṭaṁ śritaḥ priyō mē
gurūkulam; kiṁ tē śaṅkulayā khaṇḍō dēvadatta utpalēna; gaccha tvaṁ yūpāya dārū śōbhanaṁ
śailē, nivarttasva vr̥kād bhayaṁ dēvadattasya yajñadattāt, bhāryā rājñaḥ purūṣō dēvadattasya;
sak‍tastvamakṣēṣu śauṇḍaḥ pibati pānāgārē' ityādāvapi samāsaḥ prāp‍nōti; sa tarhyatrāpi
vacanād 'viśēṣaṇaṁ viśēṣyēṇa', 'dvitīyā śritādibhiḥ', 'tr̥tīyā tatkr̥tēna', caturthī
tadarthēna', pañcamī bhayēna', 'ṣaṣ‍ṭhī subantēna', 'sap‍tamī śauṇḍādibhiḥ' samasyata iti ।</p>

<pb n="138"/>
<p>viṣama upanyāsaḥ; parigaṇanādīnyasāmarthya ēva samāsārthamārabhyantē । yathā 'kr̥tapūrvī
kaṭami' tyādyarthaṁ 'pūrvādiniḥ' (5.2.86), sapūrvāc‍ca (5.2.87) iti । 'viśēṣaṇaṁ
viśēṣyēṇa' ityēvamādīni tu 'samarthaḥ padavidhiḥ' (2.1.1) iti sāmarthyē satyupādīyantē ।
sāmarthyaviṣayapradarśanārthamēva ca 'viśēṣaṇaṁ viśēṣyēṇa' iti prathamāyāṁ sāmānādhikaraṇyaṁ
dvitīyāyāṁ ca śritādiniyamaḥ, tr̥tīyāyāṁ tatkr̥tādivacanam, caturthyāṁ prakr̥tivikārabhāvaḥ,
pañcamyāṁ bhayādiparigaṇanam, ṣaṣ‍ṭhyāṁ pūraṇādiniṣēdhaḥ, sap‍tamyāṁ śauṇḍādinirdēśa
ityupapadyatē । tēna yatra viśēṣaṇādiṣu sāmānādhikaraṇyādērabhāvastatrāsāmarthyāt samāsō na
bhavati ॥</p>
<p>abrāhmaṇō'yamiti kō'yaṁ samāsaḥ ? samarthanañtatpurūṣaḥ ।</p>
<p>kiṁ pradhānō'yam ?</p>
<p>uttarapadārthapradhānaḥ । abrāhmaṇamānatētyuktē brāhmaṇamātrasyānayanaṁ prāp‍nōti ।</p>
<p>naiṣa dōṣaḥ । idaṁ tāvadayaṁ praṣ‍ṭavyaḥ—athēha rājapurūṣamānayētyuk‍tē purūṣamātrasyānayanaṁ
kathaṁ na bhavati rājā'tra viśēṣakaḥ prayujyatē tēna rājaviśiṣ‍ṭasyā''nayanaṁ bhavaṣyiti ।</p>
<p>ihāpi nañ—viśēṣakaḥ prayujyatē, tēna nañviśiṣ‍ṭasyānayanaṁ bhaviṣyati ।</p>
<p>kaḥ punarasau ?</p>
<p>nivr̥ttapadārthakaḥ । yadā punarasya padārthō nivarttatē tadā kiṁ svābhāvikī nivr̥ttiḥ ?
āhōsvid vācanikī ?</p>
<p>kiṁ cāp‍taḥ ? yadi svābhāvikī kiṁ nañ prayujyamānaḥ karōti ?</p>
<p>tarhi vācanikī bhaviṣyati; kiṁ ca pratikīlavat । tatra yathā kīla āhanyamānaḥ
pratikīlaṁ nivarttayati, ēvaṁ nañ prayujyamānaḥ padārthaṁ nivarttayati ।</p>
<p>yadyētannañō māhātmyaṁ syāt, na jātucid rājānō hastyaś‍vaṁ bibhr̥yuḥ, nētyēva brūyuḥ ।</p>
<p>ēvaṁ tarhi svābhāvikī nivr̥ttiḥ, nañ‌nimittā tūpalabdhiḥ, tad‍yathā santamasāndhakārē
dravyāṇāṁ pradīpanimittaṁ darśanam, na ca tēṣāṁ pradīpō nivarttakō bhavati । yadi punarayaṁ
nivr̥ttipadārthakō nañ, kimarthaṁ brāhmaṇaśabdaḥ prayujyatē ?</p>
<p>ēvaṁ yathā vijñāyēta 'asya padasyārthō nivr̥tta' iti,</p>
<p>nēti hyuk‍tē saṁdēhaḥ syāt kasya padārthō nivarttata iti; tatrāsaṁdēhārthaṁ brāhmaṇaśabdaḥ
prayujyatē । yadi vā sarva ētē śabdāḥ avayavēṣvapi varttantē brāhmaṇaḥ, kṣatriyaḥ, vaiśyaḥ, śūdra iti ।</p>
<b><lg>
  <l>tapaḥ śrutaṁ ca yōniś‍ca tatra brāhmaṇakāraṇam ।</l>
  <l>tapaḥśrutābhyāṁ yō hīnō jātibrāhmaṇa ēva saḥ ॥ 51 ॥</l>
</lg></b>

<pb n="139"/>
<p>tathā gauraḥ, kapilaḥ, piṅgalakēśaḥ ityētānapyantarān brāhmaṇyē guṇān bruvanti ।
samudāyēṣu ca vr̥ttāḥ śabdā avayavēṣvapi varttantē । tad‍yathā pūrvē pañcālāḥ, uttarāḥ kurava
iti । ēvamayaṁ samudāyē brāhmaṇaśabdō vr̥ttō'vayavē'pi varttatē guṇē jātau ca । guṇē tāvad
abrāhmaṇō'yaṁ yastiṣ‍ṭhan mūtrayatīti, abrāhmaṇō'yaṁ gacchan bhakṣayatīti ।</p>
<p>api ca kālaṁ kalmāṣaṁ māṣarāśivarṇamāpaṇē āsīnaṁ dr̥ṣ‍ṭvā'dhyavasyati nāyaṁ
brāhmaṇaḥ, abrāhmaṇō'yamiti nirjñātaṁ tasya bhavati, guṇakr̥tā cārthasya nivr̥ttiḥ । atha jātau
jātihīnē saṁdēhād durūpadēśād‍vā'nyō brāhmaṇaśabdaḥ pravarttatē । saṁdēhāt tāvad gauramayaṁ
śucyācāraṁ piṅgalaṁ kapilakēśaṁ dr̥ṣ‍ṭvā'dhyavasyati brāhmaṇō'yamiti । tataḥ paś‍cādulabhyatē nāyaṁ
brāhmaṇaḥ abrāhmaṇō'yamiti । tatra durupadēśō brāhmaṇaśabdō varttatē । jātikr̥tā cārthasya nivr̥ttiḥ ।</p>
<p>nanu ca —nañ‌vyavacchēdāya brāhmaṇādiśabdaprayōgē samāsasya pūrvapadapradhānatā
prāp‍nōti ?</p>
<p>naivam । avyayasaṁjñāprasaṅgāt avyayaṁ hyasya pūrvapadam ।</p>
<p>naiṣa dōṣaḥ । pāṭhēnāvyayasaṁjñā kriyatē, na ca naña‌samāsastatra paṭhyatē । mā bhūdavyayēṣu
pāṭhaḥ; tathāpyabhidhēyavalliṅgavacanāni bhavanti; yaś‍cēhārthō'bhidhīyatē na tasya
liṅgasaṁkhyābhyāṁ yōgō'sti । nēdaṁ vācanikam— aliṅgatā, asaṁkhyatā vā । kiṁ tarhi?
svābhāvikamētat । tatra kimasmābhiḥ śakyaṁ vak‍tum, yannañaḥ prāk samāsālliṅgasaṁkhyābhyāṁ
yōgō nāsti, samāsē ca bhavati ।</p>
<p>yadi vā guṇavacanānāmāśrayatō liṅgavacanāni bhavanti । yadasau dravyaṁ śritō bhavati
guṇaḥ samāsō vā, tasya yalliṅgaṁ vacanaṁ ca tad guṇasyēva samāsasyāpi bhavati ।</p>
<p>ucyatē iha trayī gatiḥ 1. kadācinnañarthēnōttarapadārthō viśēṣyatē,</p>
<p>2. kadācinnañartha uttarapadārthēna,</p>
<p>3. kadācinnañarthōttarapadārthābhyāmanyaḥ padārtha iti । tatra—</p>
<p>(1) yadā nañarthōttarapadārthābhyāmanyapadārthō viśēṣyatē tadā 'samānādhikaraṇānāṁ bahuvrīhiḥ',
'nañarthaś‍ca viśēṣyō bhavatī' ti <b>ṣaṭ samāsārthabhēdā</b> jāyantē — 1. atyantābhāvaḥ,
2. anatyantābhāvaḥ, 3. anyatarābhāvaḥ, 4. tādātmyābhāvaḥ, 5. saṁbandhā'bhāvaḥ,
6. pradhvaṁsābhāva iti । yathā— arūpō vāyuḥ, anudārā kanyā, akiñcanaḥ pumān,
apiśācaḥ kuḍyaḥ, aghaṭaṁ bhūtalam, anaṅga kāma iti ।</p>

<pb n="140"/>
<p>(2) yadā tūttarapadārthēna nañarthō viśēṣyatē tadā pūrvapadārthapradhānastatpuruṣaḥ ।
nañarthōpādhēś‍ca ṣaṭ samāsārthabhēdā jāyantē— <b>1. prāgabhāvaḥ, 2. sāmarthyābhāvaḥ,
3. āvaś‍yakatā'bhāvaḥ, 4. itarētarābhāvaḥ, 5. sattā'bhāvaḥ, 6. bhāvābhāva</b> iti ।
yathā— anutpannō ghaṭaḥ, apradhr̥ṣyaḥ subhaṭaḥ, abhūṣitaḥ kāntaḥ, avarṣā (mabhā. 2.2.6)
hēmantaḥ, asacchaśaviṣāṇam, anudbhinnaḥ pravāla iti ।</p>
<p>(3) yadā tu nañarthēnōttarapadārthō viśēṣyatē tadōttarapadārthapradhānastatpuruṣaḥ, padārthasya ca
nañarthōpādhē ṣaṭ samāsabhēdā jāyantē, yathā— 1. tadabhāvaḥ, 2. tadanyaḥ,
3. tatsadr̥śaḥ, 4. tad‌viruddhaḥ, 5. tadapakr̥ṣṭaḥ, 6. tadutkr̥ṣṭa iti । yathā—
ananyaḥ, anatriḥ, abrāhmaṇaḥ, asitaḥ, amanuṣyaḥ, amānuṣaḥ iti ।
nanu ca, anyapadārthatatpuruṣayōranyatrāpi nañ‌samāsō dr̥śyatē । yathā
makṣikāṇāmabhāvō'makṣikamiti ।</p>
<p>nāyaṁ nañ‌samāsaḥ, kintarhi 'avyayaṁ vibhakti' (2.1.6) ityādinā
avyayamabhāvārthē samasyatē, avyayībhāvaś‍ca samāsō bhavati । yathā nivātaṁ niśītam iti ।</p>
<p>kiṁ punaramī nañ‌samāsārthā anyapadārthādiṣu vyavatiṣṭhantē uta saplavantē?
kēcid vyavatiṣṭhantē pradhvaṁsābhāvādayaḥ । tad‌yathā—</p>
<b><lg>
  <l>bhavēdabhīṣmamadrōṇaṁ dhr̥tarāṣṭrabalaṁ katham ।</l>
  <l>yadi tattulyakakṣō'tra bhavān dhuryō na yujyatē ॥ 60 ॥</l></lg></b> (vēsaṁ. 3.25)
<p>yathā ca anudarā kanyā, alōmikā ēḍakēti ।</p>
<p>kēcit tu saṁplavantē prāgabhāvādayaḥ । tad‌yāthā—</p>
<b><lg>
  <l>ajanmā puruṣastāvadapumān paśurēva vā ।</l>
  <l>yāvallīlāvatīvakraprēkṣitārthaṁ na budhyatē ॥ 61 ॥</l></lg></b> (iti) ।
<p>yathā ca — anēkē, anēka iti ।</p>
<p>nanu ca — ēkaśabdō bahvarthaḥ । tad‌yathā—</p>
<p>(1) ēkaḥ kō'pi sa kumbhasaṁbhavamuniḥ ityutkarṣārthaḥ । tatra—</p>
<p>(2) ēkē tāvadāhuriti pakṣāntarārthaḥ,</p>
<p>(3) ēka ēvāyamāvayōḥ svabhāva iti tulyārthaḥ,</p>
<p>(4) naikaḥ śayītētyasahāyārthaḥ,</p>
<p>(5) ēkamēvēdaṁ śabdabrahmētyabhēdārthaḥ,</p>
<p>(6) ēkaḥ dvau bahava iti saṁkhyārthaḥ ।</p>

<pb n="141"/>
<p>tatkasyēha grahaṇam?</p>
<p>saṁkhyārthasya।</p>
<p>utkarṣādīnāṁ kasmānna bhavati ?</p>
<p>anabhidhānāt। tadayathā amitra ityuk‍tē pūrvapadārthapradhānatatpuruṣē śatrukarēva pratīyatē, na
tvasūryaḥ, ēvamanēka ityuktē bahava ēva pratīyantē, na punaranutkarṣādimantaḥ। ētēna
tatpuruṣasyōttarapadaprādhānyē satyanēka ityapi vyākhyātam।</p>
<p>kathaṁ punarēkasya pratiṣēdhē bahūnāṁ sampratyayaḥ syāt ?</p>
<p>prasajyāyaṁ kriyāguṇau tataḥ paś‍cānnivr̥ttaṁ karōti। tad yathā— āsaya, bhōjaya,
śāyaya anēkamiti।</p>
<p>syādētat, yatra kriyāguṇau prasajyētē, yatra tu khalu na prasajyētē tatra tu
kathamanēkastiṣṭhati iti ?</p>
<p>bhavatyēvaṁjātīyatēṣvapi ēkasya pratiṣēdhē bahūnāṁ sampratyayaḥ। tad yathā— na na ēkaṁ
priyam, na na ēkaṁ sukhamiti।</p>
<b><lg>
  <l>prakr̥tipratyayau trēdhā tridhōpaskārabhak‍tayaḥ।
tridhaivōpapadaprātipadikānāṁ vibhak‍tayaḥ॥ 62॥</l></lg></b>
<b><lg>
  <l>tridhōpasarjanaṁ trēdhā samāsa iti kīrttitaḥ।
prātipādasaśabdō'yamathānvākhyēya ucyatē॥ 63॥</l></lg></b>
<b><lg>
  <l>padamiha trividhaṁ pratipādyatē trividhamēva ca vāk‍yamatha tridhā।
vyavahr̥tiḥ khalu śabdanibandhanā yadanayōrubhayōḥ prititiṣṭhati॥ 64॥</l></lg></b>
<p><b>iti mahārājādhirājabhōjadēvaviracitē śrr̥ṅgāraprakāśē</b></p>
<p><b>prātipadikādiprakāśō nāma</b></p>
<p><b>॥ dvitīyaḥ prakāśaḥ॥ 2॥</b></p>
<p>rēvāprasādēna sanātanēna bhōjādr̥tēnaiṣa prakāśa—lēkhaḥ।</p>
<p>svayaṁ svahastād vihitō'tra mūlaṁ kr̥pā mahākālamahēś‍varasya॥</p>

<pb n="142"/>
<p>atha</p>
<p><b>śrr̥ṅgāraprakāśē tr̥tīyaḥ prakāśaḥ</b></p>
<p>prakr̥tyādiśabdaprakāśaḥ</p>
<p><b>(9. padam)</b></p>
<p><b>tatra padyatē'nēnārtha iti padam।</b></p>
<p>tat tridhā 1. kriyārūpam, 2. kārakarūpam, 3. upaskārarūpañca। tēṣu—</p>
<p>sādhyārthābhidhāyi <b>kriyārūpam।</b></p>
<p>sādhanārthābhidhāyi <b>kārakarūpam।</b></p>
<p>sādhyasādhanayōrbhūṣaṇādibhūtamupaskāram।</p>
<p>tēṣāṁ pratyēkaṁ ṣaḍbhēdatvāt padasyāṣṭādaśa bhēdā bhavanti। tēṣu—</p>
<p><b>(1. kriyārūpaṁ padam)</b></p>
<p>(1) bhāvapadam, (2) karmapadam, (3) karttr̥padam, (4) bhāvakarmapadam,
(5) bhāvakarttr̥padam, (6) karmakarttr̥padaṁ cēti <b>kriyārūpa</b>—padabhēdāḥ। tēṣu—</p>।
<p><b>(1) bhāvapadaṁ yathā—</b></p>
<p>pacyatē, apāci, pakṣyatē dēvadattēna; āsyatē, āsi, āsiṣyatē bhavatā; bhidyatē,
abhēdi, bhitsyatē kusūlēna; śrāyatē, aśrāyi śrāyiṣyatē yavāgvā;
ēvaṁ śrāyiṣīṣṭa, śaśrē, aśrāyiṣyataudanēna; ghāniṣīṣṭa, jaghnē, aghāniṣyata hastinā;
grāhīṣīṣṭa, jagr̥hē, agrāhiṣyata grāhēṇa; dārśiṣīṣṭa, dadr̥śē, adarśiṣyata prēyasēti।</p>
<p><b>(2) karmapadaṁ yathā—</b></p>
<p>pacyatē ōdanaḥ sūdēna, āsyatē māsō bhr̥takēna, gamyatē grāmaḥ pānthēna, supyatē
krōśaḥ śiśunā, akāri kaṭaḥ kuśalēna, arōdhi gaurgōpālēna, adōhi dhēnurvallavēna,
atāpi pr̥thivī rājñā, anvatātapta kitavaḥ karmaṇā, anubabhūvē kambalaḥ karēṇa,
pakṣyatē yavāgūrbhiṣajā, lapsīṣṭa bhikṣā tāpasēna।</p>
<p>ēvaṁ kariṣyatē kāritā kāriṣīṣṭa kaṭaḥ, ghāniṣyatē ghānitā ghāniṣīṣṭa śatruḥ,
grāhiṣyatē grāhitā grāhīṣaṣṭa granthaḥ, darśiṣyatē darśitā darśiṣīṣṭa prēyāniti।</p>

<pb n="143"/>
<p><b>(3) karttr̥padaṁ</b> yathā—</p>
<p>pacati caitraḥ, āstē maitraḥ, tapati suvarṇaṁ suvarṇakāraḥ, tapyatē tapasyāpasaḥ, sr̥jati
mālāṁ mālikaḥ, sr̥jatē dharmaṁ dhārmikaḥ, udasarji svaṁ vadānyaḥ, udapādi sasyaṁ
bhūmiḥ parivārayantē vr̥kṣaṁ kaṇṭakāḥ, śōṣayatē vrīhīnātapaḥ, saṁyujyatē gr̥hamēdhī
bhāryayā, pacyatē salōhitaṁ phalamudumbaraḥ, tathā adīpi, adīpiṣṭa vahniḥ, ajani
ajaniṣṭa dhūmaḥ, abōdhi abuddha prasuptaḥ, apūri apūriṣṭa kāmaḥ, atāyi atāyiṣṭa
dharmaḥ, āpyāyi, āpyāyiṣṭa lōka iti।</p>
<p><b>(4) bhāvakarmmapadaṁ</b> yathā—</p>
<p>icchāmi bhuñjīta bhavān, icchāmi bhuṅktāṁ bhavanā, kāmayē yat sa bhuñjīta, prārthayē
yadi sa bhañjīta, saṁbhāvayāmi bhuñjīta bhavān, samarthayāmi bhōkṣyatē bhavān, śraddadhē
nābhuṅkta bhavān, avakalpayāmi nābhōkṣyata bhavān, na śraddhadhē nanu bhavān vr̥ṣalaṁ
yājayēt, nāvakalpayāmi tatrabhavān vr̥ṣalaṁ yājayiṣyati, na marṣayāmi tatrabhavān
vr̥ṣalamayāyajiṣyat, vigarhē api tatrabhavān vr̥ṣalaṁ yājayati, smarasi dēvadatta
kaśmīrēṣu vatsyāmaḥ, abhijānāsi kaliṅgēṣu yadavasāma, abhijānāsi kaliṅgēṣu
śaś‍vadavasāma, smarasi kaśmīrēṣu vatsyāma, tatraudanaṁ bhōkṣyāmahē, abhijānāsi yat
kaliṅgēṣvavasāma yat tatraudanamabhuñjmahi; ēhi manyē rathēna yāsyasi, jānē suptō
vihāyasā gacchāmi, paś‍ya mr̥gō dhāvati, iha paś‍yāmaḥ karmaṇi dvivacana—
bahuvacanānyudāhniyantē iti।</p>
<p><b>(5) bhāvakarttr̥padaṁ</b> yathā—</p>
<p>cōrasya rujati, cōrasyāmayati, cōrasya bādhatē, cōrasya pīḍayati, cōrasya dahati,
cōrasyātaṅkayati, cōrasya spr̥śati, cōrasya śōṣayati, cōrasya mardayati, cōrasya
mōṭayati, cōraṁ jvarayati, cōraṁ saṁtāpayati। tathā— bhavati pacati, bhavati pakṣyati,
bhavatyapākṣīt, bhavēdapi bhavēt, syādapi syāt, nāsti ramē, ayūyujastvamasi,
asi tvamīśiṣē, asti gacchāmō vayam, astyatra kāñcid gāṁ paś‍yati, asi
bhavatu gamyatē, bhavatu sādhayāma iti।</p>
<p><b>(6) karmakarttr̥padam</b> yathā—</p>
<p>rajyati vastraṁ svayamēva, kuṣyati pādassvayamēva, avakiratē hastī, avākīrṣṭa vā

<pb n="144"/>
svayamēva, grathnītē mālā, agrathiṣṭa vā svayamēva, cīkīrṣatē kaṭaḥ, acikīrṣata
vā svayamēva, namatē daṇḍaḥ anaṁsta vā svayamēva, ucchrayatē daṇḍaḥ, udaśiśriyata
vā svayamēva, brūtē kathā, avōcata vā svayamēva; prasnutē gauḥ prāsnōṣṭa vā
svayamēva; āhatē gauḥ (3.1. 89 kāśikā), āvadhiṣṭa vā svayamēva। anurundhē
gauḥ anvaruddha vā svayamēva, akr̥ta kaṭaḥ svayamēva (3.1. 62 kāśikā) iti।</p>
<p>anyē punaramīṣāmapi karmakarttr̥tvaṁ manyantē—</p>
<p>bhidyatē kusūlaḥ, svayamēva, bhidyatē rajjuḥ svayamēva, lūyatē kēdāraḥ svayamēva,
pacyatē phalaṁ svayamēva, bhajyatē kāṣṭhaṁ svayamēva, kuṣyatē pādaḥ svayamēva, adōhi
gauḥ svayamēva, arōdhi gauḥ svayamēva, ahāvi haviḥ svayamēva, akāri kaṭaḥ
svayamēva, tathā bhūṣayatē kanyā svayamēva, maṇḍayatē kanyā svayamēva, dōhayatē gauḥ
svayamēva, ārōhayatē hastī svayamēva, darśayatē rājā svayamēva, abhivādayatē
guruḥ svayamēva, lāvayatē kēdāraḥ svayamēva, pācayatē ōdanaḥ svayamēva, bhēdayatē
kusūlaḥ svayamēva, kārayatē kaṭaḥ svayamēva, gaṇayati gaṇaḥ svayamēva, smarayati
vanagulmaḥ svayamēva'iti। āhuś‍ca—</p>
<p>karmavat karmmaṇā tulyakriyaḥ (3.1. 87), karmavadabhāvē yagātmanēpadaciṇ (vad)bhāvāḥ
prayōjanam (3.1. 87 kāśikā) acaḥ karmakarttari (3.1. 62), duhaśa‍ca (3.1.
63), na rudhaḥ (3.1. 64), na duh‍snunamāṁ yak‍ciṇau (3.1. 89), yak‍ciṇōḥ
pratiṣēdhō hētumaṇṇiśribruñāmupasaṁkhyānam (3.1. 89 vā. 1), bhūṣākarmakirādi (3.
1. 87), ṇi—śrantha—grantha—bruñātmanēpadā—karmakāṇāmupasaṁkhyānam (3.1. 89 vā)।</p>
<p>tat tu samyak। tathāhi 'bhidyatē kusūlassvayamēva, akāri kaṭaḥ svayamēvētyādiṣu
karmaṇyēva yak‍ciṇau, svayaṁśabdāttu karmakarttukatvapratītiḥ। arōdhi gaussvayamēvēti rudhērapi
karmavivakṣāyāṁ ciṇ bhavatyēva arōdhi gaurgōpālēnēti। yadā tu gōrātmanēpada ēva karmakarttutvaṁ
tadā arōdhi gaurgōpālēnēti। yadā tu gōrātmanēpada ēva karmakarttr̥tvaṁ tadā'rōdhi gaurātmanaivēti
bhavati। ya ēvārtha ātmanaivēti sa svayamēvēti। arōdhīti cōk‍tē nāśrutē karttr̥vācini
padāntarē karmakarttutvaṁ gamyatē। tasmādihāpi karmaṇyēva ṇic। bhūṣayatē kanyā svayamēvētyādiṣu
tu 'ṇōraṇau yat karma ṇau cēt sa karttā'nādhyāyē' (1.3. 67) iti phalavati karttaryēvātmanēpadam।
kutastyā tarhyētēṣu karmakarttr̥tāprasiddhiḥ ?</p>

<pb n="145"/>
<p>śrūyatām— karmapadēṣu tāvat—</p>
<b><lg>
  <l>kriyamāṇaṁ tu yat karma svayamēva prasiddhyati।
sukaraṁ svairguṇaiḥ karttuḥ karmakarttēti taṁ viduḥ॥1॥</l>
</lg></b>
<p>karttupadēṣu bhūtapūrvakatvāt tadavadupacāra iti। tathāhi kanyādayō lāvaṇyātiśayādibhi—
rātmabhūṣāyai prasādhanādīn prayuñjatē। prayuñjatē ca māghādayō mahākavayaḥ—</p>
<b><lg>
  <l>ākuñcitaprōhanirūpitakramaṁ
karēṇurārōhayatē niṣādinam॥2॥ (māgha. 12.5)</l></lg></b>
<b><lg>
  <l>sa santataṁ darśayatē gatasmayaḥ
kr̥tādhipatyāmiva sādhu bandhutām॥ 3॥ (kirātā. 1. 10) iti</l></lg></b>
<p>phalamanayōḥ sukhāsikā lōkarañjanaṁ ca। anyathaikō hastipakaiḥ pīḍyēta, dvitīyō
dudarśē iti nābhigamyatē।</p>
<p>acētanēṣvapi kriyāphalavivakṣāyāṁ tu dr̥ś‍yatē 'parivārayantē vr̥kṣaṁ kaṇṭakāḥ, śōṣayatē
vrīhinātapa' iti। ētēna karaṇēna tulyakriyaḥ karttā karmavad bhavatītyapi va vaktavyaṁ
bhavati। parivārayanti kaṇṭakairvr̥kṣaṁ manuṣyāḥ, parivārayantē kaṇṭakāḥ svayamēvēti। tathā
'duhipacyōḥ sakarmakayōḥ karttā bahulaṁ karmavad bhavatīti na vak‍tavyam। dugdhē gauḥ payaḥ
svayamēva, payō muñcatīti gamyatē। tasmādudumbarassalōhitaṁ phalaṁ pacyata iti karmataiva
kriyāviśēṣaṇavivakṣitā। udumbaraśabdō'tra phalavr̥ttiḥ, udumbaraṁ tat kālēna pacyatē salōhitaguṇaṁ
yathā bhavati lōhitēna pākēna sambadhyata iti yāvat karttr̥tvavivakṣāyāṁ ca pacatyātmānāmiti।
tathā yujēḥ ś‍yan karttari vak‍tavyam, māsaṁ yujyatē brahmacārīti। karttr̥tvavivakṣāyāṁ tu
daivādikatvaṁ na sētsyati, karmatvavivakṣāyāṁ tu karmatvaṁ yathā; karttr̥tvaṁ tu svayaṁ śabdēna
gamyata ityalamatiprasaṅgēna॥</p>
<p>kr̥dantamapi khalu kriyārūpaṁ vidyatē। tatra—</p>
<p><b>bhāvō</b> yathā— iha tairyātam, iha tairāsitam, iha tairbhuktam, iha taiḥ pītam; kr̥taṁ bhavatā,
prasuptaṁ bhavatā, sukr̥taṁ bhavatā, susik‍taṁ bhavatā, bhūtaṁ bhavatā, prabhūtaṁ bhavatā,
bhaviṣyamāṇaṁ bhavatā, bhūyamānaṁ bhavatā, bhavitavyaṁ bhavatā, bhavanīyaṁ bhavatā, bhavय़ṁ
bhavatā, avaś‍yaṁ bhāvyaṁ bhavatā, āśitabhavaṁ bhavatā, īṣadāḍhyambhavaṁ bhavatā,
durāḍhyaṁbhavaṁ bhavatā, svāḍhayaṁbhavaṁ bhavatā, īṣadutthānaṁ bhavatā, sūtthānaṁ bhavatā iti।</p>

<pb n="146"/>
<p><b>karma</b> yathā— prakr̥taḥ kaṭō bhavatā, kr̥taḥ kriyamāṇaḥ kariṣyamāṇō bhavatā, khalu kaṭaḥ
karttavyaḥ, kr̥tyaḥ, karaṇīyaḥ, kāryaḥ; īṣatkāryaḥ, īṣatkaraḥ kriyārthō bhavatā,
īṣadāḍhyaṁkaraḥ svāḍhyaṁkaraḥ, īṣatpānaḥ sōmō bhavatā, supānaḥ, duṣpānaḥ;
duśśāsanō'ribhirbhavān suyōdhanaḥ, duryōdhanaḥ, durdarśanaḥ, durdharṣaṇaḥ, durmarṣaṇaḥ, īṣallabhyō
janairbhavān, sulabhaḥ, durdarśaḥ iti।</p>
<p><b>karttā</b> yathā—kr̥tavān kaṭam, upēyivān grāmam, vidvān vyākaraṇam, adhīyan pārāyaṇam,
dhārayannupaniṣadam, dviṣānnitihāsam, kurvan kaṭam, kaṭaṁ kurvāṇaḥ; viditā janāpavādān
prajāgaritāpararātrān, kanyāmalaṅkariṣṇuḥ, divamutpatiṣṇuḥ, grāmamāgāmukaḥ,
yōṣāmabhilāṣukaḥ, ōdanaṁ bubhukṣuḥ, śriyamāśaṁsuḥ, dādirgāḥ, papissōmam, avaś‍yaṁdāyī,
śataṁdāyī, grāmaṅgāmī, grāmamāgāmī, kaṭaṁ kārakō vrajati, ōdanaṁ pācakō vrajatīti।</p>
<p><b>bhāvakarma</b> yathā— kriyāḥ kriyantē, vidhayō vidhīyantē, uṣṭrāsikā āsyantē,
hataśāyikāśśayyantē, arhati bhavānikṣubhakṣikām, ikṣubhakṣikāṁ mēṁ dhārayasi, vyāvahāsīṁ
vidadhatē (3.3. 43 kāśikā), sāṁkūṭinaṁ kurvanti, utsavamāmantrayai, samājamāmantrayai,
āmantraṇamāmantrayai, mantraṇaṁ nimantrayai, kāṁ tvaṁ kārimakārṣīḥ (3.3. 110), kāṁ
kārikām kāṁ kr̥tim kāṁ kriyām, kā kr̥tyām; kiṁ kr̥tam, sarvāṁ kārimakārṣam,
sarvāṁ kārikām, sarvāṁ kr̥tim, sarvāṁ kriyāṁ, sarvāṁ kr̥tyām, sarvaṁ kr̥tamiti।</p>
<p><b>bhāvakarttā</b> yathā— brahmabhūyaṁ varttatē, brahmahatyā na bhavati, pākō varttatē, tyāgō bhavati,
sāṁrāviṇaṁ varttatē, ākhūtthō bhavati (3.2. 4 mabhā.), anvēṣaṇā varttatē, vyāvabhāṣī
bhavati, samajaḥ paśūnām, udajaḥ paśūnām, gavāmupasaraḥ (3.3. 71), r̥tūnāṁ
paryāyaḥ, bhavata āsikā, bhavataḥ śāyikā, abhyūṣakhādikā varttatē, ikṣubhakṣikā
udapādi, śirōrttirvarttatē (3.3. 108), pravāhikā na bhavati, śirōrōgaḥ śirōbādha
/?/tē, arōcakō na bhavati, nigrāhastē vr̥ṣala (3.3.45 kāśikā), avagrāhastē
vr̥ṣala, ajananistē vr̥ṣala (3.3. 112), abhavanistē vr̥ṣala bhūyāditi।</p>
<p><b>karmakarttā</b> yathā— svayaṁ dhautō pādau, svayaṁ vilīnamājyam, akr̥ṣṭapacyāśśālayaḥ
(3.1. 114), pacēlimā māṣāḥ {3.1. 96(1)}, bhidēlimāni kāṣṭhāni, bhidurā
bhūḥ, chidurā rajjuḥ, bhaṅguraṁ kāṣṭham, ārōhayamāṇō hastī, lūyamānaḥ kēdāraḥ,

<pb n="147"/>
bruvāṇā kathā, bhūṣamāṇā kanyā, grathnānā strak, śrathnānā strak, cikīrṣamāṇaḥ
kaṭaḥ, avakiramāṇō hastī, nayamānō daṇḍaḥ ucchrāyamāṇō daṇḍaḥ, duhānā dhēnuḥ,
prasnuvānā dhēnuḥ, rundhānā gauḥ āghnānā gauḥ, rajyad vastram, kuṣyan pāda iti।</p>
<p>anyē punaramīṣāmapi <b>karmakarttr̥tvaṁ</b> manyantē—prakr̥taḥ kaṭaṁ bhavān, prakr̥taḥ kaṭō
bhavatā, yātaḥ panthānaṁ bhavān, yātaḥ panthā bhavatā, āsīnō māsaṁ bhavān, āsīnō māsō
bhavatā, bhuṅktē ōdanaṁ bhavān, bhukta ōdanē bhavatā, adhiśayitaḥ khaṭvāṁ bhavān,
adhiśayitā khaṭvā bhavatā, ārūḍhō vr̥kṣaṁ bhavān, ārūḍhō vr̥kṣō bhavatā, āśliṣṭaḥ priyāṁ
bhavān, āśliṣṭā priyā bhavatā, upasthitaḥ sūryaṁ bhavān, upasthitaḥ sūryō bhavatā,
upāsitō'gniṁ bhavān, upāsitō'gnirbhavatā, anūṣitō guruṁ bhavān (3.4. 72 kāśikā),
anūṣitō gururbhavatā, anujātō māṇavakō māṇāvikām, anujātā māṇāvikā māṇavakēna,
anujīrṇō vr̥ṣalīṁ dēvadattaḥ, anujīrṇā vr̥ṣalī dēvadattēna iti। tanna samyag vāk‍yabhēdāt॥</p>
<p>nanu ca bhāvanākṣēpalabdhaḥ karttā na tiṅvācyaḥ।</p>
<p>tat kathamucyatē karttr̥padaṁ, bhāvakarttr̥padaṁ, karmakarttr̥padaṁ cēti।</p>
<p>tathāhi— anvayavyatirēkābhyāṁ śabdasyābhidhānaśaktiḥ kalpyatē। bhāvanākṣēpēṇa ca
pratīyatē; karttari na tatra pratyayasyānvayavyatirēkau kalpyatē, yathā jātyākṣēpēṇa vyaktēḥ
pratītau na tāṁ prati śabdasya vācakaśaktikalpanōpapattimatī।</p>
<p>kathaṁ punaḥ kartturanabhidhānē pratyayasya vacanapuruṣabhēdō yujyatē?</p>
<p>yathaiva nātmanēpadēṣu।</p>
<p>jātyabhidhānapakṣē jātēraliṅgasaṁkhyāyā api tadādhāravyaktyāśrayāṇi liṅgavacanāni
pravarttantē, tathaiva bhāvanāyā abhēdē'pi। tathā kartrāśrayō vacanapuruṣabhēdaḥ prapatsyatīti।</p>
<p>na ca karttari lakāraḥ smaryata iti vācyam, yataḥ 'karttari kr̥t (3.4. 67),
'laḥ karmaṇi ca bhāvē cākarmakēbhyaḥ' (3.4. 69), 'varttamānē laṭ' (3.2. 123), 'lasya
(3.4. 77, 78) 'tibādayaḥ (1.4. 101), tiṅstrīṇi trīṇi prathamamadhyamōttamāḥ
tānyēkavacanadvivacanabahucānyēkaśaḥ yuṣmadi XXX madhyamaḥ, asmadhuttamaḥ, śēṣē prathamaḥ
(1.4. 102—108), bhāvakarmaṇōrātmanēpadam (1.3. 13), śēṣāt karttari parasmaipadam
(1.3. 78) ityādivāk‍yānāṁ ' dv‍yēkayōrdvivacanaikavacanē (1.4. 22), 'bahuṣu bahuvacanam'
(1.4. 21) iti saṁkhyāvidhānēna sahaikārthaviṣayatvādēkavāk‍yatā vyākhyātā। ēkō hi

<pb n="148"/>
pacatītyādiśabdastairvyākriyatē। tatraiṣa vākyārthō bhavati— kartturēkatvē ēkavacanaṁ tibityādi,
kartturdvitvē dvivacanaṁ tasityādi, kartturbahutvē bahuvacanaṁ jhītyādi। ēvaṁ ca bhāvanākṣipta—
karttr̥saṁkhyāyāmēva lakāraḥ smaryatē na karttari।</p>
<p>ucyatē, yadi bhāvanākṣiptakarttr̥saṁkhyā lakārēṇōcyatē, dēvadattēnāsyata iti
bhāvābhidhāyinō'pi karttr̥saṁkhyāyāmēvābhidhānaṁ prāpnōti, ubhayatrāpi karttr̥sadbhāvāt। yēnaiva
hi nimittēna pacatītyādau karma saṁkhyābhidhānamāsādayati tēnaiva prayōgāntarē'pyāsādayēt।
kataṁ ca karttaryabhidhīyamānē tad‌viśiṣṭasaṁkhyābhidhānaṁ yuk‍tam ?</p>
<p>atha saṁkhyāmātramabhidhīyatē na viśēṣaḥ; tarhi puruṣādibhēdapratītēranupapattiḥ। tadviśiṣṭā—
bhidhānaṁ ca tadabhidhānapurassarēṇa nyāyyam, nā'gr̥hītaviśēṣaṇā viśēṣyabuddhirvarttata iti nyāyāt
na ca śabdēnāsaṁspr̥ś‍yamānō'pi karttā sannidhimātrēṇa saṁkhyāṁ visēṣāyitumutsahatē, saṁkhyāyā
dharmarūpatvād dharmiṇā kartturavacchēdakatvēna saṁsparśō yujyatē। karaṇādīnāmapi sānnidhya—
dharmitvāt tathātvōpapattēḥ। kiñca lakārēṇābhihitayōrbhāvanāsaṁkhyayōruttarakālō bhāvanākṣip‍taḥ
karttā labhyatē। tatō'sya pūrvabhāvād bhāvanāsamakālamabhihitayā saṁkhyayā aviśēṣāt
sarvakārakāṇāmavacchēdaḥ prāpnōti। paś‍cācca karttākṣip‍taḥ kathaṁ bhāvanāsamakālamabhihitāṁ
saṁkhyāmātmani nirundhyāt ?</p>
<p>atha saṁkhyāvadabhāvanāpratītisamakālamēva karttā pratīyatē; na tarhyākṣēpalabhyaḥ, apitu
saṁkhyāvallakārēṇābhidhīyata ēvēti।</p>
<p>kiñca dēvadattādipadēna pacatītyādēssāmānādhikaraṇyadarśanāt saṁkhyāvān karttaiva
lakārēṇābhidhīyatē। yadi punaḥ karttr̥ssaṁkhyānamēkatvādikaṁ lakārō brūyāt tadā dēvadattasya
pacatītyēvaṁ prayōgaḥ syāt yathā dēvadattasyaikatvamiti। atha na saṁkhyānamucyatē lakārēṇa,
kintu saṁkhyēya ēva dēvadattādirabhidhīyatē। dēvadattaḥ pacatītyēkatvasaṁkhyāvacchinnaḥ pākaṁ
karōtityarthaḥ। ēvaṁ caṁ saṁkhyēyē'bhidhīyamānē karttaivābhihitō bhavati।</p>
<p>na ca kartrabhidhānē'pi śaktēḥ kārakatvāt samānādhikaraṇā'nupapattiriti vācyam,
śaktirhi lakārēṇāpyabhidhīyamānā guṇadravyaparatantraivābhidhīyatē। yathā—'śuklaḥ paṭaḥ, śuk‍lā
śāṭī'—ti।</p>
<p>api ca bhavantō'pi karma lakāravācyaṁ manyantē, tadanupapannam। yathaiva hi
bhāvanākṣēpalabhyatvāt kartturavācyatvaṁ tathā karmaṇō'pi bhavitumarhati।</p>

<pb n="149"/>
<p>athānākṣēpāt karmaṇō vācyatvam। ēvaṁ ca sati kartturapi tathātvōpapattiḥ। na hi
kriyākṣēpē kartr̥karmaṇōrviśēṣamupalabhāmahē। yathaiva hi kartrā vinā kriyā na pratīyatē ēvaṁ
karmaṇāpi। na sarvatra karmasambandha iti cēt, yatrā'sti tatra katham ? atha karmaṇō'pi
kriyākṣēpalabhyatvāt tadgatā'pi saṁkhyaivōcyatē lakārēṇa। kathamidānīṁ karttr̥karmā'nabhidhāyakō
lakāraḥ k‍vacit karttr̥gatāṁ saṁkhyāmabhidhattē; k‍vacit karmagatāmiti viśēṣō bhavati? na ca
viśēṣaṇaṁ nāstīti vācyam, yataḥ pacatītyatra ullasitēna karttr̥rūpatvēna pacyata ityatra
rūpagr̥hītakarmaniṣṭhatvēna pratītirūtpadyatē। kiṁ ca lakāraṇē karttr̥karmaṇōranabhidhānē dēvadattaḥ
pacatītyanabhihitē karttari tr̥tīyā, ōdanaḥ pacyata iti karmaṇi dvitīyā prāpnōti।</p>
<p>athaivamucyatē karttr̥karmmasaṁkhyayōrabhihitatvānna bhaviṣyatō vibhaktī। kr̥dantēṣu
tarhyaniṣṭaprāptiḥ saṁkhyāyāḥ kr̥tyabhidhānāt। tatra pak‍va ōdana iti dvitīyā, paktā dēvadatta
iti tr̥tīyā prāpnōti।</p>
<p>nanu cōbhayaṁ vibhak‍tyarthaḥ saṁkhyā karmmādayaś‍ca। tatra yathā''khyātēṣu saṁkhyāyā
abhihitatvāt karttr̥karmmaṇōrdvitīyātr̥tīyē na bhavataḥ, tathā kr̥dantēṣu kārakasyā'bhihitatvāt
saṁkhyā, saṁkhyāyā dvitīyādayō na bhaviṣyanti।</p>
<p>syādētat। yadyabhihitē pratiṣēdhaḥ syāt, anabhihitē tvayaṁ vidhiḥ sāmarthyaikavāk‍yatābhyāṁ
paryudāsāśrayaṇāt। tatra tiṅntēṣu saṁkhyābhidhānē'pyanabhihitatvāt kartr̥karmaṇōḥ kārakavibhaktiḥ
prāpnōti। kr̥dantēṣu kārakābhidhānē'pi anabhihitatvāt saṁkhyāyāḥ kārakavibhak‍tayaḥ prāpnuvanti।
api ca 'dēvadattaḥ pacan, dēvadattaḥ pacamāna' iti śatr̥śānacōḥ karttari ca saṁkhyāyā
apyanabhidhānāt tr̥tīyā na prāpnōti ? atha śatr̥śānacōḥ karttr̥nabhidhānamāśrīyatē tiḍaḥ
kimaparāddham ? tasyāpi lādēśatvāt śatr̥śānacōḥ kr̥ttvāt, 'karttari ca kr̥t' (3.4. 67)
iti vacanāt; kartturabhidhānāditi cēt karmaṇaḥ kathamōdanaṁ pacyamāna iti। atha sthāninō
lakārasya karmaṇi vidhānāt tadādēśatvācca śānacaḥ karmābhidhānaṁ bhaviṣyati। tathāhi 'laḥ
karmaṇi ca bhāvē cākarmakēbhyaḥ' (3.4. 69) iti, 'bhāvakarmaṇōḥ' (1.13.13),'ātmanēpadam
(1.3. 12) iti vā karmaṇi lakārō vidhīyatē। ēvaṁ sati yatrāpi tiṅō'pi vidhīyantē
tatrāpi karmaṇi prāpnōti। tataś‍ca karttaryati kēnāpavāryatē ?</p>
<p>tatrāpi 'karttari kr̥t'(3.4. 67), 'śēṣāt kartari parasmaipadam' (1.3. 78) iti
karttari lakārō'pi vidhīyatē। taduktam—</p>

<pb n="150"/>
<b><lg>
  <l>ātmanēpadarūpēṇa sarvatraiva hi karmaṇi ।</l>
  <l>lakārassyāt tathaivāyaṁ karttaryapi bhavēnna kim ॥ 4 ॥</l>
</lg></b>
<p>na ca karttari yā karmaṇi yā saṁkhyā tatra tiṅō bhavantītyāśrayitumucitam । na hi
'laḥ karmaṇi ca bhāvē cākarmakēbhyaḥ' (3.4.69) ityasya 'dvyēkayōrdvivacanaikavacanē'
(1.4.22)'bahuṣu bahuvacanam' (1.4.21) ityanēnaikavāk‍yatvaṁ vidyatē, bhāvē'pi lakārasya
vidhānāt । na ca bhāvasya sādhyatvēna saṁkhyāyōgō'sti । nāpi 'svaujasa' (4.1.2)
ityādērvidhānasya saṁkhyāvibhaktividhānēna sahaikavāk‍yatvam asaṁkhyēbhyō'pyavyayēbhyassubutpattēḥ ।
āha ca <b>mahāvārttikakāraḥ</b> 'sup‍tiṅōraviśēṣavidhānād dr̥ṣṭaviprayōgācca niyamārthaṁ vacanam
{1.4.21(1)} iti । <b>mahābhāṣyakārō'</b>pyāha— 'sup‍tiṅō'viśēṣēṇōtpadyantē, utpannānāṁ niyamaḥ'
iti । tasmānna kartr̥karmasaṁkhyāyāṁ lakāravidhiḥ, apitu karttr̥karmaṇōrēvētyabhyupagantavyam ।</p>
<p>kathaṁ punassarvakārakasannidhānē lakārēṇa karttr̥karmaṇōrēvābhidhānam ?</p>
<p>ucyatē, tayōrēva prādhānyāt । tatra karttuḥ prādhānyam, karaṇādīnāṁ tadadhīnavr̥ttitvāt
karmaṇastu tadarthatvamēva tatpravr̥ttēḥ । yadi vā karttr̥karmavyāpārābhidhāyinō dhātōḥ para upajāyamānō
lakāraḥ karttr̥karmaṇī ēvābhidadhāti ।</p>
<p>atha kathaṁ karttr̥karmavat kālādikamapi nābhidadhāti? viṣayabhēdāt ।
tathāhi <b>ṣaḍarthāstiṅantēna pratīyantē</b> — (3.1.67 mabhā.)</p>
<p><b>1. kriyā, 2. kālaḥ, 3. upagrahaḥ, 4. kārakaṁ, 5. puruṣaḥ, 6. saṁkhyēti ।</b></p>
<p>tēṣu 'kriyākālātmanēpadanimittāni prakr̥tirabhidhattē, pratyayaḥ sādhanaṁ saṁkhyāṁ puruṣaṁ ca ।
tatra prakr̥tyabhidhēyēṣu kriyā pradhānam, kālōpagrahau viśēṣaṇam । pratyayābhidhēyēṣu sādhanaṁ
pradhānaṁ, saṁkhyāpuruṣau viśēṣaṇam ।</p>
<p>kathaṁ punaḥ saṁkhyā kārakasyaiva viśēṣaṇam, na kriyākālōpagrahapuruṣāṇām ?</p>
<p>ucyatē, kriyāyāḥ sādhyatvēnāpariniṣpannatvāt kālasya ca kriyātō'vyatirēkāt,
vyatirēkē'pi vā kriyāvacchēdakatvēnōpasarjanatvāt । upagrahasyāpi gandhanādēḥ kriyādharmatvē—
nā'pariniṣṭhitatvē anidantānirdēś‍yatvādasaṁbandhaḥ saṁkhyāyāḥ । puruṣastu prathamādiḥ sādhanamēva,
nānyaḥ kaś‍cit । ataḥ kārakēṇaiva saṁkhyābhisaṁbadhyatē, na kriyādibhiriti । tadēvaṁ tiṅvācyatvēna
karttuḥ karttr̥padaṁ, bhāvakarttr̥padaṁ, karmakarttr̥padaṁ cēti yaduk‍taṁ tadupapannamēvēti ।</p>

<pb n="151"/>
<p><b>(2. kārakarūpaṁ padam)</b></p>
<p><b>karttr̥padaṁ, karmapadaṁ, karaṇapadaṁ, saṁpradānapadam, apādānapadam adhikaraṇapadaṁ</b> cēti
kārakarūpabhēdāḥ। tatra kartrādayaḥ kārakaprastāvē'grataḥ prapañcayiṣyantē; iha tu
saṁbandhāvicchēdā lēśata udāhriyantē। tēṣāṁ —</p>
<p><b>(karttr̥padam)</b></p>
<p><b>karttā</b> trijhā <b>1. svatantraḥ 2. asvatantraḥ 3. karmakartta</b> cēti।</p>
<p><b>(1. svatantraḥ)</b> tatra (svatantraḥ) kriyāyāṁ svēcchayā karaṇādikārakāṇi yaḥ prayuṅaktē, na tu taiḥ
prayujyatē saḥ svatantraḥ। sa dvidhā <b>1. svavibhaktivācyaḥ, 2. paravibhaktivācyaś‍cēti।</b></p>
<p>tayōḥ svavibhaktivācyō yathā— (māgha. 10.25)</p>
<b><lg>
  <l>mānabhaṅgapaṭunā suratēcchāṁ tanvatā prathayatā dr̥śi rāgam।
lēbhirē sapadi bhāvayatāntaryōṣitaḥ praṇayinēva madēna ॥ 5 ॥</l></lg></b>
<p>paravibhaktivācyō yathā—(māgha. 10.33)</p>
<b><lg>
  <l>cārutā vapurabhūṣayadāsāṁ tāmanūnanavayauvanayōgaḥ।
taṁ punarmakarakētanalakṣmīstāṁ madō dayitasaṅgamabhūṣaḥ ॥ 6 ॥</l></lg></b>
<p><b>(2. asvatantraḥ)</b> yō'nyaprayuktaḥ kriyāsu vyāpriyatē sō'svatantraḥ। sō'pi dvidhā—
<b>1. udbhūtavyāpāraḥ 2. anudbhūtavyāpāraś‍ca।</b></p>
<p>tayōrudbhūtavyāpārō yathā—(kirātā. 1.31)</p>
<b><lg>
  <l>guṇānuraktāmanuraktasādhanaḥ kulābhimānī kulajāṁ janādhipaḥ।
paraistvadanyaḥ ka ivā'pahārayēnmanōramāmātmavadhūmiva śriyam ॥ 7 ॥</l></lg></b>
<p>anudbhūtavyāpārō yathā—(kirātā 9.71)</p>
<b><lg>
  <l>cittanirvr̥tividhāyi viviktaṁ manmathō madhumadaśśaśibhāsaḥ।
saṅgataṁ ca dayitaiḥ sma nayanti prēma kāmapi bhuvaṁ pramadānām ॥ 8 ॥</l></lg></b>
<p><b>(3. karmakarttā)</b> karmakarttāpi dvidhaiva—</p>
<p><b>1. udrikttakarmāṁśaḥ, 2. anudrikttakarmāṁśaś‍ca।</b></p>
<p>tayōrudrikttakarmāṁśō yathā—</p>
<b><lg>
  <l>ētaducchvasitapītamaindavaṁ sōḍhumakṣamamiva prabhārasam।
muktaṣaṭpadavirāvamañjasā bhidyatē kumudamānibandhanāt ॥ 9 ॥ (kusaṁ. 8.70)</l></lg></b>

<pb n="152"/>
<p>anudriktakarmāṁśō yathā—(kirātā. 1.18)</p>
<b><lg>
  <l>udārakīrttērudayaṁ dayāvataḥ praśāntabādhaṁ diśatō'bhirakṣayā।
svayaṁ pradugdhē'sya guṇairupasnutā vasūpamānasya vasūni mēdinī ॥ 10 ॥</l></lg></b>
<p><b>(karmapadam)</b></p>
<p>kartuḥ kriyayā'nanyārthayā yadāpyatē tat karma। tadapi tridhā—</p>
<p><b>1. nirvarttyam 2. vikāryam 3. prāpyaṁ</b> ca। tēṣu—</p>
<p><b>(1) nirvartyam — 'yadasajjāyatē sad vā janmanā tat prakāśatē' ॥ 11 ॥</b> (vāpa. 3.7.49)
tayōḥ prathamaṁ yathā—(kāvyāda. 2.236)</p>
<b><lg>
  <l>ayamāndōlitaprauḍhacandanadrumapallavaḥ।
utpādayati lōkasya prītiṁ malayamārutaḥ ॥ 12 ॥</l></lg></b>
<p>dvitīyaṁ yathā—(māgha.10.15)</p>
<b><lg>
  <l>santamēva ciramaprakr̥tatvādaprakāśitamadidyutadaṅgē।
vibhramō madhumadaḥ pramadānāṁ dhātulīnamupasarga ivārtham ॥ 13 ॥</l></lg></b>
<p><b>(2) vikāryamapi</b> dvidhā prakr̥tyucchēdāt guṇāntarādhānācca।</p>
<p>tatra prathamaṁ yathā—(kusaṁ. 3.72)</p>
<b><lg>
  <l>krōdhaṁ prabhō! saṁhara saṁharēti yāvad giraḥ khē marutāṁ caranti।
tāvat sa vahnirbhavanētrajanmā bhasmāvaśēṣaṁ madanaṁ cakāra ॥ 14 ॥</l></lg></b>
<p>dvitīyaṁ yathā—(kusaṁ. 8.27)</p>
<b><lg>
  <l>tāṁ pulōmatanayā'lakōcitaiḥ pārijātakusumaiḥ prasādhayan ।
nandanē ciramayugmalōcanaḥ saspr̥haṁ suravadhūbhiraikṣyata ॥ 15 ॥</l></lg></b>
<p><b>(3) prāpyamapi</b> dvidhaiva kathitam akathitaṁ ca।</p>
<p>tatra yat kr̥tya—kta—khala—rthādibhira—bhidhīyatē tat <b>kathitam।</b>
yat tairnābhidhīyatē <b>tadakathitam</b>। tayōrādyaṁ yathā— (kirātā. 8.6)</p>
<b><lg>
  <l>nipīyamānastabakā śilīmukhairaśōkayaṣṭiś‍calabālapallavā।
viḍambayantī dadr̥śē vadhūjanairamandadaṣṭōṣṭhakarāvadhūnanam ॥ 16 ॥</l></lg></b>
<p>dvitīyaṁ yathā—(kusaṁ. 6.29)</p>
<b><lg>
  <l>tāmasmadarthē yuṣmābhiryācitavyō himācalaḥ।
vikriyāyai na kalpantē sambandhāḥ sadanuṣṭhitāḥ ॥ 17 ॥</l></lg></b>

<pb n="153"/>
<p>(<b>karaṇapadam</b>)</p>
<p>kriyāsiddhau sādhakatamatvēna yadavyavahitaṁ vyāpriyatē tat <b>karaṇam ।</b> tadapi tridhā —
<b>1. bāhyam 2. ābhyantaraṁ 3. bāhyābhyantaraṁ</b> ca ।</p>
<p>(<b>1</b>) tēṣu <b>bāhyaṁ</b> dvidhā— <b>vyavadhāyakam avyavadhāyakaṁ ca ।</b>
tayōrādyaṁ yathā—(kusaṁ. 7.14)</p>
<b><lg>
  <l>dhūpōṣmaṇā tyājitamārdrabhāvaṁ kēśāntamantaḥkusumaṁ tadīyam ।</l>
  <l>paryakṣipat kācidudārabandhaṁ dūrvāvatā pāṇḍumadhūkadāmnā ॥ 18 ॥</l>
</lg></b>
<p>dvitīyaṁ yathā— (raghu. 6.3)</p>
<b><lg>
  <l>vaidarbhanirdiṣṭamasau kumāraḥ klr̥ptēna sōpānapathēna mañcam ।</l>
  <l>śilāvibhaṅgairmr̥garājaśāvastuṅgaṁ nagōtsaṅgamivārurōha ॥ 19 ॥</l>
</lg></b>
<p>(<b>2</b>) <b>abhyantaramapi</b> dvidhā kartturbhinnamabhinnaṁ ca ।</p>
<p>tayōrbhinnaṁ yathā—(kirātā. 8.32)</p>
<b><lg>
  <l>śilāghanairnākasadāmuraḥsthalairbr̥hannivēśaiś‍ca vadhūpayōdharaiḥ ।</l>
  <l>taṭāntanītēna vibhinnavīcinā ruṣēva bhējē kaluṣatvamambhasā ॥ 20 ॥</l>
</lg></b>
<p>dvitīyaṁ yathā—(kusaṁ. 5.39)</p>
<b><lg>
  <l>prayuk‍tasatkāraviśēṣamātmanā na māṁ paraṁ saṁpratipattumarhasi ।</l>
  <l>yatassatāṁ sannatagātri! saṅgataṁ manīṣibhiḥ sāptapadīnamucyatē ॥ 21 ॥</l>
</lg></b>
<p>(<b>3</b>) <b>bāhyābhyantaramapi</b> dvidhā bahirmukham antarmukhaṁ ca ।</p>
<p>tayōrādyaṁ yathā—(māgha. 5.2)</p>
<b><lg>
  <l>gatayā puraḥ pratigavākṣamukhiṁ dadhatī ratēna bhr̥śamutsukatām ।</l>
  <l>muhurantarālabhavamastagirēssavituś‍ca yōṣidamimīta dr̥śā ॥ 22 ॥</l>
</lg></b>
<p>dvitīyaṁ yathā—(māgha. 5.2)</p>
<b><lg>
  <l>bibhratau madhuratāmatimātraṁ rāgibhiryugapadēva papātē ।</l>
  <l>ānanairmadhurasō vikasadbhirnāsikābhirasitōtpalagandhaḥ ॥ 23 ॥</l>
</lg></b>
<p>(<b>saṁpradānapadam</b>)</p>
<p>kriyākāryatvēnāvadhāritaṁ karmaṇā kriyayā vā saṁyōgaṁ yadanubhavati tat <b>sampradānam</b> ।
tat tridhā <b>1. dadātikarmavyāpyam, 2. karmamātravyāpyam, 3.kriyāvyāpyañcēti ।</b> tēṣu—</p>

<pb n="154"/>
<p>(<b>1</b>) <b>dadātikarmavyāpyaṁ</b> dvidhā 1. svatvasyā'nivr̥ttau 2. nivr̥ttau ca
tayōrādyaṁ yathā—(kusaṁ. 8.19)</p>
<b><lg>
  <l>cumbanādalakacūrṇadūṣitaṁ śaṅkarō'pi nayanaṁ lalāṭajam ।</l>
  <l>ucch‌vasatkamalagandhayē dadau pārvatīvadanagandhavāhinē ॥ 24 ॥</l>
</lg></b>
<p>dvitīyaṁ yathā—(vikramō. 3.14)</p>
<b><lg>
  <l>dātuṁ vā prabhavasi māmanyasyai karttumēva vā dāsam ।</l>
  <l>nāhaṁ punastathā tvaṁ yathā hi māṁ manyasē bhīru ॥ 25 ॥</l>
</lg></b>
<p>(<b>2</b>) <b>kriyākarmavyāpyaṁ</b> dvidhā dadātyarthaviṣayam adadātyarthaviṣayaṁ ca ।
tatra prathamaṁ yathā—(kirātā. 5.28)</p>
<b><lg>
  <l>śrīmallatābhavanamōṣadhayaḥ pradīpāḥ śayyā navāni haricandanapallavāni ।</l>
  <l>asmin ratiśramanudaś‍ca sarōjavātāḥ smarttuṁ diśanti na divaḥ surasundarībhyaḥ ॥ 26 ॥</l>
</lg></b>
<p>dvitīyaṁ yathā—(kusaṁ. 3.60)</p>
<b><lg>
  <l>śaśaṁsa tasmai praṇipatya nandī śuśrūṣayā śailasutāmupētām ।</l>
  <l>pravēśayāmāsa ca bharturēnāṁ bhrūkṣēpamātrānumatapravēśām ॥ 27 ॥</l>
</lg></b>
<p>(<b>3</b>) <b>kriyāvyāpyamapi</b> dvidhaiva, pāribhāṣikamapāribhāṣikaṁ ca ।</p>
<p>tayōḥ prathamaṁ yathā—(kirātā. 9.35)</p>
<b><lg>
  <l>na srajō rurucirē ramaṇībhyaś‍candanāni virahē madirā vā ।</l>
  <l>sādhanēṣvapi ratērupadhattē ramyatāṁ priyasamāgama ēva ॥ 28 ॥</l>
</lg></b>
<p>dvitīyaṁ yathā-(kusaṁ. 7.86)</p>
<b><lg>
  <l>itthaṁ vidhijñēna purōhitēna prayuktapāṇigrahaṇōpacārau ।</l>
  <l>praṇēmatustau pitarau prajānāṁ padmāsanasthāya pitāmahāya ॥ 29 ॥</l>
</lg></b>
<p>(<b>apādānapadam</b>)</p>
<p>tatra kartrā karmaṇā vā kriyājanyamēva dhrauvyēṇa yadvibhāgamavagāhatē <b>tadapādānam</b> ।
tattridhā — <b>1. nirdiṣṭaviṣayam 2. upāttaviṣayam 3. apēkṣitakriyaṁ</b> cēti ।</p>
<p>(<b>1</b>) tēṣu <b>nirdiṣṭaviṣayaṁ</b> dvidhā— <b>ujjhitam anujjhitaṁ</b> ca ।</p>
<p>tayōrādyaṁ yathā—(raghu. 16.48)</p>
<b><lg>
  <l>svēdānuviddhārdranakhakṣatāṅkē sandaṣṭa bhūyiṣṭhaśikha kapōlē ।</l>
  <l>cyutaṁ na karṇādapi kāminīnāṁ śirīṣapuṣpaṁ sahasā papāta ॥ 30 ॥</l>
</lg></b>

<pb n="155"/>
<p>dvitīyaṁ yathā—(kirātā. 9.11)</p>
<b><lg>
  <l>auṣasātapabhayādapalīnaṁ vāsaracchavivirāmapaṭīyaḥ ।</l>
  <l>sannipatya śanakairiva nimnādandhakāramudavāpa samāni ॥ 31 ॥</l>
</lg></b>
<p>(<b>2</b>) <b>upāttaviṣayama</b>pi dvidhā— <b>hēyamupādēyaṁ</b> ca ।</p>
<p>tayōrādyaṁ yathā—(kirātā. 8.7)</p>
<b><lg>
  <l>karau dhunānā navapallavākr̥tī vr̥thā kr̥thā mānini mā pariśramam ।</l>
  <l>upēyuṣī kalpalatābhiśaṅkayā kathaṁ nu vitrasyati ṣaṭpadāvalī ॥ 32 ॥</l>
</lg></b>
<p>dvitīyaṁ yathā—(raghu. 17.1)</p>
<b><lg>
  <l>atithiṁ nāma kākutsthāt putramāpa kumudvatī ।</l>
  <l>paś‍cimād‌yāminīyāmāt prasādamiva cētanā ॥ 33 ॥</l>
</lg></b>
<p>(<b>3</b>) apēkṣitakriyamapi dvidhaiva— sāmānyāpēkṣaṁ viśēṣāpēkṣaṁ ca ।
tayōrādyaṁ yathā—(māgha. 10.21)</p>
<b><lg>
  <l>mā punastamabhisīsaramāgaskāriṇaṁ madavimōhitacittā ।</l>
  <l>yōṣidityabhilalāṣa na hālāṁ dustyajaḥ khalu sukhādapi mānaḥ ॥ 34 ॥</l>
</lg></b>
<p>dvitīyaṁ yathā—</p>
<b><lg>
  <l>kutō bhavānadhvaga! citrakūṭād dr̥ṣṭastvayā śrīlalitasvabhāvaḥ ।</l>
  <l>kiṁ tēna mugdhē madanōtsavē'smin kāmaṁ tvayā vēśmani lēkhayāmi ॥ 35 ॥</l>
</lg></b>
<p>(<b>adhikaraṇapadam</b>)</p>
<p>kartrā karmaṇā vyavahitaṁ <b>kriyādhārō'dhikaraṇam ।</b>
tattridhā—<b>1. vaiṣayikaṁ, 2. aupaślēṣikaṁ, 3. naimittikaṁ</b> ca । tēṣu —</p>
<p>(<b>1</b>) <b>vaiṣayikaṁ</b> dvidhā — dravyavaiṣayikaṁ guṇavaiṣayikaṁ ca ।
tayōrādyaṁ yathā— (māgha. 9.45)</p>
<b><lg>
  <l>kadalīprakāṇḍarucirōrutarau jaghanasthalīparisarē mahatī (ti) ।</l>
  <l>raśanākalāpakaguṇēna vadhūrmakaradhvajadviradamākalayat ॥ 36 ॥</l>
</lg></b>
<p>dvitīyaṁ yathā— (nīti.52)</p>
<b><lg>
  <l>vipadi dhairyamathābhyudayē kṣamā sadasi vākpaṭutā yudhi vikramaḥ ।</l>
  <l>yaśasi cābhirucirvyasanaṁ śrutau prakr̥tisiddhamidaṁ hi mahātmanām ॥ 37 ॥</l>
</lg></b>

<pb n="156"/>
<p><b>(2) aupaślēṣikamapi</b> dvidhā— ēkadēśikamabhivyāpakaṁ ca ।</p>
<p>tayōrādyaṁ yathā— (māgha. 10.39)</p>
<b><lg>
  <l>svarśabhāji viśadacchavicārau kalpitē mr̥gadūśāṁ suratāya ।</l>
  <l>sannatiṁ dadhati pēturajasraṁ dr̥ṣṭayaḥ priyatamē śayanē ca ॥ 38 ॥</l>
</lg></b>
<p>dvitīyaṁ yathā—(kirātā. 9.63)</p>
<b><lg>
  <l>rāgakāntanayanēṣu nitāntaṁ vidrumāruṇakapōlatalēṣu ।</l>
  <l>sarvathāpi dadr̥śē vanitānāṁ darpaṇēṣviva mukhēṣu madaśrīḥ ॥ 39 ॥</l>
</lg></b>
<p>(<b>3</b>) <b>naimittikamapi</b> dvidhaiva— <b>śuddhaṁ saṅkīrṇaṁ</b> ca ।</p>
<p>tayōrādyaṁ yathā—(gāsa. vē. 734)</p>
<b><lg>
  <l>kaḍuē/kaha dē dhūmaṁdhārē abbhuttaṇamaggiṇō samappihii ।</l>
  <l>muhakamala—cubaṇālēhaḍammi pāsaṭṭhiē diarē ॥ 40 ॥</l>
</lg></b>
<lg><l>(kaṭukē/kathaṁ sakhi dhūmāndhakārē'bhyuttējanamagnēḥ samāpsyatē ।</l>
  <l>mukhakamalacumbanalampaṭē pārś‍vasthitē dēvarē॥)</l></lg>
<p>dvitīyaṁ yathā—</p>
<b><lg>
  <l>ihādhītī pūrvē dhr̥tadharaṇibhāraḥ kamaṭharā—
ḍapāṁ nāthēnāsmādgiriśataśaraṇyēna paṭhitāḥ ।</l>
  <l>tataḥ prāptā dūrīkr̥tabhuvanatāpairjaladharai—
ssatāṁ tu svōpajña satatamupakārōpaniṣadaḥ ॥ 41 ॥</l>
</lg></b>
<p>(<b>karttā</b>)</p>
<p>pravr̥ttaprayōjakastu nimittaviśēṣō hētuḥ <b>kartā</b> ca bhavati ।</p>
<p>sō'pi tridhā— <b>1. prērakaḥ, 2. anukūlaḥ, 3. pratyāyaka</b>ś‍ca ।</p>
<p>(1) tatra prērakō dvidhā— vyavahitō'vyavahitaśca ।</p>
<p>tayō<b>rvyavahitō</b> yathā— (raghu. 6.83)</p>
<b><lg>
  <l>sā cūrṇagauraṁ raghunandanasya dhātrīkarābhyāṁ karabhōpamōrūḥ ।</l>
  <l>āsañjayāmāsa yathāpradēśaṁ kaṇṭhē guṇaṁ mūrtamivānurāgam ॥ 42 ॥</l>
</lg></b>
<p><b>avyavahitō</b> yathā— (māgha. 10.16)</p>
<b>
<lg><l>sāvaśēṣapadamuktamupēkṣā srastamālyavasanābharaṇēṣu ।</l>
  <l>gantumutthitamakāraṇataḥ sma dyōtayanti madavibhramamāsām ॥ 43 ॥</l>
</lg></b>

<pb n="157"/>
<p>(<b>2</b>) <b>anukūlō</b>'pi dvidhā— siddhaḥ, sādhyaś‍ca ।</p>
<p><b>siddhō</b> yathā—</p>
<b><lg>
  <l>gēhājirēṣu navaśālikaṇāvapātagandhānubhāvasubhagēṣu kr̥ṣīvalānām ।</l>
  <l>ānandayanti musalōllasanāvadhūtapāṇiskhaladvalayapaddhatayō vadhūṭyaḥ ॥ 44 ॥</l>
</lg></b>
<p><b>sādhyō</b> yathā—</p>
<b><lg>
  <l>suṇṇammi giriggāmē vaṇamahisa—visāṇa—bhagga—vai—vēḍhē ।</l>
  <l>gahavai—dhūā daṁsaṇa—maṇōrahā/harā maṁ pasāēī ॥ 45 ॥</l>
</lg></b>
<lg><l>(śūnyē girigrāmē vanamahiṣaviṣāṇabhag‍navr̥tivēṣṭē ।</l>
  <l>gr̥hapatiduhitā darśanamanōrathā/harā māṁ prasādayati॥)</l></lg>
<p>(<b>3</b>) <b>pratyāyakō</b> dvidhā— adr̥ṣṭaprayōjyakriyō, dr̥ṣṭaprayōjyakriyaśca ।
tayōḥ kaṁsaṁ ghātayati, puṣyēṇa candraṁ yōjayatītyādira<b>dr̥ṣṭaprayōjyakriyaḥ</b> ।</p>
<p>sa yathā —</p>
<b><lg><l>śailairbandhayati sma vānarahr̥tairvālmīkirambhōnidhiṁ</l>
  <l>vyāsaḥ pārthaśaraistathāpi na tayōratyuktirudbhāvyatē ।</l>
  <l>vāgarthau ca tulādhr̥tāviva tathāpyasmatprabandhānayaṁ</l>
  <l>lōkō dūṣayituṁ prasāritamukhastubhyaṁ pratiṣṭhē! namaḥ ॥ 46 ॥</l>
</lg></b>
<p>ārātri vivāsamācaṣṭē rātrīrvivāsayati, māhiṣmatyāṁ sūryamudgamayati, ityādirdr̥ṣṭa—
prayōjyakriyaḥ । sa yathā—(māgha. 11.5)</p>
<b><lg>
  <l>vipulataranitambābhōgaruddhē ramaṇyāḥ śayitumanadhigacchañ jīvitēśō'vakāśam ।</l>
  <l>ratiparicayanaśyannaidratandraḥ kathañcid gamayati śayanīyē śarvarīṁ kiṁ karōtu ॥ 47 ॥</l>
</lg></b>
<p>kathaṁ punaḥ kaṁsaṁ ghātayati kathakaḥ, baliṁ bandhayati gāthaka ityādau prayōjakavyāpārēṇa
ṇijutpattiḥ? ucyatē—</p>
<b><lg>
  <l>śabdōpahitarūpāṁstān buddhērviṣayatāṁ gatān ।</l>
  <l>pratyakṣamiva kaṁsādīn sādhanatvēna manyatē ॥ 48 ॥</l></lg></b> (vāpa. 3.7.5)
<p>tēṣāṁ cōtpattiprabhr̥ti āvināśāt samr̥ddhimācakṣāṇaḥ parānapi tathaiva pratyāyayati ।
tathā hi vaktārō bhavanti 'gaccha hanyatē kaṁsaḥ, kiṁ gatēna hataḥ kaṁsa' iti । ēvaṁ rātriṁ
vivāsayatītyādāvapi tathā pratyāyanamavagantavyam । ayaṁ ca sūtrānārambhapakṣē nyāyaḥ । sūtrārambhapakṣē
tu ākhyānāt kr̥tastadācaṣṭē kr̥lluk prakr̥tipratyāpatiḥ prakr̥tivacca kārakam ityudāhr̥taṁ
purastāt ।</p>

<pb n="158"/>
<p>athāyaṁ ṇijarthō dhātvarthatvēnāvacchidyamānaḥ kiṁ sākṣādavacchidyatē? ēvaṁ bhavitumarhati;
na hyanyadihōpalabhyatē । tadanupapannam । kriyayōḥ sādhyatvēna svasādhanāpēkṣayā parasparēṇa
sambandhaḥ । astu tarhi karturvyavadhānēna । ayuktaṁ caitat । dhātvarthō hi kartr̥vyāpārarūpaḥ,
sō'nupalabhyamānamapi kartāramākṣipya tad‍dvārēṇa pratyayārthaṁ viśēṣayati ।</p>
<p>na caivaṁ sati prēraṇānarthakyaṁ, yatō vicchēdamāśaṅkamānaḥ kriyāyāṁ pravr̥ttamapi prērayati ।
yatrāpyapravr̥tta ēva pravartyatē tatrāpi yōgyatvādva‍uddhisthaṁ kriyāsambandhaṁ gr̥hītvā prayuṅktē ।
buddhinibandhanō'pi kriyākartrōssambandha upapadyatē । tadāpyākhyānāt kr̥tastadācaṣṭa
ityādyupasaṁkhyānaṁ 'na vā sāmānyakr̥tatvāddhētutō hyaviśiṣṭam' iti buddhinibandhanatvēnaiva
pratyākhyātam । tadā ca buddhikaṁsō buddhivāsudēvēna hanyata ityēvaṁbhūtabuddhiviṣayaṁ
prayōjakavyāpāramāśritya punarbauddha ēva prayōjakavyāpārō'ṅgīkr̥taḥ । athō'rthākṣiptakartr̥saṅgatāyā
dhātvabhihitāyāḥ kriyāyāḥ pratyayārthatvēna prēraṇādinā sambandha iti । ata ēva pravr̥ttō'pi
prēṣyamāṇē lōḍādipratyayōtpattēḥ kartr̥tvasyāpāyāt । nanu kathamapravr̥ttabāhyayōgaḥ kartr̥tvamupēyāt ।
praiṣasādhyaṁ ca kartr̥tvaṁ kathaṁ nāma tataḥ prāgēva bhavēt ? ucyatē; nēdaṁ bāhyaprayōgapravr̥ttyadhīnaṁ
kartr̥tvamabhidhīyatē । kriyāyāṁ tu sambadhyamānatvēna vivakṣitāyāṁ tatsādhyatānāntarīyakaḥ
sāmarthyaprāpitasannidhānaḥ kartā sthita ēva prayōjakavyāpārēṇa bāhyaprayōgasiddhyarthamēva
viṣayīkriyatē । anyathā prayōjakavyāpārāpēkṣakartr̥tvē prayōjakōttarakālamēvāsya kartr̥tvaṁ bhavēditi
na saṁprati kartr̥tvābhāvē tannibandhanō lōḍādirupapadyatē । tasmātpacatītyādinā yaḥ pacati sa
pākaṁ prati pravartayatviti kathitaṁ bhavati । kriyāsāmarthyādēnaṁ nirjñātaṁ kartāraṁ praiṣyatayā—
bhidhēyabhāvēna lakārō'bhiniviśatē । tathā hi— sō'yaṁ pākādidhātvarthasāmarthyādavagataḥ kartā
sādhanatvārthasya bāhyaprayōgasaṁpattyarthaprēṣaṇādivyāpāraviṣayīkr̥taḥ pratyayēnābhidhīyata ityāmananti ।</p>
<p>bhavatu nāma kriyāprāpitasannidhānaḥ kartā । sa tu niyata ēva puruṣaḥ kathaṁ jñāyatē,
yēnaivamucyatē yastvaṁ pacasi sa pākaṁ pravartayēti । ata ēva bhāṣyē sakriyasya kartuḥ prayōgē
ṇicamabhidhāya dravyamātrasya prayōgē lōṭa utpattirabhihitā—pr̥cchatu mā bhavān, anuyuṅktāṁ
mā bhavān iti । ucyatē dravyamātramapi prēṣyamāṇaṁ kriyāsādhanayōgyamēva prēṣyatē, na kāṣṭhakuḍyādi ।
nanvēvaṁ ṇicō lōṭaś‍ca viṣayasaṅkara prāp‍nōti? nāsti saṅkaraḥ; yasyāvagatamasakr̥t pramāṇāntarēṇa
kriyākartr̥tvamasāvēva sambhāvitakriyō ṇijviṣayaḥ । adr̥ṣṭakriyāsāmarthyaṁ tu yōgyamēva dravyamātraṁ
lōḍ‍‌viṣaya iti । tēna pacētyayamarthaḥ yastvaṁ pacasi pākārhaḥ pākē śaktaḥ sa tvaṁ pravartaya
pākamiti । ēvaṁ ca kriyākartr̥tvēna yōgyatayā jñāyamānasya prayōgē pravartyamānatvāt

<pb n="159"/>
karturēvādhikāra ityuktaṁ bhavati । kiṁ ca 'vidvacchūrābhijātakartr̥kē rājyē bhavānadhikr̥ta'
ityādivacanabhaṅgibhirayamēvārthassamarthyatē ।</p>
<p>yadi tarhi na kartādhikriyatē nāyaṁ matimān viśiṣṭamēva puruṣamēvaṁprakārē'—
dhikārē'nurundhīta yamēva kañcitpuruṣamupādadīta ।</p>
<p>athavā ētē lōḍādiviṣayāḥ praiṣādiviṣayāḥ । tē kasya dharmabhūtāḥ, tatraiva tē varṇayanti
'prayōk‍tuḥ (iti)'; prayōktā hi prēṣaṇādibhirabhimatasiddhayē'bhilāṣāt puruṣaṁ pravartayati; sa
ca k‍vacit prēṣayan, k‍vacidadhyēṣayan, k‍vacidāmantrayamāṇa iti śabdasyaitē vyāpārā ityaparē ।</p>
<p>prēṣaṇā hi sarvavidhyādisādhāraṇarūpā । sā ca śabdavyāpāraḥ, nimantraṇādayastu
pramāṇādinibandhanāstadviśēṣāḥ । tathā hi — idaṁ nimantraṇaṁ, iyamanujñā, ayaṁ prāptakāla iti
prakaraṇādēravagamyatē ।</p>
<p>anyanmataṁ prayōjyavyāpāraviśēṣāḥ; tē cāsaṁviditāḥ; sa tu puruṣō liṅādiprayōgād
bhōjanādikriyāsu nimantraṇādyavasthāntaramātmānaṁ manyatē nimantritō'hamadhyēṣitō'hamiti ।</p>
<p>anyē tvāhuḥ — vidhirēka ēvārthaḥ pratyayasya । sa ca yajētētyādēryathārūpō'vagamyatē
tathārūpa ēva । kaṭaṁ kuru; iha karōtyarthātmakē vidhivaddhātvarthānuyāyinīti kārakāṇāmabhi—
saṁbandhaḥ । yataḥ karōtyarthātmakavyāpārēṇa kārakāṇāṁ viśēṣa upajāyamāna upalabhyatē; kurvan
hi kārakō bhavati ।</p>
<p>anyē tvāhuḥ — yō'yaṁ pākādikō viśēṣa itarētaravailakṣaṇyēnōpalabhyamānaḥ
pratiniyataphalajanakaḥ, yatraiva phalasādhakatvāt karaṇāni pravartantē tasyaiva tu vyāpārātmakatvāt
kriyārūpatāpi saṁpannaivēti ।</p>
<p>aparamataṁ — tanna vivēk‍tuṁ śakyam iha kārakāṇi vyāpriyantē, na vyāpriyanta iti,
ubhayātmakē vastuni viśiṣṭōpādhirūpasya anirdhāritatvādēkatrāpi pravr̥ttimupayat kārakamitaratrāpi
pravr̥ttamivōpalabhyatē ।</p>
<p>athāparē bruvatē ubhayātmakamēva hi kriyārūpaṁ vastu kārakaissaṁpadyatē । ata ēva 'kārakāṇāṁ
pravr̥ttiviśēṣaḥ kriyā' ityētadbhāvanāpakṣē'pi saṅgacchatē, na cāsmābhissakaladhātvarthānuyāyi—
karōtyartharūpā bhāvanā aṅgīkriyatē, yaditthamadhyagīṣata kr̥bhvastayaḥ kriyāsāmānyavacanāḥ,
kriyāviśēṣavacanāḥ pacyādaya iti । kiṁtu pratyayavācyatvamasyā anukr̥ṣyatē ।</p>
<p>nanu ca bhāvanāpakṣēṁ kārakāṇāmiti bahuvacanānupapattiḥ, karturēva hi vyāpārō bhāvanā,
na kārakāṇāmucyatē । kartaiva kārakaśabdēnōktaḥ, na punaritarakaraṇādi । kartr̥̄ṇāṁ tu kriyābhēdēna
bahuvacanam ।</p>

<pb n="160"/>
<p>kathaṁ punaridaṁ jñāyatē ? yatō bhujikriyāmūrīkr̥tyēdamabhidhattē । anyathā kārakāṇi śuṣkaudanē
pravartantē anyathā māṁsaudana iti kartaiva śuṣkaudanē mandaprasthānēna pravartatē, māṁsaudanē saṁrambhēṇātaḥ
karturmandatāsaṁrambhapradarśanaṁ jñāyatē । kartaiva parigrahītā, yasya buddhyanuṣaṅgāt tathāpravr̥ttiḥ ।</p>
<p>nanu ca śuṣkaudanamāṁsaudanayōḥ karaṇādhikaraṇādīnāmapi tadbhēdanimittaṁ bahuvacanaṁ bhaviṣyati ।</p>
<p>naivam; vidyamānamapi kārakāntaraṁ kāṁsyapātrādiśuṣkamāṁsaudanayōrmandanayā saṁrambhēṇa
vā pravartatē । yadāpi sakalakārakavyāpāraḥ kriyēti pakṣastadāpi pradhānatvāt kartaiva
kārakaśabdēnōcyatē, tasya ca sarvakriyāviśēṣaviṣayatvēnānapāyāt prayōgapravr̥ttihētutvācca ।
karma punaḥ yadyapi tadarthatvāt pravr̥ttēḥ pradhānaṁ tathāpi tasyāsarvaviṣayatvānna kārakāṇāmiti
bahuvacanēna saṅgrahaḥ । yadyēvaṁ kartr̥śabda ēva kasmānna kr̥taḥ? karmaṇi lakārāṇāṁ tasya
vyudāsō mā bhūt । tēna yatra saṁbhavati karma tatrāṅgīkr̥tamēva tu tadapēkṣayā bahuvacanam ।</p>
<p>nanu ca saṁrambhādipradarśanādacētanavyāpārasya kriyātvaṁ na prāp‍nōti ।</p>
<p>naivam; saṁrambhādēḥ kartr̥vilabhaṇatvāt । ataḥ kartr̥vyāpāraḥ kriyēti siddham ।
nanvēvaṁ sati bhāṣyaṁ na saṁgacchatē 'kaḥ pacēḥ pradhānārthaḥ, yā'sau taṇḍulānāṁ viklittiḥ'
iti । ārthaṁ prādhānyamāśritya <b>tadbhāṣya</b>mityavirōdhaḥ । yattadarthaḥ 'prēṣaṇaṁ, adhyēṣaṇaṁ vā sa sarvaḥ
pacyartha' iti । ēvaṁ ca pacatītyākhyātasya viklittyupasarjanaṁ viklēdanamarthō bhavati ।</p>
<p>anyē tu kārakāṇāmiti bahuvacanaṁ sarvakārakavyāpāratvēna vyācakṣatē, yasmātsarva—
kārakavyāpārābhidhāyitvaṁ dhātūnāṁ dr̥śyatē । tathā ca dēvadattasya kāṣṭhaissthālyāmōdanasya ca
pācakaḥ ityādau sarvāṇyēva kārakāṇi dhātvarthasya viśēṣaṇam; nātra kasyaciduṇabhāvaḥ
pradhānabhāvō vā avagamyatē ।</p>
<p>ākhyātāstarhi sarvakārakavyāpārāḥ kimiti nāvagamyantē? prādhānyātkartr̥karmaṇōrēva
lakārōtpattēḥ tadvyāvyāpāra ēvākhyātātpratīyatē ।</p>
<p>kiṁ punassarvēṣāṁ kārakāṇāmēkā pravr̥ttiḥ? āhōsvit pratikārakaṁ bhinnāḥ pravr̥ttayaḥ kriyēti ।
na tāvadādyaḥ pakṣaḥ, sarvēṣāmēkasyāḥ pravr̥ttērasaṁbhavāt । na hi yaiva kāṣṭhānāṁ pravr̥ttissaiva
dēvadattasya sthālyādēś‍ca saṁbhavati, tasmātpratikārakaṁ bhinnāḥ pravr̥ttayō dhātunā
yugapadabhidhīyamānāḥ kriyētyucyantē ।</p>
<p>athavā punarastvēkaikā sarvakārakāṇāṁ pravr̥ttiḥ kriyā । tathā hi sarvairēva kārakairēkā
pravr̥ttirupajanyatē sarvāṇyēva hi phalajananāya pravartantē । kiñcittu kēnacidrūpēṇa janayatītyavāntara—
bhēdātkaraṇādivyapadēśaḥ, ēkaś‍cānēkatra vr̥ttirjātivadupapadyatē । viśēṣād‍vāsyāḥ
phalajananarūpatvaṁ, na punaradhiśraṇādirūpatēti ।</p>

<pb n="161"/>
<p><b>(3. upaskārarūpaṁ padam)</b></p>
<p><b>viśēṣaṇādirūpaṁ nipātādirūpaṁ, ākhyātādirūpaṁ, saṁbōdhanādirūpaṁ, hētvādirūpaṁ
cētyupaskārarūpā</b> । ētē cāgrata upaskārārthaprastāvē prapañcatō varṇayiṣyanta iti nēha
pratanyantē (dra. pr̥. 265) । saṁbandhāvicchēdārthaṁ tu lēśata udāhriyantē । tatra —</p>
<p><b>viśēṣaṇādayaḥ</b> kriyāviśēṣaṇaṁ, kārakaviśēṣaṇaṁ, upasargaś‍ca; yathā— sādhu pacati,
bhīṣmamudāraṁ darśanīyaṁ kaṭaṁ karōti, ēhi manyē rathēna yāsyatīti ।</p>
<p><b>nipātāḥ</b> karmapravacanīyāḥ avyayāni ca, yathā— ahaṁ ca tvaṁ ca vr̥trahan, asāṁprataṁ
jētumityādayaḥ ।</p>
<p><b>ākhyātāni</b> kr̥tastaddhitāś‍ca, yathā— smarasi dēvadatta kaś‍mīrēṣu vatsyāmaḥ, raipōṣaṁ
puṣyati, brāhmaṇavad bravīti ।</p>
<p><b>sambōdhanādayaḥ</b> āmantraṇamavadhibhāvō liṅgaṁ ca, yathā— hē dēvadatta, bhuktā vrajatīti,
sa iti । saṁbandhādayaś‍śēṣa iti, upapadam, sahārthaś‍ca, yathā— rājñaḥ, puruṣaḥ, kuśalaṁ
dēvadattāyēti, putrēṇa sahāyāta iti ।</p>
<p><b>hētvādayō</b> hēturlakṣaṇaṁ tādarthyaṁ ca, yathā— vidyayā yaśaḥ, kamaṇḍalunā chātraḥ,
yūpāya dārviti ।</p>
<p>kathaṁ punarayaṁ hētuḥ kārakād viśiṣyatē ?</p>
<p><b>dravyādiviṣayō hētuḥ kārakaṁ niyatakriyam</b> ॥ 49 ॥ (vāpa. 3.7. 25)</p>
<p>yathā— bījēna sasyaṁ, tapasā kr̥śaḥ, annēna vasati, vratēna brāhmaṇyam । kārakaṁ
yathā— dēvadattaḥ śraddhayā tīrthē hēmaśataṁ niṣkaṁ brāhmaṇāya dadāti । yadyēvaṁ dravyādiviṣayatvēna
sahārthatvād hētōrabhēdaḥ prāp‍nōti ।</p>
<p>sahārthō'pi dravyādiviṣayatvēna kriyāyāmaniyata ēva bhavati । yathā— putrēṇa saha
gōmān, putrēṇa saha sthūlaḥ, putrēṇa sahāgacchati, putrēṇa saha brāhmaṇa iti ।</p>
<p>naivam; na hi sahārthasya dravyādīn prati niva(rva)rtanabhāvaś‍śabdēnōcyatē । hētōḥ
punarāśritavyāpārasyāpi tr̥tīyādibhiḥ sō'pi vidhīyata iti kriyāviṣayaḥ karaṇātkathaṁ
bhidyata iti cēt,</p>
<b><lg>
  <l>kriyāyai karaṇaṁ tasya dr̥ṣṭaḥ pratinidhistathā ।</l>
  <l>hētvarthō'pi kriyāhēturna ca pratinidhīyatē ॥ 50 ॥</l></lg></b> (vāpa. 3. 7. 26)
<p>tarhi tādarthyādabhēdaḥ ।</p>
<p>kimidaṁ tādarthyaṁ nāma ?</p>

<pb n="162"/>
<p>kāryasya kāraṇaṁ prati prayōjakatvaṁ tādarthyam; viśiṣṭaḥ kāryakāraṇabhāva iti
yāvat । yaddhi yadarthaṁ tanniyōgatastasya kāraṇaṁ yathā aṅgulīyāya kanakamiti ।</p>
<p>kathaṁ tarhi hētōrna bhidyatē ?</p>
<p>yataḥ kāraṇasya kāryaprasavayōgyatā hētutvam; kāryasya kāraṇaṁ prati prayōjakatvaṁ
tādarthyamiti । ayaṁ ca viśēṣaḥ kāryavācina ēva tādarthyē caturthī kāryavācinō nimittavācinaś‍ca
hētōstu tr̥tīyēti ।</p>
<p>yadyēvaṁ hētulakṣaṇayōrhētulakṣaṇā tr̥tīyā kanakāt prāp‍nōti ।</p>
<p>na ca tādarthyacaturthyā bādhyatē, viṣayabhēdāt; kāryavācinō hi tr̥tīyā, caturthī
kāraṇavācina iti ।</p>
<p>kathaṁ ca saṁbandhē vidhīyamānā caturthī kāryaśabdādēva, na kāraṇaśabdāt ।</p>
<p>api ca bhinnādhikaraṇatvāt saṁbandhasya, yathā rājñaḥ puruṣa iti dviṣṭhamapi saṁbandhaṁ
rājaśabdādutpadyamānā ṣaṣṭhī upādhattē । tathā kāryōpajanita— vyatirēkādutpadyamānā caturthyubhayamapi
saṁbandhamupādhāsyatē iti ।</p>
<p>naivam; tasmai tadarthamiti sarvanām‍nā yō'rthaḥ pratipadyatē sa ēva svakāraṇāpēkṣayā
prāpitavyatirēkaś‍caturthyā saṁbadhyatē । yathā— yadarthamasya mantraḥ tadanēnādhigatamiti sarvanāmārtha
ēva kāryayōgī, tathēhāpi tacchabdōpātta ēvārthaḥ prayōjanatayā vipariṇataḥ; tadarthaṁ śabdō
nābhidhīyatē ।</p>
<p>bhāvapratyayāntō'pyasau kāryagatamēva rūpaṁ viśēṣēṇācaṣṭē, kāryasya kāraṇaṁ prati
prayōjakatvaṁ tādarthyamiti । tatkathaṁ kārakasya tādarthyavibhaktirāśaṅkyēta ? kāryasthayā'pi
caturthyōbhayagatasyāpi saṁbandhasyāvagatatvāt avyatiriktapratipadikārthābhinnaḥ kāraṇaśabdād
bhavati, na tu vyatirēkalakṣaṇā tr̥tīyēti । ayaṁ ca hētutādarthyayōrviśēṣaḥ ।</p>
<b><lg>
  <l>prātilōmyānulōmyābhyāṁ hēturarthasya sādhakaḥ ।</l>
  <l>tādarthyamānulōmyēna hētutvānugataṁ tu tat ॥ 51 ॥</l></lg></b> (vāpa. 3.7. 27)
<p>vāsēnādhītē, adhyayanēna vasatīti, yā ca yūpāya dāru, adhyayanāya vasatīti ।
yastu manyatē tadarthatā tadarthatā tadviṣayasya pārarthyarūpā, kāryaprasavayōgyatā hētuḥ, ananyārthasya
tādarthyam, tasya tadviṣayasyēti ananyārthasyēti viśēṣaṇadvayamapārtham, ubhayatrāviśēṣāt ।
yadi tāvadarthasyānanyārthatā tādarthyam tadasat । kanakasya valayādāvapi sāmarthyaṁ, saṅghātāt ।
athōktidharmēṇa, taddhētāvapi samānam । na hi vidyāyā yaśōhētutāṁ muk‍tvā kāryāntarayōgyatāṁ
brutē । pārārthyarūpētyapi na vacanīyaṁ, kāryaprasavayōgyatētyanēnaiva gatārthatvāt । nanu ca naṭasya

<pb n="163"/>
śrr̥ṇōtītyādai kāryaprasavayōgyasyāpi naṭādēḥ pārārthyēna vivakṣāyāṁ mā bhuddhētutvamiti viśēṣaṇaṁ
kriyatē । naivam; yathā upādhyāyādadhīta iti upādhyāyādēḥ parārthatvēna kārakatvaṁ,
prayōjakatvamēva ca tādarthyamiti ।</p>
<p>atha lakṣaṇasya kā vārtā ? lakṣaṇamapi tādarthyavaddhētuviśēṣa ēva । siddhō hi hētuḥ
kārakō jñāpakaś‍ca । tatra kārakasya svavyāpārānāśrayaṇē hēturityākhyā, jñāpakasya lakṣaṇamiti;
padārthāntaraparicchēdahētutā hi lakṣaṇārthaḥ। taduktam—</p>
<b><lg>
  <l>anāśritē tu vyāpārē nimittaṁ hēturiṣyatē ।</l>
  <l>āśrayāvadhibhāvaṁ tu lakṣaṇē lakṣaṇaṁ viduḥ ॥ 52 ॥</l></lg></b> (vāpa. 3. 7. 24)
<p>k‍vacittu hēturapi lakṣaṇaṁ bhavati; yathā 'śākalyasya saṁhitāmanu prāvarṣat,
anaḍud‌yajñamanvasiñcat, prajāḥ parjanya iti । ētēna vr̥kṣaṁ prati vidyōtatē (vidyud) iti
dravyalakṣaṇam, jaṭābhistāpasa iti itthaṁbhūtalakṣaṇam, akṣṇā kāṇa iti vikāralakṣaṇaṁ,
vātāya kapilā vidyudityutpātalakṣaṇaṁ, gōṣu duhyamānāsu gata iti bhāvalakṣaṇaṁ, pacannāsta
iti kriyālakṣaṇaṁ ca vyākhyātamiti ।</p>
<p><b>(10. vāk‍yam)</b></p>
<p><b>ēkārthaparaḥ padasamūhō vāk‍yam</b> । tat tridhā—</p>
<p><b>1. saṁskr̥tam,</b></p>
<p><b>2. prākr̥tam,</b></p>
<p><b>3. apabhraṁśaś‍ca । tatra—</b></p>
<p><b>(1. saṁskr̥tam)</b></p>
<p><b>saṁskr̥taṁ</b> śrautam, ārṣaṁ, laukikaṁ ca । tēṣu —</p>
<p><b>śrautaṁ</b> dvidhā <b>mantrabrāhmaṇa</b>bhēdāt । tatra —</p>
<p><b>mantrō</b> yathā— (taiā. 10.1. 7)</p>
<b><lg>
  <l>tadēvāg‍nistad vāyustat sūryastadu candramāḥ ।</l>
  <l>tadēva śukramamr̥taṁ tadāpassa prajāpatiḥ ॥ 53 ॥ tad brahma ।</l></lg></b>
<p><b>brāhmaṇaṁ</b> yathā— (br̥u. 4.3.33)</p>
<p>śaṁ yō manuṣyāṇāṁ rāgadvaḥ samr̥ddhō bhavati । tatrānyēṣāmadhipatiḥ sarvēṣāṁ</p>
<p>manuṣyakaiḥ kāmaissaṁpannatamaḥ । sa manuṣyāṇāṁ parama ānandaḥ ।</p>

<pb n="164"/>
<p><b>ārṣaṁ</b> dvidhā <b>smr̥tiḥ purāṇaṁ</b> ca । tayōḥ</p>
<p><b>smr̥ti</b>ryathā— (manu. 3.13)</p>
<b><lg>
  <l>śūdraiva bhāryā śūdrasya sā ca svā ca viśaḥ smr̥tē ।</l>
  <l>tē ca svā caiva rājñastu tāś‍ca svā cāgrajanmanaḥ ॥ 54 ॥</l>
</lg></b>
<p><b>purāṇaṁ</b> yathā— (vāyupu. 67.65)</p>
<b><lg>
  <l>hiraṇyakaśipurdaityō yāṁ yāṁ sāci vyudaikṣata ।</l>
  <l>bhaya bhrāntaisturaiś‍cakrē tasyai tasyai diśē namaḥ ॥ 55 ॥</l>
</lg></b>
<p><b>laukikaṁ</b> dvividhaṁ <b>kāvyaṁ śāstraṁ</b> ca ।</p>
<p>tayōḥ <b>kāvyaṁ</b> yathā—</p>
<b><lg>
  <l>kasya nō kurutē mugdhē!pipāsākulitaṁ manaḥ ।</l>
  <l>ayaṁ tē vidrumacchāyō marumārga ivādharaḥ ॥ 56 ॥</l>
</lg></b>
<p><b>śāstraṁ</b> yathā—</p>
<b><lg>
  <l>prakāmadhavalaṁ yasyāś‍cakṣuḥ paryantapakṣmalam ।</l>
  <l>navanītōpamaṁ tasyā bhavati smaramandiram ॥ 57 ॥</l>
</lg></b>
<p><b>(2. prākr̥tam)</b></p>
<p><b>prākr̥taṁ</b> tridhā <b>sahajaṁ, lakṣitaṁ ś‍liṣṭaṁ</b> ca । tēṣu—</p>
<p><b>sahajaṁ</b> dvidhā <b>saṁskr̥tasamaṁ dēś‍yaṁ</b> ca । tayōḥ —</p>
<p><b>saṁskr̥tasamaṁ</b> yathā— (māmā. 6. 10)</p>
<b><lg>
  <l>saralē! sāhasarāgaṁ parihara rambhōru! muñca saṁrambham ।</l>
  <l>virasaṁ virahāyāsaṁ vōḍhuṁ tava cittamasahaṁ mē ॥ 58 ॥</l>
</lg></b>
<p><b>dēś‍yaṁ</b> yathā— (asādhyasaṁskr̥tā gāthā)</p>
<b><lg>
  <l>vippa api āpu āṇuṇāhaṁ ṣaḍarasamaṁ parihasantēī ।</l>
  <l>vāsaara viṇaḍiō visaṁ lalaṁsva ṇāvēsi ॥ 59 ॥</l>
</lg></b>
<p><b>lakṣitaṁ</b> dvidhā <b>mahārāṣṭraṁ śaurasēnaṁ</b> ca । tayōḥ—</p>
<p><b>mahārāṣṭraṁ</b> yathā— (sēba. 1.1)</p>
<b><lg>
  <l>ṇamaha avaṅaḍhiatuṁgaṁ avasāriavitthaaṁ aṇōṇaagahiraṁ ।
appalahuaparisaṇhaṁ aṇāaparamatthaaḍaṁ mahumahaṇaṁ ॥ 60 ॥</l>
</lg></b>
<p>(namata avardhitatuṅgamaprasāritavismr̥tamanavanatagabhīram ।
apralaghukupariś‍lakṣṇamajñātaparamārthaprakaṭaṁ madhumathanam ॥)</p>

<pb n="165"/>
<p><b>śaurasēnaṁ</b> yathā— . . . . . . . .</p>
<p><b>ś‍liṣṭaṁ</b> dvidhā paiśācaṁ māgadhaṁ ca । tayōḥ <b>paiśācaṁ</b> (br̥hatkathāmaṅgalam) yathā—</p>
<b><lg>
  <l>panamatha panaya—pakuppita—kō/gōlī—calanagga—lagga—patibiṁbaṁ ।</l>
  <l>tasasu nakha—tappanēsuṁ ēkātasa tanu—thalaṁ luddaṁ/ruttaṁ ॥ 61 ॥</l>
</lg></b>
<b><lg>
  <l>(praṇamata praṇayaprakupitagaurīcaraṇāgralag‍napratibimbam ।</l>
  <l>daśasu nakhadarpaṇēṣu ēkādaśatanudharaṁ rudram ॥)</l>
</lg></b>
<p><b>māgadhaṁ</b> yathā—(vēsaṁ. 3.1.)</p>
<b><lg>
  <l>hada-māṇuśa-maṁśa—bhōaṇē kuṁbha—śahaśśaṁ vaśāhiṁ śaṁcidē ।</l>
  <l>aṇiśaṁ a pibāmi śōṇidaṁ valiśaśadaṁ śamalē huvīadu ॥ 62 ॥</l>
</lg></b>
<b><lg>
  <l>(hatamānuṣamāṁsabhōjanaṁ kumbhasahastraṁ vasābhiḥ sañcitam ।</l>
  <l>aniśaṁ ca pibāmi śōṇitaṁ varṣaśataṁ samarō bhavatu ॥)</l>
</lg></b>
<p><b>(3. apabhraṁśaḥ)</b></p>
<p>apabhraṁśas‍tridhā <b>uttamō, madhyamaḥ kaniṣṭha</b>ś‍ca ।</p>
<p><b>(uttamaḥ)</b> tēṣvāvantyalāṭīyādiruttamaḥ । tatra—</p>
<p><b>āvantyō</b> yathā—</p>
<b><lg>
  <l>ēkadu asalōṇī ala āharaṇasusaṁṭhī acchi
upalaṁpaṭaṁ vīvaukahiṁmalaṁ bhaṭṭaēvaṭapi amaiē ।</l>
  <l>uṇajāṇiuṁ virahāturaṇujūri aēmajjha
harōdāvaṇudiṇṇuvahiṇē viṇṇūri a ē ॥</l>
</lg></b>
<p><b>lāṭīyō</b> yathā—</p>
<p><b>hirau haranta hō cōrahōē bhujidaṁhuhalē jappiupaṇavva sacchilē vilōi augaṇē ।</b></p>
<p><b>ēhu puṇu piṇaghaṇatthaṇi saṁghaṭṭau k‍kapaṇu jaṁ candāṇaṇē dijjai aharahō dantapaṇā/vaṇu ॥</b></p>
<p>(hr̥dayaṁ harataś‍caurasyaiṣa ēva daṇḍō halē, yat priya ēṇaśāvākṣi gr̥hītvā lāgitō galē ।</p>
<p>ēṣa punaḥ pīnaghanastanē saṁghaṭṭaḥ kō yac‍candrānanē dīyatē'dharāya dantavraṇaḥ ॥)</p>
<p><b>(madhyamaḥ)</b> ābhīragaurjarādiḥ <b>madhyamaḥ</b> । tayōḥ —</p>
<p><b>ābhīrō</b> yathā—(dra. 8. 28)</p>
<b><lg>
  <l>laviyapphau vīududvaḍākau hahāṇa ēcchāsi ।</l>
  <l>puttahōmatthajibhu jaḷadahiḍāṁ ujaṁ mē pi javi āāsi ॥ 65 ॥</l>
</lg></b>
<!-- NOTES pg=165!-->
1. imāmārabhya sapta gāthā HOS-53 granthē anyathaiva mudritāḥ । kulakarṇipāṭhastu dīyatē ।

<pb n="166"/>
<p><b>gaurjarō</b> yathā—(dra. 8.7)</p>
<b><lg>
  <l>ava akhkhō ñcī samudrutari siladuhi garukāṇi ।</l>
  <l>mandō hi ē pilahi aua jaṁparuc‍caitē va āṇi ॥ 66 ॥</l>
</lg></b>
<p>kāś‍mīrapaurastyādiḥ <b>kaniṣṭhaḥ</b> । tayōḥ <b>kāś‍mīrō</b> yathā—(dra. saka. pr̥. 692)</p>
<p>kaṁvali āla ē kaṁ tē kuducchaladantahi viṭhi suddhi ēmaṁ ivi ālasīlati ।</p>
<p>sava aṁgāpidusarāsahi khavāci duṁ phalinantēkī āāsaṇa adasi ॥</p>
<p><b>paurastyō</b> yathā—</p>
<b><lg>
  <l>mahaṇāhi akuṭuṁbi sāmaiṁdīhirērabhāu japihuri ।</l>
  <l>viṇṇaujāntāṁ vav‍irivāmēk‍kērēdhūjē vāsāṁ hāvāthi ॥</l>
  <l>āṁkhījaṇukaṇāṁsahuṁkājāthitēhāthēṁcita udūkarāē ।</l>
  <l>vala ācchaiṇī jīva upātharusa aṇai bhavaṇahiṁ vāccharaṁ ॥ 68 ॥</l>
</lg></b>
<p><b>(vāk‍yamēkādaśadhā)</b></p>
<p>tadētat samastamapi <b>vāk‍yajātamākhyātōpādhēḥ ēkādaśaprakāraṁ</b> viprathatē । tadyathā—
ēkākhyātamanēkākhyātamāvr̥ttākhyātamanuvr̥ttākhyātaṁ vipariṇatākhyātamēkārthākhyātaṁ
samuccitākhyātaṁ kr̥dabhihitākhyātamapēkṣitākhyātamēkāntarākhyātaṁ nirantarākhyātamiti । tēṣu</p>
<p><b>(1) ēkākhyātaṁ</b> yathā— <b>vāgarthāviva</b> (raghu.1.1) (pr̥. 499)</p>
<p><b>(2) anēkākhyātaṁ</b> yathā—</p>
<b><lg>
  <l>yadēva rōcatē mahyaṁ tadēva kurutē priyā ।</l>
  <l>iti vētti na jānāti tat priyaṁ yat karōti sā ॥ 70 ॥</l>
</lg></b>
<p><b>(3) āvr̥ttākhyātaṁ</b> yathā—</p>
<b><lg>
  <l>jayatyamalakaustubhastabakitāṁsapīṭhō hari—
rjayanti mr̥galōcanāś‍caladapāṅgadr̥ṣṭikramāḥ ।</l>
  <l>tatō jayati mallikā tadanu sarvasaṁvēdanā—
vināśakaraṇakṣamō jayati pañcamasya dhvaniḥ ॥</l>
</lg></b>
<p><b>(4) anuvr̥ttākhyātaṁ</b> yathā—</p>
<b><lg>
  <l>caranti caturambhōdhivēlōdyānēṣu dantinaḥ ।</l>
  <l>cakravālādrikuñjēṣu kundabhāsō guṇāś‍ca tē ॥ 72 ॥</l>
</lg></b>

<pb n="167"/>
<p><b>(5) vipariṇatākhyātaṁ</b> yathā—</p>
<b><lg>
  <l>sō'smiñjayati jīvātuḥ pañcēṣōḥ pañcamadhvaniḥ ।</l>
  <l>tē ca caitrē vikīrṇailātak‍kōlīkēlayō'nilāḥ ॥ 73 ॥</l>
</lg></b>
<p><b>(6) ēkārthākhyātaṁ</b> yathā—(raghu. 1. 54)</p>
<p><b>tāmavātārayat pat‍nīṁ rathādavatatāra ca</b> ॥ 74 ॥</p>
<p><b>(7) kr̥dabhihitākhyātaṁ</b> yathā— (mahā. drōṇa. 184. 86)</p>
<b><lg>
  <l>tataḥ kumudanāthēna kāminīgaṇḍapāṇḍunā ।</l>
  <l>nētrānandēna candrēṇa māhēndī digalaṅkr̥tā ॥ 75 ॥</l>
</lg></b>
<p><b>(8) adhyāhr̥tākhyātaṁ</b> yathā—</p>
<b><lg>
  <l>yaś‍ca nimbaṁ paraśunā yaś‍cainaṁ madhusarpiṣā ।</l>
  <l>yaś‍cainaṁ gandhamālyābhyāṁ sarvatra kaṭurēva saḥ ॥ 76 ॥</l>
</lg></b>
<p><b>(9) anapēkṣitākhyātaṁ</b> yathā—</p>
<b><lg>
  <l>kiyanmātraṁ jalaṁ vipra!jānudagh‍naṁ janādhipa ! ।</l>
  <l>tathāpīyamavasthā tē na hi sarvē bhavādr̥śāḥ ॥ 77 ॥</l>
</lg></b>
<p><b>(10) ēkāntarākhyātaṁ</b> yathā— (bhaṭṭi. 13. 27)</p>
<b><lg>
  <l>tēnē'dribandhō vavr̥dhē payōdhistutōṣa rāmō mumudē kapīndraḥ ।</l>
  <l>tatrāsa śatrurdadr̥śē suvēlaḥ prāpē jalāntō jahr̥ṣuḥ plavaṅgāḥ ॥ 78 ॥</l>
</lg></b>
<p><b>(11) nirantarākhyātaṁ</b> yathā— (bhaṭṭi. 13. 28)</p>
<b><lg>
  <l>bhrēmurvavalguḥ nanr̥turjaharṣurjagussamutpupluvirē niṣēduḥ ।</l>
  <l>āsphōṭayāṁcakrurabhipraṇēdū rējurnananduviyayusmamīyuḥ ॥ 79 ॥</l>
</lg></b>
<p>nanu ca nirantarākhyātaṁ samuc‍citākhyātamēkārthākhyātamāvr̥ttākhyātamityādayō
vāk‍yavikalpā nōpapadyantē; <b>vāk‍yakārō</b> hi manyatē nāstyēva tiṅantayōssaṁbandhaḥ; tathā ca
'tiṅṅatiḍaḥ' (8.1.28) ityatra 'atiṅvacanamanarthaka samānavāk‍yādhikārād'
{8.1. 28(1)} ityatiṅvacanaṁ pratyācaṣṭē । na hyēkatra vāk‍yē dvē tiṅantē sta iti । ēvaṁ
<b>vāk‍yalakṣaṇaṁ</b> karōti— <b>ākhyātaṁ sāvyayakārakaviśēṣaṇaṁ vāk‍yam</b> । tatrākhyātagrahaṇaṁ na
kartavyam; na hyavyayakārakaviśēṣaṇapadāni nibandhanamantarēṇāvatiṣṭhantē। ākhyātamēvaiṣāṁ
nibandhanamiti labdhē, vyākhyānē punarākhyātagrahaṇaṁ āśritasaṅkhyākhyātapadaparigrahartham,

<pb n="168"/>
yatraikamākhyātapadamavyayakārakaviśēṣaṇapadāni sannipan‍ti, <b>tad‌vāk‍yaṁ</b> yathā syāt ।
anēkākhyātapadaprayōgē tu vāk‍yasaṁjñā mā bhūdityanāśritasaṅkhyātapadāśaṅkānirāsārtham '<b>ēkatiṅ
vāk‍yam</b>' iti vacanāntaramārabhatē ।</p>
<p>tatrēdaṁ vicāryatē— kimēkāsmin vāk‍yē dvayōstiṅantayōssaṁbandha ēva nāsti, uta
satyapi saṁbandhē dvitīyaṁ na prayujyatē ēkatiṅ vāk‍yamiti pūrvācāryasamayādanu kiñcidāha —
satyapi tiṅantayōssaṁbandhē tiṅantāmantritanighātayuṣmadasmadādēśaplutādikāryavyavasthārtha—
mēkatiṅvāk‍yamiti <b>pāribhāṣikamēva vāk‍yalakṣaṇaṁ kriyatē</b> ।</p>
<p>kiṁ kāraṇam ?</p>
<p>samānavāk‍yārthāt padāduttarayōstiṅāmantritayōrnighātassmaryatē । yuṣmadasmadōḥ vāṁnāvādaya
(8.1. 20) ādēśā vidhīyantē । 'vākyasya ṭēḥ pluta udāttaḥ' (8.2.82) iti
vāk‍yācāmantyasya plutaśśiṣyatē iti । tac‍ca tadōpapadyatē yadaikatiṅvāk‍yamiti pāribhāṣikaṁ
vāk‍yalakṣaṇaṁ kriyatē । anyathā 'samarthaḥ padavidhiḥ' (2.1.1) iti padānāṁ parasparāsāmarthyē
vāk‍yasya cāparisamāptau sarvathā na prāp‍nōti । tathā hi 'nadyāstiṣṭhanti kūlē, vr̥kṣasya
lambatē śākhāyāṁ, kaḥ priyē mayi kōpaḥ ? kā subhaga priyā tē ?śālīnāṁ tē ōdanaṁ
dāsyāmīti mē mātā bravīti, āgaccha bhō dēvadatta kugrāmaṁ gacchāvaḥ, grāmaṁ yadi yāsi rē
māmapi pratīkṣasva ।' atra tiṣṭhatinā kūlamabhisaṁbandhāt, nadīḥ lambanēna śākhā, na vr̥kṣaḥ;
ka ityanēna kōpō, na priyā; kētyanēna tu priyā, na subhagaḥ; tē iti yuṣmadarthēna ōdanaṁ,
na śālayaḥ; mē ityasmadarthēna mātā, na vacanam; āgaccha dēvadatta, grāmaṁ yadi yāsi rē,
ityētāvati vāk‍yayōraparisamāp‍tiḥ, kiṁ tarhi ? gacchāvō, māmapi pratīkṣasvēti । tataś‍ca
nighātādikāryāṇāmaprāp‍tiḥ । ēkatiṅparasya tu padasamudāyasya vāk‍yatvē paramparayā
yathākathañcidabhisaṁbandhē nighātayuṣmadasmadādēśā yujyantē । 'yuktayuktē cōpasaṅkhyānam' iti
yuktēna vaktavyaṁ bhavati । ēvaṁ sākāṅkṣasyāpi padakadambakasya ēkatiṅavacchēdēna vāk‍yatvapratītau
'vāk‍yasya ṭēḥ p‍luta' iti vāk‍yācāmantyasyōdāttaḥ p‍luta iti siddhō bhavati ।</p>
<p>kaś‍cittu brūtē—nāstyēva tiṅantayōssaṁbandhaḥ । sa hi tiṅantēṣūpakalpyamānaḥ
ṣōḍhaivāvakalpatē—viśēṣaṇaviśēṣyasambandhaḥ, sādhyasādhanasambandhaḥ, lakṣyalakṣaṇasambandhaḥ,
hētuhētumatsasambandhaḥ, avadhyavadhimatsambandhaḥ, samuc‍cayādisambandhaś‍cēti । tatra viśēṣaṇa—
viśēṣyasaṁbandhassāmānādhikaraṇyēna vā syāt vaiyadhikaraṇyēna vā । na tāvat sāmānadhi—

<pb n="169"/>
karaṇyēna, pacati paṭhatītyētayōratyantamarthabhēdāta; na hi padārthayōrantyantabhēdē'bhēdē vā
viśēṣaṇaviśēṣyabhāva upapadyatē । na hi bhavati āmraś‍cūtō'ś‍vattha iti, yatra tu nātyantabhēdō
abhēdō vā tatrōpapadyatē, yathā nīlamutpalamiti ।</p>
<p>nanu yathā prapacati stōkaṁ pacati ityādāvupasargēṇa stōkādinā vā''khyātāṁ viśēṣyatē,
tathā''khyātāntarēṇāpi kasmānna viśēṣyatē ? naivam; atra yathā nīlavīraśabdau nīlatvavīratvē
viśēṣaṇarūpēṇābhidadhatau utpalaṁ puruṣaṁ ca sāmānyēnōpagr̥h‍ṇītaḥ । na tūtpalapuruṣasāmānyayōrvā
niyatau bhavataḥ, utpalapuruṣaśabdāvapyutpalapuruṣau viśēṣyarūpēṇā— bhidadhatau nīlatvaṁ vīratvaṁ
ca sāmānyēnōpagr̥h‍ṇītaḥ; na tu tatsāmānyayōstadviśēṣaṇayōrvātmānaṁ niyamayataḥ ।
parasparōpaś‍lēṣakr̥tayōrviśēṣaṇaviśēṣyabhāvō bhavati । na vaitat pacati paṭhatītyētayōrupapadyatē; na
hi nīlōtpalādivat pacati; paṭhatiṁ, pacatiṁ vā paṭhatirupagrahītuṁ śak‍nōti ।</p>
<p>nanu cātyantamabhinnārthabhinnārthayōś‍ca dr̥ś‍yatē viśēṣaṇaviśēṣyabhāvaḥ । abhinnārthayōryathā
adhītē, adhyēti । bhinnārthayōryathā pratiṣṭhatē, prasmarati । naivam, adhītē, adhyētītyētayōryadyapi
dhāturupasargaṁ na vyabhicarati, vyabhicaratyēvōpasargō dhātum, ataśśak‍yatē'nvayavyatirēkā—
bhyāmarthabhēdaḥ kalpayituṁ, yadarthō'yamadhiranyatra dr̥ṣṭastadartha ihāpi bhavitumarhati । ayaṁ
cādhiranyatrōparibhāvārthō dr̥ṣṭaḥ, yathā adhyāstē, adhirōhatīti; tē manyāmahē asya sa ēvārtha
iti । tasmādadhīḍēva śabdakriyō jñānakriyaś‍cēti, adhiśabdastvētamēvārthamuparibhāvēna viśinaṣṭi ।
viśiṣṭārthavatāṁ śabdānāṁ vidhipūrvaṁ vā śabdānāṁ tathādhītārthaviṣayamētadvijñānamiti
ētāvānēvārthō'dhinā vibhajyatē । iha tarhi kathaṁ pratiṣṭhatē, prasmarati iti । na hyatra satyapi
kēvalaprayōgē tiṣṭhatēḥ smaratērvā pacativatsāmānyābhidhāyitvam । kiṁ tarhi ? virōdhinyēva kriyā
gamyatē vrajikriyā smaraṇanivr̥ttiś‍ca । vyaktaṁ ca pratiṣṭhata ityanēna sthānaprārambhō nōcyatē; kiṁ
tarhi ?gamanamēva; prasmaratītyanēnāpi smaraṇārambhō nōcyatē, api tu smaraṇāṁnārambha ēvēti ।</p>
<p>naiṣa dōṣaḥ । praśabdō'yaṁ prapacatītyādiṣu ādikarmavacanatvēna nirjñātaḥ; asya
viśēṣatōdr̥ṣṭādanumānādikarmavacanatvamanumīyatē । tiṣṭhatiś‍ca dēvadattastiṣṭhatītyādau
kriyāvacanāddhātutvēna nirjñātaḥ; atō'sya sāmānyatōdr̥ṣṭādanumānādgamanārthatvamapi vijñāyatē ।
bahvarthā api dhātavō bhavanti, vapiḥ prakiraṇē dr̥ṣṭaśchēdanē 'pi pravartatē kēśānvapatīti ।
īḍatiś‍ca । īḍatiś‍ca stutau dr̥ṣṭaḥ prēraṇē'pi pravartatē, agvirvā itō varṣamīṭṭē; karōtirapūrvaprādurbhāvē
dr̥ṣṭō nirmalakaraṇē'pi vartatē; pādau kuru, ṣaṣṭhaṁ pr̥ṣṭhaṁ kuru, unmr̥dānēti gamyatē । tathā kaṭē kuru,

<pb n="170"/>
aś‍mānamitaḥ kuru, nikṣipāvākṣipēti gamyatē । ayamapi ca dhātutvādanēkārthō bhavitumarhati ।
ētēna smaratirapi vyākhyātaḥ । na caitanna dr̥ṣṭaṁ viruddhārthāvarthau tulyarūpēṇa śabdēnābhidhīyētē ।
tadyathā— sannikarṣaviprakarṣayōrdr̥ṣṭamārācchabdēnābhidhānam— '<b>ārācchatrumapabādhasva dūram</b>'
(r̥vē. 10. 42. 7)'<b>dūrāddavīyō apasēdha śatrūn</b>' (r̥vē. 6. 47. 29) । atastiṣṭhatirēva gamanārthaḥ,
smaratirēva smaraṇānivr̥ttikriyaḥ; tadviśēṣaś‍cōpasarga iti yuktamuktaṁ vastunōratyantabhēdē'bhēdē vā
viśēṣaṇāviśēṣyabhāva iti । yadāha—"<b>sambhavē vyabhicārē ca viśēṣaṇamarthavadbhavati</b>" iti ।</p>
<p>nāpi vaiyadhikaraṇ‍yēnākhyātamākhyātasya viśēṣaṇaṁ bhavati, prādhānyē'sati
asattvabhūtārthatvāt । iha rājñaḥ puruṣa iti bharaṇādikriyānimittō vyatirēkō viśēṣa—
sambandhanam । na ca prādhānyasyaiva rājārthasyōpajāyatē; na ca tathākhyātārthasya prādhānyaṁ
sattvābhāvē vā sambhavati । yatrāpi ca kriyāpadaṁ śrūyatē mātuḥ smarati sarpiṣō jānītē iti
tatrāpi sā kriyā sādhyāsyētyanēna rūpēṇāśrīyamāṇasattvabhūtasyāpradhānasya mātrādērarthasya
vyatirēka upajāyatē; śrūyamāṇakriyāviśēṣasambandhanimittaṁ bhavati । na caitadākhyātasyōpapadyatē,
sattvabhūtatvādēva nimittānirdēś‍yatayāsyēti vyapadēśābhāvāt । yatkhalu pariniṣṭhitasvabhāvamasya
tasyēti sarvanāmapratyavamarśayōgyaṁ tadviśēṣaṇatayā k‍vacidupayujyatē vā na vā ?
yatpunarātmanaivā'parisamāptarūpē tadviparītaṁ, tatkathamivānyasya viśēṣaṇatvaṁ yāyāt ?</p>
<p>nanvidānīmēva prapacati, stōkaṁ pacatītyasattvabhūtayōḥ praśabdastōkaśabdayō—
rviśēṣaṇatvamuktam । naivam; anyathā tadupapattēḥ, upasargāṇāṁ kriyāviśēṣaṇānāṁ vā
sattvabhūtānāmapyananyaviṣayatvēnaiva kriyāṁ prati guṇabhāvō bhavati । tathā hi—yō'sau kriyābhūtō
dharmaḥ prārambhādiḥ; taṁ kriyārthamiva kriyānupraviṣṭamasatvabhaūtamabhidadhat praśabdō'bhivyañjayati ।
yadi vā yathākṣinikōcādayō'bhidadhata ēvārthān pradarśayanti, ēvaṁ kriyāsthān, prārambhādīnana—
bhidadhata ēva prādayō'vadyōtayanti । dr̥ś‍yatē anadhīyamānasyāpyarthasyātmasthasyāvadyōtanaṁ,
yathā dāṇḍā krīḍēti; 'tadasyāṁ praharaṇamiti krīḍāyāṁ ṇō' (4.2. 57) vihitaḥ krīḍāmabruvan
praharaṇatvaṁ daṇḍatvamavadyōtayati । tasmāt prapacatītyatra pacimēva saṁdigdhaṁ viśēṣa ēva
sthāpayannasattvārthō'pi praśabdō viśēṣaṇatvaṁ labhatē । ēvaṁ stōkaśabdō'pi kriyābhūtaṁ
dharmapakarṣādikaṁ kriyārthamiva asattvabhūtaṁ kriyānupraviṣṭamabhidadhānaḥ kriyānurōdhādēvā—
sattvabhāvamāpannaḥ kriyāviśēṣaṇatvaṁ bhajatē ।</p>

<pb n="171"/>
<p>na caivamākhyātāntarasthaṁ viśēṣaṇamākhyātamabhivyañjayitumabhidhātuṁ vā śaknōti,
dvayōrapi prādhānyēna parasparānapēkṣatvāt । bhavatu cōpasargādērasattvārthasyāpi nīlōtpalādivadēva
sāmānādhikaraṇyēna viśēṣaṇaviśēṣyabhāvaḥ; vaiyadhikaraṇyē tu vyatirēkāpēkṣāyāṁ
kathamivaitadbhavati ? na hi aparinippannatvēnātmalābha ēva kṣīṇasyāparōpakāriṇaḥ karaṇādayō
vyatirēkā yujyantē । atō vaiyadhikaraṇyēnāpi na tiṅantayōrviśēṣaṇaviśēṣyabhāvassambandhō
bhavati । sādhyasādhanabhāvō'pi nōpapadyatē, sa hi kriyayōḥ kartr̥tvē karmatvē vā syāt;
sādhyaṁ hi vastūtpadyamānatvēna kartā karma cēti । na caitadubhayamapi kriyāyāḥ kriyāntaraṁ prati
yujyatē । tiṅantēna hi kriyātmōtpattiṁ prati prayatamānakārakākāṅkṣāpi prakr̥tyā prayōgēṣu
vinivēśitasvarūpā'bhidhīyatē । atō'pratibdhātmarūpatvēna kriyāyāssādhanaparavaśatvēna
tadavaruddhatvāditarēṇa kriyātmanā sambandhasattvēnāsyāḥ kartr̥rūpatā karmarūpatā vā sambhavati,
yataḥ pariniṣpannarūpasyātmalābhanirapēkṣasya siddhātmanassādhanābhāvō ghaṭatē, na
tūktaviparītātmana iti । kriyāyāś‍cāyamēva svabhāvaḥ, yaduta sādhanādhīnatvēna
sādhyasvabhāvāyāḥ pratītiḥ । yā ca sādhyasvabhāvā sā kathamivānyasmin sādhyē sādhanabhāvaṁ
gacchēt, yēna kartrītyucyatē ? yā ca sādhanādhīnatvēna sādhyasvabhāvā sā kathamiva kriyā
sādhyēta, yēna karmētyucyatē ? yadi ca syāt pariniṣpannarūpadravyavadēvēdaṁtayā nirdiśyēta । na
ca nirdiśyatē, atō'nidantayā nirdēśādapi na sādhanam । avasthārūpaś‍ca sādhanadharmō
vyāpāraśabdavācyaḥ kriyā । sā kathamivātmasiddhayē tathābivadhamēva dharmāntaramapēkṣēta ?
anapēkṣitayōś‍ca kathamiva mithassambandhōpapattiḥ ?</p>
<p>na ca kriyāyāḥ kimapi tadavaśiṣyatē yatsādhanairasādhitaṁ kriyāntarasya sādhyaṁ bhaviṣyati ।
tadēvamitarētarānāyattarūpayōrasambandha ēva kriyayōḥ । na ca nirvartamānalabdhātmakaṁ vastu
nirvartakādr̥tē parēṇa saha sambandhamarhēt । upakāryōpakārakanibandhanasvabhāvānāmitarētarēṇa
saṁbandhalabdhātmakasya cōpakārakatvam । kriyā ca tathārūpatvavirahāt sādhanēbhyassvōtpatti—
mavēkṣamāṇā kathamivātathābhūtakriyāntarēṇa saṁbandhamiyāt ? tasmāt svasādhanāvaruddhatvāt
sādhyamānaikasvabhāvāyāḥ kriyāyāḥ kartr̥tvē karmatvē vā na kriyāntarēṇa saha saṁbandhaḥ ।</p>
<p>nanu ca yathā pākaṁ karōti, pākō vartatē iti tiṅkr̥dabhihitayōḥ kriyayōssādhya—
sādhanabhāvō dr̥śyatē, tathā ca paṭhati pacatītyētayōrapi kasmānna bhavati ? naivam;
uktamidaṁ <b>bhāṣyē</b>, 'asti khalu tiṅabhihitasya kr̥dabhihitasya bhāvasya viśēṣaḥ,

<pb n="172"/>
kr̥dabhihitō hi bhāvō dravyavat prakāśamānaḥ kriyayā samavāyaṁ gacchati' iti । na hi
bhavati pacati paṭhati iti lakṣyalakṣaṇabhāvō'pyākhyātābhihitayōḥ kriyayōrabhinna—
sādhanayōrvā saṁbhavati । dvidhāpi cānupapattiḥ; sādhyamānatvēna pravartamānasya
sādhanaparatantrasya cātmanō'nidantānirdēśasya sādhanavallakṣaṇatvāyōgāt । nanu ca mā bhūt
kriyāyāssādhanam; lakṣaṇaṁ tūbhayathāpi dr̥śyatē, pācakaḥ paṭhati, rudataḥ prāvrājīditi ।
tatō yaḥ pacati sa paṭhati, sa rōditi, ayaṁ pravrajatītyākhyātayōrlakṣyalakṣaṇabhāvō
bhaviṣyati । ciraṁ jīva, tvayaiva smāritō'smi । ākhyātayōrlakṣyalakṣaṇatvēnā—
sambandhakāraṇasya yadatra 'lakṣaṇahētvōḥ kriyāyāḥ' (3.2.126) iti śatr̥śānacau
tiṅapavādau smaryētē । atō lakṣaṇatvē kriyāyāḥ kriyāntaraṁ prati samāśrīyamāṇē pacan
paṭhati, rudataḥ prāvrājīdityēva bhavitavyam ।</p>
<p>nanu yaḥ pacati sa paṭhati, sa rōdityayaṁ pravrajatīti tatkathaṁ sambandhaḥ? ētēna
hētuhētumadbhāvaḥ ākhyātayōḥ pratyuktō bhavati, yatō'sāvapi dvidhā— hēturvā hētumatparatvēna,
hētumatō vā hētuparatvēna। tatra hētōrhētumatparatvē śatr̥śānajbhyāṁ hētumatassvahētuparatvē
tumunādibhirbhāvyam । yathā pacan bhuṅktē, adhīyamānō vasati, bhōktuṁ pacati, bhōjakō
vrajatīti । nanu pacati, bhuṅktē, vrajatīti tat kasya kēna saṁbandhaḥ ? avadhyavadhimadbhāvō'pi
tiṅntayōrnāstyēva । sa hi dēśataḥ kālatō vā syāt । na tāvaddēśataḥ, tasya
mūrtimadviṣayatvāt । kālatastu yujyatē, kiṁtu tatra pūrvakālē ktvāpratyayavidhānāt paktvā
bhuṅkta ityēva syāt, na tu pacati bhuṅkta iti । samuccayēnāpi kriyāyāssaṁbandhaḥ। sō'pi
hi dvidhaiva; sādhanānāṁ vā kriyāyāṁ yathā gauraśvaś‍ca gr̥hyatām; kriyāṇāṁ vā sādhanē yathā
asau pacati paṭhati cēti; na tu kriyāṇāṁ kriyāyāmēva ।</p>
<p>nanu caikatvāt kriyāyā yadyapi sādhanasamuccayē kriyābhisaṁbandhō nāsti,
tathāpyēkavastuviṣayatvēna kriyāsamuccayē'sau bhaviṣyati । tathā hi— ya ēva pacati sa ēva
paṭhatītyaikādhikaraṇyē bhavatyēva sambandhōpapattiḥ । naivaṁ sādhyayōssādhanāyattayōralabdhātmanō—
ssādhanōnmukhatvēna parivartamānayōḥ, kriyāyāḥ parasparānapēkṣatvāt; na hyananvitātmanā—
madhikaraṇamapēkṣāmupajanayitumalam । atassavyētaragōviṣāṇavat parasparēṇāsamanvitamēva
kriyādvayaṁ sādhanē samuccīyatēṁ na ca samuccīyamānē vastunī mithassaṁbadhyētē, tathā sati
samāhārētarētarayōranyatarāpattau samuccayasyaivābhāvāt । ādigrahaṇādanvācayē'pyananvaya ēva
kriyayōḥ । tasmānnāstyēvākhyātayōrmithassaṁbandha iti ।</p>

<pb n="173"/>
<p>nanu ca asti sa mē rōcatē, asti tvamīśiṣē, nāhaṁ ramē'smi iti
sāmānādhikaraṇyēna viśēṣaṇaviśēṣyabhāvaḥ; bhavati pacati, bhavati pakṣyati, bhavatyapākṣīt,
bhavēdapi bhavēt, syādapi syāditi kartr̥tvēna; paś‍ya mr̥gō dhāvati, iha paś‍yāmaḥ karmaṇi
dvinacanabahuvacanānyudāhriyantē, ēhi manyē rathēna yāsyasi, smarasi dēvadatta kaś‍mīrēṣu
vatsyāmastatraudanaṁ bhōkṣyāmahē, na marṣayāmi yattatra bhavān vr̥ṣalaṁ yājayēditi karmatvēna
sādhyasādhanabhāvaḥ; yō bhuṅktē sa gr̥hyatām, yō'dhītē sa pacatītyabhinnasādhanatvēna; sa
svapiti ēṣa budhyatē, sa udēti ayamastamētīti bhinnasādhanatvēna lakṣyalakṣaṇabhāvaḥ;
hantīti palāyatē, varṣatīti dhāvatīti hētōrhētumatparatvēna; vakṣyāmīti vrajati, bhōkṣyatē
ityāsta iti hētuhētumatōrhētuparatvēna hētuhētumadbhāvaḥ; yāvadbhuṅktē tatō vrajati, yadayaṁ
bhuṅktē tataḥ paṭhati, yadayaṁ bhuk‍tvā vrajatītyadhīta ēva tataḥ paramiti avadhyavadhimadbhāvaḥ;
sak‍tūn piba, dhānāḥ khāda, ōdanaṁ bhuṅkṣvētyēvāyamabhyavaharati, pacati cāyaṁ paṭhati cēti
samuccayaḥ; vaṭō! । bhikṣāmaṭa gāṁ cānayētvanvācayō'pi tiṅantēṣu dr̥ś‍yatē । tatkathamucyatē
nākhyātayōssaṁbandhō'stīti?</p>
<p>naivam; vāk‍yabhēdādinā tadupapattēḥ । asti sa sa mē rōcatē, asi tvaṁ tvamīśiṣē,
asmyahamahaṁ ramē, astyētad gacchāmō vayaṁ, bhavatvēvamētat payasōdhayāmayatvamamithyēvāsi
(?), yanmurajitaṁ tvamapūpuja ityuktēṣu vāk‍yabhēdā upapadyantē । nipātā vā astyādayaḥ
ākhyātasarūpā nirarthakā api vāk‍yapūraṇāya kamīmidvādivatprayujyantē; na tu
kriyābhirviśēṣaṇaviśēṣyabhāvamanubhavanti । bhavati pacatītyādiṣu tu pacatīti pakṣyatīti
apakṣīditi ca yō'rthō bhavati asāvastītyarthaḥ । nanu pacatyādērbhavatau kartr̥tvēna
sādhyasādhanabhāvaḥ; ēvaṁ bhavēdapi bhavēt, syādapi syāditi ।</p>
<p>nanu cāvaś‍yamēva pacatyādikriyā bhavatikriyākartr̥tvēnābhyupēyā । yadi hyēṣā na bhavēttēna
kartrī syāt siddharūpatayā, na lakārēṇābhidhīyatē । na ca sā satī siddhabhāvamupaiti । na ca
lakāraḥ siddhatadabhidhānēna vinā kartr̥bhāvēnēmāṁ pratipādayitumutsahatē । tatō yēnātmanā kartrī
na tēna kriyā, yēna ca sādhyātmanā kriyā na tēna kartrīti vastvantaramēva lakārēṇa kartr̥tayā
kathitamāpadyēta । dēvadattaḥ pacatīti cānēna jñātavatprajñāpyatē vidhēyatā tvastērbhavatītyatra tu
ajñātarūpatayōpādīyatē bhavanakriyānubhavitr̥tvāt । na ca yugapadēva jñātavadajñātavacca samāśrayaṇaṁ
yuktam; atō na kriyā kartr̥tvamupayāti । paś‍ya mr̥gō dhāvatītyatra tu paś‍yaśabdō na
tiṅantaḥ । kiṁ tarhi nipātō'yamāś‍caryamityēsminnarthē vartatē; paś‍ya bhuṅktē, ahō āś‍caryamadbhutaṁ
bhuṅkta ityarthaḥ ।</p>

<pb n="174"/>
<p>kēcidākhyātasarūpau paś‍yapaś‍yataśabdau darśanārhēyaṁ kriyētyasminnarthē manyantē ।</p>
<p>athavā paś‍ya mr̥gō dhāvatītyatra nāsāvēvamāha—dr̥śaṁ mr̥gasaraṇē niyuṅkṣva; kiṁ tarhi ?
cakṣuḥ praṇidhatsva pramattō mā bhūriti; yatō'praṇihitacakṣussan mr̥gasaraṇamanyadvā pratipadyatē ।
yathā rūpamagryaṁ dr̥ṣṭvā ētadēvāha—ālōkaya ālōkayēti, tasmātpaś‍yētyētāvati vāk‍yasya
parisamāptatvānnāsti dr̥śassaraṇēna saṁbandhaḥ ।</p>
<p>athavā yō dhāvati mr̥gastaṁ paśryēti sarvanāmnā yadā sō'rthaḥ pratyavamr̥ṣṭō bhavati tadā
kriyā tasyōpalakṣaṇāya pravartatē । yō dhāvati sartāraṁ taṁ paśryati; ayaṁ cārthaḥ paśrya
dhāvatīti padayōrasaṁbandhatvēna śrutārthāpattigamyaḥ na tu śabdasannivēśī ।</p>
<p>yadi vā śrutārthāpattyēva gamyamānētiśabdōpasaṁhr̥tasya mr̥gō dhāvatīti vāk‍yārthasya
dr̥śau karmatvamēva । paśryāma udāhriyanta iti ।</p>
<p>athavā dvē ētē vāk‍yē—ēkamētāvati vāk‍yam 'iha paśryāmaḥ' karmaṇi
dvivacanabahuvacanādīni vacanānyēva dr̥śaḥ karmatvēnāvatiṣṭhantē, nōdāhr̥tiḥ । ataś‍ca paśryāmō
yasmādudāhriyantē prayujyanta iti dvitīyam । ēhi manyē rathēna yāsyasītyatra 'prahāsē ca
manyōpapadē manyatēruttama ēkavacca' (1.4.106) iti vacanād yadāyamarthaḥ ēhi manyasē rathēna
yāsyāmīti । yadā vā sūtrapratiṣēdhapakṣē svaviṣaya ēva madhyamōttamau tadā sarvathā gamyamānēti—
śabdōpasaṁhr̥tasya vāk‍yārthasyaiva karmatvam । ēhīti ca prahāsaviṣayasaṁbōdhanārtha ākhyātasvarūpō
nipātaḥ । ākhyāṁtasvarūpāś‍ca puruṣaṁ saṁkhyāṁ na vyabhicaranti; na hi bhavati tvamasti
vayamastīti । kiñcāstirapi nipātaḥ; sō'yaṁ yathā astikṣīrā gauḥ; tatra hyākhyātamiti
kr̥tvōktaḥ; subadhikārē'stikṣīrādivacanamiti; na cāvyayatvāt; nipātō'yamiti parihāraḥ ।</p>
<p>nanu ca saṅkhyāmavyabhicaran kathamēkaśabdō bahūnāṁ prahāsē bahutvaṁ brūyāt ? naivam;
bahubhirēkaḥ prahasyatē, naikēna bahavaḥ, na hi bahuṣvēkaṁ prahasatsu sūtrapratiṣēdhapakṣē 'ēhi manyē
rathēna yāsyāmi' (iti)। yadā vā sūtrapratiṣēdhapakṣē astīti kathaṁ na sattvabhūtō'rthassādhya—
sādhanasaṁbandhamanubhavati ? yō bhuṅktē sa gr̥hyatāmityatrāpi vāk‍yadvitayamēva । na cātra kriyayōḥ
lakṣyalakṣaṇabhāvaḥ; kriyāyāḥ kārakōpalakṣaṇatvāt । tathā hi yō bhuṅktē sa dēvadatta iti
dēvadattasattvōpalakṣaṇamēkō vāk‍yārthaḥ; sa tathābhūtō gr̥hyatāmiti tasya grahaṇasaṁbandhaḥ ।</p>
<p><b>darśanamaparam</b>— na ca yathā sattvaṁ tadrūpābhidhāyitvēna smaraṇāt kartr̥prādhānyamabhidadhat
kriyāyāḥ kriyāntaraṁ prati lakṣaṇatvamabhidhattē, tathā sarvanāmābhidhātuṁ śaknōti । tēna hi sā

<pb n="175"/>
kriyā sādhyatvātpracyāvya sādhanōpasarjanabhāvamupanītā tatparāmr̥ṣṭaṁ dēvadattamupalakṣayati; sa
tu tathābhūtaḥ kriyāntarēṇa saṁbadhyata iti । na hyēkasyāḥ pravr̥ttēssādhanōpalakṣaṇamaparakriyā—
saṁbandhaś‍cōpapannō bhavati ।</p>
<p>nanvidamēvāsyāḥ kriyāntarēṇānvitatvaṁ yadanyasyāssādhanamupalakṣyati । naivam, ēṣā
svasādhanalakṣaṇatvēna pravartamānā yadadhīnōdayā tadēvōpalakṣayēt, nānyad, asaṁbandhāt । nanu
cāsyā api dēvadatta ēva sādhanaṁ, sa cānayōpalakṣitaḥ, tatkathaṁ bhinnavāk‍yatā ? naivam;
bhavatu nāma dēvadattōpalakṣaṇatvamasyāḥ; kiṁtu na taṁ dēvadattatayōpalakṣayati, api tu
svasādhanatvēna । tatassvasādhana ēva dēvadattē prathamatō'syā viśrāntiḥ, dēvadattasya ca tayaiva
tadābhisaṁbandhō'bhyupēyaḥ । na hi yaugapadyēna lakṣyamāṇatvaṁ prā़dhānyaṁ ca pratipadyēta, kriyāntarē
guṇabhāvaṁ ca, virōdhaprasaṅgat । na ca bhujikriyāvacchinnasyētarakriyābhisaṁbandhō'bhimataḥ,
samuccīyamānakriyādvayaprasaṅgat । yō bhuṅktē sa gr̥hyatāmityēkarasā pravr̥ttiḥ, pratyāsattēḥ ।
tanmātramidaṁ sūtraṁ, tasya tu punaritthaṁbhūta ēvārtha iti na tatra vāk‍yabhēdaḥ । ētēna yō'dhītē sa
pacatītyapi pratyuktam । sa svapityēṣa budhyatē, sa udētyayamastamētītyatra tu sādhanatvānnatarāṁ
lakṣyalakṣaṇabhāvaḥ । hastīti palāyata iti— atra tvitiśabdō hētuhētumadbhāvaṁ dyōtayannarthasya
svātantryaṁ karōti । dr̥ṣṭa itiśabdō'rthasya svātantryamupajanayan, 'tasminniti nirdiṣṭē pūrvasya'
(1.1.66) iti । atra hi tasminnityadhikaraṇasya kartr̥karmasamavāyinyau kriyē prati
upādhitvēna pravartamānasyākāṅkṣā; yata ādhēyastatra svē ātmanyavasthānābhāvāditi—
śabdēnāsatyavacchēdē kāryayōgō na syāt । 'tasminniti nirdiṣṭē pūrvasya' ityuktē tasmin ya
ādhēyō nirdiṣṭa iti saṁpratyayaḥ syāt; tasmāt saptamyarthanirdēśē pūrvasya kāryasya
saṁpratyayārthamitiśabda upādīyatē । ēvamihāpi । itiśabdō vā na tasya svātantryamupajanayati !
yasmādayaṁ (hastī) hanti tasmādayaṁ palāyata iti । ēvaṁ varṣatītyādāvapi yōjanīyam । atra
ca tiṅantayōritiśabdasāmarthyāddhētuhētumadbhāvō'numīyatē, na punaśrśabdasannivēśīti । yāvadbhuṅktē
tatō vrajatītyādau tu bhinnavāk‍yatāyāmapi yāvattataḥ pūrvamityādinipātasāmarthyā—
davadhyavadhimadbhāvō gamyatē; na punarākhyātaśabdasannivēśīti । saktūn pibētyādāvapi 'saktūn
piba', 'dhānāḥ khāda', 'ōdanaṁ bhuṅkṣva' iti viśēṣaṇavākyārthā itiśabdōpasaṁhr̥tā
itiśabdasāmarthyādēva tatsāmānyābhidhāyinā ayamabhyavaharatīti vāk‍yāntarēṇōcyantē । pacati
cāyaṁ paṭhati cēti vāk‍yadvayamēva; ēvaṁ vaṭō ! bhikṣāmaṭa, gāṁ cānayēti ।</p>

<pb n="176"/>
<p>tadēvaṁ <b>kātyāyana</b>matē nāstyēvākhyātayōssaṁbandhaḥ; <b>sūtrakārasya</b> tu matē'styēvākhyātayōḥ
anēkavāk‍yatvēnābhisaṁbandha iti, yadayaṁ samānavāk‍yādhikārē'tiṅntāduttarasya tiṅō nighātaṁ
śāsti । 'abhijñāvacanē lr̥ṭ' (3.2.112) iti smr̥tyuktāvatītakālē'pi lr̥ṭaṁ smarati;
yaditi (3.2.113) yatprayōgē tanniṣēdhati, 'vibhāṣā sākāṅkṣē' (3.2.114) ityākāṅkṣāyāṁ
vibhāṣayābhyanujānāti, 'na yadyanākāṅkṣē' (3.4.23) iti nirākāṅkṣavāk‍yē k‍tvā—ṇamulau
niṣidhya laḍādīnēvānumanyatē iti kā punaratrōpapattiḥ? ucyatē ākhyātapadatulyadharmiṇō hi
k‍tvāntasyānēkasyāpi dr̥ṣṭastiṅantēna saha saṁbandhaḥ। s‍nātvā pītvā bhuk‍tvā vrajatīti;
tathā pūrvaṁ s‍nāti bhuṅktē pibati tatō vrajati iti । tatra yathaiva k‍tvāntasya tiṅantēnaikavāk‍yatvaṁ
tathā pūrvakālakriyābhidhāyināmākhyātānāṁ sarvēṣāmapi kriyāviśēṣaṇakatvādbhavati ।
uktaṁ ca—</p>
<b><lg>
  <l>yathā'nēkamapi k‍tvāntaṁ tiṅantasya viśēṣakam ।</l>
  <l>tathā tiṅantaṁ tatrāhuḥ tiṅantasya viśēṣakam ॥ 80 ॥</l></lg></b> (vāpa. 2.6)
<p>kiṁca yathākathaṁcidāśrīyamāṇō'rthassāmānādhikaraṇyēnāvadhibhāvēna vā viśēṣaṇatvaṁ na
vyatikrāmati । tathā hi, vraja dēvadattētyāmantritasya viśēṣaṇatvēnaikavāk‍yatvād 'āmantritasya
ca' (8.7.19) iti nighātō dr̥ś‍yatē; kartr̥tvādbhaviṣyatīti cēd vrajāni dēvadattētyatra
katham? na hi dēvadattō vrajikriyāyāḥ kartā, na khalvapi kārakasya viśēṣakam, nāpi suṣṭhu
pacatīti padāntaratvēna kriyāviśēṣaṇamupapadyatē । kiṁtu kriyāṁ prati ābhimukhyēnāvasthāpyamānaḥ
pañca vārān pacatītivat bāhyaviśēṣaṇatāṁ labhatē । kaḥ punarbāhyāntarayōḥ kriyāviśēṣaṇayōviṁśēṣaḥ ?
ayamasti āntaraṁ hi kriyāviśēṣaṇaṁ karmatvaṁ napuṁsakatvaṁ ca pratilabhatē; bāhyasya tu
svaliṅgatā na karmatvaniyamaḥ। ēvaṁ ca kr̥tvōktam—</p>
<b><lg>
  <l>saṁbōdhanapadaṁ yacca tatkriyāyā viśēṣakam ।</l>
  <l>vrajāni dēvadattēti nighātō'tra tathā sati ॥ 81 ॥</l></lg></b> (vāpa. 2.5)
<p>nanu ca saṁbōdhanapadasya tiṅntēnaikavāk‍yatā yujyatē, saṁbōdhanaṁ hyākṣiptakriyāpadaṁ
vartatē । dēvadatta abhimukhō bhavētyābhimukhyē hi yujyatē । tatra dēvadattētyētāvatyarthasya
parisamāptatvāt saṁbōdhanapadamēkaṁ vāk‍yam, sō'bhimukhībhūtaḥ kriyāntarē niyujyatē; vrajēti
tadākhyātamēva dvitīyam; 'dēvadatta! vrajāni' ityatra tu kriyāntaraniyōgō'pi nāstīti

<pb n="177"/>
bhinnavāk‍yatvamēva । tanna, vāk‍yalakṣaṇāyōgāt । ēvaṁ hyāhuḥ—</p>
<b><lg>
  <l>sākāṅkṣāvayavaṁ bhēdē parānākāṅkṣaśabdakam ।</l>
  <l>karmapradhānaṁ guṇavadēkārthaṁ vāk‍yamucyatē ॥ 82 ॥</l></lg></b> (vāpa. 2.4)
<p>ēvaṁ ca bruvatō yathōktalakṣaṇapadasamūhō vāk‍yamityabhiprāyaḥ, na ca dēvadattēti padasamūhaḥ;
athābhimukhō bhavētyākṣēpādasya samūhabhāvaḥ; tathāpi sākāṅkṣatvādavāk‍yatvam । na
hyabhimukhībhāvamātramēva kaś‍cid vidhattē । kiṁ tarhyabhimukhībhāvaṁ vidhāya kriyāntarē niyuṅktē ।
api cābhimukhō bhavētyadhyāhriyamāṇayāpi kriyayā saṁbandhaṁ manyasē vrajētyupāttayāpi na
manyasa ityahō mādhyasthyam । kiṁcābhimukhō bhavētyayamapi niyōgaḥ, tatrānabhimukhasya
niyōktumaśakyatvāt । abhimukhīkaraṇāya kriyāntarādhyāhārē'navasthā, tadbhayāccābhimukhīkāra—
garbhaniyōgō'ṅgīkartavyaḥ, sa ca vrajētyādāvapi tulya ēvētyalamatiprasaṅgēna । yadi cāmancitasya
tiṅantēnaikavāk‍yatā na syāt, 'āmantritaṁ pūrvamavidyamānavad' iti ( 8.1.72) sūtrakārō na
brūyāt । tatrēdamavidyamānavattvē prayōjanam nighātādayō mā bhūvanniti; nighātādayaś‍cāsamāna—
vāk‍yatvādēva na bhaviṣyanti, kimavidyamānavadbhāvēna ।</p>
<p>na caitad <b>vārttikakārō</b> manyatē । sō'pi hyavidyamānavadbhāvasya prayōjanāni paṭhati
avidyamānavattvē prayōjanamāmantritayuṣmadasmadādēśatiṅ‍‌nighātā iti । bhavatu nāma
sāmānādhikaraṇyēna vaiyadhikaraṇyēna vā yathākathaṁcidāśrīyamāṇānāmākhyātānāmākhyātaṁ prati
viśēṣaṇatvamupalakṣaṇatvaṁ hētumattvamavadhibhāvō vā, samuc‍cayō'pyēvamēvōpapadyatām;
sādhyasādhanabhāvastu nōpapadyatē, viruddharūpayōrarthayōrēkarūpēṇa śabdēnābhidhānāt । yathā'yaṁ
daṇḍō harānēna phalānītyayaṁ daṇḍa ityanēna rūpēṇa daṇḍaśabdō daṇḍārthamantarbhūtāsti—
kriyāmupādātumīṣṭē । anēnētyayaṁ ca śabdaḥ karaṇarūpēṇēva vastusāmānyamabhidadhat pratyakṣēṇōpādattē,
na rūpāntarēṇa, prakaraṇāttu daṇḍē pratipattiḥ । tathēhāpi pacati dhāvatītyādirākhyātasādhyabhūtāṁ
kriyāmabhidhattē, tāmēva ca siddhāṁ sādhanatvamāpannāmanēnaiva rūpēṇa vakṣyatītyasambhavaḥ ।</p>
<p>nāsambhavaḥ, sādhyatvēnaiva sādhanatvāt ।</p>
<p>yadēvaṁ hi kriyāyāssādhyamānatvamanidantānirdēś‍yaṁ pariniṣṭhitaṁ rūpaṁ tēnaiva
sādhanabhāvaṁ pratipadyatē, na rūpāntarēṇa; tasyābhāvāllakārō'pi caitāṁ sādhyatayā bhavantīṁ
kartr̥bhāvēnābhidhattē pacati bhavatīti ।</p>

<pb n="178"/>
<p>nanu kimanyadbhavanaṁ pacatikriyāyāssādhyatāvyatirēki, kiṁ vā tadatiriktaṁ kartr̥tvaṁ,
yēna sādhyasādhanabhāvō'vakalpēta ?</p>
<p>ucyatē— yō'yamasyāḥ kārakasaṁbandhaḥ, kārakavyāpāraviṣayatā na kārakāṇi
śaśaviṣāṇavat parākarōti, śak‍yatē saṁpādayituṁ tēbhyassaṁpattimanubhavati । tadasyāḥ
kārakasaṁbandhalakṣaṇaṁ sādhyamānatvamēva rūpaṁ bhavanamabhidhīyatē । pacatikriyā bhavanaṁ nirvartayantī
kārakēbhyō nirvr̥ttiṁ pratipadyatē, kārakāṇi vyāpāravanti karōtītyarthaḥ । yatpunarasyā viśēṣarūpaṁ
yāgādidharmakaṁ paktirūpaṁ pacatyēkaśabdavācyamananyasādhāraṇaṁ, tēnaiṣā kartrī saṁpadyatē,
tadēvamananyasādhāraṇēna svabhāvēna kartrī saṁpadya sādhyātmanā bhavatikriyārūpatvēna bhavatiḥ
pacati, bhavatisādhyatvaṁ labhata ityarthaḥ । athavā prayōgātmakō yō'dhiśrayaṇādivyāpārastairēṣā
bhavanakriyārūpatāmupayāti । phalabhūtēna viklittyātmanā bhavitr̥rūpaṁ kartr̥tvaṁ, tēna bhavati
pacati ityayamarthaḥ paktiradhiśrayaṇādyātmanā bhavati, adhiśrayaṇādayō'syāḥ pravr̥ttā iti
yāvat । adhiśrayaṇādirūpēṇa vā bhavitr̥tvaṁ paktirūpēṇa bhavanakriyātvaṁ, tēnāyamarthaḥ
adhiśrayaṇādayaḥ paktirūpatayā bhavanti; viklittissañjātēti yāvat । athavā śabdavācyaṁ
buddhiparigataṁ yadrūpaṁ tēna kartr̥tvamasyāṁ, bāhyasaṁpaktirūpatvēna bhavanarūpatvaṁ, bāhyarūpēṇa bhavitr̥tvaṁ,
buddhyātmanā bhavanarūpatvamiti । yadi vā sāmānyātmanā kartr̥tvaṁ viśēṣātmanā
bhavanarūpatētyupapadyatē kriyāyāṁ kārakatvam ।</p>
<p>nanu cōktaṁ na lakāraḥ siddhavadabhidhānēna vinā kartr̥bhāvēnēmāṁ pratipādayitumutsahatē,
tataś‍ca siddhatvēnābhidhānē punarapi virōdhaḥ । naivam, yadēva pacatikriyāyāssvabhāvabhūtamātmīyarūpaṁ
sādhyatālakṣaṇaṁ tēnaiva rūpēṇa sā kartr̥tvamupagatā lakārēṇōcyatē । siddhatvāvabhāsaḥ kuta iti
cēt, lakārastāṁ kartr̥bhāvēna pratipādayituṁ pravr̥ttassiddhatvēnāvagamayati, na tu sādhyāyāḥ
kriyāyāḥ siddhatvāpattiḥ । atō rūpāntarāpattēḥ nāsti virōdhaḥ । yathā cōrasya rujatīti
dhātvartha ēva rōgalakṣaṇaḥ kartrantarāśrayaṇāt kartr̥bhāvamupayāti; sādhyā/?/tmana ēva cāsya
kartr̥tvam । na ca siddhatāprāptiḥ kartr̥tvēna pratīyamānā siddhatayā'vabhāsatē; tathā kriyāpi
na siddhatayā lakārēṇābhidhīyatē । api tu sādhyāyāmēva tasyāṁ tadadhikaraṇāt kartr̥śabdai—
rabhidhīyatē iti । athavā ēkasyaiva vastunō nānārūpāśśaktayō viruddhāviruddhasvabhāvā
lōkayātrāṁ kalpayanti । tatō'sya sarvaśaktērbhāvasya vācakaśabdaḥ kaś‍cit siddhātmikāṁ

<pb n="179"/>
śaktivr̥ttimavalambatē, kaś‍cit sādhyarūpām । tadēvaṁ siddhasādhyatāśaktiyuktaṁ vastu
śabdābhyāmabhidhīyamānaṁ na virudhyatē, anēkaśaktiyuktatvāt । pacatītyanēna tadēva
sādhyatvēnāvagataṁ bhavatīti lakārassādhyatvēnābhidhattē । sarvaśaktivirahitaṁ vā vastu,
sakalavikalpōllēkharahitatvāt । tasya tu śabdā ēva svamahim‍nā nānāvidhabuddhyupa—
jananahētavaśśaktiṁ saṁnivēśayanti; śak‍tyāviṣṭamiva vyavahāragōcaratāṁ nayanti । tēna śabdābhyāmēva
siddhasādhyatāśak‍tyādhānādakhilavikalpīkr̥tātmakamapi tadvastu siddhasādhyabhāvēnōpadiś‍yatē ।
bhavati pacatītyēkēna śabdēna sannivēśitasādhyatāśaktiyuktamabhihitam, itarēṇa tu tadēva
śak‍tyantarārōpēṇa prakāś‍yata iti nāsti virōdhaḥ ।</p>
<p>yadi vā na padasya padarūpādēvādhikārthatā; kiṁ tarhi ? vāk‍yarūpāt । tadyathā puruṣa
iti padakālē puruṣō vyatirikta ucyatē । yadā tu rājñaḥ puruṣa iti viśēṣasannidhau prayujyatē
tadā viśiṣṭasya puruṣārthasya gatiḥ, na puruṣasyēti vāk‍yakālē'dhikasya dharmasya prādurbhāvaḥ,
tathā pacatīti naikasmādēva padarūpāt kartr̥tvam; yadā bhavatīti padāntarasannidhistadā paratvē
sādhanamadr̥ṣṭadavāk‍yakālē puruṣasyaiva vyatirēka upajāyata iti । yathāpi vyapadēśivadbhāvēnā—
bhinnasyāpi dhātōravayavaprathamaikāj‍vyapadēśa iyāyētyādau pravartatē tathā buddhibhēdakalpanayā
ākhyātavācyasyārthasya bhēdē'pi kriyākārakādivyapadēśāḥ pravartantē । tataś‍ca pacatītyatrāpi
na kācid aparā tadatirēkiṇī bhavanakriyā, kaś‍cidaparō vā kartā virōdhahēturasti; api
tu saiva vyapadēśivadbhāvēna bhavanakriyārūpatāṁ pak‍tr̥tvaṁ ca darśayantī cakāsti । ētēna paś‍ya
mr̥gō dhāvatītyādāvapi siddhasādhyatvayōravirōdhaḥ ।</p>
<p>api caikasyāpyarthasya viṣayabhēdēna dvidharmatvaṁ na virudhyatē । yathā rājñaḥ puruṣasya puruṣa
iti puruṣaśśēṣī bhavati śēṣaś‍ca iti, rājānaṁ prati śēṣō'vicalitasvārthaśśēṣitāmāpadyatē,
ēvaṁ ca dhāvatīti mr̥gē kartari sādhyabhāvaṁ prādhānyēnājahat saraṇaṁ dr̥śāvaṅgatvaṁ sādhanatvaṁ
cōpaitīti na kaś‍cid virōdhaḥ । athavāyamarthaḥ — sādhanamidamayaṁ sādhya iti rūpaṁ siddhamātramētat,
yathā padē ayaṁ prakr̥tyarthō'yaṁ pratyayārtha ityēka ēvāsāvarthaḥ aviśiṣṭō viśiṣṭō vā
vāk‍yaviśēṣayōrgrahītavyaḥ, yathā muṇḍayati, kūṭayati, mūtrayati, carcayatīti । tatra muṇḍayati
māṇavakam; muṇḍiḥ kēśacchēdanavacanaḥ; tasya tu vyutpattiḥ muṇḍaṁ karōtīti sāmānyapravr̥ttiviśēṣaṁ
muṇḍaśabdō'vasthāpayati; karōtiviśēṣō yasmin ṇijutpadyatē, na karōtimātram । anyē punaḥ

<pb n="180"/>
kēśacchēdanādivacanānmuṇḍādīnadhyavasyanti; yathōktam athavā muṇḍādayō dhātavaḥ । muṇḍayatīti
caitasminnarthē kūṭayatīti ca prayuñjatē, kūṭayati māṇavakamiti । yathā ca muṇḍaṁ karōtīti
prayuñjatē, naivaṁ kūṭaṁ karōtīti; kūṭaśabdēna hi karōtiviśēṣō na lakṣyatē; kiṁtu
chidādiviśēṣamavalakṣyamāṇōddēśavibhāgaṁ kūṭirēvōpādattē । ēvaṁ mūtraṁ karōtīti mūtrayati, carcāṁ
karōtīti carcayati । mūtrēṇa carcayā vā karōtau viśēṣyamāṇē kṣaraṇaṁ paribhāṣaṇaṁ vā
viśēṣēṇōpādīyatē । sa ēva ca kadācit kṣaraṇaviśēṣaḥ paribhāṣaṇaviśēṣō vā naṣṭōddēśavibhāga
upādīyatē, yathā 'mūtra prasavaṇē' mūtrayati, 'carca paribhāṣaṇē' carcayatīti ।</p>
<p>ēvaṁ paś‍ya mr̥gō dhāvatīti idamatra sādhanapadamidamatra sādhyapadamiti utprēkṣaiṣā । idaṁ
tvartha—satattvaṁ 'nātra saraṇaṁ, na darśanaṁ na mr̥gaḥ । kiṁ tarhi ? mr̥gakartr̥kō dr̥śikarmasaraṇaviśēṣō'yaṁ
tatraikārthatvādēkamēvēdaṁ vāk‍yamityasti dvayōstiṅantayōrēkasmin vāk‍yē sambhavaḥ । tataś‍ca
pacati karōtītyādāvapi pākaṁ karōtītivat sādhyasādhanabhāvēna saṁbandhō'styēvēti na
kaś‍cid virōdhaḥ ।</p>
<p>anyē punarmanyantē, kasyacidapi bāhyasya vastvātmanō'saṁbhavād bhāvabhūtavastuśūnyamēvēdaṁ
jagat, tatō buddhīnāmēva tathābhūtavyavahārōpajanananibandhanatvam । buddhaya ēva hi
siddhasādhyatārūpamupadarśayantyaḥ śabdāt pravartayanti । tataś‍ca svamahimōllā—
sitanānāvidhabuddhisamupanītabhēdanakālpanikākāraparigatō'yaṁ māyēndrajālasadr̥śō vyavahāraḥ
pravartata iti na kaś‍cidaparaṁ vastu yasya siddhasya sādhyalakṣaṇavirōdhāpattiḥ । tathā hi—
buddhimākārabhēdavatīmēkē kriyāṁ manyantē । sā hi svamātrābhiraparyavasitaviṣayanirbhāsābhiḥ
antastattvādibhiriva bahirarthanibandhanāmarthakriyāṁ sādhayati । na tadarthaṁ darśanābhi—
nivēśō'smākam ārāddavīyassamutsārayanti pratyayavyaktayō hi parākr̥tavāk‍yārthasaṁsparśā
bāhyārthavat tāsu tāsvarthakriyāsu yathāsāmarthyamupajāyamānāḥ pratītāśaṅkāviṣaya—
parigamanādyavasthāsu tadā sāmarthyaṁ kriyāsāmarthyē kimarthamanyapadārtharūpamabhyupēyata iti । atra
<b>cūrṇī</b> virōdhaṁ darśayati; idaṁ kilōktaṁ <b>bhāṣyē</b>— kr̥dabhihitō bhāvaḥ kriyayā samavāyaṁ gacchati,
pākō vartata iti; tiṅabhihitastu na gacchati (ma.bhā. 3.1.17) ।</p>
<p>na hi bhavati pacati paṭhatīti । atrā'yaṁ samādhiḥ—yathābhūtā kriyōpanyastā tathābhūtā
samavāyaṁ na gacchati, viśēṣayōssamavāyō, nāsti, sāmānyayōrastyēva । asti sa mē rōcatē,

<pb n="181"/>
asi tvamīśiṣē, nāsmi ramē, bhavati, pacati karōtīti । tatraitacchak‍yatē vaktuṁ yatrānyā ca
kriyā bhavati; yatra tu khalu saiva sā kriyā tatra katham ? yathā bhavēdapi bhavēt, syādapi
syāditi । asti ca lōkē ēvaṁbhūtaḥ prayōgaḥ । api bhavēdētaddēvadattasyāpi, sa divasaḥ
syādyatrēdaṁ bhavēditi । dēvadattasya ca vartamānakālāṁ sattāmavināśaṁ prārthayamāna ētatprayuṅaktē;
api bhavēdētat, bhavēddēvadatta iti । atrāpyanyatvamasti; kutaḥ, sādhanabhēdātkālabhēdācca ।
ēkasyātra bhavatērbhavati sādhanaṁ sarvakālaś‍ca pratyayaḥ । api bhavēdityatra yō bhavati tatra
dēvadattasattā na prakr̥tyarthaḥ; kiṁ tarhi ? pratyayārthaḥ; prārthanēva liṅiti sarvakālatvaṁ
kālaviśēṣasyānāśritatvāt । 'aparasya bāhyaṁ sādhanaṁ vartamānakālaś‍ca pratyayō bhavati ।
tasya bāhyaṁ sādhanaṁ dravyaṁ dēvadatta ityarthaḥ, dēvadattasattā tu prakr̥tyarthaḥ, vartamānasattā tu
dēvadattas. prārthyata ityanupāttakālaviśēṣaḥ । śās‍trē liṅ svarūpādēva vartamānakālē'vatiṣṭhatē,
yathā tavyādayō bhaviṣyati, karttavyaḥ kaṭa iti । svabhāvāc‍cārthānāṁ vyavasthēpi <b>bhāṣyē</b>
kālādhikāraḥ pratyākhyātaḥ । ēvaṁ syādapi syādityatrāpi svābhāvikaṁ nānātvaṁ sādhanakālabhēdēna
pratipādyata iti ।</p>
<p>nanvastyādayō'pi nipātāḥ, tē cākhyātasvarūpatvāt kārakāṇi viśiṁṣantaḥ kālaṁ
puruṣaṁ saṁkhyāṁ na vyabhicariṣyanti; yatra vyabhicārastatra katham ? tathā hi— bhavati pakṣyati
bhavatyapākṣīdayūyujastvamasīti kālavyabhicāraḥ; bhavatu gacchāmyahamiti puruṣavyabhicāraḥ;
bhavatu tayaiva maṇḍūkāḥ pacyantāmiti saṁkhyāvyabhicāraḥ; bhavatu nāma drakṣyasīti
kālapuruṣavyabhicāraḥ; bhavatu tayaiva maṇḍūkāḥ pacyantāmiti saṁkhyāvyabhicāraḥ; bhavatu nāma
drakṣyasīti kālapuruṣavyabhicāraḥ; bhavatu bhaviṣyanti jīvatō dhanānīti kālasaṁkhyāvyabhicāraḥ;
astyagamāma ghōṣāditi kālapuruṣasaṁkhyāvyabhicāraḥ । lōkē caivaṁbhūtā vācōyuktirasti,
prayuṅktē hi lōkaḥ, asti gacchāmō vayamityēvamādiḥ, tatrāstītyēkavacanamupalabhyatē । tēna
manyāmahē gamērēvaikatvāśrayasya kartr̥tvaṁ, na vayamiti bahutvāśrayasya । tadēvaṁ sāmānyakriyayā
viśēṣakriyāṇāṁ kartr̥tvēnābhisaṁbandhāt astyanayōssādhyasādhanabhāvaḥ । viśēṣakriyāyāmapi
k‍vacitkatvēna saṁbandhō dr̥ś‍yatē— paś‍ya dhāvati, paś‍yāma udāhriyantē, manyē yāsyasi,
smarasi vatsyāmaḥ, na marṣayāmi yājayiṣyati, āśaṁsē yuktō'dhīyēti । karaṇādibhāvaś‍ca
tiṅantānāṁ ca vidyatē, pacati paṭhatīti । atra tu vidyata ēva saṁbandhaḥ, sarvanām‍nā parāmarśāt ।

<pb n="182"/>
na cēha vāk‍yabhēdaḥ, sarvathaiva tadanupalabdhēḥ । tatra hi khalu vāk‍yabhēda upēyatē । ta trāsau
parāmr̥ś‍yamānō'nyāṁ buddhillikhati । na cēhōllēkhavān vāk‍yabhēdō buddhāvupalabhyatē;
tasmādēkavāk‍yatvamēva । ata ēvābhijānāsi dēvadatta yat kaś‍mīrēṣu vatsyāmaḥ, tatraudanaṁ
bhōkṣyāmahē iti 'vibhāṣā sākāṅkṣē' (3.2.114) iti sarvanām‍nā parāmarśātsākāṅkṣatvōpapattēḥ ।
tatrētyanēnāsaṁdhīyamānatvāllaṭō laṅaś‍ca vikalpaḥ pravartatē । sa svapityēṣa budhyatē,
sō'stamayatē'yamudētītyatra tu parasparaṁ vā ākhyātayōrlakṣyalakṣaṇabhāvaḥ, saha vā sarvairēva
kālaviśēṣādikaṁ lakṣyata ityēkaparatvādēkavāk‍yataiva । yathā—</p>
<b><lg>
  <l>kumudāni prabudhyantē śatapatrāṇi śēratē ।</l>
  <l>śakaṭaṁ gāhatē vyōma mātr̥maṇḍalamujjhati ॥ 83 ॥</l>
</lg></b>
<p>hantīti palāyata ityādau tvavasthita ēva hētuhētumadbhāva iti na dyōtyatē; nanvapūrvaṁ
kriyatē pacati paṭhatītyatrāpi prasaṅgāt । ētē tāvadavadhyavadhimadbhāvō yāvadādau samuc‍cayādau
cādayaś‍ca vyākhyātāḥ । tadēvaṁ <b>sūtrakārasya bhāṣyakārasya</b> ca darśanē asti kriyāyāḥ
kriyāntarēṇa saṁbandhaḥ । <b>vārttikakāra</b>stu yuṣmadasmadādēśanighātādyartham, 'ākhyātaṁ
sāvyayakārakaviśēṣaṇaṁ vāk‍yam' 'ēkatiṅ vāk‍yamiti anyadēva laukikāt pāribhāṣikaṁ
vāk‍yalakṣaṇamārabhatē । na ca tēna laukikō vyavahārassidhyatītyupēkṣyatē । taduktam—</p>
<b><lg>
  <l>nighātādivyavasthārthē śās‍trē yat pāribhāṣikam ।</l>
  <l>sākāṅkṣāvayavaṁ tēna na sarvaṁ tulyalakṣaṇam ॥ 84 ॥</l></lg></b> (vāpa. 2.3)
<p>ētēna bhinnābhinnapravaktr̥kānēkavākyōpakalpitaikavāk‍yasthānāmapi kriyāṇāṁ
parasparamabhisaṁbandhō vyākhyātaḥ । sa bhinnapravaktr̥katvē yathā—</p>
<b><lg>
  <l>kuśalaṁ tasyā jīvati kuśalaṁ pr̥cchāmi jīvatītyuktam ।</l>
  <l>punarapi tadēva kathayasi mr̥tāṁ tu kathayāmi yā śvasiti ॥ 85 ॥</l>
</lg></b>
<p>abhinnavaktr̥tvē yathā—</p>
<b><lg>
  <l>yatsvacchē salilātmani pratiphaladdēvē triyāmāpatau
pīyūṣākr̥ti paryavasyati kila jyōts‍nēti tattvāntaram ।</l>
  <l>tigmaṁ dhāma ciraṁ cakāsti divi tat (yat) tatrāsti divyaḥ pumān
yaṁ vijñātavatāṁ truṭanti nikhilā bhūyōbhavagranthayaḥ ॥ 86 ॥</l>
</lg></b>
<!-- NOTES pg=182!-->
1.	2. 'cacāla sā cē'— ti yuk‍tataraḥ pāṭhaḥ ।

<pb n="183"/>
<p><b>(11. prakaraṇam)</b></p>
<p><b>prabandhāṅgamavāntaravāk‍yaṁ prakaraṇam ।</b></p>
<p><b>(ārthaprakaraṇam)</b></p>
<p>tat tridhā— <b>1. prastutaṁ, 2. kalpitaṁ, 3. ākasmikaṁ</b> ca । tēṣu</p>
<p><b>(1) prastutaṁ</b> dvidhā— <b>aṅgaṁ varṇakaṁ</b> ca । tayōḥ</p>
<p><b>aṅgaṁ</b> yathā—(kusaṁ. 5. 30)</p>
<b><lg>
  <l>athājināṣāḍhadharaḥ pragalbhavāg jvalanniva brahmamayēna tējasā ।</l>
  <l>vivēśa kaś‍cijjaṭilastapōvanaṁ śarīrabandhaḥ prathamāśramō yathā ॥ 87 ॥</l>
</lg></b>
<p>ityata ārabhya—(kusaṁ. 5.84)</p>
<b><lg>
  <l>itō gamiṣyāmyathavēti vādinī śramālasā2 ca stanābhinnavalkalā ।</l>
  <l>svarūpamāsthāya ca tāṁ kr̥tasmitassamālalambē vr̥ṣarājakētanaḥ ॥ 88 ॥</l>
</lg></b>
<p>iti yāvat । atra hi—(kusaṁ. 5.31)</p>
<b><lg>
  <l>tamātithēyī bahumānapūrvayā saparyayā pratyudiyāya pārvatī ।</l>
  <l>bhavanti sāmyē'pi niviṣṭacētasāṁ vapurviśēṣēṣvatigauravāḥ kriyāḥ ॥ 89 ॥</l>
</lg></b>
<p>ityādēḥ prakaraṇārthasya kathāśarīratvamavagamyatē ।</p>
<p><b>varṇakō</b> yathā—(kusaṁ. 1.31)</p>
<b><lg>
  <l>asaṁbhr̥taṁ maṇḍanamaṅgayaṣṭēranāsavākhyaṁ karaṇaṁ madasya ।</l>
  <l>kāmasya puṣpavyatiriktamas‍traṁ bālyāt paraṁ sātha vayaḥ prapēdē ॥ 90 ॥</l>
</lg></b>
<p>ityata ārabhya—(kusaṁ. 1.49)</p>
<b><lg>
  <l>sarvōpamādravyasamuc‍cayēna yathāpradēśaṁ vinivēśitēna ।</l>
  <l>sā nirmitā viśvasr̥jā prayat‍nādēkasthasaundaryadidr̥kṣayēva ॥ 91 ॥</l>
</lg></b>
<p>iti yāvat । atra hi—(kusaṁ. 1.32)</p>
<b><lg>
  <l>unmīlitaṁ tūlikayēva citraṁ sūryāṁśubhirbhinnamivāravindam ।</l>
  <l>babhūva tasyāś‍caturaśraśōbhi vapurvibhaktaṁ navayauvanēna ॥ 92 ॥</l>
</lg></b>
<p>ityādēḥ prakaraṇārthasya pārvatīrūpayauvanalāvaṇyavarṇanādyavagamyatē ।</p>
<p><b>(2) kalpitaṁ</b> dvidhā— <b>sābhāsaṁ nirābhāsaṁ</b> ca । tayōḥ</p>
<p><b>sābhāsaṁ</b> yathā— (māgha. 1.42)</p>

<pb n="184"/>
<b><lg>
  <l>abhūdabhūmiḥ pratipakṣajanmanāṁ bhiyāṁ tanūjastapanadyutirditēḥ ।</l>
  <l>yamindraśabdārthaniṣūdanaṁ harērhiraṇyapūrvaṁ kaśipuṁ pracakṣatē ॥ 93 ॥</l>
</lg></b>
<p>ityata ārabhya—(māgha. 1. 69)</p>
<b><lg>
  <l>yathōpapatticchalanāparō'parāmavāpya śailūṣa ivaiṣa bhūmikām ।</l>
  <l>tirōhitātmā śiśupālasaṁjñayā pratīyatē saṁprati sō'pyasaḥ paraiḥ ॥ 94 ॥</l>
</lg></b>
<p>iti yāvat । atra hi—(māgha. 1.48)</p>
<b><lg>
  <l>vinōdamicchannatha darpajanmanō raṇēna kaṇḍ‌vās‍tridaśaissamaṁ punaḥ ।</l>
  <l>sa rāvaṇō nāma nikāmabhīṣaṇaṁ babhūva rakṣaḥ kṣatarakṣaṇaṁ divaḥ ॥ 95 ॥</l>
</lg></b>
<p>ityādiḥ prakaraṇārthaḥ kalpitō'pi purāṇēṣūpalambhāsaṁbhavāc‍ca tathātvēnāvabhāsatē ।</p>
<p><b>nirābhāsaṁ</b> yathā—(kirātā. 16.1)</p>
<b><lg>
  <l>tataḥ kirātādhipatēralaghvīmājikriyāṁ vīkṣya vivr̥ddhamanyuḥ ।</l>
  <l>sa tarkayāmāsa viviktatarkaś‍ciraṁ vicinvanniva kāraṇāni ॥ 96 ॥</l>
</lg></b>
<p>ityata ārabhya—(kirātā. 16.17)</p>
<b><lg>
  <l>iyaṁ ca durvāramahārathānāmākṣipya kīrti mahatāṁ balānām ।</l>
  <l>śaktirmamāvasyati hīnayuddhē saurīva tārāpatidhām‍ni dīptiḥ ॥ 97 ॥</l>
</lg></b>
<p>iti yāvat । atra hi—(kirātā. 16.2)</p>
<b><lg>
  <l>madastrustratiś‍yāmitagaṇḍalēkhāḥ krāmanti vikrāntanarādhirūḍhāḥ ।</l>
  <l>sihaṣṇavō nēha yudhāmabhijñā nāgā nagōcchrāyamivōtkṣipantaḥ ॥ 98 ॥</l>
</lg></b>
<p>ityādiḥ prakaraṇārthaḥ tāpasakirātayuddhavarṇanāyāmanābhāsamānaḥ kāvyakuśalēna
kavinōhāpōhadvārēṇōpakalpya kathyatē ।</p>
<p><b>(3) ākasmikaṁ</b> dvidhā sabījaṁ nirbījaṁ ca । tayōḥ</p>
<p><b>sabījaṁ</b> yathā (raghu. 5.43)—</p>
<b><lg>
  <l>athōpariṣṭād bhramarairbhramadbhiḥ prāk‍sūcitāntaḥ salilapravēśaḥ ।</l>
  <l>nirdhautadānāmalagaṇḍabhittirvanyassarittō gaja unmamajja ॥ 99 ॥</l>
</lg></b>
<p>ityata ārabhya—(raghu. 5.60)</p>
<b><lg>
  <l>itthaṁ tayōradhvani daivayōgādāsēduṣōssakhyamacintyahētu ।</l>
  <l>ēkō yayau caitrarathapradēśān saurājyaramyānaparō vidarbhān ॥ 100 ॥</l>
</lg></b>
<p>iti yāvat ।</p>

<pb n="185"/>
<p>atra hi — (raghu. 5.57)</p>
<b><lg>
  <l>gāndharvamas‍tra tadataḥ pratīccha prayōgasaṁhāra—vibhaktamantram ।</l>
  <l>prasvāpanaṁ nāma yataḥ praharturna cārihiṁsā vijayaś‍ca hastē ॥ 101 ॥</l>
</lg></b>
<p>iti sabījam । yasyāgrataḥ — (raghu. 7.61)</p>
<b><lg>
  <l>priyamvadāt prāptamatha priyārhaḥ prāyuṅkta rājasvadhirājasūnuḥ ।</l>
  <l>gāndharvamas‍traṁ kusumās‍trakāntaḥ prasvāpanaṁ svap‍nanivr̥ttalaulyaḥ ॥ 102 ॥</l>
</lg></b>
<p>iti phalamupalabhyatē ।</p>
<p><b>nirbījaṁ</b> yathā—(raghu. 12.28)</p>
<b><lg>
  <l>sandhyābhrakapiśastatra virādhō nāma rākṣasaḥ ।</l>
  <l>atiṣṭhanmārgamāvr̥tya rāmasyēndōriva grahaḥ ॥ 103 ॥</l>
</lg></b>
<p>ityārabhya—(raghu. 12.30)</p>
<b><lg>
  <l>taṁ viniṣpiṣya kākutsthau purā dūṣayati sthalīm ।</l>
  <l>gandhēnāśucinā cēti vasudhāyāṁ nicakh‍natuḥ ॥ 104 ॥</l>
</lg></b>
<p>iti yāvat । atra hi—(raghu. 12.29)</p>
<b><lg>
  <l>sa jahāra tayōrmadhyē maithilīṁ lōkaśōṣaṇaḥ ।</l>
  <l>nabhōnabhasyayōrvr̥ṣṭimavagraha ivāntarē ॥ 105 ॥</l>
</lg></b>
<p>ityādēḥ prakaraṇārthasyāgrataḥ phalānupalambhādākasmikasyāpi nirbījatvamavagamyatē ।
<b>tadidamarthata</b>stridhā prakaraṇamabhihitam ।</p>
<p><b>(śābdaprakaraṇam)</b></p>
<p><b>atha śabdatō</b>'pi tridhaivābhidhīyatē—</p>
<p><b>1. ēkavāk‍yam, 2. anēkavāk‍yam, 3. ēkānēkavāk‍yam</b> ca ।</p>
<p><b>(1) tatraikavāk‍yaṁ</b> dvidhā—sānubandhaṁ niranubandhaṁ ca । tayōḥ</p>
<p><b>sānubandhaṁ</b> yathā—(raghu. 12.78)</p>
<b><lg>
  <l>sa mārutisamānītamahauṣadhihr̥tavyathaḥ ।</l>
  <l>laṅkāstrīṇāṁ punaś‍cakrē vilāpācāryakaṁ śaraiḥ ॥ 106 ॥</l></lg></b> iti ।
<p><b>niranubandhaṁ</b> yathā—</p>
<p><b>'tē himālayamāmantrya'</b> ॥ 107 ॥ (kusaṁ. 6.94)ityādi</p>
<p><b>(2) anēkavāk‍yaṁ</b> dvidhā— ādyupasaṁhr̥tamantōpasaṁhr̥taṁ ca । tayōḥ</p>
<p><b>ādyupasaṁhr̥taṁ</b> yathā—(kusaṁ. 7.56)</p>

<pb n="186"/>
<b><lg>
  <l>tasmin kṣaṇē pauravilāsinīnāmīśānasaṁdarśanalālasānām ।</l>
  <l>prāsādamālāsu babhūvuritthaṁ tyaktānyakāryāṇi vicēṣṭitāni ॥ 108 ॥</l>
</lg></b>
<p>ityata ārabhya</p>
<p><b>'tāsāṁ mukhairāsavagandhagarbhaiḥ</b>' ॥ 109 ॥ (kusaṁ. 7.62. raghu.7.11) ityādi ।</p>
<p>antōpasaṁhr̥taṁ yathā—(kusaṁ. 7.65)</p>
<b><lg>
  <l>sthānē tapō duś‍caramētadarthamaparṇayā pēlavayābhitap‍tam ।</l>
  <l>yā dāsyamapyasya labhēta nārī sā syātkr̥tārthā kimutāṅkaśayyām ॥ 110 ॥</l>
</lg></b>
<p>ityārabhya—(kusaṁ. 7.69)</p>
<b><lg>
  <l>ityauṣadhiprasthavilāsinīnāṁ śrr̥ṇvan kathāḥ śrōtrasukhāstrinētraḥ ।</l>
  <l>kēyūracūrṇīkr̥talājamuṣṭirhimālayasyālayamāsasāda ॥ 111 ॥</l>
</lg></b>
<p>iti yāvat ।</p>
<p><b>(3) ēkānēkavākyaṁ</b> dvidhā— sarvanāmayōjitaṁ vibhaktiyōjitaṁ ca । tayōḥ
<b>sarvanāmayōjitaṁ</b> yathā—</p>
<p><b>'astyuttarasyāṁ diśi'</b> ॥ 112 ॥ (kusaṁ.1.1) ityādi ।</p>
<p>ityata ārabhya—(kusaṁ. 1.17)</p>
<b><lg>
  <l>yajñāṅgayōnitvamavēkṣya yasya sāraṁ dharitrīdharaṇakṣamaṁ ca ।</l>
  <l>prajāpatiḥ kalpitayajñabhāgaśśailādhipatyaṁ svayamanvatiṣṭhat ॥ 113 ॥</l>
</lg></b>
<p>iti yāvat ।</p>
<p><b>vibhaktiyōjitaṁ</b> yathā— (kusaṁ. 3.52)</p>
<b><lg>
  <l>nirvāṇabhūyiṣṭhamathāsya vīryaṁ sandhukṣayantīva vapurguṇēna ।</l>
  <l>anuprayātā vanadēvatābhyāmadr̥śyata sthāvararājakanyā ॥ 114 ॥</l>
</lg></b>
<p>ityata ārabhya—(kusaṁ. 3.56)</p>
<b><lg>
  <l>sugandhiniḥśvāsavivr̥ddhatr̥ṣṇaṁ bimbādharāsannacaraṁ dvirēpham ।</l>
  <l>pratikṣaṇaṁ saṁbhramalōladr̥ṣṭirlīlāravindēna nivārayantī ॥ 115 ॥</l>
</lg></b>
<p>iti yāvat ।</p>
<p>ētēnaitad‌vyatirēkō'pi vyākhyātaḥ । yathā—(sēba. 9.1)</p>
<b><lg>
  <l>aha pēcchaṁti pavaṁgā saala—jaakkamaṇa—va़ḍ‌ḍhiamahāsiharaṁ ।</l>
  <l>ṇiṭṭhavia—dakkhiṇa—disaṁ sēsadisā—muha—pahāviaṁ va suvēlaṁ ॥ 116 ॥</l>
</lg></b>

<pb n="187"/>
<p>ityata ārabhya—(sēba. 9.95)</p>
<b><lg>
  <l>tuṅga—aḍōjjhara-muhalē jassa a kasaṇamaṇigaṁḍa—sēladdhaṁtē ।</l>
  <l>sēvaṁtīṇa ṇa pattō tiasa—vahūṇa siḍhilattaṇaṁ aṇurāō ॥ 117 ॥</l>
</lg></b>
<p>(atha prēkṣantē — — — — anurāgaḥ ॥)</p>
<p>ityāśvāsakaparisamāp‍tiryāvaditi ।</p>
<p>nanu varṇasamūhaḥ padaṁ, padasamūhō vākyaṁ, vākyasamūhaḥ prakaraṇamityācakṣatē ।</p>
<p>tatkathamucyatē ēkavākyaṁ prakaraṇamavāntaravākyaṁ prakaraṇamiti ?</p>
<p>ucyatē, ta ēva praṣṭavyāḥ uc‍caritapradhvaṁsināmanarthakānāṁ ca varṇānāṁ samūhasya
padatvamarthavattayā varṇayantaḥ । <b>vayaṁ tvēkārthaparaḥ padasamūhō vākyamityēva pratijānīmahē</b> ।
tatra padairapi vākyamārabhyatē, vākyairapi ca prakaraṇamārabhyatē, vākyaiḥ padairapi ca prakaraṇaiḥ
prabandha ārabhyatē । tataś‍ca</p>
<p><b>vākyēṣvapi vākyāni</b> bhavanti । yathā— (mavīca. 1.30)</p>
<b><lg>
  <l>kanyārat‍namayōnijanma bhavatāmāstē vayaṁ cārthinō
rat‍naṁ yatk‍vacidasti tatpariṇamatyasmāsu śakrādapi ।</l>
  <l>kanyāyāś‍ca parārthataiva hi matā tasyāḥ pradānādahaṁ
bandhurvō bhavitā pulastyapulahapraṣṭhāś‍ca saṁbandhinaḥ ॥ 118 ॥</l>
</lg></b>
<p><b>prakaraṇēṣvapi prakaraṇāni</b> yathā— indumatīsvayaṁvarē magadhēśvarādirājavarṇanādīni ।</p>
<p><b>prabandhēṣvapi prabandhā</b> yathā— <b>uttaracaritādau</b> garbhanāṭakādīni ।</p>
<p>yadi vākyamēva padasamūhaḥ, kathamāha mahāvākyō(kāvyō)paniṣadācāryō <b>daṇḍī</b>—</p>
<b><lg>
  <l>taiśśarīraṁ ca kāvyānāmalaṅkārāś‍ca darśitāḥ ।</l>
  <l>śarīraṁ tāvadiṣṭārthavyavacchinnā padāvalī ॥ 119 ॥</l></lg></b> iti । (kāā. 1.10)
<p><b>(12. prabandhaḥ)</b></p>
<p><b>vidhiniṣēdhāvagatihēturmahāvākyaṁ prabandhaḥ ।</b></p>
<p>tattridhā — <b>1. padyaṁ, 2. gadyaṁ (ca), 3. miśraṁ ca ।</b></p>
<p><b>(1. padyam)</b></p>
<p>tēṣu <b>cchandōgataṁ padyam ।</b> chandastu tridhā— <b>akṣaracchandō, mātrācchandō, gaṇacchanda</b>ś‍cēti ।
tānyapi pratyēkaṁ tridhā <b>samārdhasamaviṣama</b>bhēdāt । tatra —</p>

<pb n="188"/>
<p><b>akṣaracchanda</b>ssamaṁ yathā—(r̥vē. 10.103.1)</p>
<b><lg>
  <l>āśuśśiśānō vr̥ṣabhō na yudhmō ghanāghanaḥ kṣōbhaṇaś‍carṣaṇīnām ।</l>
  <l>saṁkrandanō'nimiṣa ēkavīraśśatam̐ sēnā ajayatsākamindraḥ ॥ 120 ॥</l>
</lg></b>
<p>ardhasamaṁ yathā—(r̥vē. 10.85.19)</p>
<b><lg>
  <l>navō navō bhavati jāyamānō'hnāṁ kēturuṣasāmētyagrē ।</l>
  <l>bhāgaṁ dēvēbhyō vidadhātyāyan pra candramāstirati dīrghamāyuḥ ॥ 121 ॥</l>
</lg></b>
<p>viṣamaṁ yathā—(r̥vē. 1.170.1)</p>
<b><lg>
  <l>na nūnamasti nō śvaḥ kastad‍vēda yadadbhutam ।</l>
  <l>anyasya cittamabhi saṁcarēṇyamutādhītaṁ vinaśyati ॥ 122 ॥</l>
</lg></b>
<p>pūrvōktōdāharaṇatrayamapi vaidikaviṣayamēva ।</p>
<p><b>mātrācchanda</b>ssamaṁ yathā—</p>
<b><lg>
  <l>vāu na puvvu na pacchimu na vi dakkhiṇu vahai ।</l>
  <l>vaṇē na kayaṁbu na aṁbu na pāḍala mahamahai ॥ 123a ॥</l>
</lg></b>
<b><lg>
  <l>(vāyuḥ na pūrvaḥ na paścimaḥ nāpi dakṣiṇaḥ vahati ।</l>
  <l>vanē na kadambaḥ na āmraḥ na pāṭalā gandhaṁ prasārayati ॥)</l>
</lg></b>
<b><lg>
  <l>kōila-mōra-marālahaṁ kōi na vāharai ।</l>
  <l>māē na jāṇau māhahē kēvaṁ virahiṇi marai ॥ 123b ॥</l>
</lg></b>
<b><lg>
  <l>(kōkilamōramarālānāṁ kō'pi na vyāharati ।</l>
  <l>mātar na jānē māghē kathaṁ virahiṇi marai ॥)</l>
</lg></b>
<p>ardhasamaṁ yathā—</p>
<b><lg>
  <l>diṇahadivaṭṭhahō iti sa uppijj‍iu surēviō ।</l>
  <l>avaraṇēha mihai gharumādālavca hi dūrē ॥ 124 ॥</l>
</lg></b>
<p>viṣamaṁ yathā—</p>
<b><lg>
  <l>jaivivgavḍahījai vivavḍuravhu pahuduggamutaru arahījai vigahaṇēsūru ।</l>
  <l>viṇadīsai itō isu purisu vasadi jahītē dhuvaṭṭhaharahapa aṭṭhadi ॥ 125 ॥</l>
</lg></b>
<p><b>gaṇacchanda</b>ssamaṁ yathā—(kādambarīmaṅgalam)</p>
<b><lg>
  <l>rajōjuṣē janmani sattvavr̥ttayē sthitau prajānāṁ pralayē tamaḥspr̥śē ।</l>
  <l>ajāya sargasthitināśahētavē trayīmayāya triguṇātmanē namaḥ ॥ 126 ॥</l>
</lg></b>
<p>ardhasamaṁ yathā— (kirātā. 13.1)</p>

<pb n="189"/>
<b><lg>
  <l>vapuṣā paramēṇa bhūdharāṇāmatha saṁbhāvya parākramaṁ vibhēdē ।</l>
  <l>mr̥gamāśu vilōkayāñcakāra sthiradaṁṣṭrāṅkamukhaṁ narēndrasūnuḥ ॥ 127 ॥</l>
</lg></b>
<p>viṣamaṁ yathā—(kirātā. 12.1)</p>
<b><lg>
  <l>atha vāsavasya vacanēna ruciravadanastrilōcanam ।</l>
  <l>klāntirahitamabhirādhayituṁ vidhivattapāṁsi vidadhē dhamañjayaḥ ॥ 128 ॥</l>
</lg></b>
<p>tadētat‍trividhamapi mahākāvyētihāsaśrutyādiṣu ca d‍r̥śyatē ।</p>
<p><b>(2. gadyam)</b></p>
<p><b>acchandaḥ padasaṁtānō gadyam ।</b> tat‍tridhā <b>vr̥ttagandhi, cūrṇam, utkalikāprāyaṁ</b> ca । tēṣu</p>
<p>padyagandhavad <b>vr̥ttagandhi ।</b> tat‍tridhā— samā(rdha)sama—viṣamabhēdāt । tēṣu</p>
<p>samagaṇacchandōgandhi yathā—</p>
<p><b>'pātālatālutalavāsiṣu'</b> ॥ 129 ॥ iti ॥</p>
<p>ardhasamagaṇacchandōgandhi yathā—</p>
<p><b>'kramamāracayya ca mahēndraśāsanāt khamutpapāta'</b> ॥ 130 ॥ iti ॥</p>
<p>ēvaṁ mātrākṣaracchandō'pi draṣṭavyaḥ ।</p>
<p>anāviddhalalitapadaṁ <b>cūrṇam;</b> tat‍tridhā— <b>gurubahulaṁ, laghubahulaṁ, miśraṁ</b> cēti । tatra</p>
<p><b>gurubahulaṁ</b> yathā—</p>
<b><lg>
  <l>trailōkyaikapradīpasya bhagavatassahastraraśmērarciśśikhāsahastra—</l>
  <l>niṣṭhyūtō'ñjanarāśiriva śārvarastamastōmaḥ styāyatē ॥ 131 ॥</l>
</lg></b>
<p>laghubahulaṁ yathā—</p>
<p><b>vyapagataghanapaṭalamacalajalanidhisadr̥śavapurambaratalaṁ vilōkyatē ॥ 132 ॥</b></p>
<p><b>miśraṁ</b> yathā—(māmā. 1.35/36)</p>
<b><lg>
  <l>'mahābhāga! suśliṣṭaguṇatayā ramaṇīya ēṣa sannivēśaḥ । kutūhalinī ca nō</l>
  <l>bhartr̥dārikā vartatē, yatastasyāmabhinavō vicitraḥ kusumēṣuvyāpāra' ॥ 133 ॥</l></lg></b> iti ।
<p>alalitāviddhapadavākyam <b>utkalikāprāyam</b> । tadapi tridhā— alalitāviddhapadavākyabhēdāt ।</p>
<p>tatra <b>alalitaṁ</b> yathā—(vēṇīsaṁhāra prastāvanāntē)</p>
<b><lg>
  <l>ayaṁ lalāṭataṭaghaṭitavikaṭakīnāśatōraṇatriśūlāyamānabhīṣaṇabhrukuṭiḥ kruddhō</l>
  <l>bhīmasēna ita ēvābhivartatē ॥ 134 ॥</l>
</lg></b>
<p><b>āviddhapadaṁ</b> yathā— (māmā. 3.15—16)</p>
<p><b>ēsō (ka)khu . . . vajjanigghādadāruṇacavēḍāmōḍi(a)pāḍidānēa—ṇaraturaṁgama</b>—

<pb n="190"/>
<b>jaṁgaluggāra—bharidagalaguhāgaṁ bhīraghaggharōlli/gallūraṇa—raṇa—saddasaṁdabbha—
paḍiravābhōa—bhīsāvida—ṇaṭhṭhavidāsēsa—jaṇaṇihaō duṭṭhasad‍dūlō kaaṁta—
līlāidaṁ karēi ॥ 135 ॥</b></p>
<p><b>āviddhavākyaṁ</b> yathā—(kāda. kathāmukham)</p>
<p><b>yasya ca madakalakarikumbhapīṭhapāṭanamācaratō lag‍nasthūlamuktāphalēna da‍r̥ḍhamuṣṭi—
nipīḍanānniṣṭhyūtadhārājalabindudanturēṇēva kr̥pāṇēna kr̥ṣyamāṇā subhaṭōraḥkavāṭapuṭa—
ghaṭitakavacasahasrāndhakāramadhyavarttinī karikaraṭataṭagalitamadajalāsāra—
durdināsvabhisārikēva samaraniśāsu samīpamasakr̥dājagāma rājalakṣmīḥ ॥ 136 ॥</b></p>
<p>tadētat‍trividhamapi <b>ākhyāyikāsu kathāsu madhumallikādiṣu</b> ca da‍r̥śyatē ।</p>
<p><b>(3. miśram)</b></p>
<p><b>gadyapadyavyāyōgō miśram ।</b> tat‍tridhā <b>padyapradhānaṁ, gadyapradhānaṁ, tulyarūpaṁ</b> cēti । tēṣu—
<b>padyapradhānaṁ</b> tridhā <b>sajātīyēna vijātīyēnōbhābhyāṁ</b> ca ।</p>
<p>tatra sajātīyē<b>nētihāsa</b>— <b>subhāṣitakōśādau,</b></p>
<p>vijātīyēna <b>prasthāna—sētubandhana—vivaraṇādau</b>,</p>
<p>ubhābhyāṁ <b>bhāratīyadaśarūpakalakṣaṇā</b>dāvasya prayōgō dr̥śyatē ।</p>
<p>gadyapradhānamapi tad‍vadēva tridhā— tatra sajātīyēna <b>pañcatantra—cakēṭā(cēṭaka)</b> . . . dau,
vijātīyēna <b>kātyāyanīya—pāṇinīya—prākr̥talakṣaṇādau</b>, ubhābhyāṁ <b>mayūraśuka</b>—
<b>mārjārikā</b>dāvasya prayōgā da‍r̥śyantē ।</p>
<p><b>tulyarūpa</b>mapi tridhaiva sajātīyābhyāṁ, vijātīyābhyāṁ, sajātīyavijātīyābhyāṁ cēti ।</p>
<p>tatra <b>sajātīyābhyāṁ campū—samīkṣā—saṭṭakādau,</b></p>
<p><b>vijātīyābhyāmapi māra—sāmba—gōvindākhyānakādau;</b></p>
<p><b>sajātīyavijātīyābhyāṁ nāṭaka—nāṭikādi</b>—vidagdhamukhamaṇḍanādāvasya prayōgō
da‍r̥śyatē ।</p>
<b><lg>
  <l>prakr̥tyādivibhāgēna saiṣa dvādaśadhā sthitaḥ ।</l>
  <l>arthāvasāyaprasavanimittaṁ śabda iṣyatē ॥ 137 ॥</l></lg></b> (sphōṭa. 3)
<p>nanu ca <b>varṇasamūhaśśabda</b> iti vaktavyē kimarthamucyatē prakr̥tyādayaśśabdā iti?
yadāha ka: <b>punaśśabda iti praś‍nē gakāraukāravisarjanīyā iti bhagavānupavarṣaḥ ।</b> naivam;
<b>arthāvasāyaprasavanimittaṁ śabda iṣyatē ।</b> atha gauriti na prasavanimittēṣu jātikriyāguṇadravyādīnām ।

<pb n="191"/>
kaḥ śabdaḥ, yēnōc‍cāritēna arthaḥ pratīyatē, tarhi varṇā ēva śabdaḥ । uc‍cāritēṣu hi
gakāraukāravisarjanīyēṣu gauriti sās‍nādimānarthaḥ pratīyatē, satyamētat । kintu varṇāḥ
pratyayanimittamēkaśō vā syuḥ, samuditā vā । na tāvadēkaśaḥ, dvitīyādivarṇōc‍cāraṇa—
vaiyarthyaprasaṅgāt । nāpi samuditāḥ utpattipakṣē yaugapadyēnānutpattēḥ, utpannasya ca
kṣaṇādūrdhvamanavasthānāt । abhivyaktipakṣē kramēṇaivābhivyaktēḥ abhivyakt‍yantaramēva ca
vāyubhistirōdhānāt kathaṁ samudāyaḥ ? ēkasmr̥tyupārūḍhānāṁ ca varṇānāṁ vācakatvē kramasmaraṇē
niyamanimittābhāvāt । uktakramēṇa ca smaraṇadarśanāt sarō, rasa iti pratītēraviśēṣaḥ prāp‍nōti ।
vaktr̥bhēdē cārthapratyayaprasaṅgaḥ । utō na varṇāśśabdaḥ, kintu varṇasamūhabhivyaṅgya—
sphōṭalakṣaṇōktārthātmā śabda iti । sa ēva sphuṭatyasmādartha ityarthāvasāyaprasavanimittamiṣyatē ।
kathaṁ tarhi śabdaṁ kuru, mā śabdaṁ kārṣīḥ, śabdakāryayaṁ māṇavaka iti dhvaniṁ kurvan‍nucyatē?
abhivyañjakābhivyaṅgyayōrabhēdōpacārāt । nanvabhivyañjakatvē'pi na varṇānāmarthavattā
bhavitumarhatīti? naivam, varṇasamūhātmanō dhvanērēvābhivyañjakatvāt । kiṁ punarvarṇāssarvathaiva
nārthavantaḥ ? pr̥thak‍tvēna tāvannārthavantaḥ, na hi prativarṇamarthā upapadyantē ।</p>
<p>nanu ca dhātuprātipadikapratyayanipātēṣūpalabhyantē— dhātuṣu iṇ—ēti, r̥—iyartīti;
prātipadikēṣu aḥ śārṅgī, uḥ brahmēti, u upaskarōti । naitē varṇāḥ, api tu śabdābhivyaktihētava
ēkavarṇā ēkadhvanihētavaśśabdaśabdavācyāḥ । na tūpacāratō'pi varṇasamūhaśśabdaḥ । naivam,
arthābhivyaktihētuśśabdaḥ, śabdābhivyaktihēturdhvaniḥ । sa tu kaś‍cidēkavarṇaḥ; ēkasminnēva
vā samūhārōpaṇaṁ sāmarthyātiśayād, yathaikāpūpīti । yadi hyēkasminnapūpē samūhō nārōpyatē,
samūhābhāvādēkāpūpa ityēva syāt, na tvēkāpūpīti । kathaṁ punarēkasmin samūhārōpaṇam ?
vyapadēśivadbhāvāt । anyathā 'iyāya āra' ityādau prathamatvaikāc‍tvayōrabhāvād dvirvacanābhāvaḥ ।
yadyēvamanyē'pi varṇāssamūhārōpaṇēnaiva dhvanayō bhavitumarhanti । nārhanti । kutaḥ? śabdaśakti—
svābhāvyāt । yathā samānamīhamānānāmadhīyānānāṁ ca kēcidarthairyujyantē kēcinna yujyantē;
tathā dhātuprātipadikapratyayanipātā ēvaikavarṇāssamūhārōpaṇēnaivārthavattvāya dhvanivyapadēśaṁ
labhantē, na punaranyē । svābhāvikaṁ caitat; na ca svabhāvāḥ paryanuyōgamarhanti ।</p>
<p>itastarhyarthavantō varṇāḥ । varṇavyatyayē varṇaviparyayē varṇāpāyē varṇōpajanē varṇavikārē
vā'rthāntaraṁ gamyatē । varṇavyatyayē kūpaḥ, sūpaḥ, yūpa iti । varṇaviparyayē kalamaḥ, lamakaḥ,
malaka iti । varṇāpāyē maśakaḥ, śakaka iti । varṇōpajanē akṣaḥ, plakṣaḥ, pakṣa iti ।
varṇavikārē nīraṁ, nīlaṁ nīḍamiti । tatra kūpa iti sakakārēṇa kaś‍cidarthō gamyatē, sūpa iti
sakāravyatyayē'rthāntaraṁ, yūpa iti tu sakārasya kakārasya vā yakārasya vyatyayē kūpāt

<pb n="192"/>
sūpāc‍cārthāntaramiti । tēna manyāmahē yaḥ kūpē kūpārthassa kakārasya, yassūpē sūpārthassa
sakārasya, yō yūpē yūpārthassa yakārasyēti । yadi tu samudāyasyāyamarthō bhavēt,
kūpādisamudāyassa yūpādiṣu bhūyastvādbhūyiṣṭhaḥ kūpārthassūpē syāt; sūpārthaś‍ca kūpē, kūpārthaś‍ca
yūpē, yūpārthaś‍ca sūpa iti; ēvaṁ varṇaviparyayē'pi kramōtkramayōssamudāyāviśēṣāt, kamalaḥ.
malakaḥ, lamaka iti pratyayāviśēṣaḥ prāp‍nōti; na hi trastēbhyō vaṭaparicchēdē palāśataḥ
khadiratō vā na avadhāraṇē samudāyasya bhēdō bhavati । varṇāpāyē'pyēkādyavayavavirahē
samudāyasyānanyatvāt maśakaḥ, śakaka iti nārthāntaraṁ gamyēta । bhinnakarṇapucchō'pi śvā śvaiva,
nāśvatara iti । varṇōpajanē'pyakṣaḥ, plakṣa iti pratyayaviśēṣō na syāt । na hi sūnōdbhēdē
kēśōdgamē vā yuvativyaktēranyatā yuktimatī । ēvaṁ varṇavikārō'pi nīraṁ, nīlaṁ nīḍamiti
nārthāntarapratītirjāyēta । na hyapalitē palitavati rañjitakēśapāśē vā viṣṇumitrādēḥ svarūpānyatvaṁ
bhavati । varṇavyatyayaviparyayāpāyōpajanavikārēṣu cārthāntaradarśanānmanyāmahē arthavantō varṇā
iti । varṇārthavatvē varṇavyatyayaviparyayāpāyōpajanavikārāḥ kāraṇamarthāntarōpalabdhērjāntē ।</p>
<p>atrāpi brumaḥ — ya ētē tvayā varṇānāmarthavattāyāṁ hētava upanyastā varṇavyatyayādayaḥ,
tēṣu kūpassūpō yūpa iti saṅghātāntarāṇyēvaitē, arthāntarē ca vartantē । yadi hi
varṇavyatyayādikr̥tamarthāntaragamanaṁ syāt, bhūyiṣṭhaḥ, kūpārthassūpē syāt, kakāramātrasyaiva
vyatyayāt । sūpārthaś‍ca kūpa iti samānaṁ pūrvēṇa । yatastu na kiṁcit kūpādināṁ
sūpādiṣvatō'nvayābhāvānmanyāmahē saṅghātāntarāṇyēvaitānyarthāntarēṣu vartanta iti । ētēna
varṇaviparyayādayō'pi vyākhyātāḥ । tānyapi hi arthāntaravartīni saṅghātāntarāṇyēvēti । idaṁ
khalvapi bhavatā varṇānāmarthavattāṁ bruvatā sādhīyō'narthakatvaṁ dyōtitam । yō hi manyatē yaḥ
kūpē kūpārthaḥ sa kakārasya, ūpaśabdastasyānarthakaḥ syāt ।</p>
<p>nanu ca samudāyasyārthavattvē samudāyaikadēśavināśē samudāyasya kāraṇabhāvē kāryābhāva
iti vināśō vābhyupēyatē; chinnakarṇapucchaśvanyāyādapi vināśō vā । kiṁcātaḥ ? vināśapakṣē
samudāyābhāvādarthābhāvaprasaṅgaḥ । pakṣāntarē'pi sa ēvārthō, na tvarthāntaram; tataś‍ca kathaṁ
ślōkaḥ, śōkaḥ, lōkaḥ, ōkaḥ, kaḥ, ityarthāntarapratītiḥ ? uktamatra— samudāyāntarāṇyē—
vaitānyarthāntarēṣu vartantē । bhavēdētat, yatrārthāntaraṁ gamyatē; yatra tu sa ēva sō'rthastatra katham?
yathā udakaṁ, dakaṁ, kam iti । imānyapi saṅghātāntarāṇyēvaikārthavr̥ttīni; yathā kanduḥ kōṣṭhaḥ,
kusūla iti । kramāttasya cārthavattāṁ bruvatā tvayaiva dakārōkārayōrānarthakyamuktaṁ bhavati ।
kaś‍caivamāha ? varṇavyatyayaviparyayāpāyōpajanavikārēṣvarthāntaradarśanamēva; yataḥ ś‍yāmā, rāmā,
vāmā iti varṇavyatyayō nārthavyatyayaḥ । tarkuḥ, sikatā, siṁha iti varṇaviparyayō nārthaviparyayaḥ ।

<pb n="193"/>
santi, gh‍nantīti, syanti, varṇāpāyō nārthāpāyaḥ । āsthāt, avōcat, sañcaskārēti
varṇōpajanē nārthōpajanaḥ । ghātayati, kṣiṇōti, rōpayatīti varṇavikārō nārthavikāraḥ । tēna
manyāmahē varṇavyatyayādiṣvapyanarthāntaragamanādanarthakā ēva varṇā iti ।</p>
<p>itastarhyarthavantō varṇāḥ; yadēṣāṁ saṅghātā arthavantaḥ । yēṣāṁ hyavayavā arthavantasta ēva
samudāyādarthavantaḥ; tadyathā— ēkaś‍cakṣuṣmān paś‍yati, tatsamudāyaśśatamapi paś‍yati ।
ēkatilastailaṁ prasūtē, tatsamudāyaḥ khārīśatamapi prasūtē । yēṣāṁ punaravayavā nārthavantastatsamudāyā
api nārthavantaḥ । tadyathā ēkō'ndhō na paś‍yati, śatamapyandhānāṁ na paś‍yati । ēkā sikatā
tailaṁ na prasūtē, tatsamudāyaḥ khārīśatamapi na prasūta iti । naivam, atadarthēnāpyavayavēnāvaya—
vinō'rthasadbhāvō dr̥śyatē । yathā ēka ūrṇātantuḥ śītatrāṇāsamarthaḥ, tatsamudāyaś‍ca kambalaḥ
samarthaḥ; ēkastaṇḍulaḥ kṣutpratighātē'samarthaḥ, tatsamudāyaś‍ca 1vardhitakaṁ samarthamiti । naivaṁ
bhavati । tatra pratyēkamapi kiyatyapyarthamātrā; imē punarvarṇā atyantāyaivānarthakāḥ । yathā tarhi
rathāṅgāni vihitāni tāni pratyēkaṁ na2 vrajikriyāsamarthāni, tatsamudāyaś‍ca rathassamartha iti ।
ēvamēṣāṁ varṇānāṁ samudāyāśśabdābhivyaktihētavō'rthavantaḥ, avayavāstvanarthakā iti ।</p>
<p>ataḥ sthitamētat prakr̥tipratyayādivarṇajanitadhvanisamūhō'bhivyaṅgyasphōṭalakṣaṇō—
'rthātmā'rthāvasāyaprasavanimittaṁ śabdaḥ । tad‌viśēṣāś‍ca prakr̥tyādisphōṭaḥ padasphōṭō
vāk‍yasphōṭa iti ।</p>
<b><lg>
  <l>yō'bhūdityādikaśśabdō bhavatītyādikaś‍ca yaḥ ।</l>
  <l>bhūrastītyādikō yaś‍ca sa sphōṭaṁ nātivartatē ॥ 138 ॥</l>
</lg></b>
<b><lg>
  <l>pratipādyō nivarttyaś‍ca pratipādaka ēva ca ।</l>
  <l>tridhā sphōṭassphuṭatyasmādatō'stē ghaṭādayaḥ ॥ 139 ॥</l>
</lg></b>
<b><lg>
  <l>uktaḥ kramād dvādaśabhēdabhinnaśśabdaprapañcō'yamanādisiddhaḥ ।</l>
  <l>athārthamūrttyā'sya vivartamādyaṁ tāvatprakāraṁ pratipādayāmaḥ ॥ 140 ॥</l>
</lg></b>
<p><b>iti mahārājādhirājaśrībhōjadēvaviracitē śrr̥ṅgāraprakāśē</b></p>
<p><b>prakr̥tyādiśabdaprakāśō nāma</b></p>
<p><b>॥ tr̥tīyaḥ prakāśaḥ ॥ 3 ॥</b></p>
<p>tr̥tīya ēṣō'sti mayā prakāśaḥ prasādhitō hanta sanātanēna ।</p>
<p>bhōjaprakāśaḥ prakirēt prakāśaṁ sāhitya—sauhitya—samutsukēṣu ॥</p>
<!-- NOTES pg=193!-->
1. annapūrṇaṁ piṭharādi pātram । manuḥ 3.224 । 2. nakāraṁ rāghavō na paṭhati HOS 200

<pb n="194"/>
<p>atha</p>
<p><b>śrr̥ṅgāraprakāśē caturthaḥ prakāśaḥ</b></p>
<p>kriyādyarthacatuṣṭayaprakāśō nāma</p>
<p><b>(1. kriyā)</b></p>
<p>tatra prakr̥tyādiśabdapratyāyyāḥ kriyākālakārakapuruṣōpādhipradhānōpaskārārthē—
prātipadikārthavibhaktyarthavr̥ttyarthapadārthavāk‍yārtharūpā dvādaśa bhēdāḥ । tēṣu kārakāṇāṁ
pravr̥ttiviśēṣaḥ <b>kriyā</b>, tāṁ dhātvartha ityamananti (mabhā. 3. 1. 3) ।</p>
<p>dhātavaś‍ca trēdhā— astyarthāḥ, bhavatyarthāḥ, karōtyarthāś‍ca । tatra</p>
<p>yēṣāṁ kartāra udāsatē tē <b>astyarthāḥ</b>; yathā— asti vidyatē dhriyatē tiṣṭhati āstē
vartatē ityādi ।</p>
<p>yēṣāṁ vikurvatē tē <b>bhavatyarthāḥ</b>; yathā— bhavati saṁjāyatē vardhatē vipariṇamatē apakṣīyatē
vinaś‍yati ityādi ।</p>
<p>yēṣāṁ prayuñjatē tē <b>karōtyarthāḥ</b>; yathā— karōti vidhattē janayati nirvartayati sādhayati
utpādayati । tatra</p>
<p><b>asti—karōti—bhavatīnāṁ sāmyāvasthānaṁ nirvikāramanādyantaṁ śabdabrahmētyācakṣatē ।</b>
tathaivaṁvidhānēkārthavācinā bhavatinaivōmiti vyapadiśanti । tasya yadā astitāhēturavidyā—
nibandhanō'rthavipariṇāmarūpaḥ prathamavikārō, astirudayatē tadā । astērnāstipratiyōgitvādasti
nāsti vētyēkamēvaitadubhayathāpi prathāmayatē । yannāsti tad bhavāmīti cāpēkṣāyāṁ, tadbhavatō'sya
bhavati—nāmā dvitīyavikāraḥ pariplavatē । tatō yadbhavati tasya tasya cānyad—bhavatō
mithyābhinivēśānmithaḥ prayōjyaprayōjakatvaṁ (saṁ) bhāvayati—saṁjñakaḥ tr̥tīyavikāraḥ
karōtirityākhyāyatē (vāpa. 3.34–36 jāti) ।</p>
<p>ēvaṁ cāsmitāpēkṣābhinivēśairdūraviprasr̥tāyāmavidyāyāṁ ēṣāmapi viśēṣāviśēṣatō
dūrīkr̥tā vidyāḥ vidyati—jani—pacādayaḥ prādurbhavanti । tadāha— 'kr̥bhvastayaḥ kriyāsāmānya—
vacanāḥ kriyāviśēṣavacanāḥ pacādaya' (mabhā. 3.3.98) iti । tē'mī sarvē'pi dhātvarthabhēdāḥ
saṁbhēdatō mithassaṅkhyānamativartantē, na tu kr̥bhvastirūpatām ।</p>
<p>nanu ca dhātvarthaḥ kriyā; sa ca kārakāṇāṁ pravr̥ttiviśēṣaḥ । kārakēṣu ca svatantraḥ
kartā, karturīpsitatamaṁ karma, sādhakatamaṁ karaṇam, ādhārō'dhikaraṇaṁ, karmaṇā yamabhipraiti sa

<pb n="195"/>
saṁpradānaṁ, dhruvamapāyē'pādānaṁ, tēbhyō'nyastadavivakṣā vā śēṣaḥ । kartuḥ prayōjakō hēturiti
kartrādibhyō vyatiriktamarthāntaraṁ nōpalabhyatē, yat <b>kriyēti</b> pratīyatē ।</p>
<p><b>(kriyāsiddhiḥ)</b></p>
<p>ucyatē— asti kriyā । kintu kartrādibhyaḥ pr̥thagākhyātumaśak‍yam, anāpannasattva—
bhāvāt, anirluṭhitagarbhavat (mabhā. 1.3.1); yathā garbhō'nāpannasattvabhāvaḥ kalalāvasthāyā—
māśayataḥ pr̥thagākhyātuṁ na śakyatē, tathā kriyāpi sādhanēbhyassādhyāvasthāyām । tadyathā—
jyōtiḥ prakāśatē, śabdō dhvanati iti ।</p>
<p>kathaṁ tarhi asti jñāyatē kārakasannidhānē'pi pacatīti?</p>
<p>prakhyōpākhyayōrbhāvābhāvābhyām ।</p>
<p>1. iha khalu yatsannidhānē yasya bhāvābhāvau, tasya tatō'nyanimittāpēkṣitvaṁ dr̥ṣṭam । yathā
ag‍nighaṭayōssannidhānē bhavatāmabhavatāṁ ca tatsaṁyōgāpēkṣitvaṁ pākajānām । kartrādisanni—
dhānē ca kadācit pacatītyētad‌bhavati, kadācinna pacatīti dr̥ś‍yatē । tēna manyāmahē
nūnamasti śaktiśaktimadbha‌yō'nyaśśaktirdharmō yadbhāvādimē prakhyōpākhyē pravartētē, yadabhāvācca
na pravartētē iti siddhamastitvaṁ kriyāyāḥ ।</p>
<p>2. ithaś‍cāsti kriyā, sādhyamantarēṇa sādhanānupapattēḥ । iha khalu kartrādīnāṁ sādhanavyupadēśō
dr̥śyatē, sa ca sādhyamantarēṇānupapannaḥ; yac‍ca sādhyaṁ sā kriyā । tadāha— saṁhr̥tya kārakairya
ēkō'rthō'bhinirvartyatē sā kriyā । kriyānimittaṁ kārakamiti । tathā ca kriyāsu svēcchayā
kārakādīni yaḥ prayuṅktē na tu taiḥ prayujyatē, sa <b>kartā,</b> kartuḥ kriyayā'nanyayā
yadāpyatē ta<b>tkarma</b>, kriyāsiddhau sādhakatamatvēna yadavyavahitaṁ vyāpriyatē tat <b>karaṇam,</b>
kartrā karmaṇā vā vyavahitaḥ kriyādhārō'<b>dhikaraṇam</b>, kriyākāryatvēnāvadhāritaṁ karmaṇā
saṁyōgaṁ yadanubhavati ta<b>tsaṁpradānam</b>, kartrā karmaṇā vā kriyājanyamēva dhrauvyēṇa
yad‌vibhāgamavagāhatē ta<b>dapādānam</b>, śrūyamāṇāśrūyamāṇakriyāpadaḥ kriyākr̥taḥ
kārakāṇāmakārakāṇāṁ ca saṁbandhaviśēṣaḥ sa <b>śēṣaḥ</b> (vāpa. 3.7.156) । kurvantamēvājñā—
pradānādinā yaḥ kriyāyāṁ niyuṅktē, saḥ ta<b>tprayōjakō hētuḥ kartā</b> ca bhavati । ēvaṁ ca
yathā kāṣṭhādayō lākṣādikamapēkṣamāṇā ēvaṁ mithassaṁbandhayōgyatāmanubhavanti tathā dravyāṇyapi
kriyāpēkṣīṇyēva parasparasaṁbandhāya prabhavantīti kriyāmantarēṇa jagataś‍citrakarmaṇa iva
mithassaṁyōgō viyōgaś‍ca na syāt । taduktaṁ — yayā dēvadatta iha bhūtvā pāṭaliputrē
bhavati sā nanaṁ <b>kriyēti</b> (mabhā. 1.3.1) ।</p>

<pb n="196"/>
<p><b>(kriyā na kārakam)</b></p>
<p>astu nāma kriyā, kārakēbhyastu tasyāḥ kathaṁ vyatirēkaḥ ?</p>
<p>na ca bhavantō'pi kriyākārakōyōrvyatirēkaṁ na manyantē, tadyathā cōrasya rujati,
cōrasyāmayati iti ।</p>
<p>ucyatē <b>vyatiriktaiva kārakēbhyaḥ kriyā,</b></p>
<p>1. anēkasyaikavyapadēśanimittatvāt । iha yad yasyānēkavyapadēśanimittaṁ tattatō'nyēti,
anugamyatvāta; iha yairyadanugamyatē tattēbhyō'nyat, yathā narēbhyō rājā । abhigamyatē'nugamyatē
ca kriyā kārakaiḥ, atastatō'nyēyam ।</p>
<p>2. janyatvēnōpalambhāt; yajjanyatayā yadupalabhyatē tattatō'nyat, yathā pituḥ putraḥ ।
upalabhyatē kriyā kārakajanyatvēna, tasmāt tatō'nyā ।</p>
<p>3. upalabdhāvanupalabdhēḥ; iha yasyōpalabdhau yasyānupalabdhiḥ tattatō'nyathā, (yathā) rūpād‌rasaḥ ।
sūryasya cōpalabdhau na gatērupalabdhiḥ, tasyāstatō'nyathā; asti cāsyāsau, dēśāntaraprāptēḥ;
sāpi dr̥ṣṭā; tathaivāpaś‍yataḥ parāvr̥tya darśanāt ।</p>
<p>4. pramāṇāntaragrāhyatvāt; iha yadyasmāt pramāṇāntarēṇa gr̥hyatē tattatō'nyat; yathā śarīrādātmā ।
pramāṇāntaragrāhyā ca sadāgatau gatiḥ; tasmāttatō'nyā ।</p>
<p>5. bahupraviviktatvēnābhidhānāt; iha yad bahubhyaḥ praviviktamēkatvēnābhidhīyatē, tat tatō'nyat;
yathā tantubhyaḥ paṭaḥ । abhidhīyatē bahvāśritāpi pravivēkaikatvēna kriyā; yathā brāhmaṇairāsyata
iti tasmāt tatō'nyā ।</p>
<p>6. anāvr̥ttāvāvr̥ttēḥ; iha yasminnanāvartamānē yadāvartatē, tat tatō'nyat, yathā hastinō
maśakaḥ । āvartatē cānāvartamānē kartari kriyā, pañcakr̥tvaḥ pacatīti; tasmāt tatō'nyā ।</p>
<p>7. ihōbhayōrapi saṁśayanirṇayanimittatvāt; ihōbhayōssaṁśayē yasya yō nirṇayahēturbhavati, tat
tatō'nyat, yathā sthāṇau śryēnaḥ, nirṇayahētuś‍ca, puruṣasya calanādikriyā, tasmāt tatō'nyā ।</p>
<p>8. abhidhāyābhidhānāt; iha yadabhidhāyārthāntarāvivakṣāmantarēṇa yadabhidhīyatē tat tatō'nyat,
yathā gauraśvaḥ । abhidhīyatē ca adhyētā adhītē gantā gacchatīti kārakamabhidhāya kriyā,
tasmāt tatō'nyā ।</p>
<p>9. paryāyāprasiddhēḥ; iha yēṣāmēva paryāyaprasiddhiḥ, tēṣāmēva ca tēbhyō na bhēdaḥ, yathā
nirvartiriti; na ca pacannadhītē pacatyadhīta iti pacanpacatyōḥ paryāyatvam, (na ca) api
pacannadhīta iti kartuḥ pacatīti kriyāyāḥ paryāyayōgyatvam; atō'sau tatō'nyaḥ ।</p>

<pb n="197"/>
<p>10. abhinnaśabdābhidhānē'pi viśēṣaṇānāṁ liṅgavacanabhēdāt । iha khalu kriyākartrōrabhinna—
śabdābhidhēyatvē'pi tadviśēṣaṇānāṁ liṅgavacanabhēdō dr̥ś‍yatē, yathā śōbhanaṁ pacati śōbhanaṁ
pacataḥ śōbhanaṁ pacantīti । sa cārthābhēdē'bhinnaśabdōpādāna ēva dr̥ś‍yatē । taṭaḥ taṭī
taṭaṁ, puṣyaḥ tārakā nakṣatraṁ, rasaḥ āpaḥ jalam, dārāḥ kalatraṁ bhāryā ityādiviśēṣaṇānām ।
na tūdāhr̥tasadr̥śēṣviti kriyā karturanyā ।</p>
<p>11. śabdāvr̥ttibhēdēṣu tad‌dhī bhēdāt । iha khalu kriyākārakayōśśabdāvr̥ttibhēdē buddhibhēdō
dr̥ś‍yatē; adhyētā paṭhati paṭhati, gantā gantā gacchatīti pūrvayōrvīpsā, uttarayōrābhīkṣṇyam ।
yasya ca yatō buddhibhēdastat tatō vyatiriktaṁ, yathā mr̥daṅgadhvanērmēghadhvaniḥ ghaṭādibhyaḥ
paṭādaya iti kriyāyāḥ kārakēbhyō vyatirēkaḥ ।</p>
<p>12. siddhē cāsminnabhēdadarśanaṁ bhēdavyatirēkaś‍ca vivēkata ēvēti draṣṭavyam ।</p>
<p><b>(kriyāyā anēkatvam)</b></p>
<p>1. dr̥ś‍yatē ca pradīpapravāhaśabdaśarīrasaṁskārajñānasukhaduḥkhēcchādvēṣaprayat‍narūpādiṣu bhinnēṣu
abhinnapratyayaḥ pravartatē, tēṣvabhēdēnaiva tadanukūlō vyapadēśaḥ । cōrasya rujatītyatra tu
ruk‍sādhakasya karturabhāvāllakāraḥ kartari vartamānāṁ tāmēva rujadhātvabhihitāmabhidhēyīkarōti ।
asti ca sādhyasyāpi vastunō bhavataḥ kartr̥tvam, atastadēva kartr̥pratyayēnābhidhīyatē ।
na cōrasya rujatītyasyāyamarthaḥ cōrasya rugutpadyata iti ।</p>
<p>kutaḥ punarayaṁ <b>kārakakriyayōrviśēṣaḥ</b> yadēkatra <b>vīpsā</b> anya<b>trābhīkṣṇyamiti</b> ?</p>
<p>kriyāyā ēkatvēna vīpsānadhigamāt । bahūnāṁ hi kriyāguṇadravyaiḥ prayōkturyuga—
pad‌vyāp‍tumicchā <b>vīpsā;</b> sā tvēkatvē kriyāyā nōpapadyatē iti ।</p>
<p>2. nanu ca kriyāyā ēkatvaṁ nōpapadyatē, kālatrayēṇātyantavirōdhinā yugapadabhisaṁbandhavyapadēśāt;
iha khalu kriyāyā ēkaikasminnapi kālē kālatrayābhisaṁbandhahēturvyapadēśō dr̥ś‍yatē,
pacati dēvadattaḥ apākṣīd yajñadattaḥ, pakṣyati viṣṇumitra iti । tac‍caikatvē na ghaṭatē
<b>ityanēkā kriyā</b>।</p>
<p>3. bhēdanibandhanā ātiśayikatarabādipratyayayōgāt; iha khalu kriyāyāḥ pacatitarāṁ pacati—
tamāmityātiśāyanikapratyayō dr̥ṣṭaḥ; sa ca dvayōrbahūnāṁ ca prakarṣē siddha ityanēkā kriyā ।</p>
<p>4. ēkēna yugapadanēkādhikaraṇasya nirdhāraṇāt; iha yadēkaikasmin kālē anēkādhārasthaṁ
pr̥thak‍tvēnāvadhāryatē tadanēkam, yathā aṅgulīṣu nakhāni nirdhāryantē; nirdhāryatē
cānēkādhikēna yugapad gōṣu gatiri<b>tyanēkā kriyā</b> ।</p>

<pb n="198"/>
<p>5. pūrvakālē'pi pratyayadarśanāt; iha dvayōrēkakartr̥kayōḥ kriyayōḥ pūrvakālē k‍tvāpratyayō
dr̥ś‍yatē । yathā bhuk‍tvā bhuṅktē, pak‍tvā pacatīti; dvitvaṁ caikatvapratyanīkamityanēkā
kriyā ।</p>
<p>6. yugapallakṣyalakṣaṇayōgāt; iha kriyāṇāmabhinnakālaṁ lakṣyalakṣaṇayōgō dr̥śyatē; gavi
duhyamānāyāmapi dōgdhi; tayaikatvē'nupapanna<b>mityanēkā kriyā</b> ।</p>
<p>7. hētuphalabhāvāt; iha khalu hētuphalayōḥ prasiddhō bhēdaḥ; sa ca kriyāsu dr̥śyatē 'ōdanaṁ
pacati, śākaṁ pacati, bhuñjāna ōdanaṁ bhuṅkta' iti, bhēdaś‍caikatvavirōdhī<b>tyanēkā kriyā</b> ।</p>
<p>8. kriyārthakriyōpapadatumunādipratyayōtpattēḥ; iha yē tu kriyārthāyāmupapadē tumunādayassmaryantē,
tē ca bhōktuṁ gacchati, pākāya vrajati bhōkṣyāmīti । pacatiprabhr̥tiṣu yathā'bhinnadhātu—
vācyatvē'pi dr̥ś‍yantē, yathā gantuṁ gacchati, bhōjanāya bhuṅktē, pakṣyāmīti pacatīti ।
sa cāyaṁ tadarthaphalabhāvō'nēkatvaṁ ēvōpapadyata <b>ityanēkā kriyā</b> ।</p>
<p>9. abhihitānabhihitaśaktiprādurbhāvanimittatvāt; iha dhātrīṁ dhayati, dātrēṇa dāti, dāśāya
dāśatē, bhīmād bibhēti, āsanē āstē, śayanē śētē, sthānē tiṣṭhati, prāsādē
prasīdati (iti) pratyayavibhak‍tyōrdarśanādabhihitānabhihitaśaktiprādurbhāva upalabhyatē; sa
cānaik‍yanimittaṁ kriyābhēdamantarēṇa na saṅgacchata <b>ityanēkā kriyā</b> ।</p>
<p>10. bhāvābhidhānē'pi tantrādibhyō dvivacanabahuvacanōpalabdhiḥ; iha khalu śuddhē'pi bhāvē
tantrādibhyaḥ pākau pākāḥ, uṣṭrāsikā āsyantē, hataśāyikāśśayyanta iti
dvivacanabahuvacanōpalabdhiḥ; tac‍ca kriyaikatvē na yukta<b>mityanēkā kriyā</b> ।</p>
<p>11. kr̥dākhyātābhihitāyāḥ kriyāyāḥ sarvasaṁkhyāsāmānādhikaraṇyāt । iha kr̥dabhihitāyā
ākhyātābhihitāyāś‍ca kriyāyā bhinnārthābhidhāyibhissaṁkhyāśabdaiḥ sāmānādhikaraṇyaṁ
dr̥ś‍yatē; yathaikaḥ pākaḥ, dvau pākau, bahavaḥ pākāḥ; ēkā uṣṭrāsikā āsyatē, dvē
āsyētē, bahvaya āsyantē; tac‍caikatvē kriyāyā na sāṁprata<b>mityanēkā kriyā</b> ।</p>
<p>12. iha bhavatinimantr̥prabhr̥tīnāmavadhr̥tabhēdaparispandāśrayakāryābhinirvr̥ttēḥ; iha yāsāṁ
kriyāṇāmavacchēdakadhātvarthōpādhibhēdādanēkatvaṁ pratyavivādaḥ, tāsu yē bhēdāśrayā dharmāḥ
prasiddhāḥ, tadyathā bhōktumicchati, bhavati pacati, bhavati pakṣyati, bhavatyapākṣīt,
āmantrayai samājam, utsavamāmantrayai iti—(tē) samānadhātuvācyāsvapi dr̥ś‍yantē;
ēṣitumicchati, bhavēdapi bhavēt, syādapi syāt, nimantrayē nimantraṇārtham, āmantrayē

<pb n="199"/>
āmantraṇārthamiti; tasmād bhavēdāśrayakāryasaṁbandhād bhavitavyamanēkatvam; ēkēna
dhātunā sarvatra bhēdēnē<b>tyanēkā kriyā ।</b></p>
<p>13. sādhyasādhanabhāvāt; iha sādhyasādhanayōḥ prasiddhō bhēdaḥ; pradr̥śyatē ca sādhyasādhanatā
kriyāṇām; yathā 'sa imān pōṣānapuṣat', tapyatē tapastāpasa iti । tac‍caikatvē na
ghaṭatē <b>ityanēkā kriyā ।</b></p>
<p>tadētadanēkatvē kriyāyāssarvamasādhanaṁ sādhanabhēdādēvōpacaritabhēdāyā ēkatvē vā tadupapattēḥ ।</p>
<p><b>(kriyāyāmanēkatvōpacāraḥ)</b></p>
<p>bhinnānāmapyupāśrayādibhēdād bhinnādhārāt pratītadēśavyapadēśādayaś‍ca dr̥śyantē;
yathēndōrjalēṣu, jyōts‍nā jālēṣu, jaladharāṇām āśāsu, diśō vyavasthāsu,
pr̥thaktvasyārthēṣu, buddhērviṣayēṣu, vidyutō'bdēṣu, śabdasya kandarēṣu, citrasya nīlādiṣu,
ākāśasyāvakāśēṣu, bhāvasya bhāvēṣu, bhēdābhāvēṣu ca yā bhēdabuddhiḥ; yathā ca saṁpannō yavō
yavanēṣu, śuṣkaḥ turūṣkēṣu, sujātō vrīhiḥ suhmēṣu vinaṣ‍ṭassurāṣṭrēṣu, darśanīyau stanau
indrasēnēṣu ākṣiṇī kaliṅgēṣu, parūd bhavān, paṭurāsīt, paṭutara aiṣamaḥ (mabhā. 3.5.57),
mārgē kūpō'bhūt, kūpō bhaviṣyati, priyō manyustē priyā na vayam, maithilī rāmasya dārāḥ,
āpaḥ pavitraṁ, varaṇā nagaraṁ, śirīṣāḥ grāmaḥ, pāñcālā janapadā ityabhinnasyāpi
jātyādērarthabhēdasya bhēdatō vyapadēśaḥ । tathā kriyāyā api kālayōgadayaḥ sādhanabhēdād
bhaviṣyanti; anēkādhārasamavētāyāś‍ca yugapadēkēna grahaṇaṁ jātivadupapatsyatē ।</p>
<p>kr̥dabhihitānāṁ tu śuddhabhāvānām ākhyātavadbhiḥ kriyābhiḥ dravyavad
vaidharmyādayuktastaddharmōpanayaḥ । kr̥dabhihitō hi bhāvō dravyavat prakāśamānō liṅgasaṁkhyā—
karmādiśaktīnāmāśrayō bhavati (mabhā. 2.2.19,3.1.67) na tvākhyātavācyaḥ
tasyāpariniṣpannatvēnāśrayatvānupapattēḥ । tathā hi, yathā pākō varttatē, pākaṁ pacatīti
śaktisaṁkhyādiyōgaḥ kr̥dantēṣu dr̥śyatē, naiva tiṅantēṣu । na hi bhavati, pacati vartatē, pacati
pakṣyatīti । nanu ca bhavati paśyati, mr̥gō dhāvati, iha paśyāmaḥ, karmaṇi dvivacanabahuvacana—
nānyudāhriyanta iti dhāvatīnāṁ dr̥śi karmatvaṁ, kēvalaṁ tvaprātipādikatvāt supō'nutpattiḥ;
tanna; yathā kriyāyāḥ kriyamāṇatvādēva naisargikaṁ bhavati pacati, bhavati pakṣyati,
bhavatyapākṣīditi ca dr̥śyatē pacādīnāṁ bhavatēḥ kartr̥tvaṁ dr̥śyatē । bhavati dhāvati paśyati

<pb n="200"/>
paśyēti karmatvaṁ kriyāviśēṣaṇānāṁ karmatayā'vagamyatē । tathōtpadyamānatvādēva gatau kartr̥tvamapi
naisargikamēva । mr̥gō dhāvatītyādau gamyamānētiśabdōpasaṁhr̥tasya vākyārthasya karmatvaṁ, na
kriyāyāḥ । tasmādaśaṅkanīyaṁ kriyā sakartr̥śaktiyōgā, karaṇādiyōgāyōgābhyām । śaktistu
vyaktamēva kr̥dākhyātābhidhēyabhāvayōrmithō vaidharmyamiti । tasmādanēkārthaviṣayayā vīpsayā'—
nabhisandhānāt siddhamēkatvaṁ kriyāyāḥ । śabdapratyayayōrabhēdāc‍ca; yatrābhidhānajñānayōḥ
atyantamabhēdastasyaikatvaṁ siddham, yathā jātēḥ pratyēkaṁ ca vyaktiviśēṣāṇām । abhinnau ca
dēśakālau bhēdē ca kriyāyāḥ śabdapratyayau dr̥śyētē, yathā ca pacati pacataḥ pacantīti;
tasmācchabdapratyayābhēdahētuḥ ēkā kriyā ।</p>
<p>nanu ca jalacandrādidr̥ṣ‍ṭāntē bhēdavyavahārē sandēhaḥ, kiṁ sādhanamabhēdāśrayāṇi kriyāyāḥ
kālatrayayōgādīni pratyayavyapadēśādīni ca bhēdakāryāṇi, uta svabhēdāśrayāṇīti ।</p>
<p>atrōcyatē kriyāyā abhēdē'pi sādhanabhēdād dvivacanabahuvacanōtpattēssaṁdēhābhāvaḥ । iha
bhēdasyābhēdapūrvakatvād, bhēdamabhyupagatavatā'vaśyamabhēdō'bhyupagantavyaḥ; tasya yasyāḥ kriyāyā
ēkatvamabhyupagamyatē tasyāssādhanabhēdād dr̥ṣ‍ṭō dvivacanabahuvacanayōgaḥ; yathā paramāṇuṁ pacataḥ,
paramāṇuṁ pacanti । anēkatvābhyupagamē ca sādhanasyābhēdē duṣ‍ṭamēkavacanamēva, bhinatti kusūlamiti ।
tasmāt sādhanabhēdānuvidhānāc‍ca kriyāyāḥ, kriyābhēdānuvidhānāc‍ca sādhanānāṁ sādhanāśrayāṇi
bhēdābhēdakāryāṇi kriyāyāḥ, na svāśrayāṇīti ।</p>
<p>kathaṁ tarhi pacyētē ōdanau pacyantē ōdanā dēvadattēnēti kartrabhēdē vacanabhēdaḥ ? yasmin
sādhanē lādayō'bhidhīyantē, tad‍bhēdamanu vidhīyantē kriyāyāḥ kriyābhēdasādhanānītya—
śaṅkanīyamētat । pradīpādiṣu bhēdayōranātyantikatvāt jñānābhidhānayōrapi tathātvē'sti, na
tairvyabhicāraḥ ।</p>
<p>14. itaś‍cānēkā kriyā kriyābhyāvr̥ttibhāvād bahusaṁkhyāyāḥ kriyābhyāvr̥ttigaṇanē
kr̥tvasujādayassmaryantē; pañcakr̥tvō bhuṅktē, catuṣpacatīti; tac‍cābhēda ēvōpapadyatē । na
hi dēvadattē gatē, yajñadattē cāyātē punarāvr̥tta iti vyapadēśō dr̥śyatē; dr̥śyatē ca
tatraivāyāta ityēkā kriyā, samuc‍cayābhāvāt । iha bhinnānāmēkāviṣayasannipātē samuc‍cayō
dr̥ṣ‍ṭaḥ; tathā dēvadattasya gauś‍cāśvaś‍ca purūṣaś‍ca; dēvadattasya yajñadattasya viṣṇumitrasya
ca gauriti । na ca pakturabhēdē guḍatilaudanādi paṁktibhēdāt kriyābhēdābhyupagamē'pi
kriyāsamuc‍cayō dr̥śyatē, dēvadattaḥ paṭhati pacati cēti । tasmād</p>
<pb n="201"/>
<p><b>(kriyāyā ēkatvam)</b></p>
<p><b>1.</b> ēkā kriyā sattvabhāvāpattau, pravivēkē ēkatvēnābhidhānāt । iha kriyā sattvabhāvaṁ
pratipannā yadā sādhanēbhyaḥ pravivicyatē, na bhavati tadā dvivacanādiyōgaḥ, brāhmaṇairāsyata
iti; tasmādēkā । nanu ca sattvabhāvē'pyētadupalabhyatē yathā guḍatilaudanānāṁ pākaḥ
'tāmraḥ palāśēṣu babhūva rāgaḥ' iti; tanna; tasyāpi vyabhicārāt, yathā—</p>
<b><lg>
<l>tāṁ pratyabhivyaktamanōrathānāṁ tatō nr̥pāṇāṁ praṇayāgradūtyaḥ ।</l>
<l>pravālacēṣṭā iva pādapānāṁ vilāsacēṣṭā vividhā babhūvaḥ ॥ 1 ॥</l></lg></b> (raghu. 6.12)
<p>vyabhicārē kinnimittamiti cēt, kr̥dabhidhānamēva; kr̥dabhihitō bhāvō dravyavat prakāśatē ।
dravyasya ca satyapi nānātvē saṁbandhibhēdādēva bhēdāvagatau k‍vacidabhēdābhidhānam । yathā—</p>
<b><lg>
<l>ūrumūlacapalēkṣaṇamagh‍nan yairvataṁsakusumaiḥ priyamētāḥ ।</l>
<l>cakrirē sapadi tāni yathārthaṁ manmathasya kusumāyudhanāma ॥ 2 ॥</l></lg></b> (māgha. 10.67)
<p>yathā ca vēdavākyam— (taisaṁ. 3.14.3)</p>
<p><b>'yatpaśurmāyumakr̥tōrō vā padbhirāhatē ।'</b> iti ॥ 3 ॥</p>
<p>k‍vacit punastada‌‌vivakṣāyāṁ bhēdēnaiva yathā— (raghu. 7.11, kusaṁ. 7.62)</p>
<p><b>tāsāṁ mukhairāsavagandhagarbhaivyarvyāptāntarāssāndrakutūhalānām</b> ॥ iti ॥ 4 ॥</p>
<p>brāhmaṇairāsyata iti sarvadaikavacanamēvēti viśēṣaḥ, sādhyatvāt । siddhasyaiva
vastunassaṁkhyāyōgō yujyatē, na sādhyasya, apariniṣpannatvēnāśrayatvānupapattēḥ । sādhyā
ca kriyā prādhānyataḥ tiṅbhirabhidhīyatē; tasmānna bhēdasaṁkhyē ityēkā ।</p>
<p><b>2. ēkaśēṣāt</b> । iha yēṣāṁ sarūpaśabdābhidhēyānāmanēkatvaṁ dr̥ṣṭaṁ, tadabhidhānānāmēkaśēṣō
dr̥ṣṭaḥ । tadyathā vyaktipakṣē brāhmaṇāḥ, puruṣā iti । na ca brāhmaṇairāsyatē, puruṣairgīyata iti
kriyābhidhānānāmēkaśēṣō dr̥śyatē । sa cāyamēkaśēṣō vyāvartamānastvavyāp‍tamanēkatvamapi
gr̥hītvā vyāvartata iti ēkā kriyā (mabhā. 1.2.64) ।</p>
<p>nanu ca kathamēkaśēṣābhāvaḥ ?</p>
<p>na tiṅantānyēkaśēṣaṁ prayōjayantīti (mabhā. 5.3.66) ।</p>
<p>kā punaratrōpapattiḥ ? kriṁyāpradhānatvamākhyātānām (mabhā. 3.1.66) । tadēva cintyatē ।
iha khalu kriyākārakayōḥ prādhānōpasarjanabhāvēna vr̥ttisaṁsargēṇa catuṣṭayī gatiḥ ।
kriyā vā kriyāyāṁ nyagbhavati yathā cikīrṣati, adhyāpayatīti; kārakaṁ vā kārakē yathā

<pb n="202"/>
ākṣikaḥ, niṣkauśāmbiḥ; kārakē vā kriyā yathā pācakaḥ, pacanīyam; kriyāyāṁ vā
kārakaṁ yathā putrīyati, upaś‍lōkayati । ākhyātēṣu caiṣāmanyatamō'pi na prakāraḥ; tatra
hi sādhyā kriyā viprakr̥tā kramavatī sādhanatantrā savyāpārasādhanā aparisamāptā
pacādibhirucyatē, siddhāni ca sādhanāni tibādibhirabhidhīyanta iti na kasyacit
prādhānyamaprādhānyaṁ vā । pratyuta prakr̥tipratyayau pratyayārthaṁ saha brūtaḥ । prādhānyēnēti, pratyayārthasya
prādhānyaṁ syāt; ēvaṁ ca dvivacanabahuvacanē api tannibandhanē upapadyētē ।</p>
<p>tanna; siddhaṁ sādhyāyōpādīyatē; siddhāni ca sādhanāni ca, tāni parārthamupādīyamanāni
śēṣatāṁ labhantē । sādhyaṁ tu parōpakārēṣu asamarthamātmasiddhayē'rthāntaramapēkṣamāṇaṁ tad‌vaidharmyāt
pradhānabhāvamanubhavati ।</p>
<p>nanvēvaṁ hyēkaśēṣābhāvō na sidhyati; na hyēkaśēṣābhāvē prādhānyēna guṇabhāvēna vā
kiñcidāśrīyatē । pacādayō hi kriyāvacanāḥ, tēṣāmēka ēvānēkasādhanasamavētānēkatvēna vivakṣitāṁ
kriyāmabhidhāsyati ।</p>
<p>tanna; yadyapyēkō dhātuḥ yathā uktāṁ kriyāṁ bravīti tathā lakārasyānēkakarmakartr̥viṣayatvāt
pratisādhanamupapattāvanēkatvaṁ prāp‍nōti, tadanurōdhāc‍cārthāḥ pradhānāḥ (varttanta) vyāvartanta
ityēkaśēṣārambhaḥ syāt । kriyāprādhānyēna tu guṇabhūtayōḥ kartr̥karmaṇā(kr̥ti 2.3.65) ssupta
iti(?) । ēvaṁ tarhi bhinnasādhanamabhinnamarthaṁ vakṣyāmīti ēkaśabdatvaṁ, sādhānabhēdāttu
dvivacanabahuvacanayōgaḥ ।</p>
<p>anyē bruvatē— yadyēkasyāḥ prakr̥tēssādhānabhēdē bhinnā lakārāḥ prasajyēran, tathāpi
yathaikasthānē ēkavacanamēva dvayōrdvivacanaṁ bahūnāṁ (bahuvacanaṁ) bhaviṣyantīti । idamēva hi
dvivacanabahuvacanayōḥ dvivacanabahuvacanatvaṁ, yattadēkaśabdarūpamēkaśēṣaśabdavadanēkārthābhidhānē
samarthamiti vyākhyāyatē । itaś‍ca kriyāpradhānamākhyātaṁ, karōtinā praś‍nē nirṇayārthatvāt । kiṁ
dēvadattaḥ karōtīti praś‍nē pacati, āsta ityuttaraṁ bhavati, na tvāsakaḥ pācaka iti
(1.3.66 kāśikā) ।</p>
<p>na cāyaṁ kartr̥praś‍naḥ, kiṁ dēvadatta iti, viśēṣasyābhyantarīkr̥tatvād bhinnaliṅgatvāc‍ca ।
nāpi karmapraś‍naḥ, anirjñātē vyāpārē karmapraś‍nāsaṁbhavāt; pacati paṭhatīti kartr̥viśēṣamantarēṇa
prativacanē praṣṭuḥ kr̥tārthatvāt; pacati paṭhatīti cākhyātasya ākhyātēnāyōgāt । yadi
sādhanaṁ pradhānaṁ syāt, yathā pācakaḥ pacatīti, sāmānādhikaraṇyēna na yōgō bhavati, yathā

<pb n="203"/>
pacati paṭhatītyatrāpi syāt । na caitadastyataḥ kriyāpradhānatvamēvākhyātānāṁ, kriyāpradhānatvāc‍ca
na ēkaśēṣārambhaḥ । tadanārambhādēkatvam, ēkatvēna vīpsābhāvaḥ, vīpsābhāvac‍ca gantā gantā
gacchati gacchatīti śabdāvr̥ttiḥ, śabdāvr̥ttērbuddhibhēdaḥ, buddhibhēdāc‍ca kriyāyāḥ kārakēbhyō
vyatirēka iti ।</p>
<p>nanu ca pacati pacataḥ pacantīti dhātvartha ēvāyaṁ, na kriyā ।</p>
<p>tanna; dhātvarthasya pratyayārthasyaivāvacchēdakatvād‍dhātvarthāt tu kriyāyāḥ pr̥thak‍tvaṁ sādha
yamānamapradhānavyapadēś‍yatāyāmēvaṁ saṁtiṣṭhatē । yathaiva tarhi kārakabhēdē'pyabhēdaḥ kriyāyāḥ, tathā
dhātvarthabhēdē'pyabhēda ēvāstu; satyamētat । kiṁtu vastunaḥ sarvathaikatvamanēkatvaṁ vōcyamānaṁ
bhēdābhēdanibandhanaṁ lōkavyavahāraṁ sarvamatikrāmati । tasmād bhēdamabhēdaṁ vā abhyupagacchatā
vyavahāraprasiddhyarthamabhēdō bhēdaś‍cābhyupagantavyaḥ । kasyacit kiñcinmukhyaṁ kiñcidaupacārikam ।
sarvō hi bhēdavādī nirupakārēṣvayaḥ śalākāvadasaṁbandhēṣvanyōnyavyāvr̥ttēṣu bhēdēṣu tadēvēdamiti
pratyayasya abhēdādēkatvamāśritya laukikaṁ vyavahāramanugacchati । ēkatvavādī ca
bhēdādhiṣṭhānāmiva bhavatāṁ sarvāṁ vr̥ttiṁ sarvaṁ ca viśēṣaśabdavyavahāraṁ dharmāntarasaṁsargapūrvakaṁ
lōkē vyavasthitaṁ manyamānō lōkamanugacchan abhinnamapi bhēdairēva nidarśayati । tasmād
bhinnadhātvarthāvacchinnā bhinnāpi kriyā abhinnaivēti । ētēnaitadapi saṁgr̥hītam—</p>
<p>1. bhavati vrajati pacatyasti śvētata ityādau pratyayārthadhātvarthayōrudvāpāvāpābhyāmanya—
tvēnāvadhāritō dhātvarthāvacchinnaḥ, paricchinnakālaḥ kālaparicchinnō vā, upasargā—
dibhirupaskr̥taḥ, kr̥tapratyayārthōpakāraḥ kārakairasaṁkhyaśaktibhissaṁkhyōpādhyupakr̥tairupakriyamāṇa
upakramaprabhr̥tyapavarga paryantamantaḥ pratibhayā sākalyēnōllikhya sādhyatvēnādhyavasitaḥ tathā
sūbhr̥tō (?) bahirniṣpannaḥ prakrāntakramarūpāvayaṁvasamudāyātmā anapēkṣitāntarāla—
kriyāntarōpanipātaḥ, tathāvidhāvayavō vā puruṣavyāpāraḥ kriyā ।</p>
<p>2. yathōktaviśēṣaṇōtpannadhātvarthō vā,</p>
<p>3. sādhyaphalaniṣpattipūrvakṣaṇōpalabhyamānatadavayavō vā</p>
<p>4. avayavasamūhōpalabhyamānaikākārapratyayanimittajāti viśēṣō vā,</p>
<p>5. pūrvāvayavōpakr̥tānyāvayavapratīyamānajātiprādurbhāvō vā,</p>
<p>6. dhātvarthavyāpriyamāṇakartr̥karmaṇōḥ svavyapadēśanimittasattāsaṁbandhō vā, vyāpriyamāṇēṣu
svaparātmanōḥ pūrvasvarūpavilakṣaṇarūpāntarābhimānō vā,</p>

<pb n="204"/>
<p>7. tatraiva ca tayōstathāvidhābhinnasvakāraṇasattāsaṁbandhō vā,</p>
<p>8. buddhisattābhāvēṣu pratyastamitarūpamanēkabuddhyanusyūtaṁ buddhisāmānyaṁ vā kriyāśabdē—
nābhidhīyatē । api ca—</p>
<b><lg>
<l>yāvat siddhamasiddhaṁ vā sādhyatvēna vivakṣitam ।</l>
<l>āśritakramarūpatvāt tat kriyētyabhidhīyatē ॥ 5 ॥</l></lg></b> (vāpa. 3.1)
<p><b>(kriyāyāḥ parōkṣatvam)</b></p>
<p>sā ca kāryānumēyatvāt parōkṣētyēkē । gacchatipacatyādipratyayēṣu pratyakṣēṇa,
dēvadattādisvarūpē'tiriktakriyātattvānupalabdhēḥ । tathā hi—</p>
<b><lg>
<l>ya ēva dēvadattātmā tiṣṭhatpratyayagōcaraḥ ।</l>
<l>calatītyapi saṁvittau sa ēva pratibhāsatē ॥ 6 ॥</l></lg></b> (nyāyamaṁ.)
<p>kiṁtu calatīti pratītiḥ saṁyōgavibhāgamālambatē, saṁyōgavibhāgaḥ kadācidēvōtpadyamānaḥ
paridr̥ś‍yamānapadārthasvarūpātiriktaṁ kāraṇamanumāpayati, yac‍ca kāraṇaṁ sa parispandaprayat‍nādirūpaḥ
puruṣavyāpārō'tīndriyaḥ kriyēti ।</p>
<p>tadanupapannamityanyē । calatītyādipratyayānāṁ pratyakṣa kriyā'valambanatvāt । tathā ca
na calatīti pratītēssaṁyōgavibhāga ālambanamavyāp‍tyādiprasaṅgāt । tatra ākāśē vihaṅgamō
gacchatīti pratītirna syāt, saṁyōgavibhāgayōragrahaṇāt । na ca dvayōrvihaṅgamavihāyasōḥ
saṁyōgavibhāgau pratyakṣau, pratyakṣētaravr̥ttitvāt, vāyuvanaspatisaṁyōgavibhāgavat ।</p>
<p>atha vitatālōkāvayavī ākāśaḥ, tatsaṁyōgavibhāgau ca pakṣiṇaḥ pratyakṣau;
tanna; santamasē'pi khadyōtavidyutōḥ kriyābuddhēḥ ।</p>
<p>na ca tamō nāma vasturūpamasti, bhūkampē ca kampatē vasundharēti ca jñānamasti । na
ca saṁyōgavibhāgagrahaṇamastītyavyāptiḥ । saṁyōgavibhāgōpajanaprabandhē'pi tayōrvartamānayōrēva
grahaṇam; tau ca gatvāpi sthitē gavādau sta iti । tatrāpi gacchatīti jñānaprasaṅgaḥ;
niś‍calē ca ś‍yēnasamavāyāpāyaparamparāvati vadhyaśūlē, pravāhajalāś‍lēṣamālahāriṇi
saritkūlē, raṅgaturaṅgamasaṁyōgavibhāgaśrēṇimati ca vāhyālīmahītalē calatīti pratyayaḥ
prāp‍nōti । atha kriyājanyatvaṁ saṁyōgavibhāgajānāṁ, tatraiva calatīti ś‍yēnādau, calatīti

<pb n="205"/>
pratyayō na niṣkriyē śūlādāviti; tarhi kriyāvayavānvayavyatirēkānuvidhānāt kriyālamban
ēvāyaṁ pratyayō, na saṁyōgaviyōgālambanaḥ ।</p>
<p>kiñca nityaparōkṣāyāṁ kriyāyāmidamapi na jñāyatē— 'kiṁ śūlakūlamahītalakriyājanyatvaṁ
saṁyōgavibhāgānāṁ, kiṁ vā ś‍yēnajalaturagakriyājanyatvami<b>tyativyāptiḥ</b>; saṁyōgavibhāgālambanatvē
ca saṁyujyatē viyujyata iti ca pratītiḥ syāt, na calatīti, yathāviṣayaṁ pratyayōtpādād,
anirjñānē jalasya anirjñātalakṣaṇasya ālambanatā syāt । calatīti ca vartamānābhāsaḥ
pratyayaḥ saṁyōgavibhāgānumēyatvēna saṁbhavati । tathā hi— 'saṁyōgāntaṁ karmē'—ti nyāyāt । na
ca saṁyōgō vartamānāṁ kriyāmanumāpayati; vibhāgō'pi kāryatvādātmanaḥ prākkālīnamēva kāraṇaṁ
gamayati । kāraṇasya hi sattvaṁ prākkalīnamēva kāryōpayōgi, na tulyakālaṁ, tadānīṁ tasya
asiddhatvāt । ataḥ kāryāt kāraṇabhūtāṁ kriyāmanumimānō, bhūtāmēvānumimītē, na vartamānām ।
tasmāt saṁyōgavibhāgābhyāṁ kriyānumānē vartamānābhāsaś‍calatīti pratyayō na saṁbhavatī<b>tyasaṁbhavaḥ</b> ।
na ca nityaparōkṣakriyānumānamapi śakyaṁ, kāryaṁ kāraṇapūrvakamiti saṁbandhagrahaṇānupapattēḥ । na
hi dravyamātraṁ kāraṇam, api tu kriyāviśiṣṭaṁ, kriyāyāś‍ca parōkṣatvānna tadānīṁ
viśiṣṭadravyakāraṇagrahaṇaṁ sughaṭamiti ghaṭādāvapi durghaṁṭā vyāp‍tipratīti । tasmānna kāryānumēyā
kriyā । api tu utkṣēpaṇādibhēdavataḥ parispandarūpasya karmaṇaḥ pratyakṣēṇōpalambhāt pratyakṣaivēti ।
ētēna pacatīti pratītirapi pratyakṣakriyālambanaivēti vyākhyātam । tatra hi pacatyādikriyā
bahvyaḥ pratīyantē 'dēvadattaś‍calati, cullī jvalati, sthālī ūṣmāyatē, payaḥ k‍vathayati,
pidhānamapidhattē, taṇḍulāni vik‍lidyanti, darvyapavidhyati, ōdanassidhyati' iti ।</p>
<p>nanu ca pākō nāma dhātvarthaḥ paridr̥ś‍yamānadēvadattādivyāpāravyatirikta ēṣitavyaḥ,
tamantarēṇa phalanirvr̥tērabhāvāt; tadabhāvē ca kimadhikr̥tya kārakāṇi saṁsr̥jyēran ?</p>
<p>atrōcyatē—yaṁ tamēkaṁ pākaṁ nāma dhātvarthaṁ calanādibhyō'tiriktaṁ kriyēti manyasē, sa
kiṁ vastudharmaḥ, tatkārya vā ? tatra vastudharmatvē rūpavajjātivad vābhyupagamyamānē yāvadvastu
sarvakālaṁ vā phalaniṣpattiprasaṅgaḥ । tatkāryatvē sati sa kiṁ sakalakārakaniṣpādyaḥ,
ēkaikakārakanirvartyō vā ? tatrādyapakṣē ēkaikaṁ bhavēt kārakamakriyam; ēkaikaniṣkriyatvē tu
sākalyē'pi kāryatvād vyāpārāntarakalpanāyāmanavasthā । pakṣāntarē tu kriyāmiva phalamapi
niṣkriyāṇyēva kārakāṇi kuryuriti kiṁ kriyayā ?</p>

<pb n="206"/>
<p>nanu karōtīti kārakam ?</p>
<p>satyam; karōti phalaṁ na tu kriyām ।</p>
<p>nanu karōtīti yad brūṣē sēyamuktaiva kriyā । caitraḥ kaṭaṁ karōtīti caitrasyaiva kaṭasyaiva
karōtērapyarthō vācya ēva ।</p>
<p>ucyatē— parissanda ēva bhautikō vyāpāraḥ karōtyarthaḥ । na hi vayaṁ paridr̥śyamānaṁ
parispandātmakaṁ vyāpāramapahnumahē, pratikārakaṁ vicitrasya calanādērvyāpārasya pratyakṣēṇōpalambhāt ।
atīndriyastu tadatiriktaḥ karōtyarthō nāstīti brūmahē । kriyātīndriyatvē hi tadyōgakr̥taṁ
kārakatvamadhigacchantaḥ phalārthinastadupādadīran ।</p>
<b><lg>
<l>tāvadēva viniś‍citya tadupādīyatē'rthibhiḥ ।</l>
<l>tadēvōpādadānaiś‍ca phalamapyadhigamyatē ॥ 7 ॥</l>
</lg></b>
<b><lg>
<l>kārakatvaṁ ca pakṣē'smin‍nāsti kiñ‍cidatīndriyam ।</l>
<l>kārakatvaṁ svarūpasya sahakāryādisannidhiḥ ॥ 8 ॥</l>
</lg></b>
<b><lg>
<l>nirvyāpārasya nanvasya kō guṇassahakāribhiḥ ।</l>
<l>vyāpārayōginō'pyasya kō guṇassahakāribhiḥ ॥ 9 ॥</l>
</lg></b>
<b><lg>
<l>atha vyāpāra ēvaiṣa sarvaiḥ saṁbhūya sādhyatē ।</l>
<l>kiṁ phalēnāparāddhaṁ vastaddhi saṁbhūya sādhyatām ॥ 10 ॥</l>
</lg></b>
<b><lg>
<l>tasmāt kārakacakrēṇa calatā janyatē phalam ।</l>
<l>na punaś‍calanādanyō vyāpāra upalabhyatē ॥ 11 ॥</l>
</lg></b>
<b><lg>
<l>calantō dēvadattādyāstadanantaramōdanaḥ ।</l>
<l>ētāvad‌dr̥ś‍yatē tatra na tvanyā kācana kriyā ॥ 12 ॥</l>
</lg></b>
<b><lg>
<l>kriyānimittasaṁsargavādinō'pi dvayī gatiḥ ।</l>
<l>satyāṁ kriyāyāṁ saṁsargassaṁsargē sati vā kriyā ॥ 13 ॥</l>
</lg></b>
<b><lg>
<l>atrāpi pakṣē pūrvasmin saṁsargaḥ k‍vōpayujyatē ।</l>
<l>tathā sati phalaṁ sidhyēt kāṣṭhādēḥ kēvalādapi ॥ 14 ॥</l>
</lg></b>

<pb n="207"/>
<b><lg>
<l>saṁsargāt tu kriyā siddhā punarēkaikamakriyam ।</l>
<l>tathā ca sati naidhāṁsi jvalēyuḥ piṭharād vinā ॥ 15 ॥</l></lg></b> (nyāyamaṁ)
<b><lg>
<l>1. jvalantyēdhāṁsi na punaḥ pacanti piṭharānvitāḥ ।</l>
<l>piṭharē satyapīmāni jvalantītyēva mē matiḥ ॥ 16 ॥</l>
</lg></b>
<b><lg>
<l>2. tasmāt kriyāntarābhāvāt kāṣṭhāmbupiṭharādayaḥ ।</l>
<l>saṁsr̥jyantāṁ phalāyaiva kimadr̥ṣṭēna karmaṇā ॥ 17 ॥</l>
</lg></b>
<p>nanu ca phalaṁ siddhaṁ sādhyaṁ vā ?</p>
<p>kiñcātaḥ ?</p>
<p>siddhaṁ cēt kārakāntarāṇyapi siddhānīti saṁsargābhāvaḥ । atha sādhyaṁ, saiva
kārakavyāpāravyatiriktā kriyēti ।</p>
<p>tan‍na, phalasya kriyātvānupapattēḥ । ōdanō hi phalaṁ, na kriyā; kriyānāmni tu
kriyamāṇē na vipratipattiḥ ।</p>
<p>pākastarhi kaḥ ? (na ca) pacērvācyaśūnyataiva yuktā; ucyatē— samuditadēvadattādikāraka—
nikaraparispanda ēva viśiṣṭaphalāvacchinnaḥ pākaḥ । sa ēva ca pacērarthaḥ; dēvadattādikriyā hi
calanajvalanādirūpāḥ pr̥thak‍tayaivāvabhāsantē, samuditāstu satyaḥ phalāntarāvacchēdād rūpāntarēṇa
pākādinā parisphuranti, vyapadiś‍yantē ca; tathā dēvadattaḥ pacatītivat kāṣṭhāni pacanti,
sthālī pacatītyapi vyapadēśō bhavati । nanu ca yathā sthālī pacati kāṣṭhāni pacantīti
dr̥ś‍yatē, naivam ōdanaḥ । pacati, taṇḍulāḥ pacantīti ।</p>
<p>satyamētat, kāraṇaṁ tu vācyam ।</p>
<p>kiṁ taditi cēt pacērakarmakakriyātvamēva ।</p>
<p>nanvōdanasya taṇḍulānāṁ vā kartr̥tvaṁ, na tūbhayōssaṁbhavati ।</p>
<p>naivam, taṇḍulānōdanaṁ pacatītyapi vyapadiś‍yatē ।</p>
<p>na ca karmavad‌bhāvāt na kartr̥pratyayaḥ । nanvēvaṁ sati, ōdanataṇḍulānāṁ nirvr̥tti—
vikārayōssvātantryāt sidhyati ōdanō'pi k‍lidyanti, taṇḍulā ityapi na syāt । tanna;</p>
<b><lg>
<l>nirvartyādiṣu tatpūrvamanubhūya svatantratām ।</l>
<l>kartrantarāṇāṁ vyāpārē karma saṁpadyata punaḥ ॥ 18 ॥</l></lg></b> (vāpa. 3.7.54)
<p>bhavatu nāma taṇḍulānāṁ siddhānāṁ kathañcidētat, ōdanasya tu sādhyasya nōpapadyatē ।</p>

<pb n="208"/>
<p>naivam, bhavatyarthē sarvasya kartr̥tvāt bhavatyarthaś‍ca sidhyatīti na dōṣaḥ । kathaṁ na dōṣaḥ ?</p>
<b><lg>
<l>3. yadyōdanō na paktavyaḥ paktavyō yadi nōdanaḥ ।</l>
</lg></b>
<p>yathā—</p>
<b><lg>
<l>4. śāṭakaś‍cēnna vātavyō vātavyaś‍cēnna śāṭakaḥ ॥ 19 ॥</l>
</lg></b>
<p>atrōcyatē ।</p>
<b><lg>
<l>5. antastattvaṁ bahistattvaṁ niṣpattau dvayamiṣyatē ।</l>
<l>antastattvaṁ puraskr̥tya bahistattvaṁ prakāśatē ॥ 20 ॥</l>
</lg></b>
<b><lg>
<l>6. dvayī sattā padārthānāṁ bāhyā cābhyantarīti ca ।</l>
<l>āntarī vyavahārārthā bāhyā tvarthakriyāṁ prati ॥ 21 ॥</l>
</lg></b>
<p>anyathā hyaṅ‌kurō jāyata ityapi na syāt । ata idamuktamaṁ upakramaprabhr̥tya—
pavargaparyantamantaḥ pratibhayā sākalyēnōllikhya sādhyatvēnādhyavasitaḥ puruṣavyāpāraḥ kriyēti ।
na ca puruṣavyāpārasya kriyātvam; rathō gacchati, kūlaṁ patatītyādiprayōgābhāvaḥ upacārō
vā । puruṣaśabdēnēha prathamamadhyamōttamalādēśatrikābhidhēyayōḥ kartr̥karmaṇōrabhidhānāt ।</p>
<p>na caivamētad vyāpārayōrēva kriyātvaṁ, phalābhidhēyatvēna prādhānyataḥ kārakōpalakṣaṇatvāt ।</p>
<b><lg>
<l>yathā ca bhāgāḥ pacatēś‍calanajvalanādayaḥ ।</l>
<l>calanajvalanādīnāṁ jñēyā bhāgāstathā'parē ॥ 22 ॥</l></lg></b> (vāpa. 3.8.9)
<p>tathāhi — dēvadattaś‍calatītyatra kiṁ pratīyatē ? yugīmādattē, ā XXX udakamāsiñcati,
taṇḍulānāvapatīti । ēvaṁ kārakāntaravyāpārēṣvapi draṣṭavyam ।</p>
<p>nanu dēvadattādērbhautikō vyāpāraḥ ātmavyāpārapūrvakō bhavitumarhati ।</p>
<p>naitadēvam, na hyātmanō vyāpāraḥ kaś‍cidasti, icchādvēṣapūrvakaprayat‍naśādēva sa
bhautikavyāpārakāraṇatāṁ pratipadyatē । calatīti pratītivat pacatīti pratītirapi pratyakṣa—
kriyālambanaivēti ।</p>
<p>atrānumēyakriyāvādinassamādadhatē—</p>
<p>astu nāma dēvadattādikārakanikaraparispandasamudāyaḥ kriyā । kintu pacatītyādā—
vadhiśrayaṇāvacapanavicaṭanādīnāṁ samudāyaṁ kimāyuṣmān kriyēti manyatē ।</p>
<p>ōmiti brumaḥ ।</p>
<p>kimartham̐ sarvāṇyēvēti ?</p>

<pb n="209"/>
<p>pr̥cchāmi cāyuṣmantaṁ kimadhiśrayaṇādayaḥ kriyāvyapadēśamēkaśō vā lakṣēran ? na
tāvadēkaśaḥ, kramarūpābhāvāt । ētacca tatkriyāyāḥ kriyātvaṁ yaduta sādhēnaissādhyamānatā
kramarūpōpādānaṁ ca । na caikasya kramassaṁbhavati, avaś‍yābhidhēyaś‍cētadupāttakramassādhya—
tayā'bhidhīyamānapadārthaḥ kriyēti । anyathā hi pākadīnāmupasaṁhr̥takramāṇāmapi kriyātvaprasaṅgaḥ ।
tē hi paryavasitāḥ svarūpatayōpasaṁhr̥takramā ēva svaśabdairabhidhīyantē । tēṣāṁ pūrvāparībhāvavirahānna
kriyātvam । ata ēva tē sādhanabhāvēna taiśśabdairupādīyantē, na sādhyabhāvēna । pākaṁ karōtītyādau
hi sādhanaviśēṣanibandhanā vibhaktirupalabhyatē, dvitīyānirvr̥ttirūpaṁ ca sādhananamupapadyatē ।</p>
<p>nanvēvam asti vidyatē tiṣṭhatītyādīnāmapi na kriyātvaṁ prasajēt, yāvatā nēhāpi
krama upalabhyatē ।</p>
<p>naivam, atrāpi kramasya pratīyamānatvāt । tathā hi—</p>
<b><lg>
<l>kālānupāti yadrūpaṁ tadastītyapadiśyatē ।</l>
<l>paritastu paricchinnaṁ bhāva ityēva kathyatē ॥ 23 ॥</l></lg></b> (vāpa. 3.8.12)
<p>ēvaṁ vidyatē tiṣṭhatītyatrāpi draṣṭavyam; kālādhikārē caitad viśēṣatō varṇayiṣyāmaḥ ।
nāpi kṣaṇaśaḥ kramajanmatā adhiśrayaṇādīnām, utpannamātrapradhvaṁsitvād, ayaugapadyē
samūhānupapattēḥ । tadabhāvē ca kathamiva abhinnēṣu bhinnaśabdō vartatāṁ pacatīti ।</p>
<p>ucyatē—kramōpajātāvayavaparicchēdaprāpta—saṁskārāntaṁ yadā sakalaṁ kriyākalāpattēḥ
(kalāpaṁ) kalayati, tadā pratyayaḥ parivarti samudāya ēkakāryatvādapihitabhēdaḥ pacatītyā—
diśabdavyapadēśanimittaṁ bhavati । tathā ōdanādikāryakriyākalāpastirōdhāya bhēdamabhēdēna
vyapadiś‍yatē । pacatīti phalasya ca sakasakriyāvayavasādhyatvāt sādhanabhāvēnāpi sa
ēvāpēkṣyatē । tadananta(tadanta ?)rgatāstvadhiśrayaṇādayaḥ pratyēkaṁ phalamabhinirvartayitumaparyāp‍tāḥ
paryāp‍tasya samudāyasya rūpasampādanārthatvāt samudāyaṁ prati guṇabhūtā vijñāyantē । tadāha—</p>
<b><lg>
<l>guṇabhūtairavayavaissamūhaḥ kramajanmanām ।</l>
<l>buddhyā prakalpitābhēdaḥ kriyēti vyapadiś‍yatē ॥ 24 ॥</l></lg></b> (vāpa. 3.8.4)
<p>yadyēvaṁ pacatīti vyapadēśō nōpapadyatē, dhātūpādānā kriyā yadā nātītā na cānāgatā,
tadā vartamānakālavihitaḥ pratyayaḥ prayujyatē । na cāsya kriyāpratānasyēyaṁ vyavasthā saṁbhavati,
adhiśrayaṇādīnāṁ pūrvāparībhāvaniyamāt । na caikaḥ kriyābhāgaḥ pacatiśabdanibandhanaṁ,
śabdaśaktisvabhāvāt । na hyupāttakriyāvayavārthapratyāyakaśśabdō yathābhūtamarthaṁ pratyāyayati;

<pb n="210"/>
tataś‍ca kathamēkasya vartamānakālatāṁ pratyayō'nurudhyēta ?</p>
<p>naitadasti; śabdaśaktayō hi bhinnarūpāmabhinnāmarthavyaktimupāttabhēdāṁ darśayanti; yataḥ
pūrvāparībhūtāvayavasamudāyāvagraharūpā buddhiryathā'vagr̥hītaṁ samudāyākāramavayavēṣu pratyasyati;
tē'vayavāḥ pratyayēna samārōpitasamudāyarūpāḥ pacatiśabdavācyāssantaḥ svarūpasannidhānāt
taṁvartamānādivyapadēśamanubhūya pratyayaviśōṣōtpattinimittaṁ bhavanti । tathā hi—abhisamīhitaphaḷaḥ
kriyāyāṁ phalōpajananasādhanabhūtāyāṁ pravartamānaḥ pumān samudāyamēvādhāya cētasi
tāsvavayavakriyāsu pravartatē । tatō hyasya samudāyābhisandhisamutthāpitāḥ kriyābhāgāḥ
samudāyasaṁpādanārthatvāt samudāyarūpēṇādhyavasīyantē । tathādhyavasitakriyārūpaistu tasya
kriyākṣaṇasya sannidhānād‌vartamānakālavihitaḥ pratyayaḥ prayujyatē pacatīti । atra cōtpannāmātra—
pradhvaṁsitvāt sarvē kriyāvayavā vartamānā ca saṁbhavantīti sphuṭamēvāvasīyatē; kintu pratyēkaṁ
samudāyiṣu samudāyādhyāsēna prayujyatē pacatīti । adhiśrayaṇādyavayavakriyāsamudāyavacanēṣu
pacādiṣu yasminnavayavē'dhyārōpya samudāyō'dhiśrayaṇādiḥ vilkittyantaḥ pratyāyyatē,
tatkālapratyayō'nuvartatē । tatra tadā vartamānāvayavē samudāyādhyāsastadā pacatīti bhavati ।
yadā tu bhūtabhaviṣyayōssamūhārōpaṇē tadā'pākṣīt pakṣyatīti । yaduktam—</p>
<b><lg>
<l>samūhassa tathābhūtaḥ pratibhēdaṁ samūhiṣu ।</l>
<l>samāpyatē tatō bhēdē kālabhēdasya saṁbhavaḥ ॥ 25 ॥</l></lg></b> (vāpa. 3.8.5)
<p>samudāyasya ca samudāyiṣu pratyēkaparisamāp‍tau nidarśanaṁ grāmō dagdhaḥ, paṭō dagdha
iti । yadi hyēkasminnaṁśē samudāyō na syāt, pāṇimātrasyāṅgulimātrasya vā caṇḍālatvavirahāt
caṇḍālapāṇyaṅgulisparśē naivōcyēta caṇḍālaḥ spr̥ṣṭa iti, na cāṅgavikārēṇāṅginō
vikr̥tirlakṣyatē, akṣṇā kāṇa iti ।</p>
<p>taduktam 'avayavē hi spr̥ṣṭē samudāyō'pi spr̥ṣṭō bhavati; avayavē hi kr̥taṁ liṅgaṁ
samudāyasyāpi viśēṣakaṁ bhavati (mabhā. 1.3.62); yaś‍ca samudāyaḥ sō'vayavānna vyabhicarita ।
tasya viśēṣakaṁ yathā 'gōssak‍thani kaṇṭhē'pi kr̥taṁ liṅgaṁ gōrēva viśēṣakaṁ na gōmaṇḍalasya'
iti । tadēvamuktē kimuktaṁ bhavati upāttakramādhiśrayaṇādivik‍lityantānāmavavānāṁ samudāyaḥ
pacatikriyēti ? tarhi ciraṁ jīvatu bhavān; bhavataiva pratijñātā naiva kriyā pratyakṣēti ।
tasmādupāttakriyā kramāḥ kriyāvayavāḥ; tadasya kriyāsaṅghātasya kēcidavayavā nivr̥ttāḥ,
kēcidanivr̥ttāḥ, kaś‍cidēva pratyupasthitaḥ । pratyupasthitaviṣayāḥ cakṣurādayaḥ; tatō'tha

<pb n="211"/>
kriyākalāpāḥ pratyakṣayitum, cakṣurādibhiranabhisaṁbandhāt; na vyatītānāgatarūpasyāsataḥ
kriyāvayavasya sadasadanupātinā karaṇagrāmēṇa saṁbandhaḥ, na vā'nadhigatēndriyasaṁbandhasya padārthasya
darśanaparicchēdyatā saṁbhavati । taduktam—</p>
<b><lg>
<l>kramāt sadasatāṁ tēṣāmātmānō na samūhinām ।</l>
<l>sad‌vastuviṣayairyānti saṁbandhaṁ cakṣurādibhiḥ ॥ 26 ॥</l></lg></b> (vāpa. 3.8.6)
<p>darśanābhimānaḥ kathamiti cēt, yathā gauraśva ityēvamādiṣu padēṣu gakārādayō varṇabhāgāḥ
kramarūpānuvidhāyinō vyaktāvupajanē vā prāptayaugapadyāḥ saṅghātarūpēṇa na pāryantē'vadhārayitum
indriyāyattayā buddhyā, tasyāḥ pratyupasthitākṣarāvasāyaśaktēḥ pūrvōttarabhāgayōrasaṁsparśāt ।
samabhihitāvayavaparicchēdaprāpitātiśayāstu buddhayaḥ svānurūpaṁ saṁskāraparamparāyāmantē
samālōcitaviśēṣavarṇabhāgāmupajanayanti buddhiṁ tasyāmuttīrṇamiva tatpadaṁ samudāyātmanā
nirūpyatē । tadāha—</p>
<b><lg>
<l>yathā gauriti saṅghātassarvō nēndriyagōcaraḥ ।</l>
<l>bhāgaśastūlapalabdhasya buddhau rūpaṁ nirūpyatē ॥ 27 ॥</l></lg></b> (vāpa. 3.8.7)
<p>kālpanikastu yugapad‌grahaṇābhimānaḥ pratyakṣabhramanibandhanam । yathā'lātasya
āviddhaviṣvaggatē dēśē nairantaryēṁṇa parivr̥ttirūpamavirāmēṇāvadhārayannana(vasitakālabhēdō
yugapatsakaladēśavyāpi a) paricchindannadhyavasyati cakramiti; yathā kramavantaḥ kriyābhāgāḥ
kramēṇaivāvasitā laghutaraṁ parivartitvādanavadhr̥takālabhēdairyugapadēvādhyavasīyantē; yathādhyavasāyaṁ
ca darśanābhimānamutpādayantaḥ pratyakṣavyavahāraṁ vartayanti । yaduktam—</p>
<b><lg>
<l>indriyairanyathāprāptau bhēdāṁśōpanipātibhiḥ ।</l>
<l>alātacakravad rūpaṁ kriyāṇāṁ parivartatē ॥ 28 ॥</l></lg></b> (vāpa. 3.8.9)
<p>(<b>kriyāyā apratyakṣatvam</b>)</p>
<p><b>apratyakṣaiva tu kriyā</b> । yadāha mahābhāṣyakāraḥ—kriyā nāmēyamatyantāparidr̥ṣṭā aśak‍yā
piṇḍībhūtā nidarśayituṁ, yathā garbhō nirluṭhitaḥ sā'sāvanumānagamyēti । nanu pratyakṣāpravr̥ttau
saṁbandhagrahaṇābhāvāt kathaṁ kriyāviṣayē'numānaṁ pravartatē ?</p>
<p>naiṣa dōṣaḥ; dhātuvācyasya samūhasya yugapadasannidhānādapratyakṣatvam; ēkaikasya tu
kṣaṇasya pratyakṣatvē buddhyā saṅkalayya pacatīti prayujyatē; yadāpyēkasmin kṣaṇē pacatīti
prayōgastadā tatra samūhārōpaṇam । yadāha—</p>

<pb n="212"/>
<b><lg>
<l>pūrvōttarairyadā bhāgaissamavasthāpitakramaḥ ।</l>
<l>ēkassō'pyasadadhyāsādākhyātairabhidhīyatē ॥ 29 ॥</l></lg></b> (vāpa. 3.8.11)
<b><lg>
<l>yaś‍cāpakarṣaparyantamanuprāptaḥ pratīyatē ।</l>
<l>tatraikasmin kriyāśabdaḥ kēvalē na prayujyatē ॥ 30 ॥</l></lg></b> (vāpa. 3.8.10)
<p>na tvēvam; indrayairabhisaṁbandhāt sarūpasannidhānāya vartamānavyapadēśāc‍ca kathamapratyakṣatvaṁ
kriyāyāḥ ?</p>
<p>ucyatē; nēha vastvarthō nirūpyatē, api tu śabdārthaḥ tatra cānvayavyatirēkābhyāṁ yaḥ
prakr̥tyarthō'vasthāpyatē, yā kriyāvacanasya dhātusaṁjñā, nāsau śak‍yā sākṣādupalabdhum । tatra hi
ācāryāṇāṁ matabhēdaḥ ।</p>
<p>ēkē manyantē— adhiśrayaṇādīnāṁ samudāyō buddhyā nigr̥hītaḥ, ēkatvēna sa pacatītyādīnāṁ
vācya iti । na ca samudāyaṁ pacatīti prayuñjānaḥ pratyēkamadhiśrayaṇādiṣu pratyasyati, pratyayāś‍ca
na samudāya ityēvaṁrūpaṁ pratyasyanti । nāpi 'ayaṁ ca ayaṁ ca' iti saṁbandhinō buddhyāvagr̥h‍ṇāti ।
kiṁ tarhyāśritakramarūpamiva pratyēkamavayavēṣu pratyasya pacatīti prayuṅktē, tadā tasyaiva
samīhitaṁ bhavati, adhiśrayaṇādyānupūrvyā phalamōdanādi nirvartayitavyamiti । yathā
prathamakriyāsaṁbhāgē pacirityēvādhyavasyati nādhiśrayaṇamiti । itarathā hyēvaṁ prayōgaḥ
tasyādhiśrayatīti; yadā cādhiśrayaṇē nirvr̥ttē nāgatē vā bhūtabhaviṣyatkālābhidhāyinaṁ śabdaṁ
prayuṅktē, tadā samudāyarūpapratyāsēnaiva tamavayavabuddhyā nigr̥hya prayuṅktē apākṣīt, pakṣyatīti ।
na tvadhiśrayaṇarūpēṇa, anyathā hyēvaṁ prayōgassyāt adhyaśiśrayat, adhiśrayiṣyatīti ।
ēvamāvapanē vicaṭanē vā samūhini samudāyarūpapratyāsādēva dhātutāvyapadēśāt, pacatyapākṣīt
pakṣyati । ēvaṁbhūtaś‍cārthātmā'dhikr̥taḥ sādhanatantrasādhyāvasthaḥ śabdēna prakrāntō'śak‍ya
upalabdhum; yathā gauriti gakāraukāravisarjanīyā ēvōpalabhyantē, samudāyastu buddhinirgrāhya
ēva, tathā pacatītyādiṣvēvādhiśrayatītyādiṣu avayavā ēva hastaprasaraṇasthālī—
vinyāsādayō'śabdavācyā, apratyakṣā ēva । yāvadapakarṣaparyantaprāp‍tā kriyēti sāpi nāpratyastē
kramarūpē samudāyē ākhyātaśabdēnābhidhīyatē । apakarṣaparyantā cēt kramarūpēṇa na avagr̥h‍ṇāditi
avācaka ēvākhyātaśabdaḥ । yathā ś‍lōkaśabdaṁ prayuñjānaṁ ādyaṁ padaṁ padarūpēṇāvagr̥h‍ṇāti na
tadā ślōkassamuc‍cāryata iti prayuṅktē yadā vāśritōttaraprabandhamavagr̥h‍ṇāti tadā ślōkaśabdaṁ
prayuṅ‌ktē । ēvaṁ kr̥tvā <b>niruktē</b>'pyuktaṁ 'pūrvāparībhūtaṁ bhāvamākhyātēnācaṣṭa' iti ।</p>

<pb n="213"/>
<p>anyēṣāṁ darśanaṁ(vāpa. 3 kriyā) yad vicaṭanaṁ taṇḍulāvayavānāṁ taṇḍulāvayavēbhyō vibhāgaḥ,
yadanantaraṁ mārdavādayō niṣpadyantē, tadyadā'dhiśrayaṇādiṣu pratyastarūpaṁ bhavati tadā''khyātēnā—
bhidhīyatē । tatra yadupalabhyatē'dhiśrayaṇaṁ tadaśabdavācyam; kārakanirākāṅkṣaṁ yacchabdēnābhidhīyatē
tadaniṣpannaṁ sādhanatantramapratyakṣam; niṣpannāniṣpannayōś‍caikātmyāpattau pacatyādiśabdaprayōgaḥ । sa
cāyamēvaṁrūpō'rthātmā guṇakriyāṇāṁ paurvāparyātmanāṁ na pūrvō na paraś‍ca pūrvāparībhūtō vyapadiś‍yatē ।</p>
<p>anyē tu vicaṭanamēvādhiśrayaṇādirūpaṁ pratipannāḥ, na rūpaśūnyānadhiśrayaṇādīn
apratyastavicaṭanarūpān; āhuś‍ca kaḥ punaḥ pacēḥ pradhānārthaḥ? yā'sau taṇḍulānāṁ vik‍littiḥ ।
(mabhā. 3.1.26) ।</p>
<p>athavā yadabhisaṁdhipūrvakaṁ prēṣaṇamadhyēṣaṇaṁ vā sa sarvaḥ pacyartha iti । sarvasminnapi
darśanē yathābhūtākhyātaśabdēna kriyā prakramyatē, tathābhūtāyāḥ siddhamapratyakṣatvamiti phalēnaiva
samādhigamō yuktaḥ । sa kathamiti cēt, iha sarvēṣu sādhanēṣu sannihitēṣu kadācit pacatītyētad
bhavati, kadācinna bhavati, yasminnimittē sannihitē pacatītyētad, bhavati sā nūnaṁ kriyā,
'yathā dēvadatta iha bhūtvā pāṭaliputrē bhavati, sā nūnaṁ kriyā' iti (mabhā. 1. 3. 1) ।
dvitīyahētuśak‍tyā sō'pyartha iti cēnnaivam; iha kasyacidēṣā buddhiḥ syāt; asatyēvāsminnimittē
pacatyādibuddhayaḥ prabartantē, yathā mr̥gatr̥ṣṇikādiṣviti tadanēna nirvartayati (vāpa. 3 kriyā) ।
mr̥gatr̥ṣṇikādibhyō hi tr̥p‍timalāpakarṣaṇagharmāpanōdanādi na phalaṁ nirvartatē । asarvagatayōrhi
dēvaṁdattapāṭaliputrayōrgamanakriyāntaranairantaryēṇāvasthānarūpaṁ phalamupalabhyatē ।</p>
<p>athavā ētadayaṁ pratipadyēta, śaktikr̥tāḥ pacatyādayō viśēṣōḥ sapratyayāś‍ca syuḥ, na
kriyākr̥tā iti, tadanēna nirvartayati, yayā dēvadatta iha bhūtvā pāṭaliputrē bhavati sā nūnaṁ
kriyēti । yadi hyētē śaktikr̥tāssyuḥ śak‍tyanantaramēva pāṭaliputrēṇa prāptiḥ syāt । na ca
bhavati, tasmād bhavitavyaṁ śaktikr̥tēnānyēna dharmēṇa, yasya phalaṁ dēśāntaraprāptiriti ।</p>
<b><lg>
<l>kriyāmanyē tu manyantē k‍vacidapyanapāśritām ।</l>
<l>sādhanēkārthakāritvē pravr̥ttimanapāyinīm ॥ 31 ॥</l></lg></b> (vāpa. 3.8.37)
<b><lg>
<l>sāmānyabhūtā dhātvarthaissā punaḥ pravibhajyatē ।</l>
<l>tatō vyāpārarūpēṇa sādhyē paryavatiṣṭhatē ॥ 32 ॥</l></lg></b> (vāpa. 3.8.38)
<b><lg>
<l>prakr̥tissādhanānāṁ sā prathamaṁ tac‍ca kārakam ।</l>
<l>śaktirēkādhikaraṇē strōtōvadapakarṣati ॥ 33 ॥</l></lg></b> (vāpa. 3.8.39)

<pb n="214"/>
<b><lg>
<l>apūrvaṁ kālaśaktiṁ vā kriyāṁ vā kālamēva vā ।</l>
<l>tamēvaṁlakṣaṇaṁ bhāvaṁ kēcidāhuḥ kathañcana ॥ 34 ॥</l></lg></b> (vāpa. 3.7.34)
<p>sā tu yathā asti bhavati karōtītyādyacchēdē bhēdādabhinnāpi bhinnēva prakāśatē, tathā
kramarūpōpādānānnityamēva kālasaṁbandhōpādhibhūta—bhūta—bhaviṣyadādivyapadēśamāsādayati ॥</p>
<p>(<b>2. kālaḥ</b>)</p>
<p>kaḥ punarayaṁ <b>kālō</b> nāma ?</p>
<p><b>kriyaiva, kriyāntarāvadhr̥taparimāṇavyavacchinnā vā kriyāparicchēdahētuḥ kālaḥ ।</b></p>
<p>kathaṁ punaḥ kriyayaiva kriyāparicchitti ?</p>
<p>śrūyatām iha tu kriyāḥ kāś‍citkriyāntaraiḥ kaiś‍cid buddhyaiva parimīyantē । yathā
arkādīnāṁ gatayaḥ, yathā ca gōdōhādayaḥ, yathā'smadādivyāpārāḥ, yathā puruṣāyuṣādayasta—
trāvadhr̥taparimāṇābhiritarāḥ paricchidyantē; yathā divisaṁ gacchati, varṣaśataṁ jīva, ōdanapākamāstē,
gōdāhaṁ svapiti; tatra paricchēdakālavyavahāraṁ vartayanti; yathā 'saviturudayādirastamayaparyantaḥ
kriyāprabandhō divasaḥ, sa ēvāstamayādiḥ punarudayāvasānō niśā, sarvarkṣāṇāṁ sakr̥tparivr̥tti—
rahōrātraḥ, kālabhirindōrāpyāyanaṁ parikṣayō vā pakṣaḥ, candrasya sakalanakṣatrātikramō māsaḥ,
sūryācandramasōrgati vibhāgādēkāhōrātrakṣayaḥ r̥tuḥ, ravērdakṣiṇata uttaratō vā gamanamayanam,
br̥haspatērēkārāśya tikramassaṁvatsara iti । tēna cōktānuktakriyayā kālō'vacchidyatē । yathā
divā divasaḥ, divasō niśā cāhōrātraḥ, pañcadaśāhōrātraḥ pakṣaḥ, pakṣadvayaṁ māsaḥ, māsadvayamr̥tuḥ,
r̥tutrayamayanaṁ, ayanadvayaṁ saṁvatsaraḥ, pañca saṁvatsarā yugam, yugāni dvādaśa kalpaḥ, kalpaśatāni
dvādaśa mahākalpaḥ, mahākalpaṣaṣṭiś‍caturyugam, caturyugāni dvisaptatirmanvantaram, manvantarāṇi
caturdaśa brahmadivasaḥ, tāvatyēva tanniśā pralayaḥ, tanmānēna varṣaśatāntē brahmaṇō'pavargō
mahāpralayaḥ । yathā vā sūryasya bhagaṇabhōgō varṣaṁ, rāśibhōgō māsaḥ, māsatriṁśāṁśō dinaṁ,
dinaṣaṣṭyaṁśaḥ kalā, kalāṣaṣṭyaṁśō vikalā, vikalāṣaṣṭyaṁśaḥ tatparēti । tatra 'yathā
rajatādyadhikaraṇagauravamavadhr̥taparimāṇadravyāntarasaṁbandhasamutkīrṇarēkhastulādaṇḍaḥ rēkhāsūtrāvasthānaḥ
palaśaḥ karṣaśō bhāgaśō paricchinatti, tathā kalādivyavasthānavaśēna bhāgaśaḥ kālāntaraṁ
paricchinatti । parimāṇaṁ parimimītēkriyāniyamaiḥ kālāvacchēdaniyamaḥ, yathā paramāṇōḥ
svāvaṣṭabdhapradēśa kramalakṣaṇaḥ kālaḥ kṣaṇaḥ, pakṣmasaṁpātō nimēṣaḥ, iyatkṣaṇā iyannimēṣā vā
nāḍikā, dvināḍikō muhūrtaḥ, pādōnacaturmuhūrtō yāmaḥ, yāmāṣṭakamahōrātra iti । buddhyavacchēdēna

<pb n="215"/>
vā kālaparicchēdaḥ, yathā arkasya udayāvidūratā pratyūṣaḥ, (virāṭ)puruṣabhrūpradēśagatā dīrghatā
pūrvāh‍ṇaḥ, tapamā madhyāhnaḥ, parāvr̥tya darśanamaparāh‍ṇaḥ, astamayāsannatābhisandhiḥ sandhyēti ।
rātrēḥ prārambhō niśāmukham, niśāmukhād rātrēsturyāṁśaḥ pradōṣaḥ, ardharātramubhayatō niśāṣṭamō
niśīthaḥ, niśīthāt tāvanmātramapararātraḥ, paratō niśāvaśēṣaḥ prabhāvamiti kriyāviśēṣaiḥ
kālaviśēṣāvagamaḥ । tathā hi—</p>
<b><lg>
<l>śayānē śōratē rātrau divā jāgrati jāgrati ।</l>
<l>jagatpradīpē padmāni kalatrāṇīva bhartari ॥ 35 ॥</l>
</lg></b>
<b><lg>
<l>ratāntakālakāntastrīdr̥gvilāsaikasākṣiṇī ।</l>
<l>niśā nīlōtpalānīkē nimīlati nimīlati ॥ 36 ॥</l>
</lg></b>
<b><lg>
<l>cañcvagracumbitā''tāmracūtāṅ‌kurakadambakaiḥ ।</l>
<l>kathyatē kōkilairēva madhurmadhurakūjitaiḥ ॥ 37 ॥</l>
</lg></b>
<b><lg>
<l>divākarakarālātapatānirdagdhavīrudhaḥ ।</l>
<l>mārgāssamallikāmōdā bhāvigrīṣmasya śaṁsinaḥ ॥ 38 ॥</l>
</lg></b>
<b><lg>
<l>śikhaṇḍimaṇḍalārabdhacaṇḍatāṇḍavaḍambaraiḥ ।</l>
<l>prāvr̥ḍākhyāyatē mēghamēdurairmēdinīdharai ॥ 39 ॥</l>
</lg></b>
<b><lg>
<l>mauktikākāravistāri tārānikaracitritam ।</l>
<l>śarat piśunatāṁ yāti yāmunāmbhōnibhaṁ nabhaḥ ॥ 40 ॥</l>
</lg></b>
<b><lg>
<l>āyāmiyāminībhōgasaphalābhōgavibhramāḥ ।</l>
<l>hēmantamabhinandanti sōṣmāṇastaruṇīstanāḥ ॥ 41 ॥</l>
</lg></b>
<b><lg>
<l>āskandana—dalatkundakalikōtkaradanturāḥ ।</l>
<l>vadanti śiśiraṁ vātāstuṣārakaṇakarkaśāḥ ॥ 42 ॥</l>
</lg></b>
<p>bālyakaumārayauvanādayō maugdhyamādhyaprāgalbhyādayaś‍ca kriyāviśēṣavyaṅgyāḥ
kālaviśēṣā ēva । vayō hi dēhināṁ vatsarādibhiḥ kālabhēdaḥ; vayōnimittāś‍ca tēṣāṁ
maugdhyādaya iti । ucyatē—</p>
﻿
<pb n="216"/>
<b><lg>
<l>uttālālakabhañjanāni kabarībhārēṣu śikṣārasō
dantānāṁ parikarma nīvinahanaṁ bhrūlāsyayōgyāgrahaḥ ।</l>
<l>tiryaglōcanaval‍gitāni vacasāṁ chēkōktisaṅkrāntayaḥ
strīṇāṁ mlāyati śaiśavē pratikalaṁ kō'pyēṣa kēlikramaḥ ॥ 43 ॥</l>
</lg></b>
<p>(bārā. 3.23)</p>
<p>vyasanōtsavanityanaimittikakṣaṇaprakīrṇacandrōdayacandrāstamayaprabhr̥tayaś‍ca kālavyapadēśa—
bhājō gōdōhādivad vēditavyāḥ । api ca</p>
<b><lg>
<l>parāva/para—cirakṣipra—kramōtkrama—vibhāgavān ।</l>
<l>kālakriyāviśēṣābhivyaṅgyayarītiḥ pratīyatām ॥ 44 ॥</l>
</lg></b>
<p>tathā hi— utpattyādikriyāṇāṁ prathamatvē paraḥ; yathēyaṁ bālā jyēṣ‍ṭhā ca; vaiparītyē
punaraparaḥ, yathaiṣā pragalbhā kaniṣ‍ṭhā ca । sādhanānāṁ mandasaṁpātitvē ciraḥ, yathā vatsyati
kālaḥ pakṣyatē tālaḥ, bhōkṣyatē tālaphalam; tadanyathātvē kṣipraḥ, yathōdbhinnaś‍ca vaṁśakarīraḥ
śirāgataś‍ca pramāṇam । kriyāṇāmapaurvāparyē yugapat, yathā kapitthayōḥ pratibhēdaḥ, mēṣayōrabhighātaḥ ।
paurvāparyē tvayugapat, yathā divasāgratō niśā, niśāgratō divasa iti । sēyaṁ vastunaśśaktiḥ
pākaprabhavā svābhāvikī kriyaiva; kriyāparicchēdahētuḥ kālaḥ; kriyāś‍ca bhūtā bhaviṣyanti,	
vartamānāḥ avyaktāś‍ca । tatra vyatipatitasādhanabhūtā yathā'pākṣīditi; anāgatā'sannihita—
sādhanā ca bhaviṣyati yathā pakṣyatīti; āvāp‍tā apracyutasvarūpā vartamānā yathā pacatīti;
anirdhāritaviśēṣā avyaktā yathā pacēdayamiti । tannibandhanaśca lōkē adya, śvaḥ, paraśvaḥ,
parēdyuḥ, anyēdyuḥ, ubhayēdyuḥ, idānīm, ētarhi, aiṣamaḥ, parūt, parāri, śaśvat, svaḥ, bhūḥ,
sadyuḥ, purā, ha, sma, yāvat, tadā, yadā, anyadā, ēkadā, sadēti vyavahāraḥ luṅādīnāṁ
bhūtādiṣu smaraṇamiti ।</p>
<p>anyē punaḥ kriyāvyatiriktamanudayāstamayamabhinnamanavacchinnadēśaṁ ca dravyaṁ
pr̥thagvidhānēkaśaktiśatasahastrapākāyatanaṁ jagatpravr̥ttiniyamakāraṇaṁ kriyāparicchēdahētumadr̥ṣ‍ṭādyapēkṣaṁ
kālamācakṣatē । sa ca kriyāparicchēdyaḥ kilēti kēcit; āhuś‍ca "nityō vyāpī
saṁpratibhūtabhaviṣyatkriyāsamāvēśāt ākāśakalpa ēkō dravyātmā bhidyatē kālaḥ ॥"
tac‍cāsamīcīnamēvēti brūmaḥ । kriyā hi sādhyatvāt sādhanamēvāpēkṣatē । na ca kriyāviśiṣ‍ṭasyāpi
dravyātmanaḥ kālakārakēṇa saṁbandhō ghaṭatē, dvayōrapi siddhatvāt । tasmād dravyarūpē kriyārūpē
﻿
<pb n="217"/>
vā kālaḥ kriyāmēva viśēṣayati । sā ca tadviśiṣ‍ṭā kārakaviśēṣamupatiṣṭhatē । yadāha—</p>
<b><lg>
<l>guṇaḥ kr̥tātmasaṁskāraḥ pradhānaṁ pratipadyatē ।</l>
<l>pradhānasyōpakāritvē tathā bhūyasi vartatē ॥ 45 ॥</l>
</lg></b>
<b><lg>
<l>kalābhiḥ pr̥thagarthābhiḥ pravibhaktaṁ svabhāvataḥ ।</l>
<l>kēcid‍buddhyanusaṁdhānalakṣaṇaṁ taṁ pracakṣatē ॥ 46 ॥</l></lg></b>(vāpa.3.9.57)
<b><lg>
<l>sattālakṣaṇamanyē tu kṣaṇarūpaṁ tathā'parē ।</l>
<l>dēvatāvastuśak‍tyātmasvarūpamaparē viduḥ ॥ 47 ॥</l>
</lg></b>
<b><lg>
<l>tamasya lōkayantrasya sūtradhāraṁ pracakṣatē ।</l>
<l>pratibandhābhyanujñābhyāṁ tēna viśvaṁ vibhajyatē ॥ 48 ॥</l>
</lg></b>
<b><lg>
<l>pratibaddhāś‍ca yāstēna citrā viśvasya śak‍tayaḥ ।</l>
<l>tāssa ēvānujānāti yathā tantraśakuntikāḥ ॥ 49 ॥</l></lg></b>(vāpa.3.9.15)
<b><lg>
<l>pratibandhābhyanujñābhyāṁ vr̥ttiryā tasya śāśvatī ।</l>
<l>tayā vibhajyamānō'sau labhatē kramarūpatām ॥ 50 ॥</l></lg></b>(vāpa. 3.9.70)
<b><lg>
<l>tr̥ṇarājasya yā vr̥ddhistavacisārasya va dadhat ।</l>
<l>cirakṣiprādibhēdē ca kālatattvaṁ vikalpatē ॥ 51 ॥</l>
</lg></b>
<b><lg>
<l>vyatikramē'pi mātrāṇāṁ na tasyāsti vyatikramaḥ ।</l>
<l>na gantr̥gatibhēdēna mārgabhēdō'sti kaś‍cana ॥ 52 ॥</l></lg></b>(vāpa.3.9.74)
<b><lg>
<l>dūrāntikavyavasthānamadhvādi karaṇaṁ yathā ।</l>
<l>cirakṣipravyavasthānaṁ kālō'dhikaraṇaṁ tathā ॥ 53 ॥</l></lg></b>(vāpa.3.9.47)
<b><lg>
<l>kriyōpādhissa yā bhūtabhaviṣyad‍vartamānatāḥ ।</l>
<l>parāvaravibhāgārthē sa śaktīḥ pratipadyatē ॥ 54 ॥</l></lg></b>(vāpa.3.9.37)
<b><lg>
<l>bhūtānāṁ caiva yad rūpaṁ rūpaṁ yad bhāvināmapi ।</l>
<l>sudurdarśa ivādarśē kāla ēvōpalabhyatē ॥ 55 ॥</l>
</lg></b>
﻿
<pb n="218"/>
<b><lg>
<l>kriyābhēdād yathaikasmiṁstakṣādyākhyā pravartatē ।</l>
<l>kriyābhēdāt tathaikasmin nr̥tvākhyā cōpajāyatē ॥ 56 ॥</l></lg></b>(vāpa. 3.9.32)
<b><lg>
<l>viśiṣ‍ṭamavadhiṁ taṁ tamupādāyāvakalpatē ।</l>
<l>kālaḥ kālavidāmēkaḥ kalādipravibhaktayē ॥ 57 ॥</l></lg></b>(vāpa. 3.9.68)
<b><lg>
<l>tr̥ṇaparṇalatādīni yathā strōtō'vakarṣati ।</l>
<l>pravartayati kālō'pi mātrā mātrāvatāṁ tathā ॥ 58 ॥</l></lg></b>(vāpa. 3.9.41)
<b><lg>
<l>prārambhāvēśaniṣ‍ṭhāsu sthitivipratipattiṣu ।</l>
<l>sāmyōtkarṣāpakarṣēṣu nimittaṁ kāla iṣyatē ॥ 59 ॥</l>
</lg></b>
<b><lg>
<l>saṁsargiṇāṁ tu yē bhēdā viśēṣāstasya tē matāḥ ।</l>
<l>saṁbhinnastairvyavasthānāṁ kālō bhēdāya kalpatē ॥ 60 ॥</l></lg></b>(vāpa. 3.9.8)
<b><lg>
<l>prativyavasthaṁ kālasya vyāpārō'tra vyavasthitaḥ ।</l>
<l>kālō vā viśvarūpātmā vyāpāra iti kathyatē ॥ 61 ॥</l></lg></b>(vāpa. 3.9.12)
<b><lg>
<l>kriyāvacchēdahētuṁ vā kriyāvacchēdyamēva vā ।</l>
<l>kālatmānamanāśritya vyavahartuṁ na śakyatē ॥ 62 ॥</l>
</lg></b>
<b><lg>
<l>tasyāvyaktasvarūpasya vyavahārē kriyākr̥tāḥ ।</l>
<l>bhūtādayō mahābhēdā yān lōkō nātivartatē ॥ 63 ॥</l></lg></b>(vāpa.3.9)
<p>kē punastē? yān bhūta upādhau (bhūtādyupādhau) luṅādiviṣayānudāhariṣyāmaḥ ॥</p>
<p>tadētad dravyātmanaḥ kriyātmanō vā kriyāparicchēdinaḥ kālasya svarūpamabhihitam ।</p>
<p>athāparamaparimēyātmanō dēvatādirūpasya svaśaktinimittaviśvapravr̥ttiparicchēdyasya tasya
paricchēdinō vā kriyāhētuśak‍tyāyatanabhūtaṁ dravyarūpapariṇataṁ vivr̥ttaṁ vā, yat samastavivr̥tta—
saṁgrahānugrahādinityanaimittikādirūpaṁ svarūpamastiḥ tat purastāt pratipāditaṁ, agrataś‍ca
viśēṣataḥ pratipādayiṣyata iti nēha pratanyatē, saṁbandhāvacchēdārthaṁ tu lēśatō'—
bhidhīyata iti । tatprabhēdād dravyarūpō'pi kālaś‍caturdhā— <b>nityō, naimittikaḥ, svābhāvikō,
vaiparāmārśika</b> iti । tēṣu —</p>
﻿
<pb n="219"/>
<p><b>1. nityaḥ</b> śāśvatikō, vaikalpikaḥ naiyōgikaś‍ca tridhā ।</p>
<p><b>2. naimittikō</b>'pi audyōgikaḥ, aupabhōgikaḥ prāyōgikaś‍cēti trividhaḥ । ēvaṁ</p>
<p><b>3. svābhāvikō</b>'pi āgantukaḥ, naisargikaḥ, sāṁsargika iti tridhā ।</p>
<p><b>4. vaiparāmārśikō</b>'pi saṅkīrṇaḥ, prakīrṇō, viprakīrṇa iti tridhaiva ।</p>
<p>(<b>1. nityaḥ</b>)</p>
<p>(<b>śāśvatikaḥ</b>) tēṣu kṣaṇanimēṣanāḍikāmuhūrtapraharāhōrātrasvarūpa<b>śśāśvatikaḥ</b> ।</p>
<p>ayaṁ hi śaśvatpravartamānō nāvadhiviśēṣamapēkṣatē । yathā—</p>
<b><lg>
<l>kṣaṇē nimēṣē nāṅyā vā muhūrtē praharē'hni vā ।</l>
<l>gatē tvamēṣyasītyuktē rūrōdha pathikaṁ priyā ॥ 64 ॥</l>
</lg></b>
<p>(<b>vaikalpikaḥ</b>) dinarātripakṣamāsartvayanarūpō <b>vaikalpikaḥ</b> ।</p>
<p>ayaṁ hi suryōdayādiviśiṣ‍ṭamavadhimapēkṣamāṇō vikalpāya prabhavati । yathā—</p>
<b><lg>
<l>dināni rātrayaḥ pakṣamāsāvr̥turathāyanam ।</l>
<l>jarā vai yadyadaṅgānāṁ tat tatprēmṇō rasāyanam ॥ 65 ॥</l>
</lg></b>
<p>(<b>naiyōgikaḥ</b>) saṁvatsarayugakalpamanvantarapralayamahāpralayarūpō <b>naiyōgikaḥ</b> ।</p>
<p>ayaṁ hi br̥haspatinārāyaṇapuramathanabrahmaṇāṁ rāśyādipravr̥ttiśēṣaviśiṣ‍ṭamēvāvadhimapēkṣamāṇaḥ
prāṇinō viśiṣ‍ṭāsu pravr̥ttiṣu niyuṅktē । yathā—</p>
<b><lg>
<l>saṁvatsarairyugaiḥ kalpairmanubhiḥ pralayaiḥ kṣayaiḥ ।</l>
<l>hīyatē hi jagat sarvamēkaḥ kāmō na hīyatē ॥ 66 ॥</l>
</lg></b>
<p>tē'mī śāśvatikavaikalpikanaiyōgikāsrayō'pi kālabhēdā nityā ucyantē,
nityarūpēṇaivānivāritapravr̥ttitvāt ।</p>
<p>(<b>2. naimittikaḥ</b>)</p>
<p>(<b>audyōgikaḥ</b>) prātaḥpratyūṣaprāha‌ṇamadhyāhnasandhyārūpa <b>audyōgikaḥ</b> ।</p>
<p>ayaṁ hyapēkṣitāharbhāgapaurvāparyāvadhiḥ prāṇināṁ prabōdhōtthānas‍nānabhōjanaprasādhana—
vihārādērūdyōgasya nimittaṁ bhavati । yathā—</p>
<b><lg>
<l>prātaḥpratyūṣayōss‍nāti bhuṅktē sandhyāparāhaṇayōḥ ।</l>
<l>prāhaṇamadhyāhnayōryūnāṁ śētē manasi manmathaḥ ॥ 67 ॥</l>
</lg></b>
﻿
<pb n="220"/>
<p>ayaṁ hyapēkṣitarātrivibhāgāpaurvāparyāvadhiḥ kāmināṁ dūtīsaṁprēṣaṇaprēkṣānidrāsukha—
madhupānābhisaraṇādērūpabhōgasya nimittaṁ bhavati । yathā—</p>
<b><lg>
<l>niśāmukhē pradōṣē ca niśīthāpararāratrayōḥ ।</l>
<l>indōḥ prakaśē nāśē va sup‍taḥ kāmō vibudhyatē ॥ 68 ॥</l>
</lg></b>
<p>(<b>prāyōgikaḥ</b>) śaraddhēmantaśiśiravasantagrīṣmavarṣārūpaḥ <b>prāyōgikaḥ</b> ।</p>
<p>ayaṁ hyapēkṣitasaṁvatsaraviṣu— paurvāparyāvadhiṁ prāṇināṁ kāmakr̥tacittavaikr̥tānāṁ prayōganimittaṁ
bhavati । yathā—</p>
<b><lg>
<l>śaraddhēmantayōranyadanyad varṣāvasantayōḥ ।</l>
<l>himartugrīṣmayōranyat kāmāvasthā pravartatē ॥ 69 ॥</l>
</lg></b>
<p>tē'mī trayō'pyaudyōgikaupayōgikaprāyōgikāḥ kālabhēdā <b>naimittikā</b> ucyantē ।
nityatvē'pyēṣāmudyōgādērnimittatvāt ।</p>
<p>(<b>3. svābhāvikaḥ</b>)</p>
<p>(<b>āgantukaḥ</b>) madapramadābhyudayōtsavavyasanaparihāsābhirūpa <b>āgantukaḥ</b> ।</p>
<p>sa hi viśiṣ‍ṭakriyōpanipatādikamavadhimapēkṣamāṇaḥ prāṇināṁ madapramadādirūpēṇaivāgacchati ।
</p>
<p>yathā—</p>
<b><lg>
<l>madapramadaharṣēṣu vyasanēṣūtsavēṣu ca ।</l>
<l>parihāsēṣu ca prāyaḥ kāmassaṁmānamarhati ॥ 70 ॥</l>
</lg></b>
<p>(<b>naisargikaḥ</b>) bālyakaumārayauvanamaugdhyamādhyasthyaprāgalbhyādirūpō <b>naisargikaḥ</b> ।</p>
<p>ayaṁ hi vayōvibhāgādikaṁ viśiṣ‍ṭamēvāvadhimapēkṣamāṇaḥ prāṇināṁ nisargata ēva bhavati ।</p>
<p>yathā—</p> 
<b><lg>
<l>maugdhyaprāgalbhyamādhyasthyabālyakaumārayauvanaiḥ ।</l>
<l>ātiṣ‍ṭhati padaiṣṣaḍ‌bhiḥ s‍trījātiṁ kāmaṣaṭpadaḥ ॥ 71 ॥</l>
</lg></b>
<p>(<b>sāṁsargikaḥ</b>) parāparayaugapadyacirakṣiprarūpa<b>ssāṁsargikaḥ</b> ।</p>
<p>ayaṁ hi pravr̥ttisādhanānāṁ pūrvāparatvē sahaikatvē mandaśīghrasamapātitvē ca kriyāsvapēkṣamāṇō
mithaḥ saṁsargāya prabhavati । yathā—</p>
<b><lg>
<l>kramēṇa yugapat pūrvamagratō drāk cirēṇa vā ।</l>
<l>samāsajantyaḥ cētāṁsi na jñāyantē smarārtayaḥ ॥ 72 ॥</l>
</lg></b>
<p>tē'mī āgantukanaisargikasāṁsargikās‍trayō'pi kālabhēdāḥ <b>svābhāvikā</b> ucyantē, svabhāvata
ēva pravartamānatvāt ।</p>

<pb n="221"/>
<p>(<b>4. vaiparāmarśikaḥ</b>)</p>
<p>(<b>saṅkīrṇaḥ</b>) dēśyakrīḍākēlikēlidyūtavratagōṣṭhīprēkṣādirūpa<b>ssaṅkīrṇaḥ</b> । sa hi viśiṣṭaṁ taṁ
tamavadhimapēkṣamāṇassaṁbhūya pravartitassaṅkīrṇa ēva bhavati । yathā—</p>
<b><lg>
<l>vratēṣu gōṣṭhīprēkṣāsu kēlidyūtēṣu kēliṣu ।</l>
<l>dēśyakrīḍāsu cānaṅgaḥ punaraṅgēna yujyatē ॥ 73 ॥</l>
</lg></b>
<p>(<b>prakīrṇaḥ</b>) viviktadīrghikōdyānasaudhakrīḍādidarśanādirūpaḥ <b>prakīrṇaḥ</b> । sa hyēkasya vā
parimitaparivārasya vā viśiṣṭāvadhika ēva prakīrṇakanyāyēna yadākadācidutpadyatē ।</p>
<p>yathā—</p>
<b><lg>
<l>vivikta—dīrghikōdyāna—saudha—krīḍādi—darśanē ।</l>
<l>latāvēśmōpavēśē ca kāmaḥ kāmēna yujyatē ॥ 74 ॥</l>
</lg></b>
<p>(<b>viprakīrṇaḥ</b>) aṣṭamīcandrakēndrītsavayakṣarātrikundacaturthīsuvasantakamadanatrayōdaśyādirūpō
<b>viprakīrṇakaḥ</b> । sa hi viśiṣṭamaṣṭamyādikālabhēdāvadhimapēkṣamāṇaḥ kāmibhirnirvartyatē ।
samastēṣvapi dēśēṣu viprakīrṇa iva dr̥śyatē iti । yathā—</p>
<b><lg>
<l>aṣṭamīcandrakē kundacaturthyōṁ suvasantakē ।</l>
<l>smarassmarārcā—śakrārcā—yakṣarātriṣu vardhatē ॥ 75 ॥</l>
</lg></b>
<b><lg>
<l>sa ēva kālaḥ kārtsnyēna dvirūpa iva darśitaḥ ।</l>
<l>kriyāpadaikavācyō yaḥ kriyāyāssādhanaṁ ca yaḥ ॥ 76 ॥</l>
</lg></b>
<p>(<b>3. kārakam</b> /dravyam (sādhanapadārthaḥ))</p>
<p>kiṁ <b>punassādhanam</b>? svaparāśritakriyābhinirvr̥ttihētuśśaktima<b>d‍dravyaṁ</b>, yat <b>kārakam</b>
ityācakṣatē । kārakaśabdaś‍cāyamavyutpannaḥ <b>kriyānimittavacanō lōkatassiddhaḥ karōtīti
vā kārakaśabdēna śaktimad dravyamucyatē</b> । tathā hi—</p>
<b><lg>
<l>niṣpannamātrē kartr̥tvaṁ sarvatraivāsti kārakē ।</l>
<l>vyāpārabhēdāpēkṣāyāṁ karaṇāditvasaṁbhavaḥ ॥ 77 ॥</l>
</lg></b>
<b><lg>
<l>putrasya janmani yathā pitrōḥ kartr̥tvamucyatē ।</l>
<l>ayamasmādiyaṁ tvasmāditi bhēdavivakṣayā ॥ 78 ॥</l>
</lg></b>
<b><lg>
<l>śaktimātrāsamūhasya viśvasyānēkadharmiṇaḥ ।</l>
<l>sarvathā sarvadā bhāvāt kvacit kiñcid vivakṣyatē ॥ 79 ॥</l>
</lg></b>

<pb n="222"/>
<b><lg>
<l>sarvatra sahajā śaktiryāvad‍dravyamavasthitā ।</l>
<l>kriyākālē tvabhivyaktirāśrayaḥ parakāriṇī ॥ 80 ॥</l>
</lg></b>
<b><lg>
<l>svāṅgasaṁyōginaḥ pāśā daityānāṁ vāruṇā yathā ।</l>
<l>vyajyantē vijigīṣūṇāṁ dravyāṇāṁ śaktayastathā ॥ 81 ॥</l></lg></b>(vāpa. 3.7.30)
<b><lg>
<l>taikṣṇyagauravakāṭhinyasaṁsthānaiḥ svairasiryadā ।</l>
<l>bhēdyaṁ prati vyāpriyatē śaktimān gr̥hyatē tadā ॥ 82 ॥</l></lg></b>(vāpa. 3.7.31)
<b><lg>
<l>svāśrayē samavētānāṁ tadvadēvāśrayāntarē ।</l>
<l>kriyāṇāmabhiniṣpattērnimittaṁ śaktiriṣyatē ॥ 83 ॥</l>
</lg></b>
<b><lg>
<l>tattvē vā vyatirēkē vā vyatirik‍taiva sōcyatē ।</l>
<l>śabdapramāṇakō lōkassa śāstrēṇānugamyatē ॥ 84 ॥</l></lg></b>(vāpa. 3.7.38)
<p>tatra śaktimatō <b>dravyasya</b> kārakākhyāyāmavāntaravyāpāranibandhanāḥ <b>ṣaḍupākhyā</b> bhavanti,
<b>1. kartā, 2. karma, 3. karaṇam, 4. saṁpradānam, 5. apādānam, 6. adhikaraṇam</b>
cēti । tēṣu—</p>
<p><b>svatantraḥ kartā</b> ।</p>
<p>kiṁ punastasya svātantryam, yat karaṇādīni prayuṅktē, na taiḥ prayujyatē, tāni
nyakkarōti, na tairnyakkriyatē, na tairnirvartyatē, tāni nirvartayati, tāni pratinidhattē, na taiḥ
pratinidhīyatē; tēbhyassaḥ prathamamātmānaṁ labhatē, na tāni । tasmāt sa tairvinā'pi dr̥śyatē,
na tāni tēnēti । tadāha—</p>
<b><lg>
<l>prāganyataśśaktilābhānnyagbhāvāpādanādapi ।</l>
<l>tadadhīnapravr̥ttitvāt pravr̥ttānāṁ nivartanāt ॥ 85 ॥</l></lg></b>(vāpa. 3.7.101)
<b><lg>
<l>adr̥ṣṭatvāt pratinidhēḥ pravivēkē ca darśanāt ।</l>
<l>ārādapyupakāritvē prādhānyaṁ kartturucyatē ॥ 86 ॥</l></lg></b>(vāpa. 3.7.102)
<p>kathaṁ tarhi kartr̥śaktyā nyakkr̥tēṣu karaṇādiṣu kārakatvam, svavyāpārē pradhānavyāpārē
ca svātantryāt । taduktam—</p>
<b><lg>
<l>guṇakriyāṇāṁ kartāraḥ kartrā nyakkr̥taśaktayaḥ ।</l>
<l>karaṇatvādibharjātāḥ kriyābhēdānuvādibhiḥ ॥ 87 ॥1</l>
</lg></b>
<!-- NOTES pg=222!-->
1. vākyapadīyē 3.7.20—3.7.21 iti kārikayōḥ pūrvārddhē ।

<pb n="223"/>
<b><lg>
<l>vyastā(nyak‍tā)yāmapi saṁpūrṇaissvavyāpāraissamanvitāḥ ।</l>
<l>svātantryamuttaraṁ labdhvā pradhānē yānti kartr̥tām ॥ 88 ॥1</l>
</lg></b>
<b><lg>
<l>yathā rājñō niyuktēṣu yōddha‍r̥tvaṁ yōd‍dhr̥ṣu sthitam ।</l>
<l>tēṣu vr̥ttau tu labhatē rājā jayaparājayau ॥ 89 ॥</l></lg></b>(vāpa. 3.7.22)
<b><lg>
<l>tathā kartrā niyuktēṣu sarvēṣvēkārthakāriṣu ।</l>
<l>kartr̥tvaṁ karaṇāditvairuttaraṁ na virudhyatē ॥ 90 ॥</l></lg></b>(vāpa. 3.7.23)
<p>kartrādīnāṁ ca ṣaṇṇāmapi pratyēkaṁ triprakāratvā<b>daṣṭādaśaprabhēdā</b> bhavanti । tatra —</p>
<p><b>kartā</b> svatantraḥ, hētuḥ, karmakartā ca ।</p>
<p><b>karma</b> nirvartyaṁ, vikāryaṁ prāpyaṁ ca ।</p>
<p><b>karaṇaṁ</b> bāhyamābhyantaraṁ bāhyābhyantaraṁ ca ।</p>
<p><b>saṁpradānaṁ</b> dadātikarmāpyaṁ, karmamātrāpyaṁ kriyāpyaṁ ca ।</p>
<p><b>apādānaṁ</b> nirdiṣṭaviṣayamanirdiṣṭaviṣayamupāttaviṣayamapēkṣitakriyaṁ ca ।</p>
<p><b>adhikaraṇaṁ</b> vaiṣayikamaupaślēṣikaṁ naimiktikaṁ cēti ।</p>
<p>(<b>1. kartā</b>)</p>
<p>(<b>svatantraḥ —6</b>) tacca(tra)kartr̥bhēdēṣu <b>svatantraḥ</b> samarthō'samarthassamarthāsamarthaḥ, saṁbandhō'saṁbandha—
ssaṁbandhāsaṁbandhaś‍ca । tēṣu—</p>
<p><b>samarthō</b> yathā— vrajati, pacati, asti, śvētatē ।</p>
<p><b>asamarthō</b> yathā— jāyatē, viramati, naśyati, vikarōti ।</p>
<p><b>samarthāsamarthō</b> yathā— caitrasya rujati, caitrasyāmayati, cōraṁ jvarayati, cōraṁ saṁtāpayati ।</p>
<p><b>saṁbandhō</b> yathā priyaṁ dr̥ṣṭvā sukhaṁ bhavati, ripuṁ dr̥ṣṭvā duḥkhamutpadyatē, ramyaṁ śrutvā
didr̥kṣā jāyatē, rahaḥ prāpya ratirnirvartatē ।</p>
<p><b>asaṁbandhō</b> yathā— mērau dōgdhari dharitrīmadrayō duduhuḥ, pañcabhirhalaiḥ kṣētraṁ grāmaṇīḥ
karṣati, śailairvālmīkirammōdhiṁ bandhayati, ujjaninyāḥ prasthitō māhiṣmatyāṁ
sūryamudgamayati ।</p>
<p><b>saṁbandhāsaṁbandhō</b> yathā— bhavati pacati, bhavati pakṣyati, bhavatyapākṣīt, bhavēdapi
bhavēt, syādapi syāt ।</p>
<!-- NOTES pg=223!-->
1. vākyapadīya 3.7.20—3.7.21 iti kārikayōḥ uttarārddhē ।

<pb n="224"/>
<p>(<b>hētuḥ —6</b>) karmaprayōjakaḥ, kartr̥prayōjakaḥ, karmakartr̥prayōjakaḥ, hētuprayōjakaḥ, ahētuprayōjakaḥ
hētvahētuprayōjakaś‍ca । tēṣu—</p>
<p><b>karmaprayōjakō</b> yathā— gāṁ dōgdhi payaḥ, pauravaṁ gāṁ yācatē, gargāñchataṁ daṇḍayati,
kāśān kaṭaṁ karōti ।</p>
<p><b>kartr̥prayōjakō</b> yathā— yajñadattaḥ pācayati, māṭharaḥ pāṭhayati, bhikṣā vāsayati,
kārīṣō'gniḥ adhyāpayati ।</p>
<p><b>karmakartr̥prayōjakō</b> yathā— ārōhayati hastitaṁ hastipakaḥ, ārōhayatē hastinaṁ hastipakaḥ,
ārōhayatē hastī, niṣādayati kramēlakamauṣṭrikaḥ, śrapayati yavāgūṁ yajñadattaḥ,
sādhayati ōdanaṁ sūpakāra iti । kathaṁ punaḥ śrāyati—siyati—kartrōryavāgvōdanayōḥ
karmakartr̥tvaṁ ghaṭatē?</p>
<p>śrātisidhyatī akarmakau karmakartr̥viṣayasya pacērarthē vartētē । ētau punaḥ prākr̥taṁ
pacyarthamāhaturiti ।</p>
<p><b>hētuprayōjakō</b> yathā—avīvadat pravīṇō vīṇāṁ parivādakēna, apīpaṭhat kaṭhō māṇavakaṁ
māṭharēṇa, ajighrapat priyaḥ kusumaṁ kāntayā, adūduhad gāṁ vallavō gōpālakēna ।
kathaṁ punaḥ duhikartuḥ kartr̥prayōjakasya hētutvam?</p>
<p>duhērantarbhūtaṇijarthatvāt । vakṣyati hi—</p>
<b><lg>
<l>antarbhūtaṇijarthānāṁ duhādīnāṁ ṇijantavat ।</l>
<l>siddhaṁ pūrvēṇa karmatvam (ṇijantaṁ niyamastathā) ॥ 91 ॥</l></lg></b> iti (vāpa. 3.7.73) ।
<p><b>ahētuprayōjakō</b> yathā— saṁvarmayati, atihastayati, abhiṣēṇayati, upaślōkayati ।</p>
<p><b>hētvahētuprayōjakō</b> yathā— putra upādhyāyamadhyāpayati, kanyā nadau na (?) vartayati,
yājyayājakau yājayati, kanyāvarau vivāhayati ।</p>
<p>(<b>karmakartā —6</b>) vikarmakartā, prayōjyakartā, karmaprayōjyakartā, prakr̥tikartā, vikārakartā
prakr̥tivikārakartā ca । tēṣu—</p>
<p><b>vikarmakartā</b> yathā— avakiratē hastī, grathatē mālā, prasnutē gauḥ, cikīrṣatē kaṭaḥ ।</p>
<p><b>prayōjyakartā</b> yathā— pācayati dēvadattēna, pāṭhayati viṣṇumitrēṇa, bhārayati bhāraṁ
vāhakēna, kārayati kaṭaṁ varuṭēna ।</p>

<pb n="225"/>
<p><b>karmaprayōjyakartā</b> yathā— ārōhayatē niṣādinaṁ karēṇuḥ, lāvayatē pāmaraṁ kēdāraḥ,
darśayatē rājā bhr̥tyaiḥ, abhivādayatē gururdēvadattēna ।</p>
<p><b>prakr̥tikartā</b> yathā—kāṣṭhāni bhasma bhavanti, mahadbhūtaś‍candramāḥ, tvad bhavanti jñātayaḥ,
mad bhavanti dāyādāḥ ।</p>
<p><b>vikārakartā</b> yathā—mūtrāya saṁpadyatē yavāgūḥ, abhyūṣāya kalpatē yavānī, ghaṭāya
kapālau bhavataḥ; suvarṇapiṇḍaṁ kuṇḍalē bhavataḥ ।</p>
<p><b>prakr̥tivikārakartā</b> yathā—saṅghībhavanti brāhmaṇāḥ, vargībhavanti gāvaḥ vatsō vr̥ṣassaṁpadyatē,
bālā pragalbhā bhavati ।</p>
<p>sa ēṣō'ṣṭādaśaprakārō'pi abhihitānabhihitaprayujyamānā'prayujyamānaprasiddhaprakr̥tā—
pēkṣitaupacārikaprakalpitavikalpitānusyūtasāmānyādibhēdādanēkadhā kartr̥bhēdassaṁbhavati । tatra—</p>
<p><b>abhihitō</b> yathā— sa āstē, bhavān karōti ।</p>
<p><b>anabhihitō</b> yathā— bhavatā kr̥taṁ, tēna supyatē ।</p>
<p><b>prayujyamānō</b> yathā— tvaṁ pacasi, ahaṁ pacāmi ।</p>
<p><b>aprayujyamānō</b> yathā— pacasi, pacāmi ।</p>
<p><b>prasiddhō</b> yathā— varṣati, hēṣatē ।</p>
<p><b>prakr̥tō</b> yathā— bhrēmuḥ, vavalguḥ ।</p>
<p><b>apēkṣitō</b> yathā— ityācakṣatē, yamayuṅkta ।</p>
<p><b>upacaritō</b> yathā— dhunarvidhyati, mañcāḥ krōśanti ।</p>
<p><b>prakalpitō</b> yathā— ātmanō'pi nātmānō jāyantē, ātmaivātmānaṁ jānāti ।</p>
<p><b>vikalpitō</b> yathā— ahamanyō vā gacchatu, anyō'haṁ vā gacchāmi ।</p>
<p><b>anusyūtō</b> yathā— sa ca tvaṁ ca pacathaḥ, tvaṁ cāhaṁ ca pacāvaḥ ।</p>
<p><b>sāmānyō</b> yathā— pacati paṭhati cēti । ētē ca bhēdāḥ karmādiṣvapi yathāsaṁbhavamūhanīyā
iti vibhaktaḥ kartā ॥</p>
<p>(<b>2. karma</b>)</p>
<p>kriyāpyaṁ <b>karma</b>; yadāha 'karturīpsitatamaṁ karma' (1.4.49) iti ।</p>
<p>tattu trividhaṁ. <b>nirvartyaṁ, vikāryaṁ prāpyamiti</b> ।</p>
<p>tatra yadavidyamānamutpādyatē vidyamānaṁ vā janmādinā prakāśyatē <b>tannirvartyaṁ,</b>

<pb n="226"/>
yadabhinirvr̥ttamēva prakr̥tyucchēdēna guṇāntarādhānēna vā vikāramāpadyatē tad <b>vikāryaṁ</b>,
yasya kriyākr̥tānāṁ viśēṣāṇāṁ sarvathānupalabdhistat <b>prāpyam</b> । taduktam—</p>
<b><lg>
<l>yadasajjāyatē sad‌vā janmanā yat prakāśatē ।</l>
<l>tannirvartya vikāryaṁ tu karma dvēdhā vyavasthitam ॥ 92 ॥</l></lg></b>(vāpa. 3.7.49)
<b><lg>
<l>prakr̥tyucchēdasaṁbhūtaṁ kiñcit‌kāṣṭhādibhasmavat ।</l>
<l>kiñcid guṇāntarāpattyā suvarṇādivikāravat ॥ 93 ॥</l></lg></b>(vāpa. 3.7.50)
<b><lg>
<l>kriyāgata/kr̥taviśēṣāṇāṁ siddhiryatra na gamyatē ।</l>
<l>darśanādanumānād‌vā tat prāpyamiti kathyatē ॥ 94 ॥</l></lg></b> (vāpa. 3.7.51)
<p>tatra nirvartyē vikāryaḥ prāpyadharmassvadharmaś‍ca vikāryē prāpyadharmassvadharmaś‍ca, prāpyē tu
svadharma ēva । kaḥ punarasau— (vāpa. 3.7.53)</p>
<b><lg>
<l>ābhāsōpa/sō'vagamō vyaktissōḍhatvamiti karmaṇaḥ ।</l>
<l>viśēṣāḥ prāpyamāṇasya kriyāsiddhau vyavasthitāḥ ॥ 95 ॥</l>
</lg></b>
<p>nirvartyavikāryayōstu nirvr̥ttivikāryāvēva । yathōcyatē—</p>
<b><lg>
<l>nirvartyādiṣu tat pūrvamanubhūya svatantratām ।</l>
<l>kartrantarāṇāṁ vyāpārē karma saṁpadyatē punaḥ ॥ 96 ॥ (vāpa. 3.7.54)</l>
</lg></b>
<p>(<b>nirvartyam—6</b>)</p>
<p>tatra <b>nirvartyam</b> 'utpādyaṁ' prakāś‍yamupasarjanaṁ viśēṣaṇaṁ vyavahitamaprāpyaṁ' ca । tēṣu—
yadasadutpādyatē <b>tadutpādyam</b>, yathā saṁyōgaṁ vidhattē, sukhamutpādayati, vibhāgaṁ kurvatē,
duḥkhaṁ janayati । vidyamānamēva yadāvaraṇāpāyādāvirbhavati tat <b>prakāś‍yam</b>, yathā śabdaṁ
janayati, putraṁ sūyatē, tailaṁ kurutē, payō dōgdhi । apradhānabhūta<b>mupasarjanam</b>, yathā kaṭaṁ
kartumārabhatē, grāmō vāsayitumiṣyatē, pak‍tvōdanō bhujyatē, paktumōdanaś‍cintyatē ।
svānuraktapratyayajanakaṁ <b>viśēṣaṇam</b>, yathā bhīṣmamudāraṁ kaṭaṁ karōti, mahāntamavyaktaṁ
śabdamuccārayati, dīrghāyuṣaṁ guṇinamātmajaṁ prasūtē, citramacchapaṭaṁ vayati । kriyāntarēṇa
vyavadhānavad <b>vyavahitam</b>, yathā māsamāstē, gōdōhaṁ pacati, krōśamadhītē, kurūn (gacchan)
svapiti ।</p>
<b><lg>
<l>kālādhvabhāvadēśānāmantarbhūta— kriyāntaraiḥ ।</l>
<l>sarvairakarmakairyōgē karmatvamupajāyatē ॥ 97 ॥</l></lg></b> (vāpa. 3.7.67)

<pb n="227"/>
<p>sakarmikāpi kriyā dravyādikarmaṇyēva niviśatē, na kālādikarmaṇi, yathā māsamōdanaṁ
pacati, krōśamanuvākamadhītē ।</p>
<b><lg>
<l>ādhāratvamiva prāptāstē punardravyakarmasu ।</l>
<l>kālādayō bhinnakakṣyā/kakṣyaṁ yānti karmatvamuttaram ॥ 98 ॥</l></lg></b> (vāpa. 3.7.68)
<p>kriyāviśēṣaṇam <b>aprāpyam</b>, yathā sukhamabhidhattē, duḥkhaṁ nirvartayati, mandaṁ gacchati,
śīghramāyāti ।</p>
<p>kathaṁ punarupasarjanādīnāṁ nirvartyamānatā ? yathā nirvartyamānasya 'yathā hyasau kaṭaṁ
nirvartayati, ēvaṁ tad‍gatabhīṣmōdārādikaṁ taddharmamapi iti । ēvaṁ śabdē'pi । pakvaudanō bhujyata
iti । atra tu pākēnaudanō nirvartyatē; kēvalaṁ sāsya śaktiḥ; pradhānabhujikriyāviṣayakarma—
śaktisannidhau pak‍tyupasarjanībhūtākhyātēna pradhānaśak‍tyabhidhānē'bhihitavat prakāśatē ।
paktumōdanaś‍cintyata ityatra pacyarthatvāt cintāyāḥ yadyapi pākasya vāstavaṁ pradhānatvaṁ
tathā'pyākhyātapratyayēna prādhānyataś‍cintābhidhānāt pacikriyōpasarjanaṁ bhavati । atastadviṣayā
karmaśaktiḥ pradhānaśak‍tyabhidhānē'bhihitavad bhavati । ētēna kaṭaḥ kartumārabhyatē, grāmō gantumiṣyatē
ityapi vyākhyātam ।</p>
<p>nanu gamērgrāmaḥ, iṣērubhē karmaṇī, tat kasyātrōpasarjanatā ? naivam; iṣērubhē karmaṇī
iti yaducyatē tatsāmarthyapradarśanaparamavagantavyam । iṣyatē grāmaḥ kiṁ kartum? gantum, grāmō
grāmamiti vā । na punariṣēḥ yugapadubhē karmaṇī saṁbhavataḥ । ēvamahitē'pi kaṭādivadēva
māsādīnāmāsanādibhirabhinirvartyamānatā pratīyatē । tathā hi vaktārō bhavanti iha sthitō'yaṁ
māsaṁ nirvartayatīti । ēvaṁ pacan gōdōham, adhīyānaḥ krōśaṁ, svapan kurun iti kālabhāva
gantavyānāmēva kurukrōśādīnāṁ karmatvam । yadāha—</p>
<p><b>kālabhāvādhvagantavyāḥ karmasaṁjñā hyakarmaṇām ॥ 99 ॥</b> (mabhā. 1.4.41) iti ।</p>
<p><b>aprāpyam</b>— yatkriyāviśēṣaṇatvāt kriyāvadēva nirvartyamānam । tatkriyāyāḥ kathamiti
cēt, puruṣavyāpārasāmānyāśrayaṇāt । aprāpyatvaṁ punastasya dhātvarthābhiprāyēṇa । na hyasau
dhātvarthēna prāpyatē; api tu puruṣavyāpārēṇa । dhātvarthasya tu tatra karaṇatvam । viśvajitā
yajētētyādau dhātvarthanāmadhēyēbhyō viśvajidādibhyaḥ karaṇavibhaktidarśanādagniṣṭōmayājī—
tyādisiddhyartha 'karaṇē yajaḥ' (3.2.85) iti ca sūtrārambhāt । agniṣṭōmādayō hi
svargādiphalabhāvanāyāṁ karaṇam ।</p>

<pb n="228"/>
<p>(<b>vikāryaṁ—6</b>)</p>
<p><b>vikāryam</b>— avināś‍yaṁ vināś‍yamīpsitamanīpsitamāsthitaṁ kartr̥karma ca । tatra—</p>
<p><b>avināś‍yaṁ</b> yathā— suvarṇaṁ kuṇḍalīkarōti, kāṇḍaṁ lunāti, kāntāṁ kōpayati,
priyaṁ prasādayati ।</p>
<p><b>vināś‍yaṁ</b> yathā— kusūlaṁ bhinatti, kāṣṭhaṁ dahati, dhānāḥ pibati, udapēṣaṁ pinaṣṭi ।</p>
<p><b>īpsitaṁ</b> yathā— striyaṁ gacchati, payaḥ pibati ।</p>
<p><b>anīpsitaṁ</b> yathā— cōrān paś‍yati, dhanaṁ tyajati, viṣaṁ bhakṣayati, ahiṁ laṅghayati ।
kaḥ punarēṣāṁ vikāraḥ? prakr̥tēranyathātvam; na hi cōrādayō darśanādiviṣayā
bhavanti ।</p>
<p><b>āsthitaṁ</b> yathā— panthānaṁ gacchati, nadīṁ tarati, parvatamārōhati, gartamuttarati । kaḥ
punaranyatō'sya bhēdaḥ ? । ucyatē—</p>
<b><lg>
<l>tyāgarūpaṁ prahātavyē prāpyē saṁdarśanādikē/saṁsargadarśanam ।</l>
<l>āsthitaṁ karma yat tatra dvairūpyaṁ bhajatē kriyā ॥ 100 ॥</l></lg></b> (vāpa. 3.7.135)
<p><b>kartr̥karma</b> yathā— lūyatē kēdārassvayamēva, pacyata ōdanassvayamēva, bhidyatē
kusūlassvayamēva, bhajyatē kāṣṭhaḥ svayamēvēti ।</p>
<p>(<b>prāpyam—6</b>)</p>
<p><b>prāpyamapi</b> prāpyaṁ, prayōjyaṁ, aparihāryamabhihitamanabhihitamakathitaṁ ca । tatra
<b>prāpyaṁ</b> yathā— ādityaṁ paś‍yati, himavantaṁ śrr̥ṇōti, vēdamadhītē, carcāḥ pārayati ।</p>
<p><b>prayōjyaṁ</b> yathā— māṇavakaṁ gamayati, śiṣyaṁ bōdhayati, brāhmaṇamāsādayati, patiṁ
śāyayati । nanu ca vikāryamētat; tanna, prayōjakavyāpāramātrasya
vivakṣitatvāt । vikāraś‍caiṣāṁ svakriyānibandhana iti ।</p>
<p><b>aparihāryaṁ</b> yathā— vibhāgaṁ janayan saṁyōgamucchinatti, kaṭaṁ kurvan kāśānāharati,
grāmaṁ gacchan vr̥kṣamūlānyupasarpati, āmikṣāṁ bhāvayan vājinamāpnōti ।</p>
<p><b>abhihitaṁ</b> yathā yathā— uṣṭrāsikāḥ āsyantē, hataśāyikāśśayyantē, raipōṣaṁ
puṣyati, udapēṣaṁ pinaṣṭi ।</p>
<p><b>anabhihitaṁ</b> yathā— 'paś‍ya mr̥gō' dhāvati, smarasi dēvadatta kāś‍mīrēṣu vatsyāmaḥ, na
marṣayāmi yat tatra bhavān vr̥ṣalaṁ yājayēt ।</p>

<pb n="229"/>
<b><lg>
<l>bhāvarūpaṁ tu yat karma tadihābhihitaṁ viduḥ।
kriyārūpaṁ tu manyantē karmā'nabhihitaṁ budhāḥ ॥ 101 ॥</l>
</lg></b>
<p>atha <b>akathitam,</b> tadyathā— gāṁ dōgdhi payaḥ, pauravaṁ gāṁ yācatē, vrajaṁ gāmavaruṇaddhi,
māṇavakaṁ panthānaṁ pr̥cchati, pauravaṁ gāṁ bhikṣatē, vr̥kṣamapacinutē phalāni,
māṇavakaṁ dharmaṁ brūtē, māṇavakaṁ dharmamanuśāsti, śatānīkaṁ śataṁ jayati,
gargāñchataṁ daṇḍayati, upasaramaśvaṁ muṣṇāti, ambunidhimamr̥taṁ manthāti,
śākhāṁ grāmaṁ karṣati, ajāṁ grāmaṁ nayati, ēdhān grāmaṁ harati, bhāraṁ grāmaṁ
vahati, ēvaṁ nagaraṁ harati bhāram, samāhartāramayutaṁ gr̥h‍ṇāti, kāśān kaṭaṁ
karōti ।</p>
<p>kiṁ punarihākathitam?</p>
<p>payaḥprabhr̥ti ।</p>
<p>kēnākathitam?</p>
<p>lakr̥tyaktakhalarthādibhiriti । na hi payaḥprabhr̥tayō lādibhiḥ kathyantē, api tu
gavādayaḥ; yathā duhyatē gauḥ payaḥ, dōgdhavyā gauḥ payaḥ, suduhā gauḥ paya iti । yattu
tairākhyāyatē tadīpsitatamaṁ pradhānakarma, prāgēva kriyāsaṁbandhāt । taduktam—</p>
<b><lg>
<l>tasmācchuddhasya duhērbhavati gavā pūrvamēva saṁbandhaḥ ।</l>
<l>gōrduhinā payasastu prāk tasmāllādayastasmin ॥ 102 ॥1</l>
</lg></b>
<p>ēvaṁ grāmā diṣvapi ānayanādibhyaḥ prāgēva nayatyādisabaṁndhāt lādibhirabhidhānē
taddhitōtpattiravagantavyā । taccākhyānataḥ kathitamucyatē, tad‍ivaparītaṁ tvakathitamiti ॥
<b>'duhiyācirudhipracchibhikṣiciyām'</b> (mabhā. 1.4.51) ityādi,</p>
<b><lg>
<l>jidaṇḍimuṣimanthānāṁ gatyarthānāmakīrtitē ।</l>
<l>nīhr̥ñvahigrahādīnāmupasaṁkhyānamiṣyatē ॥ 103 ॥</l></lg></b> (mabhā. 1.4.51)
<p>asyārthaḥ duhyādīnāṁ ya upayōgaḥ prapūraṇādistasya yannimittaṁ payaḥprabhr̥ti, yacca bruviśāsyōḥ
kriyā(kriyayā) dharmādikaṁ(ka)samavāyēna saṁbadhyatē tadapādānādisaṁjñānāmavidhānē dvitīyā—
vācyamapradhānakarmākathitam ucyatē । jiprabhr̥tīnāṁ cāpradhānakarmaṇastatraivōpasaṁkhyānamiti ।</p>
<!-- NOTES pg=229!-->
1. tasmācchuddha = ya(ta)smācchabdasya śuddha rāghavaḥ

<pb n="230"/>
<p>anyē tūpayujyata ityupayōgaḥ payaḥprabhr̥ti, tasya yannimittaṁ gavādi ।
bruviśāsiguṇēna ca pradhānēna dharmādikarmaṇā māṇavakādi yat saṁbadhyatē
tadakathitamityācakṣatē । tatpakṣē lādivācyānāṁ gavādīnāṁ prādhānyaṁ (na) vyāhanyēta,
akathitasaṁjñā ca nārthā syāt । lādayaś‍ca tēṣāmapi matē pradhānakarmaṇyēva, yathā ajā
nīyatē grāmamiti । yathōktam—</p>
<b><lg>
<l>pradhānakarmaṇyākhyēyē lādīnāhurdvikarmaṇām ।</l>
<l>apradhānē duhādīnāṁ ṇyantē kartuś‍ca karmaṇaḥ ॥ 104 ॥</l></lg></b> (mabhā. 1.4.41) iti
<p>tanmithō viruddhārthatvādēṣāmēvāvimr̥ś‍yavāditāmāpādayati । kathaṁ samāna ēva
yōgakṣēmē gavādīnāmaprādhānyam, ajādīnāṁ ca prādhānyam, kathaṁ vā pradhānaṁ gavādi
lādibhirajādivadēvābhidhīyatē? kiṁ ca—</p>
<b><lg>
<l>antarbhūtaṇijarthānāṁ duhyādīnāṁ ṇijantavat ।</l>
<l>siddhaṁ pūrvēṇa karmatvaṁ ṇijantaniyamastathā ॥ 105 ॥</l></lg></b> (vāpa. 3.7.73)
<p>asmin pakṣē gavādīnāṁ vyaktamēva prayōjyatvāt prāk‍sūtrēṇaiva pradhānakarmatvam । tathā
ca gāṁ dōgdhi paya ityatra gāṁ payaḥ kṣārayatītyarthaḥ । yatō duhiḥ prapūraṇārthaḥ,
pūraṇamāpyāyanaṁ, prapūraṇaṁ tu virēcanaṁ, prēraṇaprasthānādāvivārthavaiparītyādhānāt । yastu
ṇijantādīnāmapi 'gatibuddhi'(1.4.52) ityādinā karmasaṁjñārambhaḥ, sa pācayati
dēvadattēnētyādau prayōjyasya kartuḥ karmasaṁjñā nirvartayanniyamārthō bhaviṣyatīti vibhaktaṁ karma ॥</p>
<p>(<b>3. karaṇam</b>)</p>
<p>karaṇamucyatē; tatra kriyāṁ pratyupāttavyāpārēṣu karmādiṣu yad‍vyāpārānantaraṁ
kriyāsiddhivivakṣā tatkārakaṁ sādhakatamaṁ <b>karaṇamiti</b> । yadāha—</p>
<b><lg>
<l>kriyāyāḥ pariniṣpattiḥ yad‍vyāpārādanantaram ।</l>
<l>yadā vivakṣyatē tasya karaṇatvaṁ tadā smr̥tam ॥ 106 ॥</l></lg></b>(vāpa. 3.7.90)
<p>tadapi trēdhā <b>bāhyamābhyantaraṁ bāhyābhyantaraṁ</b> ca । tēṣu—</p>
<p>(<b>bāhyam—6</b>)</p>
<p><b>bāhyaṁ</b> kartr̥rūpaṁ, kartrāśritaṁ, karmarūpaṁ, karmāśritaṁ, kriyāśritamanāśritaṁ cēti । tatra—
<b>kartr̥rūpaṁ</b> yathā— ēdhaiḥ pacati, sēnayā jayati, aśvēna gacchati, nāvā tarati ।</p>
<p><b>kartrāśritaṁ</b> yathā—akṣairdīvyati, dātrēṇa lunāti, dhanuṣā vidhyati, paraśunā chinatti ।</p>

<pb n="231"/>
<p><b>karmarūpaṁ</b> yathā— pathā gacchati, antikēna yāti, payasā bhuṅktē, yavāgvā juhōti ।</p>
<p><b>karmāśritaṁ</b> yathā— payasā ōdanaṁ bhuṅktē, pathā grāmaṁ gacchati, dvidrōṇēna
dhānyaṁ krīṇāti, pañcakēna, paśūn badhnāti ।</p>
<p><b>kriyāśritaṁ</b> yathā— māsēnādhītē, krōśēnādhītē, viśvajitā yajatē, vidhinā vidadhāti ।</p>
<p><b>anāśritaṁ</b> yathā— stōkēna muktaḥ, kr̥cchēṇa labdhaḥ ālōkēna paśyati, dīpikayā yāti ।</p>
<p>(<b>ābhyantaram—7</b>)</p>
<p><b>ābhyantaramapi</b> āntaram, avāntaram, ābhyantaram, anantaraṁ, samanantaraṁ, pratyanantaraṁ,
bāhyābhyantaramiti । tatra—</p>
<p><b>āntaraṁ</b> yathā— ātmanā budhyatē, svayamupakramatē, svataḥ prakāśatē, anyōnyatō
jānāti ।</p>
<p><b>avāntaraṁ</b> yathā— jātyā durjanaḥ, prakr̥tyā abhirūpaḥ, nisargēṇāryaḥ, svabhāvēna
subhagaḥ ।</p>
<p><b>ābhyantaraṁ</b> yathā— ahaṅkārēṇa katthatē, sattvēna sahatē, rajasā'nurajyatē, tamasā muhyati ।</p>
<p><b>anantaraṁ</b> yathā— manasā mōdatē, antarēṇācarati, pratibhayā paś‍yati, saṁskārēṇa smarati ।</p>
<p><b>samanantaraṁ</b> yathā— prayatnēnārabhatē, buddhyā jānāti, sukhēna śētē, duḥkhēna paṭhati ।</p>
<p><b>pratyanantaraṁ</b> yathā— dharmēṇa vardhatē, adharmēṇa patati, avidyayā mr̥tyuṁ tarati,
vidyayā'mr̥taṁ prāpnōti ।</p>
<p><b>bāhyābhyantaraṁ</b> yathā— cakṣuṣā paś‍yati, vācā vadati, iṅgitēna kathayati,
ākārēṇa jñāpayati ।</p>
<p>(<b>bāhyābhyantaram —6</b>)</p>
<p><b>bāhyābhyantaramapi</b> bahirmukhamantarmukhaṁ, nirmukhaṁ, bahirudrēkamantarudrēkaṁ, nirudrēkaṁ ca । tēṣu
<b>bahirmukhaṁ</b> yathā— vidyayā'mr̥tamāpnōti ।</p>
<p><b>antarmukhaṁ</b> yathā— ghrāṇēna jighrati, jihvayā svādayati, sparśēna budhyatē, śrōtrēṇa
śrr̥ṇōti ।</p>
<p><b>nirmukhaṁ</b> yathā— niśśaṅkatvēna yātaḥ, nirbhayatvēna āyātaḥ, niṣkiñcanatvēna
muktam(ktaḥ), nirāyudhatvēna hataḥ ।</p>
<p><b>bahirudrēkaṁ</b> yathā— padbha‍yāṁ ya‍ gacchati, pāṇibhyāṁ spr̥śati, saṁjñayā gamayati, pauṁsnēna
prīṇāti ।</p>

<pb n="232"/>
<p><b>antarudrēkaṁ</b> yathā— balēna varṣati, kauśalēna rañjayati, abhiyōgēnādhītē,
abhyāsēna dhārayati ।</p>
<p><b>nirudrēkaṁ</b> yathā— prāyēṇa yājñikaḥ, gōtrēṇa gārgyaḥ, abhijanēna sauhmaḥ, śākhayā
cchandōga iti ।</p>
<p>niṣkiñcanatvastōkatvādīnāṁ sadabhāvāsattvarūpatvādasādhakatvamiti cēt tanna ।</p>
<b><lg>
<l>yathaiva sannidhau tasya tathaivāsannidhāvapi ।</l>
<l>bhāvasya karaṇatvēna kriyāsiddhiḥ pratīyatē ॥ 107 ॥1</l></lg></b> (vāpa. 3.7.98)
<b><lg>
<l>stōkatvasyābhinirvr̥ttēranirvr̥ttēś‍ca tasya vā ।</l>
<l>prasiddhiṁ karaṇatvasya stōkādīnāṁ pracakṣatē ॥ 108 ॥</l></lg></b> (vāpa. 3.7.99)
<p>na ca karaṇasya vāstavaṁ rūpamasti vivakṣānibandhanatvāt । taduktam—</p>
<b><lg>
<l>vastutastadanirdēś‍yaṁ na hi tad vastuni sthitam ।</l>
<l>sthālyā pacyata ēṣāpi vivakṣā dr̥ś‍yatē yataḥ ॥ 109 ॥</l></lg></b>(vāpa.3.7.91)
<p>na ca bhavati ēdhāḥ pacanti, dhanurvidhyati, cakṣuḥ paś‍yati, manō jānāti iti ॥
karaṇamuktam ।</p>
<p>(<b>4. saṁpradānam</b>)</p>
<p><b>saṁpradāna</b>mucyatē; tattrividham— <b>dadātikarmāpyaṁ, karmamātrāpyaṁ kriyāpyaṁ</b> cēti । tatra
(<b>dadātikarmāpyam —6</b>)</p>
<p>saṁpradānamiti mahatyāḥ saṁjñāyāḥ karaṇāt । samyagasmai pradīyatē tad‍gavādinā <b>dadātikarmaṇā</b>
prāpyamupādhyāyādikaṁ saṁpradānasaṁjñaṁ bhavati । tat svatvanivr̥ttau, parasvatvāpattau,
ubhayayōgē, svōpayōgē, parōpayōgō, ubhayōpayōgē cēti <b>ṣōḍhā</b> viprathatē ।</p>
<p><b>svatvanivr̥ttau</b> yathā— śiṣyāya vidyāṁ prayacchati, varāya kanyāṁ viśrāṇayati,
āp‍tāyōpadēśaṁ dadāti, gurubhya ātmānaṁ nivēdayati ।</p>
<p><b>parasvatvāpattau</b> yathā— ripubhyō bhayaṁ dadāti, śatravē prahāraṁ prayacchati, vādinē
uttaraṁ dadāti, dayitāyai vācaṁ prayacchati ।</p>
<p><b>ubhayayōgē</b> yathā— karmakarāya chatramarpayati, mūkāya hitamupadiśati, saṁvāhakāya
kāyaṁ vitarati, priyatamāya śarīraṁ dadāti ।</p>
<!-- NOTES pg=232!-->
1. kārikāyā asyā vāk‍yapadīyasya mūlē bhinna ēva pāṭhaḥ, pr̥. 86, pūnāsaṁskaraṇam ।

<pb n="233"/>
<p><b>svōpayōgē</b> yathā— vātāya cakṣurdadāti, pr̥ṣṭhamātapāya sparśayati, gītāya karṇaṁ
dadāti, śrutāya cētō vitarati ।</p>
<p><b>parōpayōgē</b> yathā— putrāyāśiṣaṁ prayacchati, chātrāya capēṭāṁ dadāti, bhītāyābhayaṁ
prayacchati, ārtāyauṣadhaṁ dadāti ।</p>
<p><b>ubhayōpayōgē</b> yathā— nāpitāya kṣuraṁ prayacchati, maitrāvaruṇāya daṇḍaṁ dadāti,
priyatamāyādharaṁ prayacchati, priyāyā aṅkapālīṁ dadāti ।</p>
<p>'karmaṇā yamabhipraiti sa saṁpradānam' (1.4.32) iti paribhāṣayā lakṣyamāṇaṁ</p>
<p>(<b>karmamātrāpyam —6</b>)</p>
<p><b>karmamātrāpyam</b> tadapi <b>ṣōḍhā</b> prērakamanumantu, nirākartr̥, anirākartr̥, pratyarpakaṁ,
apratigrāhakamiti (vāpa. 3.7.129) । tēṣu —</p>
<p><b>prērakaṁ</b> yathā— yācakāyānnaṁ dadāti, vr̥ddhimuttamarṇāya prayacchati, dvāḥsthāyōpacāraṁ
kalpayati, dāyādāya bhāgaṁ nirdiśati ।</p>
<p><b>anumantr̥</b> yathā— gāmupādhyāya nivēdayati, sēvakāya grāmaṁ nirdiśati, patiṁvarāyai
varaṁ darśayati, dāsyai vastramatisr̥jati ।</p>
<p><b>anirākartr̥</b> yathā— dēvāya puṣpaṁ kṣipati, kubērāya balimupaharati, rudrāya
paśumālabhatē, sōmāyārghyaṁ dadāti ।</p>
<p><b>nirākartr̥</b> yathā— unmattāyauṣadhaṁ nirdiśati, vādinē dūṣaṇaṁ dadāti, ṭaṅkāya daṇḍaṁ
karōti, śāk‍yāyāmiṣaṁ prēṣayati ।</p>
<p><b>pratyarpakaṁ</b> yathā— sādinē'śvaṁ nirdiśati, sannidhātrē kōśamarpayati, samāhartrē rāṣṭraṁ
nivēdayati, amātyāya mudrāmupanayati ।</p>
<p><b>apratigrāhakaṁ</b> yathā— dēvēbhya uṣitānnaṁ dadāti, pitr̥bhyō bhuktaśēṣaṁ prayacchati,
andhāya rūpaṁ darśayati, badhirāya śāstramupadiśati ।</p>
<p>(<b>kriyāpyam —6</b>)</p>
<p>karmagrahaṇēna kriyāyā api saṅgrahāt kriyayā yadāpyatē tadapi saṁpradānaṁ, <b>kriyāvyāpyamiti</b>
ca bhavati । karmaṇō'smāt kō viśēṣa iti cēdīpsitatamatvaṁ nāmaṁ tadapi <b>ṣōḍhā</b> śēṣaḥ,
karmaśēṣaḥ, karma, vyavahitakarma, hētuḥ, nimittahēturiti ca । yadāha— (vāpa. 3.7.130)</p>
<b><lg>
<l>hētutvē karmasaṁjñāyāṁ śēṣatvē vā'pi kārakam ।</l>
<l>rucyarthādiṣu śāstrēṇa saṁpradānākhyamucyatē ॥ 110 ॥</l></lg></b> tatra—

<pb n="234"/>
<p><b>śēṣō</b> yathā— dēvadattāya rōcatē, dēvadattāya svadatē, dēvadattāya tiṣṭhatē, dēvadattāya namatē ।</p>
<p><b>karmaśēṣō</b> yathā— dēvadēttāya gāṁ pratiśrr̥ṇōti, dēvadattāya grāmaśrr̥ṇōti, dēvadattāya
śataṁ dhārayati, dēvadattāya daivamīkṣatē ।</p>
<p><b>karma</b> yathā— dēvattāya rādhyati, puṣpāya spr̥hayati, grāmāya gacchati, dēvēbhyō
namati ।</p>
<p><b>vyavahitakarma</b> yathā— chātrāya ślāghatē, caitrāya śapatē, hōtrē pratigr̥ṇāti, pōtrē
anugr̥ṇāti ।</p>
<p><b>hētu</b>ryathā— dēvadattāya krudhyati, dēvadattāya druhyati, dēvadattāyērṣyati,
dēvadattāyāsūyati ।</p>
<p><b>nimittahētu</b>ryathā— ēdhēbhyō vrajati, śrāddhāya nigarhatē, yuddhāya sannahyati, patyē śētē
iti । ētēna 'ruccarthānāṁ prīyamāṇaḥ' (1.4.33), 'ślāghahnuṅsthāśapāṁ
jñīpsyamānaḥ' (1.4.34), 'dhārēruttamarṇaḥ' (1.4.35) 'spr̥hērīpsitaḥ'
(1.4.36), 'krudhadruhērṣyāsūyārthānāṁ yaṁ prati kōpaḥ' (1.4.37),
'rādhīkṣyōryasya vipraś‍naḥ' (1.4.38), 'pratyāṅbhyāṁ śruvaḥ pūrvasya kartā'
(1.4.40), 'anupratigr̥ṇaś‍ca' (1.4.41) 'gatyarthakarmaṇi dvitīyācaturthyau
cēṣṭāyāmanadhvani' (2.2.12) 'kriyārthōpapadasya karmaṇi sthāninaḥ'
(2.3.14) ityādivacana 'karmaṇā yamabhipraiti sa saṁpradānam' (1.4.32)
ityādyayōgasyaiva prapañcārtham ityuktaṁ bhavatītyavasitaṁ saṁpradānam ॥</p>
<p>(<b>5. apādānam</b>)</p>
<p><b>apādāna</b>mucyatē, 'dhruvamapāyē'pādānam' (1.4.24); kāyasaṁsargapūrvakē buddhisaṁsargapūrvakē
vā apāyē yaddhruvamavadhibhūtaṁ vivakṣitaṁ tasyāpādānamiti saṁjñā । yathōcyatē—</p>
<b><lg>
<l>apāyē yadudāsīnaṁ tadrūpaṁ yadi vā calam ।</l>
<l>dhruvamēva tadāvēśāt tadapādānamucyatē ॥ 111 ॥</l></lg></b> (pama.1.4.24)
<p>tadapi trividhaṁ <b>nirdiṣṭaviṣayamupāttaviṣayamapēkṣitakriyaṁ</b> cēti । taduktam—</p>
<b><lg>
<l>nirdiṣṭaviṣayaṁ kiñcidupāttaviṣayaṁ tathā ।</l>
<l>apēkṣitakriyaṁ cēti tridhā'pādānamucyatē ॥ 112 ॥</l></lg></b> (vāpa. 3.7.136)

<pb n="235"/>
<p>(<b>nirdiṣṭaviṣayam —6</b>)</p>
<p>tēṣu yatrōpāttakriyōpādānēnāpāyaḥ pratīyatē, <b>tannirdiṣṭaviṣayam</b> ।</p>
<p>tat ṣōḍhā— ujjhitamanujjhitamīpsitaṁ jihāsitaṁ pariṇataṁ nivr̥ttamiti । tatra—
<b>ujjhitaṁ</b> yathā— grāmādāgacchati, vr̥kṣāt parṇaṁ patati, mēṣādē(nmē)ṣō'pasarpati,
dhāvatō'śvāt patitaḥ ।</p>
<p><b>anujjhitaṁ</b> yathā—śrr̥ṅgāccharō jāyatē, himavatō gaṅgā prabhavati, vaṭāt prarōhō
lambatē, agnērdhūma uccarati ।</p>
<p><b>īpsitaṁ</b> yathā— yavēbhyō gāṁ niṣēdhati, māṣēbhyō mahiṣān ruṇaddhi, kūpādandhaṁ
vārayati, agnērmāṇavakamapasārayati ।</p>
<p><b>jihāsitaṁ</b> yathā— araṇyānniṣkrāmati, gartāduttarati, parvatādavarōhati, ākāśāt
patati ।</p>
<p><b>pariṇataṁ</b> yathā— gōmayāt vr̥ś‍cikō jāyatē, gōlōmāvilōmabhyō dūrvā bhavanti,
suvarṇāt kuṇḍalamutpadyatē, kāśēbhyaḥ kaṭō bhavati ।</p>
<p><b>nivr̥ttaṁ</b> yathā— prabhāvāddhīyatē, prajñāyāḥ prabhraś‍yatē, nyāyādapaiti, svarūpāt
pracyavatē ।</p>
<p>kathaṁ prabhāvādīnāṁ dhrauvyamiti cēt śabdavyāpāratō'pāyābhinivēśaḥ ।</p>
<p>(<b>upāttaviṣayam —6</b>)</p>
<p>audāsīnyād yatrōpāttakriyāsāmarthyādavagamyamānakriyāpadēnāpāyapratītistad
<b>upāttaviṣayam</b> । tadapi <b>ṣōḍhā</b>— siddharūpaṁ, sādhyarūpaṁ, prāpyarūpamaprāpyarūpaṁ, parihartavyaṁ,
nirhartavyamiti । tēṣu —</p>
<p><b>siddharūpaṁ</b> yathā— kūlāt patati, kusūlāt pacati, kāṁsyapātratō bhuṅktē,
brāhmaṇācchaṁsati, upādhyāyādadhītē ।</p>
<p><b>sādhyarūpaṁ</b> yathā— adhyayanāt parājayatē, dharmāt pramādyati, adharmājugupsatē,
akr̥tyād viramati ।</p>
<p><b>prāpyarūpaṁ</b> yathā— āsanāt prēkṣatē, prāsādādavalōkayati, balāhakād vidyōtatē,
yauvanatō vikurutē ।</p>
<p><b>aprāpyarūpaṁ</b> yathā— dvayahādannaṁ bhōkṣyatē, āmr̥tyōḥ śriyāmākāṅkṣēt, krōśāllakṣyaṁ
vidhyati, āpāṭaliputrād vr̥ṣṭō dēvaḥ ।</p>
﻿
<pb n="236"/>
<p><b>parihartavyaṁ</b> yathā— cōrēbhyō bibhēti, durjanēbhya udvijatē, upādhyāyādantardhartta,
sahādhyāyibhyō nilīyatē ।</p>
<p><b>nirhartavyaṁ</b> yathā— cōrēbhyō guhyaṁ trāyatē, rōgēbhya āturaṁ rakṣati, kākēbhyō
dadhyavati, asatyādātmānaṁ pāti ।</p>
<p>(<b>apēkṣitakriyam —6</b>)</p>
<p>yatrārthaprakaraṇādibhyō gamyamānāt kriyāpadādapāyabuddhista<b>dapēkṣitakriyam</b> ।</p>
<p>tadapi <b>ṣōḍhā</b>— sāmānyakriyāpēkṣaṁ viśēṣakriyāpēkṣaṁ sattvabhūtāpēkṣamasattvabhūtāpēkṣaṁ
niyatarūpāpāyam aniyatarūpāpāyamiti । tēṣu—</p>
<p><b>sāmānyakriyāpēkṣaṁ</b> yathā— dānavēbhyō dēvā buddhimantaḥ, surēbhyō'surā yōddhāraḥ,
suhyā brahyōttarēbhya āḍhyatarāḥ, pāṭaliputrēbhyaḥ sukumāratarāḥ ।</p>
<p><b>viśēṣakriyāpēkṣaṁ</b> yathā— rōhaṇād rat‍nam, payō vāridharāt, kutō bhavān?
pāṭaliputrāt ।</p>
<p><b>sattvabhūtāpēkṣaṁ</b> yathā— anyō dēvadattāt, itarō dēvadattāt, pr̥thak dēvadattāt,
nānā dēvadattāt ।</p>
<p><b>asattvabhūtāpēkṣaṁ</b> yathā— r̥tē dēvadattāt, vinā dēvadattāt, ārād dēvadattāt,
dūrād dēvadattāt ।</p>
<p><b>niyatarūpāpāyaṁ</b> yathā— kaumudyā yakṣarātriḥ pakṣē, kārtikyā āgrahāyaṇī māsē,
gavīthumataḥ sāṁkāśyaṁ caturṣu yōjanēṣu, pāṭaliputrād rājagr̥haṁ
sap‍tayōjanāni ।</p>
<p><b>aniyatarūpāpāyaṁ</b> yathā— prāggrāmātr̥, dakṣiṇā grāmāt, tata upariṣ‍ṭāt ।</p>
<p>anyē tu 'dhruvamapāyē'pādānam' (1.4.24) iti nirdiṣ‍ṭaviṣayam; 'bhītrārthānāṁ
bhayahētuḥ' (1.4.24), 'parājērasōḍhaḥ' (1.4.26) 'vāraṇārthānāmīpsitaḥ' (1.4.27),
'antardhau yēnādarśanamicchati' (1.4.28), 'ākhyātōpayōgē' (1.4.29), 'janikartuḥ
prakr̥tiḥ' (1.4.30), 'bhuvaḥ prabhavaḥ' (1.4.31), 'lyablōpē karmaṇa upasaṁkhyānam'
(1.4.31, vā), 'sap‍tamīpañcamyau kārakamadhyē' (2.3.7), ityādiyōgōktamupāttaviṣayam;
'pañcamī vibhattkē' (2.3.42), 'anyārāditarartēdikśabdāñcūttarapadājāhiyuktē' (2.3.29),
'pratiḥpatinidhipratidānayōḥ' (1.4.92), 'pratinidhipratidānē ca yasmāt' (2.3.11)
ityādikaṁ tvavadhibhāvādapēkṣitakriyamiti tridhā'pādānaṁ manyantē । āhuś‍ca—</p>
﻿
<pb n="237"/>
<b><lg>
<l>nirdhāraṇē vibhaktē yō bhītrādīnāṁ ca yō vidhiḥ ।</l>
<l>upāttāpēkṣitāpāyaḥ sō'budhapratipattayē ॥ 113 ॥</l></lg></b>(vāpa.3.7.147)
<p>uktamapādānam ।</p>
<p>(<b>6. adhikaraṇam</b>)</p>
<p><b>adhikaraṇa</b>mucyatē, 'ādhārō'dhikaraṇam'(1.4.45); karttuḥ karmaṇō vā
kriyāśrayasya kriyāṁ prati ya ādhārastadadhikaraṇam (kāśikā 1.4.45) taduktam—</p>
<b><lg>
<l>kartr̥karmavyavahitāmasākṣād dhārayat kriyām ।</l>
<l>upakurvat kriyāsiddhau śāstrē'dhikaraṇaṁ smr̥tam ॥ 114 ॥</l></lg></b> (vāpa. 3.7.148)
<p>tat trēdhā— <b>vaiṣayikamaupaślēṣikaṁ naimittikaṁ</b> cēti । tattrividhamāpi anēkaprakāram ।</p>
<p>(<b>vaiṣayikam —3</b>)</p>
<p>visinōtīti viṣayō jātiguṇakriyādīnāmāśrayaḥ, viṣaya ēva vaiṣayikamiti;
'vinayādibhyaṣ‍ṭhak' (5.4.34) । tat <b>ṣōḍhā</b>— jātivaiṣayikaṁ guṇavaiṣayikaṁ kriyāvaiṣayikaṁ
dravyavaiṣayikaṁ saṁjñāvaiṣayikaṁ saṁkētavaiṣayikamiti । tēṣu</p>
<p><b>jātivaiṣayikaṁ</b> yathā— divi dēvāḥ, bhuvi manuṣyāḥ, jalē matsyāḥ, pātālē
pannagāḥ ।</p>
<p><b>guṇavaiṣayikaṁ</b> yathā— āyuktaḥ kaṭakaraṇē kuśalaḥ, kaṭakaraṇē sādhuḥ, mātari
nipuṇaḥ, pitari pravīṇaḥ ।</p>
<p><b>kriyāvaiṣayikaṁ</b> yathā— prācyāmāditya udēti, dakṣiṇasyāmagastyō dr̥śyatē,
ākāśē śakuntāḥ patanti, śabdādiṣu śrōtrādayō'bhiniviśantē ।</p>
<p><b>dravyavaiṣayikaṁ</b> yathā— gōṣu svāmī, gōṣu dāyādaḥ, adhi brahmadattē pañcālāḥ,
adhi pañcālēṣu brahmadattaḥ ।</p>
<p><b>saṁjñāvaiṣayikaṁ</b> yathā— brahmaṇi pitāmahaḥ, viṣṇau puruṣōttamaḥ, rudrē mahēśvaraḥ, indrē śakraḥ ।</p>
<p><b>saṅkētavaiṣayikaṁ</b> yathā— tarjanīmadhyē udāttaḥ, kaniṣ‍ṭhikāmadhyē'nudāttaḥ,
anāmikāmadhyē svaritaḥ, madhyamāmadhyē pracaya iti ।</p>
<p>(<b>aupaślēṣikam —6</b>)</p>
<p>upaślēṣō'vaṣ‍ṭambhaḥ tasmai prabhava<b>tyaupaślēṣikam</b>; tadapi <b>ṣōḍhā</b>— <b>ēkadēśikamabhi</b>—
<b>vyāpakaṁ sāmīpyakamaupaślēṣikamaupaśalyakamaupacārikaṁ</b> cēti । tēṣu—</p>
﻿
<pb n="238"/>
<p><b>ēkadēśikaṁ</b> yathā— gr̥hē tiṣ‍ṭhati, sthālyāṁ pacati, paryaṅkē śētē, śākhāyāṁ
lambatē ।</p>
<p><b>abhivyāpakaṁ</b> yathā— tilēṣu tailam, śailēṣu rāgaḥ, gavi gōtvaṁ, tantuṣu paṭaḥ ।</p>
<p><b>sāmīpyakaṁ</b> yathā— gurau vasati, tīrthē vasati, gaṅgāyāṁ ghōṣaḥ, kūpē gargakulam ।</p>
<p><b>aupaślēṣikaṁ</b> yathā—dva‍yahē bhōktā, kārtikyā āgrahāyaṇī māsē,
ihasthō'yamiṣvāsaḥ krōśē lakṣyaṁ vidhyati, pāṭaliputrād rājagr̥haṁ
sap‍tasu yōjanēṣu ।</p>
<p><b>aupaśalyakaṁ</b> yathā— upa khāryāṁ drōṇaḥ, upa niṣkē kārṣāpaṇam, upa vyāmē
vitastiḥ, upa śatē pañcāśat ।</p>
<p><b>aupacārikaṁ</b> yathā— yō yasya priyassa tasya hadayē vasati, yō yasya dvēṣyassa
tasyākṣṇōḥ prativasati, samaḥ samagrō muṣ‍ṭimadhyē tiṣ‍ṭhati,
aṅgulyagrē hastiyūthaśatamāsta iti ।</p>
<p>(<b>naimittikam —6</b>)</p>
<p>nimittamēva <b>naimittikam</b>; tadapi ṣōḍhaiva— dēśanaimittikaṁ kālanaimittikaṁ
bhāvanaimittikaṁ vastunaimittikaṁ karmanaimittikaṁ karmayōganaimittikamiti । tēṣu —</p>
<p><b>dēśanaimittikaṁ</b> yathā—gēhē mōdatē, araṇyē bibhēti, jalē majjati, śvabhrē patati ।</p>
<p><b>kālanaimittikaṁ</b> yathā—</p>
<b><lg>
<l>kāśāḥ puṣpyanti mēghāntē madhau mādyanti kōkilāḥ ।</l>
<l>puṣyē pāyasamaśnīyānmaghāsu palalōdanam ॥ 115 ॥</l>
</lg></b>
<p><b>bhāvanaimittikaṁ</b> yathā— darśanē prasīdati, virahē viṣīdati, arthalābhē hr̥ṣyati,
arivināśē tuṣyati ।</p>
<p><b>vastunaimittikaṁ</b> yathā— ātapē klāmyati, chāyāyāmāśvasiti, dōṣēṣūdvijatē,
guṇēṣu rajyata iti ।</p>
<p><b>karmanaimittikaṁ</b> yathā— iṣ‍ṭī yajñē, parigaṇitī yājñikyē, āmnātī chandasi,
adhītī vyākaraṇē ।</p>
<p><b>karmayōganaimittikaṁ</b> yathā—</p>
<b><lg>
<l>carmaṇi dvīpinaṁ hanti dantayōrhanti kuñjaram ।</l>
<l>vālēṣu camarīṁ hanti sīmni puṣkalakō hataḥ ॥ 116 ॥</l></lg></b> (mabhā. 3.2.36)
﻿
<pb n="239"/>
<p>nanu ca nimittahētōḥ kārakatvāt kārakasya ca prayōjakaparatantratvādiha kathaṁ
kārakatvamiti ।</p>
<p>ucyatē, dvividhaḥ kārakahētuḥ <b>pravr̥ttaprērakaḥ apravr̥ttaprēraka</b>ś‍ca । tatrādyō ṇijviṣayaḥ,
itarastu vidhyādyātmakō nimittātmakaś‍ca । tayōś‍ca <b>prathamō</b> liṅlōṭtavyādivācyaḥ ।</p>
<p>taduktam—</p>
<b><lg>
<l>dravyamātrasya tu praiṣē pr̥cchyādērlōḍ vidhīyatē ।</l>
<l>sakriyasya prayōgastu yadā sa viṣayō ṇicaḥ ॥ 117 ॥</l></lg></b>(vāpa. 3.7.126)
<p>(<b>adhikaraṇam</b>) <b>nimittātmakastu</b> kriyāśrayatvāt sap‍tamīvācyō naimittikamadhikaraṇamiti
vibhaktama<b>dhikaraṇam</b> ।</p>
<p>nanu ca upa khāryāṁ drōṇaḥ, adhi pāñcālēṣu brahmadatta ityādau yadyadhikaraṇa ēva
sap‍tamī adhikaṁ kimartham ucyatē 'yasmādadhikaṁ yasya cēśvaravacanaṁ tatra sap‍tamī'
(2.3.9) iti । ucyatē 'karmapravacanīyayuktē dvitīyā (2.3.8) mā bādhiṣ‍ṭa' iti ।</p>
<p>nanu ca 'upapadavibhaktēḥ kārakavibhaktirbalīyasī' (mabhā. 2.3.4) iti dvitīyā
na bhaviṣyati, yathā gōḥ svāmī vrajati, dēvān namaskarōtīti ।</p>
<p>naivam; nēyamupapadavibhaktiḥ, api tvantarbhūtakriyāntarasaṁbandhā karmavibhaktiḥ ।</p>
<p>tadyathā śākalyasya saṁhitāmanu prāvarṣat, saṁhitāmanu niśamya ityarthaḥ ।</p>
<p>tarhi kimarthaṁ vidhīyatē?</p>
<p>kārakāntarē'pi yathā syāt । tēna upārjunaṁ yōddhāra ityapādānē'pi pañcamī
bādhatē । ata ēva 'pañcamyapāṅpari' (2.3.10) ityapādānē'pyārabhyata iti ।
ētēnādhītī vyākaraṇē, ēdhēbhyō vrajatītyādayaḥ kārakavibhaktiviṣayē, gōṣu svāmī,
prāggrāmādityādayaḥ saṁbandhavibhaktiviṣayē kārakavibhaktisamāvēśāt prakāśitā bhavanti ।</p>
<p>nanu ca śaktissādhanaṁ, tad‍vaśēna dravyasya kriyāsu yōgitvāt । kiṁca dravyamapi
sādhanam, kalpayitvā sādhanabhēdā(n), na punarāśrayitavyāḥ śaktayaḥ । saṁnyastā vēti
(santyak‍taivēti) śaktiḥ ।</p>
<p>satyam, (śak‍ti—)bhēdāssādhanamiti kalpitam । na ca tāmāmadhikaraṇaṁ dravyamēvēti
dravyānapēkṣasādhanatvam, dravyasyāpi svakarmāyattajanmanastadapēkṣayā tulyadōṣatvāt;
śaktīnāmēva ca sādhanatvē pratyayābhihitāsu śaktiṣu dravyavacanānāmanuprayōgō yujyatē
'vardhatē dēvadattaḥ, parigatamarthatattvam' iti । dravyē tu sādhanē tasyābhihitatvādanuprayōgō na
prāpnōti । śaktīnāmēva ca sādhanatvē 'adya bhuktvā dēvadattō dva‍yahē dva‍yahāda vā bhōktā'
﻿
<pb n="240"/>
iti śaktimadhyavartini kālē sap‍tamī vā kārakamadhyē (2.3.7) labhyatē ।
dravyasya dēvadattādērēkatvānmadhyē dva‍yahādikālō na saṁbhavati । śaktīnāmēva ca sādhanatvē
'prāsādē asti' iti ghañādiviṣayamadhikaraṇamabhihitaṁ, na tvāsiviṣayamityanabhihita—
viṣayalakṣaṇā sap‍tamī labhyatē; dravyē satyabhihitatvād iti । śaktīnāmēva sādhanatvē
yō'yamēkadravyādhikaraṇaḥ sādhanabhēdaḥ śrūyatē, sa upapannō bhavati, 'vēgēna patitō rūgṇaḥ',
'sphuratō dhvanirudita' iti dravyē tu tasyaikatvānna saṁbhavati । kriyābhēdanibandhanō
bhaviṣyatīti cēt karmādiniyamō bādhyēta; pratītibhēdaś‍ca na syāt ।</p>
<p>tanna, kriyāyā arthāntaratvāt na hyanyasya bhēdaḥ, anyad bhidyatē । api ca
dravyasyaikatvē kutaḥ kriyābhēdakāraṇabhēdaḥ, kāryasyābhēdāt । śaktīnāmēva ca sādhanatvē
prātipadikād vibhaktayō yujyantē । dravyasya tu prātipadikēnābhihitatvād anarthakā nōtpadyēran ।</p>
<p>vacanāt svārthikā iti cēt, karmādiḥ niyamō bādhyēta, pratītibhēdaś‍ca na syāt
vr̥kṣē vr̥kṣēṇēti । asti cāsāvabhinnē'pi prātipadikārthē tasmādarthāntaraṁ prātipadikārthād
vibhakta‍yarthaḥ kārakamiti ।</p>
<p>naivam; śakta‍yapēkṣā tasya sādhanatvaṁ vihanti; śaktērapi dravyāpēkṣatvē
tulyadōṣatvāt । na cānyāpēkṣā kārakāṇāṁ kārakatvaṁ viruṇaddhi; kāryata
ēvānvayavyatirēkābhyāṁ kārakatvāvagatēḥ । kāryaṁ hi kasyacit saṁbhavē'pyanavāp‍tasattākaḥ
punaravāpnuvan sattāntarasya bhāva ēva parigr̥hītātiśayāntarasya kāraṇatāṁ sūcayati; na
tvakāraṇatāmēva । viśēṣaśālini tasminnēva punarbhāvāt tadabhāvē cābhāvāt । na khalu
kusūlādau bījasamavadhānē'pyalabdhōpalabdhēraṅkurasya kṣityādisahakārigrāmabījasya
samavadhānasadr̥śyamānamūrttēranvayakāryaṁ na pratīyatē, api tu tadēva bījaṁ samavahita—
kṣityādisahakāripratyayamasya janakamitarathēti gamyatē ।</p>
<p>dravyasyaikatvāt sādhanabhēdaḥ kathamiti cēt ēkadravyādhikaraṇāśśaktayō bhinnarūpāḥ
svarūpabhēdēnāśrayabhēdamupadadhatyō'bhēdamadhikaraṇasya darśayanti । ēkasyāpi dēvadattādēḥ
śilpabhēdāt takṣāyaskārādisasamākhyā arthabhēdanibandhanāḥ saṁdr̥śyantē । śakta‍yastu
bhinnarūpā iti śaktisādhanikō'pi manyatē । tāsāṁ ca vaśēna tad‍dravyamāhitabhēdaṁ
dravyasādhanikasyāpi sādhanabhēdavyavasthāṁ racayati iti ।</p>
<p>yattūktam dravyē sādhanē pratyayābhihitatvāt tadanuprayōgō na syāt, tatra
sāmānyamabhihitaṁ, viśēṣō na prayōkṣyatē iti;</p>

<pb n="241"/>
<p>na (tad) vaktavyama; sādhanē vidhīyamānapratyayaḥ kathaṁ sādhanaṁ sāmānyama—
bhidadhīta ? sāmānyasya viśēṣāśrayatvād viśēṣa ēva vā pratyayēnaikarūpatvādanu—
prayōgāpēkṣiṇā'bhidhīyatē gōśabdēnaiva prakaraṇādyapēkṣiṇā gavādirartha iti ।</p>
<p>nanu cānyāpēkṣayā viśēṣamabhidadhataḥ sāmānyasādhanaśaktīnāṁ viśēṣē śabdasyā—
bhidhānaśaktipratighāta iti ।</p>
<p>naivaṁ, śaktirviśēṣa ēvōcyatē । dhātōḥ kriyāviśēṣavacanādēva pratyayōtpattēḥ । sa ca
kāryaviśēṣāśrayabhēdābhyāmavadhāryatē । tatra kāryabhēdō dhātunaivābhihitaḥ; āśrayabhēdaḥ punarapratītaḥ
padāntarēṇaivōcyatē caitrō maitra iti । tathāpyanyāpēkṣā tulyaiva । na cāśritāśrayayōssāmānā—
dhikaraṇyam । ataś‍caitrō vartatē iti na syāt, api tu caitrō vardhata iti । api ca
dhātuḥ kriyāviśēṣavacana ēvēti kuta ētad vardhatē, yāvadanēna vardhitavyam । idaṁ karma kuryāḥ,
'nāgarakavr̥ttaṁ' vartēta, samān pōṣān apuṣyat' ityādau sāmānyasya viśēṣaḥ pratīyatē ।</p>
<p>yattu dēvadattādērdravyasyaikatvānmadhyē dvyahādiḥ kālō na sambhavatītyuc‍yatē, tadapi na
samyak; āśritōpādhinimittasya bhēdasyōpapattēḥ । tathā hi vaktārō bhavanti, parud‌bhavān,
paṭurāsīt, paṭutaś‍caiṣamaḥ, adyānya ēvāsi saṁpanna (mabhā. 5.3.57) iti । tadēvaṁ
sāmarthyabhēdādāhitavibhāgamadhikaraṇaṁ bhāgaśō'vacchidya sādhanabhēdaḥ prakalpyamānō
madhyamapyupakalpayati ।</p>
<p>na ca śaktipakṣē'pi sākṣānmadhyasambhavaḥ । pūrvaśaktikālē parasyāḥ, parakālē ca
pūrvasyā abhāvāt ।</p>
<p>athavā dvyahē bhōktētyavadhisap‍tamī dvyahād vā bhōktētyavadhērēva pañcamī, sa
cāntyamōjanēnāvacchidyatē । yadi tu madhyasiddhayē dravyabhēdaḥ śaktibhēdaś‍ca kal‍pyatē, tadā
kartr̥bhēdād bhuk‍tvēti k‍tvāpratyayaḥ 'samānakartr̥kayōḥ pūrvakālē' (3.4.21) iti na syāt ।</p>
<p>upacaritābhēdāśrayassa iti cēd, madhyaṁ na sidhyati । athaikatvād bhuktikriyāyāṁ
kārakaikatvakālabhēdāśrayaś‍ca kārakabhēdaḥ, s‍nātvā vrajatīti na syāt;
s‍nānavrajikriyayōś‍ca bhēdāt tannimittayōḥ kartr̥śak‍tyōrapi bhēdē samānakartr̥katvābhāvāt ।
nanu ca yasyāpi dravyamāśritaśaktibhēdasaṁpāditanānātvaṁ sādhanaṁ tasyāpyēṣa dōṣaḥ ।
a(nā)pi ca bhinnādhāravartitayā sāmarthyayōrabhēdamādhēyaśaktivādinā śak‍yatē vaktuṁ samānaḥ
kartēti । yasya tu śaktibhēdōpanītastadādhārasya bhēdaḥ, tasya nibandhanamupacaritamapyēkatvaṁ
na vidyatē, apēkṣaṇīyaś‍cādhārabhēda, kriyābhēdasya paurvāparyavataḥ apēkṣitatvāt ।</p>

<pb n="242"/>
<p>atrōcyatē—dravyasyaikatvēna śaktyōrēkatvamucyatē । śaktinānātvēna ca dravyasyāpi
nānātvaṁ kariṣyatē dravyasya tu pāramārthikamapyēkatvaṁ na mr̥ṣyata ityahō kāmacāraḥ । api
tu śaktau sādhanē paśau kartari hastikavāṭayōḥ kartrōḥ iti (pamaḥ nyāsa. 3.2.54)
kathaṁ śaktirēkādhārāvacchinnā pratipadyatē ? pratipadyatām, sāmānādhikaraṇyaṁ pr̥cchāmi; paśau
dravyē yaḥ kartēti cēt, upamānāt karturiti na prāp‍nōti ।</p>
<p>atha śaktibhēdōpakaraṇāḥ kartrādiśrutayaḥ tadadhikaraṇaṁ kāryayōgitayā'vagamayanti,
śulkādaya iva rūpaviśēṣāśrayamiti sāmānādhikaraṇyōpapattēḥ । jitaṁ tarhi bhavatā,
siddhaśśaktisādhanabhēdaḥ, kartrādiśrutibhirāśrayasya śaktimatō'bhidhānāt ।</p>
<p>kiñca śaktikārakapakṣē karmaṇa ēkatvē, karmaṇō dvitvē, karmaṇō bahutvē
vibhaktivacanādi na syāt; na hi guṇasya saṁkhyā saṁbandhō'pi; dravyē tu yujyatē। yataḥ
karmādiśabdāḥ śaktimad‌dravyamaviruddhasaṁkhyāsambandhaṁ bōdhayanti ।</p>
<p>nanu guṇasyāpi saṁkhyāsambandhō dr̥ś‍yatē pañca karmāṇi, catvārō'bhāvā—
strayassaṁyōgā dvē sāmānyē ēkassamavāya iti । na cāyamupacāraḥ pratyayāviśēṣāt ēvaṁ
śaktayō'pi kāryabhēdabhinnāssaṅkhyābhēdamanubhaviṣyanti ।</p>
<p>satyam,asti śaktīnāṁ bhēdaḥ, na tu tatrāpi tē vacanabhēdaḥ, yasmādādityaṁ
paś‍yati stautīti darśanādikriyābhēdād bhinnāsvapi śaktiṣu na bahavacanaṁ dr̥ś‍yatē । na
paryāyōktau śaktayaḥ kriyābhirabhisaṁbadhyanta iti cēt, tanna । pratyēkasamāp‍tā api
kriyābhēdāssamasyābhidhānēṣu vacanabhēdaṁ prayuñjatē । yathā pañca śarānasyati,
savyāpasavyābhyāṁ vidhyati, dvayōḥ paryaṅkyōśśētē iti ।</p>
<p>na ca paryāyēṇaiva darśanādayaḥ syuḥ, yaugapadyēnāpi bhāvāt । tasmāt sāmarthyā—
dhāranibandhanō vacanabhēdō na śak‍tyāśraya iti । ata ēva svātantryād vibhakta‌‍yā'pi
śaktirnābhidhīyatē । yadi hi svatantrāṁ śaktiṁ vibhaktirabhidadhyāt tadā tad‌gatāmēva saṁkhyāṁ
vibhaktirabhidadhīta, samānaśabdōpādānāt; na caitadasti । tasmād yasya saṁkhyāṁ
vibhaktirupādattē tadēva śaktimat kārakamiti ।</p>
<p>yattu śaktāvēva vibhakta‍yarthē vartamānamavyayaṁ samasyatē ityucyatē tacchaktimatyapi
kārakē avyayānāmapi sattvavacanāt tanmātrābhidhānamiti kathaṁ sattvabhūtaṁ
dravyamasattvārthēnāvyayēnābhidhīyēta ? yastu prāsāda āsta ityanabhihitalakṣaṇā sap‍tamī na
lakṣyata iti tatra yathā ghañādiviṣayē śaktimad‌dravyamabhihitaṁ, na tvāsiviṣayaśaktimaditi,

<pb n="243"/>
tatra kēna sap‍tamī vāryatē ? yadi ca ghañādayaḥ śaktimabhidadhīran tadā
śaktērasiśabdābhihitāyāḥ śakta‍yantarāyōgādāstāṁ, sap‍tamīdvitīyādayō'pi nōtpadyēran ।</p>
<p>kathaṁ caivamāha adhikaraṇādivacāni prāsādādayaḥ ।</p>
<p>tē hi saṁjñāśabdā vr̥kṣādivadēva kēṣucidarthaviśēṣēṣu rūḍhāḥ kēvalamamīṣāṁ
dharmaniyamā vā yathākathañcidutpattiṁ gamayanti । ētēna ca 'vēgēna patata' ityādau
yēyamēkadravyādhikaraṇā sādhanabhēdaśrutiḥ sāpi prativihitaiva bhavati ।</p>
<p>na caitāvad vācyaṁ, dravyē kārakē prātipadikādayō nōtpadyēran । dravyaṁ hi
vibhaktiliṅgaśaktisaṁkhyāsvarthaparimāṇavat sāmānyamātrayā prātipadikamātrēṇābhidhīyatē,
śaktisaṁkhyāliṅgavac‍ca vibhaktivacanasaṁskārō labhyata ityataḥ sthitamētacchaktimad dravyaṁ
kārakamiti ।</p>
<p>(<b>4. puruṣaḥ</b>)</p>
<p>ākhyātapratyayābhidhēyaḥ kārakaviśēṣaḥ <b>puruṣaḥ</b> ।</p>
<p>sa tridhā— <b>prathamō, madhyama uttamaś‍ca</b> । tatra parasmaipadātmanēpadayōḥ prathamatrikā—
bhidhēyaḥ <b>prathamaḥ</b>, madhyamatrikābhidhēyō <b>madhyamaḥ</b>, antyatrikābhidhēya <b>uttamaḥ</b> । tatra ca—</p>
<b><lg>
<l>pratyu/tyaktāparabhāvaś‍cēdupādhiḥ/dhī kartr̥karmaṇōḥ ।</l>
<l>tayōḥ śrutiviśēṣēṇa vācakau madhyamōttamau ॥ 118 ॥</l></lg></b>(vāpa. 3.10.1)
<p>tadāha— yuṣmadi madhyamaḥ, asmadyuttamaḥ, śēṣē prathama (1.4.105, 107, 108)
iti । tatra kartari puruṣatrayaprayōgē yathā—(kusaṁ. 5.65)</p>
<b><lg>
<l>athāha varṇī viditō mahēśvarastadarthinī tvaṁ punarēva vartasē ।</l>
<l>amaṅgalābhyāsaratiṁ vicintya taṁ tavābhyanujñā na tu kartumutsahē ॥ 119 ॥</l>
</lg></b>
<p>karmaṇi yathā—</p>
<b><lg>
<l>yadi tvaṁ manyasē tēna tvayā sa yadi tōṣyatē ।</l>
<l>tat kimasthānakōpēna dūti! dahyāmahē vayam ॥ 120 ॥</l>
</lg></b>
<p>athaiṣāṁ k‍vacit prathama ēva yathā— bhāvaprayōgēṣu yuvābhyāmāsyatē, asmābhirgaṇyatē
iti k‍vacinmadhyama ēva yathā kriyāsamābhihārē hisvābhyāṁ samuc‍cayēṣu lunīhi
lunīhityēvāyaṁ lunāti, alāvīt laviṣyati vā, adhīṣvādhīṣvētyēvamadhīyātē, adhyaiṣātāṁ
adhīṣyētē vā, rāṣṭramaṭa, maṭhamaṭa khadūramaṭētyēvāvāmaṭāvaḥ, aṭiṣva aṭiṣyāvō vā,
chandō'dhīṣva vyākaraṇamadhīṣva, niruktamadhīṣvētyēva vayamadhīmahē, adhyagīṣmahi adhyēṣyāmahē
vā, saktūn piba, dhānāḥ, khādata, ōdanaṁ bhuṅkṣvaṁ ityēvaṁ yūyamabhyavaharatha abhyavāhārṣṭa

<pb n="244"/>
abhyavahariṣyatha vā । k‍vaciduttama ēva yathā prahāsē manyatē ēhi manyē rathēna yāsyasi,
na hi yāsyasi, yātastē pitā; ēhi manyē ōdanaṁ bhōkṣyasē, na hi bhōkṣyasē,
bhuktassō'tithibhiriti । manyatēstu uttamaviṣayē'pi madhyama ēva;tatra hyayamarthaḥēhi manyasē rathēna
yāsyāmi, ēhi manyasa ōdanaṁ bhōkṣyatha iti । yugapad‌vacanē punaḥ puruṣāṇāṁ parō bhavati yathā
sa ca tvaṁ ca pacathaḥ, tvaṁ cāhaṁ ca pacāvaḥ, sa ca tvaṁ cāhaṁ caṁ pacāma iti । yugapadavacanatā
caikaśēṣasya dvandvasamānārthatvāc‍ca arthaviṣayaiva gr̥hyatē; na cārthaviṣayā (vāpa.—3) tēna</p>
<b><lg>
<l>ahaṁ vā kumbhakarṇō vā tvaṁ vā rākṣasapuṅgava ।</l>
<l>indnajid‌‍vā nikumbhō vā bharēyurbhāramīdr̥śam ॥ 121 ॥</l></lg></b>(rāmā.6.7.6) iti ।
<p>śēṣē prathama ēva bhavati, yathā tvamahamanyō vā gacchatviti ।</p>
<p>ēvaṁ tarhi cārthē yugapad‌vacanatāyāmabhāvāt vahēyuriti bahuvacanaṁ na prāp‍nōti ।</p>
<p>naivam; vārthēṣu k‍vacidyugapad‌vacanatā dr̥ś‍yatē, dvau vā trayō vā dvitrā iti ।
āha ca <b>mahābhāṣyakāraḥ</b>, 'dvau vētyuktē trayō vēti gamyatē, trayō vētyuktē dvau vēti
gamyatē । saiṣā pañcadhiṣṭhānā vāk । tatra yuktaṁ bahuvacanam । sāmānyāśrayaṁ vā bahuvacanam,
yathā kati bhavataḥ putrāḥ kati bhavatō bhāryā iti ।</p>
<b><lg>
<l>atvaṁ saṁpadyatē yasminna tasmin yuṣmadāśrayā ।</l>
<l>pravr̥ttiḥ puruṣasyāsti prakr̥tēssā vidhīyatē ॥ 122 ॥</l></lg></b>(vāpa.3.7.117)
<p>yathā atvaṁ tvaṁ saṁpadyatē tvad‌bhavati, ayūyaṁ yūyaṁ saṁpadyatē yuṣmadbhavantīti ।
upalakṣaṇaṁ caitat । prakr̥tivikr̥tyāśrayapuruṣasaṁpradhāraṇāyāṁ prakr̥tyāśraya ēva puruṣō bhavati,
na vikr̥tyāśraya iti । tēna anahamahaṁ saṁpadyatē mad‌bhavati, avayaṁ vayaṁ saṁpadyantē
asmad‌bhavanti, asassa saṁpadyatē tad‌bhavati, anahamahaṁ saṁpadyasē madbhavasītyādyapi siddhaṁ
bhavati । kā punaratrōpapattiḥ ? abhūtatadbhāvē prakr̥tivikr̥tyōḥ kartr̥tvavivakṣāyāṁ kāmacāraḥ ।
tathā hi—k‍vacid‍‌vikr̥tēḥ kartr̥tvaṁ vivakṣyatē, yathā mūtrāya saṁpadyatē yavāgūḥ, yathā ca
suvarṇapiṇḍaḥ punaraparayā ākr̥tyā saṁvr̥ttaḥ khadirāṅgārasavarṇē kuṇḍalē bhavata iti ।</p>
<p>tathā hi—</p>
<b><lg>
<l>k‍lr̥pi saṁpadyamānē yā caturthī sā vikārataḥ ।</l>
<l>suvarṇapiṇḍē prakr̥tau vacanaṁ kuṇḍalāśrayam ॥ 123 ॥</l></lg></b>(vāpa.3.7.115)
<p>k‍vacittu prakr̥tēḥ; yathā saghṅībhavanti brāhmaṇāḥ, mahadbhūtaś‍candramā (mabhā. 6.3.46) iti ।
atra yadi prakr̥tēḥ kartr̥tvaṁ na vivakṣyatē tadā vikr̥tēssaṅghasyaiva kartr̥tvād‌bhavantīti

<pb n="245"/>
bahuvacanaṁ na prāp‍nōti । mahad‌bhūtaḥ ityatra mahacchabdasya ca mukhyārthatvād
'ānmahatassamānādhikaraṇajātīyayōḥ' (6.3.46) ityātvaṁ syāt । prakr̥tirhi
kācidupacaritavikārarūpā, yathā indraḥ sthūṇā, upēndrō grāva iti; kācit pariṇāminī
yathā dugdhaṁ dadhi bhavati, hēma kuṇḍalībhavati । tatra vipariṇāminīṣu prakr̥tiṣu
saṅghamahattvādibhirmukhyairapi yōgē pūrvasyā avasthāyāḥ pracyutasyōttarāmavasthāṁ prāp‍tasya
pūrvōttarayōravasthayōrāśritayōsavyāpāratvāt pūrvasyāmavasthāyāṁ kartr̥tvavivakṣāyāḥ
saṅghamahadādērvikāraśabdasya prakr̥tyupagrāhiṇō gauṇatvaṁ vijñāyatē । taduktam— (vāpa.2.280)</p>
<b><lg>
<l>mahattvaṁ saṅghabhāvaṁ ca prakr̥tiḥ pratipadyatē ।</l>
<l>bhēdē nāpēkṣitā sā tu gauṇatvasya prasādhikā ॥ 124 ॥</l></lg></b> iti ।
<p>yadyēvam, atimahatī mahatī saṁpannā mahadbhūtā brāhmaṇīti puṁvadbhāvō na prāp‍nōti ।
arthāśrayaḥ ētadēvaṁ bhavati (mabhā. 6.3.46); śabdāśrayaś‍ca puṁvadbhāvaḥ; 'gōtō ṇit'
(7.1.90), 'autōṁśasōḥ' iti (6.2.93) vāhīkē vartamānasya gōśabdasya
gaustiṣṭhati gāmanayēti vr̥ddhirātvaṁ ca bhavati (mabhā. 6.3.46) ॥</p>
<b><lg>
<l>tē'mī kriyā ca kālaś‍ca kārakaṁ puruṣastathā ।</l>
<l>uktāḥ padārthāś‍catvārassvaissvairbhēdaissamanvitāḥ ॥ 125 ॥</l>
</lg></b>
<b><lg>
<l>dravyātmā cāpi kālō yaḥ prasaṅgāt sō'pi kīrtitaḥ ।</l>
<l>sa hi prāyaḥ prabandhēṣu tatra tatrōpayujyatē ॥ 126 ॥</l>
</lg></b>
<b><lg>
<l>kriyāyāṁ kālō'ntarbhavati puruṣaḥ kārakapadē
pradhānē sōpādhidvayamapi tadētanniviśatē ।</l>
<l>pradhānaṁ taṁ prāhuryamabhidadhatē ghañprabhr̥tayaḥ
sahōpaskārārthōrniviśati sa tu prātipadikē ॥ 127 ॥</l>
</lg></b>
<p><b>iti mahārājādhirājaśrībhōjadēvaviracitē śrr̥ṅgāraprakāśē
kriyādyarthacatuṣṭayaprakāśō nāma
॥ caturthaḥ prakāśaḥ ॥ 4 ॥</b></p>
<lg>
<l>rēvāprasādasya sanātanasya prakāśasaṁśōdhanakāryamētat ।</l>
<l>prakāśamētaṁ tu turīyamāp‍taṁ prasīdatādatra mahān sa dēvaḥ ॥</l>
</lg>

<pb n="246"/>
<p>atha</p>
<p><b>śrr̥ṅgāraprakāśē pañcamaḥ prakāśaḥ</b></p>
<p>upādhyādyarthacatuṣṭayaprakāśō nāma</p>
<p>(<b>5. upādhiḥ</b>)</p>
<p>(<b>kriyōpādhiḥ—12</b>)</p>
<p>prakr̥tyarthapratyayārthabhēdēṣu kārakāṇāṁ pravr̥ttiviśēṣaḥ <b>kriyāḥ</b> tāmanupahitāṁ
kr̥bhvastayō vadanti । tēṣāṁ parasparamasaṁbhēdasaṁbhēdābhyāṁ sāmyōtkarṣāpakarṣajanmānō dvādaśa
<b>dhātvarthabhēdāḥ kriyā</b> bhavanti । tadyathā —</p>
<p><b>akarmakāḥ antaḥkarmakāḥ, arthāntarakarmakāḥ, avivakṣitakarmakāḥ,
prasiddhakarmakāḥ, dvikarmakāḥ, prasiddhakartr̥kāḥ, bhāvakartr̥kāḥ, karmakartr̥kāḥ,
kartr̥sthakriyāḥ, karmasthakriyāḥ, ubhayasthakriyāś‍cēti ।</b></p>
<p>tē <b>cāparispandasaparispandabhēdāt</b> pratyēkaṁ dvidhā bhūtvā caturviṁśatirjāyantē ।</p>
<p>tatra svabhāvatō'stistu udāsīnakartr̥katvād <b>aparispandaḥ</b> ।</p>
<p>karōtiḥ prayuñjānakartr̥katvāt <b>saparispandaḥ ।</b></p>
<p>bhavatiḥ vikurvāṇakartr̥katvāt <b>saparispandāparispanda</b> iti sthitam ।</p>
<p>(<b>1. akarmakāḥ</b>) atō'styarthā bhavatyarthāś‍ca nyagbhavatayō nyagatayaś‍cākarmakā bhavanti । tēṣu—</p>
<p>pūrvē aparispandā yathā— bhidyatē, svadatē, vartatē, prīyata iti ।</p>
<p>uttarē saparispandā yathā— jāyatē, vivardhatē, X X X X X X tē, sphuratīti ।</p>
<p>(<b>2. antaḥ karmakāḥ</b>) ta ēva nyakkarōtayō'ntaḥ karmakāḥ; tēṣu —</p>
<p>pūrvē aparispandā yathā— jīvati, mriyatē, putrīyati, prāṇitīti ।
uttarē saparispandā yathā— nr̥tyati, śvasiti, bāṣpāyatē, rōditīti ।</p>
<p>(<b>3. arthāntarakarmakāḥ</b>) astikarōtyarthāḥ karōtibhavatyarthāś‍cārthāntarakarmakāḥ । tēṣu —</p>
<p>pūrvē aparispandā yathā— tarati kāṣṭhaṁ, tarati vipadaṁ, viparyasyati matiṁ,
viparyasyati hastamiti ।</p>
<p>uttarē saparispandā yathā— vahati nadī, vahati bhāraṁ, patati parṇaṁ, patatyadhvānamiti ।</p>

<pb n="247"/>
<p>(<b>4. avivakṣitakarmakāḥ</b>) ta ēvānutkarōtayō'pi avivakṣitakarmakāḥ । tēṣu —</p>
<p>pūrvē aparispandā yathā— saṁjñā saṁjñinyabhiniviśatē, buddhistattvamabhiniviśatē,
tīrtha upavisati, trirātramupavasatīti ।</p>
<p>uttarē saparispapandā yathā— caitrō hasati, maitraṁ hasati, cakraṁ bhramati, dēśān bhramatīti ।</p>
<p>(<b>5. prasiddhakarmakāḥ</b>) utkarōtayastu ta ēva prasiddhakarmakāḥ । tēṣu—</p>
<p>pūrvē aparispandā yathā— vapatītyuktē bījamiti gamyatē, prasūta ityuktē
garbhamiti gamyata iti ।</p>
<p>uttarē saparispandā yathā— kr̥ṣatītyuktē kṣētramiti gamyatē, pariṇayatītyuktē
kanyāmiti gamyata iti ।</p>
<p>(<b>6. dvikarmakāḥ</b>) satyēvōtkarōtitvē nyagastayō nyagbhavatayaś‍ca ta ēva dvikarmakāḥ । tēṣu—</p>
<p>pūrvē aparispandā yathā— liṅgaṁ liṅginamavagamayati jñātāraṁ, jayati
śatamaśvānaśvasēnamiti ।</p>
<p>uttarē saparispandā yathā— gāṁ dōgdhi payaḥ, vr̥kṣamapacinōti phalānīti । ēvamētē
ṣaṭ dviyōgavikalpāḥ । paraṁ triyōgavikalpāḥ ṣaḍbhavanti ।</p>
<p>(<b>7. prasiddhakartr̥tāḥ</b>) tatrōdastaya udbhavatayō vā prasiddhakartr̥kāḥ । tēṣu—</p>
<p>pūrvē aparispandā yathā— dahatītyuttkē vahniriti gamyatē ।</p>
<p>uttarē saparispandā yathā— kūjatītyuktē (pika iti gamyatē), (hēṣata ityuktē)
aś‍va iti gamyata iti ।</p>
<p>(<b>8. bhāvakartr̥kāḥ</b>) nyagbhavatikarōtayō nyagastikarōtayō vā bhāvakartr̥kāḥ । tēṣu—
pūrvē aparispandā yathā —cōrasya rujati, cōrasyāmayati, cōraṁ jvarayati, cōraṁ
saṁtāpayatīti ।</p>
<p>uttarē saparispandā yathā— bhavati pakṣyati, bhavatyapākṣīt, bhavēdapi bhavēt,
syādapi syāditi ।</p>
<p>(<b>9. karmakartr̥kāḥ</b>) udastinyakkarōtaya udbhavatinyakkarōtayō vā karmakartr̥kāḥ । tēṣu—</p>
<p>pūrvē aparispandā yathā— dugdhē gaussvayamēva, pras‍nutē gaussvayamēva, bhūṣayatē
kanyā svayamēvēti ।</p>
<p>uttarē saparispandā yathā—avakiratē hastī svayamēva, namatē daṇḍaḥ svayamēva,
ucchrayatē daṇḍassvayamēva, ārōhayatē hastī svayamēvēti ।</p>

<pb n="248"/>
<p>(<b>10. kartr̥sthakriyāḥ</b>) udastikarōtayaḥ udbhavatikarōtayō vā kartr̥sthakriyāḥ । tēṣu—</p>
<p>pūrvē aparispandā yathā—arhati pūjāṁ, jānāti varṇaṁ, paś‍yati rūpaṁ, śr̥ṇōti śabdamiti ।
uttarē saparispandā yathā— gacchati, grāmam, ārōhayatyaśvam iti ।</p>
<p>(<b>11. karmasthakriyāḥ</b>) nyagbhavatyutkarōtayō nyagastyutkarōtayō vā karmasthakriyāḥ । tēṣu—</p>
<p>pūrvē aparispandā yathā— dunōti śatruṁ, dhinōti mitraṁ, madayati suhr̥daṁ, sukhayati
sakhāyamiti ।</p>
<p>uttarē saparispandā yathā— pacatyōdanaṁ, bhinatti kusūlaṁ, saṁkṣṇutē śastraṁ, takṣṇōti yūpamiti ।</p>
<p>(<b>12. ubhayasthakriyāḥ</b>) nyagbhavatyudastikarōtayō nyagastyudbhavatikarōtayō vā ubhayasthakriyāḥ । tēṣu—</p>
<p>pūrvē aparispandā yathā— labhatē pūjāṁ, prāp‍nōti dharmam . . . . . . . . . ।</p>
<p>uttarē saparispandā yathā— bhuṅkta ōdanam, adhītē svādhyāyaṁ, tapyatē tapaḥ,
sādhayati svargamiti ।</p>
<p>nanu ca bhavati pakṣyati, bhavatyapākṣīt, bhavēdapi bhavēt, syādapi syāditi
naitāvastibhavatyarthau, api tu sākṣādastibhavatī । tau cānupahitakriyābhidhāyakāviti
nōpādhī bhavitumarhataḥ । ucyatē— 'asa bhuvi', 'bhū sattāyām' iti dhātupāṭhādanu—
prayōgavarjamārdhadhātukē'stērbhūvidhānāt saṅkara ēvēti vijñāyatē । ēvamapi karōtyarthānupravēśō
durupapādaḥ । sō'pi kartr̥tvānyathānupapattērupapatsyatē ।</p>
<p>nanu ca bhavati pakṣyati, bhavatyapākṣīdityayaṁ laṭ‌prayōga ēva । asti gacchāmō
vayamiti ca astiprayōgō'pi bhāvakartr̥kēṣu dr̥ś‍yatē ।</p>
<p>naivam; nāsmābhirastibhavati bhāvakartr̥kāvēvōcyētē, api tu astibhavati—
kartārō'styādayaḥ pacatyādayaś‍ca । tē hi rujatyādivadupādhiparā api astau kartārō
bhavanti । ētāvām̐stu viśēṣaḥ, rujādīnāṁ kartr̥tvaṁ tatparēṇaiva lakārēṇōcyatē, pacādīnāṁ
ca bhavatyastiparēṇēti ।</p>
<p>(<b>kālōpādhiḥ—12</b>)</p>
<p>yathā ca dhātvarthaḥ kriyōpādhirēvaṁ kālō'pi । yaduktam—</p>
<b><lg>
<l>kriyōpādhiś‍ca san bhūtabhaviṣyad‌vartamānatāḥ ।1</l>
<l>parāparavibhāgārthāssa śaktīḥ pratipadyatē ॥ 1 ॥</l>
</lg></b>
<!-- NOTES pg=248!-->
1. vāk‍yapadīyē 3.9.37 iti karikāyā pūrvārddham ।

<pb n="249"/>
<p>sa bhūtādibhēdā dvādaśadhā । tadyathā—</p>
<p><b>bhūtaḥ, bhūtānadyatanaḥ, bhaviṣyat, bhaviṣyadanadyatanaḥ, vartamānaḥ, vartamānānadyatanaḥ,
parōkṣaḥ, atipannaḥ, avyaktaḥ, saṅkīrṇaḥ, prakīrṇaḥ, viprakīrṇa</b> iti ।</p>
<p>(<b>1. bhūtaḥ—6</b>) luṅādiviṣayō'pyatītamātraṁ <b>bhūtaḥ</b> ।</p>
<p>sa ṣōḍhā— bhūtaḥ, prakarṣabhūtaḥ, bhūtānadyatanaḥ, abhimānādyatanaḥ, prabandhādyatanaḥ,
sāmīpyādyatana iti ।</p>
<p>tēṣvanirdhāritaviśēṣō <b>bhūtaḥ</b>, yathā— akārṣīt, niṣasāda, uvāsa, śuśrāva,
apakta, paktavāniti ।</p>
<p>śabdāntarāvagataprakarṣādanavēkṣitānadyatanaparōkṣādipratyayaḥ <b>prakarṣabhūtaḥ</b>, yathā—
avātsuriha purā chātrāḥ ।</p>
<p>vivakṣitānyāvadhiḥ <b>bhūtānadyatanaḥ</b>, yathā— agamāna ghōṣāt ।</p>
<p>rātriśēṣē jāgaraṇasaṁtatau <b>abhimānānadyatanaḥ</b>, yathā amutrāvātsam, sakalāṁ rātriṁ
jāgaritaḥ rātrēraprabhātatvādadyatanimaṁ kālaṁ manyatē ।</p>
<p>avivakṣitakriyāvirāmaḥ <b>prabandhādyatanaḥ</b>, yathā yāvajjīvaṁ bhr̥śamannamadāt ।</p>
<p>vivakṣitakriyānantaryaḥ <b>sāmīpyādyatanaḥ</b>, yathā— yēyaṁ gatā paurṇamāsī
asyāmupādhyāyō'g‍nīnādhita । atrānantarayōḥ 'nānadyatanavat kriyāprabandha—
sāmīpyayōḥ' iti smaryatē ।</p>
<p>(<b>2. bhūtānadyatanaḥ —6</b>) ēvaṁ laṅ‌nimittamavidyamānādyatanō <b>bhūtānadyatanaḥ</b> ।</p>
<p>sa ṣōḍhā— sāmānyānadyatanaḥ, viśēṣānadyatanaḥ, abhijñānadyatanaḥ, prasiddha‍yaparōkṣaḥ,
praś‍nāparōkṣaḥ, ha—śaśvadaparōkṣa iti । tēṣu—</p>
<p>avivakṣitaparōkṣatvādiḥ <b>sāmānyānadyatanaḥ</b> yathā— akarōt, aśr̥ṇōt, nyaṣīdat,
amutrāvasam, 'āsīdidaṁ tamōbhūtam' rāmō vanamagacchaditi ।</p>
<p>padāntarāvagataparōkṣatvādiviśōṣō <b>viśēṣānadyatanaḥ</b>, yathā— avasanniha purā chātrāḥ ।</p>
<p>'na yadi' ityabhijñāvacanaṁ lr̥ṅapavādō<b>'bhijñānadyatanaḥ</b>, yathā— smarasi dēvadatta
kāśmīrēṣu yavadasāma ।</p>
<p>lōkaprasiddhērārōpitāparōkṣābhimānaḥ <b>prasiddha‍yaparōkṣaḥ</b>, yathā—ajayajjayantō hūṇān ।</p>
<p>praś‍nōpabhuktaparōkṣatvaṁ <b>praś‍nāparōkṣaḥ</b>, yathā— kimagacchad‌dēvadattaḥ ।</p>
<p>ha—śaśvadarthōpakṣīṇaparōkṣatvō <b>ha—śaśvadaparōkṣaḥ,</b> yathā—iti ha akarōt, śaśvadakarōditi ।</p>

<pb n="250"/>
<p>(<b>3. bhaviṣyat —6</b>) anāgatāmātraṁ lr̥ḍādiviśēṣō <b>bhaviṣyat</b> ।</p>
<p>sa ṣōḍhā— sāmānyabhaviṣyat, viśēṣabhaviṣyat, lipsābhaviṣyat, prabandhādyatanaḥ,
sāmīpyadyatanaḥ pravibhāgādyatana iti । tēṣu —</p>
<p>anirdhāritānadyatanādiḥ <b>sāmānyabhaviṣyat</b>, yathā— kariṣyati, balirindrō bhaviṣyati,
kadā gamiṣyasi, ēṣa gamiṣyāmi, pakṣyan vrajati, pācakā vrajatīti ।</p>
<p>nirdhāritādyatvaviśēṣō <b>viśēṣabhaviṣyat</b>, yathā— adya gamiṣyāmīti ।</p>
<p>lipsōpādhikō <b>lipsābhaviṣyat</b>, yathā— yō mē bhikṣāṁ dāsyati sa svargaṁ lōkaṁ
yāsyatīti ।</p>
<p>avivakṣitakriyāvirāmaḥ <b>prabandhādyatanaḥ</b>, yathā— yāvajjīvaṁ bhr̥śamannaṁ dāsyatīti ।</p>
<p>vivakṣitakriyānantarya<b>ssāmīpyādyatanaḥ</b>, yathā— yēyamāgāminī paurṇamāsī
asyāmupādhyāyō'g‍nīnādhāsyatīti ।</p>
<p>'bhaviṣyati maryādāvacanē'varasmin', 'kālavibhāgē cānahōrātrāṇām', 'parasminvibhāṣā'
iti <b>pravibhāgānadyatanaḥ</b>, yathā— yō'yamadhvā gantavya āpāṭaliputrāt tasya yadavaraṁ
kauśāmbyāstatrōdanaṁ bhōkṣyāmahē, yō'yamāgāmī saṁvatsarastasya yadavaramāgrahā—
yaṇyāstatra yuktā adhyēṣyāmahē, ēvaṁ parasminvibhāṣētyapi draṣṭavyamiti ।</p>
<p>(<b>4. bhaviṣyadanadyatanaḥ —6</b>) bhaviṣyannēvāvidyamānādyatanō luṇṇimittaṁ <b>bhaviṣyadanadyatanaḥ</b> ।</p>
<p>sa ṣōḍhā— sāmānyānadyatanaḥ, lip‍sānadyatanaḥ, paridēvanānadyatanaḥ, parāvaravibhāgīyaḥ,
parāpravibhāgīyaḥ, (adhvavibhāṣīya) iti । tēṣu—</p>
<p>anirdhāritakriyāprabandhaḥ <b>sāmānyānadyatanaḥ</b>, yathā— kartā kartārau kartāraḥ, kāritā
kāritārau kāritāra iti ।</p>
<p>śabdāntarāvagataviśōṣō <b>viśōṣānadyatanaḥ</b>, yathā— tvaṁ paktā ।</p>
<p>lip‍sōpādhikō <b>lipsānadyatanō</b> yathā yō mē bhikṣāṁ dātā sa svargaṁ lōkaṁ gantā ।</p>
<p>paridēvanōpādhikaḥ <b>paridēvanānadyatanaḥ</b>, yathā— iyaṁ nu kadā gantā yaivaṁ pādau
nidadhāti, ayaṁ tu kadādhyētā ya ēvamanabhiyuktaḥ ।</p>
<p>'kālavibhāgē cānahōrātrāṇām' ityahōrātraviṣayaḥ <b>parāparavibhāgīyaḥ</b>, yathā—
yō'yamāgāmī māsastasya yaḥ paraḥ pañcadaśarātrastatraudanaṁ bhōktāsmahē,
yō'yamāgāmī triṁśadrātrastasya yō'paraḥ pakṣastatra yuktā adhyētāsmahē ।</p>
﻿
<pb n="251"/>
<p>parasminvibhāṣētyanahōrātrakāladhvamaryādāviṣayaḥ <b>parapravibhāgīyaḥ</b>, yathā—
yō'yamāgāmī saṁvatsarastasya yadavaramāgrahāyaṇyastatra pāṭaliputraṁ gantāsmaḥ ।</p>
<p>sa ēva adhvavibhāṣāviṣayō<b>'dhvavibhāṣīyaḥ</b>, yathā— yō'yamadhvā gantavya
āpāṭaliputrāt tasya yatparaṁ kauśāmbyāḥ tatra saktūn pātāsma iti ।</p>
<p>(<b>5. vartamānaḥ —6</b>) avāp‍tāpracyutakriyāviṣayō laḍādinimittaṁ <b>vartamānaḥ</b> ।</p>
<p>(sa) ṣōḍhā— sāmānyavartamānaḥ, viśēṣavartamānaḥ, avirāmavartamānaḥ, pravr̥ttōparataḥ,
vr̥ttāvirataḥ, nitya(pra)vr̥tta iti । tēṣu—</p>
<p>anapēkṣitavirāmādiviśēṣa<b>ssāmānya</b>vartamānaḥ, yathā— asti, bhavat, kurvāṇaḥ,
pacyamānaḥ, pavamānaḥ, kavacamudvahamāna iti ।</p>
<p>parōkṣādiviṣayō <b>viśēṣavartamānaḥ</b>, yathā— atra vaṭē yakṣaḥ prativasati ।</p>
<p>vivakṣitakriyāprabandhō<b>'virāmavartamānaḥ</b>, yathā— prāsādaṁ karōti ।</p>
<p>vivakṣitapravr̥ttivirāmaḥ <b>pravr̥ttōparataḥ,</b> yathā— jīvantaṁ mārayati ।</p>
<p>avivakṣitapravr̥ttivirāmō <b>vr̥ttāvirataḥ,</b> yathā— iha kumārāḥ krīḍanti ।</p>
<p>avicchinnapravr̥ttisaṁtānō <b>nityapravr̥ttaḥ,</b> yathā— tiṣ‍ṭhati parvata iti ।</p>
<p>(<b>6. vartamānānadyatanaḥ—6</b>) anāgatātikrāntakriyāsvapi padāntaraprayōgāpāditavartamānatvāllaṭō
nimittamavidyamānānadyatanō <b>vartamānānadyatanaḥ ।</b></p>
<p>sa ṣōḍhā— lipsāviṣayaḥ, āśaṁsāviṣaya, purāyōgīyaḥ, smayōgīyaḥ, ubhayayōgīyaḥ,
anubhayayōgīya iti । tēṣu—</p>
<p><b>lipsāviṣayō</b> yathā— yō mē bhikṣāṁ dadāti sa svargaṁ lōkaṁ yāti, kō mē
bhikṣāṁ dadāti, kassvargaṁ lōkaṁ yāti; ēvaṁ katarō mē bhikṣāṁ dadāti,
katamō mē bhikṣāṁ dadāti ।</p>
<p><b>āśaṁsāviṣayō</b> yathā— dēvaś‍cēd varṣati saṁpadyantē śālayaḥ ।</p>
<p><b>purāyōgīyō</b> yathā— vasantīha purā chātrāḥ ।</p>
<p><b>sma—yōgīyō</b> yathā— iti smōpādhyāyaḥ kathayati ।</p>
<p><b>ubhayayōgīyō</b> yathā— naḍēna sma purādhīyatē ।</p>
<p><b>anubhayayōgīyō</b> yathā— bhāṣatē rāghavastadēti ।</p>
﻿
<pb n="252"/>
<p>(<b>7. parōkṣaḥ —6</b>) bhūta ēva liḍ‌viṣayō'kṣāṇāṁ paraḥ <b>parōkṣaḥ</b> ।</p>
<p>sa ṣōḍhā— svaparōkṣaḥ, paraparōkṣaḥ, svaparaparōkṣaḥ, manaḥparōkṣaḥ, 1pramāṇaparōkṣaḥ,
nirṇayaparōkṣa iti । tēṣu—</p>
<p><b>svāpēkṣayā</b> parōkṣō yathā— cakāra, cakāra(jahāra), cakāsāñcakāra, ūṣuriha purā
chātrā iti ।</p>
<p>parāpēkṣayā <b>paraparōkṣō</b> yathā kaḥ kaliṅgān vivēda, kō brāhmaṇān dadarśa, nāhaṁ
kaliṅgān jagāmēti ।</p>
<p>ubhayāpēkṣayā <b>svaparaparōkṣō</b> yathā—jaghāna kaṁsaṁ vāsudēvaḥ, dadāha tripuraṁ haraḥ,
mamātha vr̥traṁ maghavēti ।</p>
<p>smaraṇāpēkṣayā <b>manaḥparōkṣō</b> yathā—iti cakāra, śaśvac‍cakāra, iti ha śaśvac‍cakārēti ।2
'praś‍nē cāsannakāla' (3.2.117) iti <b>nirṇayaparōkṣō</b> yathā—</p>
<b><lg>
<l>kiṁ sā jagāma tatpārś‍vaṁ kimuvāca yathōcitam ।</l>
<l>sa kiṁ śuśrāva tad‍vākyamiti pr̥cchāmi kiṁ sakhi! ॥ 2 ॥</l></lg></b> iti ।
<p>(<b>8. atipannaḥ —6</b>)</p>
<p>bhaviṣyad‍bhūtavartamānakriyātipattiviṣayō lr̥ṅ‌nimittama(pra)tipannaḥ (mabhā.3.3.139) ।
sa ṣōḍhā— bhaviṣyad‍bhūtavartamānakriyātipattīnāṁ śuddhamiśrabhēdāt ।</p>
<p>tatra kēnacilliṅgēna <b>bhaviṣyantīṁ śuddhāmēva kriyātipattimavagamya</b> prayuṅ‌ktē, yathā—
api vajrāhatēnāpatiṣyat, kathaṁ nāma tatrabhavān vr̥ṣalamayājayiṣyat, dakṣiṇēna
cēdayāsyat na śakaṭaṁ paryābhaviṣyat । yathā ca—</p>
<b><lg>
<l>yadi sadbhiḥ pradiṣ‍ṭēna pathā samacariṣyatha ।</l>
<l>na tē samacariṣyanna caraṇāntē vibhūtayaḥ ॥ 3 ॥</l>
</lg></b>
<p>ēvaṁ miśrāmapi yathā—(mavīca. 1.27)</p>
<b><lg>
<l>rāmāya puṇyamahasē sadr̥śāya sītā dattaiva dāśarathicandramasē'bhaviṣyat ।</l>
<l>ārōpaṇēna paṇamapratikāryamāryastraiyambakasya dhanuṣō yadi nā'kariṣyat ॥ 4 ॥</l>
</lg></b>
<p>kēnacilliṅgēnānītāṁ kriyātipattiṁ śuddhāmēvāvagamya prayaṅ‌ktē, yathā—na śraddadhē yat tatrabhavān
vr̥ṣalamayājayaṣyit, na saṁbhāvayāmi tatra nāmābhōkṣyata bhavān । yathā ca— (kirātā. 13.49)</p>
<!-- NOTES pg=252!-->
1–2. udāhr̥tēṣu 'jō. rā. cē.' ityēṁṣu vismr̥tāyāsmai pramāṇaparōkṣāya 'bhuk‍tā mayā hi giraya' iti
(kama.) iti bhairavānandōk‍tirūpayujyēta ।
﻿
<pb n="253"/>
<b><lg>
<l>durvacaṁ tadatha mā sma bhūnmr̥gastvayyasau yadakariṣyadōjasā ।</l>
<l>nainamāśu yadi vāhinīpatiḥ pratyapatsyata sitēna patriṇā ॥ 5 ॥</l>
</lg></b>
<p>ēvaṁ miśrāmapi— (raghu. 7.14)</p>
<b><lg>
<l>parasparēṇa spr̥haṇīyaśōbhaṁ na cēdidaṁ dvandvamayōjayiṣyat ।</l>
<l>asmin dvayē rūpavidhānayat‍naḥ patyuḥ prajānāṁ vitathō'bhaviṣyat ॥ 6 ॥</l>
</lg></b>
<p>kēnacit pramāṇēna <b>vartamānāmapi kriyātipattiṁ</b> śuddhāmēvāvagamya prayuṅktē, yathā
utākariṣyat, apyakariṣyat । yathā ca —</p>
<b><lg>
<l>gamadhāsyat kathaṁ nāgō mr̥ṇālamr̥dubhiḥ phaṇaiḥ ।</l>
<l>ārasātalamūlāt tvamavālambiṣyathā na cēt ॥ 7 ॥</l></lg></b> (kusaṁ. 6.68)
<p>ēvaṁ miśrāmapi yathā—</p>
<b><lg>
<l>amaṅkṣyad vasudhā tōyē cyutaśailēndrabandhanā ।</l>
<l>nārāyaṇa iva śrīmān yadi tvaṁ nādhariṣyathāḥ ॥ 8 ॥</l></lg></b> iti ।
<p>(<b>9. avyak‍taḥ —6</b>) tirōbhūtabhūtabhaviṣyadādiviśēṣō<b>'vyaktaḥ</b> । ṣōḍhā—<b>liṅ‍‌viṣayaḥ,
lōḍ‌viṣayaḥ, laḍ‌viviṣayaḥ, lr̥ḍ‌viviṣayaḥ, tavyādiviṣayaḥ, tumunādiviṣayaś‍cēti</b> । tēṣu—</p>
<p><b>liṅ‌viṣayō</b> yathā kaṭaṁ kuryāt, ciraṁ jīvyāt, kathaṁ tatrabhavān vr̥ṣalaṁ yājayēt,
api śirasā parvataṁ bhindyāt, saṁbhāvayāmi bhuñjīta bhavān, kālō yad‌bhuñjīta bhavāniti ।</p>
<p><b>lōḍ‌viṣayō</b> yathā—upādhyāyaś‍cēdāgacchati āgantā āgamiṣyati vā atha tvaṁ
chandō'dhīṣva । ūrdhvaṁ muhūrtādupādhyāyaś‍cēdāgacchēt āgacchati āgantā āgamiṣyati vā
atha tvaṁ vyākaraṇamadhīṣva, kurū kaṭaṁ prāp‍tastē kālaḥ alavīt laviṣyasi vēti ।</p>
<p><b>laḍ‌viṣayō</b> yathā— kadā bhuṅktē karhi bhuṅktē, api tatrabhavān vr̥ṣalaṁ
yājayati, jātu tatrabhavān vr̥ṣalaṁ yājayati, kac‍cijjīvati mē mātā, kaṁ vā
vibhūtayō na madayantīti ।</p>
<p><b>lr̥ḍ‍‌viṣayō</b> yathā— andhō nāma parvatamārōkṣyati, uta daṇḍaḥ patiṣyati, katarō
nāma vr̥ṣalaḥ yaṁ tatrabhavān vr̥ṣalaṁ yājayiṣyati, na marṣayāmi na śraddadhē nāvakalpayāmi
yat tatrabhavān vr̥ṣalaṁ yājayiṣyati, kiṁ kila tatrabhavān vr̥ṣalaṁ yājayiṣyati (iti)
'pratyēkaṁ viniyuktātmā kathaṁ na jñāsyasi prabhō' (kusaṁ.2.31), iti ।</p>
<p><b>tavyādiviṣayō</b> yathā— svādhyāyō'dhyētavyaḥ, brāhmaṇō na hantavyaḥ, pitarō
vandanīyāḥ, guravō mānanīyāḥ, kr̥tyaṁ na bhāvayēt, kāryaṁ na kuryāditi ।</p>
﻿
<pb n="254"/>
<p><b>tumunādiviṣayō</b> yathā—bhōktumaicchat icchati ēṣiṣyati vā, bhuktvā avrājīt
vrajati vrajiṣyati vā, adhītyās‍nāsīt s‍nāti s‍nāsyati vā, cōraṅkāramākrukṣat ākrōśati
ākrōkṣyati vā, pāyaṁpāyamāsiṣ‍ṭa āstē āsiṣyatē vā, raipōṣamapuṣat puṣyati pōkṣyati vēti ।</p>
<p>(<b>10.saṅkīrṇaḥ—6</b>) kālāntarasampr̥ktassaṅkīrṇaḥ; saṅkaraś‍cānēkākāratvādiyattayā na śakyatē
nirdēṣṭumiti bhaṅganirvāhārthaṁ tu ṣōḍhaivōdāhriyatē । sa—</p>
<p><b>bhūtabhūtānadyatanayōḥ</b> yathā— anyēbhyō vā abhuṅkṣmahi ।</p>
<p><b>bhaviṣyadbhaviṣyadanadyatanayōḥ</b> yathā— adya śvō vā gamiṣyati ।</p>
<p><b>bhūtabhaviṣyadanadyatanayōḥ</b> yathā— ag‍niṣ‍ṭōmayājī asya putrō janitā । (3.4.1)</p>
<p><b>bhūtānadyatanabhaviṣyatōḥ</b> yathā— bhāvikr̥tyamāsīt ।</p>
<p><b>vartamānaparōkṣayōḥ</b> yathā— (kusaṁ. 3.72)</p>
<b><lg>
<l>krōdhaṁ prabhō saṁhara saṁharēti yāvad‌giraḥ khē marūtāṁ caranti ।</l>
<l>tāvat sa vahnirbhavanētrajanmā bhasmāvaśēṣaṁ madanaṁ cakāra ॥ 9 ॥</l>
</lg></b>
<p><b>bhaviṣyad‍vartamānaparōkṣāṇāṁ</b> yathā— (māgha. 3.74)</p>
<b><lg>
<l>sādōpamurvīmaniśaṁ nadantō yaiḥ plāvayiṣyanti samantatō'mī ।</l>
<l>tānyēkadēśānnibhr̥taṁ payōdhēssō'mbhāṁsi mēghān pibatō dadarśa ॥ 10 ॥</l>
</lg></b>
<p>(<b>11. prakīrṇaḥ</b>) vartamānasya bhaviṣyad‍bhūtayōranuvēśē <b>prakīrṇaḥ</b> । sa</p>
<p><b>bhaviṣyadanupravēśē āśaṁsāyāṁ</b> yathā— upādhyāyaś‍cēdāgacchati yuktā vyākaraṇamadhīmahē ।</p>
<p><b>lipsāyāṁ</b> yathā— kōpayatō bhōjayati (kaṁ bhavantō bhōjayanti) ।</p>
<p><b>yāvatpurāyōgē</b> yathā— yāvad bhuṅktē, purā vrajati ।</p>
<p><b>sāmīpyē</b> yathā— kadā grāmaṁ gamiṣyasi, ēṣa gacchāmi, gacchantamēva māṁ
viddhi । ēvaṁ</p>
<p><b>bhūtānupravēśē'pi;</b> bhūtasāmīpyē yathā— ayi bhōḥ kaṭamakārṣōḥ, kaṭaṁ dēvadatta nanu
karōmi, ayaṁ nu karōmīti ।</p>
<p>(<b>12. viprakīrṇaḥ</b>) bhaviṣyatō bhūtānupravēśē bhūtasya bhaviṣyadanupravēśō <b>viprakīrṇaḥ ।</b> sa
<b>bhaviṣyatō bhūtānupravēśē</b> yathā— smarasi dēvadatta kāśmīrēṣu vatsyāmaḥ, abhijānāsi
kaliṅgēṣu vatsyāmaḥ tatraudanaṁ bhōkṣyāmahē, smarasiyat kāśmīrēṣu vatsyāmaḥ yat
tatraudanaṁ bhōkṣyāmaha iti । yathā vā—(māgha. 1.68)</p>
﻿
<pb n="255"/>
<b><lg>
<l>smaratyadō dāśarathirbhavan bhavānamuṁ vanāntād vanitāpahāriṇam ।</l>
<l>payōdhimābaddhacalajjalāvilaṁ vilaṅghya laṅkāṁ nikaṣā haniṣyati ॥ 11 ॥</l></lg></b> iti ।
<p>bhūtasya bhaviṣyadanupravēśē yathā— māsma kārṣīḥ, māsma karōḥ (mabhā. 3.3.176),
dēvaś‍cēd vr̥ṣ‍ṭassampannāḥ śālayaḥ iti (mabhā. 3.3.133) ।</p>
<p>yathā vā—</p>
<b><lg>
<l>apakartā'hamasmīti mā tē manasi bhūd bhayam ॥ 12 ॥</l></lg></b> (kāā.2.293)
<b><lg>
<l>mā sma sīmantinī kācijjanayēt putramīdr̥śam ॥ 13 ॥</l></lg></b> (rāmā.2.53.21)
<b><lg>
<l>jātaś‍cāyaṁ mukhēndustē bhrukuṭīpraṇayī punaḥ ।</l>
<l>gataṁ ca vasudēvasya kulaṁ nāmāvaśēṣatām ॥ 14 ॥</l></lg></b>(hava. rāghavaḥ)iti ।
<p>atha kathaṁ nityapravr̥ttasya vartamānaprāp‍tāvapi tasthuḥ sthāsyanti girayaḥ, mārgē
kūpō'bhūt, kūpō bhaviṣyatīti bhūtabhaviṣyatkālaviṣayaḥ prayōgō bhavati ।</p>
<p>ucyatē hēhayādivaṁśēṣu yē rājānō babhūvuḥ, tēṣāṁ yāḥ kriyāḥ tāsāmatītatvāt
tatsambandhavivakṣāyāṁ bhūtakālaviṣayaṁ pratyayaṁ prayuṅktē, hēhayarājyē'pi parvatā itthamēva
tasthuriti । tathā āgāmimanvantarēṣu yē rājānō bhaviṣyanti tēṣāṁ yāḥ kriyāstāsāṁ
bhaviṣyatvāt tatsambandhavivakṣāyāṁ bhaviṣyatkālaviṣayaṁ pratyayaṁ prayuṅktē; yadā
balirindrō bhaviṣyati tadāpītthamēva parvatāḥ sthāsyantīti ।</p>
<p>ēvaṁ kūpasyāpi bhūtabhaviṣyaddarśanakriyāsambandhād abhūd bhaviṣyatīti
kriyābhisambandhō na vikalpyata iti ॥</p>
<p>(<b>prakr̥tyarthōpādhiḥ = upagrahaḥ</b>)</p>
<p><b>upagrahō</b>'pi prakr̥tyarthōpādhirēva ।</p>
<p>kaḥ punarasau ?</p>
<p><b>parasmaipadātmanēpadōbhayapadināmātmanēpadaparasmaipadayōganimittamarthaviśēṣaḥ</b> । taduktam—</p>
<b><lg>
<l>ya ātmanēpadād bhēdaḥ k‍vacidarthasya gamyatē ।</l>
<l>parasmaipadatō vāpi manyantē tamupagraham ॥ 15 ॥</l></lg></b> (vāpa. 3.12.1)
<p>yathā— nāthati nāthatē, śapati śapatē, āhvayati āhvayatē, pratijānāti
pratijānīta iti । atra 'āśiṣi nāthaḥ' {3.1.21 (7)}, 'śapaḥ śapathē'
'spardhāyāmāṅaḥ' (1.3.30—31), 'sampratibhyāmanādhyānē' hvaḥ (1.3.44, 46) jñaḥ
iti ātmanēpadam; śēṣē parasmaipadamityarthabhēdāḥ । ēvaṁ —</p>

<pb n="256"/>
<p>muṇḍō bhīṣayatē, kuñcikayainaṁ bhāyayati, jaṭilō vismāpayatē, matyainaṁ vismāpayati ।
śyēnō vartikāmullāpayatē, kastvāmullāpayati, saṁpravadantē grāgyāḥ, saṁpravadanti śakunaya
iti । atra 'bhīsmyōrhētubhayē', 'liyaḥ sammānanaśālinī— karaṇayōś‍ca', 'vyaktavācāṁ
samuc‍cāraṇē' vadaḥ (iti) ātmanēpadam, śēṣē parasmaipadamityarthabhēdaḥ । ēvamanyadapyūhanīyam ।</p>
<p>nanu ca 'ya ātmanēpadād bhēdaḥ k‍vacidarthasya gamyata' iti, atra kavacid‍grahaṇaṁ
kimartham ?</p>
<p>ucyatē parasmaipadātmanēpadōbhayapadināmātmanēpadaparasmaipadōbhayapadayōgaḥ ṣaṭ‍prakārō
bhavati— <b>'prakr̥tinimittaḥ, prakr̥tyarthanimittaḥ, pratyayanimittaḥ, pratyayārthanimittaḥ,
upaskāranimittaḥ, upaskārārthanimitta</b>ś‍ca । tatrārthanimittēṣu yathāyōgamarthāvagatihētutvaṁ
vidyatē । śēṣēṣu tu na vidyatē iti 'k‍vacid—'grahaṇēna jñāpayati । tatra—</p>
<p>(<b>ātmanēpadayōgē</b>)</p>
<p><b>ātmanēpadayōgaḥ prakr̥tinimittō</b> yathā—'anudāttaṅita ātmanēpadam' (1.3.12);
'sanaḥ' 'smr̥dr̥śibhyām', ēdhatē, cyavatē, susmūrṣatē, didr̥kṣata iti ।</p>
<p><b>prakr̥tyarthanimittō</b> yathā— 'prakāśanasthēyākhyayōś‍ca' (1.3.23), 'bhujō'navanē'
(1.3.66), 'gr̥dhivañcyōḥ pralambhanē' (1.3.69), 'karmavyatīhārē' (1.3.14) tiṣṭhatē,
bhuṅktē, gandhayatē, vyatilunīta iti ।</p>
<p><b>pratyayanimittō</b> yathā—'śadēśśitaḥ' (1.3.60), 'mriyatērluṅ‍‌liṅōś‍ca'
(1.3.61), śīyatē, mriyatē, amr̥ta, mr̥ṣīṣṭēti ।</p>
<p><b>pratyayārthanimittō</b> yathā— 'bhāvakarmaṇōrātmanēpadam' (1.3.13) karmakartari
phalavatkartari ca, āsyatē, pacyatē, vipacyatē, pacata iti ।</p>
<p><b>upaskāranimittō</b> yathā— 'viparābhyāṁ jēḥ' (1.3.19), 'samavapravibhyaḥ sthaḥ' (1.3.22),
'samastr̥tīyāyuktāt' (1.3.54), 'mithyōpapadāt tkr̥ñō'bhyāsē' (1.3.71), vijayatē,
parājayatē, saṁtiṣṭhatē, avatiṣṭhatē, pratiṣṭhatē, vitiṣṭhatē, aśvēna sañcaratē, padaṁ mithyā kārayatē ।</p>
<p><b>upaskārārthanimittō</b> yathā— 'vēḥ pādaviharaṇē' (1.3.41), 'āṅō jyōtirudgamanē',
'upānmantrakaraṇē' (1.3.25), 'dāṇaś‍ca sā cēc‍caturthyarthē' (1.3.55), vikramatē rājā,
ākramantē jyōtīṣi, sāvitryōpatiṣṭhatē, dāsyā saṁprayacchata iti ।</p>

<pb n="257"/>
<p>(<b>parasmaipadayōgē</b>)</p>
<p><b>prakr̥tinimittaḥ parasmaipadayōgē</b> yathā— 'śēṣātkartari parasmaipadam' (1.3.78)
bhavati, vyatihasanti, vyatiharanti parasparasya vyatilunanti ।*</p>
<p><b>pratyayārthanimittō</b> yathā— 'kuṣirajōḥ prācāṁ śyan parasmaipadaṁ ca' (3.1.90)
'śēṣāt kartari parasmaipadam' । rajyati vastraṁ svayamēva, kuṣyati pādassvayamēva, rajati
vastram, kuṣṇāti pādamiti ।</p>
<p><b>upaskāranimittō</b> yathā— 'anuparābhyāṁ kr̥ñaḥ' (1.3.79), 'itarētarānyōnyōpa—
padāc‍ca' (1.3.16), anukarōti, parākarōti, itarētarasya vyatilunanti, anyōnyasya
vyatilunantīti ।</p>
<p><b>upaskārārthanimittō</b> yathā— 'samō'kūjanē' (1.3.21vā.1) 'āṅō dō'nāsya—
viharaṇē' (1.3.20), 'udō'nūrdhvakarmaṇi' (1.3.24), prādērajādyantarādyujērayajñāpātrēṣu,
saṁkrīḍanti śakaṭāni, vyāghrō mukhaṁ vyādadāti, āsanāduttiṣṭhati, yajñapātrāṇi prayunaktīti ।</p>
<p>(<b>ubhayapadaprayōgē</b>)</p>
<p><b>ubhayapadaprayōgē prakr̥tinimittō</b> yathā— 'vā kyaṣaḥ' (1.3.90), aprādērvā,
lōhitāyati lōhitāyatē, krāmati kramata iti ।</p>
<p><b>prakr̥tyarthanimittō</b> yathā—'vibhāṣākarmakāt' (1.3.85), 'vibhāṣā vipralāpē'
(1.3.50), uparamati uparamatē, saṁpravadanti mauhūrtāḥ, saṁpravadantē mauhūrtā iti ।</p>
<p><b>pratyayanimittō</b> yathā—'dyud‌bhyō luṅi' (1.3.91), 'vr̥d‍bhyaḥ syasanōḥ'
(1.3.92), adyutat adyōtiṣṭa, vartsyati, vartiṣyata iti ।</p>
<p><b>pratyayārthanimittō</b> yathā— rajyati rajyatē, kuṣyati kuṣyatē, 'kuṣirajōḥ prācāṁ
śyan', 'parasmaipadaṁ ca karmakartari' iti ।</p>
<p><b>upaskāranimittō</b> yathā— 'upasargādasyatyūhyōrvā' (1.3.29 vā. 3), udasyati
udasyatē, samūhati samūhata iti ।</p>
<p><b>upaskārārthanimittō</b> yathā 'vā lipsāyām' (1.3.25 vā. 2), 'vibhāṣōpapadēna
pratīyamānē' (1.3.77); bhikṣukō brāhmaṇakulamupatiṣṭhati upatiṣṭhatē, brāhmaṇassvaṁ yajñaṁ
yajati, yajata iti ।</p>
<!-- NOTES pg=257!-->
* parasmaipadayōgē prakr̥tyarthanimittaḥ pratyayanimittaś‍cēti bhēdāvimau na spr̥ṣṭau ।

<pb n="258"/>
<p>ēvamanyē'pi <b>hētulakṣaṇābhīkṣṇyabhr̥śārthagarhākauṭilyalasākalyapūrvakālatādarthyādayaḥ
prakr̥tyarthōpādhiviśēṣā</b> vēditavyāḥ, yathā— adhīyānō vasati, pacannāstē, punaḥ punaḥ
paṭhati pāpaṭhyatē, punaḥ punaḥ pacati pāpacyatē, garhitaṁ dahati dandahyatē, kuṭilaṁ krāmati
caṅkramyatē, kanyādarśaṁ varayati, bhuktvā vrajati, bhōktuṁ vrajati iti । ēvamētē
dhāturūpāyāḥ prakr̥tērarthōpādhayaḥ ॥</p>
<p>(<b>pratyayārthōpādhiḥ</b>)</p>
<p><b>pratyayarūpāyāḥ</b> svapratyayārthōpādhaya <b>ēvōpādhayō</b> bhavanti ।</p>
<p><b>prātipadikarūpāyāstu</b> svārthadravyaliṅgasaṅkhyāparimāṇakārakasaṁbandhasaṁbōdhanasahārtha—
tādarthyahētulakṣaṇādaya <b>upādhayō</b> vidyantē । tē tu pratyayārthōpaskārārthaprātipadikā—
rthēṣvanantaramēva varṇayiṣyanta iti nēha pratanyantē ।</p>
<p>atha <b>pratyayārthōpādhiḥ</b> tatra kārakōpādhiṣu puruṣa uktaḥ; saṅkhyā tvagratō'bhidhāsyatē ।
aparē'pi cāsya vidhinimantraṇāmantraṇādhīṣṭasaṁpraś‍naprārthanapraiṣātisargaprāptakālaśaktyarha—
garhādayaḥ <b>upādhayō</b> bhavanti । tadyathā— ag‍nihōtraṁ juhuyāt, iha bhavān bhuñjīta, iha
bhavānānāsīt, bhavānmāṇavakamadhyāpayēt, kiṁ nu khalu vyākaraṇamadhīyīya itaḥ uta
chandaḥ, labhēyāhaṁ bhikṣām; āśaṁsanamapi prārthanamēvaḥ ciraṁ jīvyāḥ, grāmaṁ gaccha,
gacchānujñātō'si, kuru kaṭaṁ prāptastē kālaḥ kaṭakaraṇē, bhavān khalu śatruṁ hanyāt,
tatrabhavān khalu bhāraṁ vahēt, kathaṁ nāma tatrabhavān vr̥ṣalaṁ yājayēditi ।</p>
<p>ēvamanyē'pi tacchīlataddharmatatsādhukārihētvānulōmyaśaktivayōvacanākr̥cchrānudyamana—
śilpilakṣaṇaliṅgādayō'vagantavyāḥ । yathā— vaditā janāpavādān, muṇḍayitāraḥ śrāviṣṭhāyanāḥ
vadhūmūḍhām, kanyāmalaṅkariṣṇuḥ, yaśaskarī vidyā, ājñākarī bhāryā, hastigh‍nō bhaṭaḥ,
kavacaharaḥ kṣatriyakumāraḥ, dhārayannupaniṣadam, aṁśaharassutaḥ, nartakī vēśyā,
jāyāgh‍nastilakaḥ, vyāsasya vacanaṁ, pāṇinēruktiḥ, kālidāsasya prabandha iti ।</p>
<p><b>athōbhayōpādhiḥ</b> । sō'pi saṁjñājātiprabhāsaparimāṇadyūtābhrēṣabhāṣācchandōmantra—
brāhmaṇāśīrutkrōśādibhēdādanantaprakāraḥ । tadyathā 'kticktau ca saṁjñāyām' (3.3.174),
bhadrabhūtirdēvadatta iti, hastā purōḍhā (hastī puruṣaḥ?) iti । 'dvitīyā brāhmaṇē'
(2.3.60) gāmasya tadahassabhāyāṁ dīvyēyuḥ, paṣṭhauhīṁ dīvyatīti; āśiṣi vun,
jīvatāt jīvakaḥ, nandatāt nandaka iti । 'māṅ‌yākrōśē' (3.2.126 vā.6),
'ākrōśē nañyaniḥ' (3.3.112),</p>

<pb n="259"/>
<b><lg>
<l>mā jīvan yaḥ parāvajñāduḥkhadagdhō'pi jīvati ।</l>
<l>tasyājananirēvāstu jananīklēśakāriṇaḥ ॥ 16 ॥</l></lg></b> māgha.2.45 iti ।
<p>ēvamanyē'pyasūyāsaṁmatikōṣakutsanabhartsanābādhaprakārākr̥cchraparyāyārhaṇōtpatti—
prabhr̥tayō'vagantavyāḥ । tēṣu —</p>
<p><b>asūyā</b> yathā— māṇavaka 3 māṇavaka, abhirūpaka3 abhirūpaka, riktaṁ tē ābhirūpyam ।</p>
<p><b>saṁmatiḥ</b> yathā— māṇavaka 3 māṇavaka, abhirūpaka3 abhirūpaka śōbhanaḥ khalvasi ।</p>
<p><b>kōpō</b> yathā— māṇavaka 3 māṇavaka, avinītaka3 avinītaka idānīṁ jñāsyasi jālma ।</p>
<p><b>kutsanaṁ</b> yathā— śaktikē 3 śaktikē, yaṣṭikē 3 yaṣṭikē riktā tē śaktiḥ ।</p>
<p><b>bhartsanaṁ</b> yathā— cōra 3 cōra, vr̥ṣala 3 vr̥ṣala ghātayiṣyāmi tvām ।</p>
<p><b>ābādhō</b> yathā— gatagatā naṣṭanaṣṭā priyāyā gamanādinā ।</p>
<p>pīḍyamānaḥ kaś‍cidēvaṁ prayuṅktē ॥</p>
<p><b>prakārō</b> yathā— paṭupaṭu, bhītabhīta, paripūrṇaguṇēna nyūnaguṇasyōpamānē satyēvaṁ bhavati ।</p>
<p><b>akr̥cchraṁ</b> yathā— sukhasukhēna dadāti, priyapriyēṇa dadāti, apīḍyamānō dadātītyarthaḥ ।</p>
<p><b>paryāyādayō</b> yathā— bhavataśśāyikā, arhati bhavānikṣubhakṣikām, ikṣubhakṣikāṁ mē
dhārayasi, udapādīkṣubhakṣikā iti ।</p>
<p>sarvō'pi cāyamupādhiprapañcastridhaivākhyāyatē <b>dharmyupādhiḥ, dharmōpādhiḥ, prakīrṇōpādhiś‍ca</b> ।</p>
<p>tatra kr̥ñaḥ stambaśakr̥d‍bhyāṁ vrīhivatsayōrin, stambakarṇayō ramijapōḥ (3.2.13)
hastisūcakayōrityādi (3.2.13 vā.) <b>dharmyupādhiḥ</b> yathā—</p>
<b><lg>
<l>vrīhisstambakariḥ kṣētrē gr̥hē vatsaśśakr̥tkariḥ ।</l>
<l>janaḥ karṇējapō rājyē mattasstambēramō vanē ॥ 17 ॥</l></lg></b> (3.2.24)
<p>'prajanē sartēḥ' ap (3.3.71), 'samudōrajaḥ paśuṣu' (3.3.69) <b>dharmōpādhiḥ</b> yathā—</p>
<b><lg>
<l>samajassyād gavāṁ gōbhirukṣṇāmudaja ukṣabhiḥ ।</l>
<l>bhavatyapasarē yasyāssaiṣā mē gōmatallikā ॥ 18 ॥</l>
</lg></b>
<p>'manyakarmaṇyanādarē vibhāṣā'prāṇiṣu' (2.3.17), 'ṣaṣṭhī cānādarē' (2.3.38),
adhikē bhāvalakṣaṇē iti <b>prakīrṇōpādhiḥ</b> yathā—</p>
<b><lg>
<l>manyatē na tr̥ṇāyāpi (sarvasa)vaṁ paśyatōharaḥ ।</l>
<l>miṣatsu lōkapālēṣu haviḥ pibati sō'dhvarē ॥ 19 ॥</l></lg></b> (hava.)

<pb n="260"/>
<p>(<b>6. pradhānam</b>)</p>
<p><b>tiṅkr̥ttaddhitābhidhēyapratyayārthaḥ pradhānaḥ ।</b>
sa tridhā— <b>(1) svārthaḥ, (2) sambandhī, (3) kārakaṁ</b> cēti । tēṣu —</p>
<p>(<b>1.svārthaḥ</b>)</p>
<p><b>prakr̥tyartha ēva svārthaḥ</b> ।</p>
<p>sa tridhā <b>(1) dhātvarthaḥ, (2) prātipadikārthaḥ, (3) śēṣaś‍ca</b> । tatra—</p>
<p><b>(1) dhātvartha</b>strividhaḥ — <b>bhāvaḥ, kriyā kārakaṁ</b> ca । tēṣu—
<b>bhāvō</b> dvidhā— sattvabhūtō'sattvabhūtaś‍ca । tayōḥ
liṅgasaṅkhyāyōgī <b>sattvabhūtō</b> yathā—</p>
<b><lg>
<l>avacanaṁ vacanaṁ priyasannidhāvanavalōkanamēva vilōkanam ।</l>
<l>avayavāvaraṇaṁ ca yadaṁśukavyatikarēṇa tadaṅgasamarpaṇam ॥ 20 ॥</l>
</lg></b>
<p>aliṅgasaṅkhyō<b>'sattvabhūtō</b> yathā—</p>
<b><lg>
<l>api prasannēna maharṣiṇā tvaṁ samyagvinīyānumatō gr̥hāya ।</l>
<l>kālō hyayaṁ saṁkramituṁ dvitīyaṁ sarvōpakārakṣamamāśramaṁ tē ॥ 21 ॥</l></lg></b>(raghu.5.10)
<p><b>kriyā</b> dvidhā— śuddhā saṅkīrṇā ca । tayōḥ—
kārakāsaṁpr̥ktā <b>śuddhā</b> yathā—</p>
<b><lg>
<l>pallavōpamitisāmyasapakṣaṁ daṣṭavatyadharabimbamabhīṣṭē ।</l>
<l>paryakūji sarujēva taruṇyāstāralōlavalayēna karēṇa ॥ 22 ॥</l></lg></b> (māgha.10.53)
<p>kartr̥tvāpannasādhyarūpā <b>saṅkīrṇā</b> yathā—</p>
<b><lg>
<l>kucadvandvē tanvi! dvipakalabhakumbhasthalatulāṁ
dadhānē'smin kasyā na yuvatiṣu cittasya rujati ।</l>
<l>tavōrvōryugmē vā hr̥taruciracāmīkararucau
vikarṣatyūṣmāṇaṁ kamiha na yuvānaṁ jvarayati ॥ 23 ॥</l>
</lg></b>
<p><b>kārakaṁ</b> dvidhā— niyatadhātuviṣayamaniyatadhātuviṣayaṁ ca ।</p>
<p>tayō<b>rniyatadhātuviṣayaṁ</b> yathā— (kirātā. 3.66)</p>
<b><lg>
<l>tuṣāralēśākulitōtpalābhē paryaśruṇī maṅgalabhaṅgabhīruḥ ।</l>
<l>agūḍhabhāvāpi vilōkanē sā na lōcanē mīlayituṁ viṣēhē ॥ 24 ॥</l>
</lg></b>
﻿
<pb n="261"/>
<p><b>aniyatadhātuviṣayaṁ</b> yathā— (śāku. 2.12)</p>
<b><lg>
<l>abhimukhē mayi saṁhr̥tamīkṣitaṁ hasitamanyanimittakr̥tōdayam ।</l>
<l>vinayavāritavr̥ttiratastayā na vivr̥tō madanō na ca saṁvr̥taḥ ॥ 25 ॥</l>
</lg></b>
<p>(<b>2</b>) <b>prātipadikarthaḥ</b> trividhaḥ vyaktō'vyaktassaṁdigdhaś‍ca । tēṣu —</p>
<p>pratyayōtpādānutpādayōraviśiṣ‍ṭō <b>vyaktaḥ</b> । sa dvidhā talliṅgō'nyaliṅgaś‍ca । tayōḥ—</p>
<p><b>talliṅgō</b> yathā— mana ēva mānasam, bandhurēva bāndhavaḥ, yava ēva yāvaka iti ।</p>
<p><b>anyaliṅgō</b> yathā— upāya ēva aupayikam, dēva ēva dēvatā, dēvataiva daivatamiti ।</p>
<p><b>avyaktō</b> dvidhā— ujjhitasvarūpō'nujjhisvarūpaś‍ca । tatra</p>
<p><b>ujjhitasvarūpō</b> yathā—'vēśśālacchaṅkaṭacau' (5.2.28), 'saṁprōdaś‍ca kaṭac'
(5.2.29), 'upādhibhyāṁ tyakannāsannārūḍhayōḥ' (5.2.34) iti yathā—
viśālaṁ, viśaṅkaṭaṁ, prakaṭaṁ, vikaṭam, upatyakā, adhityakā iti ।
atrōpasargēraśr̥ṅgatvādisvarūpamujjhitam ।</p>
<p><b>anujjhitasvarūpō</b> yathā— 'vatsōkṣaśvarṣabhēbhyaś‍ca tanutvē' (5.3.19),
'kāsūgōṇībhyāṁ ṣ‍ṭarac' (5.3.90), 'kimēttiṅavyayaghādāmvadravyaprakarṣē'
(5.4.11) । 'vinañbhyāṁ nānāñau nasaha' (5.2.27) । yathā— vatsataraḥ,
ukṣataraḥ, nitarām, atīvatarāṁ, vinā, nānēti ।</p>
<p>upacaritārthavr̥ttiḥ <b>sandigdhaḥ</b> । sa dvidhā— saṅkhyāvānasaṅkhyataś‍ca । tayōḥ—</p>
<p><b>tiṅantārthō</b> yathā— pacatitarāṁ, pacatakīti (5.3.74,75) ।</p>
<p><b>subantārthō</b> yathā— tvayakā, uc‍cakaiḥ (5.3.74) iti ।</p>
<p>(<b>3</b>) uk‍tādanyaḥ <b>śēṣaḥ</b> sa dvidhā pratyayārthaḥ samāsārthaś‍ca ।</p>
<p><b>pratyayārthō</b> dvidhā, kr̥darthastaddhitārthaś‍ca । tayōḥ</p>
<p><b>kr̥darthō</b> yathā— vyāvakrōśī, sāṁrāviṇamiti ।</p>
<p><b>taddhitārthō</b> yathā— ābhijityaḥ(5.3.118), kauñjāyanyaḥ(5.3.113) iti ।</p>
<p><b>samāsārthō</b> dvidhā— samāsanimittam, samāsanimittaś‍ca । tatra</p>
<p>yamāśritya 'taddhitārtha' iti samāsō bhavati (sa) <b>samāsanimittam</b> ।
yathā— dvaimāturaḥ, pañcakapāla iti ।</p>
<p>sambandhī yasya tu samāsanta iti samāsō nimittaṁ sa <b>samāsanimittaḥ</b> ।
yathā—dēvarājaḥ, pratyurasamiti ।</p>
﻿
<pb n="262"/>
<p>(<b>2. sambandhī</b>)</p>
<p><b>sambandhī</b> nnidhā— <b>(1) kriyā, (2) dravyaṁ (3) guṇaś‍ca</b> । tēṣu —</p>
<p><b>(1) kriyā</b> nnidhā— kriyāsambandhinī, kārakasambandhinī ubhayasambandhinī ca । tāsu—
<b>kriyāsambandhinī</b> dvidhā— bhinnarūpā'bhinnarūpā ca ।</p>
<p><b>bhinnarūpā</b> yathā— kartumicchati cikīrṣati, jugupsicchati jugupsiṣata' iti ।</p>
<p><b>abhinnarūpā</b> yathā— atyarthaṁ pacati pāpacyatē, punaḥ punaḥ paṭhati pāpaṭhyata iti ।</p>
<p><b>kārakasambandhinyapi</b> dvidhā, sākāṅkṣā nirākāṅkṣā ca ।</p>
<p><b>sākāṅkṣā</b> yathā— paṭamivācarati paṭīyati kambalam, prāsāda ivācarati
prāsādīyati kuṭī ।</p>
<p><b>nirākāṅkṣā</b> yathā—putramicchati putrīyati, pucchamudasyatyutpucchayata iti ।</p>
<p><b>ubhayasambandhinī</b> dvidhā— kriyākārakasambandhinī kārakakriyāsambandhinī ca । tayōḥ</p>
<p><b>prathamā</b> yathā— pacantaṁ prayuṅktē pācayati dēvadattaḥ, adhīyānaṁ prayuṅktē
adhyāpayati kārīṣō'g‍niḥ ।</p>
<p><b>dvitīyā</b> yathā— kaṁsavadhamācaṣ‍ṭē kasaṁ ghatayati, ārātri vivāsamācaṣ‍ṭē rātriṁ
vivāsayati ।</p>
<p><b>(2) dravyamapi</b> tridhā— viśēṣyaṁ, viśēṣaṇaṁ, vyavahitaṁ ca । tēṣu—</p>
<p><b>viśēṣyaṁ</b> dvidhā— sāpēkṣamanapēkṣaṁ ca ।</p>
<p><b>sāpēkṣaṁ</b> yathā— yuṣmākamayaṁ yauṣmākō gauḥ, vatsēbhyō hitō vatsīyō gōdhuk ।</p>
<p><b>anapēkṣaṁ</b> yathā— vasiṣṭhasyāpatyaṁ vāsiṣ‍ṭhaḥ, pr̥thivyā īśvaraḥ pārthivaḥ ।</p>
<p><b>viśēṣaṇaṁ</b> dvidhā— dharminiṣ‍ṭhaṁ dharmaniṣ‍ṭhaṁ ca ।</p>
<p><b>dharminiṣ‍ṭhaṁ</b> yathā—gāvō'sya santīti gōmān, prāsādō'sya syāt prāsādīyaṁ dārū ।</p>
<p><b>dharmaniṣ‍ṭhaṁ</b> yathā— astīti matirasyāstikaḥ, nāstīti matirasya nāstika iti ।</p>
<p><b>vyavahitaṁ</b> dvidhā, viśēṣyarūpaṁ viśēṣaṇarūpaṁ ca ।</p>
<p><b>viśēṣyarūpaṁ</b> yathā— dvimayamudaśvid yavānām, dvimayā yavā udaśvitaḥ (kāśikā 5.2.47) ।</p>
<p><b>viśēṣaṇarūpaṁ</b> yathā— 'pañcamō māsō'sya jātasya pañcamī bālakaḥ
(kāśikā 5.2.1.30), ṣaṣ‍ṭhaṁ rūpagranthagrahaṇamasya ṣaṭ‌kō vaṭuḥ ।</p>
<p><b>(3) guṇō'pi</b> tridhā— āśritaḥ pravr̥ttinimittamupādhiś‍ca । tēṣu—</p>
<p><b>āśritō</b> dvidhā— abhinnarūpō bhinnarūpaś‍ca । tayōḥ</p>
<p><b>abhinnarūpō</b> yathā—bhikṣāṇāṁ samūhō bhaikṣam, kākōlūkasya vairaṁ kākōlūkikā ।</p>
﻿
<pb n="263"/>
<p><b>bhinnarūpō</b> yathā— r̥tvijāṁ karmārtvijyam, pīlūnāṁ pākaḥ pīlukaṇa iti ।</p>
<p><b>pravr̥ttinimittaṁ</b> dvidhā— anurañjakamananurañjakaṁ ca । tatra</p>
<p><b>anurañjakaṁ</b> jātyādi, yathā—brāhmaṇasya bhāvaḥ brāhmaṇyam, r̥jōrbhāva ārjavamiti ।</p>
<p><b>ananurañjakaṁ</b> sambandhādi, yathā—daṇḍinō bhāvō daṇḍitvam, pācakasya bhāvaḥ
pācakatēti ।</p>
<p>prakr̥tyarthapratyayārthayōrviśēṣaṇam <b>upādhiḥ</b> । sa dvidhā— vyastassamastaś‍ca ।</p>
<p><b>vyastaḥ prakr̥tyarthē</b> yathā— śivō dēvatā'syēti śaivaṁ, lavaṇaṁ paṇyamasyēti lāvaṇikaḥ ।</p>
<p><b>pratyayārthē</b> yathā— gārgikayā ślāghatē, kāṭhikayā'dhikṣipati । atra
dēvatāpaṇyaślāghādhikṣēpā upādhayaḥ ।</p>
<p><b>samastō</b> yathā— daṇḍaḥ praharaṇamasyāṁ krīḍāyāṁ dāṇḍā । atra daṇḍaśabdāt
'tadasyām' (4.2.57) ityadhikaraṇē pratyayō vihitō daṇḍasthaṁ praharaṇatvam,
adhikaraṇatvaṁ ca krīḍātvaṁ pratyāyayati । ēvaṁ hyōgōdōhasya vikārō
haiyaṅgavīnaṁ navanītam । atra hyōgōśabdādvikārē pratyayō vihitaḥ,
prakr̥tyarthōpādhiṁ dōhaṁ pratyayārthō ca saṁjñāṁ pratyāyayamiti ।</p>
<p>(<b>3. kārakam</b>)</p>
<p><b>kārakaṁ</b> tridhā <b>(1)sakriyaṁ, (2) bhinnākriyam (3) abhinnakriyaṁ</b> ca । tēṣu—</p>
<p><b>(1) sakriyaṁ</b> tridhā— kartr̥rūpaṁ, karmarūpam anusyūtaṁ ca ।</p>
<p><b>kartr̥rūpaṁ</b> dvidhā, kriyāviśēṣasthaṁ kārakaviśēṣasthaṁ ca । tayōḥ —</p>
<p><b>kriyāviśēṣasthaṁ</b> sus‍nātaṁ pr̥cchati saus‍nātikaḥ, ēvaṁ saukhaśāyanikaḥ; 
prabhūtamāha prābhūtikaḥ; ēvaṁ māśabdikaḥ, pratīpaṁ vartatē prātīpikaḥ,
pratikūlaṁ carati prātikūlika iti ।</p>
<p><b>kārakaviśēṣasthaṁ</b> yathā— vyākaraṇaṁ vēttyadhītē vā vaiyākaraṇaḥ, samāṁ samāṁ
vijāyatē samāṁsamīnā, akṣairdīvyatyākṣikaḥ, saṁtāpāya prabhavati
sāntāpikaḥ, piturāgataṁ pitryam, samānōdarē śayitaḥ sōdarya iti ।</p>
<p><b>karmarupa</b> dvidhā, sajātīyasthamasajātīyasthaṁ ca ।</p>
<p><b>sajātīyasthaṁ</b> yathā— ayānayaṁ nēyaḥ ayānayīnaḥ śāraḥ, māsaṁ bhr̥tō māsikō
bhr̥tyaḥ, varṣamadhīṣ‍ṭō vārṣika upādhyāyaḥ, pakṣaṁ lakṣaḥ(?) pākṣikō nibandhaḥ,
ṣaṇmāsaṁ krītaḥ ṣāṇmāsikō dāsaḥ, saṁvatsaraṁ kr̥tassāṁvatsarikō'bhyāsa iti ।</p>
﻿
<pb n="264"/>
<p><b>asajātīyasthaṁ</b> yathā— vāmadēvēna dr̥ṣ‍ṭaṁ vāmadēvyaṁ sāma, lākṣayā raktaṁ vas‍traṁ
lākṣikaṁ, dēvāya dēyaṁ daivyaṁ haviḥ, tantrādacirāpahr̥taḥ tantrakaḥ paṭaḥ, dvārē
niyuktō dauvārikaḥ pumān, caturdaśyāṁ dr̥śyatē cāturdaśyaṁ rakṣa iti ।</p>
<p><b>arthāntaranubandhamanusyūtam ।</b> tadidvadhā— kriyānusyūtaṁ kārakānusyūtaṁ ca । tayōḥ—</p>
<p><b>kriyānusyūtaṁ</b> yathā— sītānvēṣaṇamadhikr̥tya kr̥tō granthaḥ 'sītānvēṣaṇīyaḥ', ēvaṁ
'kirātārjunīyaḥ', 'vākyapadīyaḥ', pauṣī paurṇamāsī asmin māsē bhavati
pauṣaḥ, ēvamāgrahāyaṇikaḥ, āśvatthika iti ।</p>
<p><b>kārakānusyūtaṁ</b> yathā— tittiriṇā prōktaṁ vēdaṁ vidantyadhīyatē vā taittirīyāśchātrāḥ,
ēvaṁ vāratantavīyāḥ, chāgalēyinaḥ, aitarēyiṇaḥ, tathā pārāśariṇō bhikṣavaḥ,
śailālinō naṭāḥ ।</p>
<p><b>(2) bhinnakriyaṁ</b> tridhā lakṣitakriyamapēkṣitakriyamanuṣaktakriyaṁ ca । tēṣu—</p>
<p><b>lakṣitakriyaṁ</b> dvidhā— kartr̥sthaṁ karmasthaṁ ca । tayōḥ</p>
<p><b>kartr̥sthaṁ</b> yathā— mud‌gā bhavantyasmānmaudgīnaṁ kṣētram, daṇḍinaḥ santyasyāṁ
daṇḍimatī śālā, varaṇāḥ santi asmin varaṇā nagaramiti ।</p>
<p><b>karmasthaṁ</b> yathā—śrāddhamanēnādya bhuktaṁ śrāddhikaḥ, agrabhōjanamasmai dīyatē
āgrabhōjanikaḥ, padamasmin dr̥śyaṁ padyaḥ kardama iti ।</p>
<p><b>apēkṣitakriyaṁ</b> dvidhā, vyavahitamavyavahitaṁ ca । tayōḥ</p>
<p><b>vyavahitaṁ</b> yathā— grāmādāgacchati, brāhmaṇāya dadāti, paryaṅkē śēta iti ।</p>
<p><b>avyavahitaṁ</b> yathā— kaṭaṁ karōti, dātrēṇa lunāti, dēvadattēnāsyata iti ।</p>
<p><b>anuṣaktakriyaṁ</b> dvidhā, tulyādhikaraṇamatulyādhikaraṇaṁ ca । tayōḥ</p>
<p><b>tulyādhikaraṇaṁ</b> yathā— śuklībhavati, unmanī syāt, bhasmasāt saṁpadyata iti ।</p>
<p><b>atulyādhikaraṇaṁ</b> yathā— paṭapaṭākarōti, dēvatrāgacchati, manuṣyatrāvasati iti ।</p>
<p><b>(3) abhinnakriyaṁ</b> tridhā, tiṅabhidhēyaṁ, kr̥dabhidhēyaṁ taddhitābhidhēyaṁ ca । tatra—</p>
<p><b>tiṅabhidhēyaṁ</b> dvidhā kartr̥rūpaṁ karmarūpaṁ ca । tayōḥ</p>
<p><b>kartr̥rūpaṁ</b> yathā— pacati dēvadattaḥ, dugdhē gauḥ, cōrasya rūjati rōga iti ।</p>
<p><b>karmarūpaṁ</b> yathā— pacyatē ōdanaḥ, bhidyatē kusūlaḥ, uṣ‍ṭrāsikā āsyanta iti ।</p>
<p><b>kr̥dabhidhēyaṁ</b> dvidhā, viśēṣyaṁ viśēṣaṇaṁ ca । tayōḥ</p>
<p><b>viśēṣyaṁ</b> yathā— dātraṁ, prāsādaḥ, kumbhakāra iti ।</p>
﻿
<pb n="265"/>
<p><b>viśēṣaṇaṁ</b> yathā—kartavyaṁ, pācakaḥ, subōdhamiti ।</p>
<p><b>taddhitābhidhēyaṁ</b> dvidhā— sāpēkṣakriyamanapēkṣitakriyaṁ ca । tayōḥ</p>
<p><b>sāpēkṣakriyaṁ</b> yathā— iṣ‍ṭī yajñē, parigaṇitī yājñikyē, ām‍nātī chandasi,
adhītī vyākaraṇē, kr̥tapūrvī kaṭamiti ।</p>
<p><b>anapēkṣakriyaṁ</b> yathā— pākēna nirvr̥ttaṁ pākimaṁ, sēkēna nirvr̥ttaṁ sēkimaṁ, kuṭṭēna
kuṭṭimaṁ, karaṇēna kr̥trimaṁ, śyēnapātō'syāṁ kriyāyāṁ tilapātō'syāṁ kriyāyāṁ
śyainaṁpātā tailaṁpātēti ।</p>
<p>(<b>7. upaskārārthaḥ</b>)</p>
<p><b>prakr̥tipratyayōbhayadvārakaṁ padārthaviśēṣaṇamupaskārārthaḥ ।</b></p>
<p>sa tridhā— <b>(1) prakr̥tidvārakaḥ, (2) pratyayadvārakaḥ, (3) ubhayadvārakaś‍ca</b> । tēṣu—</p>
<p><b>(1) prakr̥tidvārakaḥ</b> ṣōḍhā— lōpāgamavarṇavikārādēśapratyāpattyupapadōpaskārabhēdāt । tēṣu —
(<b>lōpaḥ</b>)'rañjērṇau mr̥garamaṇē' nalōpa ityādirlōpōpaskārārthō yathā— (kirātā. 6.24)</p>
<b><lg>
<l>dhr̥tahētirapyadhr̥tajihmamatiś‍caritairmunīnadharayan gurūbhiḥ ।</l>
<l>rajayāñcakāra virajāḥ sa mr̥gān kimivēśatē ramayituṁ na guṇāḥ ॥ 26 ॥</l>
</lg></b>
<p>(<b>āgamaḥ</b>) 'aśvavr̥ṣayōrmaithunēcchāyām' ityādi<b>rāgamōpaskārārthaḥ</b>, yathā—</p>
<b><lg>
<l>anēkayugajīvinyāstrētā yasyāstrayōdaśī ।</l>
<l>sā kṣīrakaṇṭhakaṁ vatsaṁ vr̥ṣasyantī na lajjitā ॥ 27 ॥</l>
</lg></b>
<p>(<b>varṇavikāraḥ</b>) 'vēś‍ca svanō bhōjanē' mūrdhanya ityādi<b>rvarṇavikārōpaskārārthaḥ</b> yathā—</p>
<b><lg>
<l>glānicchē(dī) kṣutprabōdhāya pītvā raktāriṣ‍ṭaṁ jhāritājīrṇaśēṣaḥ ।</l>
<l>svāduṅkāraṁ kālakhaṇḍōpadaṁśaṁ krōṣ‍ṭā ḍimbaṁ vyaṣvaṇad vyasvanac‍ca ॥ 28 ॥</l>
</lg></b>
<p>(<b>ādēśaḥ</b>) 'māturmātacputrē ślāghya' ityādirādēśōpaskārārthaḥ, yathā—</p>
<b><lg>
<l>gaurīmātasya tasyaitāḥ kārttikēyasya kīrttayaḥ ।</l>
<l>kīrttitāsu na kīrttyantē yāsu kasyāpi kīrttayaḥ ॥ 29 ॥</l>
</lg></b>
<p>(<b>pratyāpattiḥ</b>) 'ākhyānātkr̥tastadācaṣ‍ṭē kr̥lluka‍prakr̥ti<b>pratyāpattiḥ</b> prakr̥tivac‍ca kārakam'
ityādiḥ । <b>pratyāpattyupaskārārthaḥ</b>, yathā—</p>
<b><lg>
<l>śailairbandhayati sma vānarahr̥tairvālmīkirambhōnidhiṁ</l>
<l>vyāsaḥ pārthaśaraistathāpi na tayōratyuktirūda‍bhāvyatē ॥ 30 ॥</l></lg></b> iti ।

<pb n="266"/>
<p>(<b>upapadaḥ</b>) 'apādānē parīpsāyāṁ' ṇamulityādi<b>rupapadōpaskārārthaḥ</b>, yathā—</p>
<b><lg>
<l>kiñcicchēṣaniśātuṣāramadhurasparśaṁ gr̥haprāṅgaṇē</l>
<l>śayyōtthāyamihaṁ vrajanti halināṁ bālāḥ kukūlānalam ॥ 31 ॥</l></lg></b> iti ।
<p><b>(2) pratyayadvārakō'pi</b> ṣōḍhā— <b>lōpāgamavarṇavikāravikaraṇādēśōpagrahabhēdāt</b> । tēṣu—
<b>lōpārthaḥ</b> 'phalakusumayōrluk' (4.3.166) yathā—</p>
<b><lg>
<l>varṇaprakarṣē sati karṇikāraṁ dunōti nirgandhatayā sma cētaḥ ॥ 32 ॥</l></lg></b>(kusaṁ.3.28)
<p><b>āgamārthō</b> 'hr̥ṣērlōmasu' (7.2.29) iṭ, yathā—</p>
<b><lg>
<l>ānanairvicakasē (hr̥ṣitābhiḥ) vallabhānabhi tanūbhirabhāvi ॥ 33 ॥</l></lg></b> (māgha.10.36)
<p><b>varṇavikārārthaḥ</b> 'divō'vijigīṣāyāṁ' (8.2.49) niṣṭhānatvam, yathā—</p>
<b><lg><l>ādyūnassad‍gr̥hiṇyēva prāyō yaṣṭyāvalambitaḥ ॥ 34 ॥</l></lg></b> (kirātā. 11.5)
<p><b>vikaraṇārthaḥ</b>, 'śliṣa āliṅganē' (3.1.46) vasaḥ, yathā—</p>
<b><lg>
<l>āślikṣad bhayacapalēkṣaṇā navōḍhā</l>
<l>bhartāraṁ vipadi na dūṣitātibhūmiḥ ॥ 35 ॥</l></lg></b> (māgha. 8.20)
<p><b>ādēśārtha</b> 'āśiṣi tuhyōstātaṅ' (7.1.35) yathā—</p>
<b><lg>
<l>bhavatād bhavatō matiśśubhā jayatājjīva bhavāvanīśvaraḥ ॥ 36 ॥</l>
</lg></b>
<p><b>upagrahārthaḥ</b> 'adhēḥ prasahanē' (1.3.33) kr̥tēḥ ātmanēpadam, yathā—</p>
<b><lg>
<l>bhavādr̥śāś‍cēdadhikurvatē ratiṁ</l>
<l>nirāśrayā hanta hatā manasvitā ॥ 37 ॥</l></lg></b> (kirātā 1.43) iti ।
<p><b>(3) ubhayadvārakaḥ</b> tu dvādaśadhā— <b>avadhi—sambōdhana—kriyāviśēṣaṇa—kārakaviśēṣaṇa—
śēṣa—pariśēṣa—sahārtha—tādarthya—hētu—lakṣaṇōpapada—prakīrṇabhēdāt ।</b> tatra—</p>
<p>(<b>1. avadhiḥ —6</b>) kriyādīnāṁ mithō <b>maryādāvadhiḥ;</b></p>
<p>sa <b>pūrvakālavyatihāraparāparayōgakālādhvādibhēdādanēkaprakāraḥ</b> । tēṣu—
<b>pūrvakālō</b> yathā—(kirātā. 4.6)</p>
<b><lg>
<l>kr̥tōrmilēkhaṁ śithilatvamāyatā śanaiśśanaiśśāntarayēṇa vāriṇā ।</l>
<l>nirīkṣya rēmē sa samudrayōṣitāṁ taraṅgitakṣaumavipāṇḍu saikatam ॥38॥</l>
</lg></b>
<p><b>vyatihārō</b> yathā—</p>
<b><lg>
<l>stanōpapīḍaṁ parirabhya cumbatōḥ prajalpatōrapyanavasthitaṁ muhuḥ ।</l>
<l>srajaś‍ca yūnōrapamitya yācatōranidrayōrēva jagāma śarvarī ॥ 39 ॥</l>
</lg></b>

<pb n="267"/>
<p><b>parayōgō</b> yathā—</p>
<b><lg>
<l>prālēyādrērupataṭamatikramya tām̐stān viśēṣān
haṁsadvāraṁ bhr̥gupatiyaśōvartma yat krauñcarandhram ।</l>
<l>tēnōdīcīṁ diśamanusarēstiryagāyāmaśōbhī
śyāmaḥ pādō balivimathanābhyutthitasyēva viṣṇōḥ ॥ 40 ॥</l></lg></b> (mēgha. 57)
<p><b>aparayōgō</b> yathā—</p>
<b><lg>
<l>aprāpya parvatamimāni purōvilīnanīrandhralōdhravakulāni vanasthalāni ।</l>
<l>āsēduṣastava hariṣyati yēṣvaghaughamadhvaklamaṁ ca surasindhutaraṅgavātaḥ ॥ 41 ॥</l>
</lg></b>
<p><b>kālayōgō</b> yathā—</p>
<b><lg>
<l>ēvamindriyasukhasya vartmanassēvanādanugr̥hītamanmathaḥ ।</l>
<l>śailarājabhavanē sahōmayā māsamēkamavasad vr̥ṣadhvajaḥ ॥ 42 ॥</l></lg></b> (kusaṁ. 8.20)
<p><b>adhvayōgō</b> yathā—</p>
<b><lg>
<l>udanvacchinnā bhūḥ sa ca nidhirapāṁ yōjanaśataṁ
sadā pānthaḥ pūṣā gaganaparimāṇaṁ gaṇayati ।</l>
<l>iti prāyō bhāvāssphuradupadhimudrāmukulitāḥ
satāṁ prajñōnmēṣā punarayamasīmā vijayatē ॥ 43 ॥</l></lg></b> (bārā. 1.8)
<p>(<b>2. sambōdhanam —6</b>) siddhasya kriyārthamabhimukhīkaraṇaṁ <b>sambōdhanam</b> ।</p>
<p>tat ṣōḍhā <b>niyōganiṣēdhānumatyupālambhapraś‍nākhyānārthabhēdāt</b> । tēṣu—
<b>niyōgārthaṁ</b> yathā—(kusaṁ. 3.3)</p>
<b><lg>
<l>ājñāpaya jñātaviśēṣa! puṁsāṁ lōkēṣu yat tē karaṇīyamasti ।</l>
<l>anugrahaṁ saṁsmaraṇapravr̥ddhamicchāmi saṁvardhitumājñayā tē ॥ 44 ॥</l>
</lg></b>
<p><b>niṣēdhārthaṁ</b> yathā—(kusaṁ. 8.76)</p>
<b><lg>
<l>ārdrakēsarasugandhi tē mukhaṁ mattamattanayanaṁ svabhāvataḥ ।</l>
<l>atra labdhavasatirguṇāntaraṁ kiṁ vilāsini! madaḥ kariṣyati ॥ 45 ॥</l>
</lg></b>
<p><b>anumatyarthaṁ</b> yathā—(kusaṁ. 3.12)</p>
<b><lg>
<l>sarvaṁ sakhē! tvayyupapannamētadubhē mamāstrē kuliśaṁ bhavām̐ś‍ca ।</l>
<l>pūrvaṁ tapōvīryamahatsu kuṇṭhaṁ tvaṁ sarvatōgāmi ca sādhakaṁ ca ॥ 46 ॥</l>
</lg></b>

<pb n="268"/>
<p><b>upālambhārthaṁ</b> yathā—(kusaṁ. 5.66)</p>
<b><lg>
<l>avastunirbandhaparē! kathaṁ nu tē karō'yamāmuktavivāhakautukaḥ ।</l>
<l>karēṇa śambhōrvalayīkr̥tāhinā sahiṣyatē tatprathamāvalambanam ॥ 47 ॥</l>
</lg></b>
<p><b>praś‍nārthaṁ</b> yathā—(raghu. 16.8)</p>
<b><lg>
<l>kā tvaṁ śubhē! kasya parigrahō vā kiṁ vā madabhyāgamakāraṇaṁ tē ।</l>
<l>ācakṣva matvā vaśināṁ raghūṇāṁ manaḥ paras‍trīvimukhapravr̥tti ॥</l>
</lg></b>
<p><b>ākhyānārthaṁ</b> yathā—(kusaṁ. 8.58)</p>
<b><lg>
<l>nūnamunnamati yajvanāṁ patiśśārvarasya tamasō niṣiddhayē ।</l>
<l>puṇḍarīkamukhi! diṅ‍mukhaṁ yataḥ kaitakairiva rajōbhirāhatam ॥ 49 ॥</l>
</lg></b>
<p>(<b>3. kriyāviśēṣaṇam—6</b>)</p>
<p>prakr̥tipratyayasamudāyasya prakr̥tyarthabhāgamukhēna bhēdakaṁ <b>kriyāviśēṣaṇam;</b> bhāvōtpannē hi
pratyayē kadācit samudāyaḥ pratyayamukhēna viśēṣyatē, kadācit prakr̥timukhēna । tīvraḥ
pākaḥ, tīvraṁ pāka iti । tat ṣōḍhā— <b>nāmarūpam, avyayarūpaṁ, kr̥drūpaṁ, taddhitarūpaṁ,
samāsarūpam, upasargādirūpamiti</b> । tēṣu—</p>
<p><b>nāmarūpaṁ</b> yathā—</p>
<b><lg>
<l>mandaṁ mandaṁ nudati pavanaś‍cānukūlō yathā tvāṁ
vāmaś‍cāyaṁ nadati madhuraṁ cātakastē sagandhaḥ ।</l>
<l>garbhādhāna—kṣaṇa—paricayānnūnamābaddhamālā—
ssēviṣyantē nayanasubhagaṁ khē bhavantaṁ valākāḥ ॥ 50 ॥</l></lg></b> (mēgha.9)
<p><b>avyayarūpaṁ</b> yathā—(kirātā. 8.28)</p>
<b><lg>
<l>praśāntadharmābhibhavaśśanairvivān vilāsinībhyaḥ parimr̥ṣṭapaṅkajaḥ ।</l>
<l>dadau bhujālambamivāttaśīkarastaraṅgamālāntagōcarō'nilaḥ ॥ 51 ॥</l>
</lg></b>
<p><b>kr̥drūpaṁ</b> yathā—</p>
<b><lg>
<l>śayyantē hataśāyikāḥ pathi tarucchāyāniṣaṇṇādhvagaiḥ
śrīkaṇṭhāyatanēṣu dhārmikajanairāsyanta uṣṭrāsikāḥ ।</l>
<l>śūnyē tatra nikuñjaśākhini sakhi! grīṣmasya madhyandinē
sajjānāṁ dayitābhisāraṇavidhau ramyaḥ kṣaṇō vartatē ॥ 52 ॥</l>
</lg></b>

<pb n="269"/>
<p><b>taddhitarūpaṁ</b> yathā—</p>
<b><lg>
<l>śataṁ vārānuktaḥ priyasakhi! vacōbhissuparuṣai—
ssahasraṁ nirdhūtaḥ padanipatitaḥ pārṣṇihatibhiḥ ।</l>
<l>kiyatkr̥tvō baddhāḥ punarapi na vēdmi bhrukuṭaya—
stathāpi kliś‍nanmāṁ kṣaṇamapi na dhr̥ṣṭō viramati ॥ 53 ॥</l>
</lg></b>
<p><b>samāsarūpaṁ</b> yathā—(kusaṁ. 5.51)</p>
<b><lg>
<l>iti praviś‍yābhihitā dvijanmanā manōgataṁ sā na śaśāka śaṁsitum ।</l>
<l>athō vayasyāṁ paripārśvavartinīṁ vivartitānañjananētramaikṣata ॥ 54 ॥</l>
</lg></b>
<p><b>upasargādirūpaṁ</b> yathā—(kusaṁ. 3.9)</p>
<b><lg>
<l>prasīda viśrāmyatu vīra! vajraṁ śarairmadīyaiḥ katamastavāriḥ ।</l>
<l>bibhētu mōghīkr̥tabāhuvīryaḥ strībhyō'pi kōpasphuritādharābhyaḥ ॥ 55 ॥</l>
</lg></b>
<p>(<b>4. kārakaviśēṣaṇam—6</b>)</p>
<p>kartrādīnāṁ svēbhyaḥ paraṁ <b>kārakaviśēṣaṇam</b> । tadapi ṣōḍhā—</p>
<p><b>kartr̥viśēṣaṇaṁ karmaviśēṣaṇaṁ karaṇaviśēṣaṇaṁ saṁpradānaviśēṣaṇamapādānaviśēṣaṇama—
dhikaraṇaviśēṣaṇamiti</b> । tēṣu —</p>
<p><b>kartr̥viśēṣaṇaṁ</b> yathā—(kusaṁ. 7.11)</p>
<b><lg>
<l>sā maṅgalas‍nānaviśuddhagātrī gr̥hītavatyudgamanīyavastram ।</l>
<l>nivr̥ttaparjanyajalābhiṣēkā praphullakāśā vasudhēva rējē ॥ 56 ॥</l>
</lg></b>
<p><b>karmaviśēṣaṇaṁ</b> yathā—(kusaṁ. 3.53)</p>
<b><lg>
<l>aśōkanirbhartsitapadmarāgamākr̥ṣṭahēmadyutikarṇikāram ।</l>
<l>muktākalāpīkr̥tasindhuvāraṁ vasantapuṣpābharaṇaṁ vahantī ॥ 57 ॥</l>
</lg></b>
<p><b>karaṇaviśēṣaṇaṁ</b> yathā—(kusaṁ. 5.27)</p>
<b><lg>
<l>mukhēna sā padmasugandhinā niśi pravēpamānādharapatraśōbhinā ।</l>
<l>tuṣāravr̥ṣṭikṣatapadmasampadāṁ sarōjasantānamivākarōdapām ॥ 58 ॥</l>
</lg></b>
<p><b>saṁpradānaviśēṣaṇaṁ</b> yathā—(kusaṁ. 3.16)</p>
<b><lg>
<l>tasmai himādrēḥ prayatāṁ tanūjāṁ yatātmanē rōcayituṁ yatasva ।</l>
<l>yōṣitsu tad‍vīryaniṣēkabhūmissaiva kṣamētyātmabhuvōpadiṣṭam ॥ 59 ॥</l>
</lg></b>

<pb n="270"/>
<p><b>apādānaviśēṣaṇaṁ</b> yathā—(kusaṁ. 5.11)</p>
<b><lg>
<l>visr̥ṣṭarāgādadharānnivartitasstanāṅgārāgāruṇitāc‍ca kandukāt ।</l>
<l>kuśāṅkurādānaparikṣatāṅguliḥ kr̥tō'kṣasūtrapraṇayī tayā karaḥ ॥ 60 ॥</l>
</lg></b>
<p><b>adhikaraṇaviśēṣaṇaṁ</b> yathā—(kusaṁ. 3.27)</p>
<b><lg>
<l>sadyaḥ pravālōd‍gamacārupatrē nītē samāp‍tiṁ navacūtabāṇē ।</l>
<l>nivēśayāmāsa madhurdvirēphān nāmākṣarāṇīva manōbhavasya ॥ 61 ॥</l>
</lg></b>
<p>(<b>5. śēṣaḥ —6</b>)</p>
<p><b>anuprayōgārthaśśēṣaḥ ।</b></p>
<p>sa ṣōḍhā— <b>liḍanuprayōgārthaḥ, lōḍanuprayōgārthaḥ, kr̥danuprayōgārthaḥ, yathāvi—
dhyanuprayōgārthaḥ, taddhitānuprayōgārthaḥ, dvirvacanānuprayōgārtha</b> iti ।</p>
<p><b>liḍanuprayōgārthō</b> yathā—(māgha. 3.28)</p>
<b><lg>
<l>na laṅghayāmāsa mahājanānāṁ śirāṁsi naivōddhatimājagāma ।</l>
<l>acēṣṭatāṣṭāpadabhūmirēṇuḥ khurāhatō yat sadr̥śaṁ garimṇaḥ ॥ 62 ॥</l>
</lg></b>
<p><b>lōḍanuprayōgārthō</b> yathā—(māgha. 1.51)</p>
<b><lg>
<l>purīmavaskanda lunīhi nandanaṁ muṣāṇa rat‍nāni harāmarāṅganāḥ ।</l>
<l>nigr̥hya cakrē namucidviṣō balī ya itthamasvāsthyamaharniśaṁ divaḥ ॥ 63 ॥</l>
</lg></b>
<p><b>kr̥danuprayōgārthō</b> yathā—(kirātā 8.16)</p>
<b><lg>
<l>salīlamāsaktalatāntabhūṣaṇaṁ samāsajantyā kusumāvataṁsakam ।</l>
<l>stanōpapīḍaṁ nunudē nitambinā ghanēna kaś‍cijjaghanēna kāntayā ॥ 64 ॥</l>
</lg></b>
<p><b>yathāvidhyanuprayōgārthō</b> yathā—(kirātā. 8.16)</p>
<b><lg>
<l>sa tē priyaś‍cēt subhagō'parādhairvicintitairasya phalaṁ na kiñcit ।</l>
<l>priyāparādhō hi vicintyamānassamūlakāṣaṁ kaṣatīva cētaḥ ॥ 65 ॥</l>
</lg></b>
<p><b>taddhitānuprayōgārthō</b> yathā—(kirātā. 16.11)</p>
<b><lg>
<l>parikṣatē vakṣasi dantidantaiḥ priyāṅkaśītā nabhasaḥ patantī ।</l>
<l>nēha pramōhaṁ priyasāhasānāṁ mandāramālā viralīkarōti ॥ 66 ॥</l>
</lg></b>
<p><b>dvirvacanānuprayōgārthō</b> yathā—</p>
<b><lg>
<l>vadata vadata satyaṁ rūpamīdr̥k kadācid yadi punarabalāyā dr̥ṣṭapūrvaṁ mukhādi ।</l>
<l>jagati jitasamastārātivargē(rgairbhramadbhirbata ki-)miva na dr̥ṣṭaṁ matprasādād bhavadbhiḥ ॥</l>
</lg></b>

<pb n="271"/>
<p>(<b>6. pariśēṣaḥ —6</b>)</p>
<p>cādinipātadyōtyaḥ samuccayādiḥ padārthadharmaḥ <b>pariśēṣaḥ</b> ।</p>
<p>sō'nantaprakārō'pi ṣaḍ‌vidha ihōdāhriyatē — <b>samuccayaḥ, vikalpaḥ, upamā,
niyōgaḥ, vinigrahaḥ, pratiṣēdhaḥ</b> । tēṣu—</p>
<p>samuccayō yathā—(kusaṁ. 5.84)</p>
<b><lg>
<l>itō gamiṣyāmyathavēti vādinī cacāla bālā stanabhinnavalkalā ।</l>
<l>svarūpamāsthāya ca tāṁ kr̥tasmitassamālalambē vr̥ṣarājakētanaḥ ॥ 68 ॥</l>
</lg></b>
<p><b>vikalpō</b> yathā—(kusaṁ. 5.78)</p>
<b><lg>
<l>vibhūṣaṇōdbhāsi pinaddhabhōgi vā gajājinālambi dukūladhāri vā ।</l>
<l>kapāli vā syādathavēnduśēkharaṁ na viśvamūrtēravadhāryata vapuḥ ॥ 69 ॥</l>
</lg></b>
<p><b>upamā</b> yathā—(raghu. 7.21)</p>
<b><lg>
<l>hastēna hastaṁ parigr̥hya vadhvāssa rājasūnussutarāṁ babhāsē ।</l>
<l>anantarāśōkalatāpravālaṁ prāpyēva cūtaḥ pratipallavēna ॥ 70 ॥</l>
</lg></b>
<p><b>niyōgō</b> yathā—(raghu. 5.37)</p>
<b><lg>
<l>rūpaṁ tadōjasvi tadunnatatvaṁ tadēva naisargikamasya tējaḥ ।</l>
<l>na kāraṇāt svād vibhidē kumāraḥ pravartitō dīpa iva pradīpāt ॥ 71 ॥</l>
</lg></b>
<p><b>vinigrahō</b> yathā—</p>
<b><lg>
<l>tvamahanīha nibarhaya māninīḥ virahiṇaḥ ku (ta—utsavinī dhr̥—) tiḥ ।</l>
<l>iti nivēśayati sma kalāpināmanugiraṁ nu giraṁ jaladāgamaḥ ॥ 72 ॥</l>
</lg></b>
<p><b>niṣēdhō</b> yathā—(kirātā. 9.25)</p>
<b><lg>
<l>na prasādamucitaṁ gamitā dyauḥ nōddha‍r̥taṁ timiramadrivanēbhyaḥ ।</l>
<l>diṅ‍mukhēṣu na ca dhāma vikīrṇaṁ bhūṣitā ca rajanī himabhāsā ॥ 73 ॥</l>
</lg></b>
<p>(<b>7. sahārthaḥ —6</b>)</p>
<p>yadyutpattau sahakārilābhaḥ tadā <b>sahārtha</b>stridhā <b>abhidhīyamānaḥ, pratīyamānaḥ,
vyavadhīyamānaś‍ca</b> । tēṣu—</p>
<p><b>abhidhīyamānō</b> dvidhā, sahēna paryāyēṇa ca ।</p>
<p>tayōrādyō yathā—(raghu. 6.35)</p>
<b><lg>
<l>anēna yūnā saha pārthivēna rambhōru! kaccinmanasō rucistē ।</l>
<l>śiprātaraṅgānilakampitāsu vihartumudyānaparamparāsu ॥ 74 ॥</l>
</lg></b>

<pb n="272"/>
<p><b>dvitīyō</b> yathā—(raghu. 6.57)</p>
<b><lg>
<l>anēna sārdhaṁ viharāmburāśēstīrēṣu tālīvanamarmarēṣu ।</l>
<l>dvīpāntarānītalavaṅgapuṣpairapākr̥tasvēdalavā marudbhiḥ ॥ 75 ॥</l>
</lg></b>
<p><b>pratīyamānō'pi</b> dvidhā, vibhaktitō nipātācca ।</p>
<p>tayōrādyō yathā—(raghu. 14.24)</p>
<b><lg>
<l>sa paurakāryāṇi vicintya kālē rēmē vidēhādhipatērduhitrā ।</l>
<l>upasthitaṁ cāru vapustadīyaṁ kr̥tvōpabhōgōtsukayēva lakṣmyā ॥ 76 ॥</l>
</lg></b>
<p><b>dvitīyō</b> yathā—(kusaṁ. 7.43)</p>
<b><lg>
<l>tamanvagacchat prathamō vidhātā śrīvatsalakṣmā puruṣaś‍ca sākṣāt ।</l>
<l>jayēti vācā mahimānamasya saṁvardhayantau haviṣēva vahnim ॥ 77 ॥</l>
</lg></b>
<p><b>vyavadhīyamānō'pi</b> dvidhā vīpsayā bhāgēna ca । sahakr̥tā ēva hi kriyā guṇadravyaiḥ
prayōktrā yugapad‍vyāp‍tumiṣyantē, sahakr̥tā ēva ca vibhajyantē । arthaśabdastu
nivr̥ttivacanō'pi vidyatē, yathā maśakārthō dhūma iti । tatra—</p>
<p><b>vīpsayā</b> yathā—</p>
<b><lg>
<l>sugandhiniśvāsavivr̥ddhatr̥ṣṇaṁ bimbādharāsannacaraṁ dvirēpham ।</l>
<l>pratikṣaṇaṁ sambhramalōladr̥ṣṭirlīlāravindēna nivārayantī ॥ 78 ॥</l></lg></b> (kusaṁ. 3.56)
<p><b>bhāgēna</b> yathā—</p>
<b><lg>
<l>alaṅkr̥tāpyanvayarūpabhūṣaṇairna śōbhatē māṁ prati tāvadaṅganā ।</l>
<l>bibharti yāvat pramadāsamāgamē na śūrabhāryādr̥tagarvitaṁ śiraḥ ॥ 79 ॥</l>
</lg></b>
<p>(<b>8. tādarthyam—6</b>)</p>
<p>kāryasya kāryiṇō vā kāraṇaṁ prati prayōjakatvaṁ <b>tādarthyam</b> ।</p>
<p>tat ṣōḍhā— kriyātādarthyaṁ, dravyatādarthyaṁ, kriyādravyatādarthyaṁ, dravyakriyātādarthyaṁ,
prakr̥tivikāratādarthyaṁ, kriyākārakatādarthyamiti । tatra—</p>
<p><b>kriyātādarthyaṁ</b> yathā—(kusaṁ. 5.13)</p>
<b><lg>
<l>punargrahītuṁ niyamasthayā tayā dvayīṣu nikṣēpa ivārpitaṁ dvayam ।</l>
<l>latāsu tanvīṣu vilāsacēṣṭitaṁ vilōladr̥ṣṭaṁ hariṇāṅganāsu ca ॥ 80 ॥</l>
</lg></b>

<pb n="273"/>
<p><b>dravyatādarthyaṁ</b> yathā—(kusaṁ. 1.23)</p>
<b><lg>
<l>prasannadikpāṁsuviviktavātaṁ śaṅkhasvanānantarapuṣpavr̥ṣṭi ।</l>
<l>śarīriṇāṁ sthāvarajaṅgamānāṁ sukhāya tajjanmadinaṁ babhūva ॥ 81 ॥</l>
</lg></b>
<p><b>kriyādravyatādarthyaṁ</b> yathā—(raghu. 6.44)</p>
<b><lg>
<l>tasyāḥ prakāmaṁ priyadarśanō'pi na sa kṣitīśō rucayē babhūva ।</l>
<l>śaratpramr̥ṣṭāmbudharōparōdhaśśaśīva paryāp‍takalō nalinyāḥ ॥ 82 ॥</l>
</lg></b>
<p><b>dravyakriyātādarthyaṁ</b> yathā—(kusaṁ. 5.43)</p>
<b><lg>
<l>alabhyaśōkābhibhavēyamākr̥tirvimānanā subhru! kutaḥ piturgr̥hē ।</l>
<l>parābhimarśō na tavāsti kaḥ karaṁ prasārayēt pannagarat‍nasūcayē ॥ 83 ॥</l>
</lg></b>
<p><b>prakr̥tivikāratādarthyaṁ</b> yathā—(raghu. 14.77)</p>
<b><lg>
<l>puṣpaṁ phalaṁ cārtavamāharantyō bījaṁ ca bālēyamakr̥ṣṭarōhi ।</l>
<l>vinōdayiṣyanti navābhiṣaṅgāmudāravācō munikanyakāstvām ॥ 84 ॥</l>
</lg></b>
<p><b>kriyākārakatādarthyaṁ</b> yathā—</p>
<b><lg>
<l>gēhād yātā saritamudakaṁ hārikā nājigīṣē</l>
<l>maṅkṣyāmīti śrayasi yamunātīravīrud‍gr̥hāṇi ।</l>
<l>gōsandāyī viśasi vipinānyēva gōvardhanādrēḥ</l>
<l>kiṁ tvaṁ rādhē! dr̥śi nipatitā dēvakīnandanasya ॥ 85 ॥</l>
</lg></b>
<p>(<b>9. kārakō hētuḥ —6</b>)</p>
<p><b>hētuviśēṣēṣu</b> prayōjakaḥ kārakaś‍ca kāraka ēva; akārakastu prapañcyatē । tatra—
kāryaprasavayōgyaḥ kārakastu ṣōḍhā— <b>liṅādivācyaḥ, sad‍vācyaḥ, nipātādivācyaḥ,
tr̥tīyāvācyaḥ pañcamīvācyaḥ, prathamādivācya</b> iti । tēṣu—</p>
<p><b>liṅādivācyō</b> yathā—</p>
<b><lg>
<l>puṣpaṁ pravālōpahitaṁ yadi syānmuktāphalaṁ vā sphuṭavidrumastham ।</l>
<l>tatō'nukuryād viśadasya tasyāstāmrōṣṭhaparyastarucismitasya ॥ 86 ॥</l></lg></b> (kusaṁ.1.44)
<p><b>sadvācyō</b> yathā—(kusaṁ. 7.21)</p>
<b><lg>
<l>sā saṁbhavadbhiḥ kusumairlatēva jyōtirbhirudyadbhiriva triyāmā ।</l>
<l>sarid vihaṅgairiva līyamānairāmucyamānābharaṇā cakāśē ॥ 87 ॥</l>
</lg></b>

<pb n="274"/>
<p><b>nipātādivācyō</b> yathā—(jāha. 1.28)</p>
<b><lg>
<l>līlā gatēstatra nisargasiddhā mattō na hastī muṣitō na haṁsaḥ ।</l>
<l>itīva jaṅghāyugalaṁ tadīyaṁ cakrē tulākōṭyadhirōhaṇāni ॥ 88 ॥</l>
</lg></b>
<p><b>tr̥tīyāvācyō</b> yathā—(kusaṁ. 1.24)</p>
<b><lg>
<l>tayā duhitrā sutarāṁ savitrī sphuratprabhāmaṇḍalayā cakāśē ।</l>
<l>vidūrabhūmirnavamēghaśabdādudbhinnayā rat‍naśalākayēva ॥ 89 ॥</l>
</lg></b>
<p><b>pañcamīvācyō</b> yathā—(kusaṁ. 5.40)</p>
<b><lg>
<l>atō'tra kiñcid bhavatīṁ bahukṣamāṁ dvijātibhāvādupapannacāpalaḥ ।</l>
<l>ayaṁ janaḥ praṣṭumanāstapōdhanē ! na cēd rahasyaṁ prativak‍tumarhasi ॥ 90 ॥</l>
</lg></b>
<p><b>prathamādivācyō</b> yathā—(kusaṁ. 1.11)</p>
<b><lg>
<l>udvējayatyaṅgulipārṣṇibhāgān mārgē śilībhūtahimē'pi yatra ।</l>
<l>na durvahaśrōṇipayōdharārtā bhindanti mandāṁ gatimaśvamukhyaḥ ॥ 91 ॥</l>
</lg></b>
<p>(<b>10. lakṣaṇam —6</b>)</p>
<p>hēturēva jñāpakō <b>lakṣaṇam ।</b></p>
<p>tat ṣōḍhā — <b>dravyalakṣaṇaṁ, itthaṁbhūtalakṣaṇaṁ, vikāralakṣaṇaṁ, utpātalakṣaṇaṁ,
bhāvalakṣaṇaṁ, kriyālakṣaṇamiti ।</b> tēṣu—</p>
<p><b>dravyalakṣaṇaṁ</b> yathā—(raghu. 6.12)</p>
<b><lg>
<l>tāṁ pratyabhivyaktamanōrathānāṁ mahīpatīnāṁ praṇayāgradūtyaḥ ।</l>
<l>pravālaśōbhā iva pādapānāṁ śrr̥ṅgāracēṣṭā vividhā babhūvuḥ ॥ 92 ॥</l>
</lg></b>
<p><b>itthaṁbhūtalakṣaṇaṁ</b> yathā—(kāvyāda. 2.10)</p>
<b><lg>
<l>kalakvaṇitagarbhēṇa kaṇṭhēnāghūrṇitēkṣaṇaḥ ।</l>
<l>pārāvataḥ parikramya riraṁsuś‍cumbati priyām ॥ 93 ॥</l>
</lg></b>
<p><b>vikāralakṣaṇaṁ</b> yathā—(māgha. 1.70)</p>
<b><lg>
<l>sa bāla āsīd vapuṣā caturbhujō mukhēna pūrṇēndunibhastrilōcanaḥ ।</l>
<l>yuvā karākrāntamahībhr̥duccakairasaṁśayaṁ saṁprati tējasā raviḥ ॥ 94 ॥</l>
</lg></b>
<p><b>utpātalakṣaṇaṁ</b> yathā—(visā. 1.3)</p>
<b><lg>
<l>gōnāsāya niyōjitāgadarajāssarpāya baddhauṣadhiḥ</l>
<l>kaṇṭhasthāya viṣāya vīryamahataḥ pāṇau maṇīnbibhratī ।</l>

<pb n="275"/>
<l>bharturbhūtagaṇāya gōtrajaratīnirdiṣṭamantrākṣarā</l>
<l>rakṣatvadrisutā vivāhasamayē hrītā ca bhītā ca yā ॥ 95 ॥</l>
</lg></b>
<p><b>bhāvalakṣaṇaṁ</b> yathā—(raghu. 6.82)</p>
<b><lg>
<l>tathāgatāyāṁ parihāsapūrvaṁ sakhyāṁ sakhī vētrabhr̥dābabhāṣē ।</l>
<l>āryē vrajāmō'nyata ityathaināṁ vadhūrasūyākuṭilaṁ dadarśa ॥ 96 ॥</l>
</lg></b>
<p><b>kriyālakṣaṇaṁ</b> yathā—(kāvyāda. 2.11)</p>
<b><lg>
<l>badh‍nannaṅgēṣu rōmāñcaṁ kurvanmanasi nirvr̥tim ।</l>
<l>nētrē cāmīlayannēṣa priyāsparśaḥ pravartatē ॥ 97 ॥</l>
</lg></b>
<p>(<b>11. upapadam —6</b>)</p>
<p><b>upapadaṁ ṣōḍhā— kriyārūpaṁ, nāmarūpaṁ, nāmārtharūpaṁ, pratyayarūpaṁ, nipātarūpaṁ,
karmapravacanīyarūpamiti</b> । tēṣu—</p>
<p><b>kriyārūpaṁ</b> yathā—(kusaṁ. 6.59)</p>
<b><lg>
<l>bhavatsambhāvanōtthāya paritōṣāya mūrcchatē ।</l>
<l>api vyāp‍tadigantāni nāṅgāni prabhavanti mē ॥ 98 ॥</l>
</lg></b>
<p><b>nāmarūpaṁ</b> yathā—</p>
<b><lg>
<l>sukhāstēbhyō vibhāvaryastēbhyō hitamahassadā ।</l>
<l>yēṣāmakr̥trimaprēmā priyā pārśvaṁ na muñcati ॥ 99 ॥</l>
</lg></b>
<p><b>nāmārtharūpaṁ</b> yathā—(raghu. 9.40)</p>
<b><lg>
<l>hutahutāśanadīp‍ti vanaśriyaḥ pratinidhiḥ kanakābharaṇasya yat ।</l>
<l>yuvatayaḥ kusumaṁ dadhurāhitaṁ tadalakē dalakēsarapēśalam ॥ 100 ॥</l>
</lg></b>
<p><b>pratyayarūpaṁ</b> yathā—(kirātā. 10.44)</p>
<b><lg>
<l>nr̥pasutamabhitassamanmathāyāḥ parijanagātratirōhitāṅgayaṣṭēḥ ।</l>
<l>sphuṭamabhilaṣitaṁ babhūva badhvā vadati hi saṁvr̥tirēva kāmitāni ॥ 101 ॥</l>
</lg></b>
<p><b>nipātarūpaṁ</b> yathā—</p>
<b><lg>
<l>yō hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagaḥ tasmai nr̥paśavē namaḥ ॥ 102 ॥</l>
</lg></b>
<p><b>karmapravacanīyarūpaṁ</b> yathā—(kusaṁ. 7.84)</p>
<b><lg>
<l>ā lōcanāntācchravaṇē vivr̥tya pītaṁ gurōstad vacanaṁ bhavānyā ।</l>
<l>nidāghakālōlbaṇatāpayēva māhēndramambhaḥ prathamaṁ pr̥thivyā ॥ 103 ॥</l>
</lg></b>

<pb n="276"/>
<p>(<b>12. prakīrṇam—</b>)</p>
<p>śabdāntarasāhacaryavirōdhaliṅgasvarābhinayādayaḥ <b>prakīrṇam</b> । tatra—
<b>śabdāntaraṁ</b> yathā—</p>
<b><lg>
<l>bhavatu samadanā ratayē tilakavatī cārucampakacchāyā ।</l>
<l>ghanacandanadhavalakucākrāntā tava vidviṣāmaṭavī ॥ 104 ॥</l>
</lg></b>
<p><b>sāhacaryaṁ</b> yathā—</p>
<b><lg>
<l>lakṣmaṇānugatō bhāti śaśī rāma ivāparaḥ ।</l>
<l>kausalyēva bibharti dyaurabhiṣēkōjjvalāṁ śriyam ॥ 105 ॥ (?)</l>
</lg></b>
<p><b>virōdhō</b> yathā—</p>
<b><lg>
<l>haribāṇāvimau rōṣādubhāvapi dhr̥tāyudhau ।</l>
<l>prahartumudyatau vīrau raṇē rāmārjunāviva ॥ 106 ॥ (?)</l>
</lg></b>
<p><b>liṅgaṁ</b> yathā—</p>
<b><lg>
<l>āpyāyayati mitrō yaṁ yasya mitraṁ payōnidhiḥ ।</l>
<l>sō'pyamitraśśaśī jātastadamaitryā'dya mē sakhi ! ॥ 107 ॥ (?)</l>
</lg></b>
<p><b>svarō</b> yathā—</p>
<b><lg>
<l>yadi mē vallabhā dūtī tadāhamapi vallabhā ।</l>
<l>yadi tasyāṁ priyā vācastanmamāpi priya priyāḥ ॥ 108 ॥</l>
</lg></b>
<p><b>abhinayō</b> yathā—(kusaṁ. 6.63)</p>
<b><lg>
<l>ētē vayamamī dārāḥ kanyēyaṁ kulajīvitam ।</l>
<l>brūta yēnātra vaḥ kāryamanāsthā bāhyavastuṣu ॥ 109 ॥</l>
</lg></b>
<p>(<b><emph>8. prātipadikārthaḥ</emph></b>)</p>
<p><b>prātipadikārthastridhā 1. svārthaḥ, 2. dravyaṁ 3. liṅgaṁ ca । tēṣu—</b></p>
<p>(<b>1. svārthaḥ</b>)</p>
<p>śabdātmaiva <b>svārthaḥ ।</b> sa dvidhā— <b>svarūpamanukāryaś‍ca ।</b> tayōḥ—</p>
<p><b>svarūpaṁ</b> dvidhā— sattvavacanārhamasattvavacanārhaṁ ca ।</p>
<p>tatrādyaṁ yathā—</p>
<b><lg>
<l>cūḍāmaṇiśśirōrat‍nē taralō hāramadhyagē ।</l>
<l>paryaṅkaśśayanē prōkta āvēśaś‍cāpi vēśmani ॥ 110 ॥</l>
</lg></b>

<pb n="277"/>
<p>dvitīyaṁ yathā— (kāvyāda. 2.234)</p>
<b><lg>
<l>manyē śaṅkē dhruvaṁ prāyō nūnamityēvamādibhiḥ ।</l>
<l>utprēkṣā vyajyatē śabdairivaśabdō'pi tādr̥śaḥ ॥ 111 ॥</l></lg></b> iti ।
<p><b>anukāryō</b> dvidhā— arthavānanarthaś‍ca ।</p>
<p><b>tayōrarthavān</b> yathā—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁhu muñca mamamēti ca mandaṁ jalpitaṁ jayati mānavatīnām ॥ 112 ॥</l>
</lg></b>
<p><b>nirarthakō</b> yathā—</p>
<b><lg>
<l>agraśālamadhiruhya nagasya sphārakaṇṭhakuharō madamattaḥ ।</l>
<l>hrasvadīrghasavisargaghukārāna ghōṣayatyuṣasi pāṇḍukapōtaḥ ॥ 113 ॥</l>
</lg></b>
<p>(<b>2. dravyam</b>)</p>
<p>upāttanimittēnānupāttanimittēna vā yat śrūyatē gamyatē pratīyatē'bhidhīyatē
tad <b>dravyam</b> । tadidvadhā— <b>āśrayarūpamanāśrayarūpaṁ ca ।</b></p>
<p>tatra jātyādibhiḥ pravr̥ttinimittairyadāśrīyatē <b>tadāśrayarūpam;</b> yathā gauḥ, aśvaḥ, śuklaḥ,
ēkaḥ, prasthaṁ, palam, r̥juḥ, pūrvaḥ, pācakaḥ, daṇḍī, rājapuruṣaḥ, caitra iti ।</p>
<p>tad‍‌viparītam <b>anāśrayarūpaṁ</b> nipātāvyayōpasargagatikarmapravacanīyādīnāmarthaḥ, yathā
'ahaṁ ca tvaṁ ca vr̥trahan', 'r̥tē dharmaṁ kutaḥ sukham', '(lauhagha)nassumanāyatē1'
'kastvāmūrīkariṣyati', 'kastaṁ prati na yāsyati', 'svayaṁ paryētumicchati' ।</p>
<p>(<b>3. liṅgam</b>)</p>
<p><b>liṅgaṁ</b> dvidhā, <b>śabdaliṅgamarthaliṅgaṁ</b> ca ।</p>
<p>tayōriyamayamidamityarthavyapadēśanimittaṁ śabdasaṁskārahēturayamityarthavyapadēśakāraṇaṁ <b>pumān</b>,
'napuṁsakasya jhalacaḥ' (7.1.72) iti x x x x x x</p>
<p>upaskārahēturidamityarthavyapadēśakāraṇaṁ <b>napuṁsakamiti ।</b></p>
<p>tadētacchuddhamiśrādibhēdāt ṣōḍhā viprathatē— <b>śuddhaṁ, miśraṁ, saṅkīrṇam, upasarjanam,
āviṣ‍ṭaṁ avyaktaṁ</b> ca ।</p>
<p>tēṣvēkasaṁskārahētu<b>śśuddham</b>, khaṭvā, vr̥kṣaḥ, kuṇḍaṁ, strī, pumān, napuṁsakamiti ।</p>
<p>saṁskāradvayōpagrāhi <b>miśram</b>, marīciḥ, ūrmiḥ, arci, chardiḥ, kaṣāyaḥ, kavāṭamiti ।
<!-- NOTES pg=277!-->
1. 'r̥tē dha..nāyatē' iti jō. nāsti । 3252 pratau, baḍōdā pratau, rāghavē'pi ca 'sukham, nassumanāyatē iti pāṭhaḥ' ।
kōṣ‍ṭhakapūrttirasmatkr̥tā

<pb n="278"/>
saṁskāratrayayōgi <b>saṅkīrṇam</b>, taṭī taṭaḥ taṭaṁ, śrr̥ṅkhalā, śrr̥ṅkhalaḥ, śrr̥ṅkhalamiti ।
viśēṣyaśabdanigh‍naviśēṣaṇarūpa<b>mupasarjanam</b>, śuklā śuklaḥ śuklaṁ, paṭvī paṭuḥ
paṭivati ।</p>
<p>viśēṣaṇatvē'pi niyataśabdasaṁskārārham <b>āviṣ‍ṭam</b>, prakr̥tiḥ, viṣayaḥ, pradhānaṁ,
bhāryā, dārāḥ, kalatramiti ।</p>
<p>liṅganimittaśabdasaṁskārānarham <b>avyaktam</b>, pañja, ṣaṭ, kati, uccaiḥ x x x x ।</p>
<p>(
<b>bhāva</b>)</p>
<p>viśēṣyatē avacchidyatē dravyaṁ yēna tacchabdasyārthē pravr̥ttinimittamarthadharmō <b>viśēṣaṇaṁ
guṇō bhāva</b> iti cākhyāyatē । x x x x</p>
<p>tat tridhā— <b>guṇaḥ, parimāṇaṁ, sambandha</b> iti । tatra—</p>
<p>dravyē svādyuktē pratyayajanakō <b>guṇaḥ</b>, jātiḥ, guṇaḥ, saṅkhyā,
saṁsthānamavasthānamityādiḥ, yathā— gauḥ, brāhmaṇaḥ, paṭuḥ, gauraḥ, ēkaḥ, anēkaḥ,
hanumān, vāsudēvaḥ, yuvā, vr̥ddhaḥ, r̥juḥ, pūrva iti ।</p>
<p>ananurañjakamā x x x x bhidhēyamavacchēdakaṁ <b>parimāṇaṁ</b>, tadadhvagauravamūlya—
saṅkhyāsaṅghātakṣētrādibhēdādanēkadhā । yathā yōjanaṁ parvataḥ, palaṁ suvarṇaḥ, purāṇaḥ
kapardakāḥ, akṣauhiṇī balam, khārī vrīhayaḥ, nivartanaṁ bhūmiriti ।</p>
<p>kr̥t‍taddhitasamāsaprātipadikaviśēṣāṇāmarthaṣu pravr̥ttinimittaṁ <b>sambandhaḥ</b> ।</p>
<p>sa tridhā— kriyāsambandhō, dravyasambandhaḥ, kriyādravyasambandhaś‍ca । tatra—</p>
<p><b>kriyāsambandhō</b> yathā— pācaka iti ।</p>
<p><b>dravyasambandhō</b> yathā— daṇḍī, rājapuruṣa iti ।</p>
<p><b>kriyādravyasambandhō</b> yathā— ākṣikaḥ, niṣkauśāmbiriti ।</p>
<p>yadā punaḥ jātiguṇaparimāṇādayaśśabdāḥ prādhānyēnābhidhīyantē bhāvapratyayairvā
pratipādyantē tadaitēṣāṁ dravyatvamēva, na liṅgatvam । <b>bhāvapratyayō</b> hi — (5.1.119)</p>
<b><lg>
<l>jātiguṇājjātiguṇē samāsakr̥t‍taddhitāt tu sambandhē ।</l>
<l>ḍitthādēḥ svē rūpē dhavakhadirājjātisaṅghatē ॥ 114 ॥</l></lg></b> iti ॥
<p>(<b>nipātānāṁ vācakatvaṁ dyōtakatvaṁ vā</b>)</p>
<p>anyē tu svārthō viśēṣaṇaṁ, dravyaṁ viśēṣyaṁ, liṅgaṁ strīnapuṁsakamityācakṣatē । tacca
nipātagatyupasargakarmapravacanīyādiprātipadikārthā x x x x tē । na hi nipātā

<pb n="279"/>
jātyādikaṁ pravr̥ttinimittamupādāyēdaṁ tadi'—ti vyapadēśayōgyēṣu sattvabhūtēṣvarthēṣu vartantē,
api tu pravr̥ttinimittānupagrahēṇaivāsattvabhūtaṁ samuccayādikamarthamabhiniviśantē । tadāha—</p>
<b><lg>
<l>tēṣāmuccāvacārthatvāt sarvasaṁbandhadarśanāt ।</l>
<l>anyatantratayōd‍bhūtērasattvārthatvamucyatē ॥ 115 ॥</l>
</lg></b>
<p>atha kimamī vācakā uta dyōtakā iti । tatraikē varṇayanti—</p>
<b><lg>
<l>tatprayōgāvasēyatvād vācyastēṣāṁ sa gamyatē ।</l>
<l>samuccayādirarthātmā yathānyēṣāṁ gavādikaḥ ॥ 116 ॥</l>
</lg></b>
<p>anvayavyatirēkanibandhanā hi śabdānāmabhidhēyavyavasthā । tataś‍ca anādiprayōgā—
davasīyamānaḥ samuccayavicāraṇādirarthātmā kathamamīṣāṁ vācyō na bhavēt? pratīyatē (ca)
ca—śabdāt samuccayaḥ; 'ahaṁ ca tvaṁ ca vr̥trahan' (r̥vē) iti; vicāraṇā vā—śabdāt,
'hantāhaṁ pr̥thivīmimāṁ nidadhānīha vēha vā' (r̥vē.) iti । ēvamivādibhya upamānādayō
gamyanta iti tadvācyāstē bhavanti ।</p>
<p>anyē tvāhuḥ—</p>
<b><lg>
<l>ṣaṣ‍ṭhyabhāvādasattvōktērēkānuktēḥ parasthitēḥ ।</l>
<l>guṇabhāvāt smr̥tēś‍caiṣāṁ dyōtakatvaṁ suniś‍citam ॥ 117 ॥</l>
</lg></b>
<p>tathā hi— plakṣanyagrōdhayōḥ samuccaya iti vācakapadaprayōgē ṣaṣ‍ṭhī nirdiśyatē,
naivaṁ plakṣanyagrōdhayōś‍ca iti । yathā ca vrīhiyavayōrvikalpaḥ pravartatāmiti
vācakaśabdaprayōgē'sattvabhūtō vikalpaśabdārthaḥ kriyayā sambadhyatē, naivaṁ vrīhiyavayōrvā
iti । yathā ca vr̥kṣa ityēkēnāpi vācakēna śākhādimānarthaḥ pratīyatē, naivaṁ samuccayō
vikalpō vā । yathā ca bhikṣāṁ dēhi dēhi bhikṣāmiti vācakapadānāṁ paurvāparyaprayōgē
kāmacāraḥ, naivaṁ vr̥kṣaḥ ca—vr̥kṣa iti । yathā ca vr̥kṣaśśōbhana iti vācakasya
viśēṣaṇayōgō dr̥śyatē, naivaṁ ca— śōbhana iti । tadēvaṁ vācakaśabdavaidharmyād
dyōtakāś‍cādaya iti niś‍cīyatē । smarati <b>sūtrakāraḥ</b> 'cādayō'sattvē' (1.4.57) iti ।
niruktakārō'pyāha 'bhāvapradhānamākhyātaṁ, sattvapradhānāni (nāmāni) (1.1.9), (nirbaddhāḥ)
upasargā arthānnirāhuḥ (1.3.3.), uccāvacēṣvarthēṣu nipatantīti nipātāḥ' (1.4.2) iti ।
sa caiṣāmuccāvacō'nēkaprakārō'rthaḥ svatō'navagamyamānātmā padāntarasaṁbandhōpahita—
prakaraṇādyanuvidhānēnāvasīyatē । tataḥ svarūpamātrēṇāpyarthānavagatauitaraprayōgapēkṣatvād
<b>dyōtakā ēvaitē, na vācakā</b> iti ।</p>

<pb n="280"/>
<p>ētattu sarvaṁ savyabhicāramiti kēcit । tathā hi— 'vācakēnāpyākhyātēna dyōtitaṁ
sattvabhūtārtham, api ca vācakamākhyātam, āsyatē bhavad‍‌bhiriti । vācakāvapi
prakr̥tipratyayau naiva kēvalau prayujyētē, juhōtīti । vācakamapi vartipadaṁ
paurvāparyaniyamēnāvatiṣ‍ṭhatē, rājapuruṣa iti । vācakānāmāpi cōpasarjanapadānāṁ viśēṣaṇayōgō
na dr̥śyatē, na hi bhavati r̥ddhasya rājapuruṣa iti । smr̥tēś‍cēti yaducyatē tadapyayuktam;
na hi vyākaraṇē'rthā ādiśyantē । <b>niruktakārō</b> vācakatāṁ manyatē, na tu dyōtakatām;
atō vyabhicāradarśanāt kathamivaitadupapannaṁ bhavati? ucyatē— vācakatvādākhyātaprayōgē
śēṣavivakṣāyāṁ ṣaṣ‍ṭhyapi dr̥śyatē, na māṣāṇāmaśnīyāditi । cādiprayōgē tu ṣaṣ‍ṭhī naiva
bhavati । na cākhyātamasattvārthavāci? kiṁ tarhi pūrvāparībhūtasādhyārthavacanam; tadāha—
'pūrvāparībhūtaṁ bhāvamākhyātēnācaṣ‍ṭē' । na ca svabhāvasyāsattvarūpatā sama/?/(bhavati kr̥dabhihitō
bhāvō) dravyavat prakāśatē । cādayaḥ punaryadatyantamasvatantraṁ, yasya na śakyatē
padāntarasambandhād r̥tē rūpamavagantuṁ, tadēvāsattvabhūtamarthamātramavagamayanti । prakr̥tipratyayābhyāṁ
ca kēvalābhyāmapyarthō'bhidhīyatē, dadhi madhu iyānadhunēti । cādayastu naiva
kēvalāstamabhidadhatē ।</p>
<p>athaivamucyatē śabdāntarāṇyēvaitāni dadhyādīni prayōgasamavāyīni (iti atra brūmaḥ) hē
prakr̥tipratyayāvapi na staḥ । kathamabhidhīyatē prakr̥tipratyayāvapi kēvalau nārthaṁ brūta iti ।
vartipadānāṁ punaraniyataprayōgatvamapi dr̥śyatē, āhitāg‍niragnyāhita iti । na caivaṁ
prakāratāvādināṁ śabdāntaramēva vā samāsaḥ । yaduktam— 'vāvacanānarthyaṁ ca svabhāvasiddhatvād'
iti । yadi vartipadānāṁ 'upasarjanaṁ pūrvam' (2.2.30) ityādinā prakr̥tipratyayayōrapi
paraś‍cēti(3.1.1,2) vacanē gatyupasargāṇāṁ 'tē prāgdhātōḥ' (1.4.80) ityanēna prayōganiyamaḥ,
prayōganiyamānāmapi prayōganiyamō dr̥śyatē, tasmād vyabhicāra iti । upasarjanānāmapi ca
viśēṣaṇayōgō dr̥śyatē, dēvadattasya gurukulamiti । cādīnāṁ tu naitat kadācidapyasti ।
vyākaraṇē cārthāḥ kathaṁ nādiśyanta iti, yadāha—'śālīnakaupīnē adhr̥ṣ‍ṭākāryayōḥ' (5.2.
20), 'agāraikadēśē praghaṇaḥ praghāṇaś‍ca' (3.3.79) iti । niruktē'pyuccāvacasyārthasya
kēvalānnipātādanupalabdhēḥ padāntarō— pādānāttu tadarthābhivyaktērnipāta xxxx । atō dyōtakā
ēva na vācakāś‍cādaya iti ।</p>

<pb n="281"/>
<p>(<b>karmapravacanīyānāṁ sambandhasaṅgatiḥ</b>)</p>
<p><b>atha gatyupasargakarmapravacanīyānāṁ kā vārtā ?</b></p>
<p>ucyatē । gatīnāṁ tāvat sadasadādīnāmādarādivācyanirdēśēnaiva gatisaṁjñā—
vidhānādanirdiṣṭavācyānāmapyūryādīnāṁ vācakatvamēva gamyatē । upasargāstu vācakāḥ
dyōtakāḥ viśēṣakāssahābhidhāyakāḥ kāryārthā nirarthakāś‍ca bhavanti । <b>karmapravacanīyāḥ
punarnipātavad dyōtakā ēva</b> । tadāha—</p>
<b><lg>
<l>kriyāviśēṣajanyānāṁ sambandhānāṁ prakāśanē ।</l>
<l>karmapravacanīyāḥ syurnimittamavadhāritāḥ ॥ 118 ॥</l>
</lg></b>
<p>katham ? iha khalu sambandhāḥ kriyāpūrvakatvāt karaṇānuvidhāyitayā
kriyōpadarśitaviśēṣaṁ kārakamāśrayanti । tatra ca bhinnajātīyasya yugapadēkayā vibhak‍tyā
vaktuṁ śak‍yatvāt śēṣasambandhābhidhānavēlāyāmaśabdōpādānaḥ kriyākārakasambandhaśśabda—
vatā śēṣasaṁbandhēnānumīyamānasannidhiravatiṣṭhatē । tac‍cānumānaṁ śēṣasambandhasya
svarūpasāmarthyānniyatakriyāviṣayamaniyatakriyāviṣayaṁ ca ।</p>
<p><b>niyatakriyāviṣayaṁ</b> yathā— X X X X nā janā (janiḥ) kartaryapēkṣitakarmaviśēṣē
śēṣalakṣaṇaṁ pitāputrasambandhamutpādayatīti । sēva tasmādanumīyatē । tathā vr̥kṣasya
śākhētyādhārādhēyanibandhanā sthitirapēkṣitakartr̥viśēṣē'dhikaraṇē'vayavāvayavilakṣaṇaṁ
śēṣasambandhaṁ nibadh‍nātīti saiva pratīyatē ।</p>
<p><b>aniyatakriyāviṣayaṁ</b> yathā— rājñaḥ puruṣa iti svasvāmibhāvasādhanō
bharaṇakrayaṇāpajayādiḥ aniyatānēkakriyaḥ kartā X X X X śēṣasaṁjñakaṁ svasvāmisambandhaṁ
saṁnivēśayati । sa cāniyatānēkakriyāparvakatvādaparyāp‍taḥ kriyāviśēṣamanumāpayitumiti
svanimittakriyāsāmānyamēvānumāpayati । ēvaṁvidhē viṣayē kriyāviśēṣaprakāśanāya
karmapravacanīyāḥ prayujyantē । yathā śākalyasya saṁhitāmanu prāvarṣaditi saṁhitāpravarṣaṇayōrhētu—
phalabhāvō niśamayatikriyāpūrvakaḥ X X X X ityētadanunā prakāś‍yatē । yaḥ kriyāviśēṣa—
prakāśanaṁ vibhaktēraśak‍yaṁ kalpayitum, kriyāviśēṣa prakāśanamapi kriyāpadasannidhānāyattam
asati kriyāpadē na yuktam । sambandhō'pi nāsyābhidhēyaḥ, tasya vibhaktipratyayanibandhanatvāt ।
yadi ca karmapravacanīyastamabhidadhīta, prātipadikārthasya vyatirēkōpajanō na syāt, yathā
rajasvāmīti । pratīyatē ca lōkē karmapravacanīyayōgē sambandhasya nimittaviśēṣāvacchēdaḥ ।
tasmāt sa tasya prayōjaka ityavasīyatē । taduktam— (vāpa.2.204)</p>

<pb n="282"/>
<b><lg>
<l>kriyāyā dyōtakō nāyaṁ na sambandhasya vācakaḥ ।</l>
<l>nāpi kriyāpadākṣēpī sambandhasya tu bhēdakaḥ ॥ 119 ॥</l></lg></b> iti ।
<p>nanu ca nāpratītāyāṁ niśamayati—kriyāyāṁ tayā sambandhasyāvacchēdaśśak‍yatē
kartum । tadayamanuḥ kriyāmapratyāyayan sambandhamavacchinattīti na yujyatē । athāsya
kriyāprakāśanamanyatrādarśanānna kalpyatē । sambandhāvacchēdō'pi mā prakalpi,
anyatrādarśanādēva ।</p>
<p>ucyatē— kriyābhēdasamadhigatamātmātiśayaṁ sambandhasyāvagamayannarthasāmarthyāt
kriyāviśēṣapratyayanimittamanuḥ । atō'sya kriyāvacanatvamanyataḥ kriyāpratītērna kalpyatē ।</p>
<p>yadi vā nimittabhēdōpādhēyaviśēṣāparāmarśēna rūpabhēdaṁ sambandhasyāvagamayanti
karmapravacanīyāḥ । yathā adhi brahmadattē pañcālāḥ, abhimanyuḥ arjunataḥ prati iti
svasvāmibhāvassādr̥ś‍yaṁ ca karmapravacanīyāt pratīyatē । viśiṣṭādhikaraṇavyavacchēdāstu
sambandhāssvarūpātiśayēna kriyābhēdamadhigamayanti । yathā pañcālānāṁ paripālana—
karādānādayaḥ kāryā brahmadattēna, abhimanyōḥ adhyavasāyasaṁpraharaṇādayassadr̥śā arjunēna
prakrāntasambandhavaśād abhiprēyantē । tadayamapyanuḥ saṁhitāpravarṣaṇayōssambandhaṁ
hētuphalabhāvēnāvacchinatti, adhyayanaviśēṣarūpatvāttu saṁhitāyāḥ । tasya ca
śabdātiśayaprakāśasāmarthyānniśamanamatrārthagr̥hītaṁ na karmapravacanīyādhigamyamiti ।</p>
<p>tasya tu (anyattu) darśanam— anuḥ paś‍cādbhāvābhidhānē pratītasāmarthyō yathā
anurathaṁ pādātam iti । sa ihāpi tadartha ēva bhavitumarhatīti tasya hētau vidhīyamānā
karmapravacanīyasaṁjñā na prāp‍nōti । sambandhāvacchēdē'pyētat tulyam ।</p>
<p>atha viṣayavaśāddhētau vr̥ttiḥ kalpyatē, paś‍cādbhāvē'pi avirōdhaḥ, yataḥ
paurvāparyamiha hētuphalaviṣayam । ayamēva tarhi sambandhāvacchēdaḥ yadaniyatādhikaraṇaṁ
paurvāparyamiha hētuphalaviṣayatayāvacchidyatē । ētadēva ca sambandhāvacchēdahētutvaṁ
pr̥thakkaraṇanimittaṁ nipātēbhyaḥ karmapravacanīyasaṁjñānām ।</p>
<p>kathaṁ tarhi 'adhiparī anarthakau' (1.4.13), 'suḥ pūjāyām' (1.4.94),
'atiratikramēṇa ca' (1.4.95), 'apiḥ padārthasambhāvanānvavasargagarhāsamuc‍cayēṣu'
(1.4.96) ityamīṣāṁ karmapravacanīyātvam ? kaś‍cidēbhissambandhō'vacchidyatē ।</p>
<p>satyamētat । kintu kāryārthamēṣāṁ ataddharmāṇāmapi śāstrē vācanika—
karmapravacanīyatvamabhihitamiti ।</p>

<pb n="283"/>
<p>(<b>sāmānyavicāraḥ</b>)</p>
<p>nanu ca jātyādipravr̥ttinimittōpagrāhiṇō vr̥kṣādayaḥ sattvavacanāḥ, tadviparītāś‍cādayō
asattvavacanā ityucyatē । na ca jātirnāma pratyakṣādisamadhigamyaṁ kiñcit pramēyamasti ।
tathā hi — asau na pratyakṣā, pratyakṣasya pūrvāparānanusyūtasvalakṣaṇatvāt, jātēś‍ca
pūrvāparānusyūtarūpatvāt tadāha—</p>
<b><lg>
<l>samānavr̥ttitā nāma sāmānyasya nijaṁ vapuḥ ।</l>
<l>kathaṁ spr̥śati sāpēkṣamanapēkṣākṣajāmiti ॥ 120 ॥</l>
</lg></b>
<p>tatpr̥ṣṭhabhāvinastu vikalpā svabhāvēnāvastuviṣayatvānna sāmānyasiddha‍yai prabhavanti ।
nāpyanumānaṁ śabdō vā sāmānyamavasthāpayati । tayōrapi vikalpaviṣayatvēna vastuvyayavasthāpaka—
tvāyōgāt । vastuprāp‍tistu bhēdānadhyavasāyanimittavastvadhyavasāyād bhaviṣyati ।</p>
<p>itaś‍ca na vyaktivyatiriktaṁ sāmānyaṁ kuvalayāmalakabilvādivad bhēdēnānupalambhād,
ghaṭapaṭādivac‍ca dēśabhēdāgrahaṇād, vyak‍tyagrahē ghaṭapaṭādivadēva tadanupalabdhēḥ ।
vyaktivr̥ttitvāt sāmānyasya tadagrahē tadanupalabdhiriti cēnna, vr̥ttinupapattēḥ । kiṁ pratipiṇḍaṁ
kārts‍nyēna vartatē jātirutaikadēśēna ?</p>
<b><lg>
<l>piṇḍē sāmānyamēkatra yadi kārts‍nyēna vartatē ।</l>
<l>tatraivāsya padārthatvaṁ na syāt piṇḍāntarē grahaḥ ॥ 121 ॥</l>
</lg></b>
<b><lg>
<l>ēkadēśēna vr̥ttau tu gōtvajātirna kutracit ।</l>
<l>samagrā'stīti gōbuddhiḥ pratipiṇḍaṁ kathaṁ bhavēt ॥ 122 ॥</l></lg></b> (nyāyama.)
<p>na cāsya niravayavatvādēkadēśā vidyantē । na caikapiṇḍē samāp‍tyā vartamānā
piṇḍāntarē'pi samāp‍tyaiva vartitumarhati । samāp‍tasya na punarutpattiṁ vinā samāp‍tyantarānupapattēḥ ।
na ca tathābhūtā kācid vr̥ttirupalabhyatē । na ca samavāyātmikā vr̥ttiḥ । sa hyayutasidghānāṁ
bhavati । ayutasiddhissambandhaś‍cēti vipratiṣiddham । dravyaguṇayōḥ apr̥thak‍siddhayōrapi
sambandhadarśanānnaivamiti cēnna । tatrāpi guṇavyatiriktasya guṇinō bhēdēnāsiddhēḥ ।
avayavāvayavinōrapi pr̥thak‍siddhērabhāvānna sambandhaḥ । nāpi rūparūpilakṣaṇassambandhō
bhaviṣyatīti vaktavyam, rūpārthasya nirūpayitumaśak‍yatvāt । kimayaṁ
rūpaśabdaśśuk‍lādiguṇavacanaḥ svabhāvavacanō vā । śuk‍lādivacanatvē nīrūpāṇāṁ pavanamanaḥ—
prabhr̥tīnāṁ dravyāṇāṁ sāmānyaśūnyatā syāt । ākāravacanatvē'pyavayavasannivēśarahitānāṁ
tēṣāmēva sāmānyavattā na prāp‍nōti । svabhāvavacanatvē tu jātijātimatōravyatirēka ēva bhavēt ।</p>

<pb n="284"/>
<b><lg>
<l>avabhāti hi bhēdēna svabhāvō na svabhāvinaḥ ।</l>
<l>śabdātiriktataivēyaṁ na tu vastvatiriktatā ॥ 123 ॥</l>
</lg></b>
<p>api cēyaṁ jātiḥ—</p>
<b><lg>
<l>sarvasarvagatāpi (tā vā) syāt piṇḍasarvagatāpi vā ।</l>
<l>sarvasarvagatatvē'syāḥ karkādāvapi gōmatiḥ ॥ 124 ॥</l>
</lg></b>
<b><lg>
<l>aśvadhīśśābalēyādāvuṣṭrabuddhirgajādiṣu ।</l>
<l>padārthasaṅkaraś‍caivamatyantāya prasajyatē ॥ 125 ॥</l>
</lg></b>
<b><lg>
<l>athāpi vyaktisāmarthyaniyamānnaiṣa saṅkaraḥ ।</l>
<l>na hi karkādipiṇḍānāṁ gōtvādivyaktikauśalam ॥ 126 ॥</l>
</lg></b>
<b><lg>
<l>maivaṁ khaṇḍādyabhivyaktamapi gōtvamanaṁśakam ।</l>
<l>sarvatraiva pratīyēta na vā sarvagataṁ bhavēt ॥ 127 ॥</l>
</lg></b>
<b><lg>
<l>tadaṁśagrahaṇē tasya na hi kaś‍cinniyāmakaḥ ।</l>
<l>dīpavad vyañjaka; piṇḍō na tu tatpiṇḍavr̥tti tat ॥ 128 ॥</l>
</lg></b>
<b><lg>
<l>sarvatrāgr̥hyamāṇatvē sarvatrāstīti kō vadēt ।</l>
<l>sarvasarvagataṁ tasmāt na gōtvamupapadyatē ॥ 129 ॥</l>
</lg></b>
<b><lg>
<l>piṇḍasarvagatatvē tu kāmamētadadūṣaṇam ।</l>
<l>kintu naivādya jātāyāṁ gavi gōpratyayō bhavēt ॥ 130 ॥</l>
</lg></b>
<b><lg>
<l>piṇḍē nāsīdasañjātē jātirjātē ca vidyatē ।</l>
<l>saṁkrāmati na cānyasmātpiṇḍādanyatra niṣkriyā ॥ 131 ॥</l>
</lg></b>
<b><lg>
<l>āyāntyapi na tatpiṇḍamapōjjhati purātanam ।</l>
<l>na cāṁśairvartatē cēti kēyaṁ vyasanasantatiḥ ॥ 132 ॥</l>
</lg></b>
<p>tasmādapōharūpamalīkamēva sāmānyaṁ, na paramārthasaditi । tataś‍ca tadabhāvāt
tad‌vatō'nupapattiriti ।</p>
<p>atrōcyatē—kiṁ jātyādērbāhyasya śabdārthasyābhāvādapōhē pakṣapātaḥ, uta pratītibalēnēti ।</p>
<p>na tāvatpratītibalēna, pratītēranugatākāraviṣayatvēnāpōhaparipanthitvāt । nāpi
jātērasattvaṁ, pratyakṣēṇa, svalakṣaṇavadāvēditasvarūpatvāt ।</p>

<pb n="285"/>
<b><lg>
<l>ādyamēva hi vijñānamarthasaṁsparśi cākṣuṣam ।</l>
<l>na taduttarabhāvīti kimidaṁ rājaśāsanam ॥ 133 ॥</l>
</lg></b>
<b><lg>
<l>tadēvāstu pramāṇaṁ vā tēnāpi tvadhigamyatē ।</l>
<l>vyāvr̥ttaṁ vastunō rūpaṁ nānugāmīti kā pramā ॥ 134 ॥</l>
</lg></b>
<b><lg>
<l>bhavēd yadi viśēṣaikaviṣayaṁ nirvikalpakam ।</l>
<l>sāmānyādhvavasāyō'yamakasmāt kathamudbhavēt ॥ 135 ॥</l>
</lg></b>
<p>na caitacchābdarūpam । yataḥ</p>
<b><lg>
<l>paś‍yatyanugataṁ rūpamavijñātē'pi vācakē ।</l>
<l>dākṣiṇātya ivākasmāt paś‍yannuṣṭraparamparām ॥ 136। ।</l>
</lg></b>
<p>api ca śabalēyapiṇḍamavalōkitavataḥ kālāntarē bāhulēyapiṇḍaṁ paś‍yataśśābalēya—
piṇḍasmaraṇamutpadyatē । tatsāmānyābhāvē na ghaṭatē । na hyanyasmindr̥ṣṭē'nyasmaraṇanimittaṁ kiñcidasti ।
tayōranugatarūpābhyupagamē tadupapadyatē nānyathēti । kiṁca vyak‍tyantaradarśanē'pi sa ēvāyaṁ gauriti
pratyabhijñāyatē, tadap‍yanugatarūpāgrahaṇē na yujyatē । na ca vyaktirēva pratyabhijñāyatē, vyaktibhēdasya
pratyakṣasiddhatvāt । yatra ca laghutaparimāṇatilamudgādipracayasannidhānē'vacchinnasvalakṣaṇē grahaṇaṁ
nāsti, tatrānuvr̥ttamēva rūpamindriyēṇa gr̥hyatē । tasmād viśēṣavat sāmānyāpahnavō na yuktaḥ ।</p>
<b><lg>
<l>tasmāt pūrvākṣasampātē tulyatvamabhigamyatē ।</l>
<l>nānātvaṁ cēti sāmānyabhēdau dvāvapi vāstavau ॥ 137 ॥</l>
</lg></b>
<b><lg>
<l>sāmānyamidamityēvamatha tatrānupagrahaḥ ।</l>
<l>vyāvr̥ttamidamityēvaṁ kiṁ vā buddhissvalakṣaṇā ॥ 138 ॥</l>
</lg></b>
<b><lg>
<l>samānavr̥ttisāpēkṣaṁ na ca sāmānyavēdanam ।</l>
<l>tatra sannihitatvāt tu vyaktivannānupagrahaḥ ॥ 139 ॥</l>
</lg></b>
<b><lg>
<l>samānavr̥ttyapēkṣatvāt sāmānyasyānupagrahē ।</l>
<l>viśēṣō'pi ca mā grāhi vyāvr̥ttiṁ sa hyapēkṣatē ॥ 140 ॥</l>
</lg></b>
<b><lg>
<l>anuvr̥ttirhi yēṣvasya kā tēṣāṁ grahaṇē gatiḥ ।</l>
<l>vyāvr̥ttirapi yēbhyō'sya kā tēṣāṁ grahaṇē gatiḥ ॥ 141 ॥</l>
</lg></b>

<pb n="286"/>
<b><lg>
<l>athānuvr̥ttivyāvr̥ttinairapēkṣyēṇa kēvalam ।</l>
<l>vastvēva gr̥hyatē kāmaṁ kīdr̥k‍taditi kathyatām ॥ 142 ॥</l>
</lg></b>
<b><lg>
<l>nirvikalpakavēlāyāṁ nirdēṣṭuṁ tanna śakyatē ।</l>
<l>tadutthāstūbhayatrāpi sākṣyaṁ dadati niś‍cayāḥ ॥ 143 ॥</l>
</lg></b>
<b><lg>
<l>yac‍ca vr̥ttivikalpādidūṣaṇaṁ tatra varṇitam ।</l>
<l>tat pratyakṣamahim‍naiva sarvaṁ pratihataṁ bhavēt ॥ 144 ॥</l>
</lg></b>
<p>yattāvaduktaṁ kuvalayāmalakādivadanavabhāsāditi tatra pratītibhēdō darśita ēva । yattu
dēśabhēdēnāgrahaṇāt, tadagrahē tad‍buddha‍yabhāvāditi tatra jātēstadāśritatvaṁ, nāsattvam ।
yadapyuktaṁ vr̥ttyanupapattēriti tatrāpyucyatē, pratipiṇḍaṁ kārts‍nyēnaiva jātirvartata iti
piṇḍāntarē tadupalambhō'styēva । ēkadēśāstu jātērna santyēva ।</p>
<b><lg>
<l>k‍vēdamanyatra dr̥ṣṭaṁ cēdahō nipuṇatā tava ।</l>
<l>dr̥ṣṭāntaṁ yācasē yastvaṁ pratyakṣē'pyanumānavat ॥ 145 ॥</l>
</lg></b>
<p>kiṁnāmadhēyā vr̥ttiriyamiti cēnna nāmadhēyamasyāḥ jānīmaḥ, piṇḍasamavētā
jātirityēva pracakṣmahē ।</p>
<p>(<b>samavāyavicāraḥ</b>)</p>
<p>nanvayutasiddhayōssambandhaḥ samavāyaḥ, sa vipratiṣēdhādēva nirastaḥ ? na śakyatē
nirasitum ।</p>
<b><lg>
<l>pratītibhēdād bhēdō'stu dēśabhēdastu nēṣyatē ।</l>
<l>tēnāvakalpatē vr̥ttissamavāyassa tūcyatē ॥ 146 ॥</l>
</lg></b>
<p>avayavāyavinōrguṇaguṇinōś‍cēyamēva vr̥ttiḥ । arthāntaratvaṁ caitayōrjātitulyanyāyatayā
siddhamēva । dēśabhēdaś‍ca tayōrnāstīti vispaṣṭamayutasiddhatvam । yadapyucyatē—</p>
<b><lg>
<l>nāniṣpannasya sambandhō niṣpattau yutasiddhatā ॥ 147 ॥</l>
</lg></b>
<p>iti tadapi parihr̥tamācāryaiḥ 'jātaṁ sambaddhaṁ cētyēkaḥ kāla' iti vadadbhiḥ ।</p>
<b><lg>
<l>yā cēha vr̥ttiḥ srak‌sūtrabhūtakaṇṭhaguṇādiṣu ।</l>
<l>jātyādīnāmanaṅgatvāt tābhyāṁ vr̥ttirvilakṣaṇā ॥ 148 ॥</l>
</lg></b>
<p>tasmād‍vr̥ttyanupapattērityadūṣaṇam ।</p>

<pb n="287"/>
<p>yadapi sarvasarvagatatvaṁ piṇḍasarvagatvaṁ ca vikalpya dūṣitaṁ tadapi yatkiñcit;
yathāpratīti tadabhyupagamāt ।</p>
<b><lg>
<l>sarvasarvagatā jātiriti tāvadupēyatē ।</l>
<l>sarvatra grahaṇaṁ tasyā vyañjakavyaktisannidhēḥ ॥ 149 ॥</l>
</lg></b>
<b><lg>
<l>vyaktirvyañjakatāmēti jātērdr̥ṣṭaiva nānyathā ।</l>
<l>dr̥ṣṭiryatra yadā tvasyāstadā tatraiva tanmatiḥ ॥ 150 ॥</l>
</lg></b>
<b><lg>
<l>sarvatra vidyatē jātirna tu sarvatra dr̥śyatē ।</l>
<l>tadabhivyañjikā yatra vyaktistatraiva dr̥śyatē ॥ 151 ॥</l>
</lg></b>
<b><lg>
<l>vyaktēranyatra sattvē'syāḥ kiṁ pramāṇaṁ taducyatē ।</l>
<l>ihāpyānīyamānāyāṁ gavi gōtvōpalambhanam ॥ 152 ॥</l>
</lg></b>
<b><lg>
<l>gōpiṇḍēna sahaitasyā na cāgamanasambhavaḥ ।</l>
<l>dēhēnēvātmanastasmādihāpyastitvamiṣyatām ॥ 153 ॥</l>
</lg></b>
<b><lg>
<l>abhivyaktistu tatkālā yatkālaṁ vyaktidarśanam ।</l>
<l>tasmāt sakr̥dabhivyaktā nānyadāpi pratīyatē ॥ 154 ॥</l>
</lg></b>
<b><lg>
<l>abhivyaktiś‍ca taddēśā yaddēśā vyaktirīkṣyatē ।</l>
<l>tasmādasminnabhivyaktā na dēśē'nyatra dr̥ś‍yatē ॥ 155 ॥</l>
</lg></b>
<b><lg>
<l>piṇḍasarvagatatvē'pi svayūthyaiḥ kaiś‍cidāśritē ।</l>
<l>bhaviṣyatyanyajātāyāṁ gavi gōdhīstathāgrahāt ॥ 156 ॥</l>
</lg></b>
<b><lg>
<l>jāyamānaiva hi vyaktirjāyatē jātiyōginī ।</l>
<l>ēka ēva hi kālō'syā jātisambandhajanmanōḥ ॥ 157 ॥</l>
</lg></b>
<b><lg>
<l>nēha jātēḥ purāstitvaṁ na ca saṁkrāntiranyataḥ ।</l>
<l>kiṁ tu svahētōssā vyaktistādr̥śaivōpajāyatē ॥ 158 ॥</l>
</lg></b>
<b><lg>
<l>kathamētaditīdaṁ tu yēna paryanuyujyatē ।</l>
<l>idamapyaparaṁ hanta tēna paryanuyujyatām ॥ 159 ॥</l>
</lg></b>
<b><lg>
<l>vr̥ṣaḥ piśaṅgō gauḥ kr̥ṣṇā sā ca nīlatr̥ṇāśinī ।</l>
<l>tābhyāmutpāditō vatsaḥ kathaṁ bhavati pāṇḍuraḥ ॥ 160 ॥</l>
</lg></b>

<pb n="288"/>
<b><lg>
<l>yathā rūpādisambaddhā sā vyaktirupalabhyatē ।</l>
<l>tathaiva jātiyuktēti kā tē vyasanasantatiḥ ॥ 161 ॥</l>
</lg></b>
<b><lg>
<l>agōvyāvr̥ttatāyāṁ ca naiṣa praś‍nō nivartatē ।</l>
<l>tasmādagōnivr̥ttaṁ tadanyajātaṁ svalakṣaṇam ॥ 162 ॥</l>
</lg></b>
<b><lg>
<l>tasmād vastusvabhāvasya viditvā'nanuyōjyatām ।</l>
<l>cōdyacuñcutvamutsr̥jya pratipattirnirūpyatām ॥ 163 ॥</l>
</lg></b>
<p>pratipattiś‍ca viśēṣēṣviva sāmānyē'pi nirapavādā darśitaiva । tasmād
viśēṣavadapratyākhyēyaṁ sāmānyam iti ।</p>
<b><lg>
<l>upādhirēvaṁ trividhaḥ pradhānamapi ca tridhā ।</l>
<l>tridhōpaskāravān prātipadikārthaś‍ca varṇitaḥ ॥ 164 ॥</l>
</lg></b>
<b><lg>
<l>vācakatvaṁ nipātānāṁ dyōtakatvaṁ ca niś‍citam ।</l>
<l>karmapravacanīyānāmuktā sambandhasaṅgatiḥ ॥ 165 ॥</l>
</lg></b>
<b><lg>
<l>athō vibhaktyarthavidhistridhōcyatē tridhaiva vr̥ttyarthapadārthanirṇayaḥ ।</l>
<l>kriyādivākyārthanivartanāt tatastridhaiva vākyārthagatiḥ prapañcyatē ॥ 166 ॥</l>
</lg></b>
<p><b>iti mahārājādhirāja—śrībhōjadēvaviracitē śrr̥ṅgāraprakāśē
upādhyādyarthacatuṣṭayaprakāśō nāma
॥ pañcamaḥ prakāśaḥ ॥ 5 ॥</b></p>
<b><lg>
<l>prakāśa ēṣō'stu ratipriyasya śaraḥ paraḥ pañcama ēva yasmin ।</l>
<l>lag‍nē smārērapi hr̥ṣyati svaṁ vaśaṁvadaṁ phālagataṁ ca cakṣuḥ ॥</l>
</lg></b>
<b><lg>
<l>sanātanaḥ kaś‍cana bhōjarājaṁ jīrṇañca śīrṇañca vibhāvya tasmai ।</l>
<l>yaṣṭōyati svaṁ pratibhābhidhānaṁ lalāṭacakṣuḥ pratisaṁśrayāṇaḥ ॥</l>
</lg></b>

<pb n="289"/>
<p>atha</p>
<p><b>śr̥ṅgāraprakāśē ṣaṣṭhaḥ prakāśaḥ</b></p>
<p>vibhaktyarthādicatuṣṭayaprakāśō nāma</p>
<p>(<b>9. vibhaktyarthaḥ</b>)</p>
<p><b>vibhaktyartha</b>stridhā 1. saṅkhayā, 2. kārakaṁ, 3. śēṣaś‍ca । tēṣu—
(<b>1. saṅ‌khyā)</b> kārakasambandhigataikatvadvitvabahutvāni <b>saṅ‌khyā</b> ।</p>
<p>sā ṣōḍhā— ābhidhānikī, vaivakṣikī, naimittikī, pāribhāṣikī, vaibhāṣikī
pāriśēṣikī ca । tāsu—</p>
<p><b>ābhidhānikī</b> yathā— āpaḥ, dārāḥ, lājāḥ, dvayam, anēkaṁ, niyutamiti ।
atrābhidhānatō bahuvacanaikavacanē ēvētyābhidhānikī ।</p>
<p><b>vaivakṣikī</b> yathā— rōdasī rōdasyau, kabarī kabaryaḥ, stanau stanāḥ, viśākhā
viśākhē viśākhāḥ, dr̥k dr̥śau dr̥śaḥ, jagat jagatī jaganti । atra
vivakṣayaikatvadvitvabahutvānīti vaivakṣikī ।</p>
<p><b>naimittikī</b> yathā— vr̥kṣaḥ, śōbhanaḥ, dampatī, pitarau, akṣāḥ, gabhastaya iti ।
atra vastunō nimittasya sadbhāvānnaimittikī ।</p>
<p><b>pāribhāṣikī</b> yathā— mārdaṅgikapāṇavikaṁ puruṣau (kāśikā 2.4.2), khalatikaṁ
vanāni (kāśikā 1.2.51), gōdau grāmaḥ (kāśikā 1.2.51), tiṣyapunarvasū tārakāḥ
(kāśikā 1.2.63), pañcālā janapadaḥ (kāśikā 1.2.52), sa cāhaṁ ca pacāva
iti । atra dvitvabahutvādiṣu ēkatvādiparibhāṣaṇamiti pāribhāṣikī ।</p>
<p><b>vaibhāṣikī</b> yathā— aśvabaḍabam aśvabaḍabau (kāśikā 2.4.12), lakṣanyagrōdhaṁ
plakṣanyagrōdhāḥ (kāśikā 2.4.12), pūrvē phalgunyau pūrvāḥ phalgunya (kāśikā
1.2.60) iti । atra vibhāṣayaikatvadvitvabahutvānīti vaibhāṣikī ।</p>
<p><b>pāriśēṣikī</b> yathā—ēkaḥ dvau bahavaḥ, ubhau dvitrāḥ, ardhatr̥tīyā iti ।</p>
<p>atraikādyuktasaṅkhyāpariśēṣē svādaya iti pāriśēṣikī । taduktam—</p>
<b><lg>
<l>nimittamēkamityatra vibhakta‍yā nābhidhīyatē ।</l>
<l>tadvatastu yadēkatvaṁ vibhaktistatra vartatē ॥ 1 ॥</l></lg></b> (vāpa. 3.11.27)

<pb n="290"/>
<p>(<b>2. kārakam</b>)</p>
<p><b>kārakaṁ</b> ṣaḍivadhamabhihitaṁ purastāt (pu. 221–245) । tad dvitīyādivācyatvēna
pr̥thakpr̥thak ṣaṭprakāraṁ prathatē । tatra—</p>
<p><b>karma</b> dvitīyāvācyaṁ, kaṭaṁ karōti; tr̥tīyāvācyaṁ, mātrā sañjānītē; caturthīvācyaṁ,
na tvā śunē manyē; pañcamīvācyaṁ, pari trigartēbhyō vr̥ṣṭō dēvaḥ; ṣaṣṭhīvācyaṁ, mātuḥ
smarati; sap‍tamīvācyam, adhītī vyākaraṇē ।</p>
<p><b>kartā</b> dvitīyāvācyaḥ, gamayati grāmaṁ dēvadattam; tr̥tīyāvācyaḥ, caitrēṇa kr̥tam;
caturthīvācyaḥ, mūtrāya kalpatē yavāgūḥ; pañcamīvācyaḥ, upādhyāyādadhītē; ṣaṣṭhīvācyaḥ,
vyāsasya kr̥tiḥ; sap‍tamīvācyaḥ, brāhmaṇēṣu bhuñjānēṣu vr̥ṣalā āsatē ।</p>
<p><b>karaṇaṁ</b> dvitīyāvācyam, akṣān dīvyati; tr̥tīyāvācyaṁ, dātrēṇa lunāti;
caturthīvācyaṁ, śatāya parikrītaḥ; pañcamīvācyaṁ, stōkānmuktaḥ; ṣaṣṭhīvācyaṁ, sarpiṣō
jānītē; sap‍tamīvācyam akṣēṣu dīvyati ।</p>
<p><b>sampradānaṁ</b> dvitīyāvācyaṁ, dēvadattamabhyasūyati; tr̥tīyāvācyaṁ, dāsyā samprayacchatē;
caturthīvācyaṁ, dēvāya dadāti; pañcamīvācyaṁ, gurōrābhya(?) gāḥ prayacchati; ṣaṣṭhīvācyaṁ,
gh‍nataḥ pr̥ṣṭhaṁ dadāti; sap‍tamīvācyaṁ puṣpēṣu spr̥hayati ।</p>
<p><b>apādānaṁ</b> dvitīyāvācyaṁ, arjunaṁ yōddhāraḥ, tr̥tīyāvācyaṁ, dhanuṣā vidhyati;
caturthīvācyaṁ, śrāddhāya nigr̥haṇatē; pañcamīvācyaṁ, grāmādāgacchati; ṣaṣṭhīvācyaṁ kr̥ṣṇā gavāṁ
sampannakṣīratamā; sap‍tamīvācyaṁ, bhukta ōdanaḥ kaṁsapātryām ।</p>
<p><b>adhikaraṇaṁ</b> dvitīyāvācyaṁ, grāmamadhivasati; tr̥tīyāvācyaṁ, samēna dhāvati;
caturthīvācyaṁ, yuddhāya sannahyati; pañcamīvācyaṁ, krōśād‌vidhyati; ṣaṣṭhīvācyaṁ, gavāmīśvaraḥ;
sap‍tamīvācyaṁ, tīrthaṁ upavasatīti ।</p>
<p>(<b>3. śēṣaḥ</b>) kārakātirēkī kriyākārakapūrvakaḥ sambandhaviśēṣaḥ <b>śēṣaḥ</b> ।</p>
<p>sa tridhā <b>uktādanyaḥ, kārakēbhyō'nyaḥ, kārakāṇāmavivakṣā ca</b> । tēṣu—
<b>uktādanyatvē</b> bhinnasambandhyapēkṣaḥ, abhinnasambandhyapēkṣaś‍ca ।
tayōrādyō rājñaḥ puruṣa iti yathā— (kusaṁ. 7.19)</p>
<b><lg>
<l>patyuśśiraś‍candrakalāmanēna spr̥śēti sakhyā parihāsapūrvam ।</l>
<l>sā rañjayitvā caraṇau kr̥tāśīrmālyēna tāṁ nirvacanaṁ jaghāna ॥ 2 ॥</l>
</lg></b>

<pb n="291"/>
<p>dvitīyō rāhōśśira iti yathā—</p>
<b><lg>
<l>śikhicchadacchatrapatatramaṇḍalībharōparūddhaṁ mukhamēṇacakṣuṣaḥ ।</l>
<l>mukhēna rāhōrabhiyōk‍tumudyataṁ kalāvatō bimbamiva vyarājata ॥ 3 ॥</l>
</lg></b>
<p><b>kārakēbhyō'nyatvē</b> upāttakriyō'nupāttakriyaś‍ca ।</p>
<p>tayōrādyō'nnasya hētōrvasatīti yathā— (raghu.2.47)</p>
<b><lg>
<l>ēkātapatraṁ jagataḥ prabhutvaṁ navaṁ vayaḥ kāntamidaṁ vapuś‍ca ।</l>
<l>alpasya hētōrbahu hātumicchanvicāramūḍhaḥ pratibhāsi mē tvam ॥ 4 ॥</l>
</lg></b>
<p>dvitīyō brāhmaṇasya tulya iti yathā— (raghu. 6.79)</p>
<b><lg>
<l>kulēna kāntyā vayasā navēna guṇaiś‍ca taistairvinayapradhānaiḥ ।</l>
<l>tvamātmanastulyamamuṁ vr̥ṇīṣva rat‍naṁ samāgacchatu kāñcanēna ॥ 5 ॥</l>
</lg></b>
<p><b>kārakavivakṣāyāṁ</b> dravyāpēkṣaḥ kriyāpēkṣaś‍ca ।</p>
<p>tayōrādyaḥ sādhōḥ svaṁ dhanaṁ rōcata iti yathā— (māgha.10.23)</p>
<b><lg>
<l>dattamāttamadanaṁ dayitēna vyāp‍tamātiśayikēna rasēna ।</l>
<l>sasvadē mukhasuraṁ pramadānāṁ nāma rūḍhamapi ca vyudapādi ॥ 6 ॥</l>
</lg></b>
<p>dvitīyō na māṣāṇāmaś‍nīyāditi yathā—(kusaṁ. 5.83)</p>
<b><lg>
<l>nivāryatāmāli! kimapyasau vaṭuḥ punarvivakṣuḥ saphuritōttarādharaḥ ।</l>
<l>na kēvalaṁ yō mahatō'pabhāṣatē śr̥ṇōti tasmādapi yassa pāpabhāk ॥ 7 ॥</l>
</lg></b>
<p>sahārthatādarthyahētulakṣaṇōpapadasambōdhanādayastu sambandhaviśēṣā upaskārādhikārē'—
bhihitā (dra.pr̥.265) iti nēha pratanyatē । nanu ca sambandhasya kriyākārakapūrvakatvāt
kārakēṣvēva śēṣasambandhasyāpyantarbhāva iti saṅkhyā śaktiś‍ca vibhak‍tyarthaḥ ।</p>
<p>tatra jātau padārthē jātyabhidhāyinaḥ prātipadikasya saṅkhyākārakābhidhāyinyā
vibhak‍tyā sambandhō na ghaṭatē । na hi jātēḥ saṅkhyāśaktiyōgassaṁbhavati ।</p>
<p>ucyatē, jātyavinābhāvēna lakṣitāyā vyaktēḥ saṅkhyāśaktiyōgādēkārthasamavāya—
lakṣaṇassambandhō bhaviṣyati ।</p>
<p>naivam; yathānantyavyabhicārābhyāṁ bhēdavatīṁ vyaktimaśaktāḥ prakr̥tayō'bhidhātumitya—
bhinnāmavyabhicāriṇīṁ ca jātimācakṣatē, tathādhārabhēdād‌bhinnamānantyabhicārābhyāmaśaktā
vibhaktayaḥ śaktiṁ saṅkhyāṁ cākhyātum atastadādhāraṁ śaktisaṅkhyājātimācakṣatē । tataś‍ca
prakr̥tyarthasambandhāyā api vyaktērvibhaktyarthēna śaktisaṅkhyāsāmānyēnāsambandhādanupapanna ēva
prakr̥tipratyayayōḥ samabhivyāhāraḥ ।</p>

<pb n="292"/>
<p>nānupapannaḥ, ēkārthasamavētasamavāyēna tadupapattēḥ ।</p>
<p>kathaṁ punassāmānyābhidhānēnābhidhīyamānayōssaṅkhyādravyayōḥ parasparēṇa sambandhaḥ?
yathābhidhīyamānayōḥ । yathā śabdēnābhihitāvarthau buddhau viparivartamānau mithassambadhyētē
tathā śabdēnābhihitādarthāt pratīyamānāvapi parasparēṇa sambandhamanubhaviṣyata iti ।</p>
<p>kiṁ punariyaṁ saṅkhyā śaktirvā niyōgatō jātimavacchinatti ?</p>
<p>nētyāha । na hi grahaṁ samārṣṭīti śrūyamāṇamēkavacanamēkatvasaṅkhyāṁ kriyāṅgabhāvēna
pratipādayati । nāpi saktūn juhōtīti dvitīyā śrutiḥ saktūnāṁ hōmakriyāyāṁ
karmaśaktimabhidhattē । api tvakṣāndīvyatītivat saṁbandhasāmānyatirōhitakarmarūpān saktūn
sādhakatamatvēna hōmakarmaṇi niyuṅktē । k‍vacittu tadrūpayaiva vibhaktiśrutyā
saṁkhyākarmādiśaktīnāṁ kriyāsvaṅgabhāvō'vabōdhyatē, yathā paśumālabhēta vrīhīnahantīti ।</p>
<p>kutaḥ punaridaṁ śrutyupāttē api k‍vacidēva saṅkhyāśaktī vivakṣyatē ?</p>
<p>tatra tāvat saṅkhyāṁ prati śrūyatē— 1sattvabhūtam idaṁtaditi vyapadēśayōgyaṁ vastu
na śakyatē saṅkhyāntarēṇa śabdairabhidhātum2, sasaṁkhyānāmēva śabdānāṁ sattvābhidhāyakatvāt;
atō nāntarīyakamupādānaṁ saṁkhyāyā iti ।</p>
<p>sattvanirdēśē saṁkhyā na vivakṣyatē, yathā brāhmaṇō na hantavya iti3 । ēvaṁ ca
jātyāpi vinā vastumātrasya saṁpramugdhatvād vivēkēnābhidhānamaśakyam । atō nāntarīyakaṁ
jātyupādānamiti jātāvapyavivakṣā prāp‍nōti ।</p>
<p>apara4 āha— yatra saṁkhyāpadairēkādibhissaṁkhyā abhidhīyatē, tatra niyōgataḥ
karmāṅgabhāvēna vivakṣyatē, yathā ēkāṁ gāṁ dadāti, dvābhyāṁ khanati (taisaṁ. 5.1.41),
trīn paśūnālabhata iti । ēkādiśabdarūpād‌dhi sā pratīyamānā na śakyamavivakṣitum ।
anyatra tu śabdasaṁskāramātrāparatvādēkavacanādēravivakṣā, yathā gauḥ padā na spraṣ‍ṭavyā
(nyāyavā. 2.2.67) । ētadapi nāsti 'yasyōbhayaṁ havirārtimārchēd' ityēvamādāvubhayādi—
śabdōpādānādapyavivakṣādarśanāt (nyāyamaṁ.) ।</p>
<p>anyē manyantē 'jātyākhyāyāmēkasmin bahuvacanamanyatarasyām' (1.2.53) iti
jñāpakādēkavacanaṁ, ca na vivakṣyatē । vivakṣyatē । dvivacanaṁ vivakṣyatē, yathā 'sārasvatau bhavataḥ'
(taisaṁ. 2.4.6.1) iti ।</p>
<!-- NOTES pg=292!-->
1–4. vāpa. 3 jāti ।

<pb n="293"/>
<p>tadapyayuktaṁ, dvivacanasyāpi avivakṣādarśanāt । yathā— (vāpa jāti 3.1.53)</p>
<b><lg>
<l>yadyētau vyādhitau syātāṁ dēyaṁ syādidamauṣadham ॥ 8 ॥</l>
</lg></b>
<p>yatastadauṣadhamēkasyāpi dīyamānaṁ vātādivikāraṁ śamayituṁ śak‍nōti । ēvaṁ tarhi
yatra parāṅgatayā jātirvidhīyatē, tatra saṁkhyā vivakṣyatē, yatra tu svasaṁskārapratipattayē'nūdyatē
tatra na vivakṣyatē । yathā paśunā yajēta, grahaṁ saṁmārṣ‍ṭīti । tadētadubhayamapi
udāharaṇamātrēṇāśakyaṁ pratipattumiti yuktirabhidhātavyā । sēyamucyatē—paśunā yajētēti
yāgasya phalavattayā prādhānyaṁ, tadaṅgaṁ paśuḥ, aṅgaṁ ca yatpradhānasyōpakarōti । ēkēnaiva
paśunā kr̥taḥ pradhānasyōpakāra iti dvitīyō nōpādīyatē । yadi hi yasya yāvantaḥ
paśavassanti sa tāvata upādatta ityāśrīyatē, prakr̥tasya yāgasyaikēna paśunā,
samāpitatvāditaravaiyarthyaṁ mā bhūditi yāgāntarāṇi kriyantē । guṇēna dravyēṇa pradhānaṁ yāgaḥ
prayuktassyāt । na caiṣa nyāyō yad‍guṇaḥ pradhānaṁ prayuṅktē । kiṁca paśumālabhēta, paśunā
yajētētyādau kriyāṅgabhāvēnāprajñātasya paśōssādhanabhāvaprakhyāpanāyēdamutpattivākyam । tatra
śabdadarśanāvasēyatvādarthasya yathābhūtaṁ śabda āha tathābhūtassō'rthō'nugatatayā samāśrīyatē ।
śabdē'nvayavyatirēkābhyāṁ prakr̥tērjātiriva vibhaktassaṁkhyābhidhēyatvēnāvadhāryatē । yadi ca
dvitīyasya paśōrūpādānamantarēṇa śabdārthō na samāpyēta, kriyā vā na nivartyēta,
tadōpadīyētāpi dvitīyaḥ । paśutvajātēś‍ca prativyaktyavikalpātmanaḥ
samāp‍tatvādēkapaśvadānaiś‍ca yāgakriyābhinirvr̥ttērdvitīyō nōpādīyatē ।</p>
<p>na ca paśunā yajētētyasyāssaṁkhyāyā virōdhinī saṁkhyā utpāttivākyagatā
kācid‌vidyatē yadanurōdhādiyaṁ tyajyēta, yasmādidamēva paśōrūtpattivākyam,
ataśśabdavattvāt saṅkhyāntarēṇa cāvirōdhāt । paśunā yajētētyādau saṅkhyā vivakṣyatē, grahaṁ
saṁmārṣ‍ṭītyatra tu na vivakṣyatē । yasmāt prājāpatyā nava grahā bhavantītyādau
grahāṇāmutpattivākyē yā anēkatvasaṅkhyā sā pradhānaviṣayā, tatra grahāṇāṁ
viṁdhīyamānatvāt । grahaṁ saṁmārṣ‍ṭītyatra tu yā ēkatvasaṁkhyā sā śēṣaviṣayā, sammārgasyaṁ
vidhīyamānatvāt, tadadhikaraṇasaṁpadanārthatvād grahaśabdasya ।</p>
<p>na ca yuktaṁ yatpradhānasambandhinī saṁkhyā śēṣasaṁkhyayā bādhyatē ।</p>
<p>nanu cōtpattivākyavaśēnānēka ēva grahō gr̥hyēta । grahamityētasmāc‍caika—
vacanādēkassammr̥jyēta । kimatra bādhitaṁ syāt ? ēvaṁ tarhi vidhānavākyē pūrvamēva
prajñātāṅgabhāvāḥ sammārgamapūrvaṁ vidhātuṁ kēvalaṁ grahamityanēna smr̥tau saṁnivēśyantē ।</p>

<pb n="294"/>
<p>grahasmr̥tiś‍cānubhavasāmarthyādud‍bhavantī yathānubhūtānēvārthān darśayatīti naikō grahassaṁmr̥jyatē ।</p>
<p>nanu ca yathā pūrvānubhūtacamasādyanēkapadārthasannidhau saṁmārgavidhānāya grahaśruti—
rgrahāṇāmēva smārayati na camasādīnāṁ tathaivānēkagrahasaṁnnidhāvēkavacanamēkasyaiva smārayēt ।
yēna hi bahavō'nubhūtāstēnaikō'pyanubhūta ēva ।</p>
<p>satyamētat, kintu pratīyamānō'pyasau saṁkhyābhēdaḥ kriyāṁ pratyavidhīya—
mānatvādasamarthaḥ kriyāmēkasminnavasthāpayitum । avidhīyamānaś‍ca saṁkhyābhēdaḥ,
yatō'traśrutyā grahasya saṁmārgō vidhīyatē । tadētāvati paryavasitaṁ vākyam । na
cāparaśśabdō'sti, yēnaikasya sa vidhīyēta । na caikaśśabda ubhayaṁ śak‍nōti vidhātum
aprajñātaṁ saṁmārgaṁ prajñātasya caikatvēna saṁbandhamiti, pravr̥ttibhēdāt ।</p>
<p>atha grahaikatvābhyāṁ viśiṣ‍ṭassaṁmārgō vidhīyatē, na bhidyēta pravr̥ttiḥ; arthastu naivaṁ,
yatō grahārthaḥ saṁmārgastasya prayōjanavattvāt ।</p>
<p>vibhaktiviśēṣaś‍ca prādhānyaṁ grahasya darśayati । atō na vidhīyatē saṅkhyā ।</p>
<p>iha tarhi kathaṁ citragavīṁ vadh‍natīti citrō guṇō vidhīyatē, yatō'trāpi
gōrasvatantrīkārastasyāś‍ca citrāyā iti bhidyatē pravr̥ttiḥ; guṇadravyayōgasya śrutyaivābhi—
dhīyamānatvāt, tad‍‌viṣayatvāc‍ca kriyāyā nātrāparādha iti cēd, grahamityapi śrutirēva
saṅkhyāyāstadadhikaraṇasya ca dravyasya kriyāṅgabhāvamabhidhattē । tathā śōṇaṁ yōjayēdityē—
kaśabdōpādānayōrjātiguṇayōraṅgīkaraṇam । ēvaṁ tarhi svārthāyāṁ pravr̥ttau saṅkhyābhēdasya
vidhātumaśakyatvādavivakṣitā saṅkhyā, yathā grahaṁ saṁmārṣ‍ṭīti । atra grahārthatvāt saṁmārgasya
pradhānaṁ grahāḥ, tadaṅgaṁ saṁmārgaḥ (pama. 1.2.64) । paśunā yajēta, śōṇaṁ yōjayēt, citragavīṁ
badh‌nātītyādau tu yāgādikarmārthatvāt paśvādīnāmapradhānānāṁ sasaṅkhyānāṁ saguṇānāṁ ca
viśiṣ‍ṭānāmēva vidhānamiti vivakṣyatē saṅkhyā guṇaś‍cēti । ācāryapravr̥ttirapyētadēva jñāpayati
'pradhānē saṁkhyā na vivakṣyatē, guṇē tu vivakṣyata' (pama. 1.2.64) iti । tathā hi—
'sarūpāṇāmēkaśēṣa' iti karmasādhanē śēṣaśabdē śēṣaśabdābhidhēyasya dravyasya sādhutvād
vyākhyānēnābhidhīyamānasaṁskāratvāt prādhānyam । ataḥ svārthē pravartamānasyāvivakṣita—
saṅkhyātvādēkaśabdōpādānaṁ kr̥tamēkaśśiṣyata iti । tadēta liṅgaṁ pradhānasyāvivakṣitā
saṁkhyēti । ēvaṁ subantaṁ subantēna samasyata iti saṁkhyāyā aṅgīkaraṇād bahūnāṁ samāsō
na bhavati, yathā mahatkaṣ‍ṭaṁ śrita (mabhā. 2.1.1) iti । atra hyēvaṁprakārāvayava—

<pb n="295"/>
sannivēśāvacchinnassamudāyassādhurityanvākhyāyatē । atō'vayavaparāmarśōpāyēna samudāyasya
saṁskārādhānaprakramē pradhānaṁ samudāyastamuddiśya pravartamānā avayavā upāttasaṅkhyāviśēṣāṅgī—
karaṇēna pravartantē । yatra tu yat‍nāntaramārabhatē tatra bahūnāmapi bhavati, yathā 'kālāḥ
parimāṇinā' (2.2.5) iti; bahuvacanād dva‍yahnajātaḥ (pama. 2.2.5) iti । yathā ca
bahuvrīhidvandvavidhāvanēkagrahaṇānmattabahumātaṅgaṁ vanaṁ, dhavakhadirapalāśā iti । k‍vacit
punarguṇē'pi saṅkhyā na vivakṣyatē, yatra tadavivakṣayā pradhānāntarasya siddhirbhavita, yathā
'karturīpsitatamaṁ karma' (1.4.49) iti । atra hīpsitatamasya karmasaṁjñāyāṁ vidhīyamānāyām
īpsayā avacchēdāyōpādīyamānaḥ kartā yadyāśritaikatvasaṁkhyaḥ pratīyēta, anēkasyēpsitaṁ
vastu karmasaṁjñāsaṁbandhādapēyāt । ataḥ pradhānasaṁskārōparōdhatiraskārāya kartānapēkṣitasaṁkhyā—
viśēṣassamāśrīyatē ।</p>
<p>nanu ca prayōjanamidaṁ pradhānāntarasiddhiḥ । tasmādavivakṣāyāmupapattirvaktavyā ।</p>
<p>iyamucyatē sāmānyanibandhanatvādīpsitatamaśabdasya saṁbandhināmaviśēṣēṇa prasaktau
sādhanāntarōcchittayē kartr̥grahaṇaṁ kriyatē । tadupāttaviparītapratiṣēdhamātrōpakṣayamasamarthaṁ
saṁkhyābhēdamaṅgīkartumiti ।</p>
<p>śaktiḥ punarapradhānē pradhānē vā saṁkhyāvati vibhaktyā vidhīyamānā vivakṣāmēvānurūdhyatē ।
ēvaṁ ca yathā paśvādīnāṁ sasaṁkhyānāṁ tathā grahādīnāmasaṁkhyānāmēva kriyāsu sādhanabhāvō
bhavati । kathaṁ punaḥ paśvādigatā saṁkhyā sādhanatvēnāvagamyatē, yāvatā prātipadikārthasya
sākṣāt pāramparyēṇa vā saṁbandhisādhanatvaṁ saṁkhyā ca vibhaktyā vidhīyatē । na tu
saṁkhyāsādhanatvayōḥ parasparēṇa saṁbandhō'sti । ēvaṁ tarhi prathamataraṁ vyaktissaṁkhyayā saṁbadhyatē ।
saṁkhyā saṁsargaprāp‍tātiśayā tu sādhanabhāvēna । sō'yaṁ sādhanabhāvō viśiṣ‍ṭē nipātād
viśēṣaṇamapi sādhanamityāvēdayati । yathā sāyudhēna jitamiti ।</p>
<p>kutaḥ punarayaṁ saṁkhyāsādhanatvayōrēkaśabdōpanibandhanayōrasa1nibandhakārikālabhēdēna
saṁbandhaḥ ?</p>
<p>na hyētadasti । saṁkhyayā saṁsargamanavāpya na śak‍nōti sādhanabhāvamāsādayitumiti ।
ēvaṁ tarhi saṁkhyāsādhanabhāvābhyāṁ vyaktissaṁbadhyatē । tābhyāmutpāditātmātiśayāmākhyāta—
vibhaktistāṁ kriyāsu viniyuṅktē । sā viśiṣ‍ṭā kriyāsaṁbandhamanubhavatīti viśēṣaṇamapi
kriyāsaṁbaddhaṁ pratīyatē ।</p>
<!-- NOTES pg=295!-->
1. 'asanibandha; saha nibandhaḥ sanibandhaḥ; sa na bhavatīti asanibandhaḥ' iti rāghavācāryaḥ ।

<pb n="296"/>
<p>nanu ca karmakaraṇādikārakaṁ vibhak‍tyarthaḥ, tac‍ca kriyāsiddhāvupāttavyāpāra—
tvācchaktimad‌dravyamēva tasmiṁś‍ca prātipadikēnaivōktē kiṁ vibhak‍tyōcyatē ?</p>
<p>(<b>śaktitattvam</b>)</p>
<p>śaktiriti brumaḥ ।</p>
<p>dvidhā hi dravyaṁ sattvabhūtamasattvabhūtaṁ ca । tayōśśaktisaṅkhyāśrayassattvabhūtaṁ
vr̥kṣādyarthaḥ । tadanāṁśrayō'sattvabhūtamavyayādyarthaḥ । tadubhayamapi nirupādhyēva prātipadi—
kēnōcyatē । tadāśritāstu saśaktisaṅkhyāsaṁbandhōpādhayō vibhak‍tyēti । nanu ca</p>
<b><lg>
<l>svarūpādud‌bhavat kāryaṁ sahakāryupabr̥ṁhitam ।</l>
<l>naiva kalpayituṁ śaktaṁ śaktimanyāmatīndriyām ॥ 9 ॥</l></lg></b> (nyāyamaṁ.)
<p>śaktirhi kalpyamānā padārthasvarūpavannityā vā syāt kāryā vā ? tatra nityatvē
nityamēva kāryōtpādaprasaṅgaḥ । sahakāryapēkṣā tu svarūpasyaivāstu kiṁ śak‍tyā ? kāryatvē
tu padārthasvarūpamātrakāryatāyāṁ sadā śaktērutpādāt sadaiva kāryōtpādaḥ । sāmagrīkāryaṁ tu
kāryamēvāstu, kimantarālē śaktyā ? aśaktāt kārakāt kāryāniṣpattiriti cēcchaktirapi
kāryaṁ, tadutpattau śak‍tyantarakalpanādanavasthā; anyathā'bhyupagamavyāghātaḥ ।</p>
<p>āha, dr̥ṣṭasiddhayē hyadr̥ṣṭaṁ kalpyatē । śak‍tyantarakalpanāyāḥ śaktiśrēṇanirmāṇa ēva
kṣīṇatvāt kārakāṇāṁ mā bhūt kāryavyāghāta ityēkaiva śaktiḥ kal‍pyatē, tatkutō'navasthā ?</p>
<p>naivam, anyathāpi tadupapattēḥ । yadi hyarthavyaktiḥ kriyāsu pratihanyēta tadā
tadatiriktaśaktikalpanā yuktēti । apratihatāś‍ca sahakārilābhādapi kāryōpajanāś‍cārtha—
vyaktayaḥ । tatkiṁ vr̥thā śaktikalpanayēti ।</p>
<p>nanu śaktimantarēṇa kārakaṁ kārakamēva na bhavēt, bhāvatattvasya kriyāsu pratighātāt ।
rūpamēva hi dr̥ś‍yatē na rasādi, darśanāyatanaṁ paś‍yati na rasanādi, rasa ēva rasyatē na rūpādi,
rasanamēva rasayati na cakṣurādi, āpa ēva pipāsāmapanayanti na tvag‍ni, ag‍nirēva śītaṁ
śamayati na tvāpa iti । apratighātē hi vastusvarūpāviśēṣāt sarvasmāt‌sarvakāryōdayaprasaṅgaḥ ।
tataś‍cakṣuriva rasanamapi paś‍yēt, rūpamiva rasō'pi dr̥ś‍yēta, rasanamiva cakṣurapi rasayēt, rasa
iva rūpamapi rasyēta, āpa ivāg‍nirapi pipāsāmapanayēt, ag‍nirivāpō'pi śītaṁ śamayēyuḥ ।
yathā ca tailārthinā tilā upādīyantē tathā sikatā apyupādīyēran । yathā vā pādapaṁ chēttumanasā

<pb n="297"/>
paraśurudyamyatē tathā pādukādyapyudyamyēta । api ca viṣadahanayōrmāraṇē dāhē ca
śaktāvaniṣyamāṇāyāṁ mantrapratibaddhāyāṁ yattayōssvakāryaudāsīnyaṁ tatra kā yuktiḥ ?</p>
<p>cakṣuḥ śrōtrayōrvā darśanē śravaṇē ca rōgādinā yat svakāryākaraṇaṁ tatra kōpapattiḥ ? na
hi mantrādinā rōgādinā vā tatsvarūpāṇi sahakāriṇō vā pratibadhyantē, tadrūpēṇaiva
tēṣāmupalambhāt । śaktayastu pratibadhyanta iti satsvapi svarūpasahakāriṣu kāryānutpādō
yuktaḥ । tasmād yathā sukhādikāryānumitamadr̥ṣṭaṁ, sātiśayabuddhinibandhana—
smr̥tipratyayahētussaṁkāraḥ, kriyāviśēṣajanitaḥ kriyāntaraprasavōpayōgī vēga ityādya—
paramatīndriyamēva kal‍pyatē bhavadbhiḥ, tathā śaktirapi kāryātiśayakāraṇamatīndriyā
kal‍pyatāmiti ।</p>
<p>tadanupapannam; śaktimantarēṇāpi kriyāpratighātādīnāmupapattēḥ । svakāraṇaparamparā—
yātaniyatasvabhāvatayaiva bhinnasvabhāvā rasādayō rūpādibhyastē kathaṁ rūpādisādhyā—
marthakriyāmatathābhūtāssādhayēyuḥ ? niyōgataś‍cētadaṅgīkarttavyam; śaktikalpanāyāmapi
tulyānuyōgitvāt । kathamētāśśaktayō niyatādhārā na punaravayavēna śaktīrvyāp‍nuvantīti ।
padārthasvarūpātiśayāditi cētkāryabhēdō'pi tata ēva sētsyati । api cāśrayasya bhēdē kathaṁ
śaktibhēdaḥ ? yatō vā śaktayaḥ prāp‍tarūpabhēdāstata ēvāśrayarūpabhēdēna kāryabhēdasiddhēḥ kiṁ
śaktibhēdakalpanēna ? yāstarhi tulyarūpā vyaktayaḥ kāryamatulyaṁ sādhayanti tāsu katham ? yathā
galvartāś‍candrakāntibhiḥ syandantē na sūryagrāvaṇaḥ, karakā arkāṁśubhirvilīyantē, na
muktāmaṇayaḥ, āntaraṁ tējaḥ paś‍yati na bāhyam, prāṇō vāyuḥ prāṇiti na vyānaḥ,
śrōtrākāśaśśr̥ṇōti na vaktrākāśaḥ, vidvān kriyāsvadhikriyatē nāvidvāniti
tulyajātīyatvē'pi tēṣāmadr̥ṣṭapratiniyamō dravyāntarasaṁparkabhēdaś‍ca kāryabhēdaṁ vyavasthāpayati ।
yāstarhyabhinnā bhinnamarthavyaktayaḥ kāryaṁ sādhayanti tāsu katham ? yathā— tadēva tējō dahati
prakāśayati śītaṁ cāpanudati, tā ēvāpaḥ plāvayanti, k‍lamaṁ cāpanayanti, tādr̥śaḥ sa tējasaḥ
payasō vā rūpātiśayaḥ karmaṇa iva saṁyōgāvibhāgavēgānukūlatā, dharmasyēva
sukhajñānāpavargakāraṇatvamiti । upādānaniyamē tu na vayamanyaṁ kaṁcidabhinavaṁ bhāvānāṁ
kāryakāraṇabhāvamutpādayāmaḥ, kiṁtu yathā prāp‍tamanusarantō vyavahārāmaḥ (nyāyamaṁ.) । tatra
tailōtpādapādapacchēdādāvanvayavyatirēkābhyāṁ vr̥ddhavyavahārādvā tilaparaśvadhādērēva
kāraṇatvamavagacchāma iti tadēva tadarthina upādadmahē, na sikatāpādukādīti । na ca tilādēḥ

<pb n="298"/>
paraśvādhādērvā svarūpē satyapi sadā kāryōdayaḥ । svarūpavat sahakārisannidhērapyapēkṣaṇīyasya
sarvadānupapattēḥ । sahakārivargē ca dharmādikamapi nipatati; tadapēkṣē ca kāryōtpādē kathaṁ
sarvasmāt sarvasambhavaḥ ? dharmādīnāṁ tu jagad‌vaicitryādikāryabalēna kalpanamaparihāryam । yadyapi
viṣadahanayōḥ sannidhānē satyapi mantrōpayōgāt‌tatkāryājananaṁ tadapi na
śaktipratibandhanibandhanam । api tu sāmagryantarānuprēvēśahētukam ।</p>
<p>nanu mantrēṇānupraviśatā kiṁ kr̥tam ?</p>
<p>na kiñcitkr̥tam । sāmagryantaraṁ tu sampāditam । kāciddhi sāmagrī
kasyacitkāryasya hētuḥ svarūpaṁ tadavasthamēvēti cēdabhakṣitamapi viṣaṁ kathaṁ na hanyāt ?
tatrāsyasaṁyōgādyapēkṣaṇīyamasti । mantrābhāvō'pyapēkṣyatām । divyakālē dharma iva
mantrō'pyanupraviṣṭaḥ kāryaṁ pratihanti । śaktipakṣē'pi vā mantrasya kō vyāpāraḥ ? mantrēṇa
hi śaktērnāśō vā kriyatē pratibandhō vā ? na tāvannāśaḥ, mantrāpagamē punaḥ kāryadarśanāt ।
pratibandhastu svarūpasyaivāstu ।</p>
<p>nanu svarūpasya ki jātam ?</p>
<p>śaktērapi kiṁ jātam ?</p>
<p>kāryaudāsīnyamiti cēttaditaratrāpi samānaṁ svarūpamastyēva, dr̥ś‍yamānatvāt ।
śaktirapyasti punaḥ kāryadarśanānumēyatvāt । ētēna cakṣuḥśrōtrayōrapi rōgādinā
darśanaśravaṇaśaktērnāśapratibandhavikalpō vyākhyātaḥ । api ca vyāpārō'pi atīndriya—
śaktivadiṣyatē bhavad‍‌bhiḥ; anyatarakalpanayaiva ca kāryōpapattēḥ kimubhayakalpanāgauravēṇa ?</p>
<p>śaktamapyavyāpriyamāṇaṁ na kārakamiti cēt śaktamiti kathaṁ jñāyēta ?</p>
<p>kāryadarśanāditi cēd vyāpārādēva kāryaṁ sētsyati । pādukādērvyāpriyamāṇādapi na
pādapacchēdaṁ paś‍yāmi । pratyakṣastarhi vyāpārō nātīndriyaḥ yataḥ kāryadarśanāt pūrvamapi
vyāpriyamāṇatvaṁ jānāsi । kāryānumēyō hi vyāpāraḥ kāryād vinā na jñāyētaiva । kāryaṁ
tvanyatarasmādapi ghaṭamānaṁ nōbhayaṁ kalpayituṁ prabhavatītyasambhavaḥ । śaktēriti cēdatrōcyatē
svarūpaṁ svarūpamiti yadabrūṣē tatra kimidaṁ svarūpaṁ nāma ? na tāvad‌dravyaṁ; dravyasya svarūpamiti
bhēdēnābhidhānāt । kiṁ punastat ? sajātīyēbhyō vijātīyēbhyaś‍ca bhēdakō dharma iti nastarkaḥ ।
taṁ hi bhavantō'pi arthatattvaṁ bhāvatattvamiti bhāvapratyayēna bhāṣantē । sa ca yasya guṇasya

<pb n="299"/>
bhāvād‌dravyē śabdanivēśastadabhidhānē tvatalau (5.1.119) iti guṇābhidhānē smaryatē ।
<b>guṇō dharmaḥ sāmarthyamarthakriyākāritvamatiśayaśśaktiriti caukō'rthaḥ</b> ।</p>
<b><lg>
<l>sa tu dravyād vibhinnō vā dravyasyātmaiva vā tathā ।</l>
<l>vyatirēkamupāśritya sādhanatvāya kalpatē ॥ 10 ॥</l></lg></b> (vāpa.3.7.15)
<p>parasparatō hi vyāvartamānaśarīrāḥ karaṇādayassādhanabhēdāḥ kathamēkadravyātmatā—
mupayantō na saṅkīryēran ? asaṅkarē vā kathamamīṣāmēkadravyātmatā yujyatē ? tasmādēkadravyādhi
karaṇā karaṇādipratītirēvāsyā dravyād bhēdamāpādayati । kiñca</p>
<b><lg>
<l>vibhak‍tyarthē'vyayībhāvavacanādavasīyatām ।</l>
<l>anyō dravyād vibhak‍tyarthassō'vyayēnābhidhīyatē ॥ 11 ॥</l></lg></b> (vāpa. 3.7.165)
<p>tathā hi— vibhak‍tyarthē vartamānamavyayamuttarapadēna samasyatē । yadi ca vibhak‍tyartha
ityanēna śak‍tyāśrayassattvabhūtaṁ dravyamucyatē, tadasattvavācināvyayēna nābhidhīyēta । tasya
cārthasya prātipadikēnaivōktatvāt tadabhidhāyyavyayamaprayōhagārhamēva syāt । ēvaṁ ca adhistri,
adhikumārīti na sidhyēt । yatra hi padadvayaṁ saṅgatārthaṁ prayujyatē sa viṣayassamāsasaṁjñāyāḥ ।
tasmādanabhihitāmadhikaraṇaśaktimavyayamabhidadhatturapadēna samāsamanubhavati । tēna cāvadhāryatē
dravyātiriktāṁ śaktimamabhidhattē vibhaktiriti । bhavatō'pi yuktamēvōcyatē । svarūpādud‌bhavat
kāryaṁ tatō'nyāṁ śaktimaśaktaṁ kalpayitumiti । yataḥ śaktivādinō'pi guṇādiśabdavācyāt
kārakatvādērdravyasya svarūpānna śaktimanyāṁ manyantē । kintu kāryōpajanāyārthavyaktayaḥ kṣamā
iti na kṣamantē; sarvasmādapi kāryōdayaprasaṅgāt । svakāraṇaparamparāyātaniyatasvabhāvatāṁ tu na
vidmaḥ । kāraṇaguṇōtthaḥ padārthātiśaya iti cēt saiva śaktiḥ । tasyāstu
nityatvānityatvavikalpō nōpayuktaḥ; yāvad‌dravyabhāvitvē na dravyavadēva nityānityatvāt
sarvadā kāryōtpādaḥ, kriyākāla ēva śaktērunmēṣāt । adr̥ṣṭapratiniyatasahakāryādayastu
śak‍tyunmēṣahētavō nāsmābhirapi nirākriyantē । yēna tūpādānaniyamē anvayavyatirēkau
vr̥ddhavyavahārādr̥tē'pi kāryadarśanāvasēyaśaktimūlāvēva; vr̥ddhairapyanvayavyatirēkābhyāṁ tathaiva
kāraṇatvāvagamāt । nāśaḥ śaktēḥ pratibandhō vā mantrādinētyādivikalpastu svarūpasya
śaktitvasiddhau niṣiddha ēva bhavati । vyāpārastu dhātuvācya ēvātīndriyō na vāstavaḥ । tēna
kāryadarśanānyathānupapattikalpitā śaktiratīndriyōpapannataraivēti ।</p>

<pb n="300"/>
<p>(<b>10. vr̥ttyarthaḥ</b>)</p>
<p><b>vr̥ttyarthāsridhā — 1. apadārthaḥ, 2. ēkapadārthaḥ, 3. anēkapadārthaś‍ca ।</b></p>
<p>(<b>1. apadārthaḥ</b>)</p>
<p>tatrā'padārthastridhā— <b>dhātupratyayārthīyaḥ, pratyayapratyayārthīyaḥ,
prātipadikapratyayārthīyaś‍ca</b> । tēṣu —</p>
<p><b>dhātupratyayārthīyō</b> dvidhā— kriyārūpaḥ, kārakarūpaś‍ca । tayōḥ—</p>
<p><b>kriyārūpō</b> yathā kartumicchati cikīrṣati, kurvantaṁ prayuṅktē kārayati, atyarthaṁ
punaḥ punaḥ pacati pāpacyatē ।</p>
<p><b>kārakarūpō</b> yathā pākaṁ karōti pacati, pākēna kriyatē pacyatē, pācakaḥ
paktavyamiti ।</p>
<p><b>pratyayapratyayārthīyō</b> dvidhā— nityō vaivakṣikaś‍ca । tayōḥ—</p>
<p><b>nityō</b> yathā kr̥trimaṁ, sāṁrāviṇam, vyāpakrōśī, bhidā, ābhijityaḥ kauñjāyanya iti ।</p>
<p><b>vaivakṣikō</b> yathā cikīrṣuḥ, kāraṇā, gārgyāyaṇaḥ, kālyāṇinēyaḥ, mālāyāḥ,
kumāryā iti ।</p>
<p><b>prātipadikapratyayārthīyō</b> dvidhā— vyaktirūpaḥ, śaktirūpaś‍ca । tayō—</p>
<p><b>vyaktirūpō</b> yathā ajā, kumārī, brahmabandhuḥ, vr̥kṣaḥ vr̥kṣau vr̥kṣā iti ।</p>
<p><b>śaktirūpō</b> yathā vr̥kṣaṁ, vr̥kṣēṇa, vr̥kṣāya, vr̥kṣāt, vr̥kṣē, vr̥kṣasyēti ।</p>
<p>(<b>2. ēkapadārthaḥ</b>)</p>
<p><b>ēkapadārthastridhā— vasturūpaḥ, avasturūpaḥ, kriyārūpaś‍ca</b> । tēṣu—</p>
<p><b>vasturūpō</b> dvidhā— sattvabhūtō'rthaḥ, asattvabhūtō'rthaś‍ca । tayō—</p>
<p><b>sattvabhūtō'rthō</b> yathā aupagavaḥ, chāndasaḥ, lākṣikaṁ, yauṣmāka iti ।</p>
<p><b>asattvabhūtō'rthō</b> yathā āstikaḥ, upatyakā, prakaṭaṁ, tatratyam iti ।</p>
<p><b>avasturūpō'pi</b> pūrvavadēva dvidhā । tayōḥ—</p>
<p><b>sattvabhūtō'rthō</b> yathā ag‍nivat, pañcavat, pañcakr̥tvaḥ, sarvadā, bahuśa iti ।</p>
<p><b>asattvabhūtō'rthō</b> yathā natarāṁ, prāhatarāṁ, pacatitarāṁ, pacatirūpamiti ।</p>
<p><b>kriyārūpō</b>'pi dvidhā— saṁkṣip‍tō, vikṣip‍taś‍ca । tayōḥ—</p>
<p><b>saṁkṣip‍tō</b> yathā ātmanaḥ putramicchati putrīyati, ś‍yēna ivācarati ś‍yēnāyatē,

<pb n="301"/>
abhr̥śō bhr̥śō bhavati bhr̥śāyatē, sēnayā abhiyāti abhiṣēṇayatīti ।</p>
<p><b>vikṣip‍tō</b> yathā kaṁsavadhamācaṣṭē kaṁsaṁ ghātayati, ārātri vivāsamācaṣṭē rātriṁ
vivāsayati, puṣyacandrayōgaṁ jānāti puṣyēṇa candraṁ yōjayati, ujjayinyāḥ
prasthitō māhiṣmatyāṁ sūryōdgamaṁ prāpnōti māhiṣmatyāṁ sūryamudgamayatīti ।</p>
<p>(<b>3. anēkapadārthaḥ</b>)</p>
<p>anēkapadārthastridhā—<b>ēkapadārthāśrayaḥ, ubhayapadārthāśrayaḥ, anyapadārthāśrayaś‍ca</b> । tatra
<b>ēkapadārthāśrayō</b> dvidhā— pūrvapadārthāśrayaḥ, uttarapadārthāśrayaś‍ca । tayōḥ—</p>
<p><b>pūrvapadārthāśrayō</b> yathā upakumbhaṁ, puruṣavyāghraḥ, gōmatallikā, pūrvakāyaḥ,
rājadantaḥ, prāptajīvika iti ।</p>
<p><b>uttarapadārthāśrayō</b> yathā rājapuruṣaḥ, yūpadāruḥ, kaṣṭaśritaḥ, śvalēhyaḥ (kāśikā
2.1.33) dva‍yahnajātaḥ anēka iti ।</p>
<p><b>ubhayapadārthāśrayō</b> dvidhā— ēkādhikaraṇō bhinnādhikaraṇaś‍ca । tayōḥ</p>
<p><b>ēkādhikaraṇō</b> yathā nīlōtpalam, agnistōkaḥ (kāśikā 2.1.65), puruṣōttamaḥ,
sarvaśvētaḥ (kāśikā 2.2.9), sap‍tarṣayaḥ, khañjakubja iti ।</p>
<p><b>bhinnādhikaraṇō</b> yathā dhavakhadirau, aśvabaḍabau, dadhipayasī, dhavakhadirapalāśāḥ,
kākōlūkaṁ, gavāśvamiti ।</p>
<p><b>anyapadārthāśrayō</b> dvidhā— satad‍guṇō'tad‍guṇaś‍ca । tayōḥ</p>
<p><b>satad‍guṇō</b> yathā unmattagaṅgaṁ, śastrīś‍yāmā, sahastrākṣaḥ, śūlapāṇiḥ, dvitrāḥ,
ardhatr̥tīyā iti ।</p>
<p><b>atad‍guṇō</b> yathā ūḍharathaḥ, citraguḥ, dakṣiṇapūrvā, uṣṭramukhaḥ guḍapriyaḥ, priyaguḍa
iti (mabhā. 2.2.35) ।</p>
<p>(<b>vr̥ttiḥ— jahatsvārthā ajahatsvārthā vā</b>)</p>
<p>atha yē vr̥ttiṁ vartayanti kiṁ ta āhuḥ?</p>
<p><b>parārthābhidhānaṁ vr̥ttiriti</b> ।</p>
<p>kaḥ punarasyārthaḥ?</p>
<p>kiṁ parārthasyābhidhānamāhōsvitparārthamabhidhānamiti ?</p>
<p>ubhayathāpi na dōṣaḥ ।</p>
<p>yadā tāvadētāvaddarśanamanēkamapyarthamēka ēva śabdaḥ pratyāyayati, tadā vāk‍yāvasthāyāṁ

<pb n="302"/>
śabdāntarābhidhēyatayā pratītamarthātmānaṁ vr̥ttiviṣayē tadupasarjanapadamabhidhēyabhāvēnōpādattē ।
tadētadvibhaktapadāvasthāyāmabhidhānaśaktipratighātādvr̥ttau parārthasyābhidhānaṁ parārthābhidhāna—
mucyatē । yadā punarēṣa pakṣaḥ ēkaśśabdō'nēkamarthaṁ na pratyāyayati tadā purōpāttamēvārthaṁ
vr̥ttiviṣayē tānyupasarjanapadāni parārthamupādadatē । vyaktamēvāsmindarśanē parārthābhidhānam । tatra
dvayī gatiḥ— vihāya vā prasiddhamarthasambandhamupasarjanapadānyarthāntaramupādadīran, avasthita
ēva vā pracyērthē'rthāntaramabhidadhīran (vāpa. 94) । dvayamapi hīdamanyatra dr̥ś‍yatē; tadyathā
dadhikalaśē dadhyapanīya kṣīraṁ nidhīyatē, jalaṁ tu sikatākumbhē sahaivāvatiṣṭhatē
sikatādibhiḥ । tadāha— tēṣāṁ parārthābhidhānaṁ vr̥ttiriti bruvatāṁ kiṁ jahatsvārthā
vr̥ttirāhōsvidajahatsvārthēti ? (mabhā. 2.1.1)</p>
<p>kiñcātaḥ?</p>
<p>yadi <b>jahatsvārthā</b>, rājapuruṣa ānīyatāmityuktē puruṣamātrasyānayanaṁ prāpnōti,
aupagavamānayēti cāpatyamātrasya ।</p>
<p><b>athājahatsvārthā</b>? ubhayōrvidyamānasvārthayōrdvayōrdvivacanamiti dvivacanaṁ prāpnōti ।
tadēvamubhayatrāpi dōṣadarśanādubhayā pratipattiḥ ।</p>
<p>tatraikēṣāṁ darśanam— 'upāttārthaparityāgēnārthāntaranivēśīnyupasarjanapadāni';
yatō'rthāntaraparādhīnasya śabdasya prācyamēvārthamanuvidhīyamānasyārthāntarābhidhānamaśak‍yam ।
tasmādarthāntaramabhidadhatā parityājyamanēnōpāttamarthavastu । tadāha— kā punarvr̥ttirnyāyyā,
jahatsvārthēti । yuktaṁ punaryajjahatsvārthā nāma vr̥ttiḥ syāt? bāḍhaṁ yuktam । ēvaṁ hi dr̥ś‍yatē
lōkē— puruṣō'yaṁ parakarmaṇi pravartamānaḥ svaṁ karma jahāti । tadyathā takṣā rājakarmaṇi
pravartamānaḥ svaṁ karma jahāti । ēvaṁ yuktaṁ yad‍rājā puruṣārthē upaguś‍cāpatyārthē vartamānaḥ
svamarthaṁ jahyāt ।</p>
<p>nanu ca yathā takṣā kōśasamāharaṇasannidhāpanādau rājakarmaṇi vyāpriyamāṇaḥ
svavyāpārāparityāgēna rājakarmaṇō'nuṣṭhātumaśak‍yatvāt svaṁ dārucchēdacaturaśrīkaraṇādi—
vyāpāraṁ jahāti, tathā yadyupasarjanamapyarthāntarapratyāyanādau parārthē vyāpriyamāṇaṁ
svārthāparityāgēna parārthābhidhānaṁ kartumaśakyamiti pūrvōpāttamarthaṁ viśēṣaṇatvādi jahyāt ।
taduktōdāharaṇayōḥ puruṣamātrasyāpatyamātrasya cānayanaṁ prāpnōti ।</p>
<p>naiṣa dōṣaḥ । yadyapi svārthōpasargēṇa arthāntaramupasarjanapadānyabhiniviśantē,
tathāpyādhāya prādhānē rūpabhēdamupagr̥hītārthātiśayanibandhanamuttarakālaṁ svārthamujjhati ।

<pb n="303"/>
atastadāhitarūpabhēdānugataḥ puruṣārthō nivr̥ttē'pyupasarjanapadārthē viśiṣṭa ēva pratīyatē ।
na hyatiśayādhāyinimittasannidhānakālamātrānuvartinastadāhitaviśēṣāḥ, api tu nimitta—
vyavāyē'pyanuvartantē । tatra yathā śaradarkaraś‍misaṁtāpōdbhūtēnāntaśśarīratējasā jvarassa—
mudīryamāṇō nātapasparśaparivarjanamātrēṇa pratikriyatē । yathā vā pradīp‍tatējassaṁyōgaprati—
labdhajanmānō rūparasagandhasparśaviśēṣāḥ dūrōtsāritē'pi tējasi yāvadādhāramavatiṣṭhantē,
tathōpasarjanapadārthōpahitaḥ pradhānarūpātiśayaḥ tadarthāstamayē'pi pradhānasya viśēṣā—
vacchēdanimittaṁ bhavati । yadi vōpasarjanaśrutimarthaviśēṣābhidhānasāmarthyavatīmavadhr̥tavataḥ
tadavasāyōpahitasaṁskāravr̥ttilābhaprāpitajanmā tadarthaparicchēdaḥ parityaktārthāyāmapi śrutau
rūpasāmānyādapahr̥tabuddhēranavagatārthaparityāgasya pravartatē । tatastadupahitaviśēṣaṁ pradhānamavaiti ।</p>
<p>nanu ca yadi tasyā ēva śrutēḥ prayōgadarśanābhyāsasāmarthyāt tamēvārthaṁ pratipadyatē, kaḥ
svārthaparityāgaḥ?</p>
<p>na hi śrutau tasyāṁ bhastrāyāmivōpakaraṇaviśēṣāḥ kr̥tasannivēśāḥ padārthāḥ ।</p>
<p>kiṁ tarhi? tē śabdarūpadarśanānumēyāḥ ।</p>
<p>tadihāpi tathaivēti kimavahīyatē svārthasya?</p>
<p>naivam; nivr̥ttē'pi svārthē'nvayād arthāḥ pratīyantē, tadyathā ghr̥taghaṭastailaghaṭa iti ।
niṣiktē'pi ghr̥tē tailē vā anvayād ghr̥taṁ tailaṁ vā ghaṭaviśēṣaṇaṁ bhavati ayaṁ ghr̥taghaṭō'yaṁ
tailaghaṭa iti (mabhā. 2.1.1) ।</p>
<p>viṣama upanyāsaḥ; bhavati tatra yā ca yāvatī cārthamātrā । aṅgaṁ hi bhavānagnau
niṣṭapya tr̥ṇakūrcēna prakṣālayatu, na gamyatē sa viśēṣaḥ; yathā tarhi mallikāpuṭaś‍campakapuṭa
iti; niṣkīrṇāsvapi sumanassu tatsamparkōpahitagandhaviśēṣādyanuvr̥ttēḥ pratīyatē vyapadēśaḥ
ayaṁ mallikāpuṭō'yaṁ campakapuṭa iti, tathēhāpyanvayādupasarjanārthaḥ parityaktō'pi viśēṣaṇaṁ
bhaviṣyati ।</p>
<p>athavā jahadapyasau svārthaṁ rājaśabdō nātyantāya jahāti । kaś‍cidēva bhāgaḥ
svārthasyāpi hīyatē ।</p>
<p>katham? virōdhādēṣa svārthamavajahāti । tatō yāvatāsya pradhānārthōpayōga—
virōdhastāvantamēvārthaṁ jahyāt । tadāha — yaḥ parārthavirōdhī svārthaḥ taṁ jahāti । na hi
pradhānārthōpayōginaḥ svārthasya atyāgē nidarśanamasti? asti, rājakarmaṇi pravartamānaḥ takṣā
rājā takṣakarmaiva jahāti, na hikkitahasitakaṇḍūyitāni । na cāyamarthaḥ parārthavirōdhi—
viśēṣaṇatvaṁ nāma tasmānna hāsyati ।</p>

<pb n="304"/>
<p>nanu cōpasarjanapadāni pradhānārthāvacchēdavyāpārāvēśavanti pradhānōpakāriṇaṁ
viśēṣaṇabhāvaṁ na jahatītyucyatē । ayamēva cōpasarjanapadānāmarthō yat
pradhānamavāp‍tarūpabhēdamavagamayanti । tathā hi rājñaḥ puruṣa iti svāmiviśēṣa—
sambandhōpahitabhēdaḥ puruṣārthō'vagamyatē rājapuruṣa iti । na cāpadārtharūpabhēdaṁ pradhāna—
syādhātuṁ tadanavahīyamānasvārthamēvōpasarjanapadamiti kimucyatē jahatsvārthā vr̥ttiriti?</p>
<p>ēvaṁ manyatē — 'padasya svātiśayapatipattau svādhīnatvaṁ, tasya tyāgāt
svārthāpahānam । yadi cōpasarjanapadaṁ na svārthēna pradhānasyōpakuryāt, svarūpamēvāsya hīyēta ।
yataḥ parōpakāritākāraṇamēvōpasarjanatvaṁ, prayōgavaiyarthyaṁ cōpasarjanasya prasajyatē ।
pradhānasyōttarapadēnaiva pratītatvāt । na cānarthakāṇāṁ parēṇa sambandhō ghaṭatē, sāmarthyanibandhanā
samāsasaṁjñā ca nōpapadyatē । tasmānna sakalārthaparityāgaḥ । kiṁ tarhi? viśēṣaṇatayā
svapadōpadhīyamānarūpātiśayapratipattiyōgyatāmātramasyāpahīyatē ।</p>
<p>nanu ca parityaktāśēṣārthamapi upasarjanapadamarthaviśēṣābhidhāyinassamudāyasya
varṇavadaṅgabhāvamāpatsyatē (vāpa. 3 vr̥.)?</p>
<p>naivam; ēvaṁ hi pratīyamānaḥ pradhānārthōpayōgī padārthaḥ parityaktō bhāvī । na ca
parityaktasvārthēbhya upasarjanapadēbhyaḥ pradhānaviśēṣō viśēṣaṇaviśēṣyāvacchinnaḥ samudāyō vā
pratīyatē । na cāpratīyamānaśśabdārthō nyāyyaḥ kalpayitumiti yatkiṁcidētat । yadyapi cāyaṁ
samudāyaḥ ēvāvyapadēś‍yapūrvāparabhāgō bhāgabhēdānuyāta ivāvasīyamānaḥ saṁbandhī
padārthadvayōpahitabhēdaṁ hyarthamabhidhattē । tathāpi tadadhigamōpāyaḥ pūrvōttaravibhāgadarśanam । tatra ca
vr̥ttau samarthādhikāraḥ kriyatē । sāmarthyaṁ nāma bhēdassaṁsargō vā (mabhā. 2.1.1) ।</p>
<p>apara āha — bhēdasaṁsargau vā sāmarthyamiti ।</p>
<p>kaḥ punaḥ bhēdassaṁsargō vā? iha rājña ityuktē sarvaṁ svaṁ prasaktam । puruṣa ityuktē sarvaḥ
svāmī prasaktaḥ । ihēdānīṁ rājapuruṣamānayētyuktē rājā puruṣaṁ nivartayati anyēbhyaḥ
svāmibhyaḥ । puruṣō'pi rājānamanyēbhyaḥ svēbhyaḥ । ēvamētasminnubhayatō'vacchinnē yadi jahāti
kāmaṁ jahātu । na jātucit puruṣamātrasyānayanaṁ bhaviṣyati ।</p>
<p>nanu ca puruṣa ityuktē na strītyētāvatā saṁpratyayēna bhavitavyam ।</p>
<p>satyamēvaitat । yadā tu puruṣa ākāraviśēṣād dravyāntarasambandhād‍vā svātantryēṇa
nirjñāta upalabdhaḥ taṁ pratyētaducyatē । rājñō hi anirjñātārthatvāt parārthāyāṁ pravr̥ttau
sāmānyasaṁsargaviṣayaḥ prātipadikārthavyatirēka upajāyatē । puruṣastu nirjñātārthāt

<pb n="305"/>
svāmiviśēṣasaṁbandhādavasīyamānaḥ pūrvamavyatiriktaprātipadikārthaḥ prathamāntaḥ svāmi—
viśēṣasthaṁ sambandhamanubhavati । tasmin pratilabdhavibhaktau ya uttarō vyatirēka upajāyatē
vāk‍yārthaḥ sa bhavati । ihēdānīṁ rājā puruṣaṁ nivartayati anyēbhyaḥ svāmibhyaḥ । tatra yō'sau
bhēdastatsāmarthyaṁ tannimittā ca vr̥ttiḥ; bhēdanimittāyāṁ ca vr̥ttau satyāṁ vr̥ttyabhimukhasya
bhēdamupajanasya svārthō nivartatē । yasyāpi na nivartatē puruṣasya sō'pi svāminaṁ bhinatti ।
ēvamētayōrdvayōranyōnyak‍lr̥p‍tau satyāmubhayatō vyavacchēdēna nirjñātē puruṣaviṣēśē samudāyārthē
cānyasmin prādurbhūtē yadi rājārthō nivartatē kāmaṁ nivartatām । prāk tu vr̥ttērakr̥tārthasya
nivr̥ttau vr̥ttirēva na syāt । vr̥ttinimittā ca nivr̥ttiḥ । tasmādadōṣaḥ ।</p>
<p>apara āha — puruṣa ēva hi rājapuruṣō brāhmaṇādipuruṣaś‍ca । tatra rājā
svāmyantaranivr̥ttimātraṁ karōti, na tvasau rājārthamēva nivarttayati । svāmyantaranivr̥ttau tu
kr̥tāyāṁ puruṣa ēva rājapuruṣārthamāhēti ।</p>
<p>athānyanmatam — nāvasthitārthaparityāgēna śabdō'rthāntaram upādattē । na
hyapauruṣēyasaṁbandhōpahitanivēśamarthātmānaṁ rūpadarśanāvasīyamānaṁ śarīraṁ śabdāḥ
parityaktumutsahantē । yathā hi tē svarūpamasamarthāstyaktuṁ tathārthamapi naiva yōgakṣēmamapahātuṁ
kṣamantē । na hi jalamanalasaṁsparśōpacīyamānasparśātiśayamapyātmīyaṁ snēha jahāti ।
nimittaviśēṣasannidhānō papāditē punarēṣāmarthāntarābhidhānasāmarthyē kāmacāraḥ ।
tasmādabhyuccaya ēvārthāntarasya vr̥ttāvupasarjanapadānāṁ pradhānōpakārātiśayaḥ ।
pradhānōpakārastu svāmiviśēṣāvacchēdaḥ puruṣārthasya । sa cāparityāgēnaiva svārthasya kartuṁ
śak‍yatē । na hyatyantamapākīrṇasvārthaṁ śabdaḥ rūpātiśayamarthāntarē nivēśāyituṁ śak‍nōti ।
rūpātiśayanivēśanāyāṁ padārthanibandhanatvādanaṅgīkr̥tasvārthāni ca yānyupasarjanapadāni
pradhānārthanivēśīni tamēvārthaṁ śabdāntarēṇa pratipādayanti । na tairatiśayaḥ pradhānasya
pratipāditō bhavati । tataś‍ca rājapuruṣamānayētyuktē puruṣamātrasyānayanaṁ prāp‍nōti,
aupagavamānayēti cāpatyamātrasyēti । tadavadhāryāha — athavā punarastvajahatsvārthā vr̥ttiḥ ।
yuktaṁ punaḥ yadajahatsvārthā nāma vr̥ttiḥ syāt? bāḍhaṁ yuktaṁ; ēvaṁ hi dr̥ś‍yatē lōka
bhikṣukō'yaṁ dvitīyāṁ bhikṣāmāsādya pūrvāṁ bhikṣāṁ na jahāti, sañcayāyaiva yatatē ।</p>
<p>nanu cōktamubhayōrvidyamānasvārthayōḥ dvayōrdvivacanamiti dvivacanaṁ prāp‍nōti ।</p>
<p>kasyāḥ punardvivacanaṁ prāp‍nōti ?</p>
<p>prathamāyāḥ । na prathamāsamarthō rājā । ṣaṣṭhyāstarhi prāp‍nōti । na ṣaṣṭhīsamarthaḥ puruṣaḥ ।

<pb n="306"/>
prathamāyā ēva tarhi prāp‍nōti ।</p>
<p>nanu cōktaṁ na prathamāsamarthō rājābhihitaḥ, sō'rthō'ntarbhūtaḥ prātipadi—
kārthassaṁpannaḥ । tatra prātipadikārthē prathamēti prathamāyā ēva dvivacanaṁ prāp‍nōti । tatra yathā
dhavakhadirāviti padārthāntarōpacayē saṅkhyābhēdōpajanakānēkavacanaṁ pravartatē tadvadihāpi
rājapuruṣaḥ, iti puruṣaśabdād dvivacanaṁ prāp‍nōti ।</p>
<p>naivam; dhavakhadirāvityavayavārtha samavētassaṅkhyāviśēṣaḥ, tatō'vayavāt parasyā
vibhaktēḥ kāraṇam । iha tu ēka ēva puruṣārthaḥ tadēkavacanamēva puruṣaśabdē nyāyyaḥ । na
hi rājaśabdēnāsambadhyamānā vibhaktistadarthasamavētāṁ saṅkhyāmabhidhēyatvēna apēkṣatē ।
dvandvapadānāṁ tu pratyavayavamanēkārthābhidhānasāmarthyādanēkavacanaṁ na virudhyatē । anuttara—
padēṣvapi tarhi tat prāp‍nōti?</p>
<p>prāp‍nōtu । 'supō dhātuprātipadikayōḥ' (2.4.71) iti lōpō bhaviṣyati ।</p>
<p>athāyamabhiprāyaḥ — samudāyāt parā vibhaktiḥ, atassamudāyārthasamavāyinīṁ
saṅkhyāmabhidhattē । samudāyassa cāvayavātmakatvādavayavabhēdanibandhanassaṅkhyābhēdaḥ
nimittamanēkavacanasyēti । tadētat k‍va yujyatē?</p>
<p>yatra padasamudāyēnārthasamudāyaḥ pratyāyyatē, yathā dvandvapadē । yatra tu
viśēṣaṇaviśēṣyabhāvāvacchinnamarthāntaramēvābhidhēyamavayavaiḥ samudāyēnōpādīyatē, yathā
bahuvrīhipadē 'lōhitavasanaḥ', 'citravēṣṭana' iti, tatrāvayavārthāhitabhēdasya padārthasya
samudāyēnābhidhīyamānatvāt tataḥ parā vibhaktissamudāyārthanivēśinīṁ saṅkhyāmupādattē ।
tadāha 'saṅghātasyaikārthyānnāvayavasaṅkhyātassubutpattiḥ' (2.1.2. vā. 3) । atra hi
samudāyād rājapuruṣa ityētasmād vibhak‍tyōtpattavyam । tēna samudāyēnaivaikārtha—
piṇḍō'vayavārthaśak‍tyanugr̥hītaḥ pr̥thagavyapadēś‍yō'vayavaśaktirabhidhīyatē । tasmiṁś‍ca
saṅghātārthē svāmiviśēṣaparicchinnē nivr̥ttasvāmyantarasaṁbandhē ēkatvaṁ samavētaṁ, tēna
vidyamānāyāmapyavayavasaṅkhyāyāṁ tadāśrayā subutpattirna bhaviṣyati । tadēvamajahatsvārthāyāṁ
vr̥ttau tadupasarjanapadaṁ svārthātiśayāvacchinnaṁ pradhānārthamabhidadhāti । tatō
viśēṣaṇaviśēṣyabhūtārthadvayābhidhānamupasarjanasya vr̥ttau bhavati । yattu pradhānārthasambhavaviśēṣaṇaṁ
pāṭaliputrakādi, tadasya nivartatē, atō vr̥ttiviṣayē rājārthaḥ tairviśēṣaṇairnāvacchidyatē ।
yadā tu vāk‍yāvasthāyāmupasarjanaṁ padārthaḥ pradhānasaṁsparśavibhaktaḥ kēvala ēva bhavati, tadā

<pb n="307"/>
yuktamēva yad‍‌viśēṣaṇabhāvamanubhavati, yathā rājñaḥ pāṭaliputrakasya puruṣa iti; yadi vā—</p>
<b><lg>
<l>upāyamātrānnānātvaṁ samūhastvēka ēva saḥ ।</l>
<l>vikalpābhyuccayābhyāṁ tu bhēdasaṁsargakalpanā ॥ 12 ॥</l></lg></b> (vāpa. 3.14.98)
<p>tatrātyanta<b>jahatsvārthāyāṁ</b> vr̥ttau puruṣaśabdē puruṣārthābhidhāyini sarvaśabdēṣu ca
pratiniyatārthābhinivēśiṣu bhēda ēva sāmarthyam । <b>ajahatsvārthāyāṁ</b> tu vr̥ttau puruṣaśabdē
puruṣamātrābhidhāyini sarvaśabdēṣu ca pratiniyatārthābhinivēśiṣu saṁsarga ēva sāmarthyam ।
nātyantamajahatsvārthāyāṁ vr̥ttau puruṣādiṣu sambandhiśabdēṣu sarvaśabdānāṁ
cāsamarthayōnitvābhyupagamē samāptau bhēdasaṁsargau sāmarthyamityākhyāyatē— (vāpa. 3.14.99)</p>
<b><lg>
<l>vr̥ttiṁ vartayatāmēvamabudhapratipattayē ।</l>
<l>bhinnāḥ sambōdhanōpāyāḥ puruṣēṣvanavasthitāḥ ॥ 13 ॥</l>
</lg></b>
<p>na hi paramārthataḥ parākr̥tapūrvōttaravibhāgasaṁsparśēna saṅghātēnātiśayavatyarthē'—
bhidhīyamānē bhēdasaṁsargadarśanāvakāśaḥ kaś‍cidasti । tasmādasatyēna bhēdasaṁsargadarśanēna
satyassamudāyārthō nirūpyata iti ॥</p>
<p>(<b>11. <emph>padārthanirūpaṇam</emph></b>)</p>
<p>padārthastridhā— <b>1. jātiḥ, 2. vyaktiḥ, 3. ākr̥tiś‍ca</b> । tatra—</p>
<p>(<b>1. jātiḥ</b>)</p>
<p><b>bhinnaṣvabhinnapratyayanimittaṁ jātiḥ</b> ।</p>
<p>sā tridhā dravyajātiḥ, guṇajātiḥ, kriyājātiś‍ca । tāsu—</p>
<p><b>dravyajāti</b>rdvidhā— saṁsthādi(na)vyaṅgyā upadēśavyaṅgyā ca । tayōḥ—</p>
<p><b>ādyā</b> yathā gauḥ padā na spraṣṭavyā, sampannō vrīhiḥ subhikṣaṁ karōtīti ।</p>
<p><b>dvitīyā</b> yathā brāhmaṇō na hantavyaḥ,kaṭhaḥ pravaktā bhavatīti ।</p>
<p><b>guṇajātiḥ</b> dvidhā— pratyakṣā anumēyā ca । tayōḥ</p>
<p><b>ādyā</b> yathā śvētaṁ chāgamālabhēta, amlō rasaḥ pācanō dīpana iti ।</p>
<p><b>dvitīyā</b> yathā dakṣaḥ śriyamadhigacchati, kāmī maṇḍanapriyō bhavatīti ।</p>
<p><b>kriyājātiḥ</b> dvidhā— sāmānyarūpā viśēṣarūpā ca । tayōḥ—</p>

<pb n="308"/>
<p><b>ādyā</b> yathā raipōṣaṁ puṣyati, nāgarakavr̥ttaṁ vartētēti ।</p>
<p><b>dvitīyā</b> yathā aṣṭakā kartavyā, viśvajitā yajētēti ।</p>
<p>(<b>2. vyaktiḥ</b>)</p>
<p><b>jātyādhārō vyaktiḥ</b> ।</p>
<p>sā tridhā— dravyavyaktiḥ, guṇavyakti, kriyāvyaktiś‍ca । tāsu—
<b>dravyavyaktiḥ</b> dvidhā— śuddhā miśrā ca । tayōḥ —</p>
<p><b>ādyā</b> yathā gāṁ badhāna, gāṁ dōgdhi, tvaṁ pacasi, ahaṁ pacāmīti ।</p>
<p><b>dvitīyā</b> yathā—</p>
<b><lg>
<l>magadhēṣu stanau pīnau kaliṅgēṣvakṣiṇī śubhē ।</l>
<l>bāhū pralambāvaṅgēṣu vaṅgēṣu caraṇau mr̥du ॥ 14 ॥</l></lg></b> iti ।
<p><b>guṇavyaktiḥ</b> dvidhā— mukhyā gauṇī ca । tayauḥ—</p>
<p><b>ādyā</b> yathā śvētaṁ rūpaṁ paś‍yāmi, madhuraṁ rasamāsvādayāmi, sugandhiṁ gandhamājighrāmi,
śītaṁ sparśamanubhavāmīti ।</p>
<p><b>dvitīyā</b> yathā— 'tīvraḥ pratāpō madhuraṁ vacastē yaśō'vadātaṁ surabhiḥ svabhāvaḥ ।' iti ।</p>
<p><b>kriyāvyaktiḥ</b> dvidhā— kartrāśritā, karmāśritā ca । tayōḥ—</p>
<p><b>ādyā</b> yathā āstē dēvadattaḥ, pras‍nutē gauḥ svayamēvēti ।</p>
<p><b>dvitīyā</b> yathā pacyatē ōdanaḥ, lūyatē kēdāraḥ svayamēvēti ।</p>
<p>(<b>3. ākr̥tiḥ</b>)</p>
<p><b>vyaktipratirūpamākr̥tiḥ ।</b></p>
<p>sā tridhā— dravyākr̥tiḥ, guṇākr̥tiḥ, kriyākr̥tiś‍ca । tāsu—
<b>dravyākr̥tiḥ</b> dvidhā— śrutadaśā, dr̥ṣṭadaśā ca । tayōḥ</p>
<p><b>ādyā</b> yathā asyāṁ dr̥ṣadi vāsudēvaḥ kriyatām, asyāṁ bhittau kāmadēvō
likhyatām, atra dhvajē hanūmān badhyatāmiti ।</p>
<p><b>dvitīyā</b> yathā amī piṣṭapiṇḍāḥ siṁhāḥ kriyantām (nyāyavā. 2.2.67), ayaṁ
kūpē candramāḥ, ayamākāśē dēvapatha iti ।</p>
<p><b>guṇākr̥tiḥ</b> dvidhā— pratyakṣāśrayā, anumānāśrayā ca । tayō—</p>
<p><b>ādyā</b> yathā vadhrikā darśanīyō manuṣyaḥ, cañcā ramaṇīyaḥ (mabhā. 1.2.52),

<pb n="309"/>
tadētadghuṇākṣaraṁ rūpamiti ।</p>
<p><b>dvitīyā</b> yathā ahō mugdhaṁ rūpamālēkhyasya, vidagdha ākāraś‍citrasya, saumyā
mūrtiḥ pratimāyā iti ।</p>
<p><b>kriyākr̥tiḥ</b> dvidhā— kāyakriyādhārā, manaḥkriyādhārā ca । tayōḥ</p>
<p><b>ādyā</b> yathā r̥jvāga(ya)taṁ tamālēkhyam (līnam), sācimukhavartakaḥ parāvartakaṁ
sthānamiti ।</p>
<p><b>dvitīyā</b> yathā bhītā dr̥ṣṭiḥ, trasta ākāraḥ, savikāraṁ rūpamiti ।</p>
<p>nanu ca jātirēva śabdārtha iti jaiminīyāḥ । jaiminirhi—</p>
<b><lg>
<l>jātimēvākr̥tiṁ prāha vyaktirākṣipyatē payā ।</l>
<l>sāmānyaṁ tacca piṇḍānāmēkabuddhinibandhanam ॥ 15 ॥</l></lg></b> (ś‍lōvā.)
<p>nanu ca sās‍nādīnāṁ sannivēśa ākr̥tiḥ । na cāsau <b>jaumini</b>matē'pi na pr̥thagasti ।
yadāha <b>bhāṣyakāraḥ</b> — atha gaurityatra kaśśabdārthaḥ sās‍nādiviśiṣṭā ākr̥tiriti ।
tataś‍ca saiva śabdārthō bhavati । naivam; ēvaṁ sati saṁsthānasya prativyaktibhinnatvāt,
ānantyavyabhicārābhyāṁ sambandhasya grahītumaśak‍yatvāt । na ca vidyamānāyāmapyākr̥tau
gāmānayētyuktaś‍citrapustamayīṁ kaś‍cid gāmānayati nanu jātipakṣē'pi jātēssarvagata—
tvamiti mr̥dgavakānayanaṁ (nyā.sū. 2.2.63) na bhavati; sās‍nādimataḥ prāṇina ēva
gōtvābhivyañjakatvāt । atō nākr̥tirjātēḥ pr̥thakchabdārtha iti ।</p>
<p>vyaktirapi na śabdārthaḥ, sā hi vyaktimātraṁ vā syād viśiṣṭā vā । na
tāvad‍vyaktimātraṁ, aśvādivyaktāvapi gauriti jñānābhidhānayōḥ prasaṅgāt । atha
gōtvaviśiṣṭā?</p>
<p>tadgōtvamavagatamanavagataṁ vā viśēṣaṇaṁ bhavati ?</p>
<p>nānavagatamatiprasaṅgāt; avagamastu śabdāt pramāṇāntaratō vā; na pramāṇāntarataḥ,
tadasannidhānāt । śabdatastu gōtvāvagamē tadēva prathamataśśabdō'bhidadhāti,
nāgr̥hītaviśēṣaṇā viśēṣyē buddhiriti nyāyāt । nanu jātiṁ viśēṣaṇatvēna viśēṣyētvēna
ca vyaktiṁ gōśabdō vakṣyati; na śak‍nōti vak‍tumatibhārāt tadāha—</p>
<b><lg>
<l>viśēṣyaṁ nābhidhā gacchēt kṣīṇaśaktirviśēṣaṇē ॥ 16 ॥</l></lg></b> (avr̥mā.) iti ॥

<pb n="310"/>
<p>nanu daṇḍyādiśabdādiva viśēṣaṇaṁ jātiṁ viśēṣyāṁ ca vyaktiṁ gōśabdādēva
pratipatsyāmahē; tatkō'syātibhāraḥ?</p>
<p>viṣama upanyāsaḥ । tatra hi prakr̥tipratyayavibhāgēna prakr̥tyarthaviśiṣṭaḥ
pratyayārthō'vagamyatē । gōśabdēna tu naivamiti । na ca vyaktyavagatau gatiranyā nāsti,
yēnōbhayābhidhānaṁ kalpyatē । avinābhāvabalēna jātipratītāvapi tatpratītisiddhēḥ । yadi ca
vyaktiśśabdārthō bhavēt, vyak‍tyantarē gōśabdō na prayujyatē । na ca na prayujyatē, tasmāt
sarvavyaktisādhāraṇī jātirasyārthaḥ, na vyaktiḥ ।</p>
<p>nanu ca vyak‍tyantaramapi vyaktirēva । sō'yaṁ vyaktau gōśabdaḥ prayuktō, na sāmānyē ।
naivam । ēvaṁ sati karkādivyaktāvapi prasaṅgaḥ । yatrāsya prayōgō dr̥ṣṭastatra prayujyata
iti cēt, adya jātāyāṁ gavi mā prayōji । api ca vyaktau padārthē 'iyamiyaṁ vā
gauriti pratītiḥ syāt, na punariyamiyaṁ cēti । na ca ākr̥tāviva vyaktāvapyānantya—
vyabhicārābhyāṁ sambandhagrahaṇamupapadyata iti ।</p>
<p>kathaṁ punarimā jātayaḥ parasparatō vyāvartamānaśarīrā bhavēyuḥ? rūpamēva hyāsāṁ parasparatō
vyāvarttatē । viṣayarūpānurōdhī ca pratyayaḥ svākārabhēdēna tadavacchinatti । tadanuvidhāyinaś‍ca
śabdāstathaiva tadupādadatē । ēvaṁ tarhi nityatvādāsāṁ tadrūpāvasāyassadā prasajyēta ।</p>
<p>naivam; asannihitāśrayāṇāmanabhivyaktēḥ । yadyēvamabhivyañjakavaśādavasāyastā—
sāmiti sōpavyañjanāśśabdairabhidhīyēran ।</p>
<p>tanna । yathā kācādarśōdakādiṣu pratīyamānabhēdō mukhādirarthaḥ kācādidarśanā'pēkṣō
na pratīyatē । na ca kācādibhirupadarśitamarthamabhidadhānāḥ śabdāḥ kācādīnupādadatē, tathā
vyaktibhirupadarśitarūpavibhāgā jātayastābhirasaṁspr̥ṣṭā ēva śabdaiḥ pratyāyyantē । kathaṁ
punarāśrayāśśabdēna asaṁspr̥ś‍yamānabhēdā api jātibhēdāvagamāya kalpantē, yathā
cakṣurādayō'pratīyamānā api rūpādiviṣayaviśēṣapratipattayē । taduktam—</p>
<b><lg>
<l>yathā jalādibhirvyaktaṁ mukhamēvābhidhīyatē ।</l>
<l>tathā dravyairabhivyaktā jātirēvābhidhīyatē ॥ 17 ॥</l>
</lg></b>
<b><lg>
<l>yathēndriyagatō bhēda indriyagrahaṇādr̥tē ।</l>
<l>indriyārthēṣvadr̥ś‍yō'pi jñānabhēdāya kalpatē ॥ 18 ॥</l>
</lg></b>

<pb n="311"/>
<b><lg>
<l>vinātmarūpagrahaṇād‍vyañjikā vyaktayastathā ।</l>
<l>sāmānyē jñānabhēdānāmupayānti nimittatām ॥ 19 ॥</l></lg></b> (vāpa.jā.29–31)
<p><b>vyaktirēva śabdārtha iti vyāḍīyāḥ</b> । śabdō hi padaṁ, tacca vibhak‍tyantamēva na
prātipadikamātram । vibhaktiḥ prātipadikāduccarantī prātipadikārthagatamēva svārthamācaṣṭē ।
yugacca tritayaṁ vibhak‍tyarthaḥ 'liṅgaṁ saṅkhyā kārakaṁ' ca । na caitat tritayaṁ prātipadikārthē
jātāvanvēti; na hi jātēḥ kārakatvam, amūrtatvāt । na saṅkhyāsambandhitvam, abhēdāt ।
na strītvādisāmānyayōgaḥ, nissāmānyatvāt ।</p>
<b><lg>
<l>nanvātmanīnasāmānyē kārakatvaṁ bhaviṣyati ।</l>
<l>kakṣyāntaritamityēṣa yuktō vaibhaktikō'nvayaḥ ॥ 20 ॥</l></lg></b> (nyāyamaṁ.)
<p>naitatsāram । amūrtasyāpyātmanō jñānaprayat‍nādiyōgē kārakatvamupapadyatē । jātēstu na
manāgapi vyāpārasaṁsparśa iti (mabhā. 1.2.64, śā.bhā. 1.3.9.30, nyāyamaṁ.) ।</p>
<p>nanu ca vyaktilakṣaṇayā sarvamupapatsyatē ।</p>
<p>naivam; lakṣaṇā hi tatra bhavati yatra sakr̥tprayuktaṁ padaṁ kañcanārthamabhidhattē,
bhūyaś‍cānupapadyamānamarthāntaraṁ lakṣayati, lakṣitē ca śaktisaṅkhyādikaṁ nivēśayati । atra
tu nānyathānupapattyādi saṁvēdyatē । na ca vyaktipratītirvyavahitēti kēcinmanyantē । vyaktimēva
ca śaktisaṅkhyānurañjitāṁ kāryayōginīṁ paś‍yāmaḥ । ata ēva cālambhanaprōkṣaṇaviśasanādayō
jātau na vidhīyantē । na ca ṣaḍ dēyāḥ dvādaśa dēyāḥ caturviṁśatirdēyā iti bhēdasaṅkhyayā
jātiryujyatē । api tu vyaktirēvainaṁ bhāramudvahati । kiṁca jātau padārthē yadi paśurupākr̥taḥ
palāyētānyaṁ tadvarṇaṁ tadvayasamālabhēta iti paśōranyatvaṁ na yujyatē, jātērabhēdāt । api ca—</p>
<b><lg>
<l>cayāpacayasaṅghātasvasvāmitvādikalpanāḥ ।</l>
<l>yānti jātyabhidhēyatvapakṣē sākṣānna saṅgatim ॥ 21 ॥</l></lg></b> (nyāyamaṁ.)
<p>ētēna tulyayōgakṣēmatvādākr̥tirapi na śabdārtha ityuktaṁ bhavati; tasyā api
prōkṣaṇādikriyāsādhanatvāyōgāt । na hi sannivēśaḥ prōkṣyatē ālabhyatē viśasyatē vā । yē ca
saṅkhyāyōgādayaḥ cayāpacayādayō vā tē jātāvākr̥tāvapi na yujyantē । kiṁca ākr̥tivacanatvē
gōśabdasya śuk‍lādiguṇavācibhiḥ padāntaraismāmānādhikaraṇyaṁ na prāp‍nōti । na hi śuk‍lādayō
guṇāḥ ākr̥tivr̥ttayaḥ, api tu vyaktivr̥ttaya iti । na caitad vācyaṁ vyaktilakṣaṇādvārakamidaṁ

<pb n="312"/>
bhaviṣyatīti । lakṣaṇā hi mukhyābhāvē pravartatē । na khalu r̥jau vahati vartmanyanr̥ju—
radhvāśrayitavyō bhavati । na cānantyavyabhicārābhyāṁ sambandhāgrahaṇamiti vaktavyam । taddhi
jātimākr̥tiṁ vōpalakṣaṇamāśritya bhaviṣyati ।</p>
<p>yadyēvamupalakṣaṇabhūtāṁ jātimākr̥tiṁ vābhidhāya śabdō vyaktimabhidhattē ।</p>
<p>naivam; āstāmabhidhīyamānaṁ, vidyamānamapi pratipannamātramēva <b>upalakṣaṇaṁ</b> bhavati ।
tadyathā—'katarad‍dēvadattagr̥ham? yatrāyaṁ kāka iti । atra hi na kākalakṣaṇōpalakṣaṇadvārēṇa
pravr̥ttō dēvadattagr̥haśabdaḥ kākārthamabhidhattē, uparatē vā kākasambandhē tad‍vyavacchinna—
vastunivēśitāṁ jahāti । ēvaṁ jātyupalakṣaṇadvārēṇa vyaktau pravartamānaśśabdō jātiṁ ca
(nābhidhāsyati, tadva‍yavacchinnagōvyaktivinivēśaṁ ca hāsyati । ētēnākr̥tirapi śabdēnānabhidhīya—
mānaiva vyaktimupa) lakṣayatīti lakṣyatē । tadyathā— katarat suvarṇaṁ, ya ēṣa rucakaḥ svastikō
vardhamānaka iti; na hyatra rucakādyākāradvārēṇa pravr̥ttassuvarṇaśabdō rucakādyākāramabhidhattē,
uparatēṣu vā rucakādyākārēṣu tad‍vyavacchinnasvarṇārthaparatāṁ parityajati । taduktam—</p>
<b><lg>
<l>adhruvēṇa nimittēna dēvadattagr̥haṁ yathā ।</l>
<l>gr̥hītaṁ gr̥haśabdēna śuddhamēvābhidhīyatē ॥ 22 ॥</l>
</lg></b>
<b><lg>
<l>suvarṇādi yathā yuktaṁ svairākārairapāyibhiḥ ।</l>
<l>rucakādyabhidhānānāṁ śuddhamēvaiti vācyatām ॥ 23 ॥</l></lg></b> (vāpa. 3.2.4.)
<b><lg>
<l>tathōpalakṣaṇē jātāvākr̥tau vā samāśritē ।</l>
<l>vyaktayō yānti śabdānāṁ śuddhā ēvābhidhēyatām ॥ 24 ॥</l>
</lg></b>
<p>ētēna yaduktaṁ vyak‍tyabhidhānapakṣē sarvē śabdāḥ sarvārthā bhavēyuriti tadapi nirastaṁ
bhavati । tathā hi— yathā cakṣurādiśabdānāmaśēṣarūpādiprakāśanasāmarthyaṁ nalikādisuṣira—
vartmani yuktaṁ darśanasya tadavakāśāvasthitarūpabhēdōparuddhatayāviṣayāntarēṣu na viprakīryatē,
tathā jātyākr̥tibhyāmavaruddhaviṣayā gavādiśabdānāmabhidhānaśaktirnāśvādiṣvatiprasajyata
iti । uktaṁ ca—</p>
<b><lg>
<l>ākāraiś‍ca vyavacchēdātsārvārthyamavarudhyatē ।</l>
<l>yathaiva cakṣurādīnāṁ sāmarthyaṁ nalikādibhiḥ ॥ 25 ॥ (vāpa. 3.2.5)</l>
</lg></b>
<p>yaccōktaṁ — yathā jalādibhirādarśairabhivyaktāś‍candrādaya ēva candrādiśabdaira—
bhidhīyantē, yathā cēndriyabhēdagrahaṇamantarēṇāpi rūpādiviṣayajñānabhēdō bhavati, tathā
vyaktibhirupavyañjitā jātaya ēva gavādiśabdairabhidhīyantē, vyaktigrahaṇē ca tadupavyañjanā

<pb n="313"/>
jātirgrahīṣyati (iti), tadapi na samyak । yadā tāvat pratibimbamudakādiṣu
bhāvāntaramēvōpajāyata ithi darśanam, tadā tadrūpabhēdānupātinaḥ śabdāḥ kimiti
udakādīnupādadīran yatō nōdakādayastadānīṁ candrādīnāmupavyañjanam, api tu rūpajanana—
kāraṇam; na ca kāryavacanāḥ śabdāḥ kāraṇasaṁsparśamanubhavanti । yadā tu darśanaviplavaḥ sa
tādr̥śa iti pratipattiḥ, tadā dūrōtsāritāvakāśō vyaṅgyavyañjakabhāvaḥ । yadā tarhi
jalādyādarśapratighātāt parāvr̥ttē cakṣuṣi svavaktravaccandrādayō'pi dr̥ś‍yanta iti darśanaṁ
tadaitadupapatsyatē । tadā hyudakādivat sannihitamupavyañjanaṁ rūpabhēdēna jātimabhivyaktarūpabhēdāṁ
darśayati । tadēva ca śabdō'bhidhattē । ētadapyavyabhicaritōpavyañjanāyattadarśana(nāḥ) jātayaḥ kathaṁ
vinōpavyañjanaiḥ pratīyanta iti paryanuyōgō nāticaturaśram; candrādīnāmanyathāpi darśanōpapattēḥ ।
ēvaṁ jātibhēdapratipattāvapi । yathā darśanādīndriyāyattōdayāḥ nīlādyarthāvasāyāḥ kāraṇabhēdamanu
parivartantē naivaṁ jātiparicchēdāḥ vyaktirūpapratibaddhōtpādāḥ, yēna tad‍bhēdamanuvidadhyuḥ । tataś‍ca
gōtvādayō'pi parasparatō na vyāvartēran । saṁvēdyamānabhēdaś‍ca padārthaḥ kathamakasmādēka iti
śraddhīyatē?</p>
<b><lg>
<l>vyaktērēva padārthatvaṁ tasmādabhyupagamyatām ।</l>
<l>tathā ca buddhistatraiva śrutaśabdasya jāyatē ॥ 26 ॥</l>
</lg></b>
<b><lg>
<l>yēṣāmarthēṣu sāmānyaṁ na sambhavati taiḥ punaḥ ।</l>
<l>ucyatē kēvalā vyaktirākāśādipadairiva ॥ 27 ॥</l>
</lg></b>
<b><lg>
<l>ēvaṁ ḍitthādiśabdānāṁ saṁjñātvaviditātmanām ।</l>
<l>abhidhēyasya sāmānyaśūnyatvād‍vyaktivācyatā ॥ 28 ॥</l></lg></b> (nyāyamaṁ.)
<b><lg>
<l>yē punaḥ kalpitānēkabhēdavr̥ttiṁ pracakṣatē ।</l>
<l>vācyaṁ tatrāpi sāmānyamatīva grahilāstu tē ॥ 29 ॥</l>
</lg></b>
<b><lg>
<l>na hi ḍitthatvasāmānyaṁ dr̥ś‍yatē gaganatvavat ।</l>
<l>kalpanāyāś‍ca nā(nō) bhūmiḥ kācidasti vipaś‍citām ॥ 30 ॥</l></lg></b> (nyāyamaṁ.) iti ॥
<p>(<b>ākr̥tipadārthavādaḥ</b>)</p>
<p>ākr̥tirēva padārtha iti <b>vindhyavāsi</b>matagandhīyāḥ ।</p>
<b><lg>
<l>tatrākr̥tipadēnēha saṁsthānamabhidhīyatē ।</l>
<l>lōkē śāstrē ca dr̥ṣṭatvānna jātirjaiminīyavat ॥ 31 ॥</l></lg></b> (nyāyamaṁ.)

<pb n="314"/>
<p>lōkē yathā '<b>yatrākr̥tistatra guṇā vasanti</b>' iti । śāstrē yathā— '<b>ākr̥tigrahaṇā
jātirliṅgānāṁ ca na sarvabhāk</b> ॥' (mabhā. 4.1.63) iti ॥</p>
<p>ubhayatrāpi cākr̥tiśabdēnāvayavasannivēśaviśēṣa ucyatē (nyāyamaṁ.) । vr̥ddhāś‍ca
vyavaharanti yatrārthē yatpadaṁ prayuñjatē ta tasyārthō bhavati । tatra yadēṣa gōśabdaḥ
sās‍nādimati prayujyatē na kēsarādimati, tadayamasādhāraṇasannivēśaviṣayatāṁ dyōtayati ।</p>
<p>pratyakṣaviṣayē ca gaurityādipadaṁ prayujyatē । pratyakṣaṁ cākr̥tiviṣayam ।
aśvapiṇḍasannivēśāddhi vilakṣaṇō gōpiṇḍasannivēśa indriyēṇa pratīyatē । tatkr̥tamēva ca
vastūnāmitarētaravailakṣaṇyam । ataḥ pratyakṣaviṣayē gaurityādipadaṁ pravartamānamākr̥tāvēva
pravartitumutsahatē । api ca 'ś‍yēnacitaṁ cinvītē'ti na jātiś‍cīyatē, na vyaktiḥ, api
tu ākr̥tirēva । pradīpapravāhādīnāṁ ca śabdānāmākr̥tirēvārthō'bhyupēyaḥ । na hyēṣāmarthēṣu
vyavasthitaṁ jātirūpaṁ vyaktirūpaṁ vā samasti । yadi cākr̥tiśśabdārthō va bhavēt, kathamiva
gavādiśabdaiḥ gavādyākāramēva jñānaṁ janyēta? api (ca) 'tānēva śāṭakānācchādayāmō
yē pāṭaliputrē, tānēva śālīnbhuñjmahē yē madhurāyām' (mabhā.1.1.2) iti yō'yamēvaṁprakārō
vyavahāraḥ, sa ākr̥tāvēva padārthē saṅgacchatē । yacca vrīhyādērmukhyasyābhāvē nīvārādibhiḥ
pratinidhibhiḥ karma samāpyatē tadākr̥tēḥ aśabdārthatvē samāpitamapyaṅgahīnatvādaphalamēva
prāp‍nōti; nīvārādau vrīhyādijātivyak‍tyōrabhāvāt । yaś‍cāyamarcādipratikr̥tau
vāsudēvādiśabdaprayōgaḥ, sō'pyākr̥tāvēva padārthē yujyatē । kiṁcātyanatamadr̥ṣṭēṣvapyarthēṣu
śabdād ākāraviṣayaḥ pratyaya upajāyamānō dr̥ś‍yatē । tadyathā— indraḥ skandō vaiśravaṇa
iti । taccākr̥tērēva śabdārthatvē upapadyatē । sambandhagrahaṇaṁ cāsya jātivadupapatsyatē,
samastagavīṣvapi gōsaṁsthānasyaikarūpatvāt । mukhyagauṇabhāvē tu prasiddhiraprasiddhiś‍ca
niyāmikā bhaviṣyati । prōkṣaṇādikriyā śuk‍lādiguṇayōgaś‍ca vyaktidvārā
ākr̥tērupapatsyatē । na cāmūrtatvādākr̥tērakriyāṅgatvaṁ, amūrtānāmapi guṇakarmaṇāṁ
kriyāṅgatvāt । aruṇayā krīṇāti, abhikrāmaṁ juhōtīti । kiṁca—</p>
<b><lg>
<l>yathābhūtēndriyōtpādyamātmakartr̥kamiṣyatē ।</l>
<l>tathā tallakṣitavyaktisādhyaṁ tatsādhyamucyatē ॥ 32 ॥</l></lg></b> (nyāyamaṁ.)
<p>tasmādākr̥tiḥ padārtha iti ।</p>

<pb n="315"/>
<p>kathaṁ tarhyācāryāṇāṁ matavirōdhō jātirvyaktirākr̥tiś‍ca padārtha iti? gavādi—
śabdaistadvatō'bhidhānāt ।</p>
<p>nanu kō'yaṁ tadvānnām? tadasyāstīti tadvāniti viśēṣa ēvākāra—
sāmānyavānucyatē । viśēṣavācyatvē cānantyavyabhicārau tadavasthau । sāmānyaṁ ca
śabdēnānucyamānaṁ nōpalakṣaṇaṁ bhavati । ubhayābhidhānē ca śabdāsyātibhāra ityuktam ।</p>
<p>ucyatē nēdaṁtayā nirdiś‍yamānaḥ śābalēyādirviśēṣastadvān । na ca sarvaḥ
trailōk‍yavartivyakti vrātaḥ tadvān, kintu sāmānyāśrayaḥ kaś‍cidanullikhita—
śābalēyādiviśēṣaḥ tad‍vānityucyatē । sāmānyāśrayatvācca nānantyavyabhicāra—
yōstatrāvakāśaḥ । na ca viśēṣaṇamabhidhāya viśēṣyamabhidadhāti śabda ityupagacchāmō,
yēnainamatibhārēṇa pīḍayēma । sāmānyāśrayatvamātrē saṅkētagrahaṇāt tāvanmātraṁ vadataḥ śabdasya
kō'tibhāraḥ? kiṁca—</p>
<b><lg>
<l>pratyakṣaṁ na ca niṣkr̥ṣṭajātyaṁśapariniṣṭhatam ।</l>
<l>tad‍gōcarapravr̥ttaś‍ca śabdastatkathayēt katham ॥ 33 ॥</l>
</lg></b>
<b><lg>
<l>yugapannanu saṁvittirviśēṣaṇaviśēṣyayōḥ ।</l>
<l>pratyakṣē'pi na dr̥ṣṭaiva na ca yuṣmābhiriṣyatē ॥ 34 ॥</l>
</lg></b>
<b><lg>
<l>kāryakāraṇabhāvō hi taddhiyō bhavatāṁ matē ।</l>
<l>tasmād viśēṣaṇē jātau pūrvamindriyajā matiḥ ॥ 35 ॥</l>
</lg></b>
<b><lg>
<l>padādapi tadāyattasambandhajñap‍tyapēkṣiṇaḥ ।</l>
<l>tatraiva buddhirityēvaṁ na vyaktērapi vācyatā ॥ 36 ॥</l></lg></b> (nyāyamaṁ.)
<p>ucyatē, pratyakṣē tāvad‍dvayōrapi viśēṣaṇaviśēṣyayōḥ indriyaviṣayatāsāmānyē
saṁyuktasamavāyādindriyaṁ pravartamānaṁ viśēṣaṇavad‍‌viśēṣyamapi viṣayīkarōti । na ca sāmānyaṁ
pratyakṣaṁ viśēṣō'numēya iti vyavahāraḥ । ēvaṁ hi guṇamātragrāhiṇīndriyē guṇinō'numēyatvaṁ
syāt । na caivamasti । tasmād viśēṣyaparyantaṁ pratyakṣaṁ, tathā padamapi tattulyaviṣayaṁ na
sāmānyamātraniṣṭhamiti yuktam । yatta <b>'sāmānyāṁśādapōddhatya padaṁ sarvaṁ pravartatē</b> ॥ 37 ॥ (nyāyamaṁ.)
iti kēvalavyak‍tyabhidhānē satyānantyavyabhicārabhayāducyatē । tad‍vadabhidhānē tu na
tadubhayamastīti na śuddhajātyabhidhēyatayā śabdavyāpāraḥ saṅkōcanīyaḥ ।</p>
<p>nanu sarvātmanā pratyakṣatulyaviṣayaś‍cēcchabdaḥ pratipattisāmyaṁ prasajēta ? na ca
śabdādindriyācca tulyē pratipattī bhavataḥ । taduktam— (vāpa. 2.4.19, nyāyamaṁ.)</p>

<pb n="316"/>
<b><lg>
<l>anyathaivābhi(g‍ni)saṁbandhād dāhaṁ dagdhō hi manyatē ।</l>
<l>anyathā dāhaśabdēna dāhārthassaṁpratīyatē ॥ 38 ॥</l>
</lg></b>
<p>ucyatē — parihr̥tamētat sakalaviśēṣagrahaṇāgrahaṇābhyāṁ pratipattiviśēṣasiddhēḥ ।
naitāvatā sāmānyamātraniṣṭhaḥ śabdō bhavati । api ca niṣkr̥ṣṭasāmānyāṁśavacanatvē gōśabdād
gōtvaśabdācca tapalyē pratipattī syātām । gauḥ śuk‍la itivacca gōtvaṁ śuk‍lamiti buddhiḥ
syāt । cāturvarṇyādivacca svārtha ēva gōśabdād bhāvapratyayastvatalādiḥ syāt ।</p>
<p>atha manyēthāḥ ākṣip‍tavyaktikāṁ jātiṁ gōśabdō vakti, bhāvapratyayāntastu
niṣkr̥ṣṭāmiti, tadanupapannam; anākṣip‍tavyaktikāyāḥ k‍vacidapi jātēradarśanāt । atha
gōśabdaśravaṇavēlāyāṁ na vyaktisaṁsparśaśūnyā jātiravagamyatē । bhāvapratyayāntē tu gōśabdē
śrutē tacchūnyā śuddhāsau pratīyata iti ।</p>
<p>yadyēvamāgatō'si madīyaṁ panthānam, āśrayavatī cējjātirucyatē jātyāśraya ukta
ēva bhavati; nānyathā hi sāśrayavatyuktā syāt । tadāśrayaparihārēṇāśrayisāmānya—
mātravivakṣāyāṁ tvatalādayaḥ prayujyantē । tathā cāhuḥ 'yasya guṇasya hi bhāvād‍dravyē śabda—
nivēśastadabhidhānē tvatalau' (mabhā. 5.1.119) iti । guṇasya bhāvād‍dravyē śabdanivēśa
ityasmatpakṣasākṣīṇyakṣarāṇi । sāmānādhikaraṇyaṁ ca tatraivōpapadyata ityuktamēva । tasmāt</p>
<b><lg>
<l>yathā vidhyantaparyantō vāk‍yavyāpāra iṣyatē ।</l>
<l>tathaiva vyaktiparyantaḥ padavyāpāra iṣyatām ॥ 39 ॥</l></lg></b> (nyāyamaṁ.)
<p>anuparatavyāpāra ēva śabdē tadavagamāt—(nyāyamaṁ.)</p>
<b><lg>
<l>yēnānvitābhidhānaṁ ca padānāmabhyupēyatē ।</l>
<l>sutarāṁ tēna vaktavyā vyak‍tyantaṁ tāvatō matiḥ ॥ 40 ॥</l>
</lg></b>
<b><lg>
<l>na hi vyaktyanapēkṣāṇāṁ jātīnāmitarētaram ।</l>
<l>anvayō'nanvitānāṁ ca nābhidhānamiti sthitiḥ ॥ 41 ॥</l>
</lg></b>
<b><lg>
<l>gaṅgāyāṁ ghōṣa ityādau yathā sāmīp‍yalakṣaṇā ।</l>
<l>naivaṁ gauś‍śuk‍la ityādau vidyatē vyaktilakṣaṇā ॥ 42 ॥</l>
</lg></b>
<b><lg>
<l>prayōgapratipattibhyāṁ vr̥ddhēbhyō'dhyavasīyatē ।</l>
<l>tasmād gavādiśabdānāṁ tad‍vānartha iti sthitam ॥ 43 ॥</l>
</lg></b>
<b><lg>
<l>sarvēṣu ca prayōgēṣu gāṁ dōgdhītyēvamādiṣu ।</l>
<l>tadvatō'rthakriyāyōgāt tasyaivāhuḥ padārthatām ॥ 44 ॥</l>
</lg></b>

<pb n="317"/>
<b><lg>
<l>padaṁ tad‍vantamēvārthamāñjasyēnābhijalpati ।</l>
<l>na ca vyavahitā buddhirna ca bhārasya gauravam ॥ 45 ॥</l>
</lg></b>
<b><lg>
<l>sāmānādhikaraṇyādivyavahāraś‍ca mukhyayā ।</l>
<l>vr̥ttyōpapadyamānassannanyathā yōjayiṣyatē ॥ 46 ॥</l>
</lg></b>
<p>tadidamuktaṁ bhagava<b>tākṣapādēna</b>, 'vyaktyākr̥tijātayastu padārtha' (nyāyasū. 2.2.65)
iti । tuśabdō viśēṣārthaḥ; kiṁ viśēṣyatē? guṇapradhānabhāvasyāniyamēna śabdārthatvam ।
ataḥ sthitē'pi tadvatō vācyatvē k‍vacitprayōgē jātēḥ prādhānyaṁ vyaktēraṅgabhāvaḥ, yathā
gauḥ padā na spraṣṭavyēti sarvagavīṣu pratiṣēdhō'vagamyatē । kvacid‍vyaktēḥ prādhānyaṁ
jātēraṅgabhāvaḥ, yathā gāṁ muñca gāṁ badhānēti niyatāṁ kāṁcid‍vyaktimuddiś‍ya prayujyatē ।
k‍vacidākr̥tēḥ prādhānyaṁ vyaktēraṅgabhāvaḥ, jātistu nāstyēva । yathā piṣṭamayyō gāvaḥ
kriyantāmiti, tatsannivēśacikīrṣayā prayōga iti । guṇaśabdāstu kēcit svajātyavacchinnaṁ
guṇamabhidhāya tāvatyēva viramanti । kēcittu 'guṇamabhidhāya dravyamapyākṣipanti ।'
tatsāmānādhikaraṇyē prayōgadarśanāt । tadyathā—</p>
<b><lg>
<l>guṇaikaniyatāstāvad gandharūparasādayaḥ ।</l>
<l>gandhatvādivyavacchinnagandhādiguṇavācinaḥ ॥ 47 ॥</l>
</lg></b>
<b><lg>
<l>tēṣāṁ na dravyaparyantā vr̥ttiḥ k‍vacana dr̥ś‍yatē ।</l>
<l>na gandhaḥ padmamityasti sāmānādhikaraṇyadhīḥ ॥ 48 ॥</l>
</lg></b>
<b><lg>
<l>guṇaṁ śuk‍lādiśabdāstu kathayantastadāśrayam ।</l>
<l>dravyamapyākṣipantyēva śuk‍lō'śva iti darśanāt ॥ 49 ॥</l>
</lg></b>
<b><lg>
<l>kriyāśabdāstu vividhāḥ kēcitkartari karmaṇi ।</l>
<l>karaṇē ca prayujyantē kēcidbhāvē'vadhāvapi ॥ 50 ॥</l>
</lg></b>
<b><lg>
<l>kartrādivacanāstāvannimittīkr̥tya kāṁcana ।</l>
<l>kriyāṁ tadyōgini dravyē vartantē pācakādayaḥ ॥ 51 ॥</l>
</lg></b>
<b><lg>
<l>yatrāpi tatkriyāyōgastadānīṁ nōpalabhyatē ।</l>
<l>tatrāpi yōgyatāṁ dr̥ṣṭvā śabdaṁ santaḥ prayuñjatē ॥ 52 ॥</l>
</lg></b>
<b><lg>
<l>anyē pūrvāparībhūtasvabhāvaparihārataḥ ।</l>
<l>siddharūpatayā prāhuḥ śūbdāḥ pākādayaḥ kriyām ॥ 53 ॥</l>
</lg></b>

<pb n="318"/>
<b><lg>
<l>anyatpravr̥ttau śabdasya nimittamavagamyatē ।</l>
<l>abhidhēyaṁ tataś‍cānyadityayaṁ prathamaḥ kramaḥ ॥ 54 ॥</l>
</lg></b>
<p>pācakādiśabdāṁnāṁ hi pravr̥ttinimittaṁ kriyā । abhidhēyāstu kartrādayaḥ ।</p>
<b><lg>
<l>k‍vacit punaryadēvāsya syāt pravr̥ttinibandhanam ।</l>
<l>tasyaiva vācyatā bhāvapratyayāntapadēṣviva ॥ 55 ॥</l>
</lg></b>
<b><lg>
<l>itīyaṁ lēśatastāvannām‍nāṁ vr̥ttirudāhr̥tā ।</l>
<l>ākhyātānāṁ tu vācyō'rthaḥ purastādupavarṇitaḥ ॥ 56 ॥</l>
</lg></b>
<b><lg>
<l>upasarganipātānāṁ nām‍nāmapyavibhāgataḥ ।</l>
<l>prayōgapratipattibhyāmanēkō'rthō'vagamyatē ॥ 57 ॥</l>
</lg></b>
<b><lg>
<l>upasargavaśād‍dhāturarthāntaravilāsakr̥t ।</l>
<l>vihārāhārasaṁhāraprahāraparihāravat ॥ 58 ॥</l>
</lg></b>
<b><lg>
<l>anvayavyatirēkābhyāṁ tadarthō'bhyavagamyatē ।</l>
<l>tadāgamē tatpratītēstadabhāvē tadagrahāt ॥ 59 ॥</l>
</lg></b>
<b><lg>
<l>ayamasya padasyārtha iti kiṁ cintitēna vā ।</l>
<l>yō'rthaḥ pratīyatē yasmāt sa tasyārtha iti sthitiḥ ॥ 60 ॥</l></lg></b> (nyāyamaṁ.)
<p>(<b>12. <emph>vāk‍yārthaḥ</emph></b>)</p>
<p><b>vāk‍yārthastridhā — 1. bhāvanā, 2. vidhiḥ, 3. pratibhā</b> ca ।</p>
<p>(<b>1. bhāvanā</b>)</p>
<p><b>tatranyōtpādānukūlō bhavantaṁ prayuñjānaḥ puruṣavyāpāraḥ karōtyarthō bhāvanētyucyatē ।</b></p>
<p>anavacchinnaś‍cānuṣṭhātumaśak‍ya iti sānnidhyāt samānapadōpāttaṁ dhātvartha—
mavacchēdakatvēnāpēkṣatē । sa caudanaṁ pacatītyādau samānapadōpāttatvē'pyayōgyatvēna
sādhyatvāt pracyutaḥ karaṇāṁśō'bhiniviśamānaḥ pradhānakriyāmōdanaphalikāṁ niṣpādayati ।
karaṇaṁ ca kēvalamasādhakatamatvāt k‍vacidapi kriyāṁ niṣpādayannōpalabdham ।
atastatsādhakatamatvasiddhayē kāṣṭhādītikartavyatānupravēśaḥ, phalānupravēśastu taduddēśēnaiva
bhāvanāyāḥ pravr̥ttēḥ । ataḥ phalakaraṇētikarttavyatāvacchēdāt kiṁ kēna kathamityapēkṣiṇī
tryaṁśaparipūrṇā bhāvanā bhavati । tatra dēvadattaḥ kāṣṭhaiḥ sthālyāmōdanaṁ pacatītyādau ōdanaṁ
phalaṁ, pākaḥ karaṇaṁ, kāṣṭhādikārakacakramitikartavyatā iti । taduktam —</p>

<pb n="319"/>
<b><lg>
<l>ōdanē sādhyamānē hi pākaḥ karaṇamiṣyatē ।</l>
<l>sthālyag‍nicullīkāṣṭhānāmitikartavyatā matā ॥ 61 ॥</l>
</lg></b>
<p>sa ca prayat‍naparispandātmaudāsīnyapracyutyupalakṣyamāṇaḥ puruṣavyāpāraḥ karōtyarthō
bhāvanā । kathaṁ tarhi kāṣṭhānāṁ karaṇatvam? dhātvarthasya kriyātvāt; bhāvanāyāṁ tu
dhātvarthasya karaṇatvāt; karaṇavibhak‍tyupādānē ca pradhānāntarēṇa sambandhāyōgāt ।</p>
<p>ucyatē— 'bhāvanāsaṁbandhād‍dhātvarthō'pi pūrvāparībhūtō bhāvanātmāvagamyata' iti
tadapēkṣayā kāṣṭhānāṁ karaṇatvam । ataḥ sthitamētat— '<b>tryaṁśaparipūrṇā bhāvanā vāk‍yārtha</b>' iti ।</p>
<p>(<b>2. vidhiḥ</b>)</p>
<p><b>pravr̥ttinivr̥ttyōrvidhāyakō'rthavādādibhirupakriyamāṇō liṅlōṭtavyādivācyaḥ
śabdavyāpārō vidhiḥ ।</b></p>
<p>tēna hi bhāvanāyāṁ puruṣaḥ pravartyatē nivartyatē vā । yathā yāvajjīvamag‍nihōtraṁ
juhuyāt, brāhmaṇaṁ na hanyāt, praiṣānanubrūhi, māpabhāṣasva hōtuḥ, aṣṭakāḥ kartavyāḥ
(śābhā. 1.3.1), surā na pātavyā, pitarō vandanīyāḥ, guravō nāvamānyāḥ, śivaṁ tē
bhūyāt, mā tvā ś‍yēna ud‍vadhīditi । sa ca sarvavāk‍yānāmarthaḥ; sarvaṁ hi vāk‍yaṁ vidhi
/?/niṣēdhayōrēva paryavasyati । yatrāpi ca liṅādayō na śrūyantē tatrāpi vidhiniṣēdhaparatayā
sarvavāk‍yānāṁ vāk‍yaśēṣabhūtāstē'vagamyantē । tadyathā— 'iha dēśē subhikṣamityuktē'traiva
sthātavyaṁ, madhyāhnō vartata ityuktē ihaiva bhōktavyaṁ, sacōraḥ panthā ityuktē na gantavyaṁ,
grāhāḥ sarityasyāmityuktē na s‍nātavyamiti pratīyatē । kiṁ ca mahākāvyairapi
rāmāyaṇādibhiridamēva vyutpādyatē— 'rāmasya piturājñāṁ pālayatō vananivāsinō'pi
tathāvidhō'bhyudayaḥ saṁvr̥ttaḥ, rāvaṇasya paradārānabhilaṣyatastrailōk‍yavijayinō'pi
tathāvidha ucchēdaḥ; tasmāt piturājñāṁ pālayēt, paradārānnābhilaṣyēt, rāmavad vartēta na
rāvaṇavaditi ।</p>
<p>nanvākhyātavācyatvēna bhāvanaiva vidhirityuktaṁ bhavati । kathaṁ ca tatraiva tasya
pravartakatvaṁ, svātmani kriyāvirōdhāt? tanna, śabdārthabhēdēna bhāvanāyā dvaividhyāt । taduktam—</p>
<b><lg>
<l>abhidhābhāvanāmāhuranyāmēva liṅādayaḥ ।</l>
<l>arthātmabhāvanā tvanyā sarvākhyātēṣu gamyatē ॥ 62 ॥ (ta.vā. 2.1.1)</l>
</lg></b>

<pb n="320"/>
<p>tatra śabdabhāvanā prēraṇātmikā śabdasyābhidhēyā vidhēyā ca । taduktam— 'abhidhattē
karōti ca' iti । sā tvarthabhāvanāṁśadvayaviṣayā, na phalāṁśaviṣayā । taduktam—</p>
<b><lg>
<l>phalāṁśē bhāvanāyāś‍ca pratyayō na vidhāyakaḥ ।</l>
<l>abhidadhyuḥ svaśak‍tyā hi vidhimātraṁ liṅādayaḥ ॥ 63 ॥</l></lg></b> (ta.vā.2.1.1)
<p>tasyāś‍ca 'kiṁ kēna katham' ityapēkṣāyāmarthabhāvanāviṣayā puruṣapravr̥ttiḥ phalāṁśaḥ,
prēraṇājñānaṁ karaṇāṁśaḥ, arthavādādaya itikartavyatāṁśa iti tryaṁśaparipūrṇatvam; sā ca
phalakaraṇayōḥ sādhyasādhanabhāvamajñātaṁ gamayantī gamakatvāt pramāṇaṁ bhavati । nanu ca</p>
<b><lg>
<l>vidhilakṣaṇamētāvadapravr̥ttapravartanam ।</l>
<l>ajñātajñāpanaṁ hyēvaṁ sarvō'pi hi vidhirbhavēt ॥ 64 ॥</l></lg></b> (nyāyamaṁ.)
<p>tathā hi— (ś‍lōkavā. 5.12—13)</p>
<b><lg>
<l>sādhyasādhanasambandhaḥ sarvākhyātēṣu vidyatē ।</l>
<l>sarvavāk‍yēṣu cākhyātaṁ tēnākāṅkṣānivartanāt ॥ 65 ॥</l>
</lg></b>
<p>na ca sādhyasādhanabhāvāvagamamantarēṇa pravartakatvaṁ na siddha‍yatīti sādhya—
sādhanabhāvāvagatiravaś‍yakalpanīyā । prēraṇājñānajanakatvēnaivāsya pravartakatvāt । kimityasau
niṣphalē vyāpārē pravartata iti cēd, vidhita ētēti brūmaḥ । sa hi saphalē niṣphalē
vā vyāpārē puruṣaṁ pravartayatyēva । yacca puruṣēṣvapravartamānēṣvapi prāmāṇyaṁ tadaparihāryamēva ।
kalpitē hi phalē vaiṣayikasukhadvēṣiṇō vītarāgā na pravartantē, pravr̥ddhatararāgāstu na
nivartanta iti (nyāyamaṁ.) ।</p>
<p>ucyatē 'yajēta svargakāma' ityādau vidhirbhāvanāyāṁ puruṣaṁ pravartayati ।
bhāvyaniṣṭhasvabhāvakō vyāpārō bhāvanā । sā ca sādhyādisvarūparityaktā nirupapattikaiva
syāt । sādhyatvaṁ ca samānapadōpādānasannidhivaśād dhātvarthasyāhōsvidiṣyamāṇatayā
kāmipadōpāttasya svargādēḥ syāditi saṁśayē yōgyatvāt svargasyaiva, na dhātvarthasyēti ।
taduktam— (ś‍lōkavā. 5.14—15)</p>
<b><lg>
<l>vidhāvanāśritē sādhyaḥ puruṣārthō na labhyatē ।</l>
<l>śrutasvargādibādhēna dhātvarthaḥ sādhyatāṁ vrajēt ॥ 66 ॥</l>
</lg></b>
<b><lg>
<l>vidhau kr̥tamatikramya svargādēḥ sādhyatēṣyatē ।</l>
<l>tatsādhanasya dharmatvamēvaṁ sati ca gamyatē ॥ 67 ॥</l>
</lg></b>

<pb n="321"/>
<p>dharmē hyadr̥ṣ‍ṭaviṣayē cōdanaiva pramāṇam । cōdanaiva hi bhūtaṁ bhavantaṁ bhaviṣyantaṁ sūkṣmaṁ
vyavahitaṁ vā'rthamavagamayituṁ śaknōti, nānyat kiṁcanēndriyamiti (śābhā. 1.1.2)
ētēnāpauruṣēyatvēna yathārthapratipādakāp‍tapraṇītatvēna vā nirastadōṣāṁśasya bādhakapratyaya—
rahitasya vaidikasya laukikasya ca vākyasyautsargikaṁ prāmāṇyamuktaṁ bhavatīti
vidhirvākyārtha iti ।</p>
<p><b>(3. pratibhā)</b></p>
<p><b>svaṁ svamarthamabhidhāyōparatēṣu padēṣu padārthapratipattyanantaramupajāyamānā idaṁ
taditi avyapadēśyānupadēśasiddhā hitāhitaprāp‍tiparihārahētuḥ pravr̥ttyanukūlā
buddhiḥ pratibhā ।</b></p>
<p>tathā hi— padanibandhanānāṁ padāvayavanibandhanānāṁ ca arthapratyavabhāsamātrāṇāṁ
vicchēdēna pravr̥ttau padārthaiḥ kramēṇa gr̥hyamāṇairāhitasaṁskārāsu buddhiṣu sarvārthapratyavabhāsa—
saṁsargānugr̥hītā pratyastamitabhēdapratyavabhāsā pravr̥ttiphalaprasavānumēyābhinnajātīyaiva pratibhā
pratyātmaṁ vivartatē । yathā mandaviṣarasādiṣu bhinnānāṁ dravyāṇāṁ pūrvamadr̥ṣ‍ṭāṁśasaṁsargāt
prāp‍taparipākānāṁ madamaraṇasuvarṇādirarthakriyā dr̥śyatē, tathā pratipadaṁ bhinnānāṁ
śabdānāmuccāraṇēṣvadr̥ṣ‍ṭā, punaḥ kramēṇāvicchinnānāmuccāraṇē tāsu tāsu
itikartavyatāsvanukūlā prāṇināṁ pratibhōpajāyamānā dr̥śyatē । ayaṁ ca asyā
bhāvanādibhyō viśēṣaḥ । yāvat kimatra mayā kathitaṁ pratipannamartharūpaṁ vā parēṇa
kathamanusandhīyata iti na vicāryatē, tāvadanākhyēyēna upāyēna pūrvōttarānusandhānamēṣāṁ
prakalpayati । pratyakṣānumānaviṣayē'pi yāvat pūrvāparapratyavamarśaḥ śabdōllēkhavān
pratibhayā na kriyatē, tāvat pratyakṣamanumānaṁ vā svakāryaṁ na prasādhayati ।
pratibhōpagr̥hītāni sarvapramāṇāni pramāṇatāṁ labhantē ।</p>
<b><lg>
<l>pratibhālōcanō hi lōka itikartavyatāsu pravartatē ॥ 68 ॥</l>
</lg></b>
<p>nanu ca na pratibhā vākyārthaḥ, yatō bālānāṁ stanyapānādiṣu, haṁsānāṁ
kṣīranīravivēcanē, jantvādīnāṁ kulāyādikaraṇē, jātamātrāṇāmēva paśumr̥gasarīsr̥pā—
dīnāmudakasantaraṇē, sup‍tānāṁ ca prabōdhādau, kumāryāś‍ca śvō mē bhrātā āgamiṣyatīti
jñānē svabhāvatō vākyaśravaṇamantarēṇāpi pratibhōpajāyamānā dr̥śyatē । tathā kālaviśēṣāt
puṁskōkilānāṁ svaravikārē, abhyāsaviśēṣāt rat‍nādi parīkṣakāṇāṁ taddōṣaguṇajñānē,
adr̥ṣ‍ṭād rakṣaḥpitr̥piśācādīnāṁ parāvēśāntardhānādau, yōgād yōgināṁ parābhiprāyāvagatau,
﻿
<pb n="322"/>
bāhyēndriyavr̥ttinirōdhād vasiṣ‍ṭhādīnāmatīndriyajñānē, kr̥ṣṇadvaipāyanādyanudhyānāt sañjayādīnāṁ
dūradarśanaśravaṇādau, kāraṇāntarēbhyō'pi prātibhamupalabhyatē ।</p>
<p>ucyatē— yathaiva sākṣāt puruṣōpadiṣ‍ṭavākyādarthakriyāsu śabdavyāpārēṇōpasaṁhr̥tā
pratipattr̥̄ṇāṁ pratibhā vivartatē, tathaiva bālādīnāṁ stanyapānādiṣu pūrvaśabdabhāvanānugamād
vākyārthapratipattr̥bhiraviśiṣ‍ṭaiva pratibhōpajāyatē । yēṣāmapi ca aprasiddhaśabdanibandhanō
vyavahāraḥ, tē'pi hastyaśvādayō'pi janmāntarīyaśabdabhāvanāvaśāt pratyutpannaśabdapratyayāḥ
pratibhāmanugacchantaḥ sarvamārabhantē । pūrvaśabdabhāvanānugamācca svabījānāmābhimukhyē'pi
prakr̥ṣ‍ṭaśabdavyāpārē kōkilādīnāṁ svaravikārādau pratibhōpajāyatē । pūrvajanmajanita—
śabdaśravaṇasaṁskārōd‍bōdhakāni tvanyāni kālābhyāsādr̥ṣ‍ṭayōgadhyānānudhyānādīni
sādhanāni (vāpa. 2.152)। iyāṁstu viśēṣaḥ — 'k‍vacit vākyamuccaritamātramēva
tamavyapadēśyamasattvabhūtaṁ pratibhāpadābhidhēyaṁ svārthaṁ prakāśayati । k‍vacittu
ciravyavahitamapi viśiṣ‍ṭapratibhābījabhāvanānivēśānnamittāntarasānnidhyē tadēva vākyaṁ
paramparyēṇa pratibhākhyaṁ svārthamāvirbhāvayatīti pratibhā vākyārtha iti ॥</p>
<p><b>(kriyāyāḥ padārthatvaṁ bhāvanāyāś‍cāpadārthatvam)</b></p>
<p>nanu ca kriyāpi nāma vākyārthō vidyatē, sō'pi vaktavyō bhavati ।</p>
<p>naivam । padārthaḥ kriyā, na vākyārthaḥ । padārthānāṁ tu mithāḥ saṁsargē
yadādhikyamupajāyatē sa vākyārthaḥ । tadāha—(mabhā. 2.3.46) <b>'yadatrādhikyaṁ vākyārthaḥ
sa'</b> iti । <b>sa kadācit puruṣavyāpārarūpō bhāvanēti, kadācit śabdavyāpārarūpō
vidhiriti, kadācid buddhivyāpārarūpaḥ pratibhēti ।</b></p>
<p>nanu ca bhāvanāpi padārtha ēva dhātōrvā pratyayād vā gamyamānā padārthatvaṁ na
vyabhicarati ।</p>
<p>athaivamucyatē — na padārthamātraṁ bhāvanā, api tu paridr̥śyamānapūrvāparībhūta—
vidhyādibhāvārthasvarūpātiriktaḥ puruṣavyāpāraḥ, sō'pi 'dhātuvācyatvē pratyayavācyatvē vā
na padārthatvamatikrāmati' (nyāyamaṁ.)।</p>
<p>ucyatē— 'yajēta' ityādau prakr̥tyarthaḥ kriyārūpō yāgādiḥ, pratyayārthaḥ prēraṇārūpō
vidhyādiḥ, na caitadatiriktō bhāvanākhyaḥ kaś‍cidapi puruṣavyāpārō dr̥śyatē । na ca
bhāvanāvācinīṁ kāñcidapi vibhākti liṅādimiva vidhyādau smarati <b>pāṇiniḥ</b> । maivam—</p>
﻿
<pb n="323"/>
<b><lg>
<l>āstāṁ vidhipadaṁ tāvad vartamānāpadēśinaḥ ।</l>
<l>śabdād yajana ityādērbhāvanā sāvagamyatē ॥ 69 ॥</l></lg></b> (nyāyamaṁ.)
<p>pacata ityādērhi yathā pākādirdhātvarthaḥ pratīyatē tathā kartr̥vyāpāraḥ karōtyarthō'pi,
pākādyuparañjakābhāvē'pi1 tatpratītēranapāyāt । yathā hi aupagavaḥ, kāpaṭavaḥ, aupamanyava
iti upaguprabhr̥tīnāmāvāpōdvāpayōrapi 'tasyāpatyam' (4.1.92) iti pratyayārthō'nuvartatē,
tathā pacati, paṭhati, gacchatītyādāvapi karōtyarthō'nuvartamānō dr̥śyatē । tathā hi— yadā
pacatītyākhyātapadasya padārthō vyācikhyāsitō bhavati, tadā pākaṁ karōtīti vākyaṁ
vyākhyātāraḥ prayuñjatē । tatra pākaśabdēna dvitīyāntēna sādhyaṁ prakr̥tyarthaṁ kartr̥vyāpāraṁ2 tu
karōtīti padēna vyācakṣatē । api ca, kiṁ karōti dēvadatta iti pr̥ṣ‍ṭāssantō dvayē vaktārō
bhavantipacatī'ti, pākamiti । tadidamubhayarūpamapyuttaramēkārtham, anyathā na tēna praṣ‍ṭā
pratyāyyēta । tasmāt pākaṁ karōtīti padadvayasya yō'rthassa ēva pacatītyēkapadasyēti ।</p>
<p>āha— na pratyayāt kartr̥saḍkhyāvyatirēkēṇa dhātvarthātiriktō vyāpāraḥ pratīyatē,
pratīyatē cēt karōtītyatrāpi pratīyēta । taduktam—</p>
<b><lg>
<l>yathā pākaṁ karōtīti vyavahārō vibhāgataḥ ।</l>
<l>tathā kāraṁ karōtīti pratītirnāsti laukikī ॥ 70 ॥</l></lg></b> (nyāyamaṁ.)
<p>tasyāḥ kiṁ bījamiti cēt kr̥bhvastīnāṁ kriyāsāmānyavacanatvam । na ca sāmānyē
sāmānyāni bhavanti, yathā hi yajēta dadyājjuhuyāditi karōtisāmānyamavagamyatē
naivamasti bhavatikarōtīti ।</p>
<p>nanu ca kathaṁ karōtyarthaḥ karōtiśabdānnāvagamyatē?</p>
<p>na nāvagamyatē; kiṁtu yāgādiviśēṣānavacchinnō nānuṣ‍ṭhānayōgyō bhavati ।</p>
<p>ēvaṁ tarhi mā bhūt pratyayārthō bhāvanā । prakr̥tyarthō bhaviṣyati । yathā hi
śābalēyādīnāmanugataṁ gōrūpamavabhāsatē vyāvr̥ttaṁ ca śābalēyādirūpam, ēvaṁ
yāgādikarmaṇāmanugataṁ vyāpārarūpamavabhāsatē । parasparavibhaktaṁ ca yāgādirūpam । tatra
yadanugataṁ karōtisāmānyaṁ sā bhāvanā, yad vyāvr̥ttaṁ yāgādikaṁ sa dhātvarthaḥ । yathā ca
śābalēyādēḥ pr̥thagdarśayituṁ gōtvamaśakyamēvaṁ bhāvanāpi yāgādēḥ pr̥thagdarśayituṁ na śakyatē ।</p>
<!-- NOTES pg=323!-->
1. rañjakābhāvē = rañjakādyupajanābhāvē rāghavaḥ ।
2. kartr̥vyāpārō pratyayārthaṁ iti rāghavaḥ ।
﻿
<pb n="324"/>
taduparaktatvēna sarvadōpalambhāt । na caitāvatāsau nāsti, nāstitāyāṁ hi tasyāḥ kiṁ
karōtīti anavagataviśēṣya(ṣa)vyāpārapraś‍nē pacati paṭhatītyuttaramanuttaramēva bhavati । kiṁca—
<b><lg>
<l>audāsīnyadaśāyāṁ tu pumān yēna pravartatē ।</l>
<l>sa yat‍nō yāgahōmādau bhāvanētyabhidhīyatē ॥ 71 ॥</l>
</lg></b>
<p>sā ca sāmānyarūpāpi na gōtvādivat kriyātvavad vā siddhatayāvabhāsatē, yēna
vidhēyā na bhavati । yadyēvam—</p>
<b><lg>
<l>kriyāviśēṣa ēvāsau vyāpārō vyāpārō jñāturāntaraḥ ।</l>
<l>spandātmakabahirbhūtakriyākṣaṇavilakṣaṇaḥ ॥ 72 ॥</l></lg></b> (nyāyamaṁ)
<p>kriyāyāś‍ca padārthatvamiṣyata ēva । nanu ca padārthatvē'pi kriyāyā vākyārthatvamēva
nyāyyam ।</p>
<b><lg>
<l>yataḥ padārthā vākyārthabhāvamāyānti saṁhatāḥ ।</l>
<l>apēkṣānuguṇānyōnyavyatiṣaṅgaviśēṣitāḥ ॥ 73 ॥</l></lg></b> (nyāyamaṁ.)
<p>vyatiṣaṅgaś‍ca pradhānaguṇabhāvē bhavati ।</p>
<b><lg>
<l>sādhyaṁ ca sādhyamānatvāt pradhānamavagamyatē ।</l>
<l>kriyātō nāparaṁ tacca vākyārthō'taḥ kriyēṣyatām ॥ 74 ॥</l>
</lg></b>
<b><lg>
<l>yajēta dadyājjuhuyādadhīyītēti cōditaḥ ।</l>
<l>kriyāṁ sādhyatayā vētti tāṁ ca lōkō'nutiṣ‍ṭhati ॥ 75 ॥</l></lg></b>(nyāyamaṁ.)
<p>yaccādhikāripadaṁ svargakāma ityādi tadapi bhāvanāpēkṣitakartr̥samarpakatvēna
saṅgacchatē । asyāṁ kriyāyāmayaṁ kartā, anēnaiṣā kriyā saṁpādyēti । na cātra kriyā
prādhānyamujjhati । na hi kriyā kartrarthā (nyāyama), kartā tu kriyārthaḥ, sa hi tāṁ
nirvartayannupalabhyēta । śabdō'pi tathaivōpadiśati ēṣa idaṁ kuryāditi । kimarthaṁ punarasau
kriyāmanutiṣ‍ṭhatīti cēt śabdādēvēti brūmaḥ ।</p>
<b><lg>
<l>bud‍dhvēdamēva bhagavān dadarśa khalu bādariḥ ।</l>
<l>na dravyaguṇasaṁskāravyatiriktō'sti śēṣatā ॥ 76 ॥</l></lg></b> (bhā.vi.)
<b><lg>
<l>vēdād guruniyōgādvā śāsanādvā mahībhujaḥ ।</l>
<l>na sacētāḥ kriyāṁ kāṁcidanutiṣ‍ṭhati niṣphalām ॥ 77 ॥</l></lg></b> (nyāyamaṁ.)
﻿
<pb n="325"/>
<p>athōcyatē 'śabdapramāṇakā vayaṁ yacchabda āha tadasmākaṁ pramāṇam (mabhā.paspa.)।
tarhi svargakāmapadamapi śabda ēva, tasyāpyatrānvayō vaktavyaḥ (nyāyamaṁ.)।</p>
<p>nanu ca kartr̥padamēkaṁ kartā ca kriyārtha iti ।</p>
<p>naivam । na kartr̥padaṁ svargakāma iti, api tvadhikāripadam । svargē kāmō'sya svargaṁ
vā kāmayatē, svargakāmanāviśiṣ‍ṭaḥ puruṣō'smātpadādavagamyatē । tadatra kāmyamānaḥ svargaḥ
kathaṁ yōgakriyayā sambadhyatē ? svargasya niratiśayaprītirūpatvāt, na prītiradravyatvāt
kriyāṅgabhāvaṁ bhajatē । na ca prītēḥ kriyārthatvamupapadyatē । prītyarthamanyad, nānyārthā
prītiriti । ēvaṁ ca kriyāsādhanānupadēśāt na kartr̥samarpakatvēna svargakāmapadasamanvayaḥ,
api tvadhikārisamarpakatvēna ।</p>
<p>atha kō'yamadhikārī nāma?</p>
<p>karmaṇaḥ svāmī । nanu ca kartaiva karmaṇaḥ svāmī ।</p>
<p>naivam, svāmī san kartā, na kartā san svāmī ।</p>
<p>nanu kriyākārakasaṁbandhavyatirēkēṇa kō'nyaḥ karmaṇaḥ puruṣasya ca sambandhaḥ?</p>
<p>ucyatē— mamēdaṁ kr̥tyam ahamatra svāmīti svasvāmibhāvamaśakyam (avagatya)
pāś‍cāttyakriyākārakasambandhō gamyatē ।</p>
<p>pāś‍cāttya ityatra kiṁ pramāṇamiti cēt anupādēyaviśēṣaṇaviśiṣ‍ṭasya puṁsō
nirdēśastasmādadhikr̥tasya kartr̥tvaṁ, karturadhikāra iti । itthaṁ ca svargakāmasyādhikārō
nirvahati । yadi tatkarma svargakāmaṁ syāt svargō'pi bhōgyō bhavēt । kathamahaṁ svargaṁ
prāpnuyāmityēvaṁ sādhyatvēna svargamicchan svargakāma ucyatē । yadi ca na svargasādhanaṁ karma
syāt tadviruddhamidamāpatati svargaṁ kāmayatē yāgaṁ karōti, anyadicchatyanyatkarōtīti ।
ataḥ karmaṇi kāmyamānē sādhanatām (a)pratipadyamānaḥ svargakāmastatra naivādhikriyatē । na
cānadhikriyamāṇastatra sambadhyatē । tadēvamadhikr̥tatvēna svargakāmasya karmaṇi sambandhāt
svargayāgayōś‍ca sādhyasādhanabhāvāvagamamantarēṇādhikāsyānirvāhād avaśyaṁ kriyāyāṁ
sādhanatvaṁ svargasya ca sādhyatavamabhyupagantavyam । ataś‍ca kriyāyāḥ phalaṁ prati
guṇabhāvādaprādhānyam, aprādhānyācca na vākyārthatvam । taduktam "karmāṇyapi hi
jaiminiḥ phalārthatvād" iti । kā cēyaṁ kriyā? vākyārtha ityucyatē ya ēṣa
yāgādirbhāvārthō dhātuvācyaḥ, uta pratyayārthaḥ, kaś‍cidatirikta iti । tatra bhāvārthasya
kāmyamānasādhanatvādaprādhānyamuktamēva । pratyayārthastu kāmyamānabhāvārthagatasādhyasādhana—
﻿
<pb n="326"/>
sambandhāparityāgēnaiva vāk‍yārthatāṁ pratipadyatē । tasmānna kriyāmātraparyavasāyī vāk‍yārtha iti ।</p>
<b><lg>
<l>kimidānīṁ phalasyaiva vāk‍yārthatvaṁ pracakṣmahē ।</l>
<l>taddhi pradhānaṁ sādhyaṁ ca tadarthō hyakhilaḥ śramaḥ ॥ 78 ॥</l>
</lg></b>
<p>naivam; yathā kriyāyāḥ phalārthatvādaprādhānyam ēvaṁ phalasyāpi puruṣārthatvāt । na
hi svargaḥ svatantra ēva sattāṁ labhatāmiti puruṣō yatatē, api tu
svōpabhōgyatayainamabhilaṣati । tadāha — "phalaṁ ca puruṣārthatvāt" (mīsū. 3.1.5)।</p>
<p>tarhi puruṣa ēva vāk‍yārthō bhavatu ।</p>
<p>naivam; 'yajamānēna saṁmitaudumbarī bhavati' iti tasyāpi kriyāṅgatvāt । tadāha
'puruṣaś‍ca karmārthatvāt' iti (mīsū. 3.1.6)। hantaivaṁ kriyā phalārthā, phalaṁ puruṣārthaṁ,
puruṣaḥ kriyārtha' iti cakrakē patitāḥ kasya prādhānyaṁ śiṣmaḥ?</p>
<p>ucyatē— puruṣastāvanna vāk‍yārthaḥ, padārthānāṁ mithaḥ saṁsargē'pi avyayakāraka—
viśēṣaṇārthōpagr̥hītasyākhyātārthasyaiva prādhānyēna vāk‍yārthatvāt ।</p>
<p>nanu cākhyātē'pi yajētētyēvamādau kartaryēva lakāraḥ?</p>
<p>maivam; kō'yaṁ lakārō nāma?</p>
<p>siddhaṁ hi sādhyāyōpādīyata' iti pratyayārthō'pi kartā prakr̥tyarthē kriyāyāmēva
nyagbhavati । phalamapi na vāk‍yārthaḥ siddhāsiddhavikalpānupapattēḥ । siddhasya tāvat
phalasyābhidhānamēva nāsti, kāmyamānatvēna nirdēśāt ।</p>
<b><lg>
<l>sādhyamānatvapakṣē tu sākṣāt tatsiddhayavēdanāt ।</l>
<l>vyāpāra ēva tanniṣṭhō vāk‍yārtha iti yujyatē ॥ 79 ॥</l>
</lg></b>
<b><lg>
<l>ata ēva hi vāk‍yārthaṁ bhāvanāṁ pratijānatē ।</l>
<l>yathōcitaphalā	maṁśatrayasambandhabandhurām ॥ 80 ॥</l></lg></b> (ś‍lōkavā.)
<p>bhāvyaniṣṭhō hi bhāvakavyāpārō bhāvanēti ।</p>
<b><lg>
<l>saiṣa dvādaśabhēdō'rthaḥ kriyādiḥ prāk‍prakīrtitaḥ ।</l>
<l>vācyō viśēṣyaḥ śabdasya pratyāyyō hyabhyupēyatē ॥ 81 ॥</l>
</lg></b>
<p>na caitad‌vācyaṁ— 'vāk‍yasyaiva pratyāyakatvaṁ na padānāṁ, yatō yathā guḍaśabdō
guḍadravyamabhidhattē tathā pratyāyayatyapi tadavinābhāvi mādhuryam । yadi vā padānyēva
saṁhatyārthamabhidadhati vāk‍yam (śābhā. 3.3.14), ākhyātaśabdō vāk‍yam, padasaṅghātō
﻿
<pb n="327"/>
vāk‍yamityapi darśanāni vidyantē । kriyādayaś‍ca padārtha ēvāntarbhavanti । tathā hi—
dhātvarthaḥ kriyā, tāṁ kālō viśinaṣṭi, pratyayārthaḥ kārakam, tat puruṣō viśēṣayati ।
tasyōbhayasyāpyupādhayō'vacchēdakā bhavanti । sambhūya prakr̥tipratyayau pratyayārthaṁ brūtaḥ । yaṁ
taṁ pradhānamāmananti sa bhēdābhēdābhyāmupaskārārthaviśiṣṭaprātipadikārthavyapadēśaṁ labhatē ।
tasya śaktisaṅkhyābhivyaktayē vibhaktiḥ, tadantaṁ padaṁ, padānāmapadānāṁ ca sāmarthyē vr̥ttiḥ,
vr̥ttānāmapi ca kr̥ttaddhitasamāsānāṁ punaḥ prātipadikasaṁjñāyāṁ subutpattēḥ padasaṁjñēti ।</p>
<p>vāk‍yaṁ punarakhaṇḍavāk‍yārthapakṣē vācakamapi bhavati । tatra śabdasyārthā—
bhidhānasāmarthyaṁ vācakatā । sā tridhā—mukhyā, gauṇī, lakṣaṇā ca । yathā gaurgacchati,
gaurbāhīkaḥ, gōṣu nivasatīti । āsāṁ ca viśēṣān viśēṣēṇāgratō vakṣyāmaḥ । tēṣu
prabuddhēṣu prabuddhāprabuddhaiḥ prasiddhapadasāmānādhikaraṇyōpadēśavr̥ddhavyavahārēbhyō'dhigatēṣu
saṁjñāsaṁjñisambandhabalēna śabdastaṭastha ēva gōtvamarthaṁ pratyāyayati । tadāhuḥ—</p>
<b><lg>
<l>prasiddhapadasāmānādhikaraṇyāt pratīyatē ।</l>
<l>aprasiddhapadasyārthaścūtē rauti pikō yathā ॥ 82 ॥</l>
</lg></b>
<b><lg>
<l>tathā hi rauti yaścūtē pikaḥ sa iti niś‍cayaḥ ।</l>
<l>upadēśād yathārthō'yaṁ panasākhyaḥ prakāśatē ॥ 83 ॥</l>
</lg></b>
<b><lg>
<l>vyavahārāt tu śabdārthasambandhastripramāṇakaḥ ।</l>
<l>vr̥ddhaśabdābhidhēyāni pratyakṣēṇātra paś‍yati ॥ 84 ॥</l>
</lg></b>
<b><lg>
<l>śrōtuś‍ca pratipannatvamanumānēna cēṣṭayā ।</l>
<l>anyathānupapattau ca vētti śaktiṁ dvayāśrayām ॥ 85 ॥</l>
</lg></b>
<p>(ś‍lōvā. pratya. 140, 41iti)</p>
<p>svāvacchēdēna viśiṣṭajñānajanakatā viśēṣaṇatvam । tat tridhā bhēdakamanu—
rañjakamupalakṣakaṁ ca । yathā viśvajitā yajēta, śvētaṁ chāgamālabhēta, lōhitōṣṇīṣā
r̥tvijaḥ pracarantīti । na ca gōtvādayaḥ kadācidapi śabdānuvēdhavandhyabōdhaviṣayatāṁ
pratipadyantē । tathā hi— 'āyaṁ gauḥ pr̥śnirakramīt' (tai. saṁ. 1.5.3.1) ityādau yathā
jātiguṇakriyāvacchinnaviṣayāvabhāsini savikalpakē, tathā nirvikalpakē vijñānē
śabdaviśiṣṭa ēvārthaḥ parisphurati । tadāha— (vāpa. 1.123)</p>
﻿
<pb n="328"/>
<b><lg>
<l>na sō'sti pratyayō lōkē yaśśabdānugamādr̥tē ।</l>
<l>anuviddhamiva jñānaṁ sarvaṁ śabdēna gamyatē ॥ 86 ॥</l>
</lg></b>
<p>na caitad‌vācyam—(ś‍lōkavā. pratya. 112)</p>
<b><lg>
<l>asti hyālōcanājñānaṁ prathamaṁ nirvikalpakam ।
</l>

<l>bālamūkādivijñānasadr̥śaṁ śuddhavastujam ॥ 87॥</l>
</lg></b>
<p>yatō bālādayō janmāntarānubhavōpajanitanānāsaṁskārajātayō jātyādyullēkhēnaiva taṁ
tamarthaṁ pratiyanti । tathā hi— 'tadaharjātasyāpi bālakasya puratō vidagdhavanitāḥ pradīpaṁ
na prasthāpayanti karkaṭō X X X nmā bhaviṣyatīti ।</p>
<p>atha tathātvātathātvayōḥ madhyasthatā pratītihētutvāt pratyāyakatvaṁ, kathaṁ
punaratathābhūtamarthaṁ śabdastathā pratyayayati ?</p>
<p>śabdaśaktimāhātmyāt । śabdaśak‍tyupajanitā hi buddhayaḥ svabījaparipāka—
vaśādākāraviśēṣavatya upajāyamānāḥ satyapi vastunō'bhēdē bhēdamupadarśayanti । tadyathā
rāhōḥ śiraḥ, śilāputrakasya śarīramiti । taduktam—</p>
<b><lg>
<l>māyēndrajālaprakhyō'yaṁ pravibhāgaḥ prakal‍pyatē ।</l>

<l>śabdaśaktimahimnaiva nirvibhāgē'pi vastuni ॥ 88 ॥</l>
</lg></b>
<p>anyē tvāhuḥ—</p>
<b><lg>
<l>na vastunō'dhikaṁ rūpaṁ na śabdasyādhikārthatā ।</l>

<l>śabdaḥ śabdāntarōpādhēradhikārthaḥ pratīyatē ॥ 89 ॥</l>
</lg></b>
<p>tadyathā puruṣa iti puruṣamātraṁ, rājña iti śabdāntarasannidhēstu sa viśiṣṭaḥ
pratīyatē puruṣaviśēṣō'yaṁ rājapuruṣa iti । ēvaṁ bhavatipacatītyādāvapi pacatīti
kriyāmātrapratītiḥ, bhavatīti tu padōpādhiḥ kartr̥śaktiprayuktā pratīyatē ।</p>
<p>aparē tu manyantē sakalavikalpōllēkhavirahitē'pi vastuni śabdāḥ svamahimnaiva
nānāvidhabuddhayutpattikāraṇībhūtāḥ śaktīḥ sannivēśayanti, yadvaśādabhinnarūpamapi vastvanyathā
cāvabhāsata iti । tathā hi kathakaḥ kaṁsaṁ ghātayatītyuktē kaṁsavadhamācaṣṭa iti pratīyatē ।
yadā tvindraḥ kaṁsaṁ ghātayatīti prayōgastadā 'kaṁsaghnaṁ tamupēndram indraḥ prayuṅkta' iti ।</p>
<p>anyē tu kathakaḥ kaṁsaṁ ghātayatītyatrāpi prayōjakaṁ vyāpāraṁ bruvatē । yataḥ—</p>
﻿
<pb n="329"/>
<b><lg>
<l>śabdōpahitarūpāṁstān buddhērviṣayatāṁ gatān ।</l>
<l>pratyakṣamiva kaṁsādīn sādhanatvēna manyatē ॥ 90॥</l></lg></b>(vāpa.sādhana 3.7.5)
<p>tēṣāṁ cōtpattēḥ prabhr̥tyāvināśāt sa vr̥ddhīrācakṣāṇaḥ parānapi tathaiva pratyāyayati । tathā
vaktārō bhavanti 'gaccha hanyatē kaṁsaḥ, kiṁ gatēna, hataḥ kaṁsa' (mabhā.3.1.26) iti ।</p>
<p>athāparēṣāṁ darśanam—</p>
<b><lg>
<l>vikalpayōnayaḥ śabdā vikalpāśśasabdayōnayaḥ ।</l>
<l>tēṣāmanyōnyasambandhō nārthaṁ śabdāḥ spr̥śantyamī ॥ 91 ॥</l></lg></b> (nyāyamaṁ.)
<p>tadyathā—</p>
<b><lg>
<l>guṇānurāgamiśrēṇa yaśasā tava sarpatā ।</l>
<l>digvadhūnāṁ mukhē jātamakasmādardhakuṅkumam ॥ 92 ॥</l>
</lg></b>
<b><lg>
<l>atrārdhakuṅkumētyuktē	saurabhādiguṇānvitā ।</l>
<l>yaśō'nurāgayōrvarṇapraklr̥p‍tiravagamyatē ॥ 93 ॥</l>
</lg></b>
<b><lg>
<l>vadhūśabdēna tu diśāṁ nāyikātvaṁ pratīyatē ।</l>
<l>na ca sambandhagandhō'pi vāstavastēṣu vidyatē ॥ 94 ॥</l>
</lg></b>
<p>tadupajñaṁ caiṣa laukikaḥ pravādaḥ—</p>
<b><lg>
<l>atahaṭṭhiē vi taha taha saṁṭhiē vva hiaammi jā ṇivēsēi ।</l>
<l>atthavisēsē sā jaai viaḍakaigōarā vāṇī ॥ 95 ॥</l>
</lg></b>
<lg>
<l>(atathāsthitānapi tathāsaṁsthitāniva hr̥dayē yā nivēśayati ।</l>
<l>arthaviśēṣān sā jayati vikaṭakavigōcarā vāṇī ॥)</l>
</lg>
<p>bhavatu nāma śabdasya vācakatvapakṣē vivakṣānupravēśādarthātathātvē'pi tathā
pratyāyakatvam । viśēṣaṇapakṣē tu kathamivaitadupapadyatē? viśēṣaṇēna hi pradhānānuyāyināṁ
bhavitavyam, pradhānēna tvavicalitasvārthēna ।</p>
<p>naivaṁ, viśēṣaṇamapi śabdānurañjakatvēnārthamadhyāsīnaḥ kutaś‍cidupādhēranyathāva—
bhāsamānaḥ svāśrayamapyanyathāvabhāsayati । tadyathā—</p>
<b><lg>
<l>magadhēṣu stanau pīnau kaliṅgēṣvakṣiṇī śubhē ।</l>
<l>bāhū pralambāvaṅgēṣu caraṇau mr̥du ॥ 96 ॥</l></lg></b> iti ।
<p>atra stanādayō jātiśabdāḥ savyatvadakṣiṇatvajātidvayaikārthasamavāyō—
﻿
<pb n="330"/>
pādhērēkatvayōginō'pi dvitvēnāvabhāsamānāḥ svāśrayānapi tathaivāvabhāsayanti । ētēna vyaktau
padārthē bahūnāmapi dvitvāvabhāsō vyākhyātaḥ । tadyathā—</p>
<b><lg>
<l>daityādhipaprāṇamuṣāṁ nakhānāmupēyuṣāṁ bhūṣaṇatāṁ kṣatēna ।</l>
<l>prakāśakārkaś‍yaguṇau dadhānāḥ stanau taruṇyaḥ parivavrurēnam ॥ 97 ॥</l></lg></b> (māgha.3.14)
<p>atra viśiṣṭanakhakṣatabhūṣādiviśēṣōpādānāt suvyaktaiva stanaśabdasya
vyak‍tyarthatēti । ēvaṁ kadā pūrvāḥ phalgunya iti candramasā saha yōgē bahutvavivakṣāyāṁ
dvayōrapi bahutvēnāvabhāsaḥ, kadā tiṣyapunarvas iti tārakānapēkṣanakṣatradvitavavivakṣāyāṁ
bahūnāmapi dvitvēnāvabhāsō bhavati ।</p>
<p>atha yathā candrayōgasyāvivakṣāyāṁ tārakāgatadvitvasaṅkhayā pūrvē phalgunyāviti
bhavati, ēvaṁ candramasā saha yōgasya tārakāsaṅ‍khyāś‍ca vivakṣitatvē bhavitavyaṁ
tiṣyapunarvasava iti; prayōgē tu na bhavitavyam; na hi lōkē tādr̥śī vivakṣā vidyatē;
vivakṣā ca kulavadhūriva na lōkamaryādāmatikrāmati । tadyathā— (raghu. 3.16)</p>
<b><lg>
<l>janāya śuddhāntacarāya śaṁsatē kumārajanmāmr̥tasaṁmitākṣaram ।</l>
<l>adēyamāsīd dvayamēva bhūpatēḥ śaśiprabhaṁ chatramubhē ca cāmarē ॥ 98 ॥</l>
</lg></b>
<p>nanu cārthōpādhērapyarthō'nyathābhāsamānō dr̥ś‍yatē । tadyathā—</p>
<b><lg>
<l>pāyād vō racitatrivikramatanurdēvaḥ sa daityāntakō
yasyā''kasmikavardhamāna—vapuṣastigmadyutērmaṇḍalam ।</l>
<l>maulau ratnaruci śrutau parilasattāṭaṅkakānti kramāt
jātaṁ vakṣasi kaustubhābhamudarē nābhīsarōjōpanam ॥ 99 ॥</l>
</lg></b>
<p>tataś‍ca na jñāyatē kimayamarthōpādhinibandhanō'rthasyānyathāvabhāsaḥ, uta
śabdōpādhinibandhana iti ।</p>
<p>ciraṁ jīva, yadavatīrṇa iva pratipādyārthapadavīṁ dr̥śyasē; pr̥cchāmyāyuṣmantaṁ
ka ēṣō'rthō nāma?</p>
<p>kiṁ bravīṣi— 'yaḥ śabdēna pratipādyatē'?</p>
<p>atha gaurityatra kaḥ śabdārthaḥ?</p>
<p>kimāttha, 'sāsnādimān piṇḍaḥ' iti ?</p>
<p>kathaṁ svarūpamapi pr̥ṣṭaḥ śabdēnaiva vyapadiśasi?</p>
﻿
<pb n="331"/>
<p>kimavōcaḥ, śabdākhyaviśēṣaṇānuraktasya tasya svarūpamanyathākhyātuṁ na śaknōmi,
śabdāparityāgalabdhaprakāśayaiva ca tadanubhūtyānubhavāmi?</p>
<p>tarhi śabdāt pr̥thagarthatattvasya vyapadēṣṭumanubhavituṁ cāśak‍yatvācchabdasyaivāya—
madhyāsō vivartō vipariṇāmō vārthō nāma, nānyaḥ kaś‍ciditi niś‍cīyatām । yuktaṁ
caitat । na hi nirūpayantō'pi śabdād vibhinnamarthatattvamupalabhāmahē । anyē'pi
caivamāhuḥ—(pra.vā. 2.354)</p>
<b><lg>
<l>avibhāgō'pi buddhyātmā viparyāsitadarśanaiḥ ।</l>
<l>grāhyagrāhakasaṁvittibhēdavāniva	lakṣyatē ॥ 100 ॥</l>
</lg></b>
<b><lg>
<l>grahītr̥grahaṇagrāhyamāyāpathaparicyutām</l>
<l>namāmaḥ paramānandajyōtīrūpāṁ sarasvatīm ॥ 101 ॥</l></lg></b> iti ।
<p><b>(vivartaḥ)</b></p>
<p>kaḥ punarayaṁ vivartō nāma ?</p>
<p>ucyatē <b>ēkasya tattvādapracyutasya sannivēśaviśēṣādibhirasatyapravibhaktānya—
rūpōpagrāhitā vivartaḥ ।</b></p>
<p>tatra <b>yathā jalādayaḥ kallōlādirūpēṇa sarpādayaḥ kuṇḍalādirūpēṇa
nīlādayaś‍citrādirūpēṇa vivartantē tathā śabdatattvamavidyōpādhēstēna tēnārtharūpēṇa tathā
tathā vivartatē ।</b></p>
<p><b>tadyathā</b> 'vyapagataghanapaṭalamacalajalanidhisadr̥śavapurambaratalam, añjanacūrṇapuñjaś‍yāmalaṁ
śārvaraṁ tamaḥ ।' (praprābhā.) iti ।</p>
<p>atha yathā śabdasyārthō vivartastathārthasya śabdō yadi bhavēt kō dōṣaḥ syāt ?
na kaś‍cit । kintu—</p>
<b><lg>
<l>vāgrūpatā cēdutkrāmēdavabōdhasya śāśvatī ।</l>
<l>na prakāśaḥ prakāśēta sā hi pratyavamarśanī ॥ 102 ॥</l></lg></b> (prapābhā.)
<b><lg>
<l>idamandhaṁ tamaḥ kr̥tsnaṁ jāyēta bhuvanatrayam ।</l>
<l>yadi śabdāhvayaṁ jyōtirāsaṁsāraṁ na dīpyatē ॥ 103 ॥</l></lg></b>(kāvyāda.1.4)
<p>nanu cābhidhīyamānatēva pratīyamānatāpi vāk‍yārthadharmō vidyatē ।</p>
<p>yathā cōcyatē— (dhvanyā. 1.4)</p>
﻿
<pb n="332"/>
<b><lg>
<l>pratīyamānaṁ punaranyadēva vastvasti vāṇīṣu mahākavīnām ।</l>
<l>yat tatprasiddhāvayavātiriktamābhāti lāvaṇyamivāṅganāsu ॥ 104 ॥</l>
</lg></b>
<p>tasya ca vāk‍yārthabhāvanōttarakālamavagatēradhyāsapakṣē vivartapakṣē vā kathamivōpapattirbhavati ?</p>
<p>ucyatē, vipariṇāmād bhaviṣyati ।</p>
<p><b>vastunaḥ avasthāntaragamanaṁ vipariṇāmaḥ । tatra yathā mr̥dādayō ghaṭādirūpēṇa
kṣīrādayō dadhyādirūpēṇa caitrādayō yuvādirūpēṇa vipariṇamantē, tathēdaṁ
śabdabrahmāpyavidyōpādhēḥ tēna tēnārtharūpēṇa tathā tathā vipariṇamatē ।</b></p>
<p>tadyathā—'santi mē pañca putrāḥ, mātaraṁ pitaraṁ śuśrūṣitavānasmi, yō'yaṁ yuvā
dramiḍadēśē dramiḍakanyābhiḥ sahāvasaṁ sō'hamidānīṁ paś‍cimē vayasi gaṅgātīrē
tapaś‍carāmīti । atra ca śabdārthayōḥ pr̥thagavabhāsād vāk‍yārthasyābhidhīyamānatāyāṁ
pratīyamānatāyāṁ vā nānupapattiḥ, na caitāvatā śabdavyāpārō viṁrasyati । yatastātparyamasya
hyagratō viśēṣēṇa vakṣyamāṇamāstē । tasyōdāharaṇamātram—</p>
<b><lg>
<l>prāp‍taśrīrēṣa kasmāt punarapi mayi taṁ manthakhēdaṁ vidadhyā—
nnidrāmapyasya pūrvāmanalasamanasō naiva sambhāvayāmi ।</l>
<l>sētuṁ badhnāti kasmādayamiha sakaladvīpanāthānuyāta—
stvayyāyātē vitarkāniti dadhata ivābhāti kampaḥ payōdhēḥ ॥ 105 ॥</l>
</lg></b>
<p>atra varṇanīyarājaviśēṣasya vijayinō yathāśrutavāk‍yārthō'bhidhīyamānastvayīti padē
viṣṇavadhyāsāvatāraḥ samastīti pratīyamānastadavatārāntarāṇāṁ nidrālasatvādidōṣayōgādasya
ca tadvyudāsāt tatō vaiśiṣṭyapratipādanaṁ tātparyam, yasya kāvyēṣu dhvaniriti
prasiddhiḥ । taduktam—</p>
<b><lg>
<l>1. tātparyamēva vacasi dhvanirēva kāvyē
saubhāgyamēva guṇasampadi vallabhasya ।</l>
<l>lāvaṇyamēva vapuṣi svadatē'ṅganāyāḥ
śrr̥ṅgāra ēva hr̥di mānavatō janasya ॥ 106 ॥</l>
</lg></b>
<p>kaḥ punaḥ kāvyavacasōḥ dhvanitātparyayōrviśēṣaḥ?</p>
<p>ucyatē —</p>
﻿
<pb n="333"/>
<b><lg>
<l>2. yadavakraṁ vacaśśāstrē lōkē ca vaca ēva tat ।</l>
<l>vakraṁ yadarthavādādau tasya kāvyamiti smr̥tiḥ ॥ 107 ॥</l>
</lg></b>
<b><lg>
<l>3. yadabhiprāyasarvasvaṁ vakturvāk‍yāt pratīyatē ।</l>
<l>tātparyamarthadharmastacchabdadharmaḥ	punardhvaniḥ ॥ 108 ॥</l>
</lg></b>
<b><lg>
<l>4. saubhāgyamiva tātparyamāntarō guṇa iṣyatē ।</l>
<l>vāgdēvatāyā lāvaṇyamiva bāhyastayōrdhvaniḥ ॥ 109 ॥</l>
</lg></b>
<b><lg>
<l>5. adūraviprakarṣāt tu dvayēna dvayamucyatē ।</l>
<l>yathā surabhivaiśākhau madhumādhavasaṁjñayā ॥ 110 ॥</l></lg></b> iti ॥
<b><lg>
<l>6. vibhak‍tyarthō'tha vr̥ttyarthaḥ padārthaś‍cōpavarṇitaḥ ।</l>
<l>bhāvanādiprabhēdēna vāk‍yārthaś‍ca prakīrtitaḥ ॥ 111 ॥</l>
</lg></b>
<b><lg>
<l>7. kriyāyāś‍ca padārthatvād vāk‍yārthatvamapākr̥tam ।</l>
<l>kr̥taṁ ca bhāvanāyāstadapadārthatvahētukam ॥ 112 ॥</l>
</lg></b>
<b><lg>
<l>8. vācyā viśēṣyāḥ pratyāyyāḥ śabdasyōktāḥ kriyādayaḥ ।</l>
<l>adhyāsaviparīṇāmavivartāś‍cāsya tān prati ॥ 113 ॥</l>
</lg></b>
<b><lg>
<l>9. vibhaktivr̥ttyarthavatōrupaskriyāpradhānayōrdhāma padārtha iṣyatē ।</l>
<l>padaṁ padārthasya tu vāk‍yagōcarō bhavēd yatō'rthastadatō nirūpyatē ॥ 114 ॥</l>
</lg></b>
<p><b>iti mahārājādhirājaśrībhōjadēvaviracitē śrr̥ṅgāraprakāśē
vibhak‍tyarthādicatuṣṭayaprakāśō nāma</b></p>
<p><b>॥ ṣaṣṭhaḥ prakāśaḥ ॥ 6 ॥</b></p>
<p>sāhityavidyādhyayanābdhimanthamanthācalaḥ kō'pi sanātanō'ham ।</p>
<p>prakāśamētaṁ pratimucya dōṣāccharāvatō dīpamivāsmi tuṣṭaḥ ॥</p>
﻿
<pb n="334"/>
<p>atha</p>
<p><b>śr̥ṅgāraprakāśē sap‍tamaḥ prakāśaḥ</b></p>
<p>kēvalaśabdasambandhaśaktiprakāśō nāma</p>
<p>tatra <b>'abhidhā—vivakṣā—tātparya—pravibhāga—vyapēkṣā—sāmarthyā'nvayaikārthībhāva—
dōṣahāna—guṇōpādānālaṅkāra—rasāviyōgarūpāḥ'</b> śabdārthayōrdvādaśa sambandhāḥ sāhitya—
mucyatē । tēṣu—</p>
<p><b>(<emph>1. abhidhā</emph>)</b></p>
<p><b>śabdasyārthābhidhāyinī śaktirabhidhā ।</b></p>
<p>tayā svarūpa ivābhidhēya pravartamānaḥ śabdō vr̥ttitrayēṇa vartatē ।</p>
<p>tāś‍ca <b>1. mukhyā, 2. gauṇī, 3. lakṣaṇēti</b> tistraḥ । tatra —</p>
<p>sākṣādavyavahitārthābhidhāyikā <b>mukhyā ।</b></p>
<p>gamyamānaśauryādiguṇayōgavyavahitārthā <b>gauṇī ।</b></p>
<p>svārthāvinābhūtārthāntarōpalakṣaṇā tu <b>lakṣaṇēti ।</b></p>
<p>tathā hi — gaurityayaṁ śabdō <b>mukhyayā</b> vr̥ttyā sāsnādimantamartha pratipādayati;
sa ēva tiṣṭhanmūtratādiguṇasampadamapēkṣamāṇō yadā bāhīkē vartatē tadā <b>gauṇīṁ</b>
vr̥ttimanubhavati । tadāha—</p>
<b><lg>
<l>rūḍhyā yatrāsadarthō'pi lōkē śabdō nivēśitaḥ ।</l>
<l>samukhyastatra tatsāmyād gauṇō'nyatra skhalad‌gatiḥ ॥ 1 ॥ (pravā. pratyakṣa 37)</l>
</lg></b>
<p>yadā tu śabdaḥ svārthataḥ kriyāsiddhau sādhanabhāvaṁ gantumasamarthastadābhidhēyā—
vinābhūtamarthāntaraṁ lakṣayati, tadā sā ca <b>lakṣaṇā</b> vr̥ttiḥ । yathā gaṅgāyāṁ ghōṣaḥ
prativasati । atra gaṅgāśabdō viśiṣṭōdakapravāhē nirūḍhābhidhānaśaktiḥ । sa ca
ghōṣakartr̥kāyāḥ prativasanakriyāyā adhikaraṇabhāvaṁ gantumasamarthaḥ svārthāvinābhūtaṁ taṭaṁ
lakṣayati । taduktam—</p>
<b><lg>
<l>abhidhēyāvinābhūtapratītirlakṣaṇēti yā ।</l>
<l>saiṣā vidagdhavakrōktijīvitaṁ vr̥ttiriṣyatē ॥ 2 ॥ (tavā. 1.4.23)</l>
</lg></b>
<p>pratyēkaṁ caitāstistrō'pi dvidhābhūya pr̥thak ṣōḍhā bhidyantē । tatra—</p>
﻿
<pb n="335"/>
<p>(<b>1. mukhyā</b>)</p>
<p>mukhyā dvidhā— <b>1. tathābhūtārthā, 2. tad‌bhāvāpattiś‍ca ।</b> tayōḥ —</p>
<p>(<b>1. tathābhūtārthā —6</b>)</p>
<p><b>tathābhūtārthā</b> ṣōḍhā— jātiviṣayā, vyaktiviṣayā, ākr̥tiviṣayā, guṇaviṣayā,
kriyāviṣayā sambandhaviṣayā cēti । tatra—</p>
<p>1. gauraśvaḥ puruṣō brāhmaṇa ityādi<b>rjātiviṣayā</b>; yathā—(naca. 1.4)</p>
<b><lg>
<l>prasannāḥ kāntihāriṇyō nānāślēṣavicakṣaṇāḥ ।</l>
<l>bhavanti kasyacit puṇyairmukhē vācō gr̥hē striyaḥ ॥ 3 ॥</l>
</lg></b>
<p>yathā—</p> <b><lg><l>thōratthaṇīēṁ bahuṇō halāēm̐ sāmāēm̐ maṁdagamaṇāē ।</l>
<l>kōracchipēcchirīē pahuppaē ēkkamahisīē ॥ 4 ॥</l>
</lg></b>
<lg>
<l>(sthūlastanyā vadhvāḥ halāyāḥ śyāmāyā mandagamanāyāḥ ।</l>
<l>kōrakṣiprēkṣitāyāḥ prabhavati ēkamahiṣyāḥ ॥)</l>
</lg>
<p>2. ayaṁ, saḥ, tvam, aham ityādivyapadēśārhārthā <b>vyaktiviṣayā</b> yathā—</p>
<b><lg>
<l>sarvakṣitibhr̥tāṁ nātha dr̥ṣṭā sarvāṅgasundarī ।</l>
<l>rāmā ramyē vanōddēśē mayā virahitā tvayā ॥ 5 ॥</l></lg></b> (vikramō. 4.51)
<p>yathā vā—</p> <b><lg><l>nijanayanapratibimbairambuni bahuśaḥ pratāritā kāpi ।</l>
<l>nīlōtpalēṣu vimr̥śati karamarpayituṁ kusumalāvī ॥ 6 ॥</l>
</lg></b>
<p>3. citrabimbapratimādyarthavācinyā<b>kr̥tiviṣayā</b> yathā—</p>
<b><lg>
<l>iṅgudīpādapaḥ sō'yaṁ śr̥ṅgibērapurē purā ।</l>
<l>niṣādapatinā yatra snigdhēnāsīt samāgamaḥ ॥ 7 ॥</l></lg></b> (urāca. 1.21)
<p>yathā vā—</p> <b><lg><l>abhyunnatā purastādavagāḍhā jaghanagauravāt paś‍cāt ।</l>
<l>dvārē'sya pāṇḍusikatē padapaṅktirdvaś‍yatē'bhinavā ॥ 8 ॥</l></lg></b>(śāku. 3.7)
<p>4. śvētaḥ karkaśaḥ kr̥śaḥ sthūla ityā<b>dirguṇaviṣayā</b> yathā— (kāvyāda. 2.100)</p>
<b><lg>
<l>ś‍yāmalāḥ prāvr̥ṣēṇyābhirdiśō jīmūtapaṅktibhiḥ ।</l>
<l>bhuvaś‍ca sukumārābhirnavaśādvalarājibhiḥ ॥ 9 ॥</l>
</lg></b>
<p>yathā vā—</p> <b><lg><l>tāmbūlabahalaraktaḥ priyabhuktō dhūsaraḥ saparyantaḥ ।</l>
<l>bālādharō'dhirōhati kusumarucaḥ kāñcanārasya ॥ 10 ॥</l>
</lg></b>
﻿
<pb n="336"/>
<p>5. paktā pacan pak‍vaḥ pacyamāna ityādiḥ <b>kriyāviṣayā</b> yathā— (bhaṭṭi. 18.40)</p>
<b><lg>
<l>dātuḥ sthāturdviṣāṁ mūrdh‍ni yaṣṭustarpayituḥ pitr̥̄n ।</l>
<l>yudhyabhag‍navipannasya kiṁ daśāsyasya śōcati ॥ 11 ॥</l>
</lg></b>
<p>yathā vā—</p> <b><lg><l>kuviāō pasaṇṇāō ōruṇṇamuhīō vihasamāṇīō ।</l>
<l>jaha gahiā taha hiaaṁ haraṁti ucchaṇṇamahiḷāō ॥ 12 ॥</l>
</lg></b>
<lg>
<l>(kupitāḥ prasannā avaruditamukhyō vihasantyaḥ ।</l>
<l>yathā gr̥hītāstathā hr̥dayaṁ haranti utsannamahilāḥ ॥)</l></lg>(dra. 7.95)
<p>6. pitā mātā śatruḥ sūnuraupagava ityādiḥ <b>sambandhaviṣayā</b> yathā— (vikramō. 4.38)</p>
<b><lg>
<l>sūryacandramasau yasya mātāmahapitāmahau ।</l>
<l>svayaṁvr̥tapatirdvābhyāmūrvaś‍yā ca bhūvā ca yaḥ ॥ 13 ॥</l>
</lg></b>
<p>yathā vā—</p> <b><lg><l>sapadī sakhībhirnibhr̥taṁ virahavatīstrātumatra bhajyantē ।</l>
<l>sahakāramañjarīṇāṁ śikhōdgamagranthayaḥ prathamē ॥ 14 ॥</l></lg></b> (bārā.5.41)
<p>(<b>2. tad‍bhāvāpattiḥ —6</b>)</p>
<p>arthasyātathātvē'dhyāsādibhistathātvāpādanaṁ <b>tad‍bhāvāpattiḥ</b> ।</p>
<p>sāpi ṣōḍhā— adhyāsātmikā, kalpanātmikā, vivartātmikā, vipariṇāmātmikā,
viparyayātmikā, pravādātmikā cēti । tatra—</p>
<p>1. jānatō'pyatasmiṁstadētadityārōpaṇam <b>adhyāsaḥ</b> । yathā— (gāsa. 6.70)</p>
<b><lg>
<l>ai diara kiṁ ṇa pēcchasi āāsaṁ kiṁ muhā pulōēsi ।</l>
<l>jāāē bāhumūlammi addhaaṁdāṇa paripāḍiṁvāḍiṁ ॥ 15 ॥</l>
</lg></b>
<lg>
<l>(ayi dēvara, kiṁ na prēkṣasē, ākāśaṁ kiṁ mudhā pralōkayasi ।</l>
<l>jāyāyā bāhumūlē'rdhacandrāṇāṁ parīpāṭīm ॥)</l>
</lg>
<p>yathā vā—</p>
<b><lg>
<l>kamalamanambhāsi kamalē ca kuvalayē tāni kanakalatikāyām ।</l>
<l>sā ca sukumārasubhagētyutpātaparamparā kēyam ॥ 16 ॥</l>
</lg></b>
<p>2. asatō'pyutprēkṣā <b>kalpanā</b> yathā—</p>
<b><lg>
<l>guṇānurāgamiśrēṇa yaśasā tava sarpatā ।</l>
<l>digvadhūnāṁ mukhē jātamakasmādardhakuṅkumam ॥ 17 ॥</l>
</lg></b>
﻿
<pb n="337"/>
<p>yathā vā— (māgha. 16.24)</p>
<b><lg>
<l>anirākr̥tatāpasampadaṁ phalahīnāṁ sumanōbhirujjhitām ।</l>
<l>khala tāṁ khalatāmivāsatīṁ pratipadyēta kathaṁ budhō janaḥ ॥ 18 ॥</l>
</lg></b>
<p>3. vastunaḥ sannivēśaviśēṣēṇāvasthānaṁ <b>vivartaḥ</b> । yathā— (kirātā 5.39)</p>
<b><lg>
<l>utphullasthalanalinīvanādamuṣmāduddhūtaḥ sarasiruhōdbhavaḥ parāgaḥ ।</l>
<l>vātyābhirviyati vivarttitaḥ samantādādhattē kanakamayātapatralakṣmīm ॥ 19 ॥</l>
</lg></b>
<p>yathā vā—</p> <b><lg><l>asminnīṣad—valita—viṣama—stōka—vicchinna—bhug‍naḥ
kiñcillīnō vipinavinataḥ puñcitaś‍cōtthitaś‍ca ।</l>
<l>dhūmōdgārastaruṇamahiṣaskandhanīlō	davāg‍nēḥ
svairaṁ sarpan sr̥jati gaganē gatvarānabhrabhaṅgān ॥ 20 ॥</l>
</lg></b>
<p>4. vastunō'vasthāntarōpagamanaṁ <b>vipariṇāmaḥ</b> । yathā—</p>
<b><lg>
<l>ya ētē yajvānaḥ prathitamahasō yē'pyavanipāḥ
mr̥gākṣyō yāś‍caitāḥ kr̥tamaparasaṁsārikathayā ।</l>
<l>ahō yē cāpyanyē phalakusumanamrā viṭapinō
jagatyēvaṁrūpā vilasati mr̥dēṣā bhavagatī ॥ 21 ॥</l>
</lg></b>
<p>yathā vā—</p> <b><lg><l>cyutāmindōrlēkhāṁ ratikalahabhag‍naṁ ca valayaṁ
samaṁ cakrīkr̥tya prahasitamukhī śailatanayā ।</l>
<l>avōcad yaṁ paś‍yētyavatu sa śivaḥ sā ca girijā
sa ca krīḍācandrō daśanakiraṇāpūritatanuḥ ॥ 22 ॥</l>
</lg></b>
<p>5. mithyājñānaṁ <b>vapiryayaḥ</b> । yathā— (vikramō. 4.17)</p>
<b><lg>
<l>hr̥tōṣṭharāgairnayanōdabindubhiḥ nimag‍nanābhērnipatadbhiraṅkitam ।</l>
<l>cyuta ruṣā bhinnagatērasaṁśayaṁ śukōdaraś‍yāmamidaṁ stanāṁśukam ॥ 23 ॥</l>
</lg></b>
<p>yathā vā—</p> <b><lg><l>mā bhaiḥ śaśāṅka mama śīthuni nāsti rāhuḥ
khē rōhiṇī vasati kātara ! kiṁ bibhēṣi ।</l>
<l>prāyō	vidagdhavanitānavasaṅgamēṣu
puṁsāṁ manaḥ pracalatīti kimatra citram ॥ 24 ॥</l>
</lg></b>
<p>6. avastuṣvapi vastuvanmithyāprasiddhiḥ <b>pravādaḥ</b> । yathā—</p>
﻿
<pb n="338"/>
<b><lg>
<l>gandharvapurasurāyudhakuraṅgatr̥ṣṇāndhakārūpāṇi ।</l>
<l>asatāmasatyadurgrahadurāpamalināni vr̥ttāni ॥ 25 ॥</l>
</lg></b>
<p>yathā vā—</p> <b><lg><l>rat‍nacchāyāvyatikara iva prēkṣyamētat purastād
valmīkāgrāt prabhavati dhanuḥ khaṇḍamākhaṇḍalasya ।</l>
<l>yēna ś‍yāmaṁ vapuratitarāṁ kāntimāpatsyatē tē
barhēṇēva sphuritarucinā gōpavēṣasya viṣṇōḥ ॥ 26 ॥</l></lg></b> (mēgha.15)
<p>(<b>2. gauṇī</b>)</p>
<p><b>gauṇī</b> dvidhā— <b>1. guṇanimittā</b>, <b>2. upacārānimittā</b> ca ।</p>
<p>(<b>1. guṇanimittā —6</b>)</p>
<p>tatra yasyāṁ dvayōrvacanayōssāmānādhikaraṇyēna vaiyadhikaraṇyēna vā prayōgaḥ, viśēṣaṇa—
viśēṣyabhāvānyathānupapattyaikasya pratīyamānābhidhīyamānaguṇadvārakasambandhō bhavati,
sā guṇavyavahitārthā <b>guṇanimittā</b> ca । tatra ca—</p>
<b><lg>
<l>saṁsargi bhēdakaṁ yad yat savyāpāraṁ pratīyatē ।</l>
<l>guṇatvaṁ paratantratvāt tasya śāstra udāhr̥tam ॥ 27 ॥</l></lg></b> (vāpa. 3.5.1)
<p>guṇaḥ svārthō viśēṣaṇaṁ pravr̥ttinimittamiti caikō'rthaḥ । sa dharmaguṇakriyā''kr̥ti—
jātisvarūpādibhēdādanantaḥ । tatsambandhēna yadyapi tannimitā vr̥ttiranantaprakāraiva kalpyatē
tathāpi tasyāḥ ṣaḍēva vikalpā bhavanti — <b>'mukhyaviṣayaḥ, amukhyaviṣayaḥ, bhēdaviṣayaḥ,
abhēdaviṣayaḥ, viśēṣaṇaviṣayaḥ, aviśēṣaviṣaya'</b> iti ।</p>
<p>(1) yatra dvayōrapi mukhyaviśēṣyārthayōrdharmādinimittamēkasyētaraviśēṣaṇatvaṁ bhavati sa
<b>mukhyaviṣayaḥ</b> ।</p>
<p>sa <b>dharmanimittaḥ samāsē</b> yathā—</p>
<b><lg>
<l>yō hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagastasmai nr̥paśavē namaḥ ॥ 28 ॥</l>
</lg></b>
<p>sa ēva <b>asamāsō</b> yathā—(kāvyāda. 1.6)</p>
<b><lg>
<l>gaurgauḥ kāmadudhā samyak prayuktā smaryatē budhaiḥ ।</l>
<l>duṣprayuktā punargōtvaṁ prayōktuḥ saiva śaṁsati ॥ 29 ॥</l>
</lg></b>
<p><b>kriyānimittaḥ</b> samāsō yathā—</p>
<b><lg>
<l>kattō saṁpaḍai mahaṁ pi piasahi piasaṁgamō ṇisīhē vi ।</l>
<l>jā jaai gahia—kara—ṇiarakhikkhiri caṁdacaṁḍālō ॥ 30 ॥</l>
</lg></b>
﻿
<pb n="339"/>
<lg>
<l>(kutaḥ sampatati mamāpi priyasakhi priyasaṅgamō niśīthē'pi ।</l>
<l>yāvajjayati gr̥hītakaranikarakhikkhirī candracāṇḍālaḥ ॥)</l>
</lg>
<p>sa ēva <b>asamāsō</b> yathā—</p>
<b><lg>
<l>kiṁ dvāri daivahatikē sahakārakēṇa
saṁvardhitēna viṣapādapa ēṣa pāpaḥ ।</l>
<l>asminmanāgapi vikāsavikārabhāji
bhīmā bhavanti madanajvarasannipātāḥ ॥ 39 ॥</l>
</lg></b>
<p>(2) yatra viśēṣaṇaviśēṣyayōḥ prathamamēvaikamamukhyaṁ bhavati asau <b>amukhyaviṣayaḥ</b> ।</p>
<p>sa viśēṣyasyāmukhyatvē sāmānādhikaraṇyēna <b>dharmanimittō</b> yathā— (māgha. 7.73)</p>
<b><lg>
<l>himalavasadr̥śaḥ śramōdabindūnapanayatā kila tannavōḍhavadhvāḥ ।</l>
<l>kucakalaśakiśōrakau kathaṁcit taralatayā taruṇēna paspr̥śātē ॥ 32 ॥</l>
</lg></b>
<p>sa ēva <b>kriyānimittō</b> yathā—</p>
<b><lg>
<l>mukhapaṅkajaraṅgē'smin bhrūlatā nartakī tava ।</l>
<l>līlānāṭyāmr̥taṁ dr̥ṣṭau sakhi ! yūnāṁ niṣiñcāti ॥ 33 ॥</l>
</lg></b>
<p>viśēṣasya mukhyatvē vaiyadhikaraṇyēna <b>ākr̥tinimittō</b> yathā—</p>
<b><lg>
<l>paḍivak‍khamaṇṇupuṁjē lāvaṇṇauḍē aṇaṁgagaakuṁbhē ।</l>
<l>purisasaahiaadhariē kīsa thaṇaṁtī thaṇē vahasi ॥ 34 ॥</l>
</lg></b>
<b><lg>
<l>(pratipakṣamanyupuñjau	lāvaṇyakuṭāvanaṅgagajakumbhau ।</l>
<l>puruṣaśatahr̥dayadhr̥tau kimiti stanantī stanau vahasi ॥)</l></lg></b> (kāvyāda. 2.93)
<p>sa ēva <b>kriyānimittō</b> yathā—(sēba. 1.14)</p>
<b><lg>
<l>vavasāaraipaōsō	rōsagaiṁdadiḍhasiṁkhalāpaḍibaṁdhō ।</l>
<l>kaha kaha vi dāsarahiṇō jaakēsaripaṁjarō gaō ghaṇasamaō ॥ 35 ॥</l>
</lg></b>
<lg>
<l>(vyavasāyaravipradōṣō rōṣagajēndradr̥ḍhaśr̥ṅkhalāpratibandhaḥ ।</l>
<l>kathaṁ kathamapi dāśarathērjayakēsaripañjaraṁ gatō ghanasamayaḥ ॥)</l>
</lg>
<p>(3) yatrēka ēva śabdō'rthabhēdaprakalpanayā guṇanimittaṁ viśēṣaṇaviśēṣyabhāvamanubhavati
asau <b>bhēdaviṣayaḥ</b> । gauṇamukhyayōrguṇanimittō mukhyayōś‍ca <b>jātinimittō</b> yathā—</p>
<b><lg>
<l>taha karakamalaṁ kamalaṁ caṁdō caṁdamuhi tujjha muhaaṁdō ।</l>
<l>kamalaṁ uṇa kamalaṁ c‍cia caṁdō caṁdō c‍cia varāō ॥ 36 ॥</l>
</lg></b>
﻿
<pb n="340"/>
<lg>
<l>(tava karakamalaṁ kamalaṁ candraś‍candramukhi tava mukhacandraḥ ।</l>
<l>kamalaṁ punaḥ kamalamēva candraś‍candra ēva varākaḥ ॥)</l>
</lg>
<p>mukhyayō<b>rguṇanimittō</b> yathā—</p>
<b><lg>
<l>tālā jāaṁti guṇā jālā dē sihaaēhi ghēppaṁti ।</l>
<l>raikiraṇāṇuggahiāiṁ hōṁti kamalāiṁ kamalāiṁ ॥ 37 ॥</l>
</lg></b>
<lg>
<l>(tadā jāyantē guṇāḥ yadā tē sahr̥dayairgr̥hyantē ।</l>
<l>ravikiraṇānugr̥hītāni bhavanti kamalāni kamalāni ॥)</l>
</lg>
<p>mukhyayōḥ <b>kriyānimittō</b> yathā—(kirātā. 11.73)</p>
<b><lg>
<l>grasamānamivōjāṁsi sadasā gauravōritam ।</l>
<l>nāma yasyābhinandanti dviṣō'pi sa pumān pumān ॥ 38 ॥</l>
</lg></b>
<p><b>svarūpanimittō</b> yathā—</p>
<b><lg>
<l>amr̥tamamr̥taṁ	candraś‍candrasthathāmbujamambujaṁ
ratirapi ratiḥ kāmaḥ kāmō madhūni madhūnyapi ।</l>
<l>iti na bhajatē vastu prāyaḥ parasparasaṅkaraṁ
tadiyamabalā dhattē bhāvān kathaṁ sakalātmakān ॥ 39 ॥</l>
</lg></b>
<p>(4) sādharmyādiprasiddhēryatrōpamānamēvōpamēyaṁ pratyāyayatya<b>sāvabhēdaviṣayaḥ</b> ।</p>
<p>sō'<b>nyōktau</b> yathā—</p>
<b><lg>
<l>pibanmadhu yathākāmaṁ bhramaraṁ phullapaṅkajē ।</l>
<l>apyasannaddhasaurabhyaṁ paś‍ya cumbati kuḍ‍malam ॥ 40 ॥</l></lg></b> (kāvyāda. 2.206)
<p><b>samāsōktau</b> yathā—</p>
<b><lg>
<l>anurāgavatī sandhyā divasastatpurassaraḥ ।</l>
<l>ahō daivagatiś‍citrā tathāpi na samāgamaḥ ॥ 41 ॥</l>
</lg></b>
<p><b>ubhayōktau</b> yathā—</p>
<b><lg>
<l>upādhvaṁ tatpānthāḥ punarapi sarō mārgatilakaṁ
yadāsādya svēcchaṁ vilasatha vilīnak‍lamabharāḥ ।</l>
<l>itastu	kṣārābdhērjaraṭhamakarakṣuṇṇapayasō
nivr̥ttiḥ kalyāṇī na punaravatāraḥ kathamapi ॥ 42 ॥</l>
</lg></b>
<p><b>anubhayōktau</b> yathā— (urāca. 1.28)</p>
﻿
<pb n="341"/>
<b><lg>
<l>athēdaṁ rakṣōbhiḥ kanakahariṇacchadmavidhinā
tathāvr̥ttaṁ pāpairvyathayati yathā kṣālitamapi ।</l>
<l>janasthānē śūnyē vikalakaraṇairāryacaritai—
rapi grāvā rōdityapi dalati vajrasya hr̥dayam ॥ 43 ॥</l>
</lg></b>
<p>(5) yatra viśēṣaṇabhūtaṁ nāma sarvanāma vā viśiṣṭaguṇadharmādikaṁ pravr̥ttinimittamupādattē
sa <b>viśēṣaṇaviṣayaḥ</b> ।</p>
<p>sa nām‍nō <b>viśiṣṭaguṇanimittatvē</b> yathā—</p>
<b><lg>
<l>bhavatu ruṣi kaṭhōrā kintu ramyā mr̥gākṣī
nirupadhimadhurāṇāṁ svādavō'mī vikārāḥ ।</l>
<l>śrayati kaṭhinabhāvaḥ śuktipātrēṣvapō yaḥ
kulajanabahumānastāsu muktāphalāntaḥ ॥ 44 ॥</l>
</lg></b>
<p>sāṁskārik‍yādijanikā saṁjñāpi tasyāḥ yathā—</p>
<b><lg>
<l>s‍nigdhaś‍yāmalakāntilip‍taviyatō vēllad‌valākā ghanā
vātāḥ śīkariṇaḥ payōdasuhr̥dāmānandakēkāḥ kalāḥ ।</l>
<l>kāmaṁ santu dr̥ḍhaṁ kaṭhōrahr̥dayō rāmō'smi sarvaṁ sahē
vaidēhī tu kathaṁ bhaviṣyati hahā hā dēvi ! dhīrā bhava ॥ 45 ॥</l>
</lg></b>
<p>sarvanām‍nō <b>viśiṣṭaguṇasampattinimittatvē</b> yathā—(urāca. 4.12)</p>
<b><lg>
<l>sa rājā tat saukhyaṁ sa ca parijanastē ca divasāḥ
smr̥tāvāvirbhūtaṁ tvayi suhr̥di dr̥ṣṭē'dya sakalam ।</l>
<l>vipākē ghōrō'sminna khaluṁ na vimūḍhā tava sakhī
purandhrīṇāṁ cittaṁ kusumasukumāraṁ hi bhavati ॥ 46 ॥</l>
</lg></b>
<p>mukhyavad gauṇasyāpi viśēṣaṇaṁ tad‌viśēṣaṇamēva । tatra sarvanām‍nō <b>guṇasampattinimittatva</b>
ēva yathā—</p>
<b><lg>
<l>caāvaḷaa dīhiahimaṁghallahiniadēha ।</l>
<l>annajīdi haralōaṇa hōtahōmuhaaṁdahōrēvaha ॥ 47 ॥</l>
</lg></b>
<p>(6) viśēṣaṇamavyabhicaritamaviśēṣaṇaṁ taddharmādiguṇayōgēna yatra pravartatē tadasā<b>vaviśēṣaṇaviṣayaḥ</b></p>
<b><lg>
<l>chintō(?)calaṇēṇa halā maō vi kaṇhassa kō ṇa jīvējja ।</l>
<l>sō uṇa tēṇāvi maō riṭ‍ṭhō sac‍ca cia baillō ॥ 48 ॥</l>
</lg></b>
﻿
<pb n="342"/>
<lg>
<l>(spr̥ṣṭaḥ caraṇēna sakhi mr̥tō'pi kr̥ṣṇasya kō na jīvēt ।</l>
<l>sa punastēnāpi mr̥tō'riṣṭaḥ satyamēva balīvardaḥ ॥)</l></lg>
<p><b>cētanaprakr̥tē</b>ryathā— (gāsa.(vē.) 864, dra.sa.ka. pr̥.313)</p>
<b><lg>
<l>sac‍ca cia kaṭṭhamaō suraṇāhō jēṇa haḷiadhūāē ।</l>
<l>hatthēhi kamaladalakōmalēhi chittō ṇa pallaviō ॥ 49 ॥</l>
</lg></b>
<lg>
<l>(satyamēva kāṣṭhamayaḥ suranāthō yēna hālikaduhitrā ।</l>
<l>hastābhyāṁ kamaladalakōmalabhyāṁ spr̥ṣṭō na pallavitaḥ ॥)</l>
</lg>
<p><b>acētanasya</b> yathā—</p>
<b><lg>
<l>bhavatu viditamētat kāṣṭhamēvāsi satyaṁ
kimaparamabhidhāsyē kānanē vardhitō'si ।</l>
<l>kuvalayanayanāyāḥ pāṇisaṅgōtsavē'smin
musala kisalayaṁ tē tatkṣaṇādadya jātam ॥ 50 ॥</l>
</lg></b>
<p><b>acētanasyaiva</b> prabhāvavatō yathā—</p>
<b><lg>
<l>anviṣyadbhirayaṁ cirāt kathamapi prāpyēta yadyarthibhi—
rnātha tvaṁ punararthinaḥ pratidinaṁ yat‍nāt samanviṣyasi ।</l>
<l>prāp‍tau cintitamātrakaṁ dadadasau cintātiriktapradaṁ
tvāmālōk‍ya vidīryatē yadi na tad grāvaiva cintāmaṇiḥ ॥ 51॥</l>
</lg></b>
<p>(<b>2. upacārānimittā— 6</b>)</p>
<p>mukhyayā gauṇyā vānyaviśēṣaṇasya satō'nyatrārōpaṇam <b>upacāraḥ</b> ।</p>
<p><b>tannimittikōpacāranimittā;</b> sā tu gauṇavyavahitārthatvād <b>gauṇī</b> bhavati; tasyā api
dharmaguṇākr̥tikriyāsvarūpajātyādayaḥ pravr̥ttinimittam; tadbhēdāt sāpi ṣaṭprakārā bhavati—</p>
<p><b>dharmanimittā, guṇanimittā, ākr̥tinimittā, kriyānimittā, svarūpanimittā,
jātinimittā</b> ca । tāsu—</p>
<p><b>(1) dharmanimittā</b> yathā—</p>
<b><lg>
<l>bhavatu ruṣi kaṭhōrā kintu ramyā mr̥gākṣī ॥ 52 ॥</l>
</lg></b>
<b><lg>
<l>tālai; śiñjad‍valayasubhagairnartitaḥ kāntayā mē ॥ 53 ॥</l></lg></b> mēgha. 76
<p>atra kaṭhōrasubhagaśabdō mūrtimad‍dravyaprāṇiviśēṣayōrviśēṣaṇatvēna rūḍhau,
rōṣavalayaśiñjayōrārōpyamāṇau, tadyōgānnāyikātālayōrapi viśēṣaṇabhāvamanubhavataḥ ।</p>
﻿
<pb n="343"/>
<p><b>(2) guṇanimittā</b> yathā— (śāku. 1.17)</p>
<b><lg>
<l>kimiva hi madhurāṇāṁ maṇḍanaṁ nākr̥tīnām ॥ 54 ॥</l>
</lg></b>
<b><lg>
<l>uc‍ciṇassu paḍia—kusumaṁ mā dhuṇa sēhāliaṁ halia—suṇhē ।</l>
<l>ēsa avasāṇavirasō sasurēṇa suō valaasaddō ॥ 55 ॥</l>
</lg></b>
<b><lg>
<l>(uc‍cinuṣva patati—kusumaṁ mā dhunīhi śōphālikāṁ hālika—snuṣē ।</l>
<l>ēṣō'vasānavirasaḥ ś‍vaśurēṇa śrutō valaya—śabdaḥ ॥)</l></lg></b> (dhva.2)
<p>atra madhuravirasaśabdāvāsvādyaviśēṣaṇatvēna rūḍhau tad‍vyavadhānēna
varṇanayā''kr̥tivalayaśabdayōrārōpitau viśēṣaṇabhāvamanubhavataḥ ।</p>
<p><b>(3) ākr̥tinimittā</b> yathā—</p>
<b><lg>
<l>aṅkuritē pallavitē kōrakitē kusumitē ca sahakārē ।</l>
<l>aṅkuritaḥ pallavitaḥ kōrakitaḥ kusumitaś‍ca hr̥di madanaḥ ॥ 56 ॥</l>
</lg></b>
<p>yathā vā—(vajjāla. 3.13)</p>
<b><lg>
<l>pallaviaṁ piva/via karapallavēhiṁ papphulliaṁ va ṇayaṇēhiṁ ।</l>
<l>phaliaṁ via pīṇapaōharēhi ajjāēॅ lāvaṇṇam ॥ 57 ॥</l>
</lg></b>
<lg>
<l>(pallavitamiva karapallavābhyāṁ praphullitamiva nayanābhyām ।</l>
<l>phalitamiva pīnapayōdharābhyāmāryāyā lāvaṇyam ॥)</l>
</lg>
<p>atrāṅkuritapallavitādayō mūrtimatsu bhūruhādiṣu ākr̥tiviśēṣatō viśēṣaṇatvēna
rūḍhāstad‍vyavadhānēnāmūrtayōrmadanalāvaṇyayōrārōpyamāṇā gauṇaṁ viśēṣaṇabhāvamanubhavanti ।</p>
<p><b>(4) kriyānimittā</b> yathā—</p>
<b><lg>
<l>śaśinamasūta prācī nr̥tyati madanō hasanti kakubhō'pi ।</l>
<l>kumudarajaḥ paṭavāsaṁ vikirati gaganāṅgaṇē pavanaḥ ॥ 58 ॥</l>
</lg></b>
<p>yathā vā—</p>
<b><lg>
<l>avaūhiapuvvadiśē samaaṁ jōṇhāē sēviapaōsamuhē ।</l>
<l>māi ṇa jhijjau raaṇī aparadisāhuttapatthiammi miaṁkē ॥ 59 ॥</l>
</lg></b>
<b><lg>
<l>(avagūhitapūrvadiśē samakaṁ jyōtsnayā sēvitapradōṣamukhē ।</l>
<l>mātarna kṣīyatāṁ rajanī aparadiśābhimukhaprasthitē mr̥gāṅkē ॥)</l>
</lg></b>
<p>atra sēvōpagūḍhādīnāmanyakriyāṇāṁ tad‍vyavadhānēnānānyatrārōpaṇād viśēṣaṇabhāvaḥ ।</p>
<p>kathaṁ punarayaṁ bhēdō gauṇyāḥ pr̥thagbhavati ?</p>
﻿
<pb n="344"/>
<p>yatra prasiddhērupamānōpamēyatvaṁ gamyatē, sā guṇavyavahitārthā gauṇī, yāmanyōktiṁ
samāsōktiṁ vā varṇayanti । yāsyāṁ punarupamēyēna guṇasāmyādupamānaṁ gamyatē, sā
gauṇavyavahitārthā gauṇī, yāṁ samādhimācakṣatē । taduktam— <b>'uktasyāprākaraṇikatvē
samāsōktiḥ, prākaraṇikatvē samādhiḥ</b>' iti ।</p>
<p><b>(5) svarūpanimittā</b> yathā—</p>
<b><lg>
<l>kasya nāpanatiṁ kuryād dainyamātā daridratā ।</l>
<l>kaṁ vā na madayatyēṣā śrīrunmādakuṭumbinī ॥ 60 ॥</l>
</lg></b>
<p>yathā vā— (vikramō. 2.3)</p>
<b><lg>
<l>ābharaṇasyābharaṇaṁ prasādhanavidhēḥ prasādhanaviśēṣaḥ ।</l>
<l>upamānasyāpi sakhē ! pratyupamānaṁ vapustasyāḥ ॥ 61 ॥</l>
</lg></b>
<p>atra daridratāyā dainyajanakatvēna mātr̥svarūpādhyārōpādapatyatāvyavadhānēna sambandhaḥ;
daridratā dainyaṁ janayatīti vāk‍yārthaḥ । tasya ca 'śaśinamasūta prācī'
ityādivadupacārōpapattiḥ । ēvamuttaratrāpi yōjyam ।</p>
<p><b>(6) jātinimittā</b> yathā—</p>
<b><lg>
<l>dhr̥tiḥ kṣamā dayā śaucamaucityaṁ vāgāniṣṭhurā ।</l>
<l>bhūtānāmanabhidrōhastap‍taitāḥ samidhaḥ śriyaḥ ॥ 62 ॥</l>
</lg></b>
<p>yathā vā—</p>
<b><lg>
<l>yēṣāṁ prāṇivadhaḥ krīḍā, narma marmacchidō giraḥ ।</l>
<l>parōpatāpaḥ kartavyaṁ tē mr̥tyōrapi mr̥tyavaḥ ॥ 63 ॥</l>
</lg></b>
<p>atrāg‍nisamid‌dharmēṣu martyamr̥tyudharmēṣu ca śrīdhr̥tyādiṣu mr̥tyudurjanēṣu cārōpitēṣu
saminmr̥tyujātyōrēva guṇabhāvō na tvag‍nimartyayōriti amīṣāṁ sākṣādasambandhē
dīptivināśādidharmadvāraka upacāraḥ sambandhāya kalpatē । tēnāyamarthaḥ sampadyatē—
dhr̥tyādayaḥ śriyaṁ samēdhayanti, durjanā mr̥tyumapi mārayanti । sā cēyamanyarūḍhā
kriyā'nyatrārōp‍yata ityupacāravr̥ttirēva bhavati । yaduktama— (kāvyāda. 1.94)</p>
<b><lg>
<l>kumudāni nimīlanti kamalānyunmiṣanti ca ।</l>
<l>iti nētrakriyādhyāsāllabdhā tad‍vācinī śrutiḥ ॥ 64 ॥</l>
</lg></b>
ēvam	 <b><lg><l>'parārthē yaḥ pīḍāmanubhavati' ॥ 65 ॥</l></lg></b> (bhallaṭaśatakam 56)
<b><lg>
<l>'ēti jīvantamānandō naraṁ varṣaśatādapi' ॥ 66 ॥</l></lg></b> (rāmā. 5.34.6)
﻿
<pb n="345"/>
<p>ityādi ca draṣṭavyam ।</p>
<p>yadyēvaṁ kriyānimittaiṣā kasmānna bhavati ?</p>
<p>kriyāyā ēva dravyajātirūpēṇa vipariṇāmāt, yathā dainyamātētyādau vr̥ttirūpēṇa ।</p>
<p>nanu ca yathā gauriva gaustatha samidha iva samidha itīyamaṇi gauṇī kasmānna bhavati ?</p>
<p>bhavati yadi samidha ityanēna śriya iti nāpēkṣyatē, śrīvahnēriti vā
vahniśabdaprayōgō bhavati । yathā vā 'vavasāaraipaōsō' (vyavasāyaravipradōṣaḥ),
'ghaṇasamaō' (ghanasamayaḥ), 'aṇaṁgagaakuṁbhē thaṇē' (anaṅgagajakumbhau stanau) iti । ētēna
'dainyamātā daridratā', 'tē mr̥tyōrapi mr̥tyavaḥ' ityādērapi na gauṇatvamityuktaṁ bhavati ।
ādigrahaṇānnasarvanāmādērapi bhēdābhēdābhyāmupacārē gauṇavyavahitārthaiva <b>gauṇī</b> bhavati ।</p>
<p><b>sabhēdōpacārē nāmādhyārōpād</b> yathā— (urāca.2.10)</p>
<b><lg>
<l>hē hasta dakṣiṇa mr̥tasya śiśōrdvijasya
jīvātavē visr̥ja śūdramunau kr̥pāṇām ।</l>
<l>rāmasya gātramasi nirbharagarbhakhinna—
sītāvivāsanapaṭōḥ karuṇā kutastē ॥ 67 ॥</l>
</lg></b>
<p>yathā vā— (rāca. 19.41)</p>
<b><lg>
<l>sthānē'vasīdasi raghūdvaha ! kiṁ vidhāta—
rasyāstvayēkṣitamalakṣaṇamaṅgakēṣu ।</l>
<l>adyāpi jīvasi daśānana ! hē hanūman !
kēyaṁ tavābhimukhavartiripōḥ pratīkṣā ॥ 68 ॥</l>
</lg></b>
<p><b>abhēdōpacārēṇa sarvanāmādhyārōpād</b> yathā—</p>
<b><lg>
<l>candrajyōtsnāviśadapulinē saikatē'smin sarayvā
vādadyūtaṁ cirataramabhūt siddhayūnōḥ kayōś‍cit ।</l>
<l>ēkō brūtē prathamanihataṁ kaiṭabhaṁ kaṁsamanyaḥ
sa tvaṁ tattvaṁ kathaya bhavatā kō hatastatra pūrvam ॥ 69 ॥</l>
</lg></b>
<p>yathā vā—</p>
<b><lg>
<l>prāp‍taśrīrēṣa kasmāt punarapi mayi taṁ manthakhēdaṁ vidadhyā
nnidrāmapyasya pūrvāmanalasamanasō naiva sambhāvayāmi ।</l>
﻿
<pb n="346"/>
<l>sētuṁ badh‍nāti cāsau kathāmiva sakaladvīpanāthānuyāta—
stvayyāyātē vitarkāniti dadhata ivābhāti kampaḥ payōdhēḥ ॥ 70 ॥</l>
</lg></b>
<p>atrādyōdāharaṇayō rāmahanūmantau nāmaśabdāvatiniṣkarūṇē paribhavāsahiṣṇau ca
svamūrtibhēdē saṁjñāviśēṣaṇatvēna rūḍhau tad‍vyyavadhānēna tad‍‌viparītayōrūpacaritasvamūrti—
bhēdāntarayōrārōpitāvaupacārikaṁ viśēṣaṇabhāvaṁ bhajētē iti gauṇavyavahitārthōpacāra—
nimittōpacāranimittēyaṁ gauṇī । yatra tu na bhēdōpacāraḥ tatra vyavadhānābhāvād guṇanimittaiva
gauṇī bhavati, yathā 'rāmō'smi sarvaṁ sahē', 'tārkṣyaḥ sō'pi samaṁ nijēna vibhunā
jānāti māṁ rāvaṇam' iti ।</p>
<p>kathaṁ punaḥ śabdārthayōrabhēdē'pi bhēdavyapadēśaḥ ?</p>
<p>sa hi 'rāhōḥ śiraḥ', 'gaurgauḥ kāmadughā' ityādau śabdārthābhēda ēva dr̥śyatē ।</p>
<p>ucyatē— asti tāvadētanmukhyābhāvē sati prayōjanē nimittē ca satyupacāraḥ
pravartatē । sa cābhinnānāṁ bhēdavyapadēśahētuḥ, bhinnānāṁ cābhēdavyapadēśahēturbhavati । tatra</p>
<p><b>abhinnānāṁ bhēdā</b> yathā— (kusaṁ. 2.10)</p>
<b><lg>
<l>ātmānamātmanā vētsi sr̥casyātmānamātmanā ।</l>
<l>ātmanā kr̥tinā ca tvamātmanyēva pralīyasē ॥ 71 ॥</l>
</lg></b>
<p>atra paramātmavyatiriktavastvantarābhāvāt karmādikārakavyatirēkēṇa ca jñānādi—
kriyānupapattērēka ēva kartr̥karmakaraṇādhikaraṇōpacārēṇa bhidyatē । siddhē ca bhēdē
sādr̥śyanibandhanē mukhyānāmivōpacaritānāmapyupamānōpamēyavyavahāraḥ pravartatē । tadyathā—</p>
<b><lg>
<l>tvanmukhaṁ tvanmukhamiva tvad‍dr̥śau tvad‍dr̥śāviva ।</l>
<l>tvanmūrtiriva mūrtistē tvamiva tvaṁ kr̥śōdari ॥ 72 ॥</l>
</lg></b>
<p><b>vaisādr̥śyanibandhana</b>stu vyatirēkō bhavati । yathā— (kirātā. 11.73)</p>
<b><lg>
<l>nāma yasyābhinandanti dviṣō'pi sa pumān pumān ॥ 73 ॥</l>
</lg></b>
<b><lg>
<l>raikiraṇāṇuggahiāiṁ hōṁti kamalāiṁ kamalāiṁ ॥ 74 ॥</l>
</lg></b>
<p>(ravikiraṇānugr̥hītāni bhavanti kamalāni kamalāni ॥) (dra. 7.37)</p>
<p>tataś‍ca bhinnārthavatsambandhasambōdhanavibhakta‍yādērūtpattiryathā— <b>'rāmasya gātramasi'</b> (urāca.
2.10), 'hē hanūman' iti । ētēna mukhyagauṇayōrapi upamārūpakādayā vyākhyātāḥ । yathā—</p>
<b><lg>
<l>ayamālōhitacchāyō madēna mukhacandramāḥ ।</l>
<l>sannaddhōdayarāgasya candrasya pratigarjati ॥ 75 ॥</l>
</lg></b>
﻿
<pb n="347"/>
<b><lg>
<l>candramāḥ pīyatē dēvairmayā tvanmukhacandramāḥ ।</l>
<l>asamagrō hyayaṁ śaśvadayamāpūrṇamaṇḍalaḥ ॥ 76 ॥</l></lg></b> (kāvyāda.2.89–90)
<b><lg>
<l>amr̥tātmani padmānāṁ dvēṣ‍ṭari snigdhatārakē ।</l>
<l>mukhēndau tava satyasminnitarēṇa kimindunā ॥ 77 ॥</l></lg></b> (kāvyāda. 2.159)
<b><lg>
<l>na mīlayati padmāni na nabhō vyavagāhatē ।</l>
<l>tvanmukhēndurmamāsūnāṁ haraṇāyaiva yasyati ॥ 78 ॥</l></lg></b> (kāvyāda. 2.83)
<p>bhinnānāmabhēdōpacārō yathōttarōdāharaṇayōḥ tatra hi pratīyamānābhidhīyamānatulya—
guṇōpamānaviśēṣaṇamanēkaṁ sarvanāma upamānavyadhānēnōpamēyē prayuktamabhēdōpacārēṇō—
tkarṣamārōpayati ।</p>
<p>nanviyamanyōktiḥ samāsōktirūbhayōktirvā kasmānna bhavati ?</p>
<p>tathā hi— pratīyamānābhidhīyamānōpamēyaguṇavibhūtayaḥ sarvanāmādhyāsē'pyanyōkti—
samāsōkta‍yubhayōktayō dr̥śyantē । tatra —</p>
<p><b>anyōkti</b>ryathā—</p>
<b><lg>
<l>hā saurabhaṁ k‍va tat tē k‍va nu tē santāpahāri hā śaityam ।</l>
<l>aṅgārakārahastē candana ! patitō'si dhig daivam ॥ 79 ॥</l>
</lg></b>
<p><b>samāsōkti</b>rtathā—</p>
<b><lg>
<l>mugdhāmajātarajasaṁ kalikāmakālē
bālāṁ kadarthayasi kiṁ navamālikāyāḥ ।</l>
<l>anyāsu tāvadupamardasahāsu bhr̥ṅga !
lōlaṁ vinōdaya manaḥ sumanōlatāsu ॥ 80 ॥</l>
</lg></b>
<p><b>ubhayōkti</b>ryathā—</p>
<b><lg>
<l>kēnāsīnaḥ sukhamakarūṇēnākarāduddhatastvaṁ
vikrētuṁ vā tvamabhilaṣitaḥ kēna dēśāntarē'smin ।</l>
<l>yasminvittavyayabharasahō grāhakastāvadāstāṁ
nāsti bhrātarmarakatamaṇē ! tvatparīkṣākṣamō'pi ॥ 81 ॥</l>
</lg></b>
<p>ucyatē— yatrōpamānamēva prayuktaṁ pratīyamānābhidhīyamānaguṇamupamēyaṁ gamayati,
tatraivānyōkta‍yādayō bhavanti । iha tu nōpamānaṁ prayujyatē । kiṁ tarhi ? tadviśēṣaṇaṁ sarvanāma;
﻿
<pb n="348"/>
tēna prathamōdāharaṇē nānyōktiḥ, dvitīyōdāharaṇē tu na samāsōktiriti ।</p>
<p>yadyēvamadhyāsātmikā tadbhāvāpattiḥ kasmānna bhavati ? yathaiṣa bālābāhumūlē
bālacandramāḥ; yathā vā— (māgha. 15.63)</p>
<b><lg>
<l>kimahō nr̥pāḥ samamamībhirūpapatisutairna pañcabhiḥ ।</l>
<l>vadhyamabhihata bhujiṣyamamuṁ saha cānayā sthavirarājakanyayā ॥ 82 ॥</l></lg></b> iti
<p>ucyatē nātra sarvanām‍nāmēva prayōgaḥ । kiṁ tarhi ? viśēṣyāṇāmapīti yujyatē
tadbhāvāpattiḥ । 'candrajyōtsnā' ityādau tu sarvanāmādhyāsē samādhilakṣaṇayōgā—
dupacāragauṇyēvaiṣā bhavita । yathā ca dharmiṇō'pyadhyāsē samādhirūpapadyatē tathāgratō
vakṣyāma iti ।</p>
<p>(<b>3. lakṣaṇā</b>)</p>
<p>lakṣaṇā dvividhā— <b>1. lakṣaṇā, 2. lakṣitalakṣaṇā</b> ca ।</p>
<p>tayōryasyāmupāttaśabdasyārthasya kriyāsiddhau sādhanatvāyōgāt svārthō'vinābhūta—
marthāntaraṁ vyavahitamēva lakṣayati sā <b>lakṣaṇā</b>, tad‍vyatiriktā tu
vakṣyamāṇānēkarūpā <b>lakṣitalakṣaṇēti</b> । tatra—</p>
<p>(<b>1. lakṣaṇā —6</b>)</p>
<p><b>lakṣaṇā</b> ṣōḍhā— <b>sāmīpyalakṣaṇā, sāhacaryalakṣaṇā, sahacaritalakṣaṇā, hētulakṣaṇā,
tādarthyalakṣaṇā, parimāṇalakṣaṇā</b> ca । tatra—</p>
<p>1. 'gaṅgāyāṁ ghōṣaḥ prativasati', 'mañcāḥ krōśanti' ityādiṣu svārthāvinābhūtasamīpā—
rthāntarapratītihētuḥ <b>sāmīpyalakṣaṇā</b> । yathā—</p>
<b><lg>
<l>'yat tālīdalapākapāṇḍuvadanam' ॥ 83 ॥</l></lg></b> (visā. 2.14)
<b><lg>
<l>'abhinavakaridantacchēdakāntaḥ kapōlaḥ' ॥ 84 ॥</l></lg></b> iti । (māmā. 1.25)
<p>atra pākacchēdayōḥ kriyātvēnāmūrtatvāt pāṇḍutvaṁ kāntatvaṁ cāsambhavat samīpasthaṁ
pak‍vatālīpatraṁ sadyaśchinnaṁ ca hastidantaṁ lakṣayati ।</p> '/?/
<p>2. chatriṇō gacchanti', 'kuntān pravēśaya' ityādiṣu svārthāvinābhūtasāhacaryōpa—
labdhārthāntarapratītihētuḥ <b>sāhacaryalakṣaṇā</b> । yathā— (kusaṁ. 1.2)</p>
<b><lg>
<l>yaṁ sarvaśailāḥ parikalpya vatsaṁ mērau sthitē dōgdhari dōhadakṣē ।</l>
<l>bhāsvanti rat‍nāni mahauṣadhīś‍ca pr̥thūpadiṣ‍ṭāṁ duduhurdharitrīm ॥</l>
</lg></b>
<p>atra dōgdhr̥sāhacaryācchailēṣvapi duduhuriti prayujyatē । yathā vā—</p>
﻿
<pb n="349"/>
<b><lg>
<l>padēpadē kūbariṇaḥ śataṁśataṁ śataṁśataṁ mattagajān rathērathē ।</l>
<l>nyavēśayad vājiśataṁ gajēgajē hayēhayē kuntaśataṁ śatakratuḥ ॥ 86 ॥</l>
</lg></b>
<p>3. yatrōktadharmasahacaritō'pi dharmō lakṣyatē sā <b>sahacaritalakṣaṇā</b> । yathā—</p>
<b><lg>
<l>'madhutr̥ṣatpiṅgāḥ payōbindavaḥ' ॥ 87 ॥</l>
</lg></b>
<b><lg>
<l>'kanakaphalakasphārajaghanā' ॥ 88 ॥</l></lg></b> iti ।
<p>atra piṅgatvasphāratvasahakr̥tāstadāśrayākārakāntyādayō' lakṣyantē ।</p>
<p>4. 'annaṁ vai prāṇāḥ', 'āyurghr̥tam' ityādiṣu svārthāvinābhūtanimittakāraṇārthāntara—
pratītihētu<b>rhētulakṣaṇā</b> । yathā— <b>'tvaṁ jīvitaṁ tvamasi mē hr̥dayaṁ dvitīyam'</b>
(urāca.3.26) iti । atra jīvitaśabdēna hr̥dayaśabdēna ca jīvitacaitanyahētuḥ
priyatamōcyatē ।</p>
<p>5. 'indraḥ sthūṇā' 'mallikā pradīpā' ityādiṣu tadarthapratītihētuḥ <b>tādarthyalakṣaṇā</b> । yathā—</p>
<b><lg>
<l>ārūḍhō malayācalaṁ jalanidhēḥ pāraṁ paraṁ nāyaya—
nnaṇḍaṁ dr̥p‍tanr̥siṁha siṁhalapatērūcchēttumacchaṁ yaśaḥ ॥ 89 ॥</l></lg></b> iti ।
<p>atra daṇḍaśabdēna daṇḍanāprahitō lōka ucyatē ।</p>
<p>6. prasthaṁ khalu krōśa ityādau parimāṇasādhanabhūtārthāntaraparatītihētuḥ <b>parimāṇalakṣaṇā</b> । yathā—</p>
<b><lg>
<l>yasmādanarghāṇi hr̥tānyanūnaiḥ prasthairmuhurbhūribhirūcchikhāni ।</l>
<l>āḍhyādiva prāpaṇikādajastraṁ jagrāha rat‍nānyamitāni lōkaḥ ॥ 90 ॥</l>
</lg></b>
<p>atra prasthaśabdēna prasthaparimāṇasādhanaṁ mānabhāṇḍaṁ kāṣ‍ṭhādimayamucyatē ।</p>
<p>(<b>2. lakṣitalakṣaṇā—6</b>)</p>
<p><b>lakṣitalakṣaṇāpi</b> ṣōḍhaiva— <b>rūḍhalakṣaṇā, pratīkalakṣaṇā, vivakṣitalakṣaṇā,
virūddhalakṣaṇā, tadanyalakṣaṇā, prakīrṇalakṣaṇā</b> ca । tāsu—</p>
<p>1. yasyāṁ yathākathaṁcid vyutpattyā lakṣitēnābhidhānēna rūḍhalakṣaṇa ēvārthō lakṣyatē sā
<b>rūḍhalakṣaṇā</b> । rōdaraś‍cakravākō dvirēphō bhramara iti । yathā— (kusaṁ. 3.36)</p>
<b><lg>
<l>madhu dvirēphaḥ kusumaikapātrē papau prayāṁ svāmanuvartamānaḥ ॥ 91 ॥</l></lg></b> iti ।
<p>atra rōdaratvaṁ dvirēphatvaṁ ca kurarē'pi sambhavati, na cātra rūḍhā lakṣaṇēti nāyaṁ lakṣyatē ।</p>
<p>2. yatra pratīkēnābhidhānaikadēśēna samudāyō lakṣita ēva lakṣyatē, na yaḥ kaścit,
sā <b>pratīkalakṣaṇā</b> । yathā—</p>
<p><b>'bhīmō bhīmaparākramaḥ, 'sac‍cā api hōi aiadaṁsaṇaturīā'</b> । atra
﻿
<pb n="350"/>
sēna—bhāmāśabdō bhīma—satyā śabdapratīkaśravaṇāt bhīmasēnaḥ, satyabhāmā
ityabhidhānayōḥ pūrvalakṣitayōrlakṣaṇayā lakṣyētē । na hi bhavati jyēṣ‍ṭhāḥ jyēṣ‍ṭhēti,
ārdrā vārdrēti ।</p>
<p>3. yatra yathākathaṁcicchabdaprayōgē vivakṣitamēva lakṣyānusāratō lakṣyatē sā</p>
<b>vivakṣitalakṣaṇā</b> । yathā <b><lg><l>'manasijajaitrarathaṁ vilōcanārdhaṁ ॥ 92 ॥</l></lg></b> (kirātā.10.52)
<b><lg><l>'cakitahariṇīhāniranētratribhāgaḥ' ॥ 93 ॥</l></lg></b> (?) iti ।
<p>atra nārdhaśabdasya tribhāgaśabdasya arthaḥ, kintu tābhyāmasamagrālōkanaṁ lakṣyatē ।
na hi bhavati nētracaturbhāgō nētraṣaḍ‍bhāgō vēti ।</p>
<p>4. padaṁ kēvalamanyasannidhērvā yatrābhihitavirūddhaṁ lakṣitamēvārthaṁ lakṣayati sā
<b>virūddhalakṣaṇā</b> । yathā—</p>
<p>'viṣ‍ṭirbhadrā', 'aṅgārakō maṅgalaḥ', 'puṇyavatyahaṁ yasyāstvamēvaṁvidhaḥ patirasi'
iti । atra bhadrāmaṅgalaśabdau puṇyavacchabdaśca abhadramaṅgalatvē apuṇyavattvaṁ ca lakṣitamēva
lakṣayanti । yathā vā <b>rat‍nāvalyāṁ</b> rājā vidūṣakamāha — 'mahābrāhmaṇastvamasi, kō'nya
ēvamr̥cāmabhijña (rat‍nā. 2.6)' iti । atra mahābrāhmaṇa ityanēna r̥cāmabhijña ityanēna ca
vr̥ṣalādapyadhamatvaṁ vaidhēyatvaṁ ca lakṣyatē । yathā ca <b>mālatīmādhavē</b> lavaṅgikā
madayantikāmabhidhattē— 'kahaṁ ṇāma ṇavabahūvīsaṁbhēṇōvāajāṇaaṁ laḍahaviaḍḍamahurabhāsaṇaṁ
arōsaṇaṁ bhādaraṁ dē bhattāraṁ samāsādia piasahī (ṇa) dummaṇaissadi' (kathaṁ nāma
navavadhūvistrambhaṇōpāyābhijñaṁ laḍahavidagdhamadhurabhāṣaṇamarōṣaṇaṁ bhrātaraṁ tē bhartāraṁ samāsādya priyasakhī
na durmanāyiṣyatē ।) (māmā.7.0/1) atra navavadhūvistrambhaṇōpāyajñatvādayastadvirūddhamarthaṁ
lakṣayanti । ēvamanyē'pi yathā— (kāvyāda. 2.289)</p>
<b><lg>
<l>idamamlānamānāyā lag‍na stanataṭē tava ।</l>
<l>chādyatāmuttarīyēṇa navaṁ nakhapadaṁ sakhi ॥ 94 ॥</l>
</lg></b>
<b><lg>
<l>kuviāō pasaṇṇāō ōrūṇṇamuhīō vihasamāṇīō ।</l>
<l>jaha gahiā taha hiaaṁ haraṁti ucchaṇṇamahilāō ॥ 95 ॥</l>
</lg></b>
<b><lg>
<l>(kupitāḥ prasannā avaruditamukhyō vihasantyaḥ ।</l>
<l>yathā guhītāstathā hr̥dayaṁ haranti utsannamahilāḥ ॥)</l></lg></b> (dra. 7.12)
<b><lg>
<l>vayaṁ tathā nāma yathāttha kiṁ vadāmyayaṁ tvakasmādvikalaḥ kathāntarē ।</l>
<l>kadambagōlākr̥timāśritaḥ kathaṁ viśuddhamugdhaḥ kulakanyakājanaḥ ॥ 96 ॥</l></lg></b> (māmā.7.0/1)

<pb n="351"/>
<p>ētēṣvamlānamānaśabdēna mānabhaṅgaḥ, utsannaśabdēnānucchēdāśīḥ,
viśuddhamugdhaśabdēnāviśuddhiramaugdhyaṁ ca lakṣyatē ।</p>
<p>5. yatrābhihitaśabdārthatiraskārēṇārthāntaraṁ lakṣyatē sā <b>tadanyalakṣaṇā</b> । yathā—</p>
<b><lg>
<l>suvarṇapuṣpāṁ pr̥thivīṁ cinvanti puruṣāstrayaḥ ।</l>
<l>śūraśca kr̥tavidyaśca yaśca jānāti sēvitum ॥ 97 ॥</l></lg></b> (mahābhārata 5.35.64)
<p>atra na suvarṇaśabdārthō, nāpi puṣpaśabdārthaḥ; kintu suvarṇaśabdēna sarvapuruṣārthamūlaṁ
hiraṇyaṁ, puṣpaśabdēna ca prasavārthō lakṣyatē । tābhyāṁ ca lākṣitābhyāṁ vyavasāyināṁ
puruṣaviśēṣāṇāṁ vasumatī sarvān kāmān prasūta iti ।</p>
<p>6. uktābhyō'nyā <b>prakīrṇalakṣaṇā</b> । yathā— (raghu. 8.29)</p>
<b><lg>
<l>daśaraśmiśatōpamadyutiṁ yaśasā dikṣu daśasvapi śrutam ।</l>
<l>daśapūrvarathaṁ yamākhyayā daśakaṇṭhāriguruṁ vidurbudhāḥ ॥ 98 ॥</l>
</lg></b>
<b><lg>
<l>hiraṇyapūrvaṁ kaśipuṁ pracakṣatē ।</l> (māgha. 1. 42)
<l>turaṅgakāntāmukhahavyavāhajvālēva hitvā jalamullalāsa ॥ 99 ॥</l>
</lg></b>
<p>(māgha. 3.33) iti ।</p>
<p>anyē punarlakṣitalakṣaṇāmanyathā vyācakṣatē— <b>lakṣaṇayōpacaritavr̥ttyā gauṇyā
arthēna yatrārthāntaraṁ lakṣyatē sā lakṣitalakṣaṇēti</b> । yathā— rathāvayavāyudhaḥ, paṅ‌ktirathaḥ
(raghu. 9.74), rathāṅganāmēti (raghu. 3.24); atra rathāvayavaśabdēna cakraṁ lakṣyatē, tēna
tadākr̥tiḥ tannāmā āyudhaviśēṣaḥ; paṅ‌ktirityanēna daśākṣaraṁ chandō lakṣyatē, tēna
daśaśabdaḥ, tābhyāṁ cāyudhasannidhēścakrāyudhaḥ, daśarathaḥ iti dēvaviśēṣarājaviśēṣau lakṣyētē ।
rathāṅgamityanēna rathaikadēśō lakṣyatē, tēna cakraśabdaḥ, nāmētyanēna paribhāṣaṇaṁ lakṣyārthaḥ;
tābhyāmanyōnyasannidhēścakravāka iti pakṣiviśēṣō lakṣyata iti । asyāśca prabandhēṣu bhūyasā
prayōgaḥ । tadyathā— (gāsa. 61)</p>
<b><lg>
<l>sūīvēhē musalaṁ vicchuhamāṇēṇa daḍ‍ḍhalōēṇa ।</l>
<l>ēk‍kaggāmē vi piō imēhiṁ/samēhi acchīhi vi ṇa diṭṭhō ॥ 100 ॥</l>
</lg></b>
<lg>
<l>(sucīvēdhē musalaṁ vikṣipatā dagdhalōkēna ।</l>
<l>ēkagrāmē'pi priya ābhyām/samābhyām abhyāmapi na dr̥ṣ‍ṭaḥ ॥)</l>
</lg>
<p>atra sūcīvēdhē musalapravēśō na sambhavati, janastu tamapi karōtītyanēna mukhyayā
lakṣitēna tasyāsambhāvyamānārthavāditā lakṣyatē । yathā—</p>

<pb n="352"/>
<b><lg>
<l>cuṁbijjai saahuttaṁ apavāhijjai sahassasaahuṁttaṁ ।</l>
<l>ramia puṇō vi ramijjai piē jaṇē ṇatthi puṇaruttaṁ ॥ 101 ॥1</l>
</lg></b>
<lg>
<l>(cumbyatē śatakr̥tvaḥ avarudhyatē sahasraśatakr̥tvaḥ ।</l>
<l>rantvā punarapi ramyatē priyē janē nāsti punaruktam ॥)</l>
</lg>
<p>atra punaruktaśabdō vyarthavāk punaḥprayōgaviśēṣē nirūḍhaśaktiḥ, kriyā punaḥkaraṇa—
sāmānyaṁ lakṣayati vipakṣi(?) cumbanādi x x x karaṇaviśēṣavaiyarthyāya lakṣayati । ēvam—</p>
<b><lg>
<l>dūi tumaṁ via ṇiuṇā kakkasamahuāi jāṇasē vōlluṁ ।</l>
<l>kaṁḍuiapaṁḍaraṁ jaha ṇa hōi taha taṁ kuṇijjāsu ॥ 102 ॥</l>
</lg></b>
<p>(gāsa. 281)</p>
<lg>
<l>(dūti tvamēva nipuṇā karkaśamr̥dukāni jānāsi vaktum ।</l>
<l>kaṇḍūyitapāṇḍuraṁ yathā na bhavita yathā taṁ kariṣyasi ॥)</l>
</lg>
<p>atra kaṇḍūyitapāṇḍaramityanēna pāruṣyaṁ lakṣyatē; tēna tu snēhakṣatiriti । api ca—</p>
<b><lg>
<l>gaaṇaṁ ca mattamēhaṁ dhārāḷuḷiajjuṇāi a vaṇāi ।</l>
<l>ṇirahaṁkāramiaṁkā harati nīlāō via ṇisāō ॥ 103 ॥</l>
</lg></b>
<lg>
<l>(gaganaṁ ca mattamēghaṁ dhārālulitārjunāni ca vanāni ।</l>
<l>nirahaṅkāramr̥gāṅkā haranti nīlā api niśāḥ ॥)</l>
</lg>
<p>atra mattanirahaṅkāśabdāvanibhr̥tatvaṁ nibhr̥tatvaṁ ca lakṣayantau cētanēṣu rūḍhāvacētanēṣu
prayujyamānau tayōrapi tathāvidhārthayōgaṁ lakṣayataḥ । kiṁca— (gāsa.(vē) 969)</p>
<b><lg>
<l>aṇṇaṁ laḍahattaṇaaṁ aṇṇā ccia aṁgavaḍhḍhaṇacchāā ।</l>
<l>sāmā sāmaṇṇavaāvaissa rēha ccia ṇa hōi ॥ 104 ॥</l>
</lg></b>
<lg>
<l>(anyallaḍahatvamanyaiva aṅgavarttanacchāyā ।</l>
<l>śyāmā sāmānyaprajāpatē rēkhaiva na bhavati ॥</l>
</lg>
<p>atra rēkhāśabdēna citrālēkhyaṁ lakṣyatē, tēna ca viśiṣ‍ṭaṁ rūpanirmāṇamiti । aparam—</p>
<b><lg>
<l>agaṇiaṇaaṇāāsaṁ mārisalōijjaṁta gataṁ kō hōsi maaṇassa(?)॥ 104 ॥</l>
</lg></b>
<p>(agaṇitanayanānāsaṁ māriṣa lōkyamāna tvaṁ kō bhavasi madanasya ।)</p>
<p>atra madanasya (kō) bhavasītyanēna tatsanābhitvaṁ lakṣyatē, tēna ca tadaupamyamiti । tathā—</p>
<!-- NOTES pg=352!-->
1. dhvanyālōkē tūttarārdhapāṭha īdr̥śaḥ — 'viramia puṇō ramijjai piē jaṇē ṇatthi' ।

<pb n="353"/>
<b><lg>
<l>pratīcchatyāśōkīṁ kisalayaparāvr̥ttimadharaḥ
kapōlaḥ pāṇḍutvādavatarati tālīpariṇatim ।</l>
<l>parimlānaprāyāmanuvadati dr̥ṣ‍ṭiḥ kamalinīṁ
navīnastanvaḍgayā manasijavikārō vijayatē ॥ 106 ॥</l>
</lg></b>
<p>atra pratīcchatyavataratyanuvadatīti cētanadharmairacētanē prayuktairupalakṣitēṣu
dhāraṇaprāp‍tyanu, kisalayaparāvr̥ttyā śvāsadhūsaratvaṁ lakṣyatē, tēnāpi tatsāmīpyādaśōka—
kisalayaupamyamiti; tālīpariṇatyā kamalinīparimlānatayā ca virahakārśyaṁ, tēna ca
snēhātirēka iti । ēvam—(rat‍nā. 2.11)</p>
<b><lg>
<l>parimlānaṁ	pīnastanajaghanasaṅgādubhayata—
stanōrmadhyasyāntaḥ parimilanamaprāpya haritam ।</l>
<l>idaṁ vyastanyāsaṁ ślathabhujalatākṣēpavalanaiḥ
kr̥śāṅgyā: santāpaṁ vadati bisinīpatraśayanam ॥ 107 ॥</l>
</lg></b>
<p>atra vadatītyanēnōpacāravr̥ttyā jñāpayatīti, parimlānamityādibhistaddharmaistasyāḥ
tanusannivēśacārutvōtkarṣō lakṣyatē । api ca—</p>
<b><lg>
<l>nirmālyaṁ nayanaśripaḥ kuvalayaṁ vaktrasya dāsaḥ śaśī ।</l> (bārā. 1.40)
<l>kandarpasya dhanurlatā kimaparaṁ dvāri bhruvōrdhāryatē ॥ 108 ॥</l> iti ॥
</lg></b>
<p>atra nirmālyadāsaśabdabhyāmupacāravr̥ttyā hīnatvēna lakṣitēna nayanavaktrayōrupamōtkarṣō
lakṣyatē । kandarpadhanurlatāyāstu dvārapravēśakṣaṇōpalakṣaṇēna hīnatvēna tayōrapi sutarāṁ brūtē ।
kiṁca— (visa. 2.14)</p>
<b><lg>
<l>yat tālīdalapākapāṇḍu vadanaṁ yad durdinaṁ nētrayō—
ryaccānartitakēlipaṅkajadalaṁ śvāsāḥ prasarpanti ca । 109 ।</l>
</lg></b>
<p>atra durdinaṁ nētrayōrityatra durdinaśabdaḥ vr̥ṣ‍ṭimēghāhataśōbhē'hni rūḍhābhidhānaśakti—
rnētrayōrasambhāvyamānatvēna svārthāvinābhūtaṁ payaḥpravāhaṁ lakṣayannaśrupravāhaṁ lakṣayati ।</p>
<p>anyacca— (mahābhārata 1.119.6)</p>
<b><lg>
<l>atikrāntasukhāḥ kāla pratyupasthitadāruṇāḥ ।</l>
<l>śaśvat pāpīyadivasāḥ pr̥thivī gatayauvanā ॥ 110 ॥</l>
</lg></b>
<p>atrātikrāntasukhatvādi cētanadharmairacētanēṣu kālādiṣvārōpitairatēṣu tadasambhavēna</p>

<pb n="354"/>
<p>tadavinābhūtāstadgatā; prāṇyādayō lakṣyantē । tēna vak‍tr̥nirvēda iti ।</p>
<p>aparaṁ ca—</p>
<b><lg>
<l>'idamandhaṁ tamaḥ kr̥tsnaṁ jāyēta bhuvanatrayam ॥ 111 ॥'</l></lg></b> (kāvyada. 1.4)
<b><lg>
<l>'niḥśvāsāndha ivādarśaścandramā na prakāśatē ॥ 112 ॥'</l></lg></b> (rāmā. 3.16.13)
<p>atra yathā andhē rūpaviśēṣābhivyaktirna sambhāvyatē ēvaṁ tamasyapi; yatra nīrandhrē
rūpaviśēṣābhivyaktērasambhavastadandhaṁ tama ityucyatē; tathā yathāndhō rūpagrahaṇāsamarthaḥ,
ēvam ādarśō'pi । yō rūpagrahaṇāsamarthaḥ sō'ndha ityucyatē; tatrōpacaritavr̥ttau yō'ndhavanna
paśyati sa ēvāndha ityucyatē । iha yatra kiṁcinna dr̥śyatē tatrāpi andhaśabdō
lakṣitalakṣaṇayā pravartata iti ।</p>
<p>ēvamanyadapi yathā—</p>
<b><lg>
<l>'svalpairasāvapi na dahyata ēva kāṣ‍ṭhaiḥ ॥ 113 ॥'</l>
</lg></b>
<b><lg>
<l>'vaassa tumaṁ pi thēvacaṁdaṇarasēṇa samasasijjasi ॥ 114 ॥'</l>
</lg></b>
<p>(vayasya tvamapi stōkacandanarasēna samāś‍vasihi ।)</p>
<p>atra pūrvasmin yathāśrutārthō varṇanīyē'sambhavan yathā <b>vikramāditya</b>stathāyamāpi
mahāpuruṣaviśēṣa iti lakṣayati । tēna ca svalpairvacōbhiranākhyēyaṁ māhātmyādiguṇa—
gōravamubhayōrapi lakṣayati । uttaratra tu sa ēvārthō viruddhalakṣaṇayā vaiparītyēnākhyāyata
ityēvamayamanantō lakṣitalakṣaṇāvyāpāraḥ prabandhēṣu lakṣaṇīyaḥ । yathā— (dra. sa.ka. pr̥. 185)</p>
<b><lg>
<l>ēkkiṁhiṁ acchihiṁ sāvaṇu aṇṇahiṁ bhaddavau ।</l>
<l>māhau mahialamatthari gaṁḍatthala sarau ॥ 114 ॥</l>
</lg></b>
<b><lg>
<l>aṁgahiṁ gimha suhacchii tilavaṇa maggasiru ।</l>
<l>muddhihiṁ muhapaṅkaasari āvāsiu sisiru ॥ 116 ॥</l>
</lg></b>
<lg>
<l>(ēkasminnakṣṇi śrāvaṇō'nyasmin bhādrapadō ।</l>
<l>māghaḥ mahītalasrastarē gaṇḍasthalē śarat ॥</l>
</lg>
<lg>
<l>aṅgē grīṣmaḥ sukhāsikā tilavanē mārgaśīrṣaḥ ।</l>
<l>mugdhāyā mukhapaṅkajasarasi āvāsitaḥ śiśiraḥ ॥)</l>
</lg>
<b><lg>
<l>nīhārajālamalinaḥ punaruktasāndrāḥ kurvan vadhūjanavilōcanapakṣmamālāḥ ।</l>
<l>kṣuṇṇaḥ kṣaṇaṁ yadubalairdivamātitāṁsuḥ pāṁsurdiśāṁmukhamatutthayadutthitō'drēḥ ॥ 117 ॥</l>
</lg></b>
<p>(māgha. 4.11)</p>

<pb n="355"/>
<p><b>(<emph>2. vivakṣā</emph>)</b></p>
<p><b>śabdēṣvarthadānābhiprāyō vivakṣā ।</b></p>
<p>yadāha— 'vakturvivakṣitapūrvikā śabdapravr̥ttiḥ' iti ।</p>
<p>tridhā hi vāṅ‍mayam <b>apauruṣēyam, ārṣaṁ, pauruṣēyaṁ</b> ca । tatra—</p>
<p>śabdapradhānam <b>apauruṣēyaṁ</b> mantrō brāhmaṇaṁ ca । tatra vakturabhāvād vivakṣā nōpapadyatē ।
arthapradhānam <b>ārṣaṁ</b>, smr̥tiritihāsaśca । tatra vivakṣāmātraṁ pravartatē—(urāca. 1.10)</p>
<b><lg>
<l>laukikānāṁ hi sādhūnāṁ vāgarthamanuvartatē ।</l>
<l>r̥ṣīṇāṁ punarādyānāṁ vācamarthō'nuvartatē ॥ 118 ॥</l></lg></b> iti ।
<p>(ētadubhaya—)pradhānam1 । (śāstrakāvyādi)<b>pauruṣēyam</b> ।</p>
<p>(tac)ca tadubhayamapyabhiniviṣ‍ṭabuddhīnāṁ viśiṣ‍ṭavivakṣābhyō jāyatē । tadyathā—
'vivakṣātaḥ kārakāṇi bhavanti' । akṣān dīvyati akṣairdīvyati akṣēṣu dīvyata(ti) iti,
valāhakō vidyōtatē, valāhakasya vidyōtata iti । (vāpa. 3.7.2)</p>
<b><lg>
<l>śaktimātrāsamūhasya viśvasyānēkadharmaṇaḥ ।</l>
<l>sarvadā sarvathābhāvāt kvacit kiñcid vivakṣyatē ॥ 119 ॥</l>
</lg></b>
<p><b>kārakēṣvapyakārakavivakṣā</b> yathā— mātuḥ smarati, sarpiṣō jānītē, na
māṣāṇāmaśnīyāt ।</p>
<p><b>'naitē sukhasya jānanti yē na vatsyanti nandanē' ॥ 120 ॥</b> iti ।</p>
<p>atra karmādiṣu śēṣatvēna vivakṣitēṣu sambandhamātrē ṣaṣ‍ṭhī, na karmakaraṇakartr̥ṣvapi
kārakavibhaktiriti ।</p>
<p><b>akārakēṣu kārakavivakṣā</b> yathā— 'bhavati pacati, bhavati pakṣyati,
bhavatyapākṣīt, asti gacchamō vayamiti । tathā smarasi kaśmīrēṣu vatsyāmaḥ, ēhi
manyē na yāsyasi, paśya mr̥gō dhāvati, iha paśyāmaḥ । karmaṇi dvivacana—
bahuvacanānyudāhriyanta iti ।</p>
<p><b>kriyāyāmapi kārakavivakṣā</b> yathā— 'cōrasya rujati, cōrasyāmayati, cōraṁ
jvarayati, cōraṁ saṁtāpayatī'ti । atra 'rujārthānāṁ bhāvavacanānāmajvarisantāpyōḥ
(2.3.54)' iti bhāvasyaiva kartr̥tvam ।</p>
<!-- NOTES pg=355!-->
<p>1. atra rāghavaḥ '(ubhaya)pradhānaṁ pauruṣēyaṁ ca (kāvyaṁ śāstraṁ ca)।' iti pūrayatē । itihāsastu tyakta ēva
sthitō'tra saṁpūrṇē'pi sandarbhē ।</p>

<pb n="356"/>
<p><b>akriyāvivakṣā</b> yathā— 'nīlati vanam, śvētatē prāsādaḥ;</p>
<p><b>viṣavr̥kṣō'pi saṁvardhya svayaṁ chēttumasāmpratam ॥ 121 ॥</b> (kusaṁ. 2. 55)। iti ।</p>
<p><b>kriyāyāṁ kriyāntaravivakṣā</b> yathā— ēṣitumicchati, kamituṁ kāmayatē, bhavēdapi
bhavēt, syādapi syāditi ।</p>
<p><b>kārakē'pi kriyāvivakṣā</b> yathā—'draṣṭuṁ cakṣuḥ, yōddhuṁ dhanuḥ, gantumanāḥ, gantukāma'
iti । atra kriyāyāṁ kriyārthāyāmupapadē tumun bhāva uktaḥ । sa cakṣurādīnāṁ
kriyāvivakṣāmantarēṇa । na sidhyatīti ।</p>
<p><b>asambandhē sambandhavivakṣā</b> yathā—(māgha. 3. 74)</p>
<b><lg>
<l>sōṭāpamurvīmaniśaṁ nadantō yaiḥ plāvayiṣyanti samantatō'mī ।</l>
<l>tānyēkadēśānnibhr̥taṁ payōdhērambhāṁsi mēghān pibatō dadarśa ॥ 122 ॥</l>
</lg></b>
<p><b>acētanēṣu caitanyavivakṣā</b> yathā—nadīkūlaṁ pipatiṣati, aś‍mā luluṭhiṣatē ।</p>
<p><b>(cētanē acaitanya)—vivakṣā</b> yathā—aśvārōhaḥ pipatiṣati ।</p>
<p><b>pradhānē guṇavivakṣā</b> yathā— balākāyāḥ śauk‍lyam, kākasya kārṣṇyamiti ।</p>
<p><b>guṇē pradhānavivakṣā</b> yathā— 'madhurō rasa āpyāyayati, amlō dīpayatīti ।</p>
<p><b>avayavē samudāyāvivakṣā</b> yathā— grāmō dagdhaḥ, paṭō dagdhaḥ, akṣṇā kāṇaḥ, pādēna
khañja iti ।</p>
<p><b>samudāyē avayavavivakṣā</b> yathā—'dōrdaṇḍacaṇḍimamātrārōpaṇīyē dhanuṣi sati
padātilavē lakṣmaṇēna prabhurāryaḥ', 'māmapi tasyaiva sugr̥hītanāmnō dēvasya bhr̥tyaparamāṇuṁ
vikukṣināmānamavadhārayatu bhavatī' iti ।</p>
<p><b>abhēdē bhēdavivakṣā</b> yathā— parud bhavān paṭurāsīt paṭutara aiṣamaḥ anya ēvāsi
sampannaḥ, rāhōḥ śiraḥ, śilāputrakasya śarīram iti ।</p>
<p><b>bhēdē'pyabhēdavivakṣā</b> yathā— tānēva śālīnaśnīmō yē madhurāyām, tānēva
śāṭakānācchādayāmō yē pāṭaliputra iti ।</p>
<p><b>asatō vivakṣā</b> yathā— samudraḥ kuṇḍikā, vindhyō vardhitakamiti ।</p>
<p><b>satō'pyavivakṣā</b> yathā— anudarā kanyā, alōmikā ēḍakā iti ।</p>
<p><b>sadasatōrvivakṣā</b> yathā— tadidamapamēghōdayaṁ varṣaṁ, sōcch‌vāsaṁ maraṇam iti ।</p>
<p><b>sadasatōravivakṣā</b> yathā— 'śailādhirājatanayā na yayau na tasthau' iti । (kusaṁ.5. 85)</p>

<pb n="357"/>
<p><b>stutyā nindāvivakṣā</b> yathā—</p>
<b><lg>
<l>guṇānāmēva daurātmyād dhuri dhuryō niyujyatē ।</l>
<l>asañjātakiṇaskandhaḥ sukhaṁ svapiti gaurgaliḥ ॥ 123 ॥</l>
</lg></b>
<p><b>nindayā stutivivakṣā</b> yathā—(kāvyāda. 2.271)</p>
<b><lg>
<l>capalō nirdayaścāsau janaḥ kiṁ tēna mē sakhi !</l>
<l>āgaḥpramārjanāyaiva cāṭavō yēna śikṣitāḥ ॥ 124 ॥</l>
</lg></b>
<p><b>vidhinā niṣēdhavivakṣā</b> yathā—(kāvyāda. 2.141)</p>
<b><lg>
<l>gaccha gacchasi cēt kānta ! panthānaḥ santu tē śivāḥ ।</l>
<l>mamāpi janma tatraiva bhūyād yatra gatō bhavān ॥ 125 ॥</l>
</lg></b>
<p><b>niṣēdhēna vidhivivakṣā</b> yathā—</p>
<b><lg>
<l>mā gaccha pramadāpriya priyaśatairbhūyastvamuktau mayā
bālā prāṅgaṇamāgatēna bhavatā prāpnōtyavasthāntaram ।</l>
<l>kiṁ cāsyāḥ kucabhārapīḍanaparairyatnaprabandhairapi
truṭyatkañcukajālakairanudinaṁ nissūtramasmadgr̥ham ॥ 126 ॥</l>
</lg></b>
<p>ēvamiyamanēkadhā vivakṣā viprathatē । tadēṣa laukikavādaḥ—(dhvanyā. 3.43)</p>
<b><lg>
<l>asminnapārē saṁsārē kavirēkaḥ prajāpatiḥ ।</l>
<l>yathāsmai rōcatē viśvaṁ tathēdaṁ parivartatē ॥ 127 ॥</l>
</lg></b>
<p>api ca—(gauḍavahō 66)</p>
<b><lg>
<l>
ṭhiamaṭṭhiaṁ va dīsai aṭhiaṁ pi jahaṭhṭhiaṁ/pariṭhṭhiaṁ va paḍihāi ।</l>
<l>jahasaṁṭhiaṁ ca dīsai sukaīṇa imāō payaīō ॥ 128 ॥</l>
</lg></b>
<lg>
<l>(sthitamasthitamiva dr̥śyatē asthitamapi yathāsthitamiva/pariṣṭhitamiva pratibhāti ।</l>
<l>yathāsaṁsthitamiva dr̥śyatē sukavīnāmimāḥ padavyaḥ/prakr̥tayaḥ॥)</l>
</lg>
<p>kiṁca—</p>
<b><lg>
<l>kvacit svalpē'pyarthē pracuravacanairēva racanā
k‍vacid vastu sphāraṁ katipayapadairarpitarasam ।</l>
<l>yathāvācyaṁ śabdāḥ k‍vacidapi tulāyāmiva dhr̥tā—
stribhiḥ kalpairēvaṁ kavivr̥ṣabhasandarbhaniyamaḥ ॥ 129 ॥</l>
</lg></b>

<pb n="358"/>
<p><b>vivikṣā</b> lōkavyavahārē kāvyavyavahārē ca sumatibhirunnīyamānā tridhā vikhyāyatē
<b>kāk‍vādivyaṅgyā, prakaraṇādivyaṅgyā, abhinayādivyaṅgyā</b> ca । tatra—</p>
<p><b>(1. kākvādivyaṅgyā —3)</b></p>
<p><b>kākuḥ, svarō, vicchēda iti kākvādayaḥ । tēṣu—
(kākuḥ) bhinnakaṇṭhadhvanirdhīraiḥ kākurityabhidhīyatē ॥ 130 ॥</b></p>
<p>sā tridhā— <b>1. niyatapratibandhā, 2. aniyatapratibandhā, 3. apratibandhā</b> ca । tāsu—</p>
<p><b>(1) niyatapratibandhā</b> dvidhā— sākāṅkṣā, nirākāṅkṣā ca ।</p>
<p>tayōrvākyāntarāpēkṣiṇī <b>sākāṅkṣā ।</b></p>
<p>sā tridhā— <b>ākṣēpagarbhā, praś‍nagarbhā, vitarkagarbhā</b> ca ।</p>
<p>vākyāntarabhāvinī <b>nirākāṅkṣā ।</b></p>
<p>sāpi tridhā— <b>vidhirūpā, uttararūpā, nirṇayarūpā</b> ca ।</p>
<p>tadēva vāk‍yaṁ kākuviśēṣēṇa sākāṅkṣaṁ, tadēva kāk‍vantarēṇa nirākāṅkṣam । tatra—</p>
<p><b>(sākāṅkṣā, nirākāṅkṣā)</b></p>
<p><b>ākṣēpagarbhā</b> yathā—</p>
<b><lg>
<l>yadi mē vallabhā dūtī tadāhamapi vallabhā ।</l>
<l>yadi tasyāḥ priyā vācastanmamāpi priyapriyāḥ ॥ 131 ॥</l>
</lg></b>
<p>iyamēva nirdēṣṭurvidhirūpā ।</p>
<p><b>praś‍nagarbhā</b> yathā—</p>
<b><lg>
<l>gataḥ sa kālō yatrāsīnmuktānāṁ janma valliṣu ।</l>
<l>vartantē sāmprataṁ tāsāṁ hētavaḥ śuktisampuṭāḥ ॥ 132 ॥</l>
</lg></b>
<p>iyamēvōpadēṣṭuruttararūpā ।</p>
<p><b>vitarkagarbhā</b> yathā—(vikramō. 4.1)</p>
<b><lg>
<l>navajaladharaḥ sannaddhō'yaṁ na duṣṭaniśācaraḥ
suradhanuridaṁ dūrākr̥ṣṭaṁ na nāma śarāsanam ।</l>
<l>ayamapi paṭurdhārāsārō na bāṇaparamparā
kanakanikaṣasnigdhā vidyut priyā mama nōrvaśī ॥ 133 ॥</l>
</lg></b>
<p>iyamēvōpadēṣṭu<b>rnirṇayarūpā</b> ।</p>

<pb n="359"/>
<p>ēvamanyā api—(vikramō. 4. 27)</p>
<b><lg>
<l>sarvakṣatibhr̥tāṁ nātha dr̥ṣṭāṁ sarvāṅgasundarī ।</l>
<l>rāmā ramyē vanāntē'sminmayā virahitā tvayā ॥ 134 ॥</l>
</lg></b>
<p>ityādayō draṣṭavyāḥ ।</p>
<p>tā imāstistrō'pi <b>niyatapratibandhāḥ ।</b></p>
<p><b>(2) aniyatapratibandhāḥ</b> punaranantāḥ । tāsu —</p>
<p><b>abhyupagamānunayakāku</b>ryathā— (vēsaṁ. 1.11)</p>
<b><lg>
<l>yuṣmacchāsanalaṅghanāmbhasi mayā magnēna nāma sthitaṁ
prāp‍tā nāma vigarhaṇā sthitimatāṁ madhyē'nujānāmapi ।</l>
<l>krōdhōllāsitaśōṇitāruṇagadasyōcchindatakauravā—
nadyaikaṁ divasaṁ mamāsi na gururnāhaṁ vidhēyastava ॥ 135 ॥</l>
</lg></b>
<p><b>abhyanujñōpahāsakāku</b>ryathā— (vēsaṁ. 1.14)</p>
<b><lg>
<l>mathnāmi kauravaśataṁ samarē na kōpād ?</l>
<l>duśśāsanasya rudhiraṁ na pibāmyurastaḥ?</l>
<l>sañcurṇayāmi gadayā na suyōdhanōrū?</l>
<l>sandhiṁ karōtu bhavatāṁ nr̥patiḥ paṇēna ॥ 136 ॥</l>
</lg></b>
<p><b>viṣānnā</b>(amarṣā?)<b>dyākṣēpakāku</b>ryathā— (vēsaṁ 1. 7)</p>
<b><lg>
<l>lākṣāgr̥hānalaviṣānnasabhāpravēśaiḥ
prāṇēṣu vittanicayēṣu ca naḥ prahr̥tya ।</l>
<l>ākr̥ṣṭapāṇḍavavadhūparidhānakēśāḥ
svasthā bhavantu mayi jīvati dhārtarāṣṭrāḥ ॥ 137 ॥</l>
</lg></b>
<p>ēvamanyā api— (rudraṭa. 2.17)</p>
<b><lg>
<l>śalyamapi skhaladantaḥ sōḍhuṁ śak‍yēta hālahaladigdham ।</l>
<l>dhīrairna punarakāraṇakupitakhalālīkadurvacanam ॥ 138 ॥</l>
</lg></b>
<p>ityādayō draṣṭavyāḥ ।</p>
<p><b>(3) apratibandhā</b> tu ēkaguṇā, dviguṇā, triguṇā (caturguṇā) ca । tatra—</p>
<p><b>ēkaguṇā</b> yathā—</p>

<pb n="360"/>
<b><lg>
<l>bhrukuṭirāracitā, gatamagratō hr̥tamathānanamuktamasādhu vā ।</l>
<l>iyamapi prabhutā kriyatē balādakupitō'pi hi yat kupitō janaḥ ॥ 139 ॥</l>
</lg></b>
<p><b>dviguṇā</b> yathā—</p>
<b><lg>
<l>kiṁkirātēna yaccakrē samākr̥ṣya śilīmukhān ।</l>
<l>śilīmukhān samākr̥ṣya kiṁ kirātaḥ karōti tat ॥ 140 ॥</l>
</lg></b>
<p><b>triguṇā</b> yathā—</p>
<b><lg>
<l>sēyaṁ paś‍yati, nō kuraṅgakavadhūstrastēyamud‌vīkṣatē</l>
<l>tasyāḥ pāṇirayaṁ, na mārutacalaḥ patrākr̥tiḥ pallavaḥ ।</l>
<l>tāraṁ rōditi saiva naiṣa marutā vēṇuḥ samāpūryatē
sēyaṁ māmabhibhāṣatē priyatamā, nō kōkilaḥ kūjati ॥ 141 ॥</l>
</lg></b>
<p><b>caturguṇā</b> khalvapi yathā— (kirātā. 9.39, 40)</p>
<b><lg>
<l>ucyatāṁ sa vacanīyamaśēṣaṁ nēśvarē paruṣatā sakhi sādhvī ।</l>
<l>ānayainamanunīya kathaṁ vā vipriyāṇi janayannanunēyaḥ ॥ 142 ॥</l>
</lg></b>
<b><lg>
<l>kiṁ gatēna na hi yuktamupaituṁ kaḥ priyē subhagamānini mānaḥ ।</l>
<l>yōṣitāmiti kathāsu samētaiḥ kāmibhirbahurasā dhr̥tirūhē ॥ 143 ॥</l>
</lg></b>
<b><lg>
<l>sakhyā vā nāyikāyā vā sakhīnāyakayōratha ।</l>
<l>bhūyasīnāṁ sakhīnāṁ vā vāci kākuriha sthitā ॥ 144 ॥</l></lg></b> (kā.mī. pr̥.12)
<p>ēvamanyā api kō'hamityādayō draṣṭavyāḥ ।</p>
<p><b>(svarāḥ)</b></p>
<p><b>svarāstridhā — 1. plutādayaḥ, 2. udāttādayaḥ 3. pragr̥hyādayaśca ।</b> tēṣu —</p>
<p><b>(1) plutādayō</b> yathā—</p>
<b><lg>
<l>subhru ! tvaṁ kupitētyapāstamaśanaṁ tyaktā kathā yōṣitāṁ
dūrādēva mayōjjhitāḥ surabhayaḥ straggandhadhūpādayaḥ ।</l>
<l>kōpaṁ rāgiṇi muñca mayyupanatē dr̥ṣṭē prasīdādhunā
satyaṁ tvad‌virahād bhavanti dayitē ! sarvā mamāndhā diśaḥ ॥ 145 ॥</l>
</lg></b>
<p>tadētatpriyatamāprasādanaparamapi vākyaṁ dr̥ṣṭē ityatra sambuddhau plutasvarakaraṇā—
dutkupitadr̥ṣṭiprasādanaparaṁ sampadyatē । ādigrahaṇēna hnasvadīrghānunāsikāḥ saṅgr̥hyantē । tatra</p>

<pb n="361"/>
<p><b>hrasvasvarakaraṇādarthabhēdō</b> yathā— aśvavaditi (aśvāvati iti) sambōdhanaṁ pratīyatē ।</p>
<p><b>dīrghakaraṇādarthabhēdō</b> yathā— viśvāmitrō viśvānara iti r̥ṣiḥ, saṁjñā ca pratīyatē ।</p>
<p><b>anunāsikakaraṇādarthabhēdō</b> yathā— 'gambhīraām̐ apaḥ atra' (gabhīra ām̐ ugraputrē; abhra
ām̐ apaḥ) (r̥vē. 8.67.11, 5.48.1); 'āṅō'nunāsikaś‍chandasi' (6.1.126) iti
īṣadādirthaḥ pratīyatē ।</p>
<p>na sthāṇudinaṁ (ananunāsikaṁ ?) yathā— (urāca. 2.31)</p>
<b><lg>
<l>ā jñātaṁ sa jaṭāyurēṣa jarasā kliṣṭō vadhaṁ vāñchati ॥ 146 ॥</l>
</lg></b>
<p><b>2. udāttādayō</b> yathā— kalō ravō'syēti kalaravaḥ, ēkaḥ putrō'syētyēkaputra iti ।
samāsē bahuvrīhisvarō bhavati, sa ca pūrvapadasyāvantōdāttaḥ । kalaścāsau ravaśca, ēkaścāsau
putraścēti samāsē karmadhārayasvarō bhavati । sa ca 'samāsasya' (6.1.223) iti
samāsasyāntōdāttō bhavati । tābhyāṁ cānyapadārtha uttarapadārthaśca pratīyatē । taduktam—</p>
<b><lg>
<l>saṁśayāya dadhatōḥ sarūpatāṁ dūrabhinnaphalayōḥ kriyāṁ prati ।</l>
<l>śabdaśāsanavidaḥ samāsayōrvigrahaṁ vyavasasuḥ svarēṇa tē ॥ 147 ॥</l>
</lg></b>
<p>(māgha. 14.24)</p>
<p>ādigrahaṇēnānudāttasvaritaikaśrutayaḥ saṅgr̥hyantē । tatra —</p>
<p><b>anudāttādarthabhēdō</b> yathā— pūrvōktayōrēvōdāharaṇayōranyapadārthaḥ pratīyatē, nōttarapadārtha iti ।</p>
<p><b>svaritādarthabhēdō</b> yathā— bhrātr̥vya iti bhrāturapatyaṁ pratīyatē, na sapat‍naḥ ।</p>
<p><b>ēkaśrutērarthabhēdō</b> yathā— āgaccha bhō māṇavaka dēvadatta3 (mabhā. 1.20.33)</p>
<p>'ag‍nirmūrdhā divaḥ kakutpatiḥ pr̥thivyā ayam apāṁ rētāṁsi jinvatō3m ॥' (r̥vē. 8.44.
16, kāśikā 1.2.34)1 yatraikaśrutēḥ yathā X X X dūrādāhvānamajñaka yathā— X X X
sandhīyatē X X X tatsvarō'pi tātsthyāt pragr̥hya ityucyatē; tatō'rthabhēdō yathā— 'ālī
āgacchāmi tām itaḥ' iti sakhībhyāmivāgantavyam ityarthaḥ pratīyatē, nāgantūnāṁ
paṅktirasmād iti ।</p>
<p>ādigrahaṇēna sandhēyasaṁvr̥tā saṁgr̥hyantē । tatra —</p>
<p><b>sandhēyādarthabhēdō</b> yathā— āṅgirasa iti;</p>
<!-- NOTES pg=361!-->
1. itaḥ param āṅgirasa ityantaṁ bhāgaṁ rāghavō yathā tathā vyākr̥tya śrāntō'sphuṭārtha ēṣa iti manvānō
virarāma ।

<pb n="362"/>
<p>(<b>vicchēdaḥ</b>)</p>
<p>vicchēdastridhā— <b>1. padavicchēdō, 2. vākyavicchēdō, 3. yativicchēdaśca</b> । tēṣu—</p>
<p>(<b>1</b>) <b>padavicchēdaḥ</b> caturdhā— <b>śr̥ṅkhalā, bhaṅgaḥ, parivartakaḥ, cūrṇakam iti</b> । tēṣu—</p>
<p><b>śr̥ṅkhalā</b> yathā— 'kāntāratarutalāsitamr̥gayuvaracitāntarā haratyaṭavī' iti । atra
yadā kāntāraḥ tarutalaḥ āntarā iti padacchēdastadā priyā—sambhōga—maṇita—
harṣita—vyādhapradhāna—vyāp‍tamadhyā iti । sēyaṁ śr̥ṅkhalēvānyōnyasaṅkalācchr̥ṅkhalā ।</p>
<p><b>bhaṅgō</b> yathā— jāya X X X X vākyaṁ nindārthaṁ kriyatē sēyaṁ padadvaidhībhāvō bhaṅgaḥ ।</p>
<p><b>parivartakō</b> yathā— 'kalikāmadhugarhaṇā' ityavikr̥tamēva vicchidyatē, (tadā)
kuṭa‌malamakaranda— niṣyandētyarthapratītiḥ; yadā tu kilakāmadhuk arhaṇēti tadā pūjanaiva
kalikālē kāmadhēnuriti; sō'yaṁ gakārakakārayōḥ parivartanē parivartakaḥ ।</p>
<p><b>cūrṇakaṁ</b> yathā— 'paś‍yaṁ salilaṁ payōdhērdūrasamunmuktaśuktimīnāṅkāntam'; matsyānāṁ
vallabhaṁ payōdhērjalamavalōkayētyarthaḥ; yadā tu dūrasam unmuktaśuktimīnāṅkāntamiti, tadā
duḥkhēna rasanīyaṁ udvāntamauktikādhāraṁ matsyacihnitaparyantaṁ jalamavalōkayēti । atra
śuktītyasya saṁyōgākṣarasya dūrasamityatra rēphasya ca cūrṇanimittaṁ cūrṇakam ।</p>
<p>(<b>2</b>) <b>vāk‍yavicchēdō</b>'pi caturdhā— <b>vāk‍yasambhēdō, vāk‍yānyathātvaṁ, vāk‍yāsamāp‍tiḥ,
vāk‍yānuc‍cāraṇam</b> iti; tēṣu—</p>
<p><b>1. vākyasambhēdō</b> yathā—</p>
<b><lg>
<l>diṅ‌mātaṅgaghaṭāvibhaktacaturāghāṭā mahī sādhyatē
siddhā sāpi vadanta ēva hi vayaṁ rōmāñcitāḥ paś‍ta ।</l>
<l>viprāya pratipādyatē kimaparaṁ rāmāya tasmai namō
yasmādāvirabhūt kathād‍bhutamidaṁ yatraiva cāstaṁ gatam ॥ 148 ॥</l>
</lg></b>
<p>atra vadanta ēva hi vayaṁ rōmāñcitāḥ paś‍yatēti vāk‍yasambhēdō vakturbhāvakatvēna
guṇaviśēṣavijñānātiśayaprakāśanaṁ pratipādayati ।</p>
<p><b>2. vākyānyathātvaṁ</b> yathā— (vēsaṁ. 2.5)</p>
<b><lg>
<l>sahabhr̥tyagaṇaṁ sabāndhavaṁ sahamitraṁ sabalaṁ sahānugam ।</l>
<l>svabalēna nihanti saṁyugē nacirātpāṇḍusutaḥ suyōdhanam ॥ 149 ॥</l>
</lg></b>
<p>atra pāṇḍusutaṁ suyōjhana iti vaktavyē pāṇḍusutaḥ suyōjhanamiti

<pb n="363"/>
bhānumatīvirahavaimanasyaprayuktasya suyōdhanavākyasyānyathātvamanucyamānaṁ bhāvinō'rthasya
tathātvamavabōdhayati ।</p>
<p><b>3. vākyāsamāp‍ti</b>ryathā— (urāca. 3.26)</p>
<b><lg>
<l>tvaṁ jīvitaṁ tvamasi mē hr̥dayaṁ dvitīyaṁ
tvaṁ kaumudī nayanayōramr̥taṁ tvamaṅgē ।</l>
<l>ityādibhiḥ priyaśatairanudhya mugdhāṁ
tāmēva śāntamathavā kimataḥ parēṇā ॥</l>
</lg></b>
<p>atra 'śāntamathavā kimataḥparēṇē'ti vāsantīvākyāsamāptiḥ 'suhr̥dviṣayē nāmaṅgalaṁ
vaktavyami'—ti pratipādayati ।</p>
<p><b>4. vākyānuc‍cāraṇaṁ</b> yathā—</p>
<b><lg>
<l>akṣudrā'rikr̥tā'bhimanyu—nidhana—prōdbhūta—tīvra—krudhaḥ
kīrṇā bāṣpakaṇaiḥ patanti dhanuṣi vrīḍājaḍā dr̥ṣṭayaḥ ।</l>
<l>pārthasyā'kr̥ta—śātrava—pratikr̥tērantaśśucā muhyatō
hā vatsēti giraḥ sphuranti na punarniryānti kaṇṭhād bahiḥ ॥ 151 ॥</l>
</lg></b>
<p>atra hā vatsēti vākyānuc‍cāraṇamakr̥taśatrupratikriyāṇāṁ mahātmanāmanucitaṁ
paridēvanamiti jñāpayati ।</p>
<p>(<b>3. yativicchēdaḥ</b>)</p>
<p>virāmō yatiḥ । sa caturdhā— <b>padē, pādē, ardhē, sthānē</b> ca ।</p>
<p>tasyānyathākaraṇaṁ <b>yativicchēdaḥ ।</b></p>
<p>1. tatra <b>padē</b> yathā—</p>
<b><lg>
<l>sampadō jalataraṅgavilōlā yauvanaṁ tricaturāṇi dināni ।</l>
<l>śāradābhradalacañcalamāyuḥ, kiṁ dhanaiḥ, parahitāni vidadhvam ॥ 152 ॥</l>
</lg></b>
<p>atra kiṁ dhanairiti padayatau nyāyyō'rthaḥ pratīyatē, tasyānyathākaraṇaṁ kimityatraiva
vicchēdaḥ; tēna ca kimiti dhanaiḥ parahitāni vidadhvamityanyāyyaḥ ।</p>
<p>2. <b>pādē</b> yathā—</p>
<b><lg>
<l>purāṇaṁ mānavō dharmaḥ sāṅgō vēdaścikitsitam ।</l>
<l>ājñāsiddhāni catvāri na hantavyāni hētubhiḥ ॥ 153 ॥</l></lg></b> (manu. 12.110)
<p>atra yadā pādē pādē yatistadā nyāyyō'rthaḥ pratīyatē; yadā tvājñāsiddhāni
catvāri nēti pādamatikramya tadā anyāyya iti ।</p>

<pb n="364"/>
<p><b>3. ardhē</b> yathā—(kirātā. 9.39)</p>
<b><lg>
<l>ucyatāṁ sa vacanīyamaśēṣaṁ nēśvarē paruṣatā sakhi ! sādhvī ।</l>
<l>ānayainamanunīya kathaṁ vā vipriyāṇi janayannanunēyaḥ ॥ 154 ॥</l>
</lg></b>
<p>atra yadārdhē yatistadaikasyā ēvēdaṁ vākyamityanyō'rthaḥ pratīyatē; yadā tu
tadvicchēdāt pāda ēva yatiḥ kriyatē tadā dvayōḥ bahvīnāṁ vā ēkavākyēnānya iti ।</p>
<p>4. <b>sthānē</b> yathā—</p>
<b><lg>
<l>yēna dhvastamanōbhavēna balijitkāyaḥ purā strīkr̥tō
yō gaṅgāṁ ca dadhē'ndhakakṣayakarō yō barhipatrapriyaḥ ।</l>
<l>yasyāhuśśaśimacchirō hara iti stutyaṁ ca nāmāmarāḥ
sō'vyādiṣṭabhujaṅgahāravalayastvāṁ sarvadōmādhavaḥ ॥ 155 ॥</l>
</lg></b>
<p>atra dvādaśasu sap‍tasu cākṣarēṣu yatisthānam, tadatikramēṇa balijitkāya
iti śaśimacchirōhara iti ca yatikaraṇē umādhavō mādhavaśca tvāmavyādityarthau
kramēṇa pratīyētē iti ।</p>
<p>(<b>2. prakaraṇādivyaṅgyā</b>)</p>
<p>prakaraṇamarthō liṅgamaucityaṁ dēśaḥ kāla iti <b>prakaraṇādayaḥ ।</b></p>
<p>tatra prakaraṇādyathā saindhavaḥ sāmānyēna lavaṇē'śvē puruṣē ca vartamānaḥ
bhōjanādiprakaraṇavaśādarthaviśēṣapratipattinimittaṁ bhavati ।</p>
<p>dēvō varṣatī<b>tyarthāt</b> dēvaśabdō mēghamabhidhattē,</p>
<p>rāmalakṣmaṇāviti lakṣmaṇaliṅgād rāma<b>śabdō</b> dāśarathau vartatē ।</p>
<p>puṇḍarīkamukhī<b>tyaucityāt</b> puṇḍarīkaśabdaḥ kamalamāha,</p>
<p>amarāvatyāṁ haririti hariśabdō <b>dēśataḥ</b> śatakratuṁ brūtē,</p>
<p>rātrau pataṅgaṁ paś‍yēti <b>kālataḥ</b> pataṅgaśabdaḥ śalabhamabhidhatta iti ।</p>
<p>ēvamanyē'pi । tadyathā—</p>
<b><lg>
<l>bhavatu viditaṁ śabdā vakturvivakṣitasūcakāḥ
smaravati yataḥ kāntē kāntāṁ haṭhāt paricumbati ।</l>
<l>na na na ma ma mā māṁ mā sprākṣīrniṣēdhaparaṁ vacō
bhavati śithilē mānagranthau tadēva vidhāyakam ॥ 156 ॥</l></lg></b> iti ।

<pb n="365"/>
<p>(<b>3. abhinayādivyaṅgyā</b>)</p>
<p>abhinayō'padēśō nirdēśaḥ saṁjñā iṅgitamākāra ityābhinayādayaḥ । tēṣu —</p>
<p><b>abhinayō</b> yathā—</p>
<b><lg>
<l>ēddahamēttatthaṇiā ēddahamēttēhi acchivattēhiṁ ।</l>
<l>ēddahamēttāvatthā ēddahamēttēhi diaēhiṁ ॥ 157 ॥</l>
</lg></b>
<lg>
<l>(ētāvanmātrastanī ētāvanmātrābhyāmakṣipatrābhyām ।</l>
<l>ētāvanmātrāvasthā ētāvanmātrairdivasaiḥ ॥)</l>
</lg>
<p><b>apadēśō</b> yathā—(kusaṁ. 2.55)</p>
<b><lg>
<l>itaḥ sa daityaḥ prāp‍taśrīrnēta ēvārhati kṣayam ।</l>
<l>viṣavr̥kṣō'pi saṁvardhya svayaṁ chēttumasāmpratam ॥ 158 ॥</l>
</lg></b>
<p><b>nirdēśō</b> yathā— 'bhartr̥dārikē diṣṭyā vardhāmahē, yadatraiva kō'pi kasyāpi (vallabhaḥ)
tiṣṭhatīti māmaṅgulīvilāsēnākhyātavatyaḥ ।'(māmā. 128/29)</p>
<p><b>saṁjñā</b> yathā—(kusaṁ. 8.6)</p>
<b><lg>
<l>apyavastuni kathāpravr̥ttayē praś‍natatparamanaṅgaśāsanam ।</l>
<l>vīkṣitēna parigr̥hya pārvatī mūrdhakampamayamuttaraṁ dadau ॥ 159 ॥</l>
</lg></b>
<p><b>iṅgitaṁ</b> yathā—(kāvyāda. 2.261)</p>
<b><lg>
<l>kadā nau saṅgamō bhāvītyākīrṇē vaktumakṣamam ।</l>
<l>avētya kāntamabalā līlāpadmaṁ nyamīlayat ॥ 160 ॥</l>
</lg></b>
<p><b>ākārō</b> yathā—(kusaṁ. 5.46)</p>
<b><lg>
<l>nivēditaṁ niḥśvasitēna sōṣmaṇā manastu mē saṁśayamēva gāhatē ।</l>
<l>na vidyatē prārthayitavya ēva tē bhaviṣyati prārthitadurlabhaḥ katham ॥ 161 ॥</l>
</lg></b>
<p>ēvamanyē'pi; yathā—</p>
<b><lg>
<l>āślēṣē prathamaṁ kramādatha jitē hr̥dyē'dharasyārpaṇē
kēlīdyūtavidhau paṇaṁ priyatamē kāntāṁ punaḥ pr̥cchati ।</l>
<l>sāntarhāsaniruddhasambhr̥tarasōd‍bhēdasphuradagaṇḍayā
tūṣṇīṁ śāravisāraṇāya nihitaḥ svēdāmbugarbhaḥ karaḥ ॥ 162 ॥</l>
</lg></b>

<pb n="366"/>
<p>(<b><emph>3. tātparyam</emph></b>)</p>
<p><b>yatparaśśabdaḥ sa śabdārtha iti tātparyam ।</b></p>
<p>tac‍ca vākya ēvōpapadyatē, padamātrēṇābhiprāyasya prakāśayitumaśakyatvāt ।</p>
<p>tac‍ca vākyapratipādyaṁ vastu trirūpaṁ bhavati —</p>
<p><b>1. abhidhīyamānaṁ, 2. pratīyamānaṁ, 3. dhvanirūpaṁ</b> ca ।</p>
<p>yatra yadupāttaśabdēṣu mukhyāgauṇīlakṣaṇābhiḥ śabdaśaktibhiḥ svamarthamabhidhāyōparata—
vyāpārēṣu ākāṅkṣāsannidhiyōgyatādibhirvākyārthamabhidhīyatē <b>tadabhidhīmānam,</b>
yathā— gaurgacchatīti ।</p>
<p>vākyārthāvagatēruttarakālaṁ vākyārtha upapadyamānō'nupapadyamānō vārthaprakaraṇau—
cityādisahakr̥tau yatpratyāyayati <b>tatpratīyamānam;</b> yathā— <b>'viṣaṁ bhuṅkṣva mā cāsya
gr̥hē bhuṅkthāḥ'</b> ityuktē varaṁ viṣaṁ bhakṣitam, na punarasya gr̥hē bhuktamiti <b>pratīyatē ।</b></p>
<p>arthaśabdōpāyādupasarjanīkr̥tasvārthō vākyārthāvagatēranantaramanunādarūpaṁ pratiśabdarūpaṁ
vā yad abhivyañjayati <b>tad‌dhvanirūpam</b> । tac‍ca na sārvatrikam । tathā hi yathā—
nivr̥ttē'bhighātē kasyacidēva kāṁsyādērdravyasyānunādō jāyatē, kasyacidēva kandarādēḥ
pratiśabdaḥ, yathā ca kasyacidēva vākyasya pratīyamānābhidhīyamānavākyārthapratītēranantaraṁ
dhvanirupalabhyata iti । nimiṣatyēṣētyuktē'kṣṇōrnimēṣō'bhidhīyatē, dēvī na bhavatīti
pratīyatē, rūpātiśayaṁ ca dhvanati । athaiṣāṁ prayōgaḥ ।</p>
<p>(<b>1. abhidhīyamānam</b>)</p>
<p>tatrābhidhīyamānaṁ caturdhā— <b>vidhirūpaṁ, niṣēdharūpaṁ, vidhiniṣēdharupam,
avidhiniṣēdharūpañ‍ca</b> । tēṣu —</p>
<p><b>vidhirūpaṁ</b> yathā—</p>
<b><lg>
<l>dānaṁ vittādr̥taṁ vācaḥ kīrtidharmau tathāyuṣaḥ ।</l>
<l>parōpakaraṇaṁ kāyādasārāt sāramuddharēt ॥ 163 ॥</l>
</lg></b>
<p><b>niṣēdharūpaṁ</b> yathā—</p>
<b><lg>
<l>lōkayātrā bhayaṁ lajjā dākṣiṇyaṁ dharmaśīlatā ।</l>
<l>yasyaitāni na vidyantē na tēna saha saṁvasēt ॥ 164 ॥</l>
</lg></b>
<p><b>vidhiniṣēdharūpaṁ</b> yathā—</p>

<pb n="367"/>
<b><lg>
<l>pak‍vānnamiva rājēndra ! sarvasādhāraṇāḥ striyaḥ ।</l>
<l>tasmāt tāsu na kupyēta na rajyēta ramēta ca ॥ 165 ॥</l>
</lg></b>
<p><b>avidhiniṣēdharūpaṁ</b> yathā—</p>
<b><lg>
<l>na dānēna na mānēna na śāṭhyēna na sēvayā ।</l>
<l>na śāstrēṇa na hr̥dyāstāḥ sarvathā kimiva striyaḥ ॥ 166 ॥</l>
</lg></b>
<p>(<b>2. pratīyamānam</b>)</p>
<p><b>pratīyamānaṁ</b> punaranēkadhā ।</p>
<p><b>1. k‍vacid vidhau niṣēdhaḥ</b> — (gāsa. 2.75)</p>
<b><lg>
<l>bhama dhammia vīsaddhō/visatthō sō suṇaō ajja māriō tēṇa ।</l>
<l>gōlāṇaīkacchakuḍaṁgavāsiṇā dariasīhēṇa ॥ 167 ॥</l>
</lg></b>
<lg>
<l>(bhrama dhārmika vistrabdhaḥ/viś‍vastaḥ sa śunakō'dya māritastēna ।</l>
<l>gōdānadīkacchakuñjavāsinā dr̥p‍tasiṁhēna ॥)</l>
</lg>
<p>atra vistrabdhō bhramēti vidhivākyē tatra nikuñjē siṁhastiṣṭhati, tvaṁ ca śunō'pi
bibhēṣi, tasmāttvayā tasminna gantavyamiti niṣēdhaḥ pratīyatē ।</p>
<p><b>2. k‍vacinniṣēdhē vidhi</b>ryathā — (gāsa. 7.67)</p>
<b><lg>
<l>attā ēttha ṇumajjai ēttha ahaṁ divasaaṁ palōēhi ।</l>
<l>mā pahia rattiaṁdhaa sējjāē maha ṇimajjihisi ॥ 168 ॥</l>
</lg></b>
<lg>
<l>(śvaśrūratra nimajjati śētē atrāhaṁ divasakaṁ pralōkaya ।</l>
<l>mā pathika rātryandhaka śayyāyāmāvayōrniṅkṣyasi ॥)</l>
</lg>
<p>atra śayyāyāṁ mā niṣatsyasīti niṣēdhavākyē iyaṁ śvūśrūśayyā, iyaṁ macchayyēti
divābhyupalakṣya rātrau tvayēhāgantavyamiti vidhiḥ pratīyatē ।</p>
<p><b>3. k‍vacidvidhau vidhyantaraṁ</b> yathā— (gāsa. 4.35)</p>
<b><lg>
<l>bahalatamā haarāī ajja pautthō paī gharaṁ suṇṇaṁ ।</l>
<l>taha jaggijja saajjia/ jjhia ṇa jahā amhē musijjāmō ॥ 169 ॥</l>
</lg></b>
<lg>
<l>(bahalatamā hatarātriradya prōṣitaḥ patiḥ, gr̥haṁ śūnyam ।</l>
<l>tathā jāgr̥hi prativēśin ! na yathā vayaṁ muṣyāmahē ॥)</l>
</lg>
<p>atra yathā vayaṁ na muṣyāmahē tathā jāgr̥hīti vidhyābhidhānē rātriratyandhakārā, patiḥ
prōṣitō, gr̥haṁ śūnyam atastvamabhayō matpārśvamāgacchēti vidhyantaraṁ pratīyatē ।</p>

<pb n="368"/>
<p><b>4. k‍vacinniṣēdhē niṣēdhāntaraṁ</b> yathā—(gāsa. 958 vē.)</p>
<b><lg>
<l>āsāiaṁ aṇāēṇa jēttiyaṁ tēttiēṇa baṁdha dihiṁ ।</l>
<l>ōramasu vasaha ēṇhiṁ rakkhijjai gahavaīchittaṁ ॥ 170 ॥</l>
</lg></b>
<lg>
<l>(āsvāditamajñātēna yāvat tāvadēva baṁdhāna dhr̥tim ।</l>
<l>uparama vr̥ṣabhēdānīṁ rakṣyatē gr̥hapatikṣētram ॥)</l>
</lg>
<p>atra gr̥hapatikṣētrē duṣṭavr̥ṣavāraṇaparē niṣēdhavākyē upapativāraṇaṁ niṣēdhāntaraṁ pratīyatē ।</p>
<p>5. k‍vacid <b>vidhiniṣēdhē vidhi</b>ryathā—(vala. 491)</p>
<b><lg>
<l>mahuēhiṁ kiṁva paṁthia jai harasi ṇiaṁsaṇaṁ ṇiaṁvāō ।</l>
<l>vāhēmi kassa raṇṇē gāmō dūrē ahaṁ ēkkā ॥ 171 ॥</l>
</lg></b>
<lg>
<l>(madhukaiḥ kiṁvā pāntha yadi harasi nivasanaṁ nitambātṣa ।</l>
<l>āhvayāmi kasyāraṇyē grāmō dūrē ahaṁ ēkā ॥)</l>
</lg>
<p>atra vidhiniṣēdhayōranabhidhānē 'ahamēkākinī grāmō dūra' iti
viviktōpadēśānnitamba— vāsō'pi mē harēti vidhiḥ pratīyatē ।</p>
<p>6. k‍vacid <b>avidhiniṣēdhē</b> yathā—(kāvyāda. 2.139)</p>
<b><lg>
<l>jīvitāśā balavatī dhanāśā durbalā mama ।</l>
<l>gaccha vā tiṣṭha vā kānta ! svāvasthā tu nivēditā ॥ 172 ॥</l>
</lg></b>
<p>atra gaccha vā tiṣṭha vētyavidhiniṣēdhājjīvitāśā balavatī dhanāśā durbalā mamēti
vacanāt tvayā vināhaṁ jīvituṁ na śak‍nōmītyupakṣēpēṇa gamananiṣēdhaḥ pratīyatē ।</p>
<p>7. k‍vacid <b>vidhiniṣēdhayōrvidhyantaraṁ</b> yathā— (gāsa. pr̥. 957 vē.)</p>
<b><lg>
<l>ṇiadaiadaṁsaṇakkhitta pahia aṇṇēṇa vac‍casu pahēṇa ।</l>
<l>gahavaidhūā dullaṁghavāurā iha haaggāmē ॥ 173 ॥</l>
</lg></b>
<lg>
<l>(nijadayitādarśanōtsikta ! pathika ! anyēna vraja pathā ।</l>
<l>gr̥hapatiduhitā durlaṅghavāgurā iha hatagrāmē ॥)</l>
</lg>
<p>atrānyēna pathā vrajēti vidhiniṣēdhayōrabhidhānē hē svakāntābhirūpatāvikatthana
pānthābhirūpaka iha grāmē bhavatō gr̥hapatisutā draṣṭavyarūpēti vidhyantaraṁ pratīyatē ।</p>
<p>8. k‍vacid <b>vidhiniṣēdhayōrniṣēdhāntaraṁ</b> yathā—(gāsa.(vē) 959)</p>
<b><lg>
<l>uc‍ciṇasu paḍia—kusumaṁ mā dhuṇa sēhāliaṁ haliasuh‍ṇē ।</l>
<l>ēsa avasāṇavirasō sasurēṇa suō vaḷaasaddō ॥ 174 ॥</l>
</lg></b>

<pb n="369"/>
<lg>
<l>(uc‍cinu patitakusumaṁ mā dhunīhi śēphālikāṁ hālikas‍nuṣē ।</l>
<l>ēṣa avasānavirasaḥ śvaśurēṇa śrutō valayaśabdaḥ ॥)</l>
</lg>
<p>atra patitaṁ kusumamuc‍cinu mā dhunīhi śōphālikāmiti vidhiniṣēdhayōrabhidhānē
'sakhi ! cauryaratē prasaktē valayaśabdō na kartavya iti niṣēdhāntaraṁ pratīyatē ।</p>
<p>9. k‍vacid <b>vidhāvanubhayaṁ</b> yathā—</p>
<b><lg>
<l>saṇiaṁ vac‍ca kisōari paē paattēṇa vavasumahi paṭṭēdi/ṭhavasu mahivaṭṭhē ।</l>
<l>bhañjihisi vitthaatthaṇi vihiṇā dukkhēṇa ṇimmaviā ॥ 175 ॥</l>
</lg></b>
<lg>
<l>(śanairvraja kr̥śōdari ! bahuprayat‍nēna vyavasyāmaḥ pr̥ṣṭhataḥ/sthāpaya mahīpr̥ṣṭhē ।</l>
<l>bhaṅkṣyasi vistr̥tastani ! vidhinā duḥkhēna nirmāpitā ॥)</l>
</lg>
<p>atra śanairvrajēti vidhyabhidhānē hi na vidhirnāpi niṣēdhaḥ, api tu varṇanāmātraṁ pratīyatē ।</p>
<p>10. k‍vaci<b>nniṣēdhē'nubhayaṁ yathā—(gāsa. 968 vē.)</b></p>
<b><lg>
<l>dē ā pasia ṇivattasu muhasasijōṇhāviluttatamaṇivahē ।</l>
<l>ahīsāriāṇa vigghaṁ karēsi aṇṇāṇa vi haāsē ॥ 176 ॥</l>
</lg></b>
<lg>
<l>(prārthayē tāvat prasīda nivartasva mukhaśaśijyōts‍nāvilup‍tatamōnivahē ।</l>
<l>abhisārikāṇāṁ vigh‍naṁ karōṣi anyāsāmapi hatāśō ! ॥)</l>
</lg>
<p>atra nivartasvēti niṣēdhābhidhānē'pi na niṣēdhō nāpi vidhiḥ; api tu
mukhēndukāntiḥ pratīyatē ।</p>
<p>11. k‍vacid <b>vidhiniṣēdhayōranubhayaṁ</b> yathā—(gāsa. pr̥.944 vē.)</p>
<b><lg>
<l>vac‍ca maha c‍cia ēkkāē hōṁtu ṇīsāsa—rōiavvāiṁ ।</l>
<l>mā tujjha vi tīē viṇā dakkhiṇṇahaassa jāaṁtu ॥ 177 ॥</l>
</lg></b>
<lg>
<l>(vraja mamaivaikasyā bhavantu niḥśvāsarōditavyāni ।</l>
<l>mā tavāpi tayā vinā dākṣiṇyahatasya jāyantām ॥)</l>
</lg>
<p>mā tavāpi tāṁ vinā tāni jāyantāmiti vidhiniṣēdhayōrabhidhānē na vidhirnāpi
niṣēdhaḥ ; api tu kr̥tavyalīkapriyatamōpālambhanamātraṁ pratīyatē ।</p>
<p>12. k‍vacid <b>avidhiniṣēdhē'nubhayaṁ</b> yathā—(gāsa. 2.71)</p>
<b><lg>
<l>gōlāṇaiē tūhē/kacchē cakkhaṁtō rāiāi pattāiṁ ।</l>
<l>upphaḍai makkaḍō khōkkhaēi pōṭṭaṁ ca piṭ‌ṭēi ॥ 178 ॥</l>
</lg></b>

<pb n="370"/>
<b><lg>
<l>(gōdānadyāḥ tīrthē/kacchē carvayan rājikāyāḥ patrāṇi ।</l>
<l>utpatati markaṭaḥ khōkkhaśabdaṁ karōtyudaraṁ ca tāḍayati ॥)</l>
</lg></b>
<p>atra na vidhirnāpi niṣēdhō'bhidhīyatē । nāpyēnayōḥ anyaḥ, saṅkētakuḍuṁgē abhyāgatō
bhavānna gata iti taṁ jñāpayatīti pratīyatē ।</p>
<p>(<b>3. dhvanirūpam</b>)</p>
<p>pratīyamānābhidhīyamānavākyārthānāmānantyād <b>dhvanirūpam</b> apyanēkaprakāramēva ।
dhvaniśca dvidhā <b>1. arthadhvaniḥ, 2. śabdadhvaniśca</b> । tayōḥ —</p>
<p><b>1. arthadhvaniḥ</b> anunādadhvanirūpaḥ pratiśabdadhvanirūpaśca । tatra—</p>
<p>yō'bhidhīyamānavākyārthānusyūtamēva kāṁsyānunādarūpamarthāntaraṁ dhvanati, sa
<b>anunādadhvaniḥ</b> । yathā—</p>
<b><lg>
<l>śikhariṇi k‍va nu nāma kiyac‍ciraṁ kimabhidhānamasāvakarōttapaḥ ।</l>
<l>taruṇi! yēna tavādharapāṭalaṁ daśati bimbaphalaṁ śukaśābakaḥ ॥ 179 ॥</l>
</lg></b>
<p>atra yathāśrutavākyārthō'bhidhīyamānō bimbaphalāruṇādhara ityupalakṣaṇēna rāgātiśayaṁ
pratyāyayannālpapuṇyastvadadharapratinidhimapi cumbatīti cāṭunā varṇanīyāyāḥ svānurāga—
prakāśanaṁ dhvanati । ētac‍ca kāṁsyadhvanivadavicchinnamēva dhvanannanunādarūpaṁ pratīyata
ityanunādadhvaniḥ । tathā—</p>
<b><lg>
<l>śāntyai vō'stu kapāladāma jagatāṁ patyuryadīyāṁ lipiṁ
k‍vāpi k‍vāpi gaṇāḥ paṭhanti padaśō nātiprasiddhākṣarām ।</l>
<l>viśvaṁ srakṣyati vakṣyati kṣitimapāmīśiṣyatē'śiṣyatē
nāgai rāgiṣu raṁsyatē'tsyati jagannirvēkṣyati dyāmiti ॥ 180 ॥</l>
</lg></b>
<p>atra gaṇāḥ kapālalipimaprasiddhakṣarāṁ padaśaḥ paṭhantīti vākyārthō'bhidhīyamāna—
stāni kapālāni brahmādīnāmiti pratyāyayan mahādhvō(rthō)pasaṁhārē bhagavatō'nupahata—
prabhāvasyaikākinō'vasthānam iva (iti) dhvanati । tac‍ca 'viśvaṁ' srakṣyatītyādi—
padārthānusyūtamēvā'nunādavannirūpyata ityanunādadhvaniḥ । ēvam—</p>
<b><lg>
<l>aṇṇatta/ttha vac‍ca bālaa majjaṁtiṁ/ṇhaaṁtiṁ kīsa maṁ palōēsi ।</l>
<l>ēaṁ bhō jāābhīruāṇa tūhaṁ titthaṁ via ṇa hōī ॥ 181 ॥</l>
</lg></b>

<pb n="371"/>
<lg>
<l>(anyatra vraja bālaka! majjantīṁ/s‍nāntīṁ kasmād māṁ pralōkayasi ।</l>
<l>ēvam bhō jāyabhīrukāṇāṁ tīrthamēva na bhavati ॥)</l>
</lg>
<p>atra kiṁ māṁ majjantīṁ pralōkayasi, anyatra vraja, nēdaṁ jāyābhīrūṇāṁ tīrthamitya—
bhidhīyamānō jāyāyāstvaṁ bibhēṣi, tēna māṁ na kāmayasa ityupālambhārthaṁ pratyāyayan
s‍nēhaṁ vinā yuvatīnāmīrṣyāyitaṁ bhavatīti dhvanati । tac‍ca tasyā
anurāgārthānusyūtamēvānunādarūpaṁ dhvanatītyanunādadhvaniḥ । ēvaṁ 'attā ēttha ṇimajjai'
ityādivākyē niṣēdhē vidhiḥ pratīyamānaḥ kadācidayamandhakārē madabhrāntyā śvaśrūṁ prati
yāyādityutprēkṣamāṇāyāḥ skhalitapratividhānarūpaṁ rātryandhapadābhidhānamapi nayavatyā vaidagdhyaṁ
dhvanati । tac‍cābhidhīyamānapratīyamānayōranusyūtēna pratīyata <b>ityanunādadhvaniḥ</b> । tathā—
<b>'mahuēhi kiṁ vi paṁthia'</b> ityādau avidhiniṣēdhē vidhiḥ pratīyamānō madhūkāpacāyikāyāḥ
prārthanāvaidagdhyaṁ dhvanati । tac‍ca pratīyamānārthānusyūtamēvānunādamivōpalabhyata
<b>ityanunādadhvaniḥ</b> । api ca—<b>'uc‍ciṇasu paḍiaṁ kusumaṁ mā dhuṇa sēhāliaṁ'</b>
ityādivākyē vidhiniṣēdhayōrniṣēdhaḥ pratīyamānaḥ skhalitagōpanēṣu sakhīvaidagdhyaṁ dhvanati ।
sa ca śēphālikāpuṣpāvacayavyājēna paścād‌vāṭamupagatāyā hālikas‍nuṣāyāstatrāgatēnōpapatinā
saha pravr̥ttē cauryaratakalahē kuḍyāntaritaśvaśurākarṇyamānamanōharavalayaśabdapratiṣēdhaparatayā
pravartamānaḥ s‍nuṣānusyūtamēla śēphālikāśākhāvadhūnanaṁ savalayakarāvadhūnanaṁ ca
kāṁsyadhvanirūpēṇānunādō dhvaniṁ pratipādayannanunādadhvanivyapadēśamāsādayatīti ।</p>
<p>yaḥ punarabhidhīyamānavākyārthāt pr̥thagbhūta iva guhādipratiśabdānurūpamarthāntaraṁ
pratyāyayan pratidhvanati sa <b>pratiśabdadhvaniḥ</b> । yathā —</p>
<b><lg>
<l>lāvaṇyasindhuraparaiva hi kēyamatra
yatrōtpalāni śaśinā saha saṁplavantē ।</l>
<l>unmajjati dvirakumbhataṭī ca yatra
yatrāparē kadalakāṇḍamr̥ṇāladaṇḍāḥ ॥ 182 ॥</l>
</lg></b>
<p>yathā— guhāyāṁ pauruṣādiśabdānāṁ pratiśabdā jāyantē, tē ca dhvaniṁ janayanta
upalabhyantē, ēvaṁ lāvaṇyasindhurityētasmin padyārthē utpalādiśabdānāṁ yathā
svōpamēyalōcanādyarthapratiśabdā jāyantē, tē cārthāntaradhvaniṁ janayanta upalabhyantē, tathēha
ca yathāśrūyamāṇānāmutpalādīnāmarthō'bhidhīyamānaḥ tasya lōcanādyarthaiḥ saha sādr̥ś‍yaṁ
pratyāyayan varṇanīyāyāścārutvōtkarṣapratītiṁ dhvanati । sā tataḥ pr̥thagivōpalabhyamānā

<pb n="372"/>
pratiśabdadhvaniḥ । yathā—(vāyu. 83.11)</p>
<b><lg>
<l>ēṣṭavyā bahavaḥ putrā yadyēkō'pi gayāṁ vrajēt ।</l>
<l>yajēta vā'śvamēdhēna nīlaṁ vā vr̥ṣamutsr̥jēt ॥ 183 ॥</l>
</lg></b>
<p>atra bahavaḥ putrā ēṣṭavyā iti vākyārthō'bhidhīyamānaḥ putraiḥ pitr̥prītayē
prayāgagamanādayaḥ kartavyā iti pratyāyayan pitr̥ṇāṁ kāmapūraṇaṁ paramapuruṣārtha iti dhvanati ।
sa ca pitr̥vyapadēśaparatayā pravr̥ttaḥ putrōddēśarūpēṇa tatpravr̥ttiṣu pratiśabdāyamānaḥ
pr̥thagivōpalabhyata iti <b>pratiśabdadhvaniḥ</b> । ēvam— (gāsā. 886 vē.)</p>
<b><lg>
<l>kassa va ṇa hōi rōsō daṭh‌ṭhūē piāē savvaṇaṁ aharaṁ ।</l>
<l>sabhamarakamalapaumagghāiri vāriavāmē sahasu ēṇhiṁ ॥ 184 ॥</l>
</lg></b>
<lg>
<l>(kasya vā na bhavati rōṣaḥ dr̥ṣṭvā priyāyāḥ savraṇamadharam ।</l>
<l>sabhramarakamalapadmaghrāyiṇi vāritavāmē ! sahasvēdānīm ॥)</l>
</lg>
<p>atra sakhyupālambhārthō'bhidhīyamānaḥ patyurīrṣyōpaśāntayē bhramarēṇāsyā adharaḥ
khaṇḍitō nōpapatinēti pratyāyayan skhalitagōpanēṣu sakhīvaidagdhyaṁ dhvanati । sa
cānyōpadēśaparatvēna pravr̥ttō'nyasya cētasi pratiphalati iti pratiśabdadhvaniḥ । ēvaṁ <b>'bhama
dhammia vīsaddhō'</b> ityādivākyē vidhau niṣēdhaḥ pratīyamānaḥ tasyā nadīkuñjakē kēnacit
saha saṅkētārthaṁ dhvanati । sa vākyārthāt pr̥thagivōpalabhyamānaḥ <b>pratiśabdadhvaniḥ ।</b>
<b>'āsāiaṁ aṇṇāēṇa jattiam'</b> ityādivākyē vr̥ṣanivāraṇaparō niṣēdha upapatinivāraṇaṁ
pratyāyayan prayōkturvaidagdhyaṁ dhvanati । sa cānyābhidhānēnānyamabhidadhat tataḥ
pr̥thagivōpalabhyamānaḥ pratiśabdadhvaniḥ । ēvaṁ 'gōlāṇaiē kacchē cakkhantō rāiāi
pattāi' ityapi pratiśabdadhvaniriti ।</p>
<p>(<b>2. śabdadhvaniḥ</b>)</p>
<p>ēvaṁ <b>śabdadhvanirapi</b> dvidhaiva । tatra—</p>
<p><b>anunādarūpō</b> yathā— (sūryaśa. 2)</p>
<b><lg>
<l>bhaktiprahvāya dātuṁ mukulapuṭakuṭīkōṭarakrōḍalīnāṁ
lakṣmīnākraṣṭukāmā iva kamalavanōd‍ghāṭanaṁ kurvatē yē ।</l>
<l>kālākārandhakārānanapatitajagatsādhvasadhvaṁsakalyāḥ
kalyāṇaṁ vaḥ kriyāsuḥ kisalayarucayastē karā bhāskarasya ॥ 185 ॥</l>
</lg></b>

<pb n="373"/>
<p>atra bhāskarakarāḥ kalyāṇaṁ vaḥ kriyāsuriti vākyārthaḥ karaśabdaśakti—
svābhāvyāt kisalayarucaya ityādisamastatulyaviśēṣaṇayōgāc‍ca hastēṣvanunādaṁ janayan
bhagavatastējōrūpatāṁ puruṣarūpatāṁ ca dhvanati । tadubhayamapi tadanusyūtamēvēha nirūpyata
ityanunādadhvaniḥ । ēvam— (sūryaśa. 3)</p>
<b><lg>
<l>garbhēṣvambhōruhāṇāṁ śikhariṣu ca śitāgrēṣu tulyaṁ patantaḥ
prārambhē vāsarasya vyuparatisamayē caukarūpāstathaiva ।</l>
<l>niṣparyāyaṁ pravr̥ttāstribhuvanabhavanaprāṅgaṇē pāntu yuṣmā—
nūṣmāṇaṁ santatādhvaśramajamiva bhr̥śaṁ bibhratō bradh‍napādāḥ ॥ 186 ॥</l>
</lg></b>
<p>atra pādaśabdasvābhāvyāt sarvamapi yōjanīyam । iyāṁstu viśēṣaḥ—'pūrvatra
sādharmyadvārēṇa iha tu vaidharmyadvārēṇē'—ti ।</p>
<p>atra ca <b>pratiśabdadhvaniḥ</b> yathā— (sūryaśa. 9)</p>
<b><lg>
<l>dattānandāḥ prajānāṁ samucitasamayākliṣṭasr̥ṣṭaiḥ payōbhiḥ
pūrvāh‍ṇē viprakīrṇā diśi diśi viramatyahni saṁhārabhājaḥ ।</l>
<l>dīp‍tāṁśōrdīrghaduḥkhaprabhavabhavabhayōdanvaduttāranāvō
gāvō vaḥ pāvanānāṁ paramaparimitāṁ prītimutpādayantu ॥ 187 ॥</l>
</lg></b>
<p>atra dīp‍tāṁśōrgāvō raśmayaḥ stūyamānāḥ gōśabdaśaktisvābhāvyāt tulyaviśēṣaṇa—
yōgāc‍ca dhēnuṣu pratiśabdaṁ janayantyastāsvapi viśiṣṭaṁ māhātmyaviśēṣaṁ pratidhvananti ।</p>
<p>ēvam—</p>
<b><lg>
<l>mīlac‍cakṣurvijihmaṁ śrutijaḍarasanaṁ nigh‍nitaghrāṇavr̥tti
svavyāpārākṣamatvakparimuṣitamanaḥ śvāsamātrāvaśēṣam ।</l>
<l>visrastāṅga patitvā svayamapaharatādaśriyaṁ vō'rkajanmā
kālavyālāvalīḍhaṁ jagadagada ivōtthāpayan prākpratāpaḥ ॥</l></lg></b> (sūryaśa. 31)
<p>atrārkajanmā prākpratāpaḥ kālavyālāvalīḍhaṁ jagadutthāpayan aśriyaṁ
vō'paharatāditi vākyārthaḥ । arkaśabdaśaktisvābhāvyāt tulyakarmakriyāpadādiyōgāc‍ca
arkavr̥kṣajanmā agadaḥ kālavyāladaṣṭamapyutthāpayatīti pratyāyayannarkō viṣagh‍nānāṁ śrēṣṭha
iti pratiśabdarūpaṁ dhvanimutthāpayatīti । ēvamanyē'pi mahākaviprayōgēṣu dhvaniviśēṣā
gavēṣaṇīyā iti । yaduktaṁ <b>'tātparyamēva vacasi dhvanirēva kāvyē'</b>1 ityādi ।</p>
<p>kaḥ punaḥ kāvyavacasōrdhvanitātparyayōḥ viśēṣaḥ ? nanūktaṁ purastāt2—</p>
<!-- NOTES pg=373!-->
1. granthārambhē 5 ś‍lōkē । 2. atraiva 6 prakāśāntē ।

<pb n="374"/>
<b><lg>
<l>yadavakraṁ vacaśśāstrē lōkē ca vaca ēva tat ।</l>
<l>vakraṁ yadarthavādādau tasya kāvyamiti smr̥tiḥ ॥ 189 ॥</l>
</lg></b>
<b><lg>
<l>yadabhiprāyasarvasvaṁ vakturvākyāt pratīyatē ।</l>
<l>tātparyamarthadharmastacchabdadharmaḥ punardhvaniḥ ॥ 190 ॥</l>
</lg></b>
<b><lg>
<l>saubhāgyamiva tātparyamāntarō guṇa iṣyatē ।</l>
<l>vāgdēvatāyā lāvaṇyamiva bāhyastayōrdhvaniḥ ॥ 191 ॥</l>
</lg></b>
<b><lg>
<l>adūraviprakarṣāttu dvayēna dvayamucyatē ।</l>
<l>yathā surabhivaiśākhau madhumādhavasaṁjñayā ॥ 192 ॥</l></lg></b> iti ।1
<p>satyamuktama । kintu nādyāpi nidarśanataḥ pratipādyatē ।</p>
<p>tarhi śrūyatāmidaṁ pratipādayāmaḥ—</p>
<p>yastāvadayamanantarō granthaḥ sa sarvaḥ kāvyē dhvanirityavadhāryatām । vacasi tātparyaṁ
dvidhā śāstrē lōkē ca । tatra śāstrē yathā—'ātmasthitaṁ guṇaviśēṣamahaṅkr̥tasya' ityādi ।
atra 'ātmasthitaṁ guṇaviśēṣamahaṅkr̥tasya śr̥ṅgāramāhuriha jīvitamātmayōnēḥ'
ityāp‍tōpadēśarūpa <b>āgamaḥ</b>; 'tasyātmaśaktirasanīyatayā rasatvam' iti saṁjñārthānugāmi
pratyātmavēdanīyaṁ <b>pratyakṣam</b> । 'yuktasya yēna rasikō'yamiti pravādaḥ' ityarthāpattirūpam
<b>anumānam;</b> tathā hi yō'yaṁ lōkē rasō'syāstīti rasikō'yaṁ rasikō'yamiti vinā1
madhurādīn kēṣucidēva puruṣaviśēṣēṣu nirapavādaḥ pravādaḥ sa nāntarēṇa pratyātmavēdanīyaṁ
rasāhvayavastusambandhamupapadyatē । sō'yaṁ vivakṣitārthasya pramāṇatrayēṇa pratipādanaṁ
vākyārthō'bhidhīyamānaḥ ।</p>
<p>pratipādyaśca triprakāraḥ puruṣō bhavati <b>apratipannō, vipratipannaḥ saṁśayita</b> iti । tatra
yathāturānāturayōrbhōjanamanāturaḥ pratipadyata iti tathaiva prakalpyatē, tathēhāpratipannā—
nurōdhāditayōrapyāgama ēva prathamamupanyasyatē । atra vipratipannaḥ saṁśayitō vāgamaṁ na manyatē ।
atastadarthaṁ sarvapramāṇēbhyō valīyaḥ pratyakṣamupanyasanīyaṁ bhavati । tadapi vaiyātyād
vipratipannō na manyatē । tatō'sya śāsanāya brahmāstrarūpā sārvalaukikī yuktirupanyasyata
iti । sa ēva pramāṇatrayōpanyāsahēturvakturabhiprāyaḥ pratīyamānaḥ pramāṇatrayōpanyāsādinā ca
sāṅkhyadarśanāśrayēṇa śr̥ṅgārassannēvāvirbhavati, na tvasannutpadyatē; sa ca trividhapramāṇāśrayaḥ
<!-- NOTES pg=374!-->
1. mādhurā॰ iti tu mūlaṁ syāt । mādhurā māthurāḥ — rē.

<pb n="375"/>
śrēyāniti pratipādanatātparyam । sāṅkhyā hyēvamāhuḥ, 'sadēvōtpadyatē, prakr̥tirēva kartrī, puruṣaḥ
punarudāstē, udāsīnamapi cainaṁ bhōgasampādanāya prakr̥tirupasarpati' iti ।</p>
<p>nanu ca sāṅkhyānāṁ 'dr̥ṣṭamanumānamāp‍tavacanaṁ ca' iti pramāṇōpanyāsakramaḥ । iha
tvāgamasya prathamamupanyāsē kiṁ tātparyam ?</p>
<p>nanūktamapratipannānurōdhāditi ।</p>
<p>anyadapyucyatē; 'na tathā padārthāḥ pratyakṣēṇa pratīyamānāḥ svadantē yathā vāggmināṁ
vacōbhirāvēdyamānā' ityāgamasya prathamamupanyāsēna sūcayati ।</p>
<p>na ca sarvathā sāṅkhyadarśanāśrayiṇō vayamiti pramāṇavyutkramēṇa pratipādayati,
<b>sāhityasya sarvapārṣadatvāt</b> ।</p>
<p>athātmani pratibimbadvārēṇāvasthitasyāhaṅkāraguṇaviśēṣasya dharmārthaphalabhūta—
tr̥tīyapuruṣārthajīvitasya 1 śr̥ṅgārasyābhimānāparanām‍nō yānyāvirbhāvakāraṇāni yāni ca
tatkāryāṇi tānyanantaraślōkēna nirdiśati— 'sattvātmanāmamalajanma/ 2dharmaviśēṣajanmā'
ityādi । tatrāyamātmanāmanupahatēbhyaḥ sukr̥taviśēṣēbhya utpadyatē । utpannasya3 sarvasyātmā
ātmaguṇasampadō 4vakṣyamāṇalakṣaṇāyā <b>udaya</b>hēturbhavati । anēkajanmānubhavajanitāttu
saṁskārādutkr̥ṣyatē । utkr̥ṣṭaścātmaguṇasampada ēva <b>atiśaya</b>hēturbhavati । sa cāyamēka
ēvaivaṁvidhō'bhimānātmā prakr̥tivikāra ātmaviśēṣāṇāṁ tamōnirbhēdasthānēṣu pratibimbarūpēṇa
sup‍ta iva pratibudhyata iti <b>vākyārthō'bhidhīyamānaḥ</b> । <b>ēkahētu</b>rityanēna ca
hētvantarābhāvamātmaguṇasampadaḥ pradarśayan ayamēva caturvargakāraṇamiti jñāpayati ।
<b>'jāgarti'</b> iti; jāgartiśca sup‍taprabōdhadr̥ṣṭāntēna tasyānāvirbhāvāvasthāyāmapi
stimitarūpēṇāvasthānādavidyamānatāṁ nirākarōti । <b>'kō'pi'</b> ityanēnādabhutapradarśanadvārēṇa
tadutkarṣasampat janmasahastrēṇāpyanākhyēyā iti khyāpayati । <b>'mānamaya'</b> ityanēna
cāsyābhimānātmanō'bhimāna ēva mūlamityanyāvaṣṭambhaṁ nirācaṣṭa iti । sō'yamēvaṁprakārō
vākyārthaḥ <b>pratīyamānaḥ,</b> ēvaṁvidhaṁ vastu vayaṁ ca vaktumudyatāḥ, ataścaturvargārthinō'tra
pravartantāmiti śrōtr̥janaprōtsāhanādasminvacasi <b>tātparyamiti</b> ।</p>
<!-- NOTES pg=375!-->
1. tr̥tīyaḥ puruṣārthaḥ kāmaḥ । tathā ca kālidāsaḥ 'dharmārthakāmamōkṣāṇāmavatāra ivāṅgabhāk' raghu. 10.84 ।
2. '॰mamaladharmavi॰' iti tu prāk‍tanaḥ pāṭhaḥ । tathā hi maṅgalē pr̥॰ 3 । janmētyēva pāṭhē tu
raghuvaṁśādyabhimatā janmaśuddhiḥ smaraṇīyā 'sō'hamājanmē'—ti 1.5 ।
3. utpannaś‍cēti tu syāt । 4. ēkādaśē prakāśē ।

<pb n="376"/>
<p>ēvaṁ laukikē'pi vacasyabhidhīyamānaṁ pratīyamānaṁ tātparyaṁ ca paryālōcanīyamiti ।
ētēna kāvyavacasōrdhvanitātparyayōśca k‍vacit samplavō'pi vyākhyātaḥ ।
tadyathā—<b>'acchinnamēkhalamalabdhadr̥ḍhōpagūḍham'</b> ityādi । atra—</p>
<p><b>1.</b> kāvyārthastāvat kāntāvimiśravapuṣaḥ purārērvapuracchinnamēkhalamityādiviśēṣaṇayōgād
vipralambhasambhōgayōḥ sakhyasampādakamivētyutprēkṣyamāṇaṁ rakṣatviti vākyārthō
<b>abhidhīyamānaḥ</b> ।</p>
<p><b>'kāntāvimiśravapuṣaḥ'</b>—vapurityanēna mūrtirēvāsya sāṁsārikēṣu karmasvadhikriyatē, na
punarātmēti pratyāyayati । mūrtiriti ca vaktavyē vapuriti padōpādānānna kēvalaṁ viśvasya
rakṣaṇē, sr̥ṣṭisaṁhārayōrapyayamēva vyāpriyata iti pratipādayati । vapirhi sr̥ṣṭau saṁhārē ca
dr̥ś‍yatē, bījaṁ vapati, kēśān vapatīti ।</p>
<p><b>'kr̥tavipralambhasambhōgasakhyamiva'</b> ityanēna sahānavasthānādibhirdurghaṭānapyayaṁ
padārthānmithō ghaṭayatīti jñāpayatīti ।</p>
<p><b>'purārēḥ'</b> ityanēna ca kāntāvimiśravapurapyēvaṁvidhēṣvarivadhādivyāpārēṣu samartha ēvēti
satyāpayati । sō'yamēvaṁprakārō vākyārthaḥ <b>pratīyamānaḥ</b> । tadēvaprakāramapāramananya—
sādhāraṇaṁ ca yasyaiśvaryamasāvēva namaskāryō nānya iti <b>tātparyārthaḥ</b> ।</p>
<p>ēvamuttaraślōkē'pi yathāśrutavākyārthō'bhidhīyamānaḥ <b>'yatpādapaṅkajarajaḥ—
parimārjitēṣu'</b> iti prayōjakavyāpārō(pa)darśanād dhyānēnānīya gaṇapatirmanasyārōpaṇīya
ityupadiśati ।</p>
<p><b>'cētassu darpaṇatalāmalatāṁ gatēṣu'</b> ityanēna cādarśatalānīva bhasmanā
smr̥tyupahitēnāpi tatpādarajasā manāṁsi nirmalībhavantī<b>tyabhidhattē</b> ।</p>
<p><b>'śabdārthasampada udāratarāḥ sphuranti'</b> ityanēna tu darpaṇatalēṣviva nirmalēṣvamīṣu
viśvē padārthāḥ sphurantītyāvēdayati ।</p>
<p><b>'vigh‍nacchidē'stu bhagavān sa gaṇādhinātha'</b> ityanēna punarupanyastanyā—
yēnābhigāmikaṁ guṇayōgamasyōpadarśayan avigh‍naprārthanayā cikīrṣitaṁ mahāntamārambha—
viśēṣamātmanaḥ pratipādayati । sō'yamēvaṁvidhō vākyārthaḥ <b>pratīyamānaḥ</b> । yasya ca
pādapaṅkajasmr̥tērapyētatphalaṁ tasya sākṣādārādhanādēḥ kimucyata iti <b>tātparyārthaḥ</b>॥</p>
<p><b>2.</b> athēdamēva ślōkadvayaṁ śāstrādau vacōrūpēṇa tātparyaparyantaṁ vyākriyatē । tatrābhīṣṭadēvatā
stōtavyēti śiṣṭācāraḥ । tatō hi viśiṣṭaduṣṭasampattēḥ samīhitaphalāvāp‍tirbhavati ।

<pb n="377"/>
abhīṣṭadēvatā ca dvividhā— <b>'adhikr̥tā'nadhikr̥tā'</b> ca । tatrādhikr̥tānadhikr̥tayōradhikr̥tāyāṁ
pratipattirgarīyasītyadhikr̥taiva stūyatē । śāstrē cēha śr̥ṅgārō'bhidhēyaḥ, tatra ca yathā bhagavān
mahēśvaraḥ sarvajñatayā saubhāgyēna dayitajānitayā svātantryēṇa paramaparipūrṇatayā samarthatvēna
cādhikriyatē naivamanyastad‍‌vidhēyavaibhavaḥ śakrādiḥ । tatra ca prāgukta ēva pratīyamānaḥ;
tātparyarūpastu nirūpyatē । tatra—</p>
<p>iha śāstrē śr̥ṅgārē vaktavyaḥ । sa dvidhā— <b>sambhōgō vipralambhaśca</b> । tatra sambhōgō
vipralambhamantarēṇa na prakarṣamadhirōhatīti vipralambha ēva prathamamabhidhēyō bhavati ।</p>
<p>sa caturdhā— <b>'prathamānurāgaḥ, mānaḥ, pravāsaḥ, karuṇa'</b> iti । vicitraścaiṣa
sambhōgāditi vistarēṇōcyatē ।</p>
<p>catastraścāsyāvasthā bhavanti— <b>'sattā, janma, anubandhaḥ, prakarṣa'</b> iti ।</p>
<p>tamimaṁ caturbhēdaṁ caturavasthaṁ vicitraṁ ca <b>pūrvārdhēna</b> vakṣyamāṇamupalakṣayati ।</p>
<p>tatrācchinnamēkhalamityanēna <b>prathamanurāgaṁ,</b> mēkhalācchēdāvadhirhi prathamānurāgaḥ;</p>
<p>alabdhadr̥ḍhōpagūḍhamityanēna <b>mānaṁ,</b> na hi mānē dr̥ḍhōpagūḍhaṁ labhyatē;</p>
<p>aprāp‍tacumbanamityanēna <b>pravāsaṁ,</b> na hi pravāsē cumbanādayaḥ prāpyantē;</p>
<p>avīkṣitavaktrakāntītyanēna <b>karuṇaṁ,</b> na hi karuṇē vaktrakāntirvīkṣyatē ।</p>
<p>athaitadavasthāsvapīmānyēva padāni ।</p>
<p><b>acchinnamēkhalami</b>ti vipralambhasattāyām । vipralambhō hi mēkhalāyāmacchinnāyāma—
vaś‍yamēva sambhōgārthinaḥ sambhavati, sāsya <b>prathamāvasthā</b> ।</p>
<p><b>alabdhadr̥ḍhōpagūḍhamiti</b> vipralambhajanmani, vipralambhavān hi mēkhalā acchēdāt
sambhōgamalabhamānaḥ prēyasīṁ prārthayatē, 'ayi priyatamē,' yadi mē mēkhalācchēdaṁ na manyasē
tadāliṅganamapi gāḍhaṁ prayaccha'; tadapratipadyamānāyāṁ ca tasyāmasya vipralambhō jāyatē, sāsya
<b>dvitīyāvasthā । aprāp‍tacumbanamiti</b> vipralambhānubandhē; vipralabdhō hi sarvāṅgīṇaṁ
priyāsaṁślēṣamalabhamānaḥ vaktramātrasaṁyōgamapyabhilaṣati; tadalābhē cainaṁ vipralambhō'nubandhāti,
sāsya <b>tr̥tīyāvasthā । avīkṣitavaktrakāntīti</b> vipralambhaprakarṣē; apēkṣaṇīyāliṅganādyanavāp‍tau
hi kāminaḥ priyamāmukhāvalōkanamapi bahu manyantē । tadapyanāp‍nuvatāmēṣāṁ vipralambhaḥ prakr̥ṣyatē;
sāsya <b>turīyāvasthā</b> ।</p>
<p>sō'yaṁ caturvidhaścaturavasthaśca vipralambhaścāturvidhyēna cāturavasthyēnapr̥thakpr̥thaga—
bhidhīyamānō vicitra ityucyatē ।</p>

<pb n="378"/>
<p>sambhōgō'pi caturdhaiva— <b>prathamānurāgānantaraḥ, mānānantaraḥ, pravāsānantaraḥ,
karuṇānantara</b> iti । tasyāpi tā ēva catastrō'vasthāḥ —<b>'sattā, janma, anubandhaḥ,
prakarṣa'</b> iti । sō'yamapi caturbhēdaścaturavasthaśca kāntāvimiśravapuṣa ityanēnāpi
citratvātsaṁkṣēpēṇaivōpalakṣyatē । tatrāpyupasargasya kriyāviśēṣaṇārthavācakatvād yēna yēna
viśēṣēṇa prathamānurāgānantarē mānānantarē (pravāsānantarē) karuṇānantarē ca kāntayā saha
miśrībhāvaḥ sādhvasōtkampaḥ, sarṣyākaṣāyaṁ, sautsukyarabhasaṁ, saharṣavismayaṁ ca jāyatē,
sa sarva uddiṣṭō bhavati । sō'yaṁ vimiśrapadēna sambhōgaścaturvidhō'pyākṣip‍taḥ । kāntāpadēna
punarasya catastrō'vasthā api । tatra yadā kāntāśabdaḥ strīparyāyastadā—</p>
<b><lg>
<l>nāmāpi strīti saṁhlādi vikarōtyēva mānasam ॥ 193 ॥</l></lg></b> (kāmandakaḥ 2.51)
<p>iti sambhōgasyādyāvasthā sattāsaṁjñikā pratīyatē । yadā tu kāntaśabdō
manōjñāparyāyastadā</p>
<b><lg><l>kiṁ punardarśanaṁ tasyā vilāsōllāsitabhruvaḥ ॥ 194 ॥</l></lg></b> (kāmandakaḥ 2.51)
<p>iti nyāyāt sambhōgasya dvitīyāvasthā janmasaṁjñikā pratīyatē । yadā punaḥ kāntāśabdō
vr̥ṣasyantīparyāyastadā</p>
<b><lg>
<l>punarapi sulabhaṁ tapō'nurāgī yuvatijanaḥ khalu nāpyatē'nurūpaḥ । (kirātā.10.50)
iti nyāyāt sambhōgasya tr̥tīyāvasthā anubandhasaṁjñikā pratīyatē । yadā tu kāntāśabdō
vallabhāparyāyastadā</l>
<l>yadēva rōcatē mahyaṁ tadēva kurutē priyā ।</l>
<l>iti vētti na jānāti tat priyaṁ yat karōti sā ॥ 196 ॥</l>
</lg></b>
<p>iti nyāyāt sambhōgasya turīyāvasthā prakarṣasaṁjñikā pratīyatē । sō'yaṁ
caturbhēdaścaturavasthaśca vipralambhaḥ, sambhōgaścāgratō viśēṣēṇa varṇayitumupakrāntō diṅ‌mātrēṇātra
sūcita iti <b>tātparyam</b> ॥</p>
<p><b>3.</b> athā'dhikāri nāyikānāyakaviśēṣāṇāṁ kā vārtā ?</p>
<p><b>'kāntāvimiśravapuṣa'</b> ityasya tantrēṇa vyākhyānāntarē tē'pi sūcitā ēva । tatra
hi bhagavatō vapurvipralambhasambhōgayōḥ kr̥tasāhāyyakamiva kāntāvimiśravapuṣaḥ puruṣān
striyaśca pātviti vyākhyā bhavati । vimiśraśabdēna ca saṁyōgina iva viyōginō'pyucyantē,
vyupasargasya kriyāviśēṣa iva kriyāvaiparītyē'palambhāt । tadyathā vibhaktō vikrīta

<pb n="379"/>
iti । ēvaṁ ca kāntābhirvimiśravapuṣaḥ puruṣāḥ kāntairavimiśravapuṣō yōṣitaḥ saṁyuktā
viyuktāśca śr̥ṅgārādhikāriṇa ubhayē'pi nāyakaviśēṣāḥ <b>pratīyantē</b> ।</p>
<p>vapuśśabdēna punariha viśēṣaṇapakṣē yauvanapallavitalāvaṇyalakṣmīkaṁ
samagrātmaguṇasampadāśrayaḥ śarīramucyatē, na tvādikartr̥kasr̥ṣṭisaṁhārakādi ।</p>
<p>vapirhi sr̥ṣṭisaṁhārayōriva kāntāvapi dr̥ś‍yatē । tadyathā — 'gōbhirvapāvān'
(mabhā.2.1.30), vapuṣṭamā nāmāpsarōviśēṣa (mahābhāratē 1) iti । tatrācchinnamēkhalamityādīni
kāntāvimiśravapuṣa iti । samāsapadāntargatayōrviyuktisaṁyuktikriyayōrgamakatvād
viśēṣaṇāni bhavanti; yathā kartuṁmanāḥ kaṭaṁ, gantukāmō grāmamiti ।</p>
<p><b>4.</b> atha sambhōgapakṣē acchinnamēkhalamityādīni kathaṁ sambandhantē ?</p>
<p>ucyatē । ēvaṁ nāma rāgāndhatayā kāntābhiḥ saha tē saṁyuktāḥ yēna
mēkhalācchēdamāliṅganaṁ cumbanamālōkanaṁ ca paramānandamagnāḥ kartuṁ na pārayanti, <b>'tadyathā
priyayā striyā pariṣvaktō na bāhyaṁ kiṁcana vēda nāntaram'</b> (br̥pa. 4.3.21) iti;
yathā ca—</p>
<b><lg>
<l>dhanyāsi yā kathayasi priyasaṅgamē'pi
vistrabdhacāṭukaśatāni ratāntarēṣu ।</l>
<l>nīvīṁ prati praṇihitastu karaḥ (tē tu karē) priyēṇa
sakhyaḥ śapāmi yadi kiñcidapi smarāmi ॥ 197 ॥</l>
</lg></b>
<p>ēvamayaṁ prathamaślōkaḥ 'padānyēva saṁhatyārthamabhidadhati vākyam' iti pakṣē vyākhyāyatē ।</p>
<p><b>5.</b> athākhaṇḍavākyārthapakṣē vyākhyāyatē । tathā hi —</p>
<p>ēvamiha padānāmanvayō bhavati—'pātu ।</p>
<p>kim ? viśvam ।</p>
<p>kutaḥ ? apāyēbhyaḥ ।</p>
<p>kiṁ tat ? vapuḥ ।</p>
<p>kasya ? purārēḥ ।</p>
<p>kīdr̥śasya ? kāntāvimiśravapuṣaḥ ।</p>
<p>kiṁviśiṣṭam ? acchinnamēkhalam, alabdhadr̥ḍhōpagūḍham, aprāp‍tacumbanam,
avīkṣitavaktrakānti ।</p>
<p>katham ? utprēkṣyamāṇam ? kr̥tavipralambhasambhōgasakhyamivēti ।</p>

<pb n="380"/>
<p>atra cāyamacchinnaśabdaḥ, bahuvrihiśca samāsaḥ adhyāhriyamāṇapadadvayā dvādaśapadā
nāndī (nāśā. 5.104) sadā'viślēṣaḥ, viśēṣōktigarbha utprēkṣāvām̐ścāśīralaṅkārō
maṅgalārthaḥ । tē'mī catvārō'pi maṅgalārthāḥ śastrādau prayuktāḥ kartuḥ śrōturadhyētura—
dhyāpayituśca maṅgalamāvahanti । yadāha —'maṅgalādīni maṅgalamadhyāni maṅgalāntāni ca
śāstrāṇyavyāhataprasarāṇi āyuṣmacchrōtr̥kāṇi ca bhavanti (mabhā. 1.1.1,1.3.1) ।</p>
<p><b>6.</b> nanu ca nēha viśvamapāyēbhya iti karmāpādānapadayōḥ śravaṇamasti, tatkathamivēyaṁ
dvādaśapadā nāndīti ?</p>
<p>ucyatē, pātviti śrutipadamētat; śrutēścānēkapadanibandhana ēkaśabdaviṣayō
vidhyādirarthaḥ; sa cānyathānupapadyamānaḥ svasiddhayē karmakaraṇakartradhikaraṇādikaṁ yadākṣipati
sa sarvaḥ śrutipadārthō bhavati । tatrōpādīyamānamapi kartr̥karmādikaṁ niyamāya, anupādāya vā
vijñāyatē । tadyathā — sāmānyākṣēpē viśēṣapadamupādīyamānaṁ niyamāya bhavati, 'pātu vaḥ
paramaṁ jyōtiḥ' iti । viśēṣākṣēpē tatra tadanupādāya vijñāyatē dēvō jalaṁ varṣatīti । (iha
tu) yathā 'aṣṭavarṣaṁ brāhmaṇamupanayīta, tamadhyāpayēt' iti vacanāt 'svādhyāyō'dhyētavya'
ityatra dvijēnācāryādityanupāttamapyavaś‍yamēva sannidhīyatē, tathēhāpyapāyanirharaṇarūpa—
tvāt pātvarthasya sthitērīśvarakartr̥kasya sr̥ṣṭisaṁhārayōriva viśvaviṣayatvādapāyēbhyō
viśvamiti padadvayamanupādīyamānamapi niyamēna sannidhīyatē ।</p>
<p><b>7.</b> nanu cāśarīriṇō mahēśvarasya viśvōtpattisthitipralayakāraṇatvābhyupagamē'pi
kathamivōcyēta vapuḥ pātviti ।</p>
<p>aśarīriṇō'pi vaiśvarūpyēṇa tadupapattēḥ । sa hyēvaṁ tattvavidbhiḥ stūyatē—</p>
<b><lg>
<l>mūlajālamadhibhōk‍tr̥cētanā śaktayastvadadhibhō(yō)k‍tr̥saṁhatiḥ ।</l>
<l>jñānamētadadhināyakavrajaṁstvatsmr̥tau yugapadēva bhāsatē ॥ 198 ॥</l>
</lg></b>
<p>ata ēva <b>kāntāvimiśravapuṣa</b> iti purārērviśēṣaṇaṁ tantrēṇānyathā vyācakṣatē । tadyathā—
<b>kaṁ pānīyam antē'syā iti kāntā pr̥thvī</b>, kaṁ sukhamantēṣvāsāmiti kāntā āpaḥ ।
kō vāyurantē'syēti kāntō vahni । kaṁ tōyamantatīti kāntō vāyuḥ । kaṁ brahma antō'syēti
kāntamākāśam, kāntirdīp‍tistadatiśayavān kāntaḥ sūryaḥ, kāntiḥ kāmanīyakaṁ
tadatiśayavān kāntaścandramāḥ, kāntirvāllabhyaṁ tadatiśayavān kānta ātmēti
kāntaśabdēnāṣṭāpi bhagavatō mūrtaya ucyantē । tā avantītyēvaṁśīlā bhavōgrabhīmādayō
mūrtipatayaḥ kāntāvinaḥ । miśraśabdaḥ pūjāvacanaḥ । tēnaiṣāṁ 'praśaṁsāvacanaiśca' (2.1.66)

<pb n="381"/>
ityāryamiśrādivat samāsaḥ । tataḥ kāntāvimiśraṁ vapuryasyēti bahuvrīhau
vaiśvarūpyasiddhērvivakṣitārthasiddhiḥ ।</p>
<p>athātrācchinnamēkhalamityādīnāṁ kathamanvayaḥ ?</p>
<p>tānyapi vapuṣō viśēṣaṇāni bhavanti । tatrācchinnamēkhalamityanēna paramucyatē । mēkhalā
hi jaghanaparikṣēpasūtram, tadaparicchinnaṁ yasyēti । alabdhadr̥ḍhōpagūḍhamityanēnāgādhatva—
duravagāhatvamākhyāyatē; dr̥ṁhatīti dr̥ḍha ādhāraḥ, tasyōpagūḍhamupaślēṣaḥ pratiṣṭhāsthānaṁ,
tadanupalabdhaṁ yasyēti । aprāp‍tacumbanamityanēnōc‍caiṣṭvasya niravadhitvaṁ kathyatē, cumbanaṁ hi
vaktrasaṁyōgaḥ tadaprāp‍taṁ yasyēti । avīkṣitavaktrakāntītyanēnāpratilaghōrasya parisūkṣmatvamābhidhattē ।
'vaktrā' kutastyā kutōmukhī vētyavijñāyamānā kāntiryasyēti, kr̥tavipralambhasambhōga—
sakhyamivētyanēna tvavijñātaparamārthatvēna vipralabhamānamiva pr̥thivyādiprasiddharūpatayā
sambhujyamānaṁ sambhuñjānamiva ca tadēvōcyatē । yaditthamēnamāhuḥ— (kusaṁ. 2.15)</p>
<b><lg>
<l>tvamēva havyaṁ hōtā ca bhōjyaṁ bhōktā ca śāśvatam ।</l>
<l>vēdyaṁ vēdayitā cāsi dhyātā dhyēyaṁ ca tatparam ॥ 199 ॥</l>
</lg></b>
<p>ayamapyāha1—(kusaṁ. 6.26)</p>
<b><lg>
<l>viditaṁ vō yathā svārthā na mē kāścit pravr̥ttayaḥ ।</l>
<l>nanu mūrtibhiraṣṭābhiritthambhūtō'smi sūcitaḥ ॥ 200 ॥</l>
</lg></b>
<p>tadamunā viśēṣaṇapañcakēnaitaduktaṁ bhavati—(sēba. 1.1)</p>
<b><lg>
<l>ṇamaha avaḍ‍‌ḍhiatuṁgaṁ avasāriavitthaaṁ aṇōṇaa—gahiraṁ ।</l>
<l>appalahua—parisaṇhaṁ aṇāaparamatthapāaḍaṁ mahumahaṇaṁ ॥ 201 ॥</l>
</lg></b>
<lg><l>(namata avardhitatuṅgamaprasārita—vistr̥tamanavanatagabhīram ।</l>
<l>apralaghuka—pariślakṣṇamajñātaparamārthaprakaṭaṁ madhumathanam ॥)</l>
</lg>
<p><b>8.</b> nanu ca pātviti nāyaṁ vidhau lōṭ, api tvāśiṣi । sā ca viśēṣasyāśrutau
svarūpādēvātmaviṣayatayātiṣṭhata iti kathaṁ viśvaviṣayā bhavati ?</p>
<p>ucyatē—</p>
<b><lg>
<l>ayaṁ nijaḥ parō vēti vikalpā laghucētasām ।</l>
<l>udāracaritānāṁ tu vasudhaiva kuṭumbakam ॥ 202 ॥</l>
</lg></b>
<!-- NOTES pg=381!-->
1. śivō'pyāhētyarthaḥ । mē mama śivasya ।

<pb n="382"/>
<p><b>9.</b> yadi vā</p>
<p>nāsya vākyasya yaḥ kaścid vaktā; kiṁ tarhi ? pūrvajñaiḥ kramāgataviśvapālanē niyuktō
mahāmāhēśvaraḥ kō'pi puṁviśēṣaḥ । sa ca 'granthaviracanāvyagrē mayi mā bhud‌varṇāśramācārasthitēḥ
vyākōpa' iti mahēśvaramēva tatsamarthaṁ prārthayatē । atō'tra viśvasyaiva karmatvamavagamyatē । rakṣitō
rājā rājyaṁ rakṣatīti ca nyāyādātmanyapi rakṣaṇīyatāśīrbhavati । atra cāśīrēṣaṇā;
tistraścaiṣaṇā bhavanti, prāṇaiṣaṇā vittaiṣaṇā paralōkaiṣaṇā ca । rājñō yā hyēva prāṇaiṣaṇā
sā vittaiṣaṇā saiva paralōkaiṣaṇēti bhavati । tasya (sa)prakr̥tikaṁ rājyaṁ śarīraṁ, tadēva ca vittaṁ,
tasya hyasau svāmyamanubhavati । yathōktadaṇḍakarādānādisambhr̥taṁ vasu yaśaśca vittaṁ, sa ēva ca
dharmaḥ, tēna hyasāvimamamuṁ ca lōkaṁ jayati; tadētatsarvamapāyēbhyō viśvarakṣayō X X X taṁ bhavati ।
X X X dēvatā stōtavyēti śiṣṭācāraḥ । na cāśīsstutiḥ; ēvamētat; kintu
guṇōtkarṣaprakāśanēna sarvata uparyārōpaṇaṁ stutiḥ; sā ca yathā āśāsyamānābhimata—
phalaikahētutāprakāśanēna pratyāyyatē, naivaṁ namastasmai, sa jayatītyēvamādibhirityabhiprāyaḥ ॥</p>
<p><b>10.</b> athākhaṇḍavākyārthapakṣāvalambinō dvitīyaślōkasyaṁ vyākhyā—<b>'sa bhagavān
gaṇādhināthō vigh‍nacchidē'stu yatpādapaṅkajarajaḥ parimārjitēṣu darpaṇatalāmalatāṁ
gatēṣu śabdārthasampada udāratarāḥ sphuranti'</b> iti । ihāpi paṅkajadarpaṇārthasampad—
bhagavadādayaḥ śabdāḥ, gauṇī ca vr̥ttiḥ maṅgalārthāḥ; iyamapi dvādaśapadā nāndyēva;
ihāpi rūpakōpamāślēṣasamādhigarbhaḥ kāraṇamālāṅgavānāśīralaṅkāra iti yōjanīyaḥ ।</p>
<p><b>11.</b> nanu ca sambandhinō'dhyāhārāt trayōdaśēha padāni ?</p>
<p>naivam, vibhaktyā kta‍yādipariṇāmēna śabdārthasampatparisphuraṇasyaivātra sambandhitvāt । tathā
hyēvamiyaṁ kāraṇamālā samāpyatē bhagavataḥ pādapaṅkajamārjanē, mārjanasya nairmalyē,
nairmalyasya śabdasampadāmarthasampadāṁ ca parisphuraṇē, tasya ca prabandhavigh‍nacchēdē kāraṇaṁ
bhavatīti । rūpakōpamāślēṣapadāni cēha pādapaṅkajadarpaṇatalāmalarajāṁsi pratīyantē ।
tatrōdāratarāḥ śabdārthasampadaḥ parisphurantīti ca samādhirapi prakāśatē । ādarśatalēṣu hi
kilōdāradarśanāḥ striyaḥ svalaṅkr̥tamātmānamavalōkayanti । sa cānyadharmāṇāmanyatrārōpaṇaṁ
samādhiriti । ētac‍ca 1varavācāṁ sūcanāparamityavadhāryamāṇamasya vacasastātparyaṁ bhavati;
tadidamuktaṁ <b>'tātparyamēva vacasi'</b> iti ।</p>
<!-- NOTES pg=382!-->
1. varavācāṁ = va(kturudā)ravācāṁ—rāghavaḥ ।

<pb n="383"/>
<p><b>12.</b> kaḥ punariha rūpakōpamayōrviśēṣaḥ ?</p>
<p>ucyatē — yatrātyantasādr̥ś‍yādabhēdōpacārēṇēvādiśabdavikalamupamānapadamēvōpamēyē
pravartamānaṁ gauṇīṁ vr̥ttimanubhavat samānādhikaraṇyēna viśēṣaṇatvamanubhavati tad rūpakam,
yathā mukhacandraḥ, pādapaṅkajamiti । yatra tu mukhyānubhava X X X yamātmanōpamēyasya
sāmyamabhidhattē sōpamā, yathā candra iva mukhamādarśatalāmalaṁ cēti ॥</p>
<p><b>13.</b> atha yadēṣadasamāp‍ti—pratikr̥tyōrbahuc‌kalpabādayaḥ kanādayō (5.3.67, 68,95)
vā atyantasādr̥ś‍yādupamēyavr̥ttibhya ēvōpamānaśabdēbhyaḥ svārthikā vidhīyantē,
tadā kimupamānē pratyaya āhō upamēya iti ।</p>
<p>kiṁcātaḥ ?</p>
<p>yadyupamānē, guḍakalpā drākṣā, kuśāgrīyā (5.3.105) buddhirityupamēyaliṅgaṁ na
prāp‍nōti; upamēyē, bahuguḍō drākṣā(5.3.68) cañcā ca liṅgaṁ na prāp‍nōti । liṅgamaśiṣyaṁ
lōkaśrayatvāt (mabhā. 2.1.36) । svārthikāśca k‍vacitprakr̥titō liṅgavacanānyativartantē
(mabhā. 5.3.68), yathā 'dēva ēva dēvatā' (5.4.27) catvāra ēva varṇāścāturvarṇyam
(5.1.124 vā.) iti ।</p>
<p>kimētad vaktavyam ?</p>
<p>kathamanuktaṁ gamyatē ?</p>
<p>ācāryapravr̥ttirjñāpayati yadayaṁ 'karmavyatihārē ṇac striyām' (3.3.43) iti
ṇacaṁ vidhāya tadantāt svārthikavidhānē 'ṇacaḥ striyāmañ' (5.4.14) iti punaḥ
strīgrahaṇaṁ karōti । abhēdōpacāraṇaiva ca pratikr̥tiliṅgavacanaṁ X X X yā X X X 'lup
manuṣyē' iti lukamatikramya pra(ti)kr̥tivacanēbhyō lupaṁ śāsti ।</p>
<p><b>14.</b> kathaṁ punaḥ 'īṣadaparisamāp‍tau' 'ivē pratikr̥tau' iti ivārthē vā vidhīyamānaḥ pratyaya
upamāna upamēyē vā śaṅ‌kyēta ?</p>
<p>īṣadaparisamāp‍tē kriyātvēna ivārthasya cāsattvabhūtatvēna liṅgavacanāyōgāt
pratyayāntarēṣu ca liṅgasaṅkhyāvaśādīṣadaparisamāptau cēvārthē vartamānāt prātipadikāt
svārthē pratyayō bhavatīti vijñāyatē ।</p>
<p>kiṁ punariha nyāyyam ?</p>
<p>upamānē pratyaya iti ॥</p>

<pb n="384"/>
<p><b>15.</b> nanu ca guḍa ivēyaṁ guḍō drākṣā, cañcēvāyaṁ cañcā puruṣa iti guḍādiśabdā
mādhuryādiguṇayōgēna drākṣādiṣu vartantē । tataśca drākṣādayaḥ prakr̥tyarthā bhavanti ।
prakr̥tyarthē cōpamēyē svārthikāḥ kalpabādaya iti kathamupamānē pratyaya iti ?</p>
<p>maivam; na hi drākṣāyāstatrāparisamāp‍tiḥ, api tu guḍasya । yēna hi guṇēna
mādhuryādinā guḍaśabdō drākṣāyāṁ vartamānō gauṇīṁ vr̥ttimanubhavati tasyaivēṣadasamāp‍tau
pratyayō vidhīyatē । adyaivaṁ guḍasyēṣadaparisamāp‍tau vartamānasya svārthē pratyayavidhānāt
bahuguḍō drākṣēti । sō'yamityabhisambandhād avyatirēka iti cēd vyatirēkamūlatvāda—
vyatirēkasya prasaṅgaḥ, yathā śuklaḥ paṭaḥ. paṭasya śukla iti ।</p>
<p>naivam; upapadyamānavyatirēkāṇāmubhayaṁ bhavati । na cātra tadupapattiḥ; na hi yathā
śuklaguṇō'stīti matublōpādapr̥thaksiddhaśuklaguṇavācinā śuklaśabdēna paṭō'bhidhīyatē,
tathā guḍa ityanēna । sa hi dravyaśabdō dravyāntarasāmānādhikaraṇyānyathānupapattyā gauṇīṁ
vr̥ttimāśritya svanibandhanaṁ dravyāntarē vyatirēkamupanidhattē । tatra sāmānādhikaraṇyabhraṁśāt
guṇavr̥ttērapi bhraṁśō mā bhūditi na vyatirēkalakṣaṇā ṣaṣṭhī bhavati । na ca guṇavacanānāmapi
kēṣāṁñcillōkē vyatirēka upalabhyatē । na hi bhavati paṭuḥ paṭukalpō'yaṁ dēvadatta iti ।</p>
<p><b>16.</b> kathaṁ punarguṇavr̥ttyāpyupamēyē vr̥ttērguḍaśabdāt svārthē vidhīyamānaḥ pratyaya upamānaṁ
pratyāyayati,</p>
<p>dravyavat pravr̥ttinimittasyāpi svārthatvāt । tathā hi cañcā tr̥ṇamayaḥ puruṣō yaḥ
kṣētrarakṣaṇāya kriyatēḥ tasya ca puruṣē pravartamānasya svākāraḥ pravr̥ttinimittam; ataḥ 'ivē
pratikr̥tau' (5.3.96) itīvārthē tatraiva pratyayō bhavati ।</p>
<p><b>17.</b> nanu ca yadi pratikr̥tau vartamānāt prātipadikāt svārthē pratyayaḥ, kim ivārtha
ityanēna ? athēvārthē kr̥taṁ pratikr̥tāvityanēna ?</p>
<p>ucyatē; upacaritaśabdānāṁ śaktimahim‍naiva trayī gatirbhavati । k‍vacidivārtha ēva
svārthikaḥ, 'kuśāgrīyā buddhiḥ, śailēyaṁ dadhīti । k‍vacit pratikr̥tāvēva, 'vāsudēvō
bhīmasēna' iti । k‍vacidivārthē pratikr̥tau ca, yathā varōrūḥ pīvarōrūriti । atra yadi
varaśabdēna pīvaraśabdēna vā ūrvōrēva guṇō'bhidhīyēta tadā 'ūrūttarapadādaupamyē'
(4.1.69) ityūṅna siddha‍yati । tataścaupamyāya kartavyō'tra ya X X X vaṁ syāt । yadi
varaśabdaḥ pīvaraśabdō vā varē pīvarē ca rambhāstambhastambēramakarādau vartitvāt
tatsādr̥ś‍yāt tadupamēyayōrūrvōrvartēta, tac‍cēvārthē pratikr̥tau vartamānayōstayōḥ

<pb n="385"/>
pratyayalugvidhāvē bhavati । anyathā hi 'varatvaṁ pīvaratvamēva' ca labhyatē, na
saṁsthānaviśēṣa iti ।</p>
<p>na bhavitavyam । pratyayamantarēṇāpi svasradīnāmiva tasya tācchīlikāntatvēna
strītvābhidhānamēva 'r̥nnēbhyō ṅīp' (4.1.5) ityasya 'na ṣaṭsvastrādibhyaḥ' (4.1.10)
iti pratiṣēdhaḥ pratyākhyāyatē । kiṁ punaramī upamānaśabdā lup‍tapratyayatvēna guṇībhūtā ēva
kalpabādīnāmutpattinimittaṁ bhavanti ?</p>
<p>bāḍham । 'ajādī guṇavacanādēva' (5.3.58) ityatō hi guṇavacanāditya—
dhikriyatē । tataśca būhuckalpabdēś‍yadēśīyara īṣadasamāp‍tim, ēvaṁ praśaṁsāyāṁ rūpap
vidhīyamānaḥ pacatirūpaṁ pacatōrūpaṁ pacantirūpamiti kriyālakṣaṇasya guṇasyaiva praśaṁsāṁ
dyōtayanti । anyathā hi sarvatraikavacanaṁ na syāt (mabhā. 5.3.36) । na ca dravyasya
samāp‍tiḥ asamāp‍tiḥ kutsā praśaṁsā vā svataḥ sambhavati, api tu guṇataḥ । ataśca
gauṇyā mukhyayā vā mandamadhyōtkr̥ṣṭēṣu guṇēṣu vartamānāt prātipadikādīṣadasamāp‍tau
dyōtyāyāṁ kalpabādayō bhavanti ।</p>
<p><b>18.</b> nanu ca nirjñātasyārthasya samāp‍tirasamāp‍tirvā bhavati । guṇaśca anirjñātaḥ, lōkatō
guṇasya nirjñānam । tadyathā paṭurayaṁ brāhmaṇaḥ, yō laghunōpāyēnārthaṁ nirvartayati,
paṭukalpō'yaṁ yō nātilaghunēti । ēvaṁ 'paṭutaraḥ' śuklatamaḥ kanīyām paṭiṣṭhaḥ
utkr̥ṣṭataraḥ vaiyākaraṇapāśa' ityādiṣu tarabādayō'pi guṇavacanēbhyō vidhīyamānā
guṇagatamēva prakarṣaṁ dyōtayanti ।</p>
<p><b>19.</b> kathaṁ punaratiśāyanādau vidhīyamānāstarabādayō guṇaprakarṣē bhaviṣyanti, na
punardravyaprakarṣa iti ?</p>
<p>naiva dravyasya prakarṣaḥ sambhavati ।</p>
<p>kiṁ tarhi ?</p>
<p>guṇasya ca(hi) prakarṣō'sti, tasya prakarṣō bhaviṣyati ?</p>
<p>kathaṁ jñāyatē guṇasyaiva prakarṣa iti ?</p>
<p>ēvaṁ hi dr̥ś‍yatē lōkē — samāna āyāmē vistārē ca paṭasyānyō'rghō bhavati
kāśikasya, anyō mādhurasya । guṇāntaraṁ khalvapi; śilpinaḥ prakarṣāyōtpādayamānastamēva
dravyāntarēṇa prakṣālayanti, anyēna śuddhaṁ dhautaṁ kurvantyanyēna śēphālikamanyēna
mādhyamikamiti । tarhi śuk‍lāt kr̥ṣṇō mā bhūditi samānagrahaṇaṁ kartavyam ।</p>

<pb n="386"/>
<p>na kartavyam । spardhā vai prakarṣaḥ, sā ca sāmanaguṇa ēva bhavati, na hyāḍhyābhirūpau
spardhētē ।</p>
<p>vācakēna khalvapyutpattavyam । na ca śuklāt kr̥ṣṇē utpadyamānō vācakaḥ syāt ।
yatra tat syāt, tatrōtpadyata ēva, yathā śuklāt kr̥ṣṇō māsuratara iti ।</p>
<p>na tarhīdānīmidaṁ bhavati adhvayurvai śrēyān, pāpīyān pratiprasthātā anyēbhyaḥ
pāpēbhyaḥ । kāṇatama iti kaṇirayaṁ saukṣmyē vartatē; sarva imē kāṇāḥ kiṁcit paś‍yanti,
ayaṁ tu kiṁcidapi na paś‍yatīti kāṇatama ucyatē ।</p>
<p>tasyā'dūraviprakarṣa iti vaktavyama । sarṣapād‍‌dhimavatō mahattvē mā bhūditi ।</p>
<p>na vaktavyam । adūraviprakarṣa ēva spardhā bhavati । na hi niṣkadhanaḥ
śataniṣkadhanēna spardhatē ।</p>
<p>tarhi jātēḥ nēti vaktavyam, vr̥kṣāt plakṣādēḥ mā bhūditi ।</p>
<p>na vaktavyam । jananēna yā prāpyatē sā jātiḥ । na caitasyārthasya prakarṣāpakarṣau staḥ ।</p>
<p>atha śuklatara ityādiṣu kimēkaṁ śauklyam, āhōsvinnānā ।</p>
<p>kiṁ cātaḥ ?</p>
<p>yadyēkam, prakarṣō nōpapadyatē; na hi tēnaiva tasya prakarṣō bhavati । atha nānā ?
samānaguṇagrahaṇaṁ kartavya, śuklāt kr̥ṣṇō mā bhūditi । ēkaṁ śauklyaṁ, tattu viśēṣavat ।</p>
<p><b>20.</b> kiṁkr̥tō viśēṣaḥ ?</p>
<p>alpatvabahutvakr̥taḥ । athavā punarastvēkaṁ nirviśēṣaṁ ca ।</p>
<p>nanūktaṁ prakarṣō nōpapadyatē, guṇāntarēṇa pracchādanād bhaviṣyati ।</p>
<p>athēhāsya śuklāni vastrāṇi, asyātiśayēna śuklānīti śuklataravastra iti
prāp‍nōti । śuklavastratara iti cēṣyatē ।</p>
<p>uktamatra;</p>
<p>kimuktam ?</p>
<p>'pūrvapadātiśaya ātiśāyikād bahuvrīhiḥ sūkṣmavastratarādyarthaḥ' 'uttarapadātiśayaṁ
ātiśāyikō bahuvrīhērbahvāḍhyatarādyarthaḥ' iti ॥</p>
<p>atha yatra trīṇi śuklāni prakarṣāpakarṣayuktāni, tatra pūrvaṁ pūrvamapēkṣya dvē tarabantē,
tatra śuklataraśabdādutpattiḥ prāp‍nōti । śuklaśabdādēva ca iṣyatē, śuklataraśabdē
śuklaśabdō'pyastīti śuklādēvōtpattirbhaviṣyati ।</p>

<pb n="387"/>
<p>naitad vivadāmahē śuklataraśabdē śuklaśabdō'styuta nāsti । kiṁ tarhi ?
śuklataraśabdō'pyasti, tata utpattiḥ prāp‍nōti, tadantāc‍cātiśāyikō dr̥ś‍yatē ।
tadyathā—'dēvō vaḥ savitā prārpayatu śrēṣṭhamāya karmaṇē', 'yudhiṣṭhiraḥ śrēṣṭhatamaḥ kurūṇām'
(mabhā. 5.3.55) iti ।</p>
<p>ayaṁ tarhi parihāraḥ, madhyamācchuklaśabdāt pūrvaparāpēkṣāt pratyayēnōtpattavyam' ।
madhyamaśca śuklaśabdaḥ pūrvamapēkṣya prakr̥ṣṭaḥ paramapēkṣya nyūnaḥ prakarṣāya pravartatē ।</p>
<p>na ca bahūnāṁ prakarṣē tarapā bhavitavyam ।</p>
<p>kēna tarhi ?</p>
<p>tamapā । śrēṣṭhatamāya, śrēṣṭhatama iti chandasyēva bhavati । vācakēna khalu
utpattavyam; na ca śuklataraśabdādutpadyamānō vācakaḥ syāt । uktaṁ ca
(mabhā. 2.3.55)—</p>
<b><lg>
<l>apēkṣya madhyamaḥ pūrvamādhikyaṁ labhatē sitaḥ ।</l>
<l>paraṁtu nyūnatāmēti na ca nyūnaḥ pravartatē ॥ 203 ॥</l>
</lg></b>
<b><lg>
<l>astu vā'pi tarap‍tasmānnāpaśabdō bhaviṣyati ।</l>
<l>vācakaścēt prayōktavyō vācakaścēt prayōjyatām ॥ 204 ॥</l></lg></b> (mabhā. 5.3.55)
<p><b>21.</b> atha yadyātiśāyikā guṇaprakarṣa ēvōtpadyantē kimarthamucyatē 'ajādī
guṇavacanādēva' (5.3.58) iti ? ētau guṇaviśēṣavacanēbhya ēva yathā
syātāmiti । guṇāḥ khalviha dviprakārā viprathantē tatsthāśca tadviśēṣaṇāni ca ।</p>
<p>yadāha — tatsthaiśca guṇaiḥ ṣaṣṭhī samasyatē, na tu tadviśēṣaṇaiḥ (mabhā.2.2.8)
iti । tatra yē bhāvapratyayōtpattimantarēṇa dravyāt pr̥thagākhyātumaśakyāḥ svaśabdairdravya—
paratayaivābhidhīyantē tē tatsthāḥ । tadyathā—'paṭuḥ pumān mr̥duḥ śayyā, gurudravyam,
laghurupāyaḥ । ēvamaṇurmahān dīrghō hrasvaḥ, pr̥thuḥ kr̥śō, dr̥ḍhaḥ sthūla' ityādayō vaktavyāḥ ।</p>
<p>yē tu svaśabdaiḥ pr̥thagākhyāyamānā matublōpādinā dravyaṁ viśēṣayanti tē
tad‌viśēṣaṇāni । tadyathā 'śuklaguṇayōgācchuklā balākā, 'kr̥ṣṇaguṇayōgāt kr̥ṣṇaḥ kākaḥ,
tīkṣṇaguṇayōgāt tīkṣṇaḥ kaṇṭakaḥ, dakṣaguṇayōd dakṣaḥ purūṣaḥ, ēvaṁ
śītōṣṇasvādusurabhivatsalōtsukarabhasamatsarādayō vaktavyāḥ । tatra yathā 'balakāyāḥ
śuklaḥ, kākasya kr̥ṣṇaḥ, kaṇṭakasya tīkṣṇaḥ, puruṣasya dakṣa' ityādau, tathā 'balākāyāḥ

<pb n="388"/>
śauklyam, kākasya kārṣṇyam, kaṇṭakasya taikṣṇyam, puruṣasya dākṣyami'tyādāvapi samāsō
na bhavati (mabhā. 2.2.8,11) । gandharasarūpasparśa— saṅkhyāparimāṇādayastu na tatsthāḥ, nāpi
tadviśēṣaṇāni । tēṣāṁ śuklādisaṅghātēṣu śāstrakārasaṅkētād dravyavacanatvēnaiva rājapuruṣādivat
ṣaṣṭhīsamāsā bhavanti । tadyathā — candanagandhaḥ, cūtaphalarasaḥ, kanyārūpaṁ, kucasparśaḥ,
puruṣasaṅkhyā, sēnāparimāṇamiti । yaiśca tīvrādīṁstad‌viśēṣaṇatvēnōpanyasya ghr̥tasya
tīvraścandanasya mr̥durityudāhr̥tya ca tīvramr̥duguṇayōgād guṇavr̥ttyā gandhasparśaviśēṣaṇatvēna
sāpēkṣatvē satyasamārthyāllabdhē'pi samāsābhāvē yadā prakaraṇavaśāt tīvraśabda ēva viśiṣṭa—
gandhavr̥ttistadā tadarthōpacita ēva vyatirēkē ṣaṣṭhīsamāsaprasaṅga iti pratiṣēdhōpapattiruktā, ta
ēvaṁ praṣṭavyāḥ — kathaṁ prakaraṇādyapēkṣāyāmapi sāpēkṣatvasya tādavasthyānnāsāmarthyamiti ? tadēvaṁ
tatsthairguṇaiḥ ṣaṣṭhī samasyatē paṭutvādibhiḥ, na tu tadviśēṣaṇaiḥ śuklādibhiriti ।</p>
<p>kiṁ vaktavyamētat ?</p>
<p><b>22.</b> na hi; kathamanuktaṁ gaṁsyatē ? ācāryāṇāṁ ca pravr̥ttayō gamayanti tatrārthaikatvaṁ
gōsahastram ityādiṣu 'arthaikatvādēkaṁ vākyam', 'śatasahastrāntāc‍ca niṣkāt'
(5.2.119), 'krōśaśatayōjanaśatarupasaṅkhyānam' (5.1.74 vā.), 'tatsamudāyaḥ
khārīśatamapi na prasūta' (samartha ?) mityādijaiminyādimunicatuṣṭayavacanāt saṅkhyayā
parimāṇēna ca samāsō na niṣidhyatē 'vartamānasāmīpyē vartamānavad vā (3.3.131),
'aparasparāḥ kriyāsātatyē' (6.1.114), 'uttarapadārthaprādhānyē' (2.2.6 mabhā.), 'tad
yat‍nagauravaṁ prasajyēta' (śābarabhāṣyam 1.1.1) iti sūtrakārabhāṣyakāraprayōgāc‍ca
kusumasaukumāryādiśabdasiddhiḥ । tēnāvagamyatē tatsthairguṇairēvaṁprakāraiḥ ṣaṣṭhī samasyata iti ।</p>
<p>nanvēvamapi</p>
<b><lg>
<l>'dviradamadajalāsārasaurabhyagarbhaḥ', ॥ 205 ॥</l>
</lg></b>
<b><lg>
<l>'kucakalaśamahōṣmābaddharēkhastuṣāraḥ', ॥ 206 ॥</l>
</lg></b>
<b><lg>
<l>'tuhinagiriśilāśaityasaṅkrāntimanti' ॥ 207 ॥</l>
</lg></b>
<p>ityēvamādīnāmanupapattiḥ,
sap‍tamīsamāsā imē bhaviṣyanti ।</p>
<p><b>23.</b> kathaṁ punaḥ saurabhyādīnāmādhārataḥ pr̥thagupalambhē sap‍tamī bhavati ?</p>
<p>ucyatē, samastamūrtimad‍dravyāṇāṁ pāñcabhautikatvē vāyunā vibhaktāvayavā
āpyapārthivādidravyasūkṣmabhāgā yatrayatra sañcāryantē tatratatraitēṣu ghrāṇādisambandhanibandha—

<pb n="389"/>
nādyupalabdhirityadhikaraṇavibhaktērnānupapattiḥ । ēvamapi bhāgānāmēvādhikaraṇatvaṁ, na
bhāgavatām; na hi nikr̥ttasya hastapādādēḥ puruṣādivyapadēśō bhavati ।</p>
<p>ēvamētat; kintu pr̥thaksthitānāmapyavayavānāmavayavivyapadēśō dr̥ś‍yatē, tadyathā
'rāhōḥ śirō rāhuḥ, śivasya liṅgaṁ śiva' iti ।</p>
<p>na caitad vācyam; ēvaṁ sati samudgakādisthasya karpūrādērbahirupalabhya—
mānabahulaparimalasya kālāntarēṇōpēkṣayaḥ syāt; tadvadēva dr̥ṣṭasannidhēstatrānyabhāgānā—
mupanipātāt; ata ēva purāṇadravyāṇāṁ gandharasarūpasparśagauravaprabhāvavipākavīryaviparyayā
yujyanta' iti ।</p>
<p>tadēvaṁ yaiḥ saha ṣaṣṭhīsamāsa iṣyatē tēbhya ēvēyasun—iṣṭhanōḥ vidhānamiti
nānarthakaṁ guṇavacanādēvēti ।</p>
<p>nanu ca guṇamuktavān matubutpattēḥ pūrvamiti guṇavacanaḥ śuklādirguṇaṁ vakṣyati
bhāvapratyayōtpattyēti guṇavacanaḥ paṭ‍vādiḥ । viśēṣavacanatvāviśēṣē yāvadajādī
paṭ‍vādibhya utpadyētē tāvacchuklādibhyaḥ kimiti nōtpadyēyātām । na ca samāsa—
vidhāvivēha jñāpanādīni santi । kathaṁ na santi ? tadyathā — 'praśasyasya śraḥ'
(5.3.60), 'jya ca' (5.3.61), 'vr̥ddhasya ca' (5.3.62), 'antikabāḍhayō—
rnēdasādhau'(5.3.63), 'yuvālpayōḥ kananyatarasyām' (5.3.64) iti । api ca
'iṣṭhēmēyassu' (6.4.154) ityadhikr̥tya yadayaṁ sthūladūrayuvahrasvakṣiprakṣudrāṇāṁ yaṇādi paraṁ
lupyatē pūrvasya ca guṇō bhavatītyabhidhattē, priyasthirasphirōrubahulaguru—
vr̥ddhatr̥pradīrghabr̥ndārakāṇāṁ prasthasphavarbaṁhigarvarṣitrap‌drāghivr̥ndāḥ ityāha । 'bahōrlōpō bhū ca
bahōḥ' (6.4.158) iti brūtē । 'ra r̥tō halādērlaghōḥ' (6.4.168) ityatra
pr̥thumr̥dudr̥ḍhakr̥śabhr̥śaparivr̥ḍhānāmiti parigaṇanaṁ karōti । tadjñāpayati tatsthaguṇavacanēbhya
ēvēyasuniṣṭhanau bhavata iti । tataśca yathā 'śuklataraḥ kr̥ṣṇatama' ityādi bhavati, naivaṁ
śuklīyān kr̥ṣṇiṣṭha ityādi । yathā ca mr̥diṣṭhaḥ paṭīyāniti bhavati, naivaṁ kārakiṣṭhaḥ
pācakīyāniti ।</p>
<p><b>24.</b> kathaṁ tarhi ōjiṣṭhaḥ pāpīyāniti ?</p>
<p>'vinmatōrluk' (5.3.65) iti jñāpakēna tadantād bhaviṣyati ।</p>
<p>atha yathā candrakalpaṁ mukhaṁ, guḍakalpā drākṣā, tathā candratamaṁ guḍatamēti kasmānna
bhavati ?</p>

<pb n="390"/>
<p>prakarṣābhāvāt । na hi kēnacidguṇēnōpamēyavr̥ttīnāmupamānaśabdānāmatajjātīyēṣu
vartamānānāṁ svārthāpēkṣayā prakarṣaḥ sambhavati । yatra tu tajjātīyēṣu guṇābhidhānaṁ tatra
bhavatyēvātiśāyitam । tadyathā— gaurayaṁ yaḥ śakaṭaṁ vahati, gōtarō'yaṁ yaḥ śakaṭaṁ sīraṁ
ca; gauriyaṁ yā samāṁ samāṁ vijāyatē, gōtarēyaṁ yā samāṁsamīnā jīvavatsā ca । dr̥ś‍yatē
hi jātivācinastajjātīyēṣvapi guṇābhidhāyitvam ।</p>
<b><lg>
<l>'saṅgrāmēṣu caratyēṣa puruṣaḥ puruṣō yathā' ॥ 208 ॥</l>
</lg></b>
<b><lg>
<l>'nāma yasyābhinandanti dviṣō'pi sa pumānpumān' ॥ 209 ॥</l></lg></b> (kirātā. 11.73) iti ।
<p>yadyēvaṁ candraguḍādibhyaḥ kalpabādayō'pi na syuḥ ?</p>
<p>naivam; tēṣāmīṣadasamāp‍tāvēva vidhānāt ।</p>
<p>tarhi kr̥takalpaṁ bhuktakalpamiti ktāntēbhyaḥ na cāsti sambhavō yadbhūtaṁ ca
syādasamāp‍taṁ ca ;</p>
<p>'āśaṁsāyāṁ bhūtavac‍ca' (3.3.132) iti vacanād bhaviṣyati ॥</p>
<p>(<b><emph>4. pravibhāgaḥ</emph></b>)</p>
<p>padē vākyē prabandhē vā'syaitāvataḥ śabdasyāyamarthō'sminnarkhē cāyamētāvān śabda
iti śabdārthayōrmithaḥ sambandhitayā pr̥thaktvēnāvadhāraṇaṁ <b>pravibhāgaḥ</b> ।</p>
<p>sa tri(dvi)vidhō'nvayavyatirēkābhyām । iha khalvatyantasaṁsr̥ṣṭānāṁ padārthānāṁ
pravibhāgē'nvayavyatirēkābhyāṁ nānyō hēturasti । yathā lōkē badhirō'pi
1cakṣuṣmānālōkayati, satyapi śrōtrē upahatacakṣurnālōkayati rūpamityanvayavyatirēkābhyāṁ
cakṣuśśrōtrasannidhānē rūpālōkanaṁ cakṣuṣa ēva vyavasthāpyatē na śrōtrasyaḥ tathā
śabdaśāstrē'pi subantēṣu tiṅantēṣu ca padēṣvatyantasaṁsr̥ṣṭā arthātmānaḥ śabdāśca
prakr̥tipratyayādayō mithassambandhitvēnānvayavyatirēkābhyāmēva pravibhajyantē ।</p>
<p>tatrāvasthitasyānuvr̥tti<b>ranvayaḥ</b> ।</p>
<p>tad‌viparyayō <b>vyatirēkaḥ</b> । sa dvividhō <b>janmahānibhyām</b> । tadyathā—</p>
<p>vr̥kṣa ityuktē kaścicchabdaḥ śrūyatē; vr̥kṣa ityakārāntaḥ sakāraśca pratyayaḥ, arthō'pi
kaścid gamyatē śākhādimattvamēkatvaṁ ca ।</p>
<p>r̥kṣa ityuktē kaścicchabdō hīyatē, kaścidupajāyatē, <b>kaścidanvayī</b> ।</p>
<!-- NOTES pg=390!-->
<p>1. 'cakṣuṣmān nālō' iti rāghavaḥ ।</p>

<pb n="391"/>
<p>vr̥kṣaśabdō hīyatē, r̥kṣaśabda upajāyatē, <b>sakārō'nvayī ।</b></p>
<p>arthō'pi kaścid‌dhīyatē kaścidupajāyatē <b>kaścidanvayī</b>;</p>
<p>śākhādimattvaṁ hīyatē, saṭādimattvamupajāyatē, <b>ēkatvamanvayīti ।</b></p>
<p>vr̥kṣāvityuktē sakārō hīyatē, aukāra upajāyatē, <b>vr̥kṣaśabdō'nvayī ।</b></p>
<p>arthē'pyēkatvaṁ hīyatē, dvitvamupajāyatē, <b>śākhādimattvamanvayīti ।</b></p>
<p><b>tiṅantēṣu</b> khalvapi pacatītyuktē kaścicchabdaḥ śrūyatē, paca iti cakārāntaḥ,
atiśabdaḥ pratyayaḥ, arthō'pi kaścid gamyatē viklittiḥ kartr̥tvaṁ ca ।</p>
<p>paṭhatītyuktē kaścicchabdō hīyatē, kaścidupajāyatē, <b>kaścidanvayīti</b> ।</p>
<p>pacchabdō hīyatē, paṭhaśabda upajāyatē, <b>atiśabdō'nvayī ।</b></p>
<p>arthō'pi kaścid‌dhīyatē kaścidupajāyatē, kaścidanvayī; viklittirhīyatē,
paṭhikriyōpajāyatē, <b>kartr̥tvamanvayī ।</b></p>
<p>pacyata ityuktē atiśabdō hīyatē, yatēśabda upajāyatē, <b>pacchabdō'nvayī;</b></p>
<p>arthō'pi kartr̥tvaṁ hīyatē, karmatvamupajāyatē, <b>viklittiranvayinīti</b> ।</p>
<p>tē manyāmahē yaśśabdō hīyatē tasyāsāvarthō yō'rthō hīyatē; yaśśabda upajāyatē
tasyāsāvarthō yō'rtha upajāyatē; yaśśabdō'nvayī tasyāsāvarthē <b>yō'rthō'nvayīti</b>।</p>
<p>ēvaṁ <b>vākyē'pi</b> gāmānayētyuktē kaścicchabdaḥ śrūyatē, gāmiti dvitīyāntaḥ ānayēti
ca lōḍantaḥ;</p>
<p>arthō'pi kaścid gamyatē sāsnādimān karmatvamāpannaḥ ānayēti kriyārthatvavidhi—
tvamāpannaḥ athāśvamānayētyuktē gavārthō hīyatē, aśvārtha upajāyatē, <b>ānayanārthō'nvaya ।</b></p>
<p>gāṁ badhānētyuktē ānayanārthō hīyatē, bandhārtha upajāyatē, <b>gavārthō'nvayī ।</b></p>
<p>ēvaṁ gaurānīyatāmaśva ānīyatāṁ gaurbadhyatāmaśvō badhyatāmityādiṣu
karmakartr̥tvayōrhānirupajaniścābhyūhyaḥ । ētēna prabandhō'pi vyākhyātaḥ ।</p>
<p>kaścidāha, mārīcō rāmēṇa hataḥ, kaścidāha lakṣmaṇēnēti । tatra mārīcamr̥gaghātē rāmō
hīyatē lakṣmaṇa upajāyatē, lakṣmaṇō vā hīyatē rāma upajāyatē, rāmāyaṇaṁ <b>punaranvayīti ।</b></p>
<p>nanu ca vr̥kṣar̥kṣa iti vakārō hīyatē (r̥kāra) upajāyatē vā; pacati paṭhatīti
cakārō hīyatē ṭhakāra upajāyata iti vaktavyē kimarthamucyatē vr̥kṣaśabdō hīyatē r̥kṣaśabda
upajāyatē, pacchabdō hīyatē paṭhaśabda upajāyata iti ? śabdasyārthavattā yathā syāt, na

<pb n="392"/>
varṇānām; kiṁ punarna varṇāḥ śabdaḥ? bāḍham; arthāvasāyaprasavanimittaṁ śabda ityabhihitaṁ
purastāt ।</p>
<p>nanvēvamapi vr̥kṣādīnāmarthavattā nōpapadyatē; kiṁ kāraṇam? kēvalēnāvacanāt ।</p>
<p>na hi vr̥kṣādinā kēvalēna kaścidarthō gamyatē; kiṁ tarhi? sapratyayakēna ।</p>
<p>kimuktaṁ bhavati? pacatyādiṣvarthavattāsahacaritā kēvalavacanatā dr̥ṣṭā; varṇēṣu
cānarthakyasahacaritaṁ kēvalāvacanatvam । na caitē pacatyādivaddr̥ś‍yantē, varṇavattu dr̥ś‍yantē
tasmād varṇavadvr̥kṣādīnāmarthavattā nōpapadyata iti ।</p>
<p>sapratyayasyōpapadyata iti cēnvaivam । iha yad yasya nimittatvēnōpādīyatē sati
tasmistēna pravartitavyam । arthavattā ca prātipādikasaṁjñāyā nimittam । sā ca dvidhā
laukikī pāribhāṣikīti ca । tayōrlōkē viditā laukikī, kriyāpradhānamākhyātam,
sattvapradhānāni nāmāni iti । śāstrē vyavahārārthā pāribhāṣikī 'dādhā ghvadāp' (1.1.20),
'tarap‍tamapau ghaḥ' (1.1.12) iti । tatra laukikī tāvadarthōpalabdhigamayā; yēṣāṁ ca
prātipadikasaṁjñā vidhīyatē tē na kadācit kēvalā upalabhyantē । pāribhāṣikī tu paribhāṣayā
bhavatyarthavacchabdarūpaṁ, tacca prātipadikasaṁjñamiti । ēvaṁ ca śabdatvāviśēṣād‌varṇānāmapi
prasajyatē ।</p>
<p>iyaṁ ca paribhāṣā na pravartatē 'arthavad‌grahaṇē nārthakasya' iti । tadēvamarthavattāyā
nimittasyābhāvē prātipādikasaṁjñā na pravartatē; tadapravr̥ttau tu kathaṁ pratyayōtpattiriti?</p>
<p>naivam । pratyayēna nityasambandhāt kēvalasyāprayōgaḥ; nityasambandhāvētāvarthau prakr̥tiḥ
pratyaya iti; atō nityasambandhāt kēvalasya prayōgē na bhaviṣyati ।</p>
<p>nanu ca bhavānāmrān pr̥ṣṭaḥ kōvidārānācaṣṭē, arthavattā nōpapadyatē
kēvalēnāvacanāditi pr̥ṣṭaḥ kēvalasyāprayōgē hētumāha । nābhiprāyāparijñānāt nanvēvaṁ bravīmi;
yadi tāvat kēvalēnāvacanādityēvamayaṁ hēturupanyastaḥ yasmāt kēvalō na prayujyatē
tasmādanarthaka iti, tadēvaṁ vaktavyaṁ kēvalasyāprayōgāditi, na vaktavyaṁ kēvalēnāvacanāditi ।
kēvalasya prayōgaḥ śāstrasamayānnāsti, 'na kēvalā prakr̥tiḥ prayōktavyā na ca kēvalaḥ
pratyaya' iti । na ca laukikā ēvaṁ prayuñjatē; ata uktaṁ nityasambandhādayaṁ kēvalē na
prayujyatē na tvānarthakyāditi ॥</p>
<p>athaivamupanyastaḥ kēvalēna prayujyamānēna nōcyatē'sāvartha iti । k‍va punarayaṁ bhavatā
kēvalaḥ prayujyamānō'rthamabruvan dr̥ṣṭaḥ? yadi ca prayujyēta na cārtha upalabhyēta, syādayaṁ hētuḥ
kēvalēnāvacanāditi । anyad bhavān pr̥ṣṭō'nyadēva pratividhattē । mayā hyēvamucyatē,

<pb n="393"/>
samudāyasyārthē prayōgādavayavārthānāmaprasiddhiriti । yatō varṇāstāvadanarthakā
bhavatābhyupagatāḥ; tēṣāṁ ca samudāyatantrāṇāṁ kēvalānāṁ prayōgō nāsti । yadyapi prayujyēran
anarthakānāmēva prayōgaḥ syāt । ēvaṁ prakr̥tīnāmapi samudāyatantrāṇāṁ nāsti kēvalānāṁ
prayōgaḥ; yōgē vā satyanarthakāḥ prayujyēran ।</p>
<p>athaivambhūtānāmarthavattā, kō nāma matsarō varṇōṣviti ?</p>
<p>kō nāma matsaraḥ, yadēṣāmarthavattvē'rthavatkāryāṇi prāp‍nuvanti ।</p>
<p>kānyarthavatkāryāṇi ? arthavatprātipadikamiti prātipadikasaṁjñā, 'prātipādikād' iti
svādyutpattiḥ, 'subantaṁ padam' iti padasaṁjñā ca ।</p>
<p>tatra kō dōṣaḥ?</p>
<p>pratyavayavaṁ vibhaktēḥ śravaṇaṁ prāpnōti ।</p>
<p>naivaṁ, yadaivāvayavānāṁ prātipadikasaṁjñā pravartatē tadaiva samudāyasyāpīti
samudāyāntargatatvāt 'supō dhātuprātipadikayōḥ' (2.4.71) iti lukā bhāvyam । tatkutō
vibhaktēḥ śravaṇam?</p>
<p>nanu ca 'kr̥ttaddhitasamāsāśca' (1.2.46) iti samāsagrahaṇaṁ niyamārtham, tēna
cārthavatsamudāyasya vākyasyēva varṇasamudāyasyāpi prātipadikasaṁjñā nivāryata iti kathaṁ
tadantargatā vibhaktayō lupyantē?</p>
<p>naivam; niyamasya tulyajātīyāpēkṣatvāt samāsasyēva bhinnārthasamudāyasya vākyasyaiva
prātipadikasaṁjñā nivartatē, tvabhinnārthasya varṇasamudāyasyēti । atra hi yēnaivārthēna
samudāyasyārthavattvaṁ tēnaiva tadavayavānāmapīti (1.2.45)।</p>
<p>ēvaṁ tarhi nivr̥ttāyāmapi vibhaktau padatvād ghanaṁ vanamityādau nalōpādīni
(8.2.7) prāpnuvanti ।</p>
<p>tarhi 'saṅghātasyaikārthyāt subabhāvō varṇāt' bhaviṣyati । vr̥kṣa ityatra hyēkatvaṁ vibhaktyā
dyōtyatē, taccaikamityēkaiva vibhaktirutpadyatē, yathā bahavō draṣṭāra ēkēnaiva pradīpēna dr̥ś‍yamarthaṁ
paśyanita, ēvaṁ sa ca samudāyādēva tantrēṇa sarvānugrāhiṇyutpadyatē samudāyadvirvacanavat ।
yathā hi papācētyādau prathamasyaikācō dvirvacanaprasaṅgē yēnaivācā samudāya ēkāc, nēva
tadavayayō'pi paśabdaścēti tatra pr̥thagavayavaikācō na dvirucyantē; kiṁ tarhi? sarvānugrahāt
samudāyaikāca ēva । tathaihāpi samudāyādutpattau varṇāt subutpattirna bhaviṣyatīti tadabhāvānna
padasaṁjñā । apadatvācca nalōpādīnāmaprasaṅga iti ।</p>

<pb n="394"/>
<p>satyamētat । kiṁtu varṇēṣvanvayavyatirēkayōḥ sadbhāvē'pyarthānvayavyatirēkā—
bhāvādayamasyārtha iti pravibhāgō na prakalpatē । tathā hi vr̥kṣaḥ r̥kṣaḥ, pacati paṭhatītyādau
yasya hānau yō hīyatē, yasyōpajanē ya upajāyatē, yasyānvayē yō'nugacchati sa tasyārtha
iti śakyatē vaktum ।</p>
<p>naivam, kūpayūpasūpādāviti anarthakā varṇāḥ, arthavantō vr̥kṣādaya iti ।</p>
<p>nanu yatra br̥ṁhitaṁ hīyatē, hōṣitamupajāyatē, rēṇucakramanvayi, tatra hastinō hīyantē,
aśvā upajāyantē, pipīlikā anvayinyō, na caitāvatā rēṇucakrasya nimittaṁ bhavanti । yatra
vā kṣīraṁ hīyatē dadhyupajāyatē pātramanvayi, tatra mādhuryaṁ hīyatē amlatōpajāyatē
tr̥p‍tiranvayinī, na cānvayi pātraṁ tr̥p‍tihēturbhavati । tadēvamanvayavyatirēkē ca satyapi
kāryakāraṇabhāvasyābhāvāt kathamucyatē'nvayavyatirēkābhyāmarthavattāvatiṣṭhata iti ?</p>
<p>naivam । avadhāritaṁ hi sāmarthyamanvayavyatirēkābhyāṁ pravibhajyatē, na ca pipīlikānāṁ
pātrasya vā rēṇucakratr̥p‍tyōḥ sāmarthyāvadhāraṇamasti, tatsad‪bhāvē— 'pyanyatrābhāvāt । yatraiva
cānvayavyatirēkābhyāmarthavattā śakyatē pratyāpattuṁ tatraiva pratipattavyā, na sarvatra । yadyēvaṁ
prakr̥tyādiṣvapi na śakyatē । bahavō hi śabdā ēkārthā bhavanti, ēkaśca śabdō bahvarthaḥ; yadi
hi niyōgata ēkaḥ śabda ēkasminnarthē vartatē tata ēṣa pravibhāgaḥ syāt । yatastu
vyabhicaratyētat anēkaśśabda ēkasminnarthē, tadyathā indraḥ purandara iti, ēkaścānēkārthaḥ
akṣāḥ pādāḥ māṣāḥ iti । anumānaṁ caikasyaivākārthavr̥ttitva ēva śakyatē kalpayitum;
atō vyabhicārādanimitta— manvayavyatirēkau prakr̥tipratyayārthapravibhāgē iti prakr̥tirēva
sarvārthā syāt । pratyayō vā sarvārthaḥ, ubhau vōbhayārthau ? yathaikau dr̥ś‍yatē hi dadhi madha
vagniciditi prakr̥tirēva sarvānarthānabhidadhānā, 'adhunā' (5.3.17), iyān 'asyāpatyaṁ
iḥ' iti, pratyaya ēva vā sarvārthābhidhāyī, haiyaṅgavīnaṁ (5.2.23), śrōtriyaḥ (5.2.84),
kṣētriyaḥ ityubhayamubhayārthābhidhāyīti । ataḥ kiṁ na sādhīyaḥ, arthavattā siddhā bhavati । yadā
hi prakr̥tirēva svārthādiṣu vartatē pratyayō vā, tadā sutarāmarthavattā sidhyati । na brūmō'rthavattā
na sidhyati । tau tvanvayavyatirēkau nāvatiṣṭhētē । tataśca kuta ētat yādayaṁ prakr̥tyarthō'yaṁ
pratyayārtha iti ? na punaḥ prakr̥tērēvōbhāvarthau pratyayasyōbhayasya vēti sāmānyaśabdā ētē ēvaṁ
syuḥ; sāmānyaśabdāśca nāntarēṇa viśēṣaṁ prakaraṇaṁ vā viśēṣē'vatiṣṭhantē, yatastu khalu
niyōgataḥ prakaraṇādimantarēṇāpi vr̥kṣa ityuktē svabhāvataḥ kaścidarthō gamyatē, atō manyāmahē
na imē sāmānyaśabdāḥ, prakr̥tiḥ prakr̥tyarthē vartatē, pratyayaḥ pratyayārthē vartata iti । yadi hi

<pb n="395"/>
'su au jas' (4.1.2) ityēta ēva svārthadravyaliṅgasaṅkhyākarmādivacanāḥ, sahāyamātraṁ
prakr̥tiḥ, svādibhiḥ sarvēṣāmarthānā— mupādānāt, vr̥kṣaḥ vr̥kṣau vr̥kṣā iti । kimarthaṁ niyōgēna
vr̥kṣārtha ēva gamyatē, na punassarvē arthāḥ pratīyēran, paryāyēṇa vā kadācit kaścid? na
yaugapadyaṁ na paryāyaḥ; tasmādanvayavyatirēkābhyāṁ samudāyasthāḥ śabdāścāpōddhartavyā arthāścēti
vyavasthitā anvayavyatirēkābhyāṁ vyāvahārikī arthavattā । tatrēdamaparihr̥tam—'prakr̥tirēva
sarvānarthānabhidadhānā dr̥ś‍yatē pratyayaḥ sarvārthābhidhāyī ubhayaṁ vōbhayārthābhidhāyīti । tatra
parihāraḥ—dadhi madhu agnicidityēvamādiṣu vacanāntarāṇāmaukārādīnāṁ śrūyamāṇatvādanyēṣāṁ
ca savibhaktikānāṁ prayōgadarśanāt । adhunā iyānityēvamādiṣu pratyayāntaraparāyāḥ
prakr̥tēravasthānāt prakr̥tyantarāṇāṁ vā lōpadarśanāt, ihāpyakēvalasyaivārthābhidhānaṁ prasaktaṁ;
lōpādidvārēṇa śāstradr̥ṣṭyā kēvalaya vijñāyatē ।</p>
<p>nanu 'na kēvalā prakr̥tiḥ prayōktavyā, na kēvalaḥ pratyaya' iti śāstrasamayaḥ ।</p>
<p>satyamētat; kiṁtu yatra prakr̥tinimittā pratyayanivr̥ttistatra kēvalāpi prakr̥tiḥ
prayujyatē । yatra vā pratyayanimittā prakr̥tinivr̥ttistatra kēvalō'pi ityabhyanujñāyatē ।
haiyaṅgavīnaṁ, śrōtriyaḥ, kṣētriya ityādiṣu tu saṁjñāśabdē hyōgōdōhasya vikāra iti,
'śrōtriyañchandō'dhīta' iti, 'parakṣētrē cikitsya' iti prakr̥tipratyayavibhāgakalpanayā
vyutpattiryathākathaṁciddharmaniyamāya kriyatē । ēvaṁ yāvakādiṣvapi svārthikēṣu
pratyayārthasyāvyatirēkāt prakr̥tyantarayōgē prātipadikānāṁ ca yāvakādīnāmarthabhēdāt
pratyayāntarayōgē prakr̥tēḥ kalpitāyāmarthavattāyāṁ svārthikatvaṁ vijñāyatē । ēkō dvau bahava
ityatra pratyēkaṁ vacanāntarabhāvāt karmādiviṣayāvanvayavyatirēkāvāśrīyētē । sāmānyatō
dr̥ṣṭāccānumānāt prakr̥tyantaravadēkādīnāṁ pravr̥ttau bhinnarūpāṇi vacanānyasaṅkarēṇa vyavasthāṁ
prakalpayantīti pratīyatē ।</p>
<p>nanvēvaṁ sati śabdasyaikārthōpakṣayasyārthāntarēṇa asambandhādarthasyāpyēkaśabdō—
pakṣayasyānyatrāsaṅkrāntēḥ kūpasūpayūpādivadēvānvayavyatirēkau nāvakalpētē । na hi ya
ēvaikatvasambandhī sa dvitvādisambandhī, yō vā prātipadikatvēnārthamātrapravr̥ttiḥ
saśaktyarasambandhī na bhavitumarhati । na khalu śabdaḥ kaściduttarakālamarthāntaraṁ
parityajatyupādattē vā । taduktam — (vāpa. 2.13)</p>
<b><lg>
<l>yadasya (śabdasya) na vibhāgō'sti kutō'rthasya bhaviṣyati ।</l>
<l>vibhāgaiḥ prakriyābhēdamavidvān	pratipadyatē ॥ 210 ॥</l>
</lg></b>

<pb n="396"/>
<p>ēvamētat । kintu trividhaḥ śabdaḥ — nivartyō'nvākhyēyaḥ pratipādakaśca1 (vāpa. 1.24,
mabhā.1.1.50) । tēṣvadharmahēturaprabhraṁśō nivartyaḥ, dharmahēturlōkavēdayōḥ prayōgārhō'nvākhyēyaḥ ।
prakr̥tipratyayādivibhāgakalpanayā tatsvarūpāvabōdhakr̥t pratipādakaḥ । tadarthamanva—
yavyatirēkāvavidyamānāvapi vyavasthārthaṁ kalpitau śāstrārthavyavahāranibandhanaṁ sampadyētē ।
śāstravyavahārō hi 'arthavat prātipadikam' (1.2.45) 'kriyāvacanō dhātuḥ' (mabhā.1.3.1)
ityādiranāśritayōranvayavyatirēkayōrasukara ēva । tadāha — (vāpa. 2.12)</p>
<b><lg>
<l>bhāgairanarthakairbhinnāḥ pacatītyēvamādayaḥ ।</l>
<l>anvayavyatirēkau tu vyavahāranibandhanam ॥ 211 ॥</l>
</lg></b>
<b><lg>
<l>abhidhā ca vivakṣā ca tātparyaṁ ca vibhāgavat ।</l>
<l>catastraḥ kēvalā hyētāśśabdasambandhaśaktayaḥ ॥ 212 ॥</l>
</lg></b>
<b><lg>
<l>yāpēkṣā yacca sāmarthyamanvayō yaśca tairmithaḥ ।</l>
<l>aikārthyaṁ yacca tāstasya sasahāyasya śaktayaḥ ॥ 213 ॥</l>
</lg></b>
<b><lg>
<l>uktāścatastraḥ prathamāḥ kramēṇa kramādathānyāḥ prakaṭīkriyantē ।</l>
<l>akhaṇḍavākyārthavivēcakānāṁ śabdārthasamvitpariśuddhihētōḥ ॥ 214 ॥</l>
</lg></b>
<p><b>iti mahārājādhirājaśrībhōjadēvaviracitē śrr̥ṅgāraprakāśē
kēvalaśabdasambandhaśaktiprakāśō nāma</b></p>
<p><b>॥ sap‍tamaḥ prakāśaḥ ॥ 7 ॥</b></p>
<lg>
<l>rēvāprasādēna sanātanēna śrībhōjadēvasya nibandha ēṣaḥ ।</l>
<l>kr̥tō viviktārtha iti prasīdantvatrānuvīkṣācaturā mahāntaḥ ॥</l>
</lg>
<!-- NOTES pg=396!-->
1. saṁvādō'tra vāpa. 1.24, mabhā. 1.1.50

<pb n="397"/>
<p>atha</p>
<p><b>śrr̥ṅgāraprakāśē aṣṭamaḥ prakāśaḥ</b></p>
<p>sāpēkṣaśabdaśabdaśaktiprakāśō nāma</p>
<p><b>(<emph>5. vyapēkṣā</emph>)</b></p>
<p><b>tatrōdbhūtasambandhavyatirēkāṇāṁ padārthānāmitarētarapratyākāṅkṣā vyapēkṣā ।</b></p>
<p>sā ca sannihitē yōgyē ca bhavati । tadyathā 'dēvō varṣatī' —ti
varṣaṇakriyākartāramantarēṇābhavantī sannihitaṁ yōgyaṁ ca dēvamapēkṣatē । yatra tu sannihitasya
na yōgyatā, tatra vyavahitamapi yōgyamēvāpēkṣatē, yathā praviśa piṇḍīm ityatra (na)
pravēśanakriyā sannihitāyāmapyayōgyāyāṁ piṇḍyāmasambhavantī vyavahitamapi yōgyaṁ
gr̥hādikamapēkṣatē । piṇḍīmityētadapi karmapadaṁ praviśētyasminnasambhavad‌yōgyamēva
bhakṣayētyādikriyāpadamapēkṣata iti ।</p>
<p>sēyaṁ vyapēkṣā saṁkṣēpataḥ padārthānāṁ trēdhā sambhavati—</p>
<p><b>1. ābhidhānikī, 2. naiyāyikī, 3. naiṣēdhikī</b> ca । tatra —</p>
<p>śrutisamārōpa(samākhyā)vākyavikalpasamuccayātidēśādibhirabhidhīyamānā
<b>ābhidhānikī</b> ।</p>
<p>ūhaviparyayavipariṇāmāyāhāravākya (vi)śēṣavyahitakalpanādibhirupakalpyamānā
<b>naiyāyikī</b> ।</p>
<p>vacanāsambhavavirōdhakr̥tārthaparisaṅkhyāvadhāraṇādibhirniṣidhyamānā <b>naiṣēdhikī</b> । tāsu —</p>
<p><b>(1. ābhidhānikī)</b></p>
<p>ābhidhānikī tāvad yatra dvayōḥ sādharmyārthamāvr̥ttyā vibhaktiśrutibhēdēna ca
viśēṣaṇaviśēṣyanirdēśaḥ,</p>
<p>1. sā <b>śrutyābhidhānikī</b> yathā— (mēgha. 99)</p>
<b><lg>
<l>aṅgēnāṅgaṁ pratanu tanunā gāḍhatap‍tēna tap‍taṁ
sāstrēṇāstradravamaviralōtkaṇṭhamutkaṇṭhitēna ।</l>
<l>uṣṇōcch‌vāsaṁ samādhikatarōcch‌vāsinā dūravartī
saṅkalpaistairviśati vidhinā vairiṇā ruddhamārgaḥ ॥ 1 ॥</l>
</lg></b>

<pb n="398"/>
<p>yatrāpi sādharmyārthādēva dvayōstantrēṇa ca vibhaktyabhēdēna ca viśēṣaṇaviśēṣyayōgaḥ,
sā ca <b>śrutyābhidhānikī</b> । yathā—</p>
<b><lg>
<l>daivāta/daivādapatramacchāyaṁ phalārthibhirasēvitam ।</l>
<l>sānujaṁ śākhinamiva dr̥ṣṭvā rāmaṁ rurōda sā ॥ 2 ॥1</l>
</lg></b>
<p>2. yatra padēna vākyēna vā saṁjñārthō vidhīyatē, sā <b>samākhyābhidhānikī</b> ।
sā padēna yathā—(raghu. 6.21)</p>
<b><lg>
<l>asau śaraṇyaḥ śaraṇāgatānāmagādhasattvō magadhapratiṣṭhaḥ ।</l>
<l>rājā prajārañjanalabdhavarṇaḥ parantapō nāma yathārthanāmā ॥ 3॥</l>
</lg></b>
<p>vākyēna yathā—</p>
<b><lg>
<l>saccaṁ saṇṇā dhaṇṇā jā taiā kēsavēṇa giridharēṇa ।</l>
<l>gurubhāra—vāvaḍēṇa vi, ajjuacchaṁ ciraṁ diṭhṭhā ॥ 4 ॥</l>
</lg></b>
<lg>
<l>(satyaṁ saṁjñā dhanyā yā tadā kēśavēna giridharaṇē ।</l>
<l>gurubhāravyāpr̥tēnāpi r̥jvakṣaṁ/anr̥jvakṣaṁ ciraṁ dr̥ṣṭā ॥)</l>
</lg>
<p>3. yatra vyapēkṣōtthāpakaṁ vākyamabhidhāya tadupapādakamabhidhīyatē, upapādakaṁ vābhidhāya
vyapēkṣōtthāpakaṁ, sā <b>vākyābhidhānikī</b> ।</p>
<p>tayōrādyā yathā— (hēmacandrasya prākr̥tavyākaraṇē 4.420)</p>
<b><lg>
<l>sā uppaḍī gōṭhṭhauhi । ṇōkkhī kāvi visagaṁṭhi ।</l>
<l>bhiḍiya pacēlliu sō marai ॥ jjassa ṇa laggai laṁṭhi ॥ 5 ॥</l>
</lg></b>
<lg>
<l>(sā utpannā gōṣṭhabhuvi navīnā kāpi viṣagranthiḥ ।</l>
<l>bhittvā na pacan pratyuta sa mriyatē yasya na lagati kaṇṭhē ॥)</l>
</lg>
<p>dvitīyā yathā—</p>
<b><lg>
<l>vāṇidhamōḍiaccaruṇakhaō dārēēṁ tu na diṭhṭha ।</l>
<l>māēṇajahukē malaḍōllāhia ivaiṭhṭha ॥ 6 ॥?</l>
</lg></b>
<p>4. vaikalpikābhidhānaprabhavā <b>vikalpābhidhānikī</b> yathā—</p>
<b><lg>
<l>aṁbaru aṁci samuddu tari bhamaḍahi ḍōṁgaruāṇi ।</l>
<l>sahi mahu piu gau kalahiau jēṁva ruccai tēṁva āṇi ॥ 7 ॥</l>
</lg></b>
<!-- NOTES pg=398!-->
1. daivamēvātapatraṁ rāmaṁ daivāt apatraṁ śākhinam, sānuni jātaṁ vr̥kṣam,anujasahitaṁ rāmam — rē ।

<pb n="399"/>
<lg>
<l>(ambaraṁ gaccha samudraṁ tara bhrama kāntārāṇi ।</l>
<l>sakhi mama priyō gataḥ kalahāyitō yathā rōcatē tathā''nayā ॥)</l>
</lg>
<p>5. samuccayābhidhānaprabhavā <b>samuccayābhidhānikī</b> yathā—(hēmacandrasya prākr̥tavyākaraṇē 4.315)</p>
<b><lg>
<l>hiai khuḍukkai gōraḍī gaaṇi ghuḍukkai mēhu ।</l>
<l>vāsāratti pavāsuahaṁ visamā saṁkaḍu ēhu ॥ 8 ॥</l>
</lg></b>
<lg>
<l>(hr̥dayē śūlyāyatē gaurī gaganē garjati mēghaḥ ।</l>
<l>varṣāyāṁ pravāsināṁ viṣamaṁ saṁkaṭam ētat ॥)</l>
</lg>
<p>6. sāmānyaviśēṣātidēśaprāp‍tadharmāṇāṁ yatrāgrataḥ paścād‌vābhidhānaṁ <b>sātidēśābhidhānikī</b> ।
tatra sāmānyātidēśaprāp‍tadharmābhidhānamagratō yathā—</p>
<b><lg>
<l>hiaa tiricchīyai saṁmuha pacchā gahiakaḍakkhāssa ।</l>
<l>pahia ēkējjē gōraḍī ṇaṁ cauhaṭṭa uvaccha ॥ 9 ॥</l>
</lg></b>
<lg>
<l>(hr̥dayē tiraścīnā saṁmukhā paścād gr̥hītakaṭākṣā ।</l>
<l>pathikasyaikaiva gaurī nanu catuṣpathē vrajati ॥)</l>
</lg>
<p>ēvaṁ paścādapi draṣṭavyam । viśēṣātidēśaprāp‍tadharmābhidhānaṁ paścād yathā—</p>
<b><lg>
<l>mahilattaṇu ṇivvāhiau ēkkai vijjupiyāi ।</l>
<l>ṇēhakkaḍa viavira hunammē vidaṭṭaṇajāi ॥ 10 ॥</l>
</lg></b>
<lg>
<l>(mahilāvaṁ nirvāhitamēkayā vidyutpriyayā ।</l>
<l>.........kadā na api virahaḥ ..... na yāti ॥)</l>
</lg>
<p>7. ādigrahaṇādyatraikamabhidadhānaḥ prasaṅgēnānyadapyabhidhattē; sā <b>prasaṅgābhidhānikī</b> ।
sāpi dvidhā <b>padatō vākyata</b>śca । tayōrādyā yathā—</p>
<b><lg>
<l>sāva—salōṇī gōraḍī aharahō mahurau sāu ।</l>
<l>tik‍kha—appa—palōvvaṇaē—virahu kaḍuu kasāu ॥ 11 ॥</l>
</lg></b>
<lg>
<l>(sarva—salavaṇā gaurī adharasya madhuraḥ svādaḥ ।</l>
<l>tik‍tā amlā pralōkanē viraha ēva kaṭukaḥ kaṣāyaḥ ॥)</l>
</lg>
<p>atra rūpaṁ varṇayanprasaṅgataḥ ṣaḍrasānabhimatānabhimatatvaṁ ca tēṣāṁ nirdiśati ।
dvitīyā yathā— (murā. 3.21)</p>
<b><lg>
<l>pratyagrōnmēṣajihmā kṣaṇamanabhimukhī ratnadīpaprabhāṇā—</l>
<l>mātmavyāpāragurvī janitajalalavā jr̥mbhaṇaiḥ sāṅgabhaṅgaiḥ ।</l>
</lg></b>

<pb n="400"/>
<b><lg>
<l>nāgāṅkaṁ mōktumicchōḥ śayanamuruphaṇācakravālōpadhānaṁ</l>
<l>nidrācchēdābhitāmrā ciramavatu harērdr̥ṣṭirākēkarā vaḥ ॥ 12 ॥</l>
</lg></b>
<p>atra <b>mudrārākṣasē</b> cāṇakyēna kaumudīmahōtsavē niṣiddhē rākṣasa(pra)(yuktō) vaitālikaḥ
prabhātē maṅgalāni paṭhan śaradavatārō vartata iti candragup‍tasya gup‍tamāvēdayati ।</p>
<p><b>(2. naiyāyikī)</b></p>
<p>atha <b>naiyāyikī</b> ।</p>
<p>1. yatra pūrvōktamēva vāk‍yamarthāntarē vaktrantarādibhirūhayitvā nivēś‍yatē tām
<b>ūhanaiyāyikīm</b> āmananti । tadyathā <b>kālidāsaḥ</b> 'kiṁ kuntalēśvaraḥ karōti' iti
vikramādityēna pr̥ṣṭa uktavān—</p>
<b><lg>
<l>asakalahasitatvāt kṣālitānīva kāntyā
mukulitanayanatvād vyaktakarṇōtpalāni ।</l>
<l>pibati madhusugandhīnyānanāni priyāṇāṁ
tvayi vinihitabhāraḥ kuntalānāmadhīśaḥ ॥</l>
</lg></b>
<p>idamēvōhayitvā <b>vikramādityaḥ</b> pratyuvāca—</p>
<b><lg>
<l>pibatu madhusugandhīnyānanāni priyāṇāṁ</l>
<l>mayi vinihitabhāraḥ kuntalānāmadhīśaḥ ॥ 14 ॥</l>
</lg></b>
<p>2. yatra pāṭhakramēṇa sambandhānupapattāvarthakramēṇa viparyasya padāni yōjayantē, sā
<b>viparyayanaiyāyikī</b> yathā—(kusaṁ. 5.28)</p>
<b><lg>
<l>svayaṁ viśīrṇadrumaparṇavr̥ttitā
parā hi kāṣṭhā tapasastayā punaḥ ।</l>
<l>tadapyavā/pākīrṇamataḥ priyaṁvadāṁ
vadantyaparṇēti ca tāṁ purāvidaḥ ॥ 15 ॥</l>
</lg></b>
<p>3. atrātastāṁ priyaṁvadāmaparṇāṁ vadanti purāvida iti paryāyēṇa padāni yōjyantē ।
yatra tulyārthapadaprayōgē vibhaktivipariṇāmēna viśēṣaṇaviśēṣyayōryōjyantē, sā
<b>vipariṇāmanaiyāyikī</b> । yathā—(māgha. 4.40)</p>
<b><lg>
<l>dantōjjvalāsu vimalōpalamēkhalāntā—</l>
<l>ssadratnacitrakaṭakāsu br̥hannitambāḥ ।</l>
</lg></b>
﻿<pb n="401"/>
<b><lg>
<l>asmin bhajanti ghanakōmalagaṇḍaśailā</l>
<l>nāryō'nurūpamadhivāsamadhityakāsu ॥ 16 ॥</l>
</lg></b>
<p>atra sap‍tamyantāni prathamāntāni ca viśēṣaṇāni nārīradhityakāśca vibhaktivipariṇāmatō
viśēṣayanti । ētēna vacanavibhaktivipariṇāmō liṅgavipariṇāmaśca vyākhyātaḥ ।
tayōrādyō yathā—(māgha. 12.3)</p>
<b><lg>
<l>hastasthitākhaṇḍitacakraśālinaṁ dvijēndrakāntaṁ śritavakṣasaṁ śriyā ।</l>
<l>satyānuraktaṁ narakasya jiṣṇavō guṇaurnr̥pāḥ śārṅgiṇamanvayāsiṣuḥ ॥ 17 ॥</l>
</lg></b>
<p>dvitīyō yathā—(māgha 5.20)</p>
<b><lg>
<l>rōciṣṇukāñcanacayāṁśupiśaṅgitāśā vaṁśadhvajairjaladasaṁhatimullikhantyaḥ ।</l>
<l>bhūbharturāyatanirantarasanniviṣṭāḥ pādā ivābhibabhurāvalayō rathānām॥ 98॥</l>
</lg></b>
<p>4. yatra ākāṅkṣānivr̥ttayē'rthāntaramadhyāhniyatē <b>sādhyāhāranaiyāyikī</b> । yaṁthā—</p>
<b><lg>
<l>na dānēna na mānēna na śāṭhyēna na sēvayā ।</l>
<l>na śastrēṇa na śāstrēṇa sarvathā kimapi striyaḥ ॥ 19 ॥</l>
</lg></b>
<p>atra vaśībhavantītyādiradhyāhāraḥ ।</p>
<p>5. yatra liṅgādēraśrutau vidhirniṣēdhō vā sarvavākyānāṁ vidhiniṣēdhaparatvēna prakalpyatē,
sā <b>vākyaśēṣanaiyāyikī</b> । yathā—</p>
<b><lg>
<l>tadētat kākatālīyaṁ tadētad vā ghuṇākṣaram ।</l>
<l>yadanātmavatāmāyuryaccānītimatāṁ śriyaḥ ॥ 20 ॥</l>
</lg></b>
<p>tasmādātmavatā nītimatā bhavitavyamiti vākyaśēṣaḥ ।</p>
<p>6. yatra sannihitānupapattau vyavahitamāśrīyatē sā <b>vyavahitakalpanānaiyāyikī</b> । yathā—</p>
<b><lg>
<l>dilīpānantaraṁ rājyē taṁ niśamya pratiṣṭhitam ।</l>
<l>pūrvaṁ pradhūmitō rājñāṁ hr̥dayē'gnirivōtthitaḥ ॥ 21 ॥ (raghu. 4.2)</l>
</lg></b>
<p>atrāgnērniśamanakriyāsambhavāt pūrvakālatvāyōgē taṁ niśamyāpi rājñāṁ rajatāmiti
(rājatāṁ prati ?) vyutthitikālārthō vyavahitō vyapēkṣyatē । tēnāyamarthaḥ sampadyatē—
taṁ rājyē pratiṣṭhitaṁ niśamya rājābhimānamudvahatāṁ hr̥dayē'gnirivōtthita iti ।</p>
<p>7. ētēna <b>guṇakalpanānaiyāyikī</b> api vyākhyātā । yathā—</p>
<b><lg>
<l>caṁda—ṇihiēkkacalaṇā ṇaha—bhamira—marālaṇihiṇu avara—vaā ।</l>
<l>kamalavaṇa—diṇṇahatthā ṇahasirī bhuvaṇamōarai ॥ 22 ॥</l>
</lg></b>
<pb n="402"/>
<p>(candranihitaikacaraṇā nabhōbhramaṇaśīla—marāla—nihitāpara—padā।
kamala—vana—dattahastā nabhaśrīrbhuvanamavatarati॥)</p>
<p>8. ādigrahaṇādapōddhāravākyabhēdādayō gr̥hyantē। tēṣu yatra vr̥tticchannasya sarvanāmādibhi—
rapōdadhr̥tyānusandhānaṁ kriyatē sā <b>apōddhāranaiyāyikī</b>। yathā—(kusaṁ. 5. 76)</p>
<b><lg>
<l>vipatpratīkāraparēṇa maṅgalaṁ niṣēvyatē bhūtisamutsukēna vā ।</l>
<l>jagaccharaṇyasya nirāśiṣaḥ sataḥ kimābhirāśōpahatātmavr̥ttibhiḥ ॥ 23 ॥</l>
</lg></b>
<p>atra vr̥tticchannayōrvipad‌vibhūtipadayōrābhiriti sarvanāmnānusandhānē jagacchaऱṇyasya
kiṁ vipadbhiḥ, nirāśiṣaḥ kiṁ vibhūtibhirityarthaḥ saṅgacchatē ।</p>
<p>9. ēkavākyatvē'pyapēkṣitatānavāp‍tau tatra vākyāntaramupakalpyatē, sā <b>vākyabhēdanaiyāyikī ।</b>
yathā— (gāsa. 3.31)</p>
<b><lg>
<l>tuha asamaṁ sōhaggaṁ, amahilasarisaṁ ca sāhasaṁ majjha ।</l>
<l>jāṇai gōlāūrō, vāsārattastaddhaddharattō a ॥ 24 ॥</l>
</lg></b>
<lg>
<l>(tavāsamaṁ saubhāgyamamahilāsadr̥śaṁ ca sāhasaṁ mama ।</l>
<l>jānāti gōdāpūrō varṣārātrārdharātraśca ॥)</l>
</lg>
<p>atra tavāsamaṁ saubhāgyamastrījanōcitaṁ ca mē sāhasaṁ gōdāvarīpūrō jānātītyētāvadēkaṁ
vākyam । naikaḥ sākṣī pramāṇamityapēkṣāyāṁ varṣārātrārdharātraścēti dvitīyam । anyathā
hyēkavākyatāyāṁ 'yathāsaṅkhyamanudēśaḥ samānām' (1.3.10) iti gōdāvarīpūrastvatsaubhāgyaṁ
varṣārātrārdharātrastu matsāhasaṁ jānātītyayamarthaḥ sampadyatē । yadi cāyamapi na yathāsaṅkhayasya
viṣayaḥ, kō'nyō bhaviṣyati? tatra kō dōṣa iti cēd vivakṣitārthāsiddhiḥ । yathāsaṅkhyapakṣē
hi yēṣu tvaṁ pallavitalatāpratānāpavāritēṣu gōdāvarītaṭaguhāgr̥hēṣu kāmaparavaśābhirvarāṅganā—
bhirabhisāryamāṇō viharasi, pūra ēva tēṣu yadi pravēṣṭumīṣṭē, yāni cāhaṁ prasup‍tāśēṣajanapadē
pravarṣadambhōgharāndhakāranissañcārē prāvr̥ṇniśīthē paribhramantī mahāsāhasāni (kr̥tvā
abhisāritavatyasmi tāni) varṣārātrārdharātra ēva yadi draṣṭuṁ śaknōti, na punaranyasyaitat
sāmarthyamityayamarthaḥ saṅgacchatē । na cāyamasyā vivakṣitaḥ, api tu ēvaṁ nāma tvaṁ
subhagō'siēvaṁ nāma cāhaṁ sāhasinī yārdharātrē varṣāsu pūrapūrṇāṁ gōdāvarīmullaṅghyāgaṇita—
prāṇasaṁśayā tvāmabhisāritavatyasmi, tasmāt kr̥tajñatāmanurudhyamānēna saubhāgyātiśayayōgād
bahuvallabhēnāpi tvayānuraktāyāṁ mayyanukrōśō na mōktavya iti ॥</p>
<pb n="403"/>
<p><b>(3. naiṣēdhikī)</b></p>
<p>1. atha yatra sādharmyādibhirarthāntarē'nuvr̥ttaḥ padārthadharmō vacanēna nivartyayē, sā
<b>vacananaiṣaidhīkī</b>; sā tu pratīyamānanivr̥ttinimittā ca । tayōrādyā yathā—</p>
<b><lg>
<l>mūlē kaṇṭakasantatirupari ca vikacāni rak‍takusumāni ।</l>
<l>ētāvataiva śālmaliranuharati na paṅkajavanasya ॥ 25 ॥</l>
</lg></b>
<p>atra śālmalisādr̥ś‍yaṁ kaṇṭaṁkakusumasādharmyāt paṅkajavanē'nuvr̥ttaṁ pratīyamāna—
saugandhyādiguṇābhāvasūcakēna vacanēna nivartyatē ।</p>
<p>dvitīyā yathā—</p>
<b><lg>
<l>kāryajñaḥ praṣṭavyō na punarmānyō mama priyō vēti ।</l>
<l>gururastrā(ratrā?)sanasēvyaḥ priyānitambaḥ kadā mantrī ॥ 26 ॥</l>
</lg></b>
<p>atra yō yasya mānyaḥ priyō vā sa tasya mantrīti sāmānyēna mānyatvapriyatvābhyāṁ
mānyapriyānuvr̥ttā praṣṭavyatā priyānitambadr̥ṣṭāntāvaṣṭambhaśōbhinābhidhīyamāna—</p>
<p>kāryajñatvā bhāvasūcakēna vacanēna nivartyatē ।</p>
<p>2. yatra asambhavēna vidhēyaṁ niṣidhyatē sā <b>asambhavanaiṣēdhikī</b> । sā dvidhā
aprastāvanimittā, anutpādanimittā ca ।</p>
<p>tayōrādyā yathā—(gāsaṁ. 3.44)</p>
<b><lg>
<l>vēvira—siṇṇa—karaṁguli—pariggaha—kkhalialēhaṇī—maggē ।</l>
<l>sōtthi ccia ṇa samappai piasahi lēhammi kiṁ lihimō ॥ 27॥</l>
</lg></b>
<lg>
<l>(vēpanasvinnakarāṅguliparigrahaskhalitalēkhanīmārgē ।</l>
<l>svastyēva na samāpyatē priyasakhi lēkhē kiṁ likhāmaḥ ॥)</l>
</lg>
<p>atra svastīti padasyāsamāp‍tau sandēśadānādēstaduttarakālabhāvinō'prastāva iti
tannimittattvēnāsambhavēna lēkhyasya vidhēyatvaṁ niṣidhyatē ।</p>
<p>dvitīyā yathā—</p>
<b><lg>
<l>lai vappuḍa piu duddha kattō amhāṇahuṁ chāsi ।</l>
<l>puttahumatthē hatthō jai dahi—jammēvi jaa āsi ॥ 28 ॥</l>
</lg></b>
<lg>
<l>(gr̥hāṇa anukampya piba dugdhaṁ kutō'smākaṁ takram ।</l>
<l>putrakamastakē hastō yadi dadhijanmanyapi jātamāsīt ॥)</l>
</lg>
<p>atra dadhnō'pyanutpattau taduttarakālabhāvinastakrōtpādanasyāsambhavēna takrapānasya
vidhēyatvaṁ niṣidhyatē ।</p>
<pb n="404"/>
<p>3. yatra virōdhinā śabdēnārthēna vā kāryaṁ nivāryatē sā <b>virōdhanaiṣēdhikī ।</b>
tayōrādyā yathā—</p>
<b><lg>
<l>tē pucchijjahi vattaḍī jē tahi disihi na ēṁti ।</l>
<l>jēhi sa diṭṭhi gōraḍī tē dukkaru jīaṁti ॥ 29 ॥</l>
</lg></b>
<lg>
<l>(tē praṣṭavyāḥ vārtā yē tasyā diśō nāyānti ।</l>
<l>yaisyā dr̥ṣṭā gaurī tē duṣkaraṁ jīvanti ॥)</l>
</lg>
<p>atra tē vārtāṁ praṣṭavyāḥ yē tasyā diśō nāyāntīti pūrvāparavirōdhinā vākyēna
kēnacit parijanavidhitsitaḥ priyāpravr̥ttipraś‍nō niṣidhyatē ।</p>
<p>dvitīyā yathā—(hē.prā. vyā. 4.418)</p>
<b><lg>
<l>piasaṁgama kau niddaḍī piahō parōkkhahō kēmba ।</l>
<l>maiṁ binni vi vinnāsiśvā nidda na ēmva na tēmva ॥ 30 ॥</l>
</lg></b>
<lg>
<l>(priyasaṅgamē kutō nidrā priyasya parōkṣasya katham ।</l>
<l>mayā dvē api vināśitē nidrā naivaṁ na tathā ॥)</l>
</lg>
<p>atra samastaprāṇahr̥d‌bhēdasādhāraṇyēna pravr̥ttō nidrārthastadvirōdhibhyāṁ priyasaṅgama—
viyōgābhyāṁ niṣidhyatē ।</p>
<p>4. yatrārthitvā(rthitatva ?)pravr̥ttamanyēnaiva tatkāryasiddhau niṣidhyatē sā <b>kr̥tārthatvanaiṣēdhikī</b> ।</p>
<p>yathā— (gā.sa. (vē) 772)</p>
<b><lg>
<l>kiṁ tassa pāraēṇaṁ kimaggiṇā kiṁ va gabbhaharaēṇa ।</l>
<l>jassa urammi ṇisammai/ṇimajjai umhāaṁtatthaṇī jāā ॥ 31 ॥</l>
</lg></b>
<lg>
<l>(kiṁ tasya prāvārakēṇa kimagninā kiṁ vā garbhagr̥hakēṇa ।</l>
<l>yasyōrasi nimajjati ūṣmāyamāṇastanī jāyā ॥)</l>
</lg>
<p>atra prāvaravilāsāgnigarbhagr̥hakāṇi haimanaśītārttinivr̥ttayē pravr̥ttāni
tadarthakāriṇōpārūḍhayauvanōpagūḍhapriyākucōṣmaṇā nivartyantē ।</p>
<p>5. yatra parisaṁkhyātēnārthēna śēṣaṁ niṣidhyatē sā <b>parisaṁkhyānaiṣēdhikī ।</b> yathā—</p>
<b><lg>
<l>vē vāvalla viuddhamuhē sajjia—tilai ti kaṁḍa ।</l>
<l>kaa—kaṇṇuppali paṁca sara tahō kāmahō kōdaṁḍa ॥ 32 ॥</l>
</lg></b>
<lg>
<l>(dvau bāṇau vibuddhamukhē sajjitatilakē trayaḥ kāṇḍāḥ ।</l>
<l>kr̥takarṇōtpalē pañca śarāstasya kāmasya kōdaṇḍaḥ ॥)</l>
</lg>
<pb n="405"/>
<p>atra jagajjigīṣayā cakrīkr̥takāmakōdaṇḍānukāriṇi mukhē vibuddhē'pi
lōcanōtpaladvayasyaiva prakāśamānatvāt kusumasāyakasya dvāvēva bāṇau na trayō
na pañcēti, sajjitatilakē traya ēva, na dvau na pañcēti, kr̥takarṇōtpalē pañcaiva
na dvau na traya iti parisaṁkhyātēnārthēna śēṣaṁ niṣidhyatē ।</p>
<p>6. yatraikāvadhāraṇēnānyat parākriyatē sā <b>niyamanaiṣēdhikī</b> । yathā—</p>
<b><lg>
<l>sa ccia jīā tē ccia maggaṇā sā a jassa dhaṇuiṭṭhī ।</l>
<l>diṭṭhia kuvalayavilōaṇāṇa sō jaai kaṁdappō ॥ 33 ॥</l>
</lg></b>
<lg>
<l>(saiva jyā ta ēva mārgaṇāḥ sā ca yasya dhanuryaṣṭiḥ ।</l>
<l>dr̥ṣṭyā kuvalayavilōcanānāṁ sa jayati kandarpaḥ ॥)</l>
</lg>
<p>atra jyāmārgaṇadhanuryaṣṭīnāmanyatra bhēdēnōpalambhāt kandarpaviṣayē'pi tadbhēdō'nuvr̥taḥ
kuvalayavilōcanādr̥ṣṭēstēna tēna saṁsthānēna tattatkāryakaraṇāt saiva sarvātmikētya—
vadhāraṇaṁ(ṇēna) nivartyatē । ētēna niyamasadr̥śaphalō vinigrahō'pi vyākhyātaḥ । yathā—</p>
<b><lg>
<l>bhavatu samadanā ratayē tilakavatī cārucampakacchāyā ।</l>
<l>dhanacandanadhavalakucā kāntā tava vidviṣāmaṭavī ॥ 34 ॥</l>
</lg></b>
<p>ādigrahaṇāt asambhavaniyamō viśēṣē pratyakṣaśrutirityādayō gr̥hyantē । tayōḥ —</p>
<p><b>asambhavaniyamō</b> yathā—</p>
<b><lg>
<l>hārō thaṇāṇa savaṇāṇa kuṇḍalā mēhalā ṇiaṁbassa ।</l>
<l>acchīṇa uṇō vibhavē vi maṁḍaṇaṁ kajjalasalāā ॥ 35 ॥</l>
</lg></b>
<lg>
<l>(hāraḥ stanayōḥ śravaṇayōḥ kuṇḍalē mēkhalā nitambasya ।</l>
<l>akṣṇōḥ punarvibhavē'pi maṇḍanaṁ kajjalaśalākā ॥)</l>
</lg>
<p><b>viśēṣapratyakṣaśruti</b>ryathā—(u.rāca. 1.38)</p>
<b><lg>
<l>iyaṁ gēhē lakṣmīriyamamr̥tavarttirnayanayō—
rasāvasyāḥ sparśō vapuṣi bahulaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikarasaḥ(saraḥ)
kimasyā na prēyō yadiparamasahyastu virahaḥ ॥ 36 ॥</l>
</lg></b>
<p>sēyamudbhūtasambandhavyatirēkēṇa i X X X daṁ padārthānāmitarētaraṁ pratyākāṅkṣāsanni—
dhiyōgyatāpēkṣiṇī <b>vyapēkṣā</b> ityucyatē ॥</p>
<pb n="406"/>
<p><b>(ākāṅkṣā)</b></p>
<p>kā punariyamākāṅkṣā nāma? <b>pratipatturjijñāsā ।</b></p>
<p>sā kathaṁ padārthānāmupapadyatē ? kāraṇē kāryōpacārāt ।</p>
<p>tathā hi— abhidhānaparyavasānamabhidhēyaparyavasānaṁ ca jijñāsōtpattikāraṇaṁ,
taccōpacārēṇākāṅkṣēti vyapadiśanti । tatrābhidhānapakṣē dvāramityēkapadaprayōgē'bhidhānamēva na
paryavasyati । na hyanuccaritē yōgyapratiyōginī sannidhāyini padē saṁvriyatāmapāvriyatā—
mityādāvanvitābhidhānaṁ bhavati । vr̥ddhavyavahārē cānvitārthānyēva padāni pratīyantē; bālō
hi vyutpadyamānaḥ prayōjyavr̥ddhasya śabdaśravaṇa samanantarabhāvinīṁ viśiṣṭacēṣṭānumitāṁ
śabdakāraṇikāṁ pratītimanvitārthaviṣayāma(n)vagacchannanvita ēvārthē padānāmabhidhānasāmarthya—
mavadhārayati । viśvajitā yajētētyādau punaranēkapadaprayōgāllabdhē'nvitābhidhānē'bhidhēyamēva na
paryavasyati, atrānuṣṭhēyatayāvagatasya vākyābhidhēyasyārthasyānuṣṭhātāramantarēṇānupapattēḥ,
tadupapattayē yuktaivānuṣṭhātr̥jijñāsā; tasyāṁ ca satyāmaparipūrṇatvāvagamāllōkavadadhyāhārē
kartavyē yōgyatvāt svargakāma ēvānuṣṭhātādhyāhniyatē । abhihitānvayavādipakṣē'pi
padārthāntaramantarēṇānvayāsāmarthyāttadupapattayē yuktaiva pratiyōgijijñāsā; tasyāṁ ca
satyāmaparipūrṇavākyaparipūrakatayānvitābhidhānavadēva prakaraṇādivaśēna yōgyādhyāhāraḥ kriyatē ।</p>
<p><b>(anvitābhidhānam)</b></p>
<p>nanvēvaṁ sati yatra padatrayaṁ prayujyatē gāmānaya śuklāmiti lōkē, tatrābhidhānābhidhēyā—
paryavasānayōrasambhavānnākāṅkṣāstīti kathamanvitābhidhānam? vākyasya gāmanayētyētāvataiva
paripūrṇatvāt satyam, padānuccāraṇa ēvamētat । uccaritē satyētasminnasyāpyānayati—
sannidhānāt tadēkavākyatvāvagamādānayatyanvitasyārthābhidhāyitvāvadhāraṇādākāṅkṣāṁ ca
vinā tadasambhavādānayatērākāṅkṣā parikalpyatē । uktaṁ ca (śābara—)<b>bhāṣyakr̥tā</b>— <b>'bhavati
ca sā raktaṁ pratyākāṅkṣā'</b> (śābhā. 1.2.7) iti । tēna tatrānvitābhidhāna—
siddhayarthamēvākāṅkṣā । yadi paramayaṁ viśēṣaḥ, dvāramityādau tasyaiva padasyānvitābhidhānā—
kāṅkṣā, gāmānaya śuklāmiti tu padāntarasyēti । uktaṁ ca—</p>
<b><lg>
<l>anvitasyābhidhānārthamuktārthaghaṭanāya vā ।</l>
<l>pratiyōgiṣu jijñāsā sā sā''kāṅkṣēti gīyatē ॥ 37 ॥</l></lg></b> (prapa. 9) iti ।
<p>sā cēyamākāṅkṣā vibhāgē sati bhavantīti vyutpattāvupalakṣaṇamāśrīyatē । kimiti
punaḥ sannidhiyōgyataiva nāśrīyatē ?</p>
<pb n="407"/>
<p>nirākāṅkṣēṇānvitābhidhānādarśanāt । ayamēti putrō rājñaḥ puruṣō'yamapasāryatāmiti
putrasambandhanirākāṅkṣō rājā na puruṣēṇānvīyatē ।</p>
<p>kasmāt punarubhayōḥ putrapuruṣayōḥ sannidhiyōgyatvāviśēṣē'pi putrēṇaiva rājñaḥ
sambandhō na puruṣēṇa ?</p>
<p>ucyatē, nyāyasāpēkṣatvād vākyārthapratipattēḥ nityasāpēkṣēṇaiva rājā sambadhyatē,
tēna sambandhanirākāṅkṣaḥ na puruṣēṇa sambandhamanubhavatīti ākāṅkṣāpi
vyutpattāvupalakṣaṇamāśrīyatē ।</p>
<b><lg>
<l>paripūrṇēna yōgyasya samīpasyāpyananvayaḥ ।</l>
<l>vyutpattau tēna śabdānāmākāṅkṣā'pyupalakṣaṇam ॥ 38 ॥ (prapa. 8/9)</l>
</lg></b>
<p>sā cēyamākāṅkṣā pratiyōgiṣu na sarvēṣu sahasaiva yugapadupajāyatē, api tu
kāraṇōpanipātāt kramēṇa । tathā hi— kriyayā (kriyāyāḥ) kartāramantarēṇāsambhavāt
tadavagatau kartā prathamamapēkṣyatē, sa ca niṣphalē vyāpārē na pravartata iti karmāpēkṣatē,
vyāpāraśca karaṇamantarēṇāśakyaḥ sādhayitumiti karaṇāpēkṣā । ēvamadhikaraṇādayaḥ
kriyākārakaviśēṣaṇādayaścāpēkṣaṇīyā iti kāraṇōpanipātaḥ syāt । kriyādiṣu yathā—</p>
<b><lg>
<l>jijñāsā jāyatē bōddha‍uḥ sambandhiṣu tathā tathā ॥ 39 ॥</l>
</lg></b>
<b><lg>
<l>yadyadākāṅkṣitaṁ yōgyaṁ sannidhiṁ pratipadyatē ।</l>
<l>tadanvitaḥ padēnārthaḥ svakīyaḥ pratipādyatē ॥ 40 ॥(pra.pa8/9)</l>
</lg></b>	
<p><b>(sannidhiḥ)</b></p>
<p>atha sannidhiḥ kaḥ?</p>
<p><b>yōgyasyākāṅkṣitasya yadānantaryam ।</b></p>
<p>sa dvidhā— abhidhānaviṣayaḥ abhidhēyaviṣayaśca ।</p>
<p>tatrōccāraṇanimittō<b>'bhidhānaviṣayaḥ</b>, avinābhāvanimittō<b>'bhidhēyaviṣayaḥ</b>। tayōḥ—</p>
<p>ādyō('bhidhānaviṣayō) yathā—(kāvyāda. 31.43)</p>
<b><lg>
<l>līlāsmitēna śucinā mr̥dunōditēna
vyālōkitēna laghunā guruṇā gatēna ।</l>
<l>vyājr̥mbhitēna jaghanēna ca darśitēna
sā hanti tēna galitaṁ mama jīvitēna ॥</l>
</lg></b>
<p>atra līlāsmitādibhiḥ śucyādīni viśēṣaṇāni yathāsānnidhyamabhisambadhyantē ।
<b>dvitīyō</b> yathā— (kāsūvr̥. 5.1.14)</p>
<pb n="408"/>
<b><lg>
<l>mā bhavantamanalaḥ pavanō vā vāraṇō madakalaḥ paraśurvā ।</l>
<l>vāhinījalabharaḥ kuliśaṁ vā svasti tē'stu latayā saha vr̥kṣa ॥ 42 ॥</l>
</lg></b>
<p>atra dahatvityādikā kriyā tadavinābhāvanimittakāt sānnidhyādadhyāhr̥tānalādibhiḥ
sambandhatē ।</p>
<p>nanu ca sannidhivadākāṅkṣāpyavinābhāvanimittā kimiti nēṣyatē ? yaddhi yēna vinā
na bhavati niyōgatastēna tadākāṅkṣyatē । kriyā hi kārakāvinābhāvinī; tāṁ pratītya
kārakaṁ jijñāsatē । ēvaṁ kārakamapi buddhvā kriyāmiti ।</p>
<p>tadayuktam, jijñāsāvirāmānupapattēḥ; tathā hyavinābhāvēna kārakajijñāsāpyupapadyatē ।</p>
<p>atha prayōjanābhāvāt kārakātiriktamanyatra jijñāsyatē, tarhi kriyāmātrāvagamē'pi
yatra kārakajñānēna prayōjanaṁ nāsti tatra jijñāsā na syāt । anuṣṭhēyatayā hi
kriyāyāmavagatāyāṁ kārakōpādānamantarēṇa tadanuṣṭhānānupapattēḥ kārakajñānaṁ prayōjanavat ।
vartamānāpadēśādau tvananuṣṭhēyatayā nāsti kārakajñānēna prayōjanam ।</p>
<p>atha ca yatrāpi vākyamaparipūrṇaṁ manyantē, sākāṅkṣārthābhidhāyitayā cāparipūrṇatā;
ata ēva ca tatrādhyāhāramapi kurvanti । yatrāpi ca anuṣṭhēyāvagatiḥ, tatrāpi niśśēṣakāraka—
jijñāsā syāt । tathā ca dēvadatta gāmānayēti karaṇānupādānādaparipūrṇatā syāt ।</p>
<p>athaikakārakajñānēnāpi tāvadanuṣṭhānōpapattērna kārakāntarajijñāsā; dēvadatta
gāmabhyāja daṇḍēnēti prayuktē'pi daṇḍaśabdē tadākāṅkṣā na syāt ।
tataścānākāṅkṣitatvāt tasya tadanvayō vākyārthē na syāt ।</p>
<p>atha daṇḍapadōccāraṇāt tatrākāṅkṣā parikalpyatē, anyathā daṇḍapadasyānanvayē
tatpadōccāraṇanarthakaṁ syāditi ।</p>
<p>ēvamaruṇayaikahāyanyā piṅgākṣyā sōmaṁ krīṇātītya(na)nvayaprasaṅgaḥ । na hi
vēdapadōccāraṇēnānarthakēna (na) bhavitavyamiti kiṁcana pramāṇamasti । na ca tatrākāṅkṣōdayē
kiṁcit kāraṇāntaramastīti sōmaṁ krīṇātītyatō'dhikasyānanvitatā syāt । atō
nākāṅkṣāyāmavinābhāvō nimittatvēnāśrīyata iti ॥</p>
<p>ākāṅkṣāvacca sannidhāvapi sannidhāpakakramēṇaiva kramō vēditavyaḥ । tadanusārēṇa
cānvitābhidhānamapi tathaivēti ॥</p>
<b><lg>
<l>sannidhiśśabdajanmaiva vyutpattau nōpalakṣaṇam ।</l>
<l>adhyāhr̥tēnāpyarthēna lōkē sambandhadarśanāt ॥ 43 ॥</l>
</lg></b>
<pb n="409"/>
<b><lg>
<l>sahasaiva na sarvēṣāṁ sannidhiḥ pratiyōginām ।</l>
<l>sannidhāpakasāmagrīkramēṇa kramavānasau ॥ 44॥</l>
</lg></b>
<b><lg>
<l>yathāyathā sannidhānaṁ jāyatē pratiyōginām ।</l>
<l>tathātathā kramēṇaiva śabdairanvitabōdhanam ॥ 45॥</l></lg></b> (prapa. 8/9)
<p>(<b>yōgyatā</b>)</p>
<p>atha kā yōgyatā ? <b>yadētat sambandhārhatvaṁ nāma ।</b></p>
<p>tad dvidhā— <b>mukhyārthadvārakaṁ jaghanyārthadvārakaṁ</b> ca ।</p>
<p>kaḥ punarmukhyārthō jaghanyārtha iti ?</p>
<p>śravaṇasamanantaraṁ sākṣādēva śabdād yatrārthaḥ pratīyatē sa mukhamiva prathamaṁ
bhavatīti <b>mukhyaḥ</b>।</p>
<p>yastu guṇasambandhādivyavadhānēna śabdādavagamyatē sa jaghanamiva paścājjāyata iti
<b>jaghanyaḥ ।</b> tayōḥ —</p>
<p><b>mukhyastridhā</b> 'jātyādimukhyaḥ, ākr̥tyādimukhyaḥ, bhrāntyādimukhyaśca । tēṣu</p>
<p>jātiguṇakriyābhidhāyibhiḥ śabdairyō'bhidhīyatē sa <b>jātyādimukhyaḥ</b>। gauḥ padā na
spraṣṭavyā, śuklāṁ gāmabhyāja, pācakamānaya, yajñadattaṁ bhōjayēti ।</p>
<p>sa ēvā''lēkhyapratikr̥tipratimāpratibimbādiviṣayaḥ <b>ākr̥tyādimukhyaḥ ।</b> yathā—
'bhavanabhittau kā X X X, gāvaḥ kriyantāṁ, viṣṇuṁ pañcāmr̥tēna snapaya, apsu candramasaṁ
paś‍yēti ।</p>
<p>viparyayādhyāsavivartavipariṇāmādivaṣiyō <b>bhrāntyādimukhyaḥ ।</b> kō'yamanākāśē
śaśī, sa ēṣa bālābāhumūlē bālacandramāḥ, tadētadalātacakraṁ visphurati, tadidamindrā—
yudhaṁ vilōkyata' iti ।</p>
<p><b>jaghanyō'pi</b> tridhā— gauṇa, upacaritō lākṣaṇikaśca ।</p>
<p>yayōrdravyaśabdayōssāmānādhikaraṇyaprayōgē viśēṣaṇaviśēṣyabhāvaḥ pratīyatē sa gauṇaḥ ।
yathā— gaurvāhīkaḥ siṁhō māṇavakaḥ, tr̥ṇaṁ lakṣmīḥ, gōṣpadaṁ samudra iti ।</p>
<p>samānādhikaraṇaśabdaprayōgē yō'nyaviśēṣaṇatvēna prasiddhaḥ kutaścinnimittā—
danyaviśēṣaṇatvaṁ labhatē sa <b>upacaritaḥ</b>। yathā— śuklaṁ yaśaḥ, madhuraṁ vākyam, surabhi
śīlam, subhagaḥ svabhāva iti ।</p>
<pb n="410"/>
<p>yastu śabdōpāttēnārthēna kriyā X X X samarthēnāvinābhāvāt sahacaraṇādi sa
<b>lākṣaṇikaḥ</b> । yathā— yaṣṭīḥ pravēśaya, chatriṇō gacchanti, mañcāḥ krōśanti, gaṅgāyāṁ
ghōṣaḥ prativasatīti ॥</p>
<p>nanvēvaṁ sati jātyādiśabdārthāḥ sarvē lākṣaṇikā bhavēyuḥ, tē'pi hi svarūpēṇa
kriyāṁ sādhayitumaparyāp‍tairjātyādibhiravinābhūtavyaktirūpatayōpalakṣyantē ।</p>
<p>naivam; jātyādipravr̥ttinimittānāṁ kriyāsiddhiṣu X X X tīrādyarthānāmapi samanvayō
dr̥ś‍yatē । naivaṁ gaurālabhyatāṁ prōkṣyatāṁ viśasyatāmityādau anapēkṣitavyaktīnāṁ
gōtvādijātīnāmapi । ētēnāruṇayā krīṇāti, abhikrāmaṁ juhōtītyādau guṇakriyayōrdravya—
vyavadhānēnāpi kriyāsamanvayē dravyāṇāmalākṣaṇikatvamēvētyabhihitaṁ bhavati ।</p>
<p>nanu ca jātiguṇakriyā X X X pākēna jīvatīti ।</p>
<p>naivamatra jātyādīnāṁ viśiṣyatē / viśēṣyatā nadravyarūpatvāt । taduktam—</p>
<b><lg>
<l>vastūpalakṣaṇaṁ yatra sarvanāma prayujyatē ।</l>
<l>dravyamityucyatē sō'rthō bhēdyatvēna vivakṣitaḥ ॥ 46 ॥</l></lg></b>(vāpa. 3.4.3)
<p>kr̥dabhihitaśca bhāvō dravyavat prakāśata iti । ēvaṁ ca mukhyavr̥ttīnāṁ jaghanyavr̥ttīnāṁ
ca śabdānāṁ prayōgē sō'rthaḥ, yatra sambandhitvēna upalambhaḥ yadyēvaṁ yajēta svargakāma
ityādau svargayāgayōḥ sambandhitvēnānupalambhāt kathaṁ yōgyatvēnāvadhāraṇam, anavadhārita—
yōgyatayōśca kathamanvitābhidhānam? ucyatē—</p>
<b><lg>
<l>sāmānyēnaiva yōgyatvaṁ lōkē yadavadhāritam ।</l>
<l>tadanvitābhidhānasya vyutpattāvupalakṣaṇam ॥ 47 ॥ (pra.pa 8/ 9)</l>
</lg></b>
<p>(<b><emph>6. sāmarthyam</emph></b>)</p>
<p>dr̥ṣṭaṁ ca sādhyasādhanayōrlē X X X X yātmakasāmarthyākhyasambandhō mukhyatā
(tayā ?) vyapēkṣētyucyatē । vyapēkṣāvatāṁ padārthānāṁ mithaḥ sambandhirūpatā <b>sāmarthyam</b>।</p>
<p>tattridhā <b>1. bhēdaḥ, 2. saṁsargaḥ, 3. ubhayaṁ</b> ca । tatra —</p>
<p>(1) rājñō bhr̥tya ityādau yadā tāvadētadavadhr̥taṁ parāyattārthavr̥ttirayaṁ bhr̥tyaśabdō na
svatantrārtha— vr̥ttiḥ, tadā sāmānyēna svāmisaṁsargasyāvagatatvāt 1svāmiviśēṣa—
jñāpanāyōpādīyamānō rājaśabdaḥ svāmyantarēbhyō bhr̥tyaśabdārthaṁ vyāvartayati ।
sō'yaṁ svāmyantaravyavacchēdō <b>bhēda</b> ityucyatē ।</p>
<!-- NOTES pg=410!-->
1. ityēva rāghavaḥ ।
<pb n="411"/>
<p>(2) yadā tu rājapuruṣa ityādāvanavagatāparāyattabhāvasya puruṣasya svāmisambandhadyōtanāya
rājaśabdaḥ prayujyatē, tadā viśēṣasaṁsargasya śabdōpādānatvādanavakāśō
viśēṣāntarasampātaḥ, tadā hyaśabdā svāmyantaranivr̥ttirarthādavasīyatē । sa <b>saṁsargaḥ</b> ।</p>
<p>(3) yadā tvarthāvagatasāmarthyayōḥ pratipattinibandhanayōrabhēdāpēkṣāyāṁ samāp‍tāvēva (samāsa iva ?)
bhēdasaṁsargēṇa sāmarthyaṁ bhavati, yathā nīlaṁ ca tadutpalaṁ ca nīlōtpalamiti (<b>tadubhayam</b>) ।</p>
<p>yatra tuṁ na sambandhayōgyatā na tatra sāmarthyam, yathā— klidyatē vastraṁ, nīlam
utpalam, āli karṇē, nēha kaścitpuruṣaḥ vyāghra sarati pallīm, paśya sakhē kaṣṭaṁ
X X X, gaccha tvam yūpāya dāru śōbhanaṁ śailē, nivartasva vyāghrād bhayaṁ dēvadattasya
yajñadattāt, bhāryā rājñaḥ puruṣō brāhmaṇasya, saktastvam akṣēṣu śauṇḍaḥ pibati
pānāgārē । ayaṁ daṇḍō harānēna phalāni, antarā tvāṁ ca māṁ ca kamaṇḍaluḥ, antarēṇa
takṣaśilāṁ pāṭaliputraṁ ca srugh‍nasya prākāraḥ, ōdanaṁ paca tava bhaviṣyatīti । atra
prathamēṣvabhinnavākyatvāt 'tiṅṅatiṅa' (8.1.28) iti nighātō na bhavati ।.</p>
<p>(<b>sambandhaḥ</b>)</p>
<p>kaḥ punarayaṁ sambandhō nāma ? <b>ahānirvyapēkṣā vyatiṣaṅga</b> iti । tathā hi—
sampūrvō badh‍nāti <b>ahānau</b> vartatē, tadyathā asti nō gargaiḥ sambandhaḥ, asti nō
vatsaiḥ sambandha iti । tathā vyatiṣaṅgē vartatē, yō'yasā rajjvā vā kīlādau vyatiṣaktō
bhavati sa sambandha ityucyatē । tatra yadā sambandhasyāhānirarthaḥ tadā ūrīkarōti
kārikākarōti śaklīkarōti paṭapaṭākarōti cakāsāñcakāra vidāṅkurvantu, lunīhi
lunīhityēvāyaṁ lunāti, bhrāṣṭramaṭa maṭhamaṭa dūramaṭa ityēvāyamaṭati ityēvamādayaḥ prayōgā
bhavanti । na hyētē kadācidapyanyōnyaṁ jahatīti ।</p>
<p>yadā sambandhaśabdasya <b>vyapēkṣā</b> arthaḥ tadā gurukulaṁ dēvadattasya, sūryamapi na
paśyanti asūryampaśyā rājadārāḥ, kiṁñcidapi na kurvāṇaḥ akiṁcitkurvāṇaḥ,
śaṅkulayā kr̥taḥ khaṇḍaḥ śaṅkulākhaṇḍaḥ, dadh‍nōpasikta ōdanō dadhyōdanaḥ, aśrēṇayaḥ
śrēṇayaḥ kr̥tāḥ śrēṇīkr̥tāḥ, kaṇṭhē kālō'sya kaṇṭhēkālaḥ, kēśēṣu kēśēṣu ca gr̥hītvā
pravr̥ttaṁ yuddhaṁ kēśākēśi ityādayaḥ prayōgā bhavanti । ētaiḥ samāsāvasthāyāmapi
dēvadattādīnyapēkṣyantē ।</p>
<pb n="412"/>
<p>yadā tu sambandhaśabdasya <b>vyatiṣaṅgō'rthaḥ</b> tadā upakumbham, nīlōtpalam,
gōgarbhiṇī, pūrvakāyaḥ, sap‍tarṣayaḥ, plakṣanyagrōdhau, kaṣṭaśritaḥ, kāka X X X ca mithō
viśēṣaṇaviśēṣyabhāvēna vyatiṣajyantē ।</p>
<p>yatra hi <b>pūrvōttarapadayōḥ saṅgatārthatā tatsāmarthyaṁ sambandhaḥ</b>, sa ca
viśēṣaṇaviśēṣyabhāva ityākhyāyatē; tatra caikasya prādhānyamanyasyōpasarjanatvam ।</p>
<p>na hi pradhānayōrupasarjanayōrēva vā sambandhaḥ kalpatē, pradhānasyā—
parārthatvādupasarjanasya X X X X X lakṣita(?) parasparaṁ padadvayaṁ pradhānōpasarjanabhāvēna
viśēṣaṇaviśēṣyabhāvamāsādayati ।</p>
<p>sa ca pradhānōpasarjanabhāvaḥ kadācicchabdanibandhanaḥ, kadācidaśabdōpādānaḥ
sāmarthyēnāvasīyatē ।</p>
<p><b>śabdanibandhanō</b> yadā vaiyadhikaraṇyaṁ xxx upasarjanaśabdā hi
pradhānōpakārāya pariṇataṁ svārthamācakṣāṇāḥ xxx midadhānāḥ prathamayaiva saṁskriyantē ।</p>
<p><b>aśabdōpādānō</b> yadā sāmānādhikaraṇyam, aparārthatayā hi prātipadikasyāvyatirēkē
vr̥thā (yad ā—)virbhavati śabdaiḥ tadubhayōrdravyaśabdatāyāmupapadyatē, sā ca guṇādīnāṁ
matublōpādinā bhavati ।</p>
<p>sō'yaṁ vibhaktibhēdataḥ sāmarthyataśca pradhānōpasarjanabhāvō dviprakāraḥ mukhyavr̥ttyā
upacāravr̥ttyā ca ।</p>
<p><b>sambandhavibhaktyā</b> yathā— 'rājñaḥ puruṣaḥ, yūpāya dāru ।</p>
<p><b>kārakavibhaktyā</b> tu śrūyamāṇakriyō'śrūyamāṇakriyaśca ।</p>
<p><b>śrūyamāṇakriyō</b> yathā— kaṣṭaśritaḥ, vyāghrād bhayam ।</p>
<p><b>aśrūyamāṇakriyō</b> yathā— śaṅkulayā khaṇḍaḥ, akṣēṣu śauṇḍaḥ ।</p>
<p><b>mukhyavr̥ttyā</b> yathā— nīlamutpalam, vīraḥ puruṣaḥ ।</p>
<p><b>upacāravr̥ttyā</b> yathā— puruṣō vyāghraḥ, siṁhō māṇavakaḥ ।</p>
<p>viśēṣaṇaviśēṣyayōrupasarjanapradhānabhāvaḥ sāmānādhikaraṇyē vibhaktyabhēdādaśakyaḥ
śabdatō'vadhārayitum, sambandhasāmarthyāttu pratīyatē । na hi sambandhaḥ pradhānayōrēva vā sambhavati ।</p>
<p>nanu ca nīlamutpalamityēkaikapadaprayōgādanavacchinnā x x x prathamā na prāp‍nōti
yathā nīlaśabdastāvadayaṁ svārthasāmānyavacanō'vyatirēkāt prātipādikārthasya prathamayaiva
sambadhyatē, tathaivōtpalaśabdō'pi । yadēva kēvalamavyatirēkārthābhidhāyi padaṁ padāntara—
<pb n="413"/>
sannidhānē'pi tat tadēva । tatō yamarthamabhidhātuṁ yōgyamavadhr̥tamasya rūpaṁ tamēva
padāntarasannidhāvapi pratyāyayati, rūpabhēdāt । na hi rasanamasannidhau darśanasya
madhurādivyañjakadarśanasannidhau nīlādivyaktisāmarthyaṁ labhatē । kiṁtu padayōḥ paricchinnārthaḥ
pumāṁstayōḥ sannidhau prayōgasāmarthyādarthayōḥ parasparōpaślēṣayōgyatvādēkavākya—
rūpānugrahāc‍cānyōnyaṁ pradhānōpasarjanabhāvēna viśēṣaṇaviśēṣyabhāvamupaiti । tathā hi —
yatra viśēṣaṇaṁ viśēṣyaṁ caikasminnarthē sambhēdaṁ pratilabhatē tatra yaśśabdaḥ sa
pūrvōttarapadādhiṣṭhānamēnaṁ pratyāyayati । utpalaśabdō'bhipravartamānaḥ sarvōtpalāvagraharūpēṇa
pravartatē nīlaśabdaḥ pravartamānō viśiṣṭāvagraharūpēṇāvacchinatti ।</p>
<p>yadi vā nīlamityētatpravartamānanyūnādhikabhāvamanapēkṣamāṇamanēnaiva dharmēṇa sarvayōgyaṁ
sadutpalamiti śabdāntarēṇa viśiṣṭāyāṁ yōgyatāyāṁ niyamyatē ।</p>
<p>athavā yathā kr̥ṣṇaḥ śuklaścāyaṁ mr̥gaḥ sāraṅgaḥ śabala iti vā, tathā nīlōtpala
ityubhayarūpa ēvārthātmā hyubhayatra sannivēśyatē nīlaṁ cōtpalaṁ caikaṁ nīlōtpalamiti; tau
yasminnubhayaguṇamanu vibhāgamāpyamānau saṁmūrcchitāvivārthau bhavataḥ, tattayōrēkamadhikaraṇam ।</p>
<p>yadi vā nīlaśabdaḥ pravartamānō nīlaguṇamātramupādāya pravartatē, na
tvanēnōtpalādaya upāttāḥ, nāpi parityaktāḥ । ēvamutpalaśabdō vijātiyōgamātramupādāya
pravartatē, na nīlādīṁstyajati, nōpādattē । tatra yadaiva bhinnē'rtharūpa idamiti sarvanām‍nā
pratyavamr̥śyamānē upaśliṣyatē nīlamutpalaṁ cēdaṁ dravyamiti, tadā śabdabhēdād bhinnamēkamēva
dravyaṁ viśēṣaṇaṁ viśēṣyamadhika x x x ktaḥ padadvayasannidhānāyattatvād
viśēṣaṇaviśēṣyabhāvasya vākyārthatvaṁ, na padārthatā ।</p>
<p>tadidamuktam—'yadatrādhikyaṁ vākyārthaḥ sa' iti (mabhā. 2.3.46 vā.) ।
nīlamutpalamiti viśēṣaṇaviśēṣyayōrubhayasya ca viśēṣyatvādupasarjanatvāprasiddhiḥ, yathā
hyutpalaśabdō nīlaśabdēnābhisambadhyamānō viśēṣyavacanaḥ tathā nīlaśabdō'pyutpala—
śabdēnābhisambadhyamānō viśēṣyavacanaḥ sambadhyatē ।</p>
<p>naivam; ēkasyātra prādhānyaṁ vivakṣitaṁ, tad‌viśēṣaṇatvam aparasya, utpalasya cātra
prādhānyaṁ vivakṣitaṁ nīlaśabdasyōpasarjanatvamiti ।</p>
<p>yadā tarhi nīlasya prādhānyēna vivakṣā utpalasya cōpasarjanatvēna tadā kartavyaṁ
sāmānādhikaraṇyam; na hyasau dvandvaḥ, utpalaṁ ca nīlaṁ cēti; nāpi ṣaṣṭhīsamāsa
utpalasya nīlamiti; api tu dvāvimau pradhānaśabdāvēkasminnarthē yugapaduparudhyētē । na ca
<pb n="414"/>
dvayōḥ pradhānayōrēkasminnartha yugapaduparōdhē prayōjanamastīti prayōgasāmarthyād gamyatē
nūnamēkamiha pradhānaṁ tadivaśēṣakaṁ cāparam ।</p>
<p>ētāvām̐stu sandēhaḥ—kiṁ viśēṣyam, kiṁ viśēṣaṇamiti ? tatra</p>
<p>dravyaṁ viśēṣyaṁ guṇō viśēṣaṇaṁ, dravyasyānyānapēkṣiṇaḥ sākṣātkriyāsūpayōgēna
prādhānyāt ।</p>
<p>nanu guṇasyāpi sākṣātkriyāsūpayōgō dr̥śyatē, yathā 'śvētaṁ chāgamālabhēta' iti ?</p>
<p>naivam; iha śvētābhāvē kr̥ṣṇamapi chāgamālabhatē, na tu śvētāṁ piṣṭapiṇḍīmālabhya
kr̥tī bhavati । ēvamupacārapravr̥ttāvapi puruṣavyāghra ityādau yadāntarbhūtōpamāna—
sambandhapratītabhēdā, vyāghrādiśabdairupamēyaḥ puruṣādiḥ abhidhīyatē tadā sāmānādhi—
karaṇyōpapattau 'upamitaṁ vyāghrādibhiḥ sāmānyāprayōgē' (2.1.56) iti samāsō bhavati ।
ēvaṁ prapacati sādhu pacatītyādayō draṣṭavyāḥ ।</p>
<p>kathaṁ punaḥ sāmānādhikaraṇyēna kriyāviśēṣaṇatvē sādhvādayō'sattvavacanā
bhavanti ?</p>
<p>ucyatē—upasargāṇāmiva kriyāviśēṣaṇānāmapyasattvabhūtānāmēva kriyāṁ prati
guṇabhāvō bhavati, yathā pacyādikaṁ viśēṣē sthāpayan asattvārthaḥ praśabdō viśēṣaṇatvaṁ
labhatē, ēvaṁ sādhuśabdō'pi kriyātmabhūtaṁ dharmamutkarṣādikaṁ kriyāsthamasattvabhūtaṁ
kriyānupraviṣṭamabhidadhānaḥ kriyānurōdhādēvāsattvabhāvamāpannaḥ kriyāviśēṣaṇatvaṁ labhatē ।</p>
<p>kathaṁ punaḥ prapacatītyādau prādērubhayaviśēṣaṇatvē kriyābhāgēnaiva sambandhō bhavati ?
sati vā kathamubhayaviśēṣaṇatvam ?</p>
<p>ucyatē— yathā māsō jātasyēti māsākhyaḥ kriyākalāpaḥ (kathaṁ)
prathamakukṣiviyōgākhyasya janmanō'vadhibhāvēna paricchēdakō bhavati, janmapratilabdhāṁ vā
sattāṁ samāvr̥ttyā parimimītē, yathā ca kaṣṭaśrita ityatrōpāttakriyāviśēṣaparicchinnaḥ
kartā'bhyantarīkr̥tasādhyasādhanasambandhaḥ kriyāyōgē śrayatikriyāsambandhāt kaṣṭē
karmatvamiti śrayaṇakriyā kaṣṭēna sambandhamanubhavati, yathā ca vr̥kād bhīta
ityupāttakriyāvacchinnaḥ kartā bhayakriyāsambandhād vr̥kasyāpādānatvamiti bhayakriyāpūrvakaṁ
vr̥kēna sambadhyatē, tathēhāpyupāttapacyādikriyāviśēṣaparicchinnaḥ kartā'bhyantarīkr̥tasādhya—
sādhanasambandhaḥ kriyāyōgē prādīnāmupasargatvam (mabhā. 14.49) iti kriyāpūrvakaṁ
prādibhiḥ sambadhyata iti । sarvē'pi ca samudāyasambandhinō'vayavasparśēnaiva tadvatā
<pb n="415"/>
samudāyēna sambadhyantē । taduktam—</p>
<b><lg>
<l>samudāyēna sambandhō yēṣāṁ gurukulādinā ।</l>
<l>saṁspr̥śyāvayavām̐stē tu yujyantē tad‍vatā saha ॥ 48 ॥</l></lg></b> (vāpa.3.48 vr̥.)
<p>(<b><emph>7. anvayaḥ</emph></b>)</p>
<p><b>vyapēkṣādibhirēkārthaparatayōpāttānāṁ padārthānāṁ mithō'bhigrathanamanvayaḥ ।</b></p>
<p>sa tridhā— <b>1. śāktaḥ, 2. vaibhaktaḥ 3. śaktivibhaktimaya</b>śca । tēṣu—</p>
<p>karmādiśaktibhirnirvr̥ttaḥ <b>śāktaḥ,</b></p>
<p>sambandhādivibhaktibhi<b>rvaibhaktaḥ,</b></p>
<p>ubhābhyāṁ punaḥ <b>śaktivibhaktimayaḥ ।</b></p>
<p>(<b>1. śāktaḥ</b>)</p>
<p>tatrākhyātasubvibhaktibhyāṁ kartr̥karmaṇōrabhidhānē <b>śāktō</b> yathā—</p>
<b><lg>
<l>adhyāsāmāsuruttuṅgahēmapīṭhāni yānyamī ।</l>
<l>tairūhē kēsarikrāntatrikūṭaśikharōpamā ॥ 49 ॥</l></lg></b> (māgha. 2.5)
<p>kr̥dākhyātābhyāṁ bhinnakālasthakartr̥śaktidvayābhidhānē subvibhaktibhiḥ <b>karmakaraṇa—
sampradānābhidhānē</b> ca śāktō yathā— (kāvyāda. 2.248)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ ।</l>
<l>adattvā cārthamarthibhyō bhavēyaṁ pārthivaḥ katham ॥ 50 ॥</l>
</lg></b>
<p>ākhyātavibhakta‍yā hētuśaktyabhidhānē subbibhaktibhiśca <b>karmakartrapādānā—
dhikaraṇaśakta‍yabhidhānē</b> yathā—</p>
<b><lg>
<l>sa sētuṁ bandhayāmāsa plavagairlavaṇāmbudhau ।</l>
<l>rasātalādivōttōrṇaṁ śēṣaṁ svap‍nāya śārṅgiṇaḥ ॥ 51 ॥</l></lg></b> (raghu. 12.70)1
<p>(śārṅgiṇa iti) kartari ṣaṣṭhī na sambandhē, svap‍nāyēti bhāva ēva caturthī na
tādarthyē । ākhyātēna kartrabhidhānē taddhitēna kr̥tāṁ ca karmābhidhānē supā
<b>kathitākathitakarmābhidhānē</b> ca śāktō yathā— (māgha. 2.34)</p>
<b><lg>
<l>vipakṣamakhilīkr̥tya pratiṣṭhā khalu durlabhā ।</l>
<l>anītvā paṅkatāṁ dhūlimudakaṁ nāvatiṣṭhatē ॥ 52 ॥</l>
</lg></b>
<!-- NOTES pg=415!-->
1. mūlapāṭhō'smākaṁ kālidāsagranthāvalyā 1986 varṣīyē saṁskaraṇē draṣṭavyaḥ ।
<pb n="416"/>
<p>(<b>2. vaibhaktaḥ</b>)</p>
<p><b>sambandhavibhakta‍yā</b> vaibhaktō yathā— (vārā. 6.83, 35)</p>
<b><lg>
<l>yasyārthāstaspa mitrāṇi yasyārthāstasya bāndhavāḥ ।</l>
<l>yasyārthāḥ sa pumān lōkē yasyārthāḥ sa ca paṇḍitaḥ ॥ 53 ॥</l>
</lg></b>
<p><b>śēṣavibhakta‍yā</b> vaibhaktō yathā—(manu. 1.96)</p>
<b><lg>
<l>bhūtānāṁ prāṇinaḥ śrēṣṭhāḥ prāṇināṁ buddhijīvinaḥ ।</l>
<l>buddhimatsu narāḥ śrēṣṭhā narēṣu brahmavādinaḥ ॥ 54 ॥</l>
</lg></b>
<p><b>upapadavibhakta‍yā</b> vaibhaktō yathā—(harṣaca 1.1)</p>
<b><lg>
<l>namastuṅgaśiraścumbicandracāmaracāravē ।</l>
<l>trailōkyanagarārambhamūlastambhāya śambhavē ॥ 55 ॥</l>
</lg></b>
<p><b>sambōdhanavibhakta‍yā</b> ca vaibhaktō yathā—</p>
<b><lg>
<l>avanipavanavahnivyōmatōyāntarātma—
nnahimakarahimāṁśō ! viśva ! viśvaikayōnē ! ।</l>
<l>hara ! bhava ! śiva ! śarva ! tryambakēśāna ! rudra !
trinayana ! vr̥ṣakētō'nantamūrttē ! namastē ॥ 56 ॥</l>
</lg></b>
<p>(<b>3. śaktivibhaktimayaḥ</b>)</p>
<p>kārakavibhaktibhiḥ sambandhōpapadaśēṣasambōdhanavibhaktibhiśca <b>śaktivibhaktimayō</b> yathā—</p>
<b><lg>
<l>tīrthēṣu satsu dvijasattamēbhyaḥ śriya dviṣadduṣṭajanānupāttām ।</l>
<l>samādhinā mānamanitya/nidramēva kasya pradātuṁ tvadr̥tē'sti śaktiḥ ॥ 57 ॥</l>
</lg></b>
<p>yatra lup‍tāsvapi vibhaktiṣu śaktayō'vabhāsantē vibhaktayaśca sākṣādupalabhyantē
sō'pi śaktivibhaktimayaḥ। yathā—</p>
<b><lg>
<l>vitrastaśatruḥ spr̥hayālulōkaḥ prapannasāmanta udūḍhasattvaḥ ।</l>
<l>pratiṣṭhitaudāryaguṇō'sipatrajitāvaniḥ kō'tra bhavānivānyaḥ ॥ 58 ॥</l>
</lg></b>
<p>yatraikataḥ śaktiranyatō vibhaktissō'pi śaktivibhaktimayō yathā—</p>
<b><lg>
<l>ikṣudaṇḍasya maṇḍasya dadh‍na piṣṭakr̥tasya ca ।</l>
<l>vārāhasya ca māṁsasya saiṣa gacchati phālgunaḥ ॥ 59 ॥</l>
</lg></b>
<pb n="417"/>
<p>yatra vyapēkṣōktā vibhaktivipariṇāmādayaḥ pravartantē sō'pi śaktivibhāktimayō</p>
<p>yathā— (kirātā 3.21)</p>
<b><lg>
<l>nirīkṣya saṁrambhanirastadhairyaṁ rādhēyamārādhitajāmadagnyam ।</l>
<l>asaṁstutēṣu prasabhaṁ bhayēṣu jāyēta mr̥tyōrapi pakṣapātaḥ ॥ 60 ॥</l>
</lg></b>
<p>atra yadi janikriyātō nirīkṣaṇakriyāyāḥ pūrvatvaṁ tadā kartr̥bhēdānnāsti ktvāpratyayaḥ ।
atha pakṣapātakriyātaḥ, tadā nirīkṣaṇapakṣapātayōḥ mr̥tyunēti bhavati ktvāpratyayaḥ,
abhidhāvyāpārastu vighaṭatē; ṣaṣṭhyabhihitasya kartuḥ pakṣapātakriyayaiva sambandhaḥ, na
nirīkṣaṇakriyayā । 'kartr̥karmaṇōḥ kr̥ti' (2.3.65) iti ṣaṣṭhyāḥ 'na
lōkāvyayaniṣṭhākhalarthatr̥nām' (2.3.69) iti pratiṣēdhāt । sa ca vibhaktivipariṇā—
mādhyāhāraviparyayavākyabhēdavyavahitakalpanāguṇakalpanābhirupapadyatē । tatra rādhēyaṁ nirīkṣya
mr̥tyurapi bhayēṣu pakṣapātī bhavatīti vibhaktivipariṇāmaḥ; rādhēyaṁ nirīkṣya svasāmarthyaṁ
vimr̥śatō mr̥tyōrapi bhayēṣu pakṣapātō jāyētēti vākyabhēdaḥ; rādhēyaṁ nirīkṣya mārayatīti
mr̥tyōrapi bhayēṣu pakṣapātō jāyētēti vyutpattikālāśritāyā vyavahitāyāḥ kriyāyāḥ
vyavahārakālē'pyāśrayaṇāt vyavahitakalpanā; nirīkṣyēva nirīkṣyēti pakṣapātana—
syācētanasyāpi cētanaguṇādhyārōpēṇa guṇakalpanā । yadāha— 'mukhyābhāvē sati prayōjanē
nimittē ca satyupacāraḥ pravartatē' (mabhā. 4.1.27) । dr̥ṣṭaśca acētanē'pi prēmādau
cētanādikriyōpacārō yathā—</p>
<b><lg>
<l>'prēma paśyati bhayānyapadē'pi ॥ 61 ॥'</l> (kirātā. 9.70)
<l>'avasthā vastūni prathayati ca saṅkōcayati ca ॥ 62 ॥'</l>
</lg></b>
<p>(<b>anvitābhidhānamabhihitānvayavādau</b>)</p>
<p>atha kimabhihitānāṁ padārthānāmanvaya utānvitānāmabhidhānam ?</p>
<p>'ucyatē— astyatra matabhēdaḥ;</p>
<p>tatra ēkē varṇayanti <b>anvitānāmabhidhānamabhihitānāṁ cānvayaḥ ।</b></p>
<p>(<b>anvitānāmabhidhānam</b>)</p>
<p>kēcid bruvatē nānvitānāmabhidhānaṁ, na cābhihitānāmanvaya iti ।</p>
<p>tatrānvitābhidhānavādina ēvamāhuḥ — vyutpattibalēna hi śabdō'rthamavabōdhayati,
vyutpattiśca vr̥ddhavyavahārāt; vr̥ddhāśca vākyēnaiva vyavaharanti na padēnaḥ yac‍cārthaprakaraṇādigamya—
padārthāntarasahakr̥taṁ padaṁ prayuñjatē tadapi vākyamēva ।</p>
<pb n="418"/>
<b><lg>
<l>yadapyēkaṁ padaṁ dr̥ṣṭaṁ caritārthakriyaṁ k‍vacit ।</l>
<l>vākyaṁ tadapi manyantē sambōdhanapadādivat ॥ 63 ॥</l>
</lg></b>
<b><lg>
<l>yac‍ca kō'yamiti praś‍nē gauraśva iti vōcyatē ।</l>
<l>tatra dr̥śyata ityādiḥ praś‍nōktaiva kriyēṣyatē ॥ 64 ॥</l>
</lg></b>
<p>(vāpa. 2.270, 271, 326)</p>
<p>vākyaṁ caikārthaparaḥ padasamūhaḥ, saṁhatyārthamabhidadhati(nti) vā padānyucyatē ।
samūhaścaivamēkārthaḥ syāt । ēvaṁ ca saṁhatyārthamabhidadhyuḥ padāni yadyēkaikaṁ padamabhinna
ēvārthē vyāpriyēta । tatra yathā trayō'pi grāvāṇa ukhāṁ dhārayanti, catvārō'pyudyantāraḥ
śibikāmudyacchanti, sarvāṇyapi kārakāṇi pākaṁ sādhayanti, tathā padānyapi sarvāṇi
vākyārthamanvavagamayanti । vākyārthaśca kriyākārakasaṁsargarūpaḥ । tatra kārakāṇāṁ
kriyāsambandhōnmukhatayā kriyāṇāṁ ca kārakavirahāsahiṣṇutvēnānvitānāmēva svaśabdai—
rabhidhānaṁ bhavati । ēvaṁ ca sati vākyārthasya sākṣādēva śābdatvamupapadyatē, na
tvabhihitānvayapakṣavat pāramparyēṇēti ।</p>
<p>tadabhihitānvayavādinō na mr̥ṣyantē । tē hyēvamāhuḥ– anavagatapadārthakasya
vākyārthasampratyayādarśanāt padārthapratipattipūrvikaiva (vākyārtha—)pratipattiḥ ।
padārthapratipattiścaivamavakalpatē । yadi tāvānēva sō'rthaḥ padēnābhidhīyatē padārthāntarānvitē tu
tasminnabhidhīyamānē kadambakarūpārthapratipattēḥ padārthapravibhāgō na prakalpēta । asya padasya
jātirarthō'sya dravyamasya guṇō'sya kriyēti āvāpōdvāpābhyāṁ tadavadhāraṇamiti cēt
naivam, tatrāpi kadambakarūpārthapratītēranapāyāt ॥</p>
<p>kiṁca pratiyōgināmanantatayānvayasyānantyāt tadanvayānantyēnānvitābhidhāyinyāḥ
sambandhagrahaṇamaśakyamiti duravagamaḥ padārthayōḥ sambandhagrahaḥ; tadanapēkṣatvē prathamaśrutādapi
tadarthapratipattiḥ prāp‍nōti । gāmānayēti vākyādaśvabandhananiyōgaḥ pratīyēta, vr̥ddhavyavahārēṣu
ca vākyādapi bhavantī vyutpattiḥ padaparyantaiva bhavati । itarathā hi prativākyaṁ
vyutpattirapēkṣyēt, sā cānantyād‍durupapādēti śābdavyavahārōcchēdaḥ syāt । dr̥śyatē
cābhinava—kavi—ślōkāt vākyārthapratītiḥ; sā ca padapadārthayōrēva vyutpattāvupapadyatē
na vākyavākyārthayōriti nāstyanvitābhidhānam ॥</p>
<p>api cānvayasyānvitaviśēṣaṇatvāt tadabhidhānamantarēṇānvitō'bhidhātuṁ na śakyata
ityanvayābhidhānamaṅgīkaraṇīyam । na ca tadēkayā śaktyā śakyatē'bhidhātumiti
<pb n="419"/>
śakatyantarakalpanāprasaṅgaḥ । api ca gāmānayētyatra yadā gōśabdēnānayatyarthaviśiṣṭaḥ
svārthō'bhidhīyatē tadā gavārthasyāprādhānyam, yadā ca ānayatinā gavārthaviśiṣṭaḥ svārthaḥ
tadā tadarthasyētyētasminvākyē pradhānadvayōpanipātād vākyabhēdāpattiḥ । api ca
prakr̥tipratyayayōranyōnyānvitasvārthābhidhānalabdhapadabhāvayōḥ padārthāntarānvitārthavācaka—
tvamiti dvirabhidhānaṁ syāt । kiṁca padēnānvitaḥ svārthō'bhidhīyamānaḥ kimabhihitēna
padārthāntarēṇānvitō'bhidhīyatē, utānabhihitēna ? anabhihitēna cēdēkasmādēva padāt
tadarthōparañjakadvitīyapadārthāvagatēḥ padāntarōc‍cāraṇavaiyarthyam । ēvaṁ caikamēva padamakhila—
padābhidhēyārthavādi sampannamiti tēnaiva vyavahāraḥ syāt । na cāsau sampadyatē । gauriti
hyuktē sarvaguṇakriyāvagamānna jñāyatē kimupādīyatāmiti; niyataguṇakriyānurakta—
svārthapratipādanē tu na hēturasti । padāntarasannidhānaṁ niyamahēturiti cēt, tadapi
japamantrādipadavat svarūpamātrēṇa sannidhānānna viśiṣyatē । athābhihitēna, tarhi
padamanvitābhidhāyitayā padāntarōtthamarthābhidhānamapēkṣatē; tataś‍cētarētarāśrayamanavasthā cakrakaṁ
vā prāp‍nōti ॥</p>
<p>atha dvitīyamananvitamēva svārthamabhidhattē, prathamēna kimaparāddham । ēvaṁ ca sarvapadē
svārthamātrābhidhānādabhihitānvaya ēva bhavati ॥</p>
<p>(<b>anvitābhidhānam</b>)</p>
<p>kiṁcāṅgulyagrē hastiyūthaśatamiti nāstyanvayō yōgyatvābhāvāt;
anvitābhidhānavādināṁ tvanvitasyābhidhānāt tatrāpyanvayaḥ prāp‍nōti । api
cānvitābhidhānavādināṁ puruṣavākyādēvamayaṁ puruṣō vēdēti bhavati pratyayō naivamarthaṁ prati
siddhāntaḥ । tē hyēvamāhuḥ— vākyāt kāryabhūtāt pratyayitasya vaktustadarthaviṣayaṁ pūrvavijñānaṁ
kāraṇabhūtamanumīyatē, tasya ca jñānasya jñēyāvyābhicāritvāt jñēyabhūtārthaniścaya iti na
vācakaśakta‍yā'rthāvagamaḥ । ēvaṁ ca vācakaśaktirēva nāvadhāryatē kutō'nvitābhidhānamiti ।
tasmādabhihitānāṁ padārthānāmanvaya iti yuktam । padāni hi svamarthamabhidhāya nivr̥ttavyāpārāṇi ।</p>
<p>athēdānīṁ padārthā avagatā vākyārthaṁ gamayantīti ।</p>
<p>atrānvitābhidhānapakṣē kadambakarūpārthapratipattēḥ pratiyōgināṁ cānantatayā
sambandhagrahaṇasyāśaktyā duravagamaḥ padārthapravibhāga iti; tadidaṁ vyutpattyanabhijñasya
cōdyam । na hyēvaṁ vyutpattiḥ gōśabdasya śuklānvitō'rtha iti, sa hi vyabhicarati
<pb n="420"/>
kr̥ṣṇānvitasyāpi tadarthasyōpalambhāt; nāpi sarvānvitaḥ, ānantyēna duravagamatvāt;
kintvākāṅkṣitasannihitayōgyārthāntarānuraktō'syārtha iti । ētāṁ ca vyutpattiṁ vākyānyēva
padāvāpōdvāpaviracanāvaicitryabhāñji sañjanayanti । yataḥ—</p>
<b><lg>
<l>ōpyantē cōddhriyantē ca svārthāḥ svānvayaśālinaḥ ।</l>
<l>anvitē svē ca sāmarthyaṁ padānāṁ tēna gamyatē ॥ 65 ॥</l></lg></b>(prapa.8)
<p>tatra ca—</p>
<b><lg>
<l>yadyadākāṅkṣitaṁ yōgyaṁ sannidhānaṁ prapadyatē ।</l>
<l>tadanvitaṁ padēnārthaḥ svakīyaḥ pratipādyatē ॥ 66 ॥</l></lg></b> (prapa.8/9)
<p>padārthaparyantāpi ca bhavantī vyutpattirīdr̥śī dr̥śyatē na śuddhapadārthaviṣayā ।</p>
<p>(nyāyamaṁ.) tathā hi—</p>
<b><lg>
<l>niyataṁ sādhanaṁ sādhyē kriyā niyatasādhanā ।</l>
<l>sa sannidhānamātrēṇa niyamaḥ samprakāśatē ॥ 67 ॥</l>
</lg></b>
<b><lg>
<l>guṇabhāvēna sākāṅkṣaṁ tatra nāma pravartatē ।</l>
<l>sādhyatvēna nimittāni kriyāpadamapēkṣatē ॥</l></lg></b> (vāpa. 2.47,48)
<p>ēvaṁ ca sannihitayōgyākāṅkṣitōparaktē svārthē k‍vacid‍gr̥hītasambandhaḥ sarvatra
gr̥hītō bhavatīti nānantyavyabhicārābhyāṁ sambandhāgrahaṇam । na ca kadambakārthapratītēḥ
padārthātpravibhāgaḥ । taduktam—</p>
<b><lg>
<l>ākāṅkṣāsannidhiprāp‍tayōgyārthāntarasaṅgatān ।</l>
<l>svārthānāhuḥ padānīti vyutpattiḥ saṁśritā yadā ॥ 69 ॥</l></lg></b> (prapa.8)
<b><lg>
<l>ānantyavyabhicārābhyāṁ tadā dōṣō na kaścana ।</l>
<l>kadambakārtharūpāyāḥ pratītēśca na sambhavaḥ ॥ 70 ॥</l></lg></b> (prapa.8/9)
<p>iti । tataśca padapadārthayōssambandhagrahaṇōpapattau na prathama(ma)śrutāpi padādarthapratītiḥ, na
gāmānayēti vākyādaśvabandhananiyōgaḥ (nyāyamañjarī) na prativākyaṁ vyutpattyapēkṣā, na
cābhinavakaviślōkavākyārthapratītirbhavatīti ।</p>
<p>yadapi cānvitābhidhānē śaktidvayakalpanāgauravamāśaṅkitaṁ, tadapi nāsti ।
anvayavattā hyanvitatā । tadabhidhānēnānvitō'bhihitaḥ syāt । na hi daṇḍītyatra daṇḍō
nābhidhīyata iti । sambhavati paraṁ viśēṣaḥ; tatra prakr̥tyā viśēṣaṇābhidhānam, iha tēnaiva,
<pb n="421"/>
anyatastadalābhāt । atō'nvitābhidhānaśaktyaivānvayō'pyabhidhīyata iti nāsti
śaktidvayakalpanāgauravam । taduktam—</p>
<b><lg>
<l>vyatiṣaktārthabuddha‍yā hi vyatiṣaṅgō niśamyatē ।</l>
<l>aparaṁ tu na saṁsargapratītērasti kāraṇam ॥ 71 ॥</l>
</lg></b>
<b><lg>
<l>pratipattyā'nvayaṁ yasmātpratīyādanvitaṁ pumān ।</l>
<l>vyaktiṁ jātimivārthō'sāviti samparikīrtyatē ॥ 72 ॥</l></lg></b> (prapa.17)
<p>yō'pi pradhānadvayaśaṅkayā vākyabhēdalakṣaṇō dōṣaḥ, sō'pi nōpapadyatē । yatō'nvitaḥ
sambandha ucyatē । tatra kaścit pradhānatayā sambandhaḥ kaścid guṇatayā; yaśca yathā sambandhaḥ
sa tathaivōcyata iti naikasmin vākyē pradhānadvayaprasaṅgād vākyabhēdalakṣaṇadūṣaṇōtpattiḥ ।
taduktam—</p>
<b><lg>
<l>pradhānaguṇabhāvēna labdhānyōnyasamanvayāt ।</l>
<l>padārthā ēva vākyārthaṁ saṅgirantē vipaścitaḥ ॥ 73 ॥</l>
</lg></b>
<b><lg>
<l>pratipattirguṇānāṁ tu pradhānaikaprayōjanā ।</l>
<l>tatpratītyēkakāryatvād vākyamapyēkamucyatē ॥ 74 ॥</l></lg></b> (prapa.)
<p>yac‍ca prakr̥tipratyayayōḥ padasya cābhidhānē dvirabhidhānamuktaṁ, tadapi na samyak;
prakr̥tyānvitasyārthō vidhīyatē, pratyayaśca prakr̥tyarthānvitaṁ padārthānvitaṁ ca svārthaṁ bravīti,
pratyayārthasya prakr̥tyarthānvitasya padāntarārthāpēkṣitvāditi kutō dvirabhidhānam ।</p>
<p>nanvēvaṁ padasyānvitābhidhāyitvaṁ na syāt, pratyayasyaiva prakr̥tisahitasya padatvāt ।
kiṁcāyamabhihitānvayavādinō'pi tulyō dōṣaḥ । tataśca—</p>
<b><lg>
<l>yaścōbhayōḥ samō dōṣaḥ parihārō'pi vā samaḥ ।</l>
<l>naikaḥ paryanuyōktavyastādr̥śyarthavicāraṇē ॥ 75 ॥</l>
</lg></b>
<b><lg>
<l>prakr̥tipratyayau brūtaḥ pratyayārthaṁ sahēti ca ।</l>
<l>yadāhuḥ sūrayastēna tad dvayaṁ padamiṣyatē ॥ 76 ॥</l></lg></b> (kāśikā 1.2.56)
<p>yac‍cānabhihitapadārthāntarānvitasvārthābhidhānapakṣē padāntarōc‍cāraṇavaiyarthyamityādi,
abhidhānapakṣē punaritarētarāśrayādidūṣaṇamuktaṁ, tadubhayapakṣānabhyupagamēnaiva nirastam । yatō
nāsmākamayaṁ pakṣaḥ prathamaśrutānyēva padāni svārthānanyōnyamanvitānabhidadhati, api tu
yasya yāvantō'rthāḥ sambhavanti tacchravaṇē tāvantaḥ smr̥tāvupasthāpyantē,
tataścākāṅkṣāsannidhiyōgyatādisampāditaniyatamithassamanvayāḥ padairēva smr̥tyupārūḍhaira—
<pb n="422"/>
bhidhīyantē । tathāhi—yastāvadagr̥hītasambandhō yasya ca sambandhagrahaṇasaṁskārō nōtpannaḥ
pradhvastō vā sa vākyārthapratipattau nādhikriyatē; yastvanavabhraṣṭasambandhagrahaṇasaṁskāraḥ sa
padaṁ padaṁ śrutvā nūnaṁ tāvadidaṁ smarati—idamidamasyārthasyākāṅkṣitasannihita x x x
tāśrayamādhārādhēyasāmānyaṁ padadvayāt tu parasparōpahitavyavacchēdaṁ pratīyatē, tata x x x ।</p>
<p>(anu—)yōgyapratiyōgyanvitasya vācakatvamiti ।</p>
<p>ēvaṁ ca smaratā smr̥tamēva ananvitamapi svarūpamanvayabhājāṁ bhavati ।</p>
<p>nanu śrūyamāṇēna padēna yō'rthō nāvabōdhitaḥ sa kathamantarhitē tasmin
avabōdhyatē ?</p>
<p>ucyatē — abhihitānvayavādinō'pi nāyaṁ niyamaḥ śrūyamāṇa ēva pūrvavarṇajanita—
saṁskārasahitō'ntyō varṇaḥ pratyāyaka iti । bāliśādhītāt prāganavadhr̥tārthād aparijñānē
saṁskr̥tasya (aṅgaparijñānasaṁskārāt) paścāt śrutādapi bhēdā(vēdāda)rthāvagamadarśanāt, tēna
smr̥tyārūḍhasyāvagamakatvamadōṣaḥ; śrūyamāṇēna hi padēna pratiyōgisāpēkṣatvādanvitā—
bhidhānasya prāk sahakārivirahādarthō'nabhihitaḥ paścādabhidhīyata iti kimanupapannam ?</p>
<p>tathā cāha—</p>
<b><lg>
<l>padajātaṁ śrutaṁ sarvaṁ smāritānanvitārthakam ।</l>
<l>nyāyasampāditavyakti paścādanvitabōdhakam ॥ 77 ॥</l></lg></b> (prapa.12)
<b><lg>
<l>smr̥tisannihitairēvamarthairanvitamātmanaḥ ।</l>
<l>arthamāha padaṁ sarvamiti nānyōnyasaṁśrayaḥ ॥ 78 ॥</l></lg></b> (prapa.15)
<p>kathaṁ punaranvitābhidhāyinā padēna svarūpamātraṁ smārayituṁ śakyatē ?
ucyatē—'anvitasyāpyabhidhānē svarūpamātrasya vidyamānatvānnāyaṁ niyamaḥ yāvad gr̥hītaṁ
tāvat svakartavyaṁ smartavyam, api tvagr̥hītaṁ tu na smaryata iti ।</p>
<p>nanu ca śabdasya svarūpābhidhānaśaktyabhāvadaprāmāṇyē kathaṁ śabdaśravaṇāt
svarūpasmaraṇaṁ bhavati ? ucyatē— na hi yatpramāṇaṁ tatsmr̥tika(kā)raṇaṁ, kiṁtu
(a)pramāṇamēva tat । yasya tu yēna saha kācit pratyāsattiḥ pratītapūrvā sa tatra
saṁskārōd‍bōdhadvārēṇa śak‍nōtyēva smr̥timādhātum । asti ca svarūpasyāpi
tadabhidhēyāntargatyā śabdēna saha pratyāsattiriti śak‍nōti tatrāpi (śabdaḥ smr̥tiṁ)
janayitum । yathā nirvikalpakadaśāpratītamarthasvarūpamātrama(na)bhidhēyamapi śabdaṁ smārayati
tathā śabdō'pyarthamiti na kiṁcidanupapannam । tathā cāhuḥ—(prakaraṇapañcikāyām)</p>
<pb n="423"/>
<b><lg>
<l>anvitasyābhidhānē'pi svarūpaṁ vidyatē sadā ।</l>
<l>tēna svarūpamātrē'pi śabdō janayati smr̥tim ॥ 79 ॥</l>
</lg></b>
<b><lg>
<l>yathārthēnāpramāṇēna svapadaṁ smāryatē k‍vacit ।</l>
<l>padēnāpyapramāṇēna tathārthaḥ smārayiṣyatē ॥ 80 ॥</l></lg></b>(prapa.13–14)
<p>nanvēyaṁ yathā (dā)—smr̥tisannihitamāśrityānvitābhidhānaṁ padaiḥ kriyatē tathā(dā)
smaraṇasya prattyāsattinibandhanatvādanēkēṣāṁ ca (arthānāṁ) pratyāsattisambhavāt tēṣu
smr̥tisannihitēṣvagr̥hyamāṇaviśēṣatvād ukhāyāṁ pacatīti nōkhā pacatyarthānvitaiva
kēvalābhidhīyēta, sā hi kulālanirvāpādyanvitāpi pratipannēti smaraṇāt
tadanvitāpyukhābhidhīyēta, tathā pacatyarthō'pi piṣṭakādikarmakō'vagata iti
tatsmaraṇannōkhānvitō'bhidhīyētēti ।</p>
<p>tanna; śabdaiḥ smāritānāmanvayabōdhakatvād vr̥ddhavyavahārē'pi tathā darśanād ya ēva
hi śabdēna smāritō'rthastēnaivānvitābhidhāna—(miti) kulālanirvāpādyanvitāpya—
bhidhīyata iti ॥</p>
<p>kiṁcānvitārthābhidhāna ēvēdaṁ pratiniyatārthānvayitvamupapadyatē । yatpadāntarā—
bhidhēyatayā smāryatē tadanvitasyaiva vr̥ddhavyavahārē vācyatvadarśanāt, yatrāpi
cādhyāhārastatrāpi sannidhāpakavaśēna viśēṣānvitābhidhānalābha iti lōka(ta)ēva
jñānamiti na kaściddōṣaḥ । api ca jñānaṁ tāvadanēnāyamarthō'nvitō vācya iti । tatra
yadyanēnāpyanvitābhidhānaṁ syāt vākyabhēdō bhavēt, na cāsāvēkavākyatvasambhavō(vē)
nyāyyaḥ । taduktam—</p>
<b><lg>
<l>sambhavatyēkavākyatvē vākyabhēdaśca nēṣyatē ॥ 81 ॥</l></lg></b> (ś‍lōvā. 1.1.1,9) iti ।
<p>yac‍cōktamanvitābhidhānapakṣē'nvitasyaiva padārthasyābhidhānādaṅgulyagrādivākyē—
ṣvapyanvayaḥ prāp‍nōti । tatra smr̥tānāmapyarthānāmayōgyatvēnānvayābhāvādanabhidhānamēva,
padārthapratipattistu smr̥tyaivōpapadyata iti । yatpunaḥ puṁvacasāmarthē prāmāṇyābhyupagamāt padānāṁ
vācakaśaktirēva nāvadhāryatē । kutō'nvitābhidhānamityuktē x x x x dēva tāvad vaktavyaṁ; na
vayaṁ puruṣavākyānāmarthē prāmāṇyamabhyupagacchāmaḥ । yēṣāmapi cābhyupagamastēṣāmapi na dōṣaḥ,
yataḥ padamanvitābhidhāyakatvēna vyutpannaṁ vyabhicārāśaṅkayā tu lōkēna tanniścāyakaṁ
paścādāp‍tatvālōcanayānumitē'rthē'nuvādakaṁ taditi prāmāṇyamēva nāsādayati ॥ (prapa.)</p>
<pb n="424"/>
<p>nanu ca vācakatvamapi jahāti; paśya— 'bālō hi vyutpadyamānaḥ
prayōjyavr̥ddhavyavahārasya śabdaśravaṇānantarabhāvinīṁ viśiṣṭacēṣṭānumitām arthapratītiṁ
śabdakaraṇikāṁ tāvadavagacchati । sa tathā vyutpannaḥ kadācidananvitārthapadaracanāmupalabhatē ।
tatrōpalabhamānasya tasyaiṣa vimarśō jāyatē sambhāvyamānānanvitārthapadaracanamidaṁ vākyaṁ
kathaṁ vr̥ddhasyārthaniścayaṁ kr̥tavat । vr̥ddhasyāpi hi puruṣāyattē vākyē nānvitārthapadaracanāśaṅkā
maṁmēva sambhavatīti । tasyaivaṁ vicikitsōdayē punarēṣa niścayō jāyatē— kr̥tam anēnāyaṁ
vaktā itthamavadhāritaḥ anvitārthānyēva padāni prayuṅktē iti । tathāvidhapadaprayōgaśca
nāsyānupalabdhē'nvaya upapadyata ityēvamanvayōpalambhamanumāyānēnānvayō niścitaḥ । niścitē
cānvayē vākyamētadanuvādabhūtamadhyēti ।</p>
<p>ēvaṁ cēd anuvādakatayā tasyārthasya tadvākyaṁ vācakamēvēti pūrvavācakaśaktijñānaṁ
nānarthakamiti manyatē । yadi paraṁ mayā prāganumāpurassarō'rthaniścayō'syēti nāvagatam । yāpi
cēyamasyāniścitē'nvayē viśiṣṭavak‍tr̥jñānānumā, sāpi padānāṁ svarūpamātrāvagamādēva
nōpapadyatē, kiṁ tu viśēṣāvagamāt । na ca śaktēranyaḥ padānāṁ viśēṣō'vakalpatē । atō
mayēvānēnāpyamīṣāṁ padānāṁ vācakaśaktiravadhāritā । tēna viśiṣṭānvayavācakapadaprayōgāt
tat‍tad‍viṣayaṁ vaktuḥ pūrvavijñānamanumitavāniti ॥</p>
<p>nanvanantapratiyōgyanvitasvārthabōdhanaviṣayā anantā ēva śabdasya śaktayaḥ
parikalpayitavyāḥ syuḥ । abhihitānvayavādē tvēkasminnarthē śabdasyaikaikaiva śaktiriti
(prapa.10) ।</p>
<p>tanna । ēkayaivākāṅkṣitasannihitayōgyārthānvitasvārthābhidhānaśakta‍yā pratiyōgi—
bhēdēna cakṣurādīnāmiva kāryabhēdōpapattēḥ । yathaikayaiva darśanaśakta‍yā cakṣuḥ
ghaṭādipratiyōgisahāyabhēdānnānājñānāni janayati, tathā śabdō'pi pratiyōgibhēdāditi
mantavyam । ēvaṁ ca—</p>
<b><lg>
<l>padairēvānvitasvārthamātrōpakṣīṇaśaktibhiḥ ।</l>
<l>padārthā bōdhitā buddhau vākyārthō'pi tathā sati ॥ 82 ॥</l></lg></b> (prapa.2) iti ।
<p>ēvaṁ caitadapyupapadyatē saṁhatyā'rthamabhidadhati padāni vākyam, ēkārthaparaḥ padasamūhō
vākyamiti saṅghātārthapāratantryāt padānāṁ svārthābhidhānaṁ na sambhavati । na ca
saṅghātakāryamakurvanti k‍vacidapi padāni dr̥śyantē, na hyēṣāṁ saṅghātakāryē svakāryē ca
pr̥thakprayōgō vidyatē, sarvathā saṅghātakārya ēva prayōgāt ।</p>
<pb n="425"/>
<p>naivam । saṁhatānāṁ saṅghātakāryavat svakāryasyāpyupalambhāt, yathā
śakaṭāṅgānāmayamaṁśō'nēna kr̥tō'yamanēnēti, na ca śakaṭāṅgānyapi pr̥thakprayujyamānāni
svakāryaṁ kurvanti dr̥śyantē ।</p>
<p>kiṁ punaḥ padānāṁ svakāryam ?</p>
<p>yā'sau svārthapratipattiḥ ।</p>
<p>kiṁ vā saṅghātakāryam ?</p>
<p>yā'sau vākyārthapratipattiḥ । tac‍ca padānāmēkaikasya kr̥tsnaphalaparyantavyāpāra—
kāritvāt । tathā hyēkaikasmin sati kr̥tsnaphalaparyantō vyāpārō nirvartatē, ēkaikēna vinā
na nirvartata iti ēvaṁ kr̥tsnakāri bhavati ।</p>
<p>kimatra padāntarēṇa kriyēta iti cēt, sarvakārakēṣvapi tulyō'yamanuyōgaḥ । tatra
yathā saṁhatya kurvanti kāraṇādīni kāryāṇyucyantē tathā saṁhatyāpyabhidadhati padānya—
bhidhāyakānyucyantē ॥</p>
<p>nanvākāṅkṣāsannidhiyōgyatābhiścēdanvayōpapattirabhihitānvaya ēvāstu kimanvitā—
bhidhānēna ? padēṣu hyananvitamapi svaṁ svamarthamabhidhāyōparatavyāpārēṣvākāṅkṣādibhiḥ
padārthānāmanvayapratītirbhaviṣyatīti ।</p>
<p>ucyatē, kasyēyamākāṅkṣā, śabdasyārthasya pramāturvā ? śabdārthayōstāvada—
cētanatvānnākāṅkṣā, phalataḥ pramāturēvēyam । tatra vācōyuktiḥ—'śabdaḥ
śabdāntaramākāṅkṣatyarthō'rthāntaram । svatantrasyā''kāṅkṣā na pramāṇaṁ, puruṣēcchāyā
vastusthitērayujyamānatvācchabdapramāṇapr̥ṣṭhabhāvitvēna tvarthēṣu puruṣasyākāṅkṣā bhavantī
bhavatyarthānāṁ saṁsargahēturityēvaṁ śabdasyaivāyamiṣōriva dīrghadīrghō vyāpāraḥ । uparatavyāpārē tu
śabdē puruṣasyākāṅkṣāmātraṁ na sambandhakāraṇam, aśābdatvaprasaṅgāt; sākṣāc‍ca
śābdatvasambhavē vyavadhānāśrayaṇasyāyuktatvāt । atō nānyadanvitābhidhānāt saṁsargapratītēḥ
kāraṇamasti । na khalvānaya gāṁ śuklāmityādivākyēṣu saṁsargapadaṁ prayujyatē yataḥ
saṁsargapratyayaḥ syāt, prayujyamānamapi daśadāḍimādivākyavadananvitārthamēva syāt ।
tasmāt 'padānānāmanvitābhidhānamēva nyāyyami'—ti ॥</p>
<p>(<b>abhihitānvayavādaḥ</b>)</p>
<p>abhihitānvayavādinaḥ punaritthamācakṣatē —'svaṁ svamarthamabhidhāya nivr̥ttavyāpārāṇi
padāni bhavanti । athēdānīṁ padārthā avagatā ākāṅkṣāsannidhiyōgyatābhiranvayamupayantō
vākyārthamavagamayanti ।</p>
<pb n="426"/>
<p>nanvēvamaśābdaḥ syāt ?</p>
<p>naivam; pāramparyēṇāpi pratipādayatāṁ padānāṁ vākyārthē sāmarthyasyāvighātāt ।
taduddēśēna ca prayuktānāṁ padārthapratipādanamavāntaravyāpārō bhaviṣyati । na
cāvāntaravyāpārasya kārakāntarēṣvapi vyavadhāyakatvamiṣyatē । tadāha—</p>
<b><lg>
<l>na vimuñcanti sāmarthyaṁ vākyārthē'pi padāni naḥ ।</l>
<l>tanmātrāvasitēṣvēṣu padārthēbhyaḥ sa gamyatē ॥ 83 ॥</l></lg></b> (ślōkavā.)
<b><lg>
<l>vākyārthamitayē tēṣāṁ prayuktē nāntarīyakam ।</l>
<l>pākē jvālēva kāṣṭhānāṁ padārthapratipādanam ॥ 84 ॥</l></lg></b> (ś‍lōkavā.) iti ।
<p>tatra ca kriyāpadāni kriyāmātramabhidadhati, kārakapadāni tu kārakamātram, kutō
vaiṣāṁ mithassaṁsarga(jñāna—)m ? na hyēkapadōc‍cāraṇakālē padāntarārthapratītirasti । na
cāpratīyamānēnāpi saṁsargapratītirasti ।</p>
<p>na cāpratīyamānēnāpi saṁsargapratītiprasaṅgaḥ ।</p>
<p>nanu ca vr̥ddhavyavahārāt padānāṁ arthāvadhāraṇam, vr̥ddhāśca vākyēnaiva vyavaharanti,
na padēna । vākyē vānvitānāmēva padārthānāmupalambhāt kathamucyatē kriyā x x x mātraṁ
padēbhyō'vagamyata iti ?</p>
<p>ucyatē—'satyaṁ vākyēbhya ēva padānāṁ vyutpattiḥ; sā tu kimēkaghaṭanākāraka—
saṁhatavākyārthaniṣṭhā, kiṁ vā padārthaparyantēti cintanīyam ।</p>
<p>pūrvasmin pakṣē prativākyaṁ vyutpattirapēkṣaṇīyā, sā cānantyavyabhicārā—
dibhirbahupramādā । padārthaparyantāyāṁ ca vyutpattau nūnaṁ nirdhāraṇīyam 'iyānasya padasyārtha'
iti । anvitārthābhidhānavādinō'pi niyataḥ x x x karaṇīyaḥ । padārthaniyamānapēkṣaṇē hi
gāmānayēti vivakṣuraśvapadamapi nimittatayōpādadīta । na hi tasyānapēkṣitapadapadārthapravibhāgō
vaiyākaraṇavad vākyārthapratyaya udēti । tasmād yāvānāvāpōdvāpaparyālōcanayā padasyārthō
nirdhāryatē tāvānēva tasyārtha iti ।</p>
<p>nanvākāṅkṣitayōgyasannihitārthōparaktastasyārthō bhavatu, sarvadā saṁhatya
vyāpriyamāṇatvāt ।</p>
<p>naivam; sarvadā saṁhatya vyāpriyamāṇastu tāvān, yāvatyabhidhātrī tasya śaktiḥ ।</p>
<p>kiyatī ca tasyābhidhātrī śakti ?</p>
<p>yāvantamarthamākāṅkṣitairyōgyaiḥ sannihitaiśca saṁyujyamānaṁ viyujyamānaṁ ca na muñcati
<pb n="427"/>
kriyāmātraṁ kārakamātraṁ ca; atastāvatyēvābhidhātrī śaktiranvayavyatirēkābhyāṁ tasya
nirdhāryatē । taduktam, 'avyabhicārāddhi tanmātramēva tadarthō nādhikaṁ vyabhicārāt' iti ।</p>
<p>nanvatra śaktitrayakalpanāgauravalakṣaṇō dōṣaḥ prāp‍nōti । padārthānāṁ hi śabdādanyataḥ
pramāṇādavabōdhakatvaṁ dr̥ṣṭamiti śabdābhidhēyānāṁ tadavabōdhakatvaśaktiḥ kalpanīyā ।
tasyāścōtpattau śabdasaṁsparśa ēva hēturityāśrayaṇīyam । śabdō hi viśiṣṭārtha—
pratipattiparatayā lōkē prayujyamānō dr̥ṣṭaḥ, na cāsau sākṣād vākyārthapratipādanē samartha
iti padārthānavāntaravyāpārīkarōti । tē ca yadyanyōnyānvayabōdhanasamarthāstadā tēṣāmavāntara—
vyāpāratā syāt, nānyathā । padārthānāmapi viśiṣṭārthāvabōdhaparaśabdasaṁsparśādēṣā
śaktirāvirbhavatīti śabdasyāpi padārthagataśaktyādhānaśaktiranumantavyēti ।</p>
<p>syādētadēvaṁ yadi mānāntarāvasēyānāṁ padārthānāmanyōnyānvayāvagamasāmarthyaṁ
nāvadhāryatē । avadhāryatē ca śvaityasyānavadhāritāśrayaviśēṣasyāpratyakṣōpalabdhasyāśvasya
cāpratipannaguṇaviśēṣasya hēṣāśabdānumitasya śvētō'śvō dhāvatītyanvayaḥ । tadāha—</p>
<b><lg>
<l>paśyataḥ śvētamārūpaṁ hēṣāśabdaṁ ca śr̥ṇvataḥ ।</l>
<l>padanikṣēpaśabdaṁ ca śvētō'śvō dhāvatīti dhīḥ ॥ 85 ॥</l>
</lg></b>
<b><lg>
<l>dr̥ṣṭā vākyavinirmuktā (ś‍lō. vā.)॥ 86 ॥</l></lg></b> iti ।
<p>ārūpamityavyaktarūpam । tēna guṇaviśēṣō na pratyakṣēṇāvasīyata iti uktaṁ bhavati ।</p>
<p>atrēdaṁ paryanuyujyatē—'kiṁ yēna puruṣēṇa śvaityasamānāśrayau hēṣādhvanipada—
nikṣēpaśabdāvavagatau tasyaivēyaṁ śvētō'śvō dhāvatīti dhīḥ, uta yasyāpādānānadhyavasāya—
stasyāpīti ?</p>
<p>kimataḥ ?</p>
<p>yadi tāvadapratyākalitahēṣādhvanipādavihāranirghōṣāpādānasyētyucyatē, tadā pratīti—
virōdhaḥ; sa hyēvaṁ pratipadyatēbhavitavyamasmin dēśē nūnamaśvēna, bhāvyaṁ ca kēnacid dhāvatēti ।</p>
<p>athāśvasambandhinamēva khurapuṭaṭaṅkāraravamabhyāsapāṭavavaśādavaiti, tadāsāvaśvavartinīṁ
vēgavatīṁ gatimanuminōti, na punaḥ kēvalāmēvāvagamya tasyānvayaṁ padārthasāmarthyēnāva—
budhyatē । yō'pyasmin dēśē nāstyanyō'śvād iti niścitya pāriśēṣyādapādā—
nādhyavasāyē'pi hēṣādhvanēḥ śvaityasamānādhikaraṇamaśvatvamapyadhyavasyati tasyāpi
gr̥hābhāvadarśanamiva bahirbhāvāvagatāvarthāpattiḥ 'yō'yaṁ śvētaḥ sa ēvāśva' iti pramāṇam ।
yastu śvētasamānādhikaraṇahēṣādhvanikhurapuṭaṭaṅkāraravāvadhyavasyati tasyāśvātvē vēgavati ca
<pb n="428"/>
gamanē śvētadravyavartinyēvānumānaṁ na svatantrayōḥ । ataḥ pramāṇāntarēṇa asambandhāvagatārthānāṁ
na k‍vacidanumānārthāpattivyatirēkēṇānvayabōdhakatvaṁ pratītam ।</p>
<p>api ca yadi padārthāvagatimātrādēvānvayāvagamastadā kasmin pramāṇē'syāntarbhāva
iti vācyam । na tāvacchābdē, śabdābhāvāt; padārthābhidhānāvāntaravyāpārēṇa hi
yacchabdādanvayajñānaṁ na tacchābdamityabhihitānvayavādināṁ siddhānta iti nāsya
śābdē'ntarbhāvaḥ । pramāṇāntarābhyupamē tu śābdasyōcchēdaḥ, śabdāvagatapadārthāviṣayē'pi
tasyaiva prāmāṇyaprasaṅgāt । tasmācchabdābhihitānāṁ padārthānāmanyatrādr̥ṣṭaṁ vākyārthāva—
bōdhanasāmarthyaṁ parikalpayitavyam । tadādhānaśaktiśca śābdānāmapīti kalpanālāghavā—
cchabdānāmēvānvitasvārthabōdhanaśaktimātraṁ kalpayituṁ nyāyyam ।</p>
<p>athōcyatē—'ākāṅkṣāsannidhiyōgyatāvantaḥ padārthā ēva vākyārthībhavanti, na
punarvākyārthamavabōdhayantīti, tadatimandam; vākyārthāvagatēḥ kāraṇābhāvaprasaṅgāt ।
anupāyatvē hi padānāmanvayapratītau padārthā api cēnna kāraṇaṁ akāraṇyēvānvaya—
pratītirāpadyēta ।</p>
<p>syānmatam—'kriyāpadēna kārakapadēna vā sākāṅkṣārthē pūrvābhihitē yadēva padāntarēṇa
yōgyaṁ pratiyōgipadārthāntaraṁ sannidhāpyatē, tadēva tatra sambandhitvēnāvatiṣṭhata' iti ।</p>
<p>satyamēvam; avagatistu tatsambandhasya kiṁnibandhanēti vācyam ?</p>
<p>atha pūrvapadārthē sākāṅkṣē yatpadāntaramuc‍carati tat tatsambandhitayaiva
svārthamupanayati, pratyayavat । yathā prakr̥tyarthē pūrvapratītē pratyaya uc‍cāryamāṇaḥ svārthaṁ
tadviśiṣṭamēvābhidhattē tathā padāntaramapīti । taduktam—'prakr̥tipratyayau pratyayārthaṁ saha
brūta'—iti (kāśikāyāṁ 1.2.56) । prakr̥tiḥ svārthaṁ pratyayārthaviśēṣaṇatvēnōpanayantī
pratyayēna saha tadarthamāhētyarthaḥ । tathā cōktam—</p>
<b><lg>
<l>nityaṁ viśiṣṭa ēvārthē pratyayō yatat‌prayujyatē ।</l>
<l>tatpūrvataravijñātaprakr̥tyarthaviśēṣaṇāt	॥ 87 ॥</l></lg></b>(pra.pa.) iti ।
<p>aṅgīkr̥taṁ tarhi dvitīyasyānvitābhidhānaṁ, prathamasya tathāpi nāstīti cēnna; vākyē
padānāṁ prayōgakramaniyamābhāvāt । yadēva kadācit prathamaṁ tadēva kadācid dvitīyamiti
sarvapadānāmanvitābhidhānamāpatitam । kiṁca pratyayaścēdanvitābhidhāyī tadā tadaviśēṣāt
padānāmanvitābhidhāyitā kimiti nābhyupēyatē ? kimardhavaiśasēna ?</p>
<pb n="429"/>
<p>atrābhidhīyatē; lākṣaṇikā ēva sarvē vākyārthāḥ, tataśca na padārthānāmanvaya—
bōdhanē śaktigauravam । ananvitāvasthō hi padēnārthō'bhihitō'nvitāvasthāṁ svasambandhinīṁ
lakṣayati । avasthāvasthāvatōrhi saṁbandhādavasthāvatyavagatē bhavatyēvāvasthāpi buddhisthā
sarvatra saṁbandhini dr̥ṣṭē sambandhyantarē buddhirbhavatīti siddhamēva । tēna nāsti
padārthānāmanvitabōdhanē śaktikalpanēti । tadāha—</p>
<b><lg>
<l>vākyārthō lakṣyamāṇō hi sarvatraivēti lakṣyatē ॥ 88 ॥</l></lg></b> (prapa.) iti ।
<p>kathaṁ punariyaṁ lakṣaṇā ?</p>
<b><lg>
<l>vācyasyārthasya vākyārthē sambandhānupapattitaḥ ।</l>
<l>tatsambandhavaśaprāp‍tasyānvayāt lakṣaṇōcyatē ॥ 89 ॥</l></lg></b>1(prapa.10/11)
<p>tadyathā— 'gaṅgāyāṁ ghōṣaḥ prativasatītyādiśrautasya gaṅgārthasya vākyānvayāsambhavāt
tat parityajya tatsambandhāllabdhasannidhēḥ kūlasya vākyānvitatā'dhyavasīyatē । ata ēva
cāhuḥ—'anupapattyā sambandhēna ca lakṣaṇā bhavati iha ca gāmānayētyādau na śrautasyānvayā—
yōgyatvaṁ, nāpyanvitāvasthasyānayanasambandhārhatā, anvitasyānvayāntarābhāvāt ।</p>
<p>api ca sarvavākyārthānāṁ lākṣaṇikatvē mukhya x x x ।</p>
<p>atha mā bhūdēṣā lakṣaṇā । kiṁtu kriyāvagatakārakānvayinīmātmanō
daśāmavagamayatyavinābhāvitvāditi ।</p>
<p>ucyatē—'śābdatvaṁ tāvaditthamapahnutamanvayāvagamasya । kiṁtu sāmānyatōduṣṭā—
numānagōcaratā'bhyugatā bhavati । tathā ca viśēṣāvagatiranupapannamūlā''padyēta ।</p>
<p>atha viśēṣānvayaṁ vinā vyavahārānavakalpanādanarthakaṁ śabdōc‍cāraṇamiti
tadāśrayaṇam ?</p>
<p>ēvamapi prēkṣāpūrvakāriṇāṁ sārthakamātraprayōgiṇāṁ vacanād viśēṣānyayāvagamaḥ । vēdē
tvānarthakyēna na bhavitavyamiti pramāṇābhāvānna śakyatē viśēṣānvayō vak‍tum ।</p>
<p>na ca lōkē'pyānarthakyamāpadyata ityētāvatā kāraṇēnōpāyān vināpi viśēṣā—
dhyavasānaṁ yuktam । na hi dagdhukāmasyaudanasyaudakōpādānamanarthakamiti jalasya
dāhakaśaktirāvirbhavatīti kāmamānarthakyam । na punaḥ sāmānyatōdr̥ṣṭasya viśēṣānvayitā ।</p>
<p>athākāṅkṣitasannihitayōgyānvayaparatā vr̥ddhavyavahārēṇa padānāmavagatētyanvayāvagamaḥ ।</p>
<p>tanna; vr̥ddhavyavahāra ēva kathaṁ tatparatā tatpadānāmupāyābhāvē nirvahatīti cintā ।
<!-- NOTES pg=429!-->
1. nētyālaṅkārikāḥ, lakṣaṇā—sāmagryā abhāvāt ।
<pb n="430"/>
sā hi padānāṁ padārthānāṁ vā śaktikalpanāṁ vinānupapannēti manyāmahē । sā ca
padānāmēvōcitā । yadāha—</p>
<b><lg>
<l>prāthamyādabhidhātr̥tvāt tātparyāvagamādapi ।</l>
<l>padānāmēva sā śaktir varamityavagamyatām ॥ 90 ॥</l></lg></b> (prapa.11)
<p>prathamabhāvīni hi padānyatilaṅghya na padārthēṣu vākyārthāvabōdhanaśaktirāśrayituṁ
yuktā । kiṁca padāni tāvad abhidhāyakānīti nirvivādam । tēna tēṣā—
mabhidhānaśaktissampratipannaivēti tasyā ēvānvayaparyantatā kalpayituṁ sukarā । padārthānāṁ tu
bōdhanaśaktirēva kalpyā । tēna dharmikalpanātō dharmakalpanā laghīyasīti anvitā—
bhidhānaśaktiḥ padānāmēva kalpayitumucitā ।</p>
<p>kiṁca padānyabhidhāyakānīṣyantē । tatra yadi svarūpamātraviṣayāmēva buddhimāda—
dhyurabhidhāyakatā hīyēta, tasyā buddhēḥ sambandhagrahaṇasamupajātasaṁskāraprabhavatvāt । avaśyaṁ
hi sambandhasmaraṇasiddha‍yarthaṁ sambandhibhūtārthasādhāraṇasaṁskārōd‍bōdhō'ṅgīkaraṇīyaḥ । tasmāt
sambandhagrahaṇasamayānadhigatānanvitārthapratipādanābhyupagama ēva śabdānāmabhidhāyakatēti
tāmaṅgīkurvatā padānāmanvitābhidhāyitā''śrayaṇīyā । yastu—</p>
<b><lg>
<l>padamabhyadhikābhāvāt smārakānna viśiṣyatē ॥ 91 ॥</l></lg></b> (ś‍lōvā. 5.107)
<b><lg>
<l>bhāvanāvacanastāvat tāṁ smārayati lōkavat ॥ 92 ॥</l></lg></b> (ś‍lōvā. 7.248)
<p>ityācāryavacanadarśanāt abhidhāvat smārakatāmēva padānābhidhāyakatāṁ manyatē । nāpi
tāvat padānāṁ vākyārthaparatābhyupagantavyā, anyathā vākyārthasyāśābdatvaprasaṅgāt ।</p>
<p>ēvaṁ cēt padānāmēva sākṣād vākyārthabōdhanē śaktirastu, kiṁ paramparāśrayaṇēna ?</p>
<p>ēvaṁ ca padapadārthēṣu padānāṁ smārakatvātiriktaṁ yē'bhidhāyakatvamāhustēṣāṁ
śaktitrayakalpanā, ēkā tāvat padānāmabhidhāna—(śaktiḥ, aparā ca padārthagatānvaya—)
bōdhaśaktyādhānaśaktiḥ, padārthānāmanvayajñāpanaśaktiriti । smārakatvavādināṁ tvabhidhāna—
śaktiṁ hitvā śaktidvayakalpanā । anvitābhidhānē punarēkaiva śaktiriti śaktikalpanā—
lāghavādanvitābhidhāyīnyēva padānīti nyāyyaṁ, na punarabhihitānāmanvaya iti ।</p>
<p>atrōcyatē—yat tāvat padārthānāmanvayabōdhakatvē śaktitrayakalpanāgauravamityuktaṁ,
tanna samyak; pramāṇāntarāvagatānāṁ padārthānāmanvayāvabōdhakatvadarśanāt । dr̥śyatē—</p>
<pb n="431"/>
<b><lg>
<l>paśyataḥ śvētamārūpaṁ hēṣāśabdaṁ ca śr̥ṇvataḥ ।</l>
<l>khuranikṣēpaśabdaṁ ca śvētō'śvō dhāvatīti dhīḥ ॥ 93 ॥ (ś‍lōvā. 7.358)</l>
</lg></b>
<p>na caitad vācyam; arthāpattyanumānayōrayaṁ vyāpāraḥ, tadviṣayāyāḥ pratītēriha
vivakṣitatvāt । yatra hyākāṅkṣāditrayōpētāḥ padārthā ēvānyōnyamanvayaṁ gamayanti, na
tatrārthāpattyanumānayōrvyāpāraḥ । yathā surabhi candanaṁ, svādu sahakāramiti । na cātra
viśiṣṭapratipattau pratyakṣamēva vyāpriyatē; cakṣurādīnāṁ rūpādinaiyatyēna
parasparaviṣayēṇājñātatvāt । tathā hi na gandhādyupalabdhau cakṣuḥ vyāpriyatē, nāpi
rūpādyupalabdhau ghrāṇamiti । asti ca surabhi candanamityādau viśiṣṭārthapratipattiḥ, ēvaṁ
śvētō'śvō dhāvatītyatrāpi draṣṭavyam ।</p>
<p>yaccātrōktaṁ 'kasmin pramāṇē'syāntarbhāva' iti; tatra na kasmiṁścit
pramāṇē'ntarbhāvaḥ, kintu pramāṇaphalamētat । yadi vā padārtha ēvātra pramāṇam, tēṣāṁ ca
śabda ēvāntarbhāvānna sap‍tamapramāṇāpattiḥ । padārthā hi śabdāt pramāṇāntaratō vā pratipannā
ākāṅkṣāsannidhiyōgyatābhiḥ kriyākārakādirūpēṇa cēt pratīyamānāḥ saṁsargabuddhiṁ
janayanti śābdamēvaitad bhavati ।</p>
<p>yat punarākāṅkṣāsannidhiyōgyatāvantaḥ padārthā ēva vākyārthībhavantītyupanyasya
dūṣitaṁ, tatra na vayamēvaṁ brūmaḥ 'padārthā ēva vākyārthībhavanti' ।</p>
<p>kiṁ tarhi?</p>
<p>gamayanti ।</p>
<p>yacca pratyayadr̥ṣṭāntēna dvitīyapadasyānvitābhidhāyitvē'rdhavaiśasamuktaṁ, tadapi
nāsti; prakr̥tipratyayayōrapi padavadēvānvayavyatirēkāvadhāritavyatiriktaśaktikayōra—
bhihitānvayasyaivōpapattēḥ ।</p>
<b><lg>
<l>pākaṁ hi pacirēvāha kartāraṁ pratyayō'pyakaḥ ।</l>
<l>pākayuktaḥ punaḥ kartā vācyō naikasya kasyacit ॥ 94 ॥</l></lg></b> (prapa.)
<b><lg>
<l>prakr̥tipratyayau brūtaḥ pratyayārthaṁ sahēti ca ।</l>
<l>bhēdēnaivābhidhānē'pi prādhānyādēvamucyatē ॥ 95 ॥</l></lg></b> (nyāma.)
<p>lākṣaṇikavākyārthaviṣayē tu mr̥ṣaivōpālabdhāḥ smaḥ ।</p>
<!-- NOTES pg=431!-->
1. manyē bhōjasyaivēyaṁ kārikā ।
<pb n="432"/>
<b><lg>
<l>na hi gāmānayētyādau lakṣaṇāsmābhiriṣyatē ।</l>
<l>gaṅgāyāṁ ghōṣa ityādau na caiṣā pratiṣidhyatē ॥ 96 ॥1</l>
</lg></b>
<p>tēna na mukhyalākṣaṇikavākyārthapravibhāgānupapattiḥ ।</p>
<p>yadapi kriyā'vagatā kārakānvayinīmātmanō daśāmavagamayatyavinābhāvitvā—
dityasmin pakṣē viśēṣānavadhāraṇamaśābdatvaṁ ca dōṣa ityuktaṁ, tadapyanumatamēva । na
hyavinābhāvatō viśiṣṭā vākyārthapratītiriti manyāmahē, api tvākāṅkṣāsanni—
dhiyōgyatābalēna । ākāṅkṣādisadbhāvē ca śābdatvaṁ bhavatyēvētyabhihitaṁ purastāt ।</p>
<p>yacca prāthamyādibhiḥ padānāmēvānvayabōdhanaśaktirastviti vāditaṁ, tatrābhidhāna—
śaktiḥ padānāmiṣyata ēva, anvayaparyantatā tu tasyā nēṣyatē, vākyārthapratītēranya—
thāpyupapadyamānatvāt । vākyārthē hi tātparyaśaktiḥ padānāṁ vyāpriyatē, nābhidhātrī । tāṁ
ca pr̥thagaviviñcatā bhavatānvitābhidhānamabhyupagatam । tacca na yuktam । sarvatrābhidhātryāḥ
śaktēraviśēṣēṇa pravr̥ttau padārthanaiyatyānavadhāraṇē padāntarōccāraṇavaiyarthyādidōṣaprasaṅgāt ।
padāntarānuccāraṇē trayēṇānvitamarthamabhidadhāti gōśabdaḥ । sa nābhidhīyatē, tatsaṁsargaścā—
bhidhīyata iti vipratiṣiddham । tadabhidhānē tu tadvatsaṁbandhābhidhānamityēkamēva gōpadaṁ sarvārthaṁ
syāt । tasmānna sarvatrābhidhātrī śaktiḥ śabdasyōpapadyata iti nānvitābhidhānam ।</p>
<p>ētēna yaduktaṁ padārthānāṁ bōdhanaśaktirēva kalpyā, padānāṁ tu klr̥p‍tānā—
mēvānvayaparyantatēti dharmikalpanātō dharmakalpanā laghīyasīti anvitābhidhānamēva
yuktamiti, tadapi nirastaṁ bhavati । yaccōktaṁ sambandhasmaraṇāvagatasambandhipratipatti—
siddhānvitārthagōcaraivābhidhānaśaktirastviti, tadapyanupapannam । sambandhasmaraṇasavyapēkṣasya
padasyābhidhāyakatvāt । na cānvitē sambandhasmaraṇaṁ bhavati । pratiyōgināmānantyēna
sambandhasya grahītumaśakyatvāt । tasmānniṣkr̥ṣṭapadārthamātraviṣayatvamēvābhyupagamanīyam ।</p>
<p>yattvadhigataviṣayatvaṁ dūṣaṇamuktaṁ tadiṣyata ēva । ata ēva na padaṁ padārthē pramāṇam,
adhigataviṣayatvāt, anadhigatārthagantr̥ hi pramāṇaṁ bhavati । na ca padasya svārthē
smārakatvamēva । yadāha—</p>
<b><lg>
<l>padamabhyadhikābhāvāt smārakānna viśiṣyatē ॥ 97 ॥</l></lg></b> (ś‍lōvā. 5.107)
<p>na tu smārakamēva bhavati । tasmāt padānāmabhihitānvaya ēva nyāyya iti ।</p>
<pb n="433"/>
<p>(<b>ubhayavādaḥ</b>)</p>
<p>ubhayavādinastvēvamāmananti, sāmānyatō'nvitābhidhānaṁ viśēṣatō'bhihitānvaya iti ।
gōśabdō hi svārthamanavagataviśēṣaguṇakriyāsāmānyānvitamabhidhattē । tadētat
sāmānyēnānvitābhidhānam । śuklādiguṇaviśēṣastu padāntarādavagamyatē । sō'yaṁ
viśēṣēṇābhihitānvaya iti ।</p>
<p>api ca kriyākārakasaṁsargarūpō vākyārthaḥ, kriyāsambandhamantarēṇa kārakatvānupapattēḥ ।
viśēṣēṣu cānantyavyabhicārādidōṣāt kriyāsāmānyānvita ēva kārakē kārakapadānāṁ
sambandhagrahaṇaṁ, saṁbandhānusārēṇa cābhidhānāt sāmānyē'nvitābhidhānamēva ghaṭatē । vyavahārakālē
ca kriyāviśēṣānvitānāmēva kārakāṇāmupalambhāt । kriyāṇāmapi ca kārakaviśēṣānvitānāṁ
pratītēḥ śabdavyāpārasya sāmānyānvayābhidhānēnaiva parisamāp‍tērviśēṣēṣvabhihitānvaya ēva
yujyatē । ēvaṁ ca padāntarōccāraṇamapi na vyarthaṁ bhavati, apēkṣitakriyākārakaviśēṣa—
samarpakatvēnārthavattvāt ।</p>
<p>yadyapi cātra kriyākārakamātrānvayābhidhānē kriyākārakamātrasambandhitvaṁ
kriyākārakasāmānyābhiprāyam, tathā'pi svārthamātrōpādāyinaḥ sarvabhēdān prati yōgyatā;
tadēvā—(tadbhēdā—)nuguṇyamātraṁ sāmānyam, na hi tathā, anyathā sarvathā vēti
sāmānyamavasthitarūpaṁ kiṁcidasti, sarva ētē viśēṣā ēva । tasyāstu sāmānyāvasthāyāṁ bhēdasya
kasyacidanirūpaṇādatyāgācca yā sarvabhēdōpagrahayōgyatāyāṁ pariplavamānārthakalpanā tāṁ
sambandhō viṣayāntarādavacchidya viśiṣṭē viṣayē niyamayati । taduktam—</p>
<b><lg>
<l>sarvabhēdānuguṇyaṁ tu sāmānyamaparē viduḥ ।</l>
<l>tadarthāntarasaṁsargād bhajatē bhēdarūpatām ॥ 98 ॥</l></lg></b> (vāpa. 2.44)
<b><lg>
<l>bhēdānākāṅkṣatastasya yā pariplavamānatā ।</l>
<l>avacchinatti sambandhastāṁ viśēṣē nivēśayan ॥ 99 ॥</l></lg></b> (vāpa. 2.45)
<p>ata ēva ca nānēkavākyārthapratītiḥ । sarvēṣāṁ kārakāṇāṁ karmādibhāvēna
vyavasthitānāmēva kriyāsambandhāt । na ca prathamaśrutādapyarthapratītiḥ, vidyamānasyāpyanvayasya
sambandhagrahaṇamantarēṇānupalabdhēḥ । na caikapadōccāraṇakālē sakalavākyārthapratītiḥ, tadānīṁ
viśēṣasamarpakapadaprayōgāyōgāt ।</p>
<p>yadyēvaṁ sāmānyēnānvitābhidhānamēvāstu, kiṁ viśēṣēṇābhihitānvayēna ।
<pb n="434"/>
vr̥ddhavyavahāraprasiddhasambandhō hi śabdō'rthasya vācakaḥ । anvayavyatirēkābhyāṁ ca
sambandhāvadhāraṇam । na ca viśēṣānvayaviṣayau tau sambhavataḥ । kriyāpadaṁ hi kāraka—
sāmānyā'vyabhicāriṇyā kriyayā sahānvayavyatirēkau bhajatē, viśēṣānvayē
viśēṣāntaravyabhicārāt । ēvaṁ kārakapadamapi ।</p>
<p>tanna; viśēṣānvayē'pi ākāṅkṣāsannidhiyōgyatvōpādhivaśēna sambandhagrahaṇaṁ sukaramiti
tadabhidhāyitaiva yuktā padānām । yadi cāsau nēṣyatē tadā vākyārthapratipattirēva nōpapadyatē,
vākyārthasya viśēṣānvayarūpatvāt ।</p>
<p>nanu ca sāmānyānvayō'bhihitō viśēṣānvayamākṣēpsyati, nirviśēṣasya sāmānyasyaiva
pratyētumaśakyatvāt ।</p>
<p>naivam । yathā jātirvyaktimākṣipantyapi na pratiniyataṁ viśēṣamākṣipati, tathātrāpi
niyatāviśēṣābhāvānniyataviśēṣātmakavākyārthapratītirupapannā ।</p>
<p>nanu viśēṣamātrākṣēpē'pi ya ākāṅkṣitaḥ sannihitō yōgyaśca viśēṣaḥ padāntarēṇa
samarpyatē sa ēva gr̥hyatē, tadatikramē pramāṇābhāvāt (iti),</p>
<p>ētadapi na samyak । sāmānyānvitābhidhānavādinō hi matē padāni tāvat
tanmātraparyavasitaśaktīni; padārthānāmapi cānvayabōdhanaśaktirnāṅgīkriyatē । na ca
sāmānyākṣēpō'pi niyataviśēṣamāskandati । tēnākāṅkṣitē yōgyē ca viśēṣapadāntarēṇa
sannidhāpitē tadanvayabōdhakapramāṇābhāvādanvayō na pratīyatē । ata ākāṅkṣāsannidhi—
yōgayatvānyanupayōgīnyēva ।</p>
<p>viśēṣānvitābhidhānavādinastu matē sambandhagrahaṇaṁ pratyupādhitvēnānupraviṣṭāni
vākyārthapratipattāvupayujyantē । padāt padārthaḥ padārthāntarasambandhō bōddhavya ityasyāṁ
vyutpattāvupādhitvēna yōgyatvādikarmānupraviśad‌viśēṣānvitābhidhānavādinaḥ pakṣamapākarōti,
na sāmānyānvitābhidhānavādina iti । kiṁca kriyākārakasvabhāvālōcanayāpi kārakamātrēṇā—
nvayasiddhērvr̥thā sāmānyamātrānvayābhidhāyakatā śabdasyāṅgīkriyatē । tasmāt tadukta ēva nyāyaḥ
śrēyān, sāmānyēnānvitābhidhānaṁ, viśēṣēṇābhihitānvaya iti ।</p>
<p>yuktaṁ caitat, padasya prakr̥tipratyayātmakatvāt । padē hi pacatītyādau prakr̥tyarthaḥ
pratyayārthaśca sāmānyaviśēṣāvagamarūpamanyōnyānvitaṁ pratīyatē । tatra pacityēṣā prakr̥tiḥ
siddhasādhyatvādidharmavinirmuktaṁ pratyayārthamātrānvayayōgyaṁ pākasāmānyamātramabhidadhāti ।
<pb n="435"/>
atipratyayastu paurvāparyaniyamānna prakr̥tivat svatantraḥ sāmānyamātrē dhiyamādadhāti; api tu
prakr̥tārthāpēkṣayā''cakṣāṇaḥ svārthaṁ viśēṣamēva samarpayatīti ।</p>
<p><b>anubhayavādinaḥ</b> punaritthaṁ samarthayantē— nānvitābhidhānaṁ, na cābhihitānvayaḥ, kiṁ
tarhi? samuditaiḥ padairēkō vākyārthaḥ pratyāyyatē । sa ca guṇabhūtētarapadārthasaṁsr̥ṣṭaḥ kaścit
padārtha ēvēti ।</p>
<p>nanu kimayamanvitābhidhānapakṣaḥ punarutthāpayitumiṣṭaḥ?</p>
<p>maivam; nēdamanvitābhidhānam । kiṁ tarhi saṁhatyakāritā padānām?</p>
<p>ucyatē— 'saṁhatyakāritāpyasti, na cānvitābhidhānam, anvitamarthaṁ padāni saṁhatya
saṁpādayanti, na tvanvitamabhidadhati ।</p>
<p>kimidānīṁ kurvanti vākyārthaṁ padāni, ghaṭamiva mr̥dādīni?</p>
<p>ētadapi nāsti, jñāpakatvāt tēṣām ।</p>
<p>kā tarhīyaṁ vācōyuktēḥ saṁhatyakārīṇi padāni, na cānvitamabhidadhatīti?</p>
<p>padānyanvitaṁ pratyāyanti, nābhidadhatīti; iyaṁ nābhidhātrī śaktiranvitaviṣayā,
kintvanvayavyatarēkāvagataniṣkr̥ṣṭasvārthaviṣayaiva । tātparyaśaktistu tēṣāmanvitāvagamaparyantā
sahavyāpārāt, vyāpārasya tadīyanirākāṅkṣapratyayōtpādanaparyantatvāt । tathā hi—</p>
<b><lg>
<l>anyathaiva matiśśābdī viṣayēṣu vijr̥mbhatē ।</l>
<l>pratipatturanākāṅkṣapratyayōtpādanāvadhiḥ ॥ 100 ॥</l>
</lg></b>
<b><lg>
<l>ata ēva padaṁ lōkē kēvalaṁ na prayujyatē ।</l>
<l>na hi tēna nirākaṅkṣā śrōturādhīyatē matiḥ ॥ 101 ॥</l></lg></b>(nyāyamaṁ.)
<p>nanvabhidhānavyatiriktaḥ kō'nyaḥ śabdasya kr̥ts‍naphalaparyantapratyāyanātmā vyāpāraḥ?</p>
<p>asti kaścid yaḥ sarvairēva saṁsargavādibhirapratyākhyēyaḥ । na hi saṁsargō'bhidhīyatē,
pratīyatē ca vākyāt ।</p>
<p>nanu saṁsr̥ṣṭābhidhānē sati saṁsargaḥ pratīyatē, nānyathā ।</p>
<p>naitadēvam, saṁhatyakāritvādēva saṁsargāvagamasiddhēḥ । na hi saṁhatyakaraṇam asaṁsr̥ṣṭaṁ
ca kāryaṁ kvacid dr̥śyatē ।</p>
<p>api ca prakr̥tipratyayau hi parasparasāpēkṣamarthamabhidadhātē । na ca prakr̥tyā
pratyayārthō'bhidhīyatē, niyōgasya dhātuvācyatvāt । na ca pratyayēna prakr̥tyarthō'bhidhīyatē,
<pb n="436"/>
yajyādērliṅādyarthānupaṁpattēḥ । na ca tau pr̥thak svakāryaṁ kurutaḥ । ēvaṁ padānyapi
parasparāpēkṣīṇi saṁhatya kāryaṁ kariṣyanti । na ca parasparasyārthamabhidhāsyanti, vākyānyapi
prakaraṇapatitānyēvamēva । taduktam— (ś‍lōvā.)</p>
<b><lg>
<l>prakr̥tipratyayau yadvadapēkṣētē parasparam ।</l>
<l>padaṁ padāntaraṁ yad‍vad vākyaṁ vākyāntaraṁ tathā ॥ 102 ॥</l></lg></b> iti ।
<p>ayamēva ca pakṣaḥ śrēyān । saṁhatyakāritvaṁ padārthānām asaṅkīrṇārthatvaṁ ca
(nyāyamaṁ.)</p> <b><lg><l>nirapēkṣaprayōgē'yaḥśalākā kalpanā bhavēt ।</l>
<l>tadanvitābhidhānē tu padāntaramanarthakam ॥ 103 ॥</l>
</lg></b>
<b><lg>
<l>saṁhatyakāripakṣē tu dōṣō naikō'pi yujyatē ।</l>
<l>tēnāyamupagantavyō mārgō vigatakaṇṭakaḥ ॥ 104 ॥</l>
</lg></b>
<b><lg>
<l>abhidhātrī matā śaktiḥ padānāṁ svārthaniṣṭhitā ।</l>
<l>tēṣāṁ tātparyaśaktistu saṁsargāvagamāvadhiḥ ॥ 105 ॥</l>
</lg></b>
<b><lg>
<l>tēnānvitābhidhānaṁ hi nāsmābhiriha mr̥ṣyatē ।</l>
<l>anvitapratipattistu bāḍhamabhyupagamyatē ॥ 106 ॥</l></lg></b> (nyāyamaṁ.)
<p>saṁhatyakāritvācca padānāṁ na svārthābhidhitsayaiva samuccāraṇaṁ, api tu
pradhānakāryamēva kartum । taduktam—</p>
<b><lg>
<l>vākyārthamitayē tēṣāṁ pravr̥ttau nāntarīyakam ।</l>
<l>pākē jvālēva kāṣṭhānāṁ padārthapratipādanam ॥ 107 ॥</l></lg></b> (ś‍lōvā.)
<p>tasmānnānvitābhidhānaṁ nāpyabhihitānāmanvayaḥ । kiṁtu yathōpanyastapakṣa ēva
śrēyāniti ॥</p>
<p>tadēvamākāṅkṣāsannidhiyōgyatāvantaḥ padārthāścatuṣprakāramanvayamanubhavantō vākyārthībhavanti ।</p>
<p>nanu cāyōgyatāyāmapyanvayō dr̥śyatē, pacati bhavati, paśya mr̥gō dhāvatīti । na
hi sādhyaikasvabhāvāyāḥ sādhyatvaṁ sādhanatvaṁ ca yujyata iti ।</p>
<p>naivam; sādhyatvēnaiva sādhanatvāt । kriyābhyupapattirūpēṇa bhavanasvabhāvā sādha
yasvabhāvēnaiva karmarūpā । yadēva cāsyā anidantānirdēśyamapariniṣṭhitaṁ bhavanaṁ sādhyaikarūpaṁ
tēnaivaiṣātra sādhyabhāvaṁ sādhanabhāvaṁ ca pratipadyata iti ।</p>
<pb n="437"/>
<p>siddhatāvabhāsaḥ kuta iti cēt, kartaryutpannō lakārastāṁ siddhatvēnāvabhāsayati, yathā
cōrasya rujatīti dhātvartha ēva rōgalakṣaṇaḥ, kartrantarāśravaṇāt sādhyarūpēṇaiva
kartr̥bhāvamanubhavasiddhatayāvabhāsatē ।</p>
<p>yadi vā padasya na padarūpādēvādhikārthatā, kiṁ tarhi?, vākyarūpāt; tadyathā puruṣa
iti padakālē puruṣō vyatirikta ucyatē । yadā tu rājñaḥ puruṣa iti viśēṣasanni—
dhiyōgyastadā'sya vyatirēkō bhavati, puruṣaviśēṣō'yaṁ rājapuruṣa iti । ēvaṁ pacatīti naitasmāt
padarūpādēvādhikārthatvam । yadā tu bhavatīti padāntarasannidhiḥ, tadā vākyakālē puruṣasyēva
vyatirēka upajāyata iti ।</p>
<p>yadi vā na kadācidaparā tadatirēkiṇī bhavanakriyā, kaścidaparō vā kartā
virōdhahēturasti । api tu saiva vyapadēśivadbhāvanyāyēna kriyārūpatāṁ bhavitr̥tvaṁ ca darśayantī
cakāsti ।</p>
<p>api caikasyāpyarthasya viṣayabhēdēna dvidharmatvaṁ dr̥śyatē, yathā rājñaḥ puruṣasya putra iti
puruṣaḥ śēṣī ca bhavati śēṣaścēti rājānaṁ prati śēṣī avicalitasvārthaḥ putrārthāntarē
śēṣatāmāpadyatē । ēvaṁ bhavati pacatītyatra bhavatō'kartr̥tvaṁ sādhyatvaṁ ca bhaviṣyati । paśya mr̥gō
dhāvatītyatra ca mr̥gē kartari sādhyabhāvaṁ prādhānyaṁ cājahatsaraṇaṁ dr̥śāvaṅgatvaṁ
sādhanatvaṁ ca gamiṣyatīti ।</p>
<p>athavā 'ayamarthaḥ sādhanamayaṁ sādhyami'—ti rūpasiddhimātramētat, yathā padē ayaṁ
prakr̥tyarthō'yaṁ pratyayārtha iti, ēka ēvāsāvarthō viśiṣṭō vā (a)khaṇḍa ēva pratīyatē, yathā
muṇḍayati carcayatīti । atra muṇḍayati māṇavakamiti muṇḍiḥ kēśacchēdanavacanaḥ । asya tu
vyutpattiḥ muṇḍaṁ karōtīti karōtisāmānyapravr̥ttaṁ viśēṣē muṇḍaśabdō'vasthāpayati ।
karōtiviśēṣō'yaṁ yasmiṇṇijutpadyatē, na karōtimātram । ēvaṁ carcāṁ karōti carcayatīti । ata
ēva kēcinmuṇḍicarcādīn curādiṣu paṭhanti muṇḍa kēśakhaṇḍanēṣu muṇḍayati carcayatīti ।</p>
<p>ēvaṁ paśya mr̥gō dhāvatīti 'idamatra sādhanapadamidaṁ sādhyami'—tyutprēkṣaiṣā । idaṁ
tvarthasatattvam—'nātra saraṇaṁ, na darśanaṁ, na mr̥gaḥ, kiṁ tarhi? mr̥gakartr̥kō dr̥śikarmā
saraṇaviśēṣō'yam akhaṇḍō vākyārtha iti । ētēna putramicchati putrīyatītyādayō'pi
vyākhyātāḥ ॥</p>
<pb n="438"/>
<p>(<b><emph>8. ēkārthībhāvaḥ</emph></b>)</p>
<p>vyapēkṣāvatāṁ samarthānāmanvitārthānāṁ ca padārthānāṁ tilataṇḍulavat kṣīranīravat
pāṁsūdakavacca yadavibhāgarūpēṇa bhavanaṁ sa <b>ēkārthībhāvaḥ</b> । lakṣaṇaṁ caitat samastaṁ vyastaṁ
ca । tēna sāpēkṣāsamarthasamāsādīnāmupasaṅgrahaḥ ।</p>
<p>kaḥ purasya vyapēkṣātō bhēdaḥ?</p>
<p>ucyatē vyapēkṣāyāṁ saṅkhyāviśēṣō vyaktābhidhānamupasarjanaviśēṣaṇaṁ cayōgaḥ
kramāniyamō vyavadhānaṁ yathēṣṭamanyatarēṇābhisambandhaḥ śabdāntaraprayōgaśca bhavati ।
ēkārthībhāvē tvaikapadyamaikaśabdyamaikasvaryamēkavibhaktitvamēkavadbhāva ēkaśēṣaḥ anēka—
vidhānāmaikyamēkavidhānāṁ cānaikyamiti । tadyathā vyapēkṣāyāṁ saṅkhyāviśēṣaḥ—'rājñaḥ puruṣaḥ,
rājñōḥ puruṣaḥ, rājñāṁ vā puruṣaḥ ।' ēkārthībhāvē tu tadabhāvō rājapuruṣaḥ । vyapēkṣāyāṁ
vyaktābhidhānaṁ rājñaḥ puruṣaḥ; ēkārthībhāvē tu rājapuruṣa ityatra lōṇmadhyamapuruṣaikavacanaṁ
vibhaktilōpō vēti nābhidhānavyaktiḥ । vyapēkṣāyāmupasarjanasya viśēṣaṇaṁ r̥ddhasya rājñaḥ
puruṣaḥ, ēkārthībhāvē tadabhāvaḥ, rājapuruṣaḥ । vyapēkṣāyāṁ cayōgaḥ, rājñaḥ puruṣō brāhmaṇasya
ca, ēkārthībhāvē tu rājapuruṣaḥ । vyapēkṣāyāṁ kramāniyamō rājñaḥ puruṣaḥ, puruṣō rājñaḥ,
ēkārthībhāvē tu rājapuruṣa ityēva । vyapēkṣāyāṁ vyavadhānamapi rājñaḥ, puruṣō'yaṁ puruṣō'yaṁ
rājñaḥ; ēkārthībhāvē tu rājapuruṣa ityēva । vyapēkṣāyāṁ yathēṣṭamanyatarēṇābhisambandhaḥ, rājñaḥ
puruṣō bhāryā vēti; ēkārthībhāvē tu niyamataḥ puruṣēṇaiva sambandhō na bhāryayā ।
vyapēkṣāyāṁ śabdāntaraprayōgō dadh‍nōpasiktaṁ, pariglānō'dhyayanāyaḥ ēkārthībhāvē tu naivam,
dadhyōdanaṁ paryadhyayana iti । ēkārthībhāvē aikapadyaṁ yathā—'ātmanātr̥tīyaḥ
kaṇṭhēkāla'iti; ēkaśabdyaṁ yathā— 'pitarau bhrātarāviti; aikasvaryaṁ yathā—'citraguḥ,
brāhmaṇakambala' iti; ēkavibhaktitvaṁ yathā— 'nīlōtpalaṁ, rājapuruṣa' iti; ēkavadbhāvō
yathā— gavāśvaṁ, plakṣanyagrōdhā iti । ēkaśēṣō yathā— akṣā vr̥kṣā iti ।
anēkavidhānāmaikyaṁ yathā— putramicchatyātmanaḥ putrīyati, muṇḍaṁ karōti muṇḍayatīti ।
ēkavidhānāmanaikyaṁ yathā— kaṁsavadhamācaṣṭē kaṁsaṁ ghātayati, puṣyacandrayōgaṁ jānāti
puṣyēṇa candraṁ yōjayatīti । vyapēkṣāyāṁ tu naivamiti ॥</p>
<p>sō'yamēkārthībhāvō vyapēkṣāvailakṣaṇyēna viprathamānassamānassamāsataddhitākhyādiṣu
triṣu tridhā vikhyāyatē — vākyatulyārthaḥ, vākyādhikārthaḥ, vākyānyārtha iti । tēṣu—
<pb n="439"/>
<b>vākyatulyārthō</b> yathā— vīraḥ puruṣō vīrapuruṣaḥ, kaṣṭaṁ śritaḥ kaṣṭaśrita iti ।</p>
<p><b>vākyādhikārthō</b> yathā— 'guḍēna miśrā dhānāḥ guḍadhānāḥ, śaṅkulayā kr̥taḥ
khaṇḍaḥ śaṅkulākhaṇḍa' iti ।</p>
<p><b>vākyānyārthō</b> yathā— 'kuśaṁ lātīti kuśalaḥ, prakr̥ṣṭō vīṇāyāṁ pravīṇaḥ' ॥</p>
<p>athāyaṁ triprakārō'pyanēkadhā bhidyatē । tadyathā — nityasamāsaḥ, nityāsamāsaḥ,
asamarthasamāsaḥ, aluksamāsaḥ, sāpēkṣasamāsaḥ, nirapēkṣasamāsaḥ, pūrvapadapradhānaḥ,
uttarapadapradhānaḥ, ubhayapadapradhānaḥ, anyapadapradhānaḥ, anyathāpradhānaḥ, anyathōpasarjanaḥ,
tiṅsamāsaḥ, prātipadikasamāsaḥ, upapadasamāsaḥ, prādisamāsaḥ, nañsamāsaḥ,
ēkadēśisamāsaḥ, sāmānyasamāsaḥ, viśēṣasamāsaḥ, samānādhikaraṇaḥ, bhinnādhikaraṇaḥ,
upamānasasamāsaḥ, upamēyasamāsa iti । tēṣu —</p>
<p><b>nityasamāsō</b> yathā— lōhitaśāliḥ, gaurakharaḥ, uddālapuṣpabhañjikā, dantalēkhaka iti ।</p>
<p><b>nityāsamāsō</b> yathā— akiñcitkurvāṇaḥ, amāṣaṁ haramāṇaḥ, agādhamutsr̥p‍tāḥ,
chātrāṇāṁ pañcama iti ।</p>
<p><b>asamarthasamāsō</b> yathā— asūryaṁpaśyā rājadārāḥ, apunargēyāḥ ślōkāḥ,
aśrāddhabhōjī brāhmaṇaḥ, alavaṇabhōjī bhikṣuriti ।</p>
<p><b>aluksamāsō</b> yathā— stōkānmuktaḥ, ātmanātr̥tīyaḥ, paśyatōharaḥ, kaṇṭhēkāla iti ।</p>
<p><b>sāpēkṣasamāsō</b> yathā— yajñadattasya bhrātr̥bhāryā, viṣṇumitrasya gurukulam,
cūtasya phalarasaḥ, priyāyāḥ stanasparśa iti ।</p>
<p><b>nirapēkṣasamāsō</b> yathā— varṣaśatamāyurasya śatāyuḥ, śākapradhānaḥ pārthivaḥ
śākapārthivaḥ, aśvayuktō rathō'śvarathaḥ, aśrēṇayaḥ śrēṇayaḥ
kr̥tāḥ śrēṇīkr̥tā iti ।</p>
<p><b>pūrvapadapradhānō</b> yathā— upakumbham, nirmakṣikam, bahirgrāmam, pārēgaṅgamiti ।</p>
<p><b>uttarapadapradhānō</b> yathā— ārūḍhavānarō vr̥kṣaḥ, ūḍharathō'naḍvān, citragurdēvadattaḥ,
mattamātaṅga vanamiti ।</p>
<p><b>anyathāpradhānō</b> yathā— unmattagaṅgaṁ, pañcakapālaḥ, dvitrāḥ, kr̥ṣṇaśāra iti ।</p>
<p><b>anyathōpasarjanō</b> yathā— śākaprati, prāp‍tajīvikaḥ, gōgarbhiṇī, ag‍nistōka iti ।</p>
<pb n="440"/>
<p><b>tiṅsamāsō</b> yathā— astikṣīrā, ēhivaṇijā, aśnītapibatā, khādatamōdatēti ।</p>
<p><b>prātipadikasamāsō</b> yathā— dadhisēk, carmakrīti ।</p>
<p><b>upapadasamāsō</b> yathā— kumbhakāraḥ, paṅkajam, uṣṭrakrōśī, sahayuddhēti ।</p>
<p><b>prādisamāsō</b> yathā— niṣkauśāmbiḥ, utpaśyaḥ, durāsadaḥ, suprabōdha iti ।</p>
<p><b>nañ‌sa‌māsō</b> yathā— abrāhmaṇaḥ, anēkaḥ, abhāryaḥ, apacasīti ।</p>
<p><b>ēkadēśisamāsō</b> yathā— candra iva mukhamasyāścandramukhī, mr̥gīva capalā
mr̥gacapalā, śastrīva śyāmā śastrīśyāmā, ananyēna sadr̥śī
ananyasadr̥śī ।</p>
<p><b>upamēyasamāsō</b> yathā— 'vyāghra iva puruṣaḥ puruṣavyāghraḥ, karīva kalabhaḥ
karikalabhaḥ, śārdūla iva rājā rājaśārdūlaḥ, candra iva mukhaṁ
mukhacandra iti ॥</p>
<p>(<b>upamānamupamēyañca</b>)</p>
<p>kiṁ punarupamānaṁ kiṁ vōpamēyaṁ, kiṁ yadēvōpamānaṁ tadēvōpamēyam,
āhōsvidanyadupamānamanyadupamēyam?</p>
<p>kiṁcātaḥ?</p>
<p>yadi yadēvōpamānaṁ tadēvōpamēyam, upamārthō na ghaṭatē, na hi bhavati gauriva gauḥ;
anyadupamānamanyadupamēyaṁ, tathāpyupamārthō na ghaṭatē, na hi bhavati gaurivāśva iti । ēvaṁ
tarhi yatra kiṁcitsāmānyaṁ kaścicca viśēṣaḥ tatrōpamānōpamēyē bhavataḥ ।</p>
<p>kiṁ vaktavyamētat? na hi । kathamanuktaṁ gamyatē?</p>
<p>mānaṁ hi nāmānirjñātajñānārthamupādīyatē । yathā prasthādimānamanirjñātasya
dhānyādērmēyasyātyantāvacchēdāyōpādīyatē ।</p>
<p>tatsamīpē yannātyantāya mimītē tadupamānaṁ, yathā gauriva gavayaḥ । gaurasya nirjñātaḥ
gavayō'nirjñātaḥ ।</p>
<p>tarhi yasya gavayō nirjñātaḥ syāt gauranirjñātaḥ, kartavyaṁ tēna gavaya iva gauriti ।</p>
<p>bāḍhaṁ kartavyam, yathā bhēdasādr̥śyādhyāsitamūrtayaḥ padārthāḥ parasparamaniyamēnōpa—
mānōpamēyabhāvamadhigacchanti, yathā candra iva mukhaṁ kāminyāṁ, mukhamiva candrō
<pb n="441"/>
yāminyām । yatra punarbhēdasādr̥śyādhyāsitamūrtitvaṁ na, tatrōpamānōpamēyabhāvō'pi na । yathā
gauriva gauḥ, gaurivāśva iti ।</p>
<p>nanu ya ētē bhēdasādr̥śyādhyāsitāḥ padārthāstē nāntarēṇa dēśakāla—
kriyādisampāditaṁ virōdhaṁ bhavitumarhantīti sāmānādhikaraṇyānupapattiḥ?</p>
<p>naivam; yadyapyupamānamupamēyaṁ ca paramārthatō bhinnaṁ, tathāpyupamānaśabdā gauṇīṁ
vr̥ttimāśrityōpamēyē vartamānāstayōrbhēdaṁ tirōdadhati । tathā hi — yadā vyāghrādayaḥ
śauryādyatiśayanibandhanamupamānōpamēyasambandhamanubhūya tataḥ upamānōpamēyasambandhādhyā—
rōpitā bhēdā upamēyē vartantē vyāghrasadr̥śō'yaṁ vyāghra iti, tadā puruṣādiśrutibhirabhinnā—
dhikaraṇāḥ samasyanta iti ।</p>
<p>kiṁ punarupamānōpamēyapratipattinibandhanēbhya ēva śabdēbhyaḥ sādr̥śyapratipattiḥ? uta
tēbhyaścānyēbhyaścēti?</p>
<p>kiṁ cātaḥ?</p>
<p>yadi tēbhya ēva, puruṣaṁ vyāghraṁ ca vīkṣasvētyatrāpi syāt । ivaprayōgavaiyarthyaṁ ca ।
atha dvitīyaḥ pakṣaḥ, puruṣō vyāghra ivētyēva syāt, na puruṣavyāghra iti ।</p>
<p>yathēcchasi tathāstu ।</p>
<p>astu tāvat prathamaḥ pakṣaḥ ।</p>
<p>nanu cōktaṁ puruṣaṁ vyāghraṁ ca vīkṣasvētyatrāpi sādr̥śyapratipattiḥ syāt । iha hi
puruṣavyāghrayōrvīkṣaṇakriyāsamāvēśamātraṁ vivakṣitam, na sādr̥śyam ।</p>
<p>nanu vivakṣātō'pi sādr̥śyapratipattāvivādiśabdōpādānamanarthakam । yatra
mukhyavr̥ttivyatikramēṇa gauṇīṁ vr̥ttimāśrityōpamānaśabdā upamēyē prayujyantē tatraiva
ivādiśabdavikalāḥ sādr̥śyaṁ gamayanti, yathā kaścidavyāghraṁ puruṣaṁ vyāghra ityāha, tēna manyāmahē
vyāghrasadr̥śō'yaṁ puruṣaḥ । tataḥ vyāghradharmāṇāṁ śauryabalavattvādīnāṁ vyāghraśabdāt puruṣē
pratipattirbhaviṣyati । yadā punarupamānōpamēyaśabdā mukhyārthapratipattayē vivakṣitōpamānōpamēya—
bhāvēṣu vākyēṣu svarūpābhēdādaśaktāḥ sādr̥śyamavagamayituṁ, tadā'pēkṣantē
dvitīyamivādiśabdaprayōgamiti ।</p>
<p>kiṁ punarihōdāharaṇam?</p>
<p>śastrīva śyāmā śastrīśyāmēti ।</p>
<pb n="442"/>
<p>nanu cātra śyāmāśabdōpāttasya dharmasyōpamānōpamēyayōstulyatāvadyōtanāyēvaśabdaḥ
prayujyatē । vyāghra iva puruṣa ityatra tu sāmānyaprayōgābhāvāt kasya puruṣavyāghrayō—
ssādhāraṇyamivaśabdēnāvadyōtyata iti?</p>
<p>ucyatē— śabdaḥ kvacidabhidhāvr̥ttyā arthaṁ bōdhayati, yathā guḍaśabdō guḍadravyam;
kvacid gamakavr̥ttyā, yathā guḍadravyāvinābhāvi mādhuryam, ēvamiha vyāghraśabdēna
vyāghrāvinābhāvi śauryādikaṁ gamitaṁ, tasya vyāghrapuruṣayōssādr̥śyasiddha‍yarthamubha—
yādhikaraṇatāvadyōtanamivēna kriyata iti । ētēna śastrīśyāmētyapi vyākhyātam ।
atrāpyanupāttamapi dēvadattā iti gamyatē ।</p>
<p>k‍va punarayaṁ śyāmāśabdō vartatē? śastryāmityāha ।</p>
<p>kēna tarhīdānīṁ dēvadattā gamyatē?</p>
<p>samāsēna । yadāha upamānāni sāmānyavacanaiḥ (2.1.55) samasyantē; samānatvaṁ ca
sādhāraṇyē sati syāt । tattu dēvadattāmantarēṇa nōpapadyata iti ।</p>
<p>yadyēvaṁ śastrīśyāmō dēvadatta iti na siddha‍yati । upasarjanasya (1.2.48) iti hrasvatvaṁ
bhaviṣyati ।</p>
<p>yadi tarhi upasarjanānyēvaṁjātīyakānyapi bhavanti, tittirikalmāṣī
kumbhakapālalōhinītyanupasarjanalakṣaṇa īkārō na prāp‍nōti ।</p>
<p>ēvaṁ tarhi śastryāmēva śastrīśabdō vartatē, śyāmāśabdastu dēvadattāyām । ēvamapi
guṇō'nirdiṣṭō bhavati । bahavaśca śastryāṁ guṇāḥ— 'sūkṣmā ślakṣṇā pr̥thuḥ śyāmē'ti ।</p>
<p>anirdiśyamānasyāpi guṇasya bhavati lōkē sampratyayaḥ । tadyathā— candramukhī
dēvadattēti । bahavaścandrē guṇāḥ, yā cāsau priyadarśanatā sā gamyatē । yathā ca vyāghrō'yaṁ puruṣa
iti bahuṣvapi vyāghraguṇēṣu śauryaṁ balavattā vā pratīyata iti । ēvamapi
'samānādhikaraṇēna' iti vartatē । vyadhikaraṇatvāt samāsō na prāp‍nōti ।</p>
<p>kiṁ hi vacanānna bhavati?</p>
<p>yadyapi tāvad vacanāt samāsaḥ syāt, mr̥gīva capalā mr̥gacapalēti samānā—
dhikaraṇalakṣaṇaḥ puṁvadbhāvō na prāp‍nōti । ēvaṁ tarhi tasyāmēvōbhayaṁ vartatē । ētaccātra yuktaṁ
yattasyāmēvōbhayaṁ vartatē; itarathā hi bahvapēkṣyaṁ syāt । yadā tāvadēvaṁ vigrahaḥ kriyatē 'yathā
śastrī śyāmā ēvaṁ dēvadattā' iti, tadā śyāmēti dēvadattāyāmapēkṣyaṁ syāt । yadāpyēvaṁ vigrahaḥ
<pb n="443"/>
kriyatē śastrīśyāmā dēvadattēti, tadāpi śyāmēti śastryāpēkṣyaṁ syāt । yadā tu śastrīśyāmā
cāsau śyāmā ca śastrīśyāmēti, tadā na kiñcidapēkṣyatē, sāmānādhikaraṇyaṁ ca bhavati ।</p>
<p>nanvēvaṁ sati śastrīśabdasya dēvadattāyāṁ pravr̥ttinimittamanirdiṣṭaṁ bhavati;
pratīyamānaṁ bhaviṣyatīti cēt, kiṁ taditi pr̥cchāmi । yadi śyāmatvamēva, śyāmēti
śabdasyōktārthatvādaprayōgaḥ prāp‍nōti । na hi guṇavr̥ttyā pratipāditēṣu guṇēṣu tadabhidhānāya
guṇavacanaḥ prayujyatē, na hi bhavati puruṣō'yaṁ vyāghraśūra iti । athānabhihitaṁ
taikṣṇyādikamupādāya śastrīśabdō dēvadattāyāṁ vartatē, tarhi tīkṣṇaśyāmaguṇavacanayōḥ
khañjakūṇavat samāsē 'upamānāni sāmānyavacanaiḥ' iti virudhyatē, śyāmaśastrīti prayōgaḥ
prāp‍nōti ।</p>
<p>nanu pakṣatrayē'pi dōṣadarśanāt pakṣāntarābhāvācca kinna bhavitavyamēvōpamāna—
samāsēna?</p>
<p>bhavitavyam, kintu pūrvōttarapakṣau vyudasya madhyamē pakṣē, śastrīva śyāmā dēvadattē—
tyavaiyadhikaraṇyē'pi vacanasāmarthyāt ।</p>
<p>nanūktaṁ tatra mr̥gaṁcapalēti samānādhikaraṇalakṣaṇaḥ puṁvadbhāvō na prāp‍nōti,
naivam । nēha pūrvapadaṁ śastrītvēna (mr̥gītvēna) vivakṣitam, api tu mr̥gatvajātimātrēṇa,
yathā mr̥gakṣīraṁ kukkuṭāṇḍamiti । 'upāmānasamāsē guṇavacanasya viśēṣabhāktvāt
sāmānyavacanatvāprasiddhiḥ' । yataḥ śyāmāśabdō'yaṁ sādr̥śyasiddhayē śastrīśabdēnābhi—
sambadhyamānō viśēṣavacanaḥ sampadyatē ।</p>
<p>naivam; śyāmatvasya ubhayatra bhāvāt tad‍vācakatvācca śabdasya sāmānya—
vacanatvaprasiddhēḥ ।</p>
<p>na cāvaśyaṁ sa ēva sāmānyavacanaḥ । yō bahūnāṁ sāmānyamāha; dvayōrapi yaḥ sāmānyamāha,
sō'pi samānyavacanaḥ ।</p>
<p>athavā 'sāmānyavacanaiḥ' ityētēna sarvaśca śabdō'nyēnābhisabadhyamānō viśēṣavacanaḥ
sampadyatē । ta ēvaṁ vijñāsyāmaḥ — 'prāgabhisambandhādyaḥ sāmānyavacana' iti ।</p>
<p>nanvēvaṁ sati 'upamitaṁ vyāghrādibhiḥ' ityatra sāmānyāprayōgagrahaṇamatiricyatē ।</p>
<p>vyāghrādayō'pi bhēdōpanibandhanasyēvādēḥ prayōgē yadōpamāna ēva vartantē tadā
sāmānyaprayōgamapēkṣantē— 'puruṣō'yaṁ vyāghra iva śūraḥ, siṁha iva balavāniti ।' abhēdōpakramē
<pb n="444"/>
cābhidhānē sambandhanimittasyōpamānaśabdairēva antarbhāvitatvādaprayōgaḥ sāmānyaśabdasyēti ।
aprayōgē'pi ca sāmānyadharmāvasāyaścandramukhavad‍bhaviṣyati । taduktaṁ— 'siṁhō vyāghra iti
pūjāyāṁ, śvā kāka iti kutsāyām' iti ।</p>
<p>naivam, yadyantarbhūtōpamā na kutsārthasambandhapratipad‍vyāghrādiśabdairupamēyaṁ puruṣādi pūjārthaṁ
cābhidhīyatē ।</p>
<p>tathāpi tannimittasyānēkatvāniyamāya nimittatr̥tīyāntaśauryādipadaprayōgō na
virudhyatē, puruṣō'yaṁ vyāghraḥ śauryēṇēti ।</p>
<p>bhinnē'pi vastunyabhēdōpacāraḥ sārūpyamātraṁ gamayēt, na tasyātmātiśayam; yathā hi
sumanāyatē durmanāyatē abhimanāyata iti sudurabhīnāṁ bhavatyarthaviśēṣapakṣē
pratyayēnōpāttārthānāmapi pratyayasya rūpābhēdādanavasīyamānavibhāgamupasargārthamavacchēttuṁ prayōgaḥ ।
kathaṁ puruṣavyāghrādau tasyāḥ pūjāyā nimittabhēdasambhavē niyamāya sadr̥śabhāgōpanipātī śabdaḥ
prayujyata iti ।</p>
<p>(<b>taddhitākhyātārthaikārthībhāvāḥ</b>)</p>
<p>ēvamayamēkārthībhāvastaddhitākhyātayōrapi anantaprakāra ēva draṣṭavyaḥ । tatra—
(taddhitē)</p>
<p><b>taddhitē</b> sāmānyēna tridhā <b>sambandhaviṣayaḥ, kārakaviṣayaḥ, svārthaviṣayaśca</b> । tēṣu—
<b>sambandhō</b> dvidhā— pradhānamapradhānaṁ ca ।</p>
<p><b>pradhānaṁ</b> yathā— 'gāvō'sya santi gōmān, salāturō'syābhijanaḥ sālāturīya' iti ।</p>
<p><b>apradhānaṁ</b> yathā— 'vasiṣṭhasyāpatyaṁ vāsiṣṭhaḥ, cāṣāṇāṁ samūhaścāṣami' ti ।</p>
<p><b>kārakaṁ</b> dvidhā— pradhānamapradhānaṁ ca ।</p>
<p><b>pradhānaṁ</b> yathā— 'viṣēṇa vadhyō viṣyaḥ śatruḥ, padamasmin dr̥śyaṁ padyaḥ kardama' iti ।</p>
<p><b>apradhānaṁ</b> yathā— vyākaraṇaṁ vētti adhītē vā vaiyākaraṇaḥ, akṣairdīvyatyākṣika' iti ।</p>
<p><b>svārthō</b> dvidhā—mukhya upacaritaśca ।</p>
<p><b>mukhyō</b> yathā—'yava ēva yāvakaḥ (yavakaḥ), maṇirēva maṇika' iti ।</p>
<p><b>upacaritō</b> yathā— 'kuśāgrīyā buddhiḥ, kākatālīyamiva kākatālīyō nyāya' iti ।</p>
<pb n="445"/>
<p>(<b>ākhyātē</b>)</p>
<p><b>ākhyātē'pi</b> tridhā kārakēṇa, sambandhinā prādibhiśca ।</p>
<p><b>kārakēṇa</b> yathā—'abhr̥śō bhr̥śō bhavati bhr̥śāyatē, śabdaṁ karōti śabdāyatē,
hastinā atikrāmati atihastayati, kaṣṭāya karmaṇē krāmati kaṣṭāyatē, pāśān
vimōcayati vipāśayati, prāsāda ivācarita prāsādīyatīti ।</p>
<p><b>sambandhinā</b> yathā—'vyākaraṇasya sūtraṁ karōti vyākaraṇaṁ sūtrayati, kaṁsasya
vadhamācaṣṭē kaṁsaṁ ghātayati, ā rātrērvivāsamāstē rātriṁ vivāsayati, puṣyēṇa candrasya
yōgaṁ jānāti puṣyēṇa candraṁ yōjayati, māhiṣmatyāṁ sūryōdgamaṁ prāp‍nōti māhiṣmatyāṁ
sūryamudgamayati, kālasya gamanamupaviṣṭaḥ pratipālayati kālaṁ gamayatīti ।</p>
<p><b>prādayaḥ</b> punaḥ ṣōḍhā—vācakāḥ, dyōtakāḥ, sahābhidhāyakāḥ, viśēṣakāḥ,
kāryārthakāḥ nirarthakāścēti । tē ca kriyayaiva sambadhyamānāḥ kriyāpradhānatvādākhyātasya
tad‌vyapadēśabhājō bhavanti । tatrōpasargāṇāṁ vācakatvaṁ yathā— 'prādayō gatādyarthē prathamayā,
prācāryaḥ, prāntēvāsīti । atyādayaḥ krāntādyarthē dvitīyāya, atikhaṭvaḥ, atimāla
iti । avādayaḥ kruṣṭādyarthē tr̥tīyayā, avakōkilam, avamayūramiti । paryādayō
glānādyarthē caturthyā, paryadhyayanaḥ, paripravacana iti । nirādayaḥ krāntādyarthē pañcamyā,
nirvārāṇasiḥ, niṣkauśāmbiriti । ēvaṁ prapatitaḥ parṇaḥ praparṇaḥ, prācīnaṁ palāśaṁ
prapalāśaṁ, saṅgatā āpō'sminniti samīpam, saṅgatamakṣēṇa samakṣamiti ।</p>
<p>dhātulīnasyaivārthaviśēṣasya prakāśakatvaṁ dyōtakatvam । dyōtyāśca 'tadanyaḥ
tatsadr̥śastadviruddhastadabhāvastadutkarṣastadapakarṣa' iti ṣaḍarthā bhavantīti । tēṣu</p>
<p><b>tadanyō</b> yathā— 'pratīkṣatē, upakramata' iti; tatsadr̥śō yathā 'saṁvadati, anukarōtī' ti;</p>
<p><b>tadviruddhō</b> yathā— 'pratiṣṭhatē, unmajjatīti;</p>
<p><b>tadabhāvō</b> yathā— 'viyujyantē, prasmarantī' ti;</p>
<p><b>tadutkarṣō</b> yathā— 'pragalbhatē, atikrāmatīti;</p>
<p><b>tadapakarṣō</b> yathā—vihasati, prāśnātīti ।</p>
<p>atra ca yō'sau kriyātmabhūtō dharmaḥ kālaharaṇādistaddhātvabhihitamēvā—
sattvabhūtamanabhidadhat prādiravadyōtayati । yathā'kṣinikōcādayō'nabhidadhata ēvārthān
pradarśayanti, ēvaṁ kriyāsthān prārambhādīnabruvanta ēva prādayō'vadyōtayanti ।
<pb n="446"/>
dhātōrēkākinaḥ kriyāviśēṣābhidhānāsāmarthyē sahakāribhāvaḥ sahābhidhāyakatvam ।
tatrāntaraṅgō, bāhyaḥ, avyabhicārī, vyabhicārī, vyavahitaḥ, saviśēṣaśca sahābhidhāyakō
bhavati । tēṣu—</p>
<p><b>antaraṅgō</b> yathā— 'saṅgrāmayatē, asaṅgrāmayata ।</p>
<p><b>bāhyō</b> yathā— anurudhyatē, anvarudhyata ।</p>
<p><b>avyabhicārī</b> yathā— adhītē, adhyēti ।</p>
<p><b>vyabhicārī</b> yathā— ācāmati, saṁdhukṣayati ।</p>
<p><b>vyavahitō</b> yathā— pucchamudasyatyutpucchayatē, vyasyati vipucchayatē ।</p>
<p><b>saviśēṣō</b> yathā— sēnayā abhiyāti abhiṣēṇayati, vīṇayōpagāyati upavīṇayati ।</p>
<p><b>sahārthābhidhānē</b> tūpasargayōrbhēdapratipattiḥ katham?</p>
<p>yadyapi dhāturupasargaṁ na vyabhicarati, vyabhicaratyēvōpasargō dhātum । ataḥ
śakyatē'nvavavyatirēkābhyāṁ bhēdaḥ kalpayitum । yāvānayaṁ samādirupasargō'nyatra dr̥ṣṭaḥ
ihāpi tāvānēva bhaviturbhavatīti ।</p>
<p>sajātīyēbhyō vijātīyēbhyaścāvacchēdakō <b>viśēṣakaḥ</b> । sa ṣōḍhā— prakr̥tiviśēṣakaḥ,
prakr̥tyarthaviśēṣakaḥ, pratyayaviśēṣakaḥ, pratyayārthaviśēṣakaḥ, ubhayaviśēṣakaḥ,
ubhayārthaviśēṣakaścēti । tēṣu—</p>
<p><b>prakr̥tiviśēṣakō</b> yathā— vijayatē, parājayatē ।</p>
<p><b>prakr̥tyarthaviśēṣakō</b> yathā— saṅkrīḍati, saṅkrīḍatē ।</p>
<p><b>pratyayaviśēṣakō</b> yathā— viśālam, viśaṅkaṭam ।</p>
<p><b>pratyayārthaviśēṣakō</b> yathā— abhimanāyatē, durmanāyatē ।</p>
<p><b>ubhayaviśēṣakō</b> yathā— anuvyacalat, prāvarṣat ।</p>
<p><b>ubhayārthaviśēṣakō</b> yathā— upatiṣṭhati, upatiṣṭhatē ।</p>
<p>atra ca prādiḥ prakarṣadikamarthaṁ bruvāṇaḥ kriyāṁ sāmānyēnōpagr̥h‍ṇāti, na tu
kriyāsāmānyaviśēṣayōrātmānaṁ niyamayati ।</p>
<p>dhāturapi kriyāṁ bruvan prakarṣādikamarthaṁ sāmānyēnōpagr̥h‍ṇāti, na tu
sāmānyaviśēṣayōrātmānaṁ niyamayati ।</p>
<p>parasparōpaślēṣē tu tayōrviśēṣaṇaviśēṣyabhāvō nīlōtpalādivad bhavati ।</p>
<pb n="447"/>
<p><b>kāryārthatvaṁ</b> yathā— prayuṅktē, parākarōti, abhiṣuṇōti, praṇamati, vittaṁ,
samīpam iti ।</p>
<p>ātmanēpadaṁ, parasmaipadaṁ, ṣatvaṁ, ṇatvaṁ, tatvam, ītvaṁ ca kāryāṇyupasargayōgē
bhavanti ।</p>
<p><b>nirarthakatvaṁ</b> yathā—nihnutē, nikhañjanti, pralambatē, saṁśrayatīti । atra padōpacayamātrē
prādiḥ prayukta iti nirarthakatvam । āhuśca—(vāpa. 2.188)</p>
<b><lg>
<l>sa vācakō viśēṣāṇāṁ sambhavē dyōtakō'pi vā ।</l>
<l>śaktyādhānāya dhātōrvā sahakārī prayujyatē ॥ 108 ॥</l>
</lg></b>
<b><lg>
<l>kriyāviśēṣakō vā syāt kāryārthaṁ vōpadiśyatē ।</l>
<l>padōpacayamātrē vā'narthakaḥ prādiriṣyatē ॥ 109 ॥</l></lg></b> iti
<p>(<b>vākyaikārthībhāvaḥ</b>)</p>
<p>ēvamayamanēkarūpaḥ padaikārthībhāvaḥ । ēvaṁ vākyaikārthībhāvō'pi ।</p>
<p>tatra 'ākhyātaṁ sāvyayakārakaviśēṣaṇaṁ vākyaṁ, ēkatiṅ vākyam' ityādayō
vikalpāḥ । tatra caikavākyasthāt padāduttarayōstiṅāmantritapadayōrnighātaḥ । yuṣmadasma—
dōrvānnāvādaya ādēśāḥ । 'vākyasya ṭēḥ pluta udātta' iti tu vākyācāmantyasya pluta
ityādīni prayōjanānyabhidhīyantē । kriyākārakāvyayaviśēṣaṇapadārthānāṁ ca
parasparamupakāryōpakārakabhāvēnāvasthitānāṁ 'bhāvanā, vidhiḥ, pratibhā' vēti vākyārthaḥ
prathamē । ēvaṁ vākyānāmapi parasparamupamānōpamēyabhāvādibhirivādiśabdaprayōgē
muktakādiṣvēkārthībhāvō bhavati । ētēnaikakriyākārakābhinivēśinōryugalakasandānitaka—
kalāpakakulakādayō vākyaviśēṣā vyākhyātāḥ । tatra—</p>
<p>dvābhyāṁ catuṣpadībhyāṁ <b>yugalakam</b>,</p>
<p>tisr̥bhiḥ <b>sandānitakam</b>,</p>
<p>caturbhiḥ <b>kalāpakam</b>,</p>
<p>pañcādibhiḥ <b>kulaka</b>miti saṁjñā vijñāyatē ।</p>
<p>ētēnaikapraghaṭṭakōpanibandhānāṁ subhāṣitānāṁ samūhaḥ <b>saṅghātaḥ</b>,
anēkapraghaṭṭakōpanibaddhānāṁ tu <b>kōśa</b> ityapi vyākhyātam ।</p>
<pb n="448"/>
<p>nagarartūdyānacandrārkōdayārṇavavarṇanādayastu saṅghātarūpā ēva prabandhāntaḥpātinō
vākyasamūhāḥ prakaraṇavyapadēśabhājō'vāntaravākyatāṁ labhantē । tadarthāścaikārthībhāvamanu—
bhavanti ।</p>
<p>yastu tairupakriyamāṇō mahāvākyārthaḥ sargabandhādāvākhyāyikādau mukhapratimukhagarbha—
vimarśanirvahaṇākhyaiḥ pañcasandhibhirupakṣēpaparikarādibhiścatuṣṣaṣṭisandhyaṅgairaṅgaṣōḍaśakarūpa—
bhāratyādirūpavr̥tticatuṣṭayēna ca yathāyōgamupakr̥taḥ kr̥tānyōnyaviśēṣaṇaviśēṣyabhāvaḥ
<b>subhadrāharaṇaṁ jānakīharaṇa</b>mityādinā mahāvākyārtharūpēṇa prathatē, sa prabandhaikārthībhāvō'para
ityākhyāyatē । yastu tadrūparāmāyaṇādiprabandhārthānāmavadhāraṇēnōpahitasaṁskārasya
'rāmavad‍vartitavyaṁ na rāvaṇādivad' ityādividhiniṣēdhapratibhāviśēṣa upajāyatē, sa
samastāviśvavyāpi caturvargaikahētuḥ <b>parā</b> mahāvākyaikārthō'rthamūrtyā vipariṇatamanādi—
nidhanamakhaṇḍaṁ śabdabrahmētyucyatē ।</p>
<b><lg>
<l>akhaṇḍaḥ saiṣa vākyārthaḥ śabdabrahmēti gīyatē ।</l>
<l>śabdabrahmaṇi niṣṇātaḥ paraṁ brahmādhigacchati ॥ 110 ॥</l>
</lg></b>
<b><lg>
<l>idamādyaṁ padasthānaṁ siddhisōpānaparvaṇām ।</l>
<l>iyaṁ sā mōkṣamāṇānāmajihmā rājapaddhatiḥ ॥ 111 ॥</l></lg></b> (vāpa. 1.16)
<b><lg>
<l>uktāścatastrō'tha punaścatastraḥ śabdārthasambandhabhidaḥ kramēṇa ।</l>
<l>catastra ēvātha vacōviśēṣē niṣēduṣīstāḥ parikīrtayāmaḥ ॥ 112 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
sāpēkṣaśabdaśaktiprakāśō nāma</b></p>
<p><b>॥ aṣṭamaḥ prakāśaḥ ॥8॥</b></p>
<lg><l>sanātanaḥ śīlitasāhitīkaḥ sarvāṅgasampūrṇatayā yathārtham ।</l>
<l>prakāśamētaṁ supaṭhaṁ vidhāya prasāsadīti śritakāvyatattvaḥ ॥</l></lg>
<pb n="449"/>
<p>atha</p>
<p><b>śr̥ṅgāraprakāśē navamaḥ prakāśaḥ</b></p>
<p>dōṣahānaguṇōpādānaprakāśō nāma</p>
<p>tatra abhidhāvivakṣādibhirnirūpitē śabdārthayōḥ sāhityē vākyasya prayōgayōgyatā
prayōgānarhatā ca niścīyatē । yadāha—'ēkaḥ śabdaḥ samyakprayuktaḥ svargē lōkē
kāmadhugbhavati' (mabhā. 6.1.84) । duṣprayuktaḥ punaradharmāya sampadyatē । samyakprayōgaścāsya
tadōpapadyatē yadā dōṣahānaṁ guṇōpādānamalaṅkārayōgō rasāviyōgaśca bhavati । tēṣāṁ ca
prathamaṁ dōṣahānamēva vidhēyam । yataḥ kamanīyarūpādisampadupētamapi vapuḥ
kuṣṭhabindunaikēnāpi daurbhāgyamanubhavati । uktaṁ ca—(kāvyāda. 1.7)</p>
<b><lg>
<l>tadalpamapi nōpēkṣyaṁ kāvyē duṣṭaṁ kathaṁcana ।</l>
<l>syād vapuḥ sundaramapi śvitrēṇaikēna durbhagam ॥ 1 ॥</l>
</lg></b>
<p>kiṁ ca— (bhāmahā. 1.12)</p>
<b><lg>
<l>nākavitvamadharmāya mr̥tayē daṇḍanāya vā ।</l>
<l>kukavitvaṁ punassākṣānmr̥timāhurmanīṣiṇaḥ ॥ 2 ॥</l>
</lg></b>
<p>(<b><emph>9. dōṣahānam</emph></b>)</p>
<p>dōṣāstridhā <b>1. padadōṣāḥ, 2. vākyadōṣāḥ, 3. vākyārthadōṣāśca ।</b></p>
<p>tatra ca vākyasya prayōgayōgyatāyāḥ prayōgānarhatāyāśca niścayārthaṁ vimarśē
padagatadōṣanirūpaṇamanipuṇōpajñamiva vijñāyatē । na hi vākyāvasthāyāṁ padāni padārthā vā
vidyantē । yathā hi citrē nīlapītaraktādayaḥ. pānakē guḍāmalakamarīcādayaḥ, grāmarāgē
ṣaḍjarṣabhagāndhārādayaḥ citrādibhyaḥ pr̥thaktvēna nāvabhāsantē, tathā vākyē'pi
kriyākārakaviśēṣaṇādipadāni tadarthā vā na vākyavākyārthābhyāṁ bhēdēnaiva pratīyantē ।</p>
<p>vākyārthō hi padaparyāyairakhaṇḍa ēvābhidhīyamānō dr̥śyatē । tadyathā— muṇḍaṁ karōti
muṇḍayati, ś‍lōkairupastauti upaślōkayati, śrutvā cchandō'dhītē śrōtriyaḥ, parasya
<pb n="450"/>
kṣētrē'ticaran cikitsyatē kṣētriyaḥ, strughnamabhiniṣkrāmati dvāraṁ sraugh‍nam,
kalāpiṣūd‌bhidyamānakalāpēṣu vigatakalāpēṣu vā dēyamr̥ṇaṁ kālāpakam, kēśēṣu kēśēṣu ca
gr̥hītvā pravr̥ttaṁ yuddhaṁ kēśākēśi, gauravāya hvāyakamicchati jihvāyakīyiṣati, aśnīta pibata
iti sātatyēna yasyāṁ kriyāyāṁ tāmātmanaḥ icchatyaśnītapibatīyati, dakṣiṇē pārśvē lubdhēna
viṣadigdhēna śarēṇa marmaṇi nirmitaṁ vraṇaṁ yasya mr̥gasya sa dakṣiṇērmā, dakṣiṇāt samudrādadrirājaṁ
himavantaṁ yāvad yōjanānāṁ daśaśatīṁ vijayamānaḥ samastarat‍nānāṁ ya āyatanaṁ sa cakravartī ।
yō rājasūyayājī ya īśvarō maṇḍalasya sakalasya yaścājñayaiva rājñaḥ praśāsti saṁrāṭ sa vijñēya
iti । api ca lalāṭaṁ paśyati lālaṭikaḥ, kukkuṭīṁ caratīti kaukkuṭikaḥ; tatra
lalāṭadarśanēna dūrē avasthānaṁ lakṣyatē, tēnānupaślēṣakāryēṣu cānupasthānam; yaḥ sēvakaḥ
svāminaḥ kāryēṣu nōpayujyatē, lalāṭamēva vā yaḥ kōpaprasādasaṁrakṣaṇāya paśyati sa
lālāṭika ityucyatē । tathā kukkuṭīśabdēna kukkuṭīpātō lakṣyatē, tēna dēśasyālpatā; yō
hi bhikṣuravikṣip‍tadr̥ṣṭiḥ pādavikṣēpadēśē cakṣuḥ saṁyamya gacchaṁstāvatyēva dēśē carati, yō vā
tathāvidhamātmānamatathāvidhō'pi saṁdarśayati, kukkuṭīpātānāṁ dāmbhikānāṁ cēṣṭāṁ vācarati
yassaḥ kaukkuṭika ucyatē ।</p>
<p>ēvaṁ lōkē lajjākaratvādaprakāśyatvēna kūpē prakṣēpaṇamivārhati yadakāryaṁ
tatkaupīnam, tadiva yad‍gūhanīyamaṅga tadapi kaupīnam; tasya yadācchādakaṁ vastrakhaṇḍaṁ
valkalādi tadapi kaupīnamēvōcyatē । kiṁ ca siddhasyānnasya vardhanāyānāhūtāpi
yōpatiṣṭhatē sā vadhrikā; tadvadaprārthitō'pi yaḥ parikarmaṇi vyāpriyatē sō'pi nindyatvēna
vadhrikēva vadhrikā; praśasyō'pi viruddhalakṣaṇayā hatabhag‍nādivad(?) yaḥ
tad‍vyapadēśabhāgbhavati sō'pi vardhikā darśanīyō manuṣya iti vardhikētyēvōcyatē । tathā—</p>
<p><b>'ardhaṁ jaratyāḥ kaścit kāmayatē'rdhaṁ pariharati, ēvaṁ kaścit kāryasyārdhamādriyatē
ardhamavajahāti, tatrārdhamiva jaratyā yadardhaṁ kāryasya tasya kāmina iva yadanuṣṭhānaṁ
tadardhajaratīyamityucyatē ।'</b> yathā cāvijānatō'pi ghuṇakīṭasya yadr̥cchayā kāṣṭhamutkirataḥ
kadācidakṣaramuttiṣṭhati, tadvadaśāstrajñasya yādr̥cchikaṁ yadanavadyakarmanirmāṇaṁ
tad‍ghuṇākṣarīyamityucyatē ।</p>
<p>ēvaṁ ca yathā padaparyāyavākyānāṁ akhaṇḍa ēvāvibhaktōddēśavibhāga ēkō'rthō'bhidhē—
yastathā dēvadatta gāmabhyāja śuklāṁ daṇḍēnētyēvamādīnāṁ padaparyāyāṇāmapi vākyānāṁ
sanniviṣṭē'nēkaśaktirūpaḥ sarvōpādhiviśiṣṭakriyātmā naṣṭōddēśavibhāga ēka ēva
<pb n="451"/>
abhidhēyō bhavati । padānāṁ tu prakr̥tipratyayādivadavidvatpratipattyarthamēva anvayavya—
tirēkābhyāṁ vyāvahārikō'rthāpōddhāraḥ śabdāpōddhāraśca kriyatē । apōddhr̥tānāṁ ca
viniviṣṭabhēdānāmiva punaryōgō vidhīyatē । na caitāvatā tadgatadōṣaguṇanirūpaṇamapi
vidhēyaṁ bhavati । na hi darśanīyaṁ citraṁ svādu pānakaṁ śrāvyō grāmarāga iti vaktavyē
kaścidabhidhattē śōbhanā nīladayō guḍādayaḥ ṣaḍjādayō vēti ।</p>
<p>ucyatē— apyāyuṣmān padapadārthānāmiva vākyāvasthāyāṁ, vākyavākyārthā—
nāmapyavāntaravākyāvasthāyāmasatyatvaṁ manyatē? yathā duhyatāṁ gauḥ, upādhyāyastatpayasā bhuktvā
māmadhyāpayatu, yēna māmadhiyānaṁ dr̥ṣṭvā pitā tuṣyati, tuṣṭaśca mōdakānmē dadātīti ।</p>
<p>kiṁ cātaḥ?</p>
<p>yadi manyatē, padaiḥ kimaparāddhaṁ, yēna tad‌gatadōṣaguṇanirūpaṇaṁ na mr̥ṣyatē ?</p>
<p>atha na manyatē, tathāpi padaiḥ kimaparāddham, yēna tulyē'pyārambhakatvē
padānāmēvāsatyatvamabhyupagamyatē, na vākyānām ।</p>
<p>atha vākyānyapyavāntaravākyāvasthāyāmasatyāni? tarhi avāntaravākyānāmapi
mahāvākyāvasthāyāṁ, mahāvākyānāmapi vidyāsthānāvasthāyāṁ, vidyāsthānānāmapi
śabdabrahmāvasthāyāṁ, śabdabrahmaṇō'pi parabrahmāvasthāyāṁ na satyatvamiti na kasyacit
kiṁcidapi vicāryaṁ bhavati ।</p>
<p>athābhēdavādināmapi vyavahārārthamavaś‍yamēva bhēdō'bhyupagantavyaḥ tadgatadōṣaguṇa—
vicāraṇā cānuṣṭhēyā ।</p>
<p>tarhyasau padāt prabhr̥tyēvārabhyamāṇā śrēyasīti nastarkaḥ । padēṣu hi nirdōṣēṣu
guṇavatsu ca vākyamapi tadārabdhaṁ tathāvidhamēva bhavati । yadāha—yādr̥śād vai jāyatē
tādr̥ś‍yēva bhavati ।</p>
<p>na ca padasyātyantamasatyatvaṁ bhavānapi manyatē, yō'bhidyamānāvapyavidva—
tpratipattyarthamanvayavyatirēkābhyāmapōddha‍r̥tya padapadārthau bhinnāviva punaryōjayati । yadi ca
sarvathaivāsatyatvamavācakatvaṁ ca padānāmabhyupēyatē, tattadārabdhavākyānāmapi tathātvē
sarvavyavahārōcchēdaḥ prāpnōti ॥</p>
<p>api cākhaṇḍavākyārthapakṣē ya ētē padārthōpanibandhanāḥ vākyārthaviśēṣa—
pratipattihētavō <b>vākyēṣu dharmāssaṁdr̥ś‍yantē</b>, tē'pi padānāmānarthakyāt na prāpnuvanti ।</p>
<p>kē punarētē?</p>
<pb n="452"/>
<p>(<b>vākyadharmāḥ —48</b>)</p>
<p><b>pradhānaṁ, śēṣaḥ, prayōjakam, aprayōjakam, nāntarīyakam, mukhyam,
gauṇam, vyāpakam, laghu, guru, arthavādaḥ, anuvādaḥ, bhēdavivakṣā,
abhēdavivakṣā, vyavahitakalpanā, upacārakalpanā, tad‌bhāvāpattiḥ,
yōgyatāpattiḥ, sambandhābādhanaṁ, vikalpaḥ, samuccayaḥ, niyamaḥ, niṣēdhaḥ,
pratinidhiḥ, ūhaḥ, bādhaḥ, tantram, prasaṅgaḥ, āvr̥ttiḥ, bhēdaḥ, (atidēśaḥ)1
sāmānyātidēśaḥ, viśēṣātidēśaḥ, adhikāraḥ, adhyāhāraḥ, vipariṇāmaḥ,
vākyaśēṣaḥ, avadhiḥ, apōddhāraḥ, anirjñātapraśnaḥ, kriyāntaravyudāsaḥ,
liṅgād vibhēdaḥ, liṅgādibhēdaḥ, śabdāntarādibhēdaḥ, śaktyādibhēdaḥ,
śrutyādiviniyōgaḥ, śrutyādibalābalam, śrutyādikramaḥ, kramasambhēda</b> iti ।</p>
<p>(<b>1—2 pradhānam, śēṣaḥ</b>)</p>
<p>tatra sādhyamaparārthaṁ <b>pradhānaṁ</b>,
siddhaṁ punaḥ parārthaṁ <b>śēṣaḥ</b> ।</p>
<p>sa cāyaṁ pradhānaśēṣabhāvaḥ śabdaśaktērmahimnā pravartamānō vastunastathātvamanapēkṣyaiva
prakāśatē । tathā hi—</p>
<b><lg>
<l>guruḥ pradhānaṁ paricaryamāṇaḥ śiṣyānuśiṣṭau sa guṇatvamēti ।</l>
<l>tadvad guḍō bhakṣayatau pradhānaṁ, prītau punaḥ syāt puruṣasya sō'ṅgam ॥ 3 ॥</l>
</lg></b>
<p>iha tu sarvamēva vākyajātamudāharaṇam । na hi pradhānaguṇabhāvamantarēṇa vākyē
padānāṁ samanvayō bhavati । tatra sādhyatvāt pradhānaṁ kriyā, siddhatvādapradhānaṁ kārakāṇi ।</p>
<p>kvacittu kiyāyā api śēṣatvaṁ bhavati । yathā—(māmā. 1.30)</p>
<b><lg>
<l>stimitavikasitānāmullasad‌bhrūlatānāṁ
masr̥ṇamukulitānāṁ prāntavistārabhājām ।</l>
<l>pratinayananipātē kiñcidākuñcitānāṁ
vividhamahamabhūvaṁ pātramālōkitānām ॥ 4 ॥</l>
</lg></b>
<p>yathā vā— (saka. 4.128)</p>
<!-- NOTES pg=452!-->
1. mūlē atidēśasya sthānē 'sāmānyātidēśaḥ viśēṣātidēśa' iti lēkhaḥ । rā. pr̥. 497, dra. atra pr̥.470
<pb n="453"/>
<b><lg>
<l>priyō'si prājñō'si prabhurasi kulīnō'syasi yuvā
yuvatyastvāmēvaṁ kati na patimurvīśa! vr̥ṇatē ।</l>
<l>ataścaitāṁ kīrtiṁ raghunahuṣamāndhātr̥mahiṣīṁ
parāmraṣṭuṁ vr̥ddhāmadhigatanayō nārhati bhavān ॥ 5 ॥</l>
</lg></b>
<p>(<b>3. prayōjakam</b>)</p>
<p>yēna prayuktaḥ pravartatē tat <b>prayōjakam</b> (śābhā. 4.1.22)। tad yathā—'svargō
yāgasya, gārhasthyamarthārjanasya, atithayaḥ pākasya, rājā chatracchāyāyā' (vāpa. 2)
iti । tacca na kēvalaṁ śrēyasyēva pravartayati, api tvaśrēyasyapi । yathā—(māmā.5.27)</p>
<b><lg>
<l>tvatpādapaṅkajaparigrahapuṇyajanmā bhūyāsamityabhinivēśakadarthyamānaḥ ।</l>
<l>bhrāmyannr̥māṁsapaṇanāya parētabhūmāvākarṇya bhīru ruditāni tavāgatō'smi ॥ 6 ॥</l>
</lg></b>
<p>yathā vā—</p>
<b><lg>
<l>asyāḥ snēhabhr̥tēna vānarapatissētau mayā klēśitō
bhrātā mad‌vadanaikavīkṣaṇaparaḥ prāṇānayaṁ tyājitaḥ ।</l>
<l>dāyādēna saha pravr̥ttakalahē jātyaiva muktāyudhē
nirvairē ca nirāgasi dviṣi tathā muktaḥ śarō vālini ॥ 7 ॥</l>
</lg></b>
<p>(<b>4. aprayōjakam</b>)</p>
<p>svayaṁ prayōk‍tumasamarthō'nyaprayuktēna karmaṇā yaḥ sambadhyatē sō<b>'prayōjakaḥ</b> । tadyathā
māṁsaprayuktē pākē ghr̥tādibhirasthīnyaprayōjakāni sambadhyantē । snātr̥prayuktēna snānīyēnā—
prayōjikā snānaśāṭī yujyatē । rājaprayuktayā chatracchāyayā'prayōjakō'pi hastī
saṅgacchata' iti । idaṁ cāprayōjakatvamavāstavamapi kvaciduktimātrēṇa dr̥śyatē । yathā—</p>
<b><lg>
<l>ṇōkkhī bhallī sa vaṁmahēṇa ṇimmia tailōkē vi ।</l>
<l>jēhi vimukī tē vi mua jaha ṇa laggī tē vi ॥ 8 ॥</l>
</lg></b>
<lg>
<l>(navīnā bhallī sā manmathēna nirmitā trailōkyē'pi ।</l>
<l>yēbhyō vimuktāḥ tē'pi mr̥tāḥ yēbhyō na lagnā, tē'pi ॥)</l>
</lg>
<p>yathā vā—</p>
<b><lg>
<l>muktāḥ kandharayā dhr̥tāḥ, stanataṭēnōttuṅgatā kumbhayō—
rūrubhyāṁ pariṇāhitā kramavatī hastasya, pad‍bhyāṁ gatiḥ ।</l>
<pb n="454"/>
<l>ētad vaḥ karighātinastu kaṭhinaṁ carmaiva, kō'yaṁ haṭha—
ścaṇḍīti tripurārikēlivacanairāryāsmitaṁ pātu vaḥ ॥ 9 ॥</l>
</lg></b>
<p>(<b>5. nāntarīyakam</b>)</p>
<p>yatsambandhamantarēṇa kriyā pradhānēna sambadhyatē <b>tannāntarīyakam ।</b> tadyathā— 'taptē payasi
dadhyānayati sā vaiśvadēvyāmikṣā, vājibhyō vājinam'; (vājinasya) punaranuniṣpāditvā—
nnāntarīyakēṇa vājinēna sambadhyatē । ōdanārthē ca pākē nāntarīyakēṇa ācāmādinā
makṣikādayō'nugr̥hyantē, agnyarthē nirmathanē nāntarīyakēṇa dhūmēna hōturakṣiṇī upahanyētē । tadētat
kvacit kaviprayōgēṣu <b>vāstavamavāstavaṁ</b> ca dr̥śyatē ।</p>
<p><b>vāstavaṁ</b> yathā— (raghu. 7.26)</p>
<b><lg>
<l>haviḥśamīpallavalājagandhiḥ puṇyaḥ kr̥śānōrudiyāya dhūmaḥ ।</l>
<l>karṇāntasaṁsarpiśikhassa tasyā muhūrtakarṇōtpalatāṁ prapēdē ॥ 10 ॥</l>
</lg></b>
<p><b>avāstavaṁ</b> yathā—(gāsa. 3.15)</p>
<b><lg>
<l>saccaṁ bhaṇāmi vālaa ṇiaaṁ cia vallahaṁ jīaṁ ।</l>
<l>taṁ tui viṇā ṇa hōi tti tēṇa kulaa/kuvia kuviaṁpasāēmi ॥</l>
</lg></b>
<lg>
<l>(satyaṁ bhaṇāmi bālaka niyatamēva vallabhaṁ jīvitam ।</l>
<l>tat tvayā vinā na bhavatīti tēna kulajaṁ kupitaṁ prasādayāmi ॥)</l>
</lg>
<b><lg>
<l>rūḍhyā yatrāsadarthō'pi lōkē śabdō nivēśitaḥ ।</l>
<l>sa mukhyastatra tatsāmyād gauṇō'nyatra skhalad‍gatiḥ ॥ 12 ॥</l></lg></b> (pra.vā.pratya.37)
<p>(<b>6. mukhyam</b>)</p>
<p>tatra <b>mukhyaṁ</b> yathā— gauranubandhya iti । atra gōśabdō mukhyavr̥ttyā sāsnādimatpadārthē
vartatē ।</p>
<p>(<b>7. gauṇam</b>)</p>
<p><b>gauṇaṁ</b> yathā— gaurvāhīka iti । atra gōśabda ēva tiṣṭhanmūtrādiguṇasampadā
bāhīkē vartamānō gauṇīṁ vr̥ttimanubhavati । tatra <b>kaviprayōgē mukhyaṁ</b> yathā—</p>
<b><lg>
<l>jayati bhujagarajjugranthiniṣpīḍitēndustravadamr̥tanivr̥ttaprētabhāvaiḥ kapālaiḥ ।</l>
<l>viracitanutibandhō mūrdhni sadyaḥ purārēḥ pariṇatabahukalpabrahmaṇāṁ brahmaghōṣaḥ ॥ 13 ॥</l>
</lg></b>
<pb n="455"/>
<p>gauṇaṁ yathā—(urāca. 1.38)</p>
<b><lg>
<l>iyaṁ gēhē lakṣmīriyamamr̥tavartirnayanayō—
rasāvasyāḥ sparśō vapuṣi bahulaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikasaraḥ
kimasyā na prēyō, yadi paramasahyastu virahaḥ ॥ 14 ॥</l>
</lg></b>
<p>(<b>8. vyāpakam</b>)</p>
<p>anēkaviṣayaṁ vyāpakam । tadyathā— aāturānāturayōrbhōjanapraklr̥ptāvāturabhōjana—
manāturō'pi pratipadyatē । yathā— (gāsa. 3.25)</p>
<b><lg>
<l>addhacchipēcchiaṁ mā karajja sāhāiaṁ pulōēsu ।</l>
<l>sō vi sudiṭhṭhō hōhii tumaṁ pi muddhā kalijjihisi ॥ 15 ॥</l>
</lg></b>
<lg>
<l>(ardhākṣiprēkṣitaṁ mā kuru svābhāvikaṁ pralōkaya ।</l>
<l>sō'pi sr̥dr̥ṣṭō bhaviṣyati tvamapi mugdhā kalayiṣyasē ॥)</l>
</lg>
<p>ētēna bahuviṣayamapi vyākhyātam । tad dvividhaṁ <b>kriyāviṣayaṁ kārakaviṣayaṁ</b> ca ।
tayōrādyaṁ yathā— (kumā. 3.20)</p>
<b><lg>
<l>dyūtē paṇaḥ praṇayakēliṣu kaṇṭhapāśaḥ
krīḍāpariśramaharaṁ vyajanaṁ ratāntē ।</l>
<l>śayyā niśīthakalahē hariṇēkṣaṇāyāḥ
labdhaṁ mayā vidhivaśādidamuttarīyam ॥ 16 ॥</l>
</lg></b>
<p>dvitīyaṁ yathā—</p>
<b><lg>
<l>sīsē sēharu khaṇu viṇimmavidukhaṇu kaṁṭhē pālaṁbu kidu raiē ।</l>
<l>vihidu khaṇu muṁḍamāliē jaṁ paṇaēṇa taṁ ṇamahu kusumadāma—kōdaṁḍu kāmahō ॥ 17 ॥</l>
</lg></b>
<lg>
<l>(śīrṣē śēkharaḥ kṣaṇaṁ vinirmāpitaḥ kṣaṇaṁ kaṇṭhē prālambaḥ kr̥tō ratyā ।</l>
<l>racitā kṣaṇaṁ muṇḍamālikā yat praṇayēna tannamata kusumadāmakōdaṇḍaṁ kāmasya ॥)</l>
</lg>
<p>(<b>9. laghu</b>)</p>
<p><b>saṁkṣiptābhidhānaṁ laghu</b> vīpsā, ēkaśēṣaḥ, saṁjñā, karmadhārayād bahuvrīhiḥ ityādi ।</p>
<p>(<b>10. guru</b>)</p>
<p><b>tad‍‍viparītaṁ guru</b>, avīpsā, anēkaśēṣaḥ, asaṁjñā, karmadhārayānmatvarthīya iti ।
tēṣu— <b>vīpsayā laghu</b>ryathā—(gāsa. 6.30)</p>
<pb n="456"/>
<b><lg>
<l>jaṁ jaṁ pulōēmi disaṁ puraō lihia vva dīsasē tattō ।</l>
<l>tuha paḍimāparipāḍiṁ vahai va saalaṁ disāvalaaṁ ॥ 18 ॥</l>
</lg></b>
<lg>
<l>(yāṁ yāṁ pralōkayāmi diśaṁ puratō likhita iva dr̥ś‍yatē tatra ।</l>
<l>tava pratimāparipāṭī vahatīva sakalaṁ diśāvalayam ॥)</l>
</lg>
<p><b>avīpsayā guru</b>ryathā—(māmā. 1.43)</p>
<b><lg>
<l>paś‍yāmi tāmita itaśca puraśca paścā—
dantarbahiḥ purata ēva ca vartamānām ।</l>
<l>udbuddhamugdhakanakābjanibhaṁ vahantī—
māsaṅga—tiryagapavartitadr̥ṣṭi vaktram ॥ 19 ॥</l>
</lg></b>
<p><b>ēkaśēṣēṇa laghu, anēkaśēṣēṇa guru</b> । tadubhayamēkaślōkē paryāyaparikṣēpābhyāṁ yathā—</p>
<b><lg>
<l>adyauvāvāṁ raṇamupagatau tātamambāṁ ca dr̥ṣṭā
spr̥ṣṭastābhyāṁ śirasi vinatō'haṁ ca duśśāsanaśca ।</l>
<l>tasminbālē prasabhamariṇā prāpitē tāmavasthāṁ
pārśvaṁ pitrōrapagataghr̥ṇaḥ kiṁ nu vakṣyāmi gatvā ॥ 20 ॥</l></lg></b>(vēsaṁ.4.15)
<p><b>saṁjñayā laghu</b> yathā—</p>
<b><lg>
<l>khātmēnduvahnimarudarkamahīpayōbhi—
raṣṭābhirēva tanubhirbhavatā samastē ।</l>
<l>grastē jagatyaparamicchati yō'tra vastu
kō'nyō hatatrapatayā sadr̥śō'sti tēna ॥ 21 ॥</l>
</lg></b>
<p><b>asaṁjñayā guru</b> yathā— (śāku. 1.1)</p>
<b><lg>
<l>yā sr̥ṣṭiḥ straṣṭurādyā bahati vidhihutaṁ yā haviryā ca hōtrī
yē dvē kālaṁ vidhattaḥ śrutiviṣayaguṇā yā sthitā vyāpya viśvam ।</l>
<l>yāmāhuḥ sarvabhūtaprakr̥tiriti yayā prāṇinaḥ prāṇavantaḥ
pratyakṣābhiḥ prapanna(nām̐)stanubhiravatu vastābhiraṣṭābhirīśaḥ ॥ 22 ॥</l>
</lg></b>
<p>ābhyāmubhayayōgē gurulaghubhēdō'pi vyākhyātaḥ । yathā—</p>
<!-- NOTES pg=456!-->
1. jalamucāṁ mēghānāṁ yau pathyādhārau jalākāśau । pathyamaśanaṁ jalam, ādhāra ākāśaḥ । '॰hārāvi'ti—
jōśēra—rāghavau । haraja॰ iti, dahavi॰ iti ca jō.
<pb n="457"/>
<b><lg>
<l>pathyādhārau1 hara! jalamucāṁ yau ca, yau paṅkajānāṁ
mitrāmitrau, varada! haviṣāṁ dāyakagrāhakau ca ।</l>
<l>yau gandhasya prajana—vahanau tāmahaṁ tuṣṭihētō—
raṣṭau vandē tribhuvanatanōrmūrtibhēdām̐stavaitān ॥ 23 ॥</l>
</lg></b>
<p>karmadhāraya bahuvrīhiṇā laghuryathā—</p>
<b><lg>
<l>yakṣaścakrē janakatanayāsnānapuṇyōdakēṣu</l>
<l>snigdhacchāyātaruṣu vasatiṁ rāmagiryāśramēṣu ॥ 24 ॥ mēgha.</l>
</lg></b>
<p>karmadhārayamatvarthīyēna gururyathā—</p>
<b><lg>
<l>ākailāsād bisakisalayacdēdapāthēyavantaḥ</l>
<l>saṁpatsyantē nabhasi bhavatō rājahaṁsāssahāyāḥ ॥ 25 ॥ mēgha.</l>
</lg></b>
<p>ādigrahaṇāt samāsavākyādiṣu gurutvalaghutvābhyāṁ granthagauravalāghavē
pratipattigauravalāghavē ca draṣṭavyē । tatra samāsagurutvē <b>granthalāghavaṁ pratipattigauravaṁ</b> ca
yathā—</p> <b><lg><l>vilāsamasr̥ṇōllasanmusalalōladōḥkandalī—
parasparapariskhalad‌valayanisvanōddanturāḥ ।</l>
<l>haranti kalahuṅkr̥tiprasabhakampitōrustana—
truṭad‌gamakasaṅkulāḥ kalamakaṇḍanīgītayaḥ ॥ 26 ॥</l>
</lg></b>
<p>samāsalaghutvē <b>granthagauravaṁ pratipattilāghavaṁ</b> ca yathā—</p>
<b><lg>
<l>sikatila—talāssāndracchāyāstaṭāntavilambinaḥ
śiśiramarutāṁ līlāvāsāḥ k‍vaṇajjalaraṅkavaḥ ।</l>
<l>avinayavatīnirvicchēdasmaravyayadāyinaḥ
kathaya muralē ! kēnāmī tē kr̥tā niculadrumāḥ ॥ 27 ॥</l>
</lg></b>
<p>vākyalāghavē <b>pratipattigauravaṁ</b> yathā—</p>
<b><lg>
<l>patiśvaśuratā jyēṣṭhē patidēvaratānujē ।</l>
<l>madhyamēṣu ca pāñcālyāstritayaṁ tritayaṁ triṣu ॥ 28 ॥</l>
</lg></b>
<p>vākyagauravē <b>pratipattilāghavaṁ</b> yathā—</p>
<b><lg>
<l>ācchidya priyataḥ kadambakusumaṁ yasyāridārairnavaṁ
yātrābhaṅgavidhāyinō jalamucāṁ kālasya cihnaṁ mahat ।</l>
<l>hr̥ṣyadbhiḥ paricumbitaṁ nayanayōrnyastaṁ hr̥di sthāpitaṁ
sīmantē nihitaṁ kathaṁcana tataḥ karṇāvataṁsīkr̥tam ॥ 29 ॥</l>
</lg></b>
<pb n="458"/>
<p>ētēna k‍vaci<b>dvākyalāghavē'pi pratipattilāghavaṁ</b> vyākhyātam । yathā—(sēba.1.42)</p>
<b><lg>
<l>taṁ daiāhiṇṇāṇaṁ jammi vi aṁgammi rāhavēṇa ṇa ṇimiaṁ ।</l>
<l>sīāparimaṭṭēṇa va vūḍhō tēṇa vi ṇiraṁtaraṁ rōmaṁcō ॥ 30 ॥</l>
</lg></b>
<lg>
<l>(taddayitābhijñānaṁ yasminnapyaṅgē rāghavēṇa na sthāpitam ।</l>
<l>sītāparimr̥ṣṭēnēva vyūḍhastēnāpi nirantaraṁ rōmāñcaḥ ॥)</l>
</lg>
<p>(<b>11. arthavādaḥ</b>)</p>
<p>stutinindārthamatiśayō<b>ktirarthavādaḥ</b> । tadyathā— manōjavō'śvaḥ, viśvavyāpinī tr̥ṣṇā
iti । yathā ca stutau—</p>
<b><lg>
<l>kavīnāṁ mānasaṁ naumi taranti pratibhāmbhasi ।</l>
<l>yatra haṁsavayāṁsīva bhuvanāni caturdaśa ॥ 31 ॥</l>
</lg></b>
<p>yathā vā nindāyām—</p>
<b><lg>
<l>yēṣāṁ prāṇivadhaḥ krīḍā narma marmacchadō giraḥ ।</l>
<l>parāpavādaḥ kartavyastē mr̥tyōrapi mr̥tyavaḥ ॥ 32 ॥</l>
</lg></b>
<p>(<b>12. anuvādaḥ</b>)</p>
<p>siddhasya vidhiniṣēdhārthamuccāraṇa<b>manuvādaḥ</b> । tad yathā kathamīdr̥śamanīdr̥śō'bhidadhīta,
kathamēvaṁvidhāyastavāyamēvaṁvidhaḥ patiriti । yathā ca vidhau—</p>
<b><lg>
<l>tadavitathamavādīryanmama tvaṁ priyēti
priyajanaparibhuktaṁ yad‌dukūlaṁ dadhānaḥ ।</l>
<l>madadhivasatimāgāḥ kāmināṁ maṇḍanaśrī—
rvrajati hi saphalatvaṁ vallabhālōkanēna ॥ 33 ॥</l>
</lg></b>
<p>yathā vā niṣēdhē—</p>
<b><lg>
<l>yadārtha kāmaṁ bhavatā sa yācyatāmiti kṣamaṁ naitadanalpacētasām ।</l>
<l>kathaṁ prasahyāharaṇaiṣiṇāṁ priyāḥ parāvanatayā malinīkr̥tāḥ śriyaḥ ॥ 34 ॥</l>
</lg></b>
<p>(<b>13. bhēdavivakṣā</b>)</p>
<p>yatrāṅgāṅgibhāvādinā bhēdō vivakṣyatē sā <b>bhēdavivakṣā</b> । yathā— adhi brahmadattē
pañcālāḥ, adhi pañcālēṣu brahmadatta iti । yathā ca— (ku.saṁ. 2.10)</p>
<b><lg>
<l>ātmānamātmanā vētsi sr̥jasyātmānamātmanā ।</l>
<l>ātmanā kr̥tinā ca tvamātmanyēva pralīyasē ॥ 35 ॥</l>
</lg></b>
<pb n="459"/>
<p>(<b>14. abhēdavivakṣā</b>)</p>
<p>tadviparyayē <b>abhēdavivakṣā</b> yathā— tānēva śālīn bhuñjmahē yē magadhēṣu, tānēva
śāṭakānācchādayāmaḥ yē pāṭalīputrē, tadēvēdaṁ kārṣāpaṇaṁ yanmadhurāyāṁ dr̥ṣṭamiti । yathā—</p>
<b><lg>
<l>rūpaṁ tadōjasvi tadēva vīryaṁ tadēva naisargikamunnatatvam ।</l>
<l>na kāraṇat‌svād vibhidē kumāraḥ pravartitō dīpa iva pradīpāt ॥ 36 ॥</l></lg></b>(raghu.3)
<p>(<b>15. vyavahitakalpanā</b>)</p>
<p>yatra sannihitasyāyōgyatāyāṁ vyavahitamāśrīyatē sā <b>vyavahitakalpanā</b>, yathā ca
praviśa piṇḍimiti pravēśanakriyā sannihitāyāmapyayōgyayāṁ piṇḍayāmasambhavantī
vyavahitamapi yōgyaṁ gr̥hādikamapēkṣatē । ēvaṁ piṇḍīmityētadapi karmapadaṁ sannihitāyāmapi
pravēśanakriyāyāmayōgyāyāmasambhavad vyavahitāmapi yōgyāṁ bhakṣayētyādikāṁ
kriyāmapēkṣatē । yathā ca <b>mēghadūtādya</b>ś‍lōkē kaścid yakṣaḥ śāpēnāstaṁgamitamahimā
rāmagiryāśramēṣu vasatiṁ cakra iti ।</p>
<p>(<b>16. upacārakalpanā</b>)</p>
<p>yatrānyadharmāḥ sati nimittē'nyatrōpacaryantē sā <b>upacārakalpanā</b> । yathā
kālō'tikrāmati, mañcāḥ krōśanti । yathā vā—(vārā. 5.34.6)</p>
<b><lg>
<l>kalyāṇī bata gāthēyaṁ laukikī pratibhāti mām ।</l>
<l>ēti jīvantamānandō naraṁ varṣaśatādapi ॥ 37 ॥</l>
</lg></b>
<p>(<b>17. tad‌bhāvāpattiḥ</b>)</p>
<p>viparyayādēratasmiṁstaditi vyapadēśastad<b>bhāvāpattiḥ</b> । yathā śuktikāyāṁ rajatamiti,
mr̥gatr̥ṣṇikāyāṁ jalamiti, rajjāvahiriti । yathā ca—</p>
<b><lg>
<l>caṁdrahivapi vāvihi kūpi saripallati tallitalāi ।</l>
<l>caṁdahakaca cakōḍiākēṇa haāsē māi ॥ 38 ॥</l>
</lg></b>
<lg>
<l>(candravapuṣi vāpyāṁ kūpē sarasi palvalē taṭākikāyāṁ taṭākē ।</l>
<l>candrasya kr̥tō'gniḥ kēna hatāśēna mātaḥ ॥)</l>
</lg>
<p>(<b>18. yōgyatāpattiḥ</b>)</p>
<p>adhikāritvāpādanaṁ <b>yōgyatāpattiḥ ।</b> yathā darbhāṇāṁ sthānē śaraiḥ prastaritavyam,
<pb n="460"/>
'lōhitōṣṇīṣā r̥tvijaḥ pracaranti' iti । yathā ca—(mēgha. 56)</p>
<b><lg>
<l>śabdāyantē madhuramanilaiḥ		kīcakāḥ	pūryamāṇāḥ
saṁraktābhistripuravijayō	gīyatē	kinnarībhiḥ ।</l>
<l>nirhlādī tē muraja iva cēt kandarēṣu dhvaniḥ syāt
saṅgītārthō nanu paśupatēstatra bhāvī samastaḥ ॥ 39 ॥</l>
</lg></b>
<p>(<b>19. sambandhābādhanam</b>)</p>
<p>viśēṣaśrutyā sāmānyaśrutērabādhaḥ <b>sambandhābādhanam ।</b> yathā brāhmaṇā bhuñjatāṁ
māṭharakauṇḍinyau parivēviṣṭāmiti । yathā ca—(kusaṁ.)</p>
<b><lg>
<l>yaṁ sarvaśailāḥ parikalpya vatsaṁ mērau sthitē dōgdhari dōhadakṣē ।</l>
<l>māsvanti ratnāni mahauṣadhīśca pr̥thūpadiṣṭāṁ duduhurdharitrīm ॥ 40 ॥</l>
</lg></b>
<p>(<b>20. vikalpaḥ</b>)</p>
<p>dvayōstulyabalayōḥ paryāyēṇa prāp‍tirvicāraṇā vā <b>vikalpaḥ</b> । yathā vrīhibhirvā
yavairvā juhuyāt, 'hantāhaṁ pr̥thivīmimāṁ ni dadhānīha vēha vā' (r̥vē. 10.119.9)
iti । yathā ca <b>paryāyaprāp‍tau</b>—(vēsaṁ. 2.3)</p>
<b><lg>
<l>gup‍tyā sākṣānmahānalpaḥ svayamanyēna vā kr̥taḥ ।</l>
<l>karōti	mahatīṁ	prītimapakārō'pakāriṣu ॥ 41 ॥</l>
</lg></b>
<p>yathā vā <b>vicāraṇāyām</b>—(kusaṁ. 5.78)</p>
<b><lg>
<l>vibhūṣaṇōd‌bhāsi pinaddhabhōgi vā gajājinālambi dūkūladhāri vā ।</l>
<l>kapāli vā syādathavēnduśēkharaṁ na viśvamūrtēravadhāryatē vapuḥ ॥ 42 ॥</l>
</lg></b>
<p>(<b>21. samuccayaḥ</b>)</p>
<p>tulyabalānāmavirōdhināṁ bhinnaprayōjanānāmēkārthaparatayōpādānaṁ <b>samuccayaḥ</b> । yathā
dēvadattaṁ bhōjaya, lavaṇēna sarpiṣā śākēnēti । guṇādisamuccayaḥ punarabhēdēna bhēdēna ca
dr̥ś‍yatē । <b>abhēdēna</b> yathā—</p>
<b><lg>
<l>ślādhyānvayēti	nayanōtsavakāriṇīti
nirvyūḍhasauhr̥dabharēti	guṇōjjvalēti ।</l>
<l>ēkaikamatra	hi	vaśīkaraṇaṁ garīyō
yuṣmākamēvamiyamityatha kiṁ	bravīmi ॥ 43 ॥</l>
</lg></b>
<pb n="461"/>
<p><b>bhēdēna</b> yathā—</p>
<b><lg>
<l>kulamamalinaṁ bhadrā mūrtirmatiḥ śrutiśālinī
bhujabalamalaṁ sphītā lakṣmīḥ prabhutvaprakhaṇḍitam ।</l>
</lg></b>
<b><lg>
<l>prakr̥tisubhagā hyētē bhāvā madasya ca hētavō
vrajati puruṣō yairunmādaṁ ta ēva tavāṅkuśāḥ ॥ 44 ॥</l>
</lg></b>
<p>(<b>22. niyamaḥ</b>)</p>
<p>anēkaprāp‍tāvayōgānyayōgavyavacchēdēnāvadhāraṇaṁ <b>niyamaḥ </b>। yathā śaṅkhaḥ pāṇḍara ēva, pārtha
ēva dhanurdhara iti । sa ca k‍vacit sārvakālikaḥ k‍vacinniyatakālaḥ । yathā— (kusaṁ. 3.19)</p>
<b><lg>
<l>asmin surāṇāṁ vijayābhyupāyē tavaiva nāmāstragatiḥ kr̥tī tvam ।</l>
<l>apyaprasiddhaṁ yaśasē hi puṁsāmananyasādhāraṇamēva karma ॥45॥</l>
</lg></b>
<p>yathā ca— (kusaṁ. 5.67)</p>
<b><lg>
<l>tvamēva tāvat paricintaya svayaṁ kadācidētē yadi yōgamarhataḥ ।</l>
<l>vadhūdukūlaṁ kalahaṁsalakṣaṇaṁ gajājinaṁ śōṇitabinduvarṣi ca ॥ 46 ॥</l>
</lg></b>
<p>(<b>23. niṣēdhaḥ</b>)</p>
<p>prasajyapratiṣēdhaḥ paryudāsō vā <b>niṣēdhaḥ ।</b> tayōryatrāsāmarthyaṁ vākyabhēdaśca sa
<b>prasajyapratiṣēdhaḥ ।</b> yathā asūryaṁpaśyā rājadārāḥ, abrāhmaṇakō dēśaḥ, 'suḍanapuṁsakasya'
(1.1.43) iti । yatra sāmarthyamēkavākyatā ca sa <b>paryudāsaḥ</b> । yathā abrāhmaṇaḥ, anēkaḥ, apacasi
tvaṁ vr̥ṣalēti । sa cōbhayarūpō'pi prāgabhāvādibhēdād bhidyatē । yathā—(raghu. 18.43)</p>
<b><lg>
<l>paryantasañcāritacāmarasya kapōlalōlōbhayakākapakṣāt ।</l>
<l>tasyānanāduccaritō'pavādaścaskhāla vēlāsvapi nārṇavānām ॥ 47 ॥</l>
</lg></b>
<p>yathā ca— (raghu. 18.48)</p>
<b><lg>
<l>anaśnuvānēna yugōpamānamalabdhamaurvīkiṇalāñchanēna ।</l>
<l>aspr̥ṣṭakhaḍgatsaruṇāpi cāsīd rakṣāvatī tasya bhujēna bhūmiḥ ॥ 48 ॥</l>
</lg></b>
<p>(<b>24. pratinidhiḥ</b>)</p>
<p>mukhyābhāvē tadarthakāriṇaḥ sadr̥śasya pratinidhānaṁ <b>pratinidhiḥ ।</b> yathā vrīhyabhāvē
nīvārāḥ, kuśābhāvē kāśāḥ pratinidhīyanta iti ।</p>
<p>nanu ca kriyāsu sāmarthyamātrēṇa prāp‍tā vrīhyādayaḥ punaḥ śrutyādibhirniyamyamānā
nīvārādīnāṁ nivartakā vijñāyantē । tatra yathaivānyāni dravyāṇi ayajñīyāni ca
<pb n="462"/>
palāṇḍvādīni satyapyarthitvē 'dr̥ṣṭē'pi sāmarthyē śāstrēṇāparyudastasyādhikārō yukta' iti
nyāyād vacanāntarābhāvācca na pratinidhīyantē; tathā nīvārādīnāmapi vrīhyādirniyamairniṣiddha—
tvād vacanāntarābhāvācca nāstyēva pratinidhiriti kimidaṁ dūṣaṇaṁ pratinidhirna prāpnōtīti ।</p>
<p>ucyatē — 'yajētēti yāgē dravyatvamēva yajatikriyārūpaikadēśabhāvādaṅgatvēna
prāp‍tasannidhānaṁ, vrīhitvādayastu sāmānyaviśēṣāḥ sāmarthyaprāp‍tasannidhānā api
kriyārūpēṇānupādānād dravyatvavadaṅgabhāvēna pratīyantē । tatra vrīhiśabdō hi adhikārthā—
dhyāvāpāyōpādīyamānō dravyatvasahacāriṇō nīvārādīnna bādhatē । na hi tannivr̥ttau tasya
vyāpārō'sti, nāpyabhyanujñāyām । ataḥ śiṣṭācaritō lōkaprasiddhaśca pratinidhirastyēvēti ।</p>
<p>yadi tarhi vrīhiśrutirna niyamārthā, nīvārādīnāṁ vikalpaḥ prāpnōti ।</p>
<p>naivam, asambhavō nāmāyaṁ niyamasadr̥śaphalō'nya ēva bādhaviśēṣaḥ, yamasambhavaniyama
ityāmananti । tatra vrīhitvamadhikaṁ śabdēnāṅgabhāvamāpadyatē; atō'pratiṣiddhānyapi śrutyā
nīvāratvādīni viruddhaikārtha samavāyitvānna sambhavanti । sambhavē'pi kāmamavirōdhāt
sāmarthyaprāp‍tasannidhānāni vinā śabdavyāpārēṇa samuccīyēran, na tu vikalpyēran ।</p>
<p>tatraitat syāt yathā dravyatvaṁ niyatasannidhānaṁ kriyāpadārthaikadēśabhūtamēva kriyāśabdēna
lakṣyatē, tathā sarvē'pi vrīhitvādayō dravyatvasahacāriṇō viśēṣāḥ kriyāpadārthaikadēśabhūtā
ēva kriyāśabdēna kasmānna lakṣyantē?</p>
<p>naivam, na hi sarvēṣāṁ vastutvēna satāmarthānāṁ śabdō'bhidhāyakō bhavati ।
vivakṣānibandhanaṁ hi vastusatāmapyarthānāmabhidhānaṁ, vivakṣā ca śabdasāmarthyanibandhanā; tatra
yathaiva dravyatvasahacāriṇō niyatasannidhānā api śuklādayō guṇāḥ satyapi
dravyavadupayōgē śabdaśakta‍yanurōdhāt kriyāśabdēnāṅgatvēna pratyāyayitumaśakyatvāda—
vivakṣitāḥ, tathaiva śabdaśakta‍yanurōdhādvrīhitvādīnāṁ dravyatvasahacāriṇāmupayōgavatāṁ
bhēdānāmaṅgatvēnāvivakṣāyā niyamābhāvācchāstrēṇa (a)paryudastē viśēṣāntarasahacāriṇi
dravyatvē nityasya karmaṇō'ṅgamātrāsannidhānē mā bhūdapravr̥ttiḥ, kāmyasya vā sannihitēṣvaṅgēṣu
pravr̥ttasya mā bhūdaṅgabhrēṣē vicchēda iti śāstrēṇāparyudastaḥ pratinidhiḥ prathamakalpābhāva
upādīyatē । sa tu padārthasad‍bhāva ēva yujyatē । yasya tu putrīyatītivat kriyāviśēṣa ēva
śaktidravyasaṁsargabhinna ēkō vākyārthaḥ, tasya avibhaktaśabdārthatvādabhrēṣē'pi
tasminnarthātmanyavikalē nivr̥ttēraṅgāntarapratinidhānē'pi paṭīyatītivadavidyamānōddēśavibhāgaṁ
kriyāntaraṁ pratinihitaṁ syāt । apratinidhēyā ca kriyēti ।</p>
<pb n="463"/>
<p><b>nanu vrīhitvādayō'pyapratinidhēyā ēva । yadāha—(vāpa.jā. 78)</b></p>
<b><lg>
<l>jātīnāṁ ca guṇānāṁ ca tulyē'ṅgatvē kriyāṁ prati ।</l>
<l>guṇāḥ pratinidhīyantē chāgādīnāṁ na jātayaḥ ॥ 49 ॥</l>
</lg></b>
<p>maivaṁ vōcaḥ । kartāpi nāma nāpratinidhēyaḥ, kiṁ punaranyē । tadyathā—(raghu. 15.61)</p>
<b><lg>
<l>ślāghyastyāgō'pi vaidēhyāḥ patyuḥ prāgvaṁśavāsinaḥ ।</l>
<l>ananyajānērāsīd yat saiva jāyā hiraṇmayī ॥ 50 ॥</l>
</lg></b>
<p>yathā vā—(mavīca. 1.15)</p>
<b><lg>
<l>ayaṁ ca yajamānēna yakṣyamāṇasya mē gr̥hāt ।</l>
<l>prahitastēna vātsalyādanujanmā kuśadhvajaḥ ॥ 51 ॥</l>
</lg></b>
<p>kriyāyāstu pratinidhirnāstyēva, yadi ca syād vākyāntaramēva tat syāditi ।</p>
<p>(<b>25. ūhaḥ</b>)</p>
<p>prakr̥tau samarthānāṁ mantravākyānāṁ vikārēṣu sāmarthyābhāvāt sarvalōpa
ēkadēśānivr̥ttāvapi kriyāyāṁ mukhyavr̥ttivyatikramēṇa vārthāntarōpādānē prasaktē
śabdāntarasyārthāntaravr̥ttēḥ	samarthasyōpādānē prakr̥tirūpaliṅgavibhaktivacanāntarāṇāṁ
vimr̥śyōpādānam <b>ūhaḥ ।</b> tadyathā— 'āgnēyamaṣṭākapālaṁ purōḍāśaṁ nirvapēd' iti prakr̥tiyōgē
'agnayē tvā juṣṭaṁ nirvapāmi' ityatrāgniśabdaḥ samarthō dr̥ṣṭaḥ । sa 'sauryaṁ caruṁ nirvapēt
brahmavarcasakāma' iti vikr̥tiyāgē samarthaḥ; tatra yadi tūṣṇīmēvōpādānaṁ kriyēta, śabdavatī
prakr̥tiraśabdō vikāraḥ syāt । atha dēvatā naivōpādīyēta, prakr̥tau dēvatāyāḥ śravaṇād dvaiguṇyaṁ
prasajyēta । tatra dravyadēvatātyāgō yāgō na syāt ।</p>
<p>athāgniśabda ēvōpādīyēta, mukhyārthē vr̥ttaḥ sūryārthaṁ na pratyāyayēt ।</p>
<p>athāpyasya guṇādarthāntarē sūryē mukhyavr̥ttivyatikramēṇa prayōga āśrīyēt,
prakr̥tiviparītā śabdapravr̥ttirāśritā syāt । syācca vikr̥tiḥ kartavyā; tasmādatra
śabdāntaramēva tad‍‌vibhaktikamupādīyatē, 'sūryāya tvā juṣṭaṁ nirvapāmi' iti । āśrayabhēdācca
liṅgavacanamūhaḥ । tadyathā— dēvīrāpaḥ śuddhā yūyaṁ' 'dēva ājyaṁ śuddhaṁ tvam' ।</p>
<p>vibhakta‍yantarāṇāmapi—'āyurāśāstē, 'ūha āyurāśāsātē āyurāśāsata' iti ।
yēṣāṁ tu prakr̥tāvēva sāmarthyaṁ nāsti tadyathā—'vāyavaḥ stha' iti, prakr̥tāvēva bahuvacanēnaikō
<pb n="464"/>
vatsō'bhidhīyatē, tēṣāmasāmarthyād vikr̥tāvūhō na bhavati; tathaikasminnēva prakr̥tipāśē
pāśāniti bahuvacanāntaḥ śrūyatē 'aditiḥ pāśān pramumōktu' iti । vājasanēyināṁ tvēkēṣāṁ
ēkavacanāntaḥ paṭhyatē, 'aditiḥ pāśam' iti, tēṣāmūhaḥ prāpnōti yadi, ētannāsti
aditiraśanāpāśēṣu nōha iti । k‍vacit punarūhaḥ prāp‍tō'pi niṣidhyatē ।</p>
<b><lg>
<l>aṅgāni jñātināmāni upamā indriyāṇi ca </l>
<l>ētānyūhaṁ na gacchanti adhrigau viṣamaṁ hi tat ॥ 52 ॥</l>
</lg></b>
<p>tatrādhrigōranyatrāṅgānāmanūhō yathā— 'yatpaśurmāyumakr̥tōrō vā padbhirāhatē, agnirmā
tasmādēnasō viśvānmuñcatvaṁhasaḥ' ityūhē yatpaśū māyumakr̥ṣātāmurō vā padbhirāhasātāṁ,
yatpaśavō māyumakr̥ṣatōrō vā padbhirāhasata iti । jñātināmnāmanūhō yathā —'anu tvā mātā
manyatāmanu pitānu bhrātānu sakhā sayūthya' ityūhē 'anu vāṁ mātā manyatāmanu vō mātā
manyatāmi'ti । upamānāmanūhō yathā 'kaśyapēvāsāṁ cchidrē śrēṇī' 'śyēnamasya vakṣaḥ kr̥ṇutāt'
ityūhē śyēnamanayōḥ vakṣaḥ kr̥ṇutāt, śyēnamēṣāṁ vakṣaḥ kr̥ṇutāditi । indriyāṇāmanūhō
yathā—'sūryaṁ cakṣurgamayatāt, vātaṁ prāṇamanvavasr̥jatāt, antarikṣamamuṁ diśaḥ śrōtraṁ pr̥thivīṁ
śarīram', 'ēkadhāsya tvacamācchyatāt', 'purā nābhyā apiśasō vapāmutkhidatāt',
'antarēvōṣmāṇaṁ vārayatāt' ityūhē ēkadhānayōstvacamācchyatāt ēkadhaiṣāṁ
tvacamācchyatāditi । tadidamuktam—(māgha. 14.23)</p>
<b><lg>
<l>nāñjasā nigaditaṁ vibhaktibhirvyaktibhiśca nikhilābhirāgamē ।</l>
<l>tatra karmaṇi viparyaṇīnaman mantramūhakuśalāḥ prayōgiṇaḥ ॥ 53 ॥</l>
</lg></b>
<p>ūhaśca mantrādanyatrāpi bhāṣāyāṁ bhavati । tadyathā—(urāca. 4.20)</p>
<b><lg>
<l>cūḍācumbitakaṅkapatramabhitastūṇīdvayaṁ		pr̥ṣṭhatō
bhasmastōkapavitralāñchanamurō dhattē tvacaṁ rauravīm ।</l>
<l>maurvyā mēkhalayā niyantritamadhōvāsaśca māñjiṣṭakaṁ
pāṇau kārmukamakṣasūtravalayaṁ daṇḍō'paraḥ	paippalaḥ ॥ 54 ॥</l>
</lg></b>
<p><b>ityuttaracaritē</b> lavamēkamuddiśya <b>bhavabhūti</b>rjanakamētacch‌lōkaṁ <b>pāṭhitavān</b> । tamēva
paścād <b>vīracaritē</b> dhattastvacaṁ rauravīmityūhayitvā rāmalakṣmaṇau dvāvuddiśya
kuśadhvajamapīpaṭhat । atrāpyuraḥ pāṇivāsaḥ kārmukādīnāmūhō na bhavati, sambandhibhēdēnaiva
bhēdasiddhēḥ; bhēdēna hi pratipattavyē'rthē na yāvadabhēdē'pi bhavati tāvanna bhidyatē ।</p>
<pb n="465"/>
<p>(<b>26. bādhaḥ</b>)</p>
<p>arthitvāt sāmānyōpadēśābhēda sati pravr̥ttisambhavē vacanādasamīvāccaritārthatvāt
phalābhāvād viśēṣē pratyakṣaśrutēḥ parisaṅkhyādibhyaśca dr̥ṣṭādr̥ṣṭārthēṣu karmasu tulyabalānāṁ
virōdhināmavirōdhināṁ vārthānāmaprāp‍tyanumānaṁ <b>bādhaḥ ।</b> tadyathā — arthitvāt sāmānyēna
pravr̥ttasya māṁsabhakṣaṇasya vacanād bādhaḥ abhakṣyō grāmyakukkuṭa iti; tathā guruvad
guruputrē vartitavyamiti sāmānyōpadēśāt pravr̥ttasyōcchiṣṭabhōjanasya anyatrōcchiṣṭa—
bhōjanāditi । ēvam 'aṣṭāśriryūpō bhavati' iti sāmānyōpadēśāt pravr̥ttamaṣṭāśritvaṁ
'caturaśrō vājapēyayūpa' iti dvayōrasambhavāt tad‍‌virōdhī bādhyatē । 'vrīhīnavahanti' iti
sāmānyōpadēśādarthitvācca pravr̥ttaṁ prākr̥tamavahananaṁ nakhanirbhinnānāṁ nakhāvapūtānāṁ
carurbhavatīti vikr̥tau nakhairēva avaghātaprayōjanasya kr̥tatvāccaritārthatvēna avirōdhyapi
bādhyatē । ēvaṁ 'śatakr̥ṣṇalaścarurbhavati' iti kr̥ṣṇalēṣu phalābhāvādēva nāvaghātaḥ kriyatē ।
brāhmaṇēbhyō dadhi dīyatāmiti sāmānyōpadēśāt kauṇḍinyē'pi prasaktaṁ dadhidānamaniṣiddhaṁ
sambhāvya caritārthaṁ phalavadaviruddhaṁ ca, takraṁ kauṇḍinyāyēti viśēṣē pratyakṣaśrutēstakradānēna
bādhyatē । arthitvāt pañcanakhānāmapañcanakhānāṁ ca bhakṣaṇaṁ prasaktaṁ, bhakṣaṇamaviruddhamapi
'pañca pañcanakhā bhakṣyā' iti parisaṅkhyayā bādhyatē । ādigrahaṇād 'vāmēnākṣṇaiṣa paśyati',
'kāṭhinyamasyāḥ kucayōḥ kimasad yanna rōcatē', ityādiviśēṣasya vācakamavagantavyam ।
bhūyāṁśca bādhasya kavivākyēṣvapi prayōgaḥ । sō'rthitvāt pravr̥ttau vacanatō yathā—</p>
<b><lg>
<l>mr̥tyō! kiṁ martumicchurbhagavati! bhavatī na kṣamā, śakra! cakrī
vāryaḥ, kāryō na pūṣannasadr̥śakalahō, nanvayaṁ kālakūṭaḥ ।1</l>
<l>ityādāvēva dēvān damayitumanasaḥ pāntu vaścandramaulē—
strailōkyā'kāṇḍa—caṇḍa—pralaya—kara—gara—grāsa—gr̥gh‍nōrvacāṁsi ॥ 55 ॥</l>
</lg></b>
<p>sāmānyaśrutēḥ pratītau vacanatō yathā—</p>
<b><lg>
<l>pad‍bhyāmūruyugaṁ vibhajya bhujayōrmadhyaṁ nipīḍyōrasā
pārśvēṣu prasabhaṁ prahr̥tya nakharairdantairvilūyā'dharam ।</l>
<l>sup‍tānapyavabōdhya yuṣmadahitān bhūyō'pi bhuṅktē vanē
kiṁ kāntā surataiṣiṇī? na hi na hi vyāghrī karālānanā ॥ 56 ॥</l>
</lg></b>
<!-- NOTES pg=465!-->
1. atra rāghavaḥ — mr̥tyuḥ kiṁ kartumicchurbhagavati bhavatī na kṣamā, śakra cakrī
vāryāḥ(rya) kāryō na pūṣannasadr̥śakalahō, nanvayaṁ kālakūṭaḥ ।
2. kāṭhā = kaṭhā, śatapathikā(?),	3. samājēṣvanēka(?) x x x,
<pb n="466"/>
<p>(<b>27. tantram</b>)</p>
<p>yatrārthinaḥ sarvē prayōjakābhēdēnāvr̥ttyā vā pratipattavyamarthaṁ sambhavāllāghavā—
ccaikamēva prayōjayanti, tat <b>tantram ।</b> tadyathā— kāṭhādhyayanaṁ śatapathikāyāṁ2, śālāyāmēkaṁ
pradīpaṁ vyākaraṇādhyāyinaḥ, samājēṣvanēkacētanam(tējanam)3	vādyakarmatūryōpajīvinaḥ ।
abhēdaikatvasaṅkhyāṁ saṅkhyāntarēṣu tantriṇīṁ manyantē yathā āsyatē bhavad‍bhyāṁ, āsyatē bhavaddhiḥ ।
praś‍nē tu bahutvasaṅkhyā pūrvasaṁkhyāṁ1 yathā— kati bhavataḥ putrāḥ । napuṁsakaṁ strīnapuṁsayōḥ ।
yathā— kiṁ jātamasya । sāmānyaviśēṣasambandhayōrvibhaktiryathā — gōsvāmī vrajatīti ।
dvitīyā karmākhyaṁ sambandhaviśēṣama—bhidadhānā'viśiṣṭa—sambandhipadaprayōgē tantrēṇa niyatē
sambandhinī prakr̥tē vartamānaṁ śēṣasambandhamupagr̥h‍ṇāti । yadi tu gavāṁ svāmī vrajatīti ṣaṣṭhyā
sambandhamātramucyēta nirjñātē svasvāmibhāvē vrajikriyākartāniyamēna pratīyēta tadā iṣyatē grāmō
gantum, paktvā (atra) ōdanō bhujyata iti pradhānakriyāviṣayād dhātōrutpadyamānaḥ
pratyayastantrēṇa guṇakriyāviṣayāmapi śaktimabhyantarīkarōti । anabhihitā vā guṇaviṣayā
śaktiḥ pradhānānurōdhādabhihitavat prakāśata iti ।</p>
<p>yaccaikamēva <b>padaṁ, vākyaṁ, prakaraṇaṁ, prabandhō</b> vā dvayōrarthayōḥ prayujyatē tadapi tantram ।
tatra— <b>padaṁ</b> yathā— (kāvyāda. 2.311)</p>
<b><lg>
<l>asāvudayamārūḍhaḥ kāntimān raktamaṇḍalaḥ ।</l>
<l>rājā harati lōkasya hr̥dayaṁ mr̥dubhiḥ karaiḥ ॥ 57 ॥</l>
</lg></b>
<p><b>vākyaṁ</b> yathā—</p>
<b><lg>
<l>dvāraṁ khaḍ‌gibhirāvr̥taṁ	bahirapi praklinnagaṇḍairgajai—
rantaḥ kañcukibhiḥ	sphuranmaṇidharairadhyāsitā bhūmayaḥ ।</l>
<l>ākrāntaṁ mahiṣībhirēva śayanaṁ tvad‍‌vidviṣāṁ mandirē
rājan! saiva cirantanapraṇayinī śūnyē'pi rājyasthitiḥ ॥ 58 ॥</l>
</lg></b>
<p>kaḥ punarasya pūrvasmād viśēṣaḥ?</p>
<p>ucyatē—pūrvatra rājēti padamubhayārthamupāttaviṣayāvacchinnamarthadvayēna sambadhyatē । iha
tu 'tvadvidviṣāṁ mandirē rājan saiva cirantanapraṇayinī śūnyē'pi rājyasthitiḥ', ityēkārthamēva
vākyaṁ 'dvāraṁ khaḍ‌gibhirāvr̥tam' ityādivākyairupāttēnārthadvayēna sambadhyata iti ।</p>
<!-- NOTES pg=466!-->
1. saṁkhyāpūrvē pūrvē saṁkhyē
<pb n="467"/>
<p><b>prakaraṇaṁ</b> yathā śiśupālavadhē— (māgha. 16.2)</p>
<b><lg>
<l>abhidhāya tathā tadapriyaṁ śiśupālō'nuśayaṁ paraṁ gataḥ ।</l>
<l>bhavatō'bhimanāḥ samīhatē saruṣaḥ kartumupētya mānanām ॥ 59 ॥</l>
</lg></b>
<p>ityādi dūtavacanaṁ sandhyarthēna ca vigrahārthēna ca saṅgacchata iti ।
<b>prabandhō</b> yathā—</p>
<b><lg>
<l>udāramahimā rāmaḥ prajānāṁ harṣavardhanaḥ ।</l>
<l>dharmaprabhava ityāsīt khyātō bharatapūrvajaḥ ॥ 60 ॥</l>
</lg></b>
<p><b>rāmāyaṇamahābhāratayōrdaṇḍidvisandhāna</b>miti । ētēna bahuviṣayamapi vākyādikaṁ
vyākhyātam; tadyathā— (kusaṁ. 2.18)</p>
<b><lg>
<l>svāgataṁ svānadhīkārān prabhāvairavalambya vaḥ ।</l>
<l>yugapad yugabāhubhyaḥ prāp‍tēbhyaḥ prājyavikramāḥ ॥ 61 ॥</l>
</lg></b>
<p>ityādi prakaraṇaṁ bhagavatā caturmukhēna caturbhirapi mukhairyugapaduccāritaṁ catasr̥ṣvapi
dikṣvavasthitairindrādibhiḥ sambadhyamānaṁ caritārthatāmāpādayati ।</p>
<p>(<b>28. prasaṅgaḥ</b>)</p>
<p>yatra sambhavinā kāryēṇa dvayōrarthinōḥ prayōjakatvēna nirjñātasāmarthya—
yōranyataraprayuktēnāpyaparō'pi sambadhyamānaḥ kr̥tārthatvāt pr̥thakprayōjakatāṁ na pratipadyatē
<b>tatprāsaṅgikam ।</b> tadyathā ayamupādhyāyō'smābhirātmādhyāpanārthamānītaḥ, tvamapyatraivādhīṣva;
ētēna dhanavantaḥ kāntārēṣu gr̥hītānuyātrikāḥ pratiṣṭhantē, tadētairēva kr̥tarakṣāsaṁvidhānō
gaccha; ayaṁ catuṣpathē kēnacid balipradīpa upahr̥taḥ, ētaduddyōtēnaiva santamasē
rathyāmatikrāma; ayaṁ dēvatārthaḥ pradīpaḥ, anēnaiva vyākhyānaṁ cintaya; tathā 'vatsa
makaranda anēnaiva mālatīnaipathyēnāpavāritaḥ pravartasva pariṇayāyātmānamātmanaḥ' iti ।
ēvam 'āmrāśca siktāḥ pitaraśca prīṇitā' iti yaccānyadācakṣāṇō'nyadapyācaṣṭē tadapi
prāsaṅgikam । tadyathā <b>kumārasambhavē</b> kāmasaṁsthānaṁ kathayan dhanuśśikṣāmupadiśati—</p>
<b><lg>
<l>sa dakṣiṇāpāṅganiviṣṭamuṣṭiṁ natāṁsamākuñcitasavyapādam ।</l>
<l>dadarśa cakrīkr̥tacārucāpaṁ prahartumabhyudyatamātmayōnim ॥</l></lg></b> (kusaṁ.3.70)
<p>ēvaṁ bhaṭṭikāvyē rāmakathāṁ varṇayan śabdānuśāsanamudāharati— (bhakā. 11.18)</p>
<pb n="468"/>
<b><lg>
<l>bhrēmurvavalgurnanr̥turjagarjurjaguḥ samutpupluvirē niṣēduḥ ।</l>
<l>āsphōṭayāñcakrurabhipraṇēmū rējurnanandurviyayussamīyuḥ ॥ 63 ॥</l>
</lg></b>
<p>ēvaṁ <b>dharmābhyudayādau</b> dharmaśāstram; <b>mudrārākṣasādā</b>varthaśāstram; <b>mālatīmādhavādau</b>
kāmaśāstram; <b>antarātmacaritādau</b> mōkṣaśāstram; <b>mahābhāratādau</b> dharmārthakāmamōkṣaśāstrāṇi
prāsaṅgikānītyalamatiprasaṅgēna ।</p>
<p>(<b>29. āvr̥ttiḥ</b>)</p>
<p>ēkasya kārakakriyādēḥ padārthasyābhinnarūpasyaiva paryāyēṇānēkatra vartanam <b>āvr̥ttiḥ ।</b>
tatra yathaikaṁ pātramasahabhujāṁ bhujikriyāyāmadhikaraṇabhāvamāvr̥ttyā pratipadyatē, ēkaṁ
vastramābharaṇaṁ vā raṅgabhūmiṣu naṭānāmupayōgāya kalpatē, ēvaṁ vyāyāmāḍgamāyujīvinā—
mabhyāsaṁ pratyupakarōti, yathā ca sahasramr̥ṣaya ēkāṁ kapilāmāvr̥ttyā dattvā sarvē
sahastradakṣiṇā babhūvuḥ, tathaikaṁ kriyāpadaṁ kārakapadaṁ vā prativākyamāvartamānamākāṅkṣāṁ
nirākarōti । tayōḥ —</p>
<p><b>kriyāpadāvr̥tti</b>ryathā—</p>
<b><lg>
<l>śaśinā ca niśā niśayā ca śaśī śaśinā niśayā ca yathā gaganam ।</l>
<l>bhavatā ca sabhā sabhayā ca bhavān bhavatā sabhayā ca vibhāti jagat ॥</l>
</lg></b>
<p><b>kārakapadāvr̥tti</b>ryathā—</p>
<b><lg>
<l>sītāvēśma yatō nirīkṣya haratē dr̥ṣṭiṁ jhaṭityākulā—
manyōnyārpitacañcudattakabalaiḥ	pārāvatairdūyatē ।</l>
<l>indōrdūrata ēva naśyati viśatyantargr̥haṁ duḥkhitaḥ
pracchādyānanamañcalēna rajanīṣvastatrapaṁ rōditi ॥ 65 ॥</l>
</lg></b>
<p>(<b>30. bhēdaḥ</b>)</p>
<p>yatra abhēdēnāpyupāttō'rthaḥ śabdō vā svarūpasāmarthyādibhiranēkatvamāpadyatē sa bhēdaḥ ।</p>
<p>tatra <b>arthabhēdō</b> yathā— brāhmaṇēbhyaḥ pādyamācamanīyaṁ bhōjanaṁ ca dīyatāmityabhēdēnāpi
śrutāni pādyācamanabhōjanāni svarūpasāmarthyād bhēdēna vyavatiṣṭhantē । yathā 'pitr̥̄ṇāṁ rājataṁ
pātraṁ dēvānāṁ tu hiraṇmayam' ityabhēdēnāpi upādānē bhinnānyēva pātrāṇi brāhmaṇānāṁ
sahabhujāṁ bhujikriyāyāmadhikaraṇabhāvaṁ pratipadyantē । gr̥hasthān pat‍nya āryāvartē
sambhōgasampādanāya bhēdēnaivōpāsata iti । atha kaviprayōgēṣu <b>kriyābhēdē</b> yathā—</p>
<b><lg>
<l>lavaṅgamālākalitāvataṁsāstē nālikērāntarapaḥ pibantaḥ ।</l>
<l>āsvāditārdrakramukāḥ samudrādabhyāgatasya pratipattimāpuḥ ॥ 66 ॥</l></lg></b>(māgha.3.81)
<pb n="469"/>
<p><b>kārakabhēdō</b> yathā—(māgha. 10.39)</p>
<b><lg>
<l>sparśabhāji viśadacchavicārau kalpitē mr̥gadr̥śāṁ suratāya ।</l>
<l>sannatiṁ dadhati pēturajastraṁ dr̥ṣṭayaḥ priyatamē śayanē ca ॥ 67 ॥</l>
</lg></b>
<p>atha <b>śabdabhēdaḥ</b> । sa dvidhā— vākyabhēdaḥ padabhēdaśca ।</p>
<p>tayō<b>rvākyabhēdaḥ</b> prākr̥tō vaikr̥taśca । <b>prākr̥tō</b> yathā paśya mr̥gō dhāvati, ayaṁ daṇḍō
harānēna phalāni iti । atra prathamōdāharaṇē paśyētyēkaṁ vākyaṁ mr̥gō dhāvatīti dvitīyam,
dvitīyē ayaṁ daṇḍa ityēkaṁ, harānēna phalānīti ca dvitīyam, prakr̥tistha ēva sandarbhē
pr̥thak kriyatē । anyathaikavākyatāyāṁ paśyēti kriyāyāḥ karmapadābhāvādaprayōgārhatā,
harētyasyāśca 'tiṅṅatiṅaḥ' iti nighātaḥ prāpnōti । kaviprayōgēṣvapi caitad dr̥śyatē,
tadyathā— (kusaṁ. 8.64)</p>
<b><lg>
<l>paśya pārvati! payōdapaṅktibhirvyastapaṅkamiva jātamēkataḥ ।</l>
<l>khaṁ hr̥tātapajalaṁ vivasvatā bhāti kiṁñcidiva śēṣavat saraḥ ॥ 68 ॥</l>
</lg></b>
<p><b>vaikr̥tastu</b> lōkē śāstrē vēdē ca । yathā— 'r̥tāṣāḍr̥tadhāmāgnirgandharvastasyauṣa—
dhayō'psarasa ūrjō nāma sa idaṁ brahma kṣatraṁ pātu tā idaṁ brahma kṣatraṁ pāntu tasmai svāhā
tābhyaḥ svāhā (tai.saṁ. 3.4.7)। atraikamēva tād vākyaṁ, r̥tāṣāḍr̥tadhāmāgnirgandharvassa
idaṁ brahma kṣatraṁ pātu tasmai svāhā, tasyāpsarasa ūrjō nāma tā idaṁ brahma kṣatraṁ pāntu
tābhyaḥ svāhā । atra liṅgavibhaktivipariṇāmād <b>vaikr̥tatvaṁ śāstrē</b> yathā—(mabhā. paspaśā)</p>
<b><lg>
<l>yastu prayuṅktē kuśalō viśēṣē śabdān yathāvad vyavahārakālē ।</l>
<l>sō'nantamāpnōti jayaṁ paratra vāgyōgavid duṣyati cāpaśabdaiḥ ॥ 69 ॥</l>
</lg></b>
<p>atra vāgyōgaviditiparyantamēkaṁ vākyaṁ, duṣyati cāpaśabdairiti dvitīyam ।</p>
<p>kiṁ vāgyōgavidēva duṣyati ?</p>
<p>naivam, avāgyōgavidityasya vaikr̥tatvād vākyaviśēṣaḥ kriyatē ।</p>
<p>kiṁ kāraṇam ?</p>
<p>yō vāgyōgavit sa nāpaśabdaṁ karōti, yadāha jñānaṁ tasya śaraṇamiti (mabhā. paspa.)।</p>
<p>nanvavāgyōgavidō'pyajñānaṁ śaraṇaṁ yadā hyasau jānannapaśabdaṁ prayuṅktē tadā duṣṭaḥ
syāt, na punarajānannēvam ।</p>
<p>nājñānamatyantāya śaraṇaṁ bhavitumarhati । yō hi ajānan brāhmaṇaṁ hanyāt sō'pi
manyē patitaḥ syāditi ।</p>
<pb n="470"/>
<p>atha lōkē vaikr̥tō vākyabhēdaḥ prākr̥taśca padabhēdaḥ । yathā—</p>
<b><lg>
<l>jaṁ tujjha saī jāā asaīō jaṁ ca suhaa amhē vi ।</l>
<l>tā kiṁ phuṭṭau pillaṁ/bīaṁ tujja samāṇō juā ṇatthi ॥ 70 ॥</l>
</lg></b>
<lg>
<l>(yattava satī jāyā asatyō yacca subhaga vayamapi ।</l>
<l>tat ki sphuṭatu bilvaṁ/bījaṁ tava samānō yuvā nāsti ॥)</l>
</lg>
<b><lg>
<l>jāyantē ca mriyantē ca madvidhāḥ kṣudrajantavaḥ ।</l>
<l>parārthabaddhakakṣyāṇāṁ	tvādr̥śāmudbhavaḥ	kutaḥ ॥ 71 ॥</l></lg></b> (nāgā. 4.15)
<p>atrādyōdāharaṇē tatkiṁ sphuṭatu bilvamityētatparyantamēkaṁ vākyam । tatra
bilvasphuṭanēnātra rahasyabhēdō'bhimataḥ, yathā bilvamasphuṭitamantaḥ pak‍vamapak‍vaṁ madhura—
mamadhuraṁ surabhi na surabhīti vā na jñāyatē, ēvaṁ yat tava jāyā satī vayamasatya
ityētad rahasyamabhinnaṁ na jñāyatē ।</p>
<p>sa kiṁ rahasyabhēdō bhavatu?</p>
<p>bhavatvityuktē dvitīyaṁ vākyaṁ tava samānō yuvā nāsti । yadi hyasmākamapi
tvattulyō bhartā bhavēt tvajjāyēva vayamapyasatyō na syāmēti । dvitīyōdāharaṇē tu
'kṣudrajantava' ityētat padaṁ bhidyatē kṣudrēti jantava iti ca । anyathā hi rājñā
lup‍taśāsanagrāmaḥ syādagrajanmanaḥ, taṁ pratyētad vacō na bhavatīti ॥</p>
<p>(<b>31. sāmānyātidēśaḥ, 32. viśēṣātidēśaḥ</b>)</p>
<p>anyadharmāṇāmanyatra prāpaṇa<b>matidēśaḥ</b> । dvidhā— <b>sāmānyātidēśō viśēṣātidēśaśca ।</b>
tayōryatra anyatra rūḍhasambaddhā dharmāḥ prasiddhēranumēyabhēdasambhavaiḥ sambandhibhirvyapadiṣṭā
nirjñātabhēdēṣvarthēṣu prāpyantē sa <b>sāmānyātidēśaḥ</b>। yathā— brāhmaṇavadasmin kṣatriyē
vartitavyamiti । tatra yāvantamarthaṁ brāhmaṇaśabdō na vyabhicarati tāvatyarthē yāni
prasiddhasambandhāni kāryāṇyagrabhōjanādīni tānyatyantamalabdhabrāhmaṇavyapadēśē kṣatriyē—
'tidiśyantē । tatra sāmānyabrāhmaṇaśabdō na vyabhicarita, māṭharatvādīṁstu vyabhicarati ।
na hi kaṭhē māṭharatvamasti । sannihitēṣvapi ca nirjñātēṣu vā viśēṣēṣu kaścidēvārthātmā
kēnacicchabdēna saṁspraṣṭuṁ śakyatē, viśiṣṭabhāgābhinivēśīni hi rūpaviśēṣayuktānya—
bhidhānāni iti । sāmānyēna ca brāhmaṇaśabdasya pratyakṣō'bhisambandhaḥ, ānumānikastu
viśēṣaiḥ । māṭharavadasmin kaṭhē vartitavyamityayamapi sāmānyātidēśa ēva । na hyatrāpi
māṭharasyābhirūpyādayō viśēṣā āśrīyantē । ēvaṁ viśiṣṭavadasmin vartitavyamityatrāpi
<pb n="471"/>
yad‍‌viśiṣṭēṣu viśiṣṭatvaṁ tadāśrīyatē । sō'pi sāmānyātidēśō, na viśēṣātidēśaḥ ।</p>
<p>tadāha—</p> <b><lg><l>sāmānyamātraṁ śabdārthō viśēṣā vyabhicāriṇaḥ ।</l>
<l>sāmarthyamantarēṇātō	viśēṣō	nātidiś‍yatē ॥ 72 ॥</l></lg></b> (vāpa.)
<p>yatra tu sāmarthyād viśēṣadharmāṇāmanyatra prāpaṇaṁ sa <b>viśēṣātidēśaḥ</b> । tadyathā—
brāhmaṇavadasmin brāhmaṇē vartitavyamiti । tatra hi sāmānyakāryapratipattirbrāhmaṇādēva siddhā;
yainaiva hētunōpamānē kāryaviśēṣasiddhiraviśiṣṭō'sau hētu'rupamēyē'pi । tasmād
viśiṣṭabrāhmaṇaviṣayāṇi kāryāṇyatidiś‍yantē । yē ca brāhmaṇēṣu brāhmaṇavadēva vartantē tān
prati ayamēvaṁbhūtō'tidēśō vijñāyatē । yēṣāṁ tu buddhisambhēdāt pramādād vā
pravr̥ttisaṅkarastēṣu niyama ēva kriyatē । tathā ca brāhmaṇamarhati vr̥ttamiti 'tadarham'
(5.1.117) iti sūtrēṇācāryēṇāyamēvārthō bhēdēna nidarśanāyānyathaiva prakrāntaḥ । sa ca
taddhitēṣu vatyarthaprastāvē nirṇītaḥ purastāditi ?</p>
<p>atha yatra brāhmaṇavadasmin kṣatriyē vartitavyamityatidēśaḥ, kiṁ tēna kṣatriyēṇa tadvati
grāmē abrāhmaṇakō grāma iti vyapadēśaḥ kriyatē ?</p>
<p>nētyāha, vyapadēśamātramapi kāryamatidēśasyēti ।</p>
<p>atha tadvadēva brahmahatyādiprāyaścittaṁ kartavyaṁ,</p>
<p>nētyāha; yāvati hi viṣayē tasyātidēṣṭari siddhaṁ tāvattatrānuṣajyatē; na
hyasmādatidēśād brāhmaṇyupayamanapratipattirbhavati ।</p>
<p>ēvaṁprakārēṣu hyatidēśasyātidēṣṭuḥ na kāmacāraḥ, smr̥tyadhīnatvāt । yadi tu
smr̥tirēvaṁbhūtā syāt tadapi tadānuṣṭhīyēta, yadā/thā kṣatriyavaiś‍yau savanagatau hatvā
brahmahatyāprāyaścittaṁ kuryāditi ।</p>
<p>kiṁ punarayamatidēśō vatyādimantarēṇāpi bhavati ?</p>
<p>bāḍham । yathā abrahmadattē'pyēṣa brahmadatta iti । tatra bhūtānāṁ vā brahmadattaviṣayāṇāṁ
kriyāguṇānāmabrahmadattē samārōpād bhāvināṁ vā rūḍhasambandhānāmiva buddha‍yādibhiḥ
saṁbandhāt tannimittamupāmānōpamēyalakṣaṇaṁ sambandhamabhyantarīkr̥tyōpacārēṇa brahmadattaśabdaḥ
prayujyatē ।</p>
<p>nanu ca uśīnaravan madrēṣu yavā iti nātra anyadharmāṇāmanyatrārōpaṇaṁ
(mabhā. 1.1.57), api tu yavā ēva madrēṣu santi na santīti vā gamyatē । tathā hi—
yadyuśīnarēṣu tanniṣpattiḥ nirjñātā tadā santīti gamyatē । athāniṣpattistadā na santīti
gamyatē ।</p>
<pb n="472"/>
<p>naivam । atrāpyanyadharmāṇāmēvānyatra prāpaṇaṁ yāvēvōśīnarayavānāṁ bhāvābhāvau prasiddhau
tāvēva madrayavēṣvatidiś‍yētē ।</p>
<p>kathaṁ punaramabhinnarūpō vatiḥ k‍vacit prakr̥tyarthadharmānanyatrātidiśati k‍vacit
sambandhidharmān ?</p>
<p>ucyatē yatra 'tēna tulyaṁ kriyā cēdvatiḥ' tatra prakr̥tyarthadharmān; yatra tu 'tatra
tasyēva' tatrādhēyasambandhidharmāniti ।</p>
<p>tadēvamupamānēṣu prasiddhā dharmāḥ upamēyēṣvārōpyanta ityatidēśārthaḥ । prasiddhiśca
k‍vacillōkāpēkṣayā, k‍vacitprayōktrapēkṣayā, k‍vacitpratyakṣādipramāṇāpēkṣayēti । tatra
<b>lōkapēkṣayā</b> yathā—</p>
<b><lg>
<l>jōṇhāē vva miaṁkaṁ kittīēm̐ suarisaṁ pahāē vva raiṁ ।</l>
<l>sēlaṁ mahāṇaī va sirīa		ciraṇiggaāi vi amuc‍caṁtaṁ ॥ 73 ॥</l>
</lg></b>
<lg>
<l>(jyōts‍yayēva mr̥gāṅkaṁ kīrttyēva supuruṣaṁ prabhayēva ravim ।</l>
<l>śailaṁ mahānadyēva śriyā	ciranirgatayāpyamucyamānam ॥)</l>
</lg>
<p>yathā vā— (māgha. 14.16)</p>
<b><lg>
<l>yastavēha savanē na bhūpatiḥ karma karmakaravat kariṣyati ।</l>
<l>tasya nēṣyati vapuḥ kabandhatāṁ bandhurēṣa jagatāṁ sudarśanaḥ ॥ 74 ॥</l>
</lg></b>
<p>prayōktrapēkṣayā yathā—</p>
<b><lg>
<l>ahamiva śūnyamaraṇyaṁ vayamiva tanutāṁ gatāni tōyāni ।</l>
<l>asmākamivōcch‌vāsā	divasā	dīrghāśca	tap‍tāśca ॥ 75 ॥</l>
</lg></b>
<p>pratyakṣādipramāṇāpēkṣayā yathā—(ama.śa. 160)</p>
<b><lg>
<l>dr̥ṣṭē lōcanavanmanāṅ mukulitaṁ pārśvasthitē vaktrava—
n‍nyagbhūtaṁ bahirāsitaṁ pulakavat sparśaṁ samātanvati ।</l>
<l>nīvībandhavadāgataṁ	śithilatāṁ	sambhāṣamāṇē tatō
mānēnāpasr̥taṁ	hriyēva	sudr̥śaḥ pādaspr̥śi prēyasi ॥ 76 ॥</l>
</lg></b>
<p>(<b>33. adhikāraḥ</b>)</p>
<p>kriyāsu yōgyatvam <b>adhikāraḥ</b> ।</p>
<p>kaḥ punaryaugyaḥ ?</p>
<p>arthī samarthaḥ śāstrēṇāparyudasta iti । tathā arthitvamadhikārakāṇam; paraṁ hi
<pb n="473"/>
puruṣārthaṁ mōkṣamācakṣatē, tasmādapyanarthī jugupsatē pramādyati ca । tadyathā—</p>
<b><lg>
<l>api br̥ndāvanē śūnyē sr̥gālatvaṁ parīpsati ।</l>
<l>na tu nirviṣayaṁ mōkṣaṁ kadācidapi gautamaḥ ॥ 77 ॥</l>
</lg></b>
<p>satyapi cārthitvē sāmarthyamadhikārakāraṇaṁ, samutpannāyāmatiśayēna didr̥kṣāyām
asamarthatvēna andhā rūpadarśanē nādhikriyantē । arthinaḥ khalvapi k‍vacit samarthāśca karmasu
śāstrēṇa paryudāsāt kṣudraśūdrāḥ kṣōtriyādayaḥ trayyādiṣu nādhikriyantē । adr̥ṣṭārthaviṣayē
hi sāmarthyāsāmarthyē śāstrādēva samadhigamyētē । tasmāt pradhānamadhikārakāraṇaṁ
śāstrōpadēśamācakṣatē । tatrōdāharaṇ— (ma.vī.ca. 1.31)</p>
<b><lg>
<l>sādhāraṇyānnirātaṅkaḥ kanyāmanyō'pi yācatē ।</l>
<l>kiṁ punarjagatāṁ	jētā prapautraḥ paramēṣṭhinaḥ ॥ 78 ॥</l>
</lg></b>
<p>yathā ca—(māgha. 1.38)</p>
<b><lg>
<l>upaplutaṁ	pātumadō	madōddhataistvamēva	viśvambhara ! viśvamīśiṣē ।</l>
<l>r̥tē ravēḥ kṣālayituṁ kṣamēta kaḥ kṣapātamaskāṇḍamalīmasaṁ nabhaḥ ॥ 79 ॥</l>
</lg></b>
<p>(<b>34. adhyāhāraḥ</b>)</p>
<p>vākyasya nyūnatāyāmākāṅkṣānivr̥ttayē viśiṣṭakriyākārakapadādērupādānam
<b>adhyāhāraḥ</b> । yathā dvāraṁ dvāramityuktē saṁvriyatāmapāvriyatāṁ vētyadhyāhriyatē; tathā
varṣatyudētītyuktē dēvaḥ sūrya iti । yathā ca—</p>
<b><lg>
<l>yaśca nimbaṁ	paraśunā	yaścainaṁ	madhusarpiṣā ।</l>
<l>yaścainaṁ gandhamālyābhyāṁ sarvasya kaṭurēva saḥ ॥ 80 ॥</l></lg></b> iti ।
<p>yathā vā—</p>
<b><lg>
<l>yō na dadāti na yajatē na jayati na juhōti nātti nādhītē ।</l>
<l>na dhinōti	nādhitiṣṭhati	na cakāsti na śāsti kiṁ tēna ॥ 81 ॥</l>
</lg></b>
<p>(<b>35. vipariṇāmaḥ</b>)</p>
<p>liṅgavibhaktivacanādēranyathōpāttasyārthāntarānurōdhādapunaruc‍cāritasyaivānyathābhi—
sambandhō <b>vipariṇāmaḥ</b> । tēṣu <b>liṅgavipariṇāmō</b> yathā— (māmā. 1.30)</p>
<b><lg>
<l>mā mūmuhat khalu bhavantamananyajanmā
mā tē malīmasavikāraghanā matirbhūt ।</l>
<pb n="474"/>
<l>ityādi nanviha nirarthakamēva yasmin
kāmaśca jr̥mbhitaguṇō navayauvanaṁ ca ॥</l>
</lg></b>
<p>vibhaktivipariṇāmō yathā—(kirātā. 1.1)</p>
<b><lg>
<l>śriyaḥ kurūṇāmadhipasya pālinīṁ prajāsu vr̥ttiṁ yamayuṅkta vēditum ।</l>
<l>sa varṇiliṅgī viditassamāyayau yudhiṣṭhiraṁ dvaitavanē	vanēcaraḥ ॥ 83 ॥</l>
</lg></b>
<p>vacanavipariṇāmō yathā—(ma.vī.ca. 1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṅghaṭṭād vighaṭitabr̥hatkhaṇḍamuc‍caṇḍarōciḥ ।</l>
<l>ēvaṁ vēgāt kuliśamakarōd vyōma vidyutsahastrai—
rbharturvajrajvalanakapiśāstē	ca	rōṣāṭṭahāsāḥ ॥ 84 ॥</l>
</lg></b>
<p>(<b>36. vākyaśēṣaḥ</b>)</p>
<p>sarvavākyānāṁ vidhiniṣēdhaparyavasāyitvāt sākṣādaśrutāvapi tadupakalpanaṁ
<b>vākyaśēṣaḥ</b> । tadyathā — āryanivāsō'yaṁ dēśa ityuktē ihaiva sthātavyaṁ, madhyāhnō vartata
ityuktē ihaiva bhōktavyaṁ, sacōraḥ, panthā ityuktē na gantavyaṁ, grāhāḥ sarityasyāmityuktē
na s‍nātavyamiti vākyaśēṣō bhavati । yathā ca— (urāca. 3.26)</p>
<b><lg>
<l>tvaṁ jīvitaṁ tvamasi mē hr̥dayaṁ dvitīyaṁ
tvaṁ	kaumudī	nayanayōramr̥taṁ	tvamaṅgē ।</l>
<l>ityādibhiḥ priyaśatairanurudhya mugdhāṁ
tāmēva	śāntamathavā	kimataḥ	parēṇa ॥ 85 ॥</l>
</lg></b>
<p>yathā vā— (bā.rā. 2.41)</p>
<b><lg>
<l>vandyaḥ pitēva sa	bhavānnalakūbarasya
rambhā s‍nuṣā dhanapatēriva sā tavāpi ।</l>
<l>yattvanyadatra hr̥dayānna tadēti kaṇṭhaṁ
dōṣāstathāpi yadi tatsmr̥ta ēṣa rudra ॥ 86 ॥</l>
</lg></b>
<p>kaḥ punaradhyāhāravākyaśēṣayōrviśēṣaḥ ?</p>
<p>śabdākāṅkṣānivartakō'dhyāhāraḥ, arthākāṅkṣānivartakō vākyaśēṣa iti ।</p>
<p>yadyēvamanantaraślōkayōradhyāhārōdāharaṇatāprasaṅgaḥ । tathā hi — tāmēva tvaṁ tathāg‍nau
viśuddhāmāhitagarbhāmanāgasaṁ vistrabdhāṁ ca dharmapatnīmatyākṣīriti prathamaślōkō,
<pb n="475"/>
kāmayamānāyāmapi ca s‍nuṣāyāṁ akāmatō'pi yatpradharṣaṇaṁ tanmahāpātakēṣu prakr̥ṣyatē,
kimaṅga ! punarakāmayamānāyāḥ śapantyāḥ krōśantyāśca haṭhēnēti dvitīyaślōkē
vākyasyaivāparipūrṇabhāvēnākāṅgitamadhyāhriyatē ।</p>
<p>tanna; 'śāntamathā kimataḥ parēṇa', 'yattvanyadatra hr̥dayānna tadēti kaṇṭham', ityanēna
śabdākāṅkṣāyā nivartitatvāt ।</p>
<p>arthākāṅkṣā tu vidyatē । tatra tu yathōkta ēva vākaryaśēṣō bhavati athaiva
pratyukṣānumānōpamānaśabdairanupalabhyamānaḥ kiṁpramāṇaviṣayaḥ syāt ?</p>
<p>adhyāhāravacchutārthāpattipramēya iti ।</p>
<p>nanu śrutārthāpattirnāma vākyaikadēśaviṣayaṁ vākyaśēṣaviṣayaṁ vā kiṁcit
pramāṇamasti ?</p>
<p>astu vā, tathāpi tatpravartamānamarthānupapattyā prapatsyati । arthānupapattiścā'—
rthāntaramantarēṇa nōpaśāmyatīti tadēva kalpanīyaṁ bhavati ।</p>
<p>atha śabdasyānupapattyā śabda ēva kalpyatē ?</p>
<p>tanna, śrōtrapratyakṣasamadhigatasya svarūpēṇānupapattērabhāvādarthānupapattinibandhanamēvānu—
papadyamānatvam, tac‍cārthakalpana ēvōpapadyatē ।</p>
<p>na caitad vācyam, kalpyamānasyārthasyāvaidikatvaṁ prāp‍nōti । śrūyamāṇasyaiva hi
śabdasyāyamiṣōriva dīrghadīrghō vyāpāraḥ । aviratavyāpāra ēva hi śabdē sā pratītirudayatē;
tad‍vyāpāraviratau nōdēti, tadutpādakāraṇānupalabdhēḥ । lōkaśca vr̥ddhavyavahārataḥ śabdārthēṣu
vyutpadyamānastathābhūtavākyavyavahāriṇō vr̥ddhān paś‍yan vākyasyaiva tādr̥śi vākyārthē
sāmarthyamavadhārayati । vākyārthaścēha vidhiniṣēdhādirūpa ākhyātādyarthaḥ । tadanuvartīni tu
padāni tasminnaimittikē nimittāni bhavanti । naimittikānukūlatayā ca
k‍vacidaśrūyamāṇānyapi tāni viśvajidādau svargakāmādipadavannimittabhāvēnādriyantē,
k‍vacicchrūyamāṇānyapyananukūlatayā 'yasyōbhayaṁ havirārtimārcchēd' ityādivat parihriyantē ।
k‍vacidanyathāsthitāni 'prayōjaśēṣēṇa havīṁṣyabhighārayati' itivad vidhyanurōdhāt
prayōjaśēṣaṁ havīṁṣyabhidhārayēdityanyathāvasthāpyatē । tasmād yathā prathamāvagataghanākāra—
vākyārthānusārēṇa satāmasatāṁ vā padārthānāṁ nimittabhāvavyavasthā tathaivāśrūyamāṇatathā—
vidhaikadēśādapi vākyāt tadarthāvagatirbhaviṣyatīti kiṁ śrutārthāpattyā ?</p>
<p>ēvaṁ ca na vākyaśēṣādhyāhārasōpānavyavahitasyārthasya śābdatvam, api tu
sākṣādēva bhavati ।</p>
<pb n="476"/>
<p>nanvēvamaśrūyamāṇēṣu nimittēṣu kutastadarthamavagacchāmaḥ ? anavagacchantaśca kīdr̥śaṁ
naimittikamavakalpayāmaḥ ?</p>
<p>ucyatē—'śrutēṣvapi padēṣu tēṣāṁ nimittabhāvō na svamahim‍nā'vakalpatē ।</p>
<p>kiṁ tarhi ?</p>
<p>naimittikānusārēṇa । sa cāśrutēṣvapi bhaviṣyati । tathā hi— na yajau karaṇavibhaktiḥ
śrūyatē, na svargē karmavibhaktiḥ, atha cārthaḥ pratīyatē । ēvaṁ 'viśvajitā yajēta' iti
naimittikabalādēva svargakāmādipadādhyāhārārthamuktaślōkayōśca yathōpanya— stavākyaśēṣārthaṁ
pratyēṣyāma iti ।</p>
<p>atra samādhīyatē, yattāvaduktamarthānupapattyārthāntaramēva kalpanīyamiti, tatra
nārthamātrasyānupapattiḥ ।</p>
<p>kiṁ tarhi ? śabdārthasya ।</p>
<p>sa ca śabdakalpanāpūrvakārthapratipattivyatirēkēṇa nōpapan‍nō bhavati । yac‍cōktaṁ na
svarūpēṇa śabdasya kācidanupapattiriti, satyaṁ tat । kiṁ tu sārthadvārikāpi śabdānupapattirna
śabdāntarakalpanāṁ vinōpaśāmyati । na hyōdanaṁ pratyakṣēṇāpi pratiyataḥ pacatītyuktē
karmapadāpēkṣā na bhavati ।</p>
<p>yac‍cōktaṁ kalpyamānasyārthasyāvaidikatvaṁ mā bhūditi śrūyamāṇasyaiva
śabdasyāyamiṣōriva dīrghadīrghō vyāpāra iti, tadapi na samyak, tasya
tathāvidhārthapratyāyanāsāmarthyāt । sa hi tamarthaṁ pratyāyayannabhidhāśaktyā vā pratyāyayēt
tātparyaśaktyā vā ?</p>
<p>na tāvadabhidhāśakta‍yā, tasyāḥ padārthapratipādanamātra ēvōpakṣīṇatvāt ।</p>
<p>nāpi tātparyaśaktyā । tātparyaśaktirhi pratīyamānārthaviṣayā tatraiva prakāśatē, yatra
vākyavākyārthayōḥ paripūrṇatvaṁ bhavati; yathā 'viṣaṁ bhuṅkṣva, mā cāsya gr̥hē bhukthā'
iti । atra tu paripūrṇē vākyē nārthaḥ paripūrṇa iti tātparyaśaktēravakāśaḥ । na hi tāṁ
tathāvidhāṁ tvamatyākṣīrityādipadaprayōgaṁ vinā vākyārthasya paripūrṇatvaṁ bhavati,
tasmādavaśyamēvārthasya śābdatvasiddhayē'dhyāhāravākyaśēṣādiśabdakalpanā abhyupēyā ।
tasyāṁ ca satyāṁ tata ēvārthasiddhēḥ kimarthakalpanayēti ।</p>
<p>na ca śrūyamāṇasyaiva śabdasyāyamartha iti śakyamabhidhātum, tasya hyanupapadyamāna
ēvārthō, na punarupapādakaḥ । kiṁca padārthānāmēva vākyārthatvāt, kalpyamāna—
vākyārthagatapadārthābhidhāyināṁ padānāṁ sattvamabhidhātavyam । na ca śrūyamāṇē vākyē tāni
<pb n="477"/>
tathābhūtāni santi । api cāyamēvaṁvidhō bōdhastiraścāmanupajāyamānatvānnāśabdajñasya
bhavati । tadasya savikalpakajñānāt pūrvakālabhāvinā śabdavijñānēna bhāvyam ।</p>
<p>na cēhārthāpattēḥ śabdaviṣayatvaṁ na abhyupēyatē । na cēhārthāpattivyatirēkēṇa
savikalpakapratyakṣādipramāṇavacchabdasahacaritārthadarśanādinimittakaṁ smr̥tyādyupāyāntaraṁ
śabdāvagatāvasti । tasmādarthāpattyā pūrvaṁ śabda ēva pratyētavyaḥ । tasmiṁśca pratipannē tata
ēvārthāvagamō'pi bhaviṣyatīti na tātparyataḥ śrūyamāṇa ēva śabdaḥ pariklēśanīyaḥ ।
yadi ca śrutārthāpattēḥ śabdaviṣayatvaṁ nābhyupēyatē tad 'upadēśē yathōpadēśa kāryamatidēśē
tu yathākāryamupadēśa (nyā.ma.) iti nyāyādatidēśāgatāgnyādipadārthānupapattau 'ag‍nayē
tvā juṣṭaṁ nirvapāmi' ityādivākyēṣu sūryāyētyādipadānāmūhō na syāt ।
tasmādavaśyamēva adhyāhāravākyaśēṣādisiddhayē śrutārthāpattirabhyupagantavyēti ।</p>
<p>(<b>37. avadhiḥ</b>)</p>
<p>asyaitāvataḥ śabdasyāyamarthō'sminnarthē cāyamētāvāñchabda iti buddhinibandhanam
<b>avadhiḥ</b> । tadyathā— kālē nadanti nāgāḥ, śvētō dhāvati, alambusānāṁ yātā iti । yadā
padānāmavadhiḥ tadā samayē śabdāyantē phaṇinaḥ, śuklō dhāvati, alambusānāṁ gantētyarthaḥ
pratīyatē । yadā tu 'kālēna dantinā agāḥ', 'śvā itaḥ dhāvati', 'alaṁ busānāṁ yātā'
iti, tadā 'kr̥ṣṇēna kariṇā gatavānasi', 'kaulēyakō'tra vēgēna sarati', 'samarthō
busānāṁ gantā' ityarthāntarapratītiḥ । tamimamalaṅkārēṣu tadvidaḥ śabdaślēṣamāmananti; yathā—</p>
<b><lg>
<l>yēna	dhvastamanōbhavēna	balijitkāyaḥ purāstrīkr̥tō
yō gaṅgāṁ ca dadhē'ndhakakṣayakarō yō barhipatrapriyaḥ ।</l>
<l>yasyāhuśśaśimacchirō hara iti stutyaṁ ca nāmāmarāḥ
sō'vyādiṣṭabhujaṅgahāravalayastvāṁ	sarvadōmādhavaḥ ॥ 87 ॥</l>
</lg></b>
<p>(<b>38. apōddhāraḥ</b>)</p>
<p>padārthasamavāyinō'rthaviśēṣasya śabdāntarēṇa pr̥thakkaraṇam <b>apōddhāraḥ</b> ।
yathā—'vāyavyaṁ śvētamālabhēta, vāyurvai kṣēpiṣṭhā dēvatā' iti । ēvaṁ ca vr̥tticchannasya
sarvanām‍nānusandhānaṁ bhavati । tadyathā— (kusaṁ. 7.19)</p>
<b><lg>
<l>patyuḥ śiraścandrakalāmanēna spr̥śēti sakhyā parihāsapūrvam ।</l>
<l>sā rañjayitvā caraṇau kr̥tāśīrmālyēna tāṁ nirvacanaṁ jaghāna ॥ 88 ॥</l>
</lg></b>
<p>atrānēnēti sarvanām‍nā rañjayitvēti śrutau samavētaścaraṇarāgaḥ pr̥thagapōd‍dhriyatē ।</p>
<pb n="478"/>
<p>(<b>39. anirjñātapraś‍naḥ</b>)</p>
<p>prasiddhapadārthāvadhāraṇē'prasiddhapadārthaparyanuyōgaḥ <b>anirjñātapraś‍naḥ</b> । yathā vanāt pika
ānīyatāṁ, jīrṇavarāsī vr̥ṣalāya dīyatāmityuktē kō'yaṁ pikō nāma yō vanādānēyaḥ,
kā vā varāsī yā vr̥ṣalāya dātavyēti । ētēna prasiddhābhidhānārthāvadhāraṇē
aprasiddhābhidhānārthaparyanuyōgō vyākhyātaḥ । yathā— (śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā ।</l>
<l>madhyē tapōdhanānāṁ	kisalayamiva pāṇḍupatrāṇām ॥ 89 ॥</l>
</lg></b>
<p>(<b>40. kriyāntaravyudāsaḥ</b>)</p>
<p>sāmarthyārthitvādēḥ k‍vacidayōgyatā <b>kriyāntaravyudāsaḥ</b>, yathōcyatē—'k‍vacit
kaścit pragalbhatē', 'na sarvaḥ sarvaṁ jānāti'; 'kimapi kasmaicidrōcatē', 'bhinnarucirhi
lōka' (raghu. 6.30) iti । yathā ca—(śāku. 5.28)</p>
<b><lg>
<l>kumudānyēva śaśāṅkaḥ savitā bōdhayati paṅkajānyēva ।</l>
<l>vaśināṁ hi paraparigrahasamparkaparāṅmukhī vr̥ttiḥ ॥ 90 ॥</l>
</lg></b>
<p>(<b>41. liṅgād bhēdaḥ</b>)</p>
<p>śabdāntarōpalabdhavastusāmarthyāt sāmānyākṣip‍tasya viśēṣē'vasthāpanaṁ <b>liṅgād
bhēdaḥ</b> । yathā 'aktāḥ śarkarā upadadhāti, tējō vai ghr̥tam' iti śarkarāṇāṁ ghr̥tāktatvaṁ
pratīyatē । yathā ca—</p>
<b><lg>
<l>na tvaṁ putra ! piturbibhēṣi na ca mē kiṁcid vidhatsē vacaḥ
k‍vēdaṁ bālaviruddhasāhasamiti	vyāhr̥tya	sāvēgayā ।</l>
<l>uttīrṇasya	jayanti dāntabhujagasyāśliṣya mātrā harē—
rnirdhūtāścalakākapakṣaśikharavyāsaṅginō'mbhaḥkaṇāḥ	॥ 91 ॥</l>
</lg></b>
<p>atra dāntabhujagasyētyambhaḥ kaṇā iti ca liṅgād yamunāhradāduttīrṇasyēti viśēṣō gamyatē ।</p>
<p>(<b>42. liṅgādibhēdaḥ</b>)</p>
<p>liṅgamarthaḥ prakaraṇamaucityaṁ dēśaḥ kāla iti <b>liṅgādayaḥ</b> । tēbhyaḥ sāmānyaśabdānāṁ
viśēṣādhyavasāyō <b>liṅgādibhēdaḥ</b> । sa</p>
<p><b>liṅgād</b> yathā— dhēnurānīyatāṁ savatsā sabarkarā sakiśōrēti, gaurajā baḍabā
ca pratīyatē ।</p>
<pb n="479"/>
<p><b>arthād</b> yathā— añjalinā sūryamupatiṣṭhatē, añjalinā payaḥ pibati, añjalinā
lājān juhōtīti arthānurōdhāt tathātathā pāṇisannivēśaḥ pratīyatē ।</p>
<p><b>prakaraṇā</b>dyathā— saindhavamānaya, gōpālakamānayētyuktē bhōjanē lavaṇaṁ, prayāṇē'śvaḥ,
adhyāpanē putraḥ, pāśupālyē tu gōpaviśēṣaḥ pratīyatē ।</p>
<p><b>aucityād</b> yathā— karabhōrūḥ śikharadaśanā puṇḍarīkamukhī iti; upamēyaucityāt
karabhādiśabdairdhanuṣkōṭikundakuṭmala—kamalāni pratīyantē, nōṣṭrācalāgracchatrāṇi ।</p>
<p><b>dēśatō</b> yathā— hariraraṇyē, harirdvārakāyāṁ, hariramarāvatyāmiti siṁhaviṣṇuvāsavāḥ
pratīyantē ।</p>
<p><b>kālatō</b> yathā— 'divā hastō'yamityuktē pāṇiḥ pratīyatē, na nakṣatram, rātrau pataṅga
ityuktē śalabhō, na sūryaḥ, trētāyāmarjuna ityuktē kārtavīryō na kauntēya iti ।</p>
<p>asya cōpalakṣaṇatvāt sāhacaryādibhirapi padārthāvacchēdō bhavati । tadyathā—</p>
<b><lg>
<l>lakṣmaṇānugatō bhāti śaśī rāma ivāparaḥ ।</l>
<l>kausalyēva bibharti dyaurabhiṣēkōjjvalāṁ śriyam ॥ 92 ॥</l>
</lg></b>
<p>yathā ca—(kāvyāda. 1.6)</p>
<b><lg>
<l>gaurgauḥ kāmadughā samyakprayuktā smaryatē budhaiḥ ।</l>
<l>duṣprayuktā	 punargōtvaṁ prayōktuḥ saiva śaṁsati ॥ 93 ॥</l>
</lg></b>
<p>(<b>43. śabdāntarādibhēdaḥ)</b></p>
<p>śabdāntaramabhyāsaḥ saṅkhyā saṁjñā guṇaḥ prakaraṇamiti śabdāntarādayaḥ; tēbhyaḥ
kriyādīnāmanēkatvaṁ <b>śabdāntarādibhēdaḥ</b> । tēṣu <b>śabdāntarāt kriyābhēdō</b> yathā—</p>
<b><lg>
<l>ārōhatyavanīruhaḥ praviśati śvabhraṁ nagaḥ spardhatē
khaṁ vyālēḍhi vivēṣṭatē kṣititalē kuñjōdarē līyatē ।</l>
<l>antarbhrāmyati kōṭarasya	visaratyālambatē vīrudhaḥ
kiṁ tad yanna karōti mārutavaśaṁ yātaḥ kr̥śānurvanē ॥ 94 ॥</l>
</lg></b>
<p><b>abhyāsāt kriyābhēdō</b> yathā—(gā.sa. 902)</p>
<b><lg>
<l>jāṇimi kaāvarāhaṁ jāṇimi aliāi bhaṇai saalāiṁ ।</l>
<l>aṇuṇēṁtē	uṇa 	jāṇē	kaāvarāhaṁ	va	appāṇaṁ ॥ 95 ॥</l>
</lg></b>
<lg>
<l>(jānāmi kr̥tāparādhaṁ jānāmi alīkāni bhaṇati sakalāni ।</l>
<l>anunayati	punarjānē	kr̥tāparādhamivātmānam ॥)</l></lg> iti ।
<pb n="480"/>
<p><b>saṅkhyāyā dravyabhēdō yathā—</b></p>
<b><lg>
<l>trayō'g‍nayas‍trayō vēdās‍trayō dēvās‍trayō guṇāḥ ।</l>
<l>trayō daṇḍiprabandhāśca triṣu lōkēṣu pūjitāḥ ॥ 96 ॥</l>
</lg></b>
<p><b>saṁjñātō dravyabhēdō</b> yathā—(ma.vī.ca. 1.20)</p>
<b><lg>
<l>lāṅgalōllikhyamānāyā yajñabhūmēḥ samudgatā ।</l>
<l>sītēyamūrmilēyaṁ tu	dvitīyā janakātmajā ॥ 97 ॥</l>
</lg></b>
<p><b>guṇād dravyabhēdō</b> yathā—</p>
<b><lg>
<l>indranīlanibhaḥ pr̥ṣṭhē krōḍē kumudapāṇḍaraḥ ।</l>
<l>gaṅgāyamunayōrēṣa	sāraṅgassaṅgamōpamaḥ ॥ 98 ॥</l>
</lg></b>
<p><b>prakaraṇāt kriyāviśēṣabhēdō</b> yathā—(raghu. 12.45)</p>
<b><lg>
<l>ēkō dāśarathiḥ kāmaṁ yātudhānāḥ sahastraśaḥ ।</l>
<l>tē tu yāvanta ēvājau tāvaddhā dadr̥śē sa taiḥ ॥ 99 ॥</l>
</lg></b>
<p>(<b>44. śaktyādibhēdaḥ</b>)</p>
<p>śaktiḥ śaktivyāpāraḥ kriyāphalaṁ kriyāsambandhinaḥ sahacāriṇa iti śaktyādayaḥ ।
tēṣāṁ vāstava aupādhikō vā bhēdēnāvabhāsaḥ <b>śaktyādibhēdaḥ ।</b> tatra</p>
<p><b>vāstavaḥ śaktibhēdō</b> yathā— ag‍niḥ kāṣṭhāni dahati, ōdanaṁ pacati, padārthān
prakāśayati, sarpirag‍niṁ dīpayati, pittaṁ śamayati, śarīramāpyāyayatīti ।</p>
<p><b>vāstavaḥ śaktivyāparō</b> yathā— ābhyāṁ labdham; ābhyāṁ krītam, ābhyāṁ
pak‍vaḥ, ābhyāṁ dattamityatrābhyāmityasya labdhādipadasannidhērapādānakaraṇakartr̥sampradāna—
viṣayō'bhidhāvyāpārō bhidyatē । ēvaṁ payaḥ payō jarayati (mabhā. 1.2.64) iti
kartr̥karmaviśēṣaviṣayaḥ, gāvau gāvau śrayētē iti sa ēva <b>dvitvāvacchinnaḥ</b>, payaḥ(yāṁsi)
payō'nvēṣayati iti <b>bahutvaikatvāvacchinnaḥ</b> । ēvaṁ <b>kārmādhikaraṇādiviṣayō'pi</b> kuṇḍē
kuṇḍē nidhēhītyādiravagantavya iti ।</p>
<p><b>vāstavaḥ kriyāphalabhēdō</b> yathā— ēkasminnēva yāgē yajamānasya dharmaḥ,
r̥tvijāmarthaḥ, annabhujāṁ kāmaḥ, paśūnāṁ mōkṣaḥ; ēkasminnapi saṅgrāmē bhr̥tyānāṁ
dharmaḥ, rājñāmarthaḥ, kravyādāṁ kāmaḥ, abhimukhahatānāṁ mōkṣa iti ।</p>
<p><b>aupādhikaḥ kriyābhēdō</b> yathā— uṣṭrāsikā āsyantē, hataśāyikāśśayyantē,
raipōṣaṁ puṣyati, samūlakāṣaṁ kaṣati; yathā ca bhavēdapi bhavēt syādapi syāditi ।</p>
<pb n="481"/>
<p><b>aupādhikaḥ sambandhibhēdō</b> yathā—sampannō yavō yavanēṣu, śuṣkasturuṣkēṣu,
vinaṣṭaḥ surāṣṭrēṣu; parut bhavān paṭurāsīt paṭutara aiṣamaḥ, anya ēvāsi sampanna iti ।</p>
<p>yathā ca—(raghu. 6.5)</p>
<b><lg>
<l>tāsu śriyā rājaparamparāsu prabhāviśēṣōdayadurnirīkṣaḥ ।</l>
<l>sahasradhātmā vyarucad vibhaktaḥ payōmucāṁ paṅ‌ktiṣu vidyutēva ॥ 100 ॥</l>
</lg></b>
<p>aupādhikaḥ <b>sahacāribhēdō</b> yathā—</p>
<b><lg>
<l>magadhēṣu stanau pīnau kaliṅgēṣvakṣiṇī śubhē ।</l>
<l>bāhū pralambāvaṅgēṣu vaṅgēṣu caraṇau dr̥ḍhau ॥ 101 ॥</l>
</lg></b>
<p>yathā ca—(māgha. 3.14)</p>
<b><lg>
<l>daityādhipaprāṇamuṣāṁ nakhānāmupēyuṣāṁ bhūṣaṇatāṁ kṣatēna ।</l>
<l>prakāśakārkaśyaguṇau dadhānāḥ stanau taruṇyaḥ parivavrurēnam ॥ 102 ॥</l>
</lg></b>
<p>(<b>45. śrutyādiviniyōgaḥ</b>)</p>
<p>śrutiḥ liṅgaṁ vākyaṁ prakaraṇaṁ sthānaṁ samākhyēti śrutyādayaḥ । taiḥ
pradhānāṅgatvāpādanaṁ <b>śrutyādiviniyōgaḥ</b> । sa</p>
<p><b>śrutitō</b> yathā— paśunā rudraṁ yajatē; atra paśunēti tr̥tīyāśrutyā rudrayāgē
paśōraṅgabhāvaḥ pratipādyatē ।</p>
<p><b>liṅgatō</b> yathā— 'barhirdēvasadanaṁ dāmi' iti; atra dāmīti lavanaliṅgādanēna
mantrēṇa bahīṁṣi lunīyāditi pratīyatē ।</p>
<p><b>vākyatō</b> yathā— śvētaṁ chāgamālabhēta; atraikavākyōpādānācch‌vētaguṇasya
chāgāvacchēdakatvēna kriyāṅgabhāvō ava gamyatē ।</p>
<p><b>prakaraṇatō</b> yathā— samidhō yajati, tanūnapātaṁ yajati, iḍō yajati,
barhiryajati, svāhākāraṁ yajati, iti prayājānāṁ darśapūrṇamāsaprakaraṇē
paṭhitānāṁ tadaṅgatvamavagamyatē ।</p>
<p><b>sthānatō</b> yathā— mārjanāghamarṣaṇōpasthānajapahōmādisthānēṣu paṭhitānāṁ mantrāṇāṁ
tatraivāṅgabhāvō bhavati ।</p>
<p><b>samākhyātō</b> yathā— hautraṁ karma, ādhvaryavaṁ karma, audgātraṁ karmētyanvarthasaṁjñā—
balāddhautrādīnāmēva tēṣvaṅgabhāvō bhavati ।</p>
<pb n="482"/>
<p><b>śrutyādayaśca</b> k‍vacitsamastāḥ k‍vacidva‍yastā ēva viniyōjayanti ।</p>
<p><b>samastā</b> yathā—(raghu. 6.63)</p>
<b><lg>
<l>anēna kalyāṇi! karē gr̥hītē mahākulīnēna mahīva gurvī ।</l>
<l>rat‍nānuviddhārṇavamēkhalāyā diśaḥ sapat‍nī bhava dakṣiṇasyāḥ ॥ 103 ॥</l>
</lg></b>
<p><b>vyastā</b> yathā—(kirātā 3.48)</p>
<b><lg>
<l>sa kṣatriyastrāṇasahaḥ kṣatād yastat kārmukaṁ karmasu yasya śaktiḥ ।</l>
<l>vahan dvayīmapyaphalē'rthajātē karōtyasatkārahatāmivōktim ॥ 104 ॥</l>
</lg></b>
<p>(<b>46. śrutyādibalābalam</b>)</p>
<p>'śrutiliṅgavākyaprakaraṇasthānasamākhyānāṁ samavāyē pāradaubailyamarthaviprakarṣād' (pū.
mī. 3.3.14) iti <b>śrutyādibalābalaṁ</b> tadapyakhaṇḍavākyārthapakṣē asamarthitamēva bhavati ।
yataḥ— (vāpa. 2.72)</p>
<b><lg>
<l>akhaṇḍamēva vākyaṁ cēdavibhaktārthamiṣyatē ।</l>
<l>tat sarvaṁ śrutibhūtatvānna śrutyaiva virōtsyatē ॥ 105 ॥</l>
</lg></b>
<p>na ca śrutirliṅgavākyādi na viruṇaddhi । tatra śrutyā liṅgavirōdhō yathā—'aindrayā
gārhapatyamupatiṣṭhatē' (mai.saṁ. 3.24); aindrayā r̥cā indraprakāśanasāmarthyalakṣaṇā—
lliṅgādindrōpasthānaviniyōgō gārhapatyamiti dvitīyāśrutyā bādhyatē; tēnaindrayāpyētayā
gārhapatyasyaivōpasthānaṁ bhavati । śrutyā vākyavirōdhō yathā—'payasā bhuṅktāṁ dēvadattaḥ
śr̥tēna ।' atra viśēṣaṇaviśēṣyabhāvēna vākyaprāpitasya payōviṣayasya
śrapaṇasyāsambhavē'pi śrutiprāpitaṁ payasa upasēcanatvaṁ na nivartatē । na cōpasēcanatvēna
yadaprasiddhamudakādikaṁ, tēna śr̥tēna śrapaṇasyānugrahō bhavatviti yujyatē ।
śrutivākyārthavikalpasambhavē śrutyartha ēva kriyatē, na vākyārthaḥ, arthaviprakarṣāt । nanu
ca śr̥tēnētyapi tr̥tīyāntamēva । tatra yathā 'aruṇayaikahāyanyā piṅākṣyā sōmaṁ krīṇāti'
ityāruṇyādayaḥ svāśrayamavacchindantaḥ śrutyā krayēṇa sambadhyantē, tathā śrapaṇamapi
śrutyaiva bhōjanēna sambhantsyata iti ।</p>
<p>viṣama upanyāsaḥ । tatra hi 'aruṇayaikahāyanyā piṅgākṣyā' iti
praśastagavīviṣayāṇi viśēṣaṇānyēva śrūyantē, na viśēṣyaṁ śābalēyādi । tataśca yairēvā—
sādhāraṇaviśēṣaṇairaruṇādibhirnīlagrīvatrilōcanārdhanārīśvarādibhiriva mahēśvarādi viśēṣyaṁ
śābalēyādi yadavagamyatē, naiva tēṣāṁ bādhō bhavati । tadagrahē tasyāgrahaṇāt । nāpi
<pb n="483"/>
vikalpaḥ, samuditānāmēvāvacchēdanimittatvāt । iha tūbhayaṁ śrūyatē, viśēṣyaṁ viśēṣaṇaṁ
ca, payasēti viśēṣyaṁ, śr̥tēnēti viśēṣaṇam । viśēṣaṇaviśēṣyayōśca vikalpasambhavē
viśēṣyamēvōpādīyatē, na viśēṣaṇamiti mr̥ṣaivōpālabdhāḥ smaḥ ।</p>
<p>api ca dvividha ihānuṣṭhēyaḥ śabdārthaḥ dr̥ṣṭaviṣayō'dr̥ṣṭaviṣayaśca । tatrādr̥ṣṭaviṣayē
yathōktākaraṇēna mā bhūd viphala iti nivāpāñjalipradānavadanyūnādhika ēva anuṣṭhīyatē ।
dr̥ṣṭaviṣayē punaradr̥ṣṭaniyamābhāvēna śakyatē śaktirullaṅaghayitum । tatra nāyaṁ niyamō yaduta
śr̥tēnaiva payasā bhōktavyaṁ, na cāśr̥tēna payasā bhujikriyā na nirvartatē । na ca nirvr̥ttā
phalaṁ na nirvartayati । tasmād aśr̥tamapi paya ēvōpādīyatē, na tu śr̥tamapyudakādīti ॥</p>
<p>nanu ca liṅgēnāpi śrutibādhō dr̥śyatē । tadyathā— <b>pacyatāṁ piṣyatāmavahanyatā—
matithirāyāta</b> iti । atra hi pākapēṣaṇāvaghātāḥ śrutyātithiviṣayatayōpasthāpitā
liṅgēna pākapēṣaṇāvaghātārhavrīhyādiviṣayatayōpasthāpyantē ।</p>
<p>atrāpi brūmaḥ—kāmaṁ punarihātithiviṣayāṁ śrutimāyuṣmān manyatē
pacyatāmatithirāyāta iti । tatra yadi pūrvām, uttarasyā viṣayō vaktavyaḥ । athōttarām,
kathamādyāḥ pākādayō'tithiviṣayā iti?</p>
<p>kiṁ bravīṣi? atithiviśēṣaṇānukāritvēnaikavākyabhrāntikāriṇā āyāta iti
padēna vipralabdhō'si ।</p>
<p>kiyadidaṁ tē, yatō'dyāpi śrutyarthamapi nā(va)budhyasē । śrutirhi nāmānēkapadanibandhana
ēva śabdaviṣayō vidhyādirarthaḥ । sa ca svārthasiddhayē karmakaraṇakartra—
dhikaraṇādikaṁ yadākṣipati sa sarvaḥ śrutyarthō bhavati । tadyathā avahanyatāmityuktē vrīhyādi,
'sōmaṁ krīṇāti' ityuk‍tē gavādi, varṣatītyuktē dēvādi, sūrya udētītyuktē prācyādi ।
tacca dravyamēva na guṇaḥ । sa tvarthasāmarthyāt sannihitō'pi śrutipadānākṣip‍taḥ
śrutāruṇādiśabdasannidhānē vyāpāravān pratīyata iti yat‍nāntaraprāpitatvācchutyarthavilakṣaṇō
vākyārthaviṣayatā kriyāṅgabhāvamanubhavati ।</p>
<p>taduktam — (vāpa. 2.73, 74)</p>
<b><lg>
<l>sāmarthyaprāpitaṁ yacca vyaktyarthamanuṣajyatē ।</l>
<l>śrutirēvānuṣaṅgē sā bādhikā liṅgavākyayōḥ ॥ 106 ॥</l>
</lg></b>
<b><lg>
<l>anākṣip‍tō'ruṇādiryaḥ sannidhānēna gamyatē ।</l>
<l>sa yat‍naprāpitō vākyē śrutidharmavilakṣaṇaḥ ॥ 107 ॥</l></lg></b> iti ।
<pb n="484"/>
<p>ētēna liṅgādyanupāttayāpi śrutyā liṅgādibādhō vyākhyātaḥ ।</p>
<p>tadyathā—(kusaṁ. 5.64)</p>
<b><lg>
<l>yathāśrutaṁ vēdavidāṁ vara! tvayā janō'yamuccaiḥpadalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 108 ॥</l>
</lg></b>
<p><b>yathā vā—(kusaṁ. 5.82)</b></p>
<b><lg>
<l>alaṁ vivādēna yathāśrutastvayā tathāvidhastāvadaśēṣamastu saḥ ।</l>
<l>mamātra bhāvaikarasaṁ manaḥ sthitaṁ na kāmavr̥ttirvacanīyamīkṣatē ॥ 109 ॥</l>
</lg></b>
<p>(<b>47. śrutyādikramaḥ</b>)</p>
<p>śrutyarthapāṭhasthānamukhyapravr̥ttyādibhiḥ padārthānāṁ yāgādikarmasu paripāṭ‍yāvasthāpanaṁ
<b>śrutyādikramaḥ</b> । tatra—</p>
<p><b>śrutikramō</b> yathā— 'adhvaryurgr̥hapatiṁ dīkṣayitvā brahmāṇaṁ dīkṣayati' ।</p>
<p><b>arthakramō</b> yathā— 'ag‍nihōtraṁ juhōti, yavāgūṁ pacati' ।</p>
<p><b>pāṭhakramō</b> yathā— 'dharmārthakāmānāṁ samavāyē pūrvaḥ pūrvō garīyān' (kāmasū. 1.2) ।</p>
<p><b>sthānakramō</b> yathā— 'bhūrbhuvaḥsvarlōkām̐starpayati' ।</p>
<p><b>mukhyakramō</b> yathā— 'dēvānr̥ṣīn manuṣyānarcayati' ।</p>
<p><b>pravr̥ttikramō</b> yathā— 'prāgvadanō'ghamarṣaṇādīni japati' ।</p>
<p>(<b>48. kramasambhēdaḥ</b>)</p>
<p>ēṣāmanyōnyasaṅkaraḥ <b>kramasambhēdaḥ</b>। tatra—
<b>śrautārthakramasaṅkarō</b> yathā—</p>
<b><lg>
<l>prathamamaruṇacchāyastāvattataḥ kanakaprabha—</l>
<l>stadanu virahōttāmyattanvīkapōlataladyutiḥ ।</l>
<l>prabhavati punardhvāntadhvaṁsakṣamaḥ kṣaṇadāmukhē</l>
<l>sarasabisinīkandacchēdacchavirmr̥galāñchanaḥ ॥ 110 ॥</l>
</lg></b>
<p><b>sthānārthasaṅkarō</b> yathā— (kusaṁ. 5.64)</p>
<b><lg>
<l>sthitāḥ kṣaṇaṁ pakṣmasu tāḍitādharāḥ payōdharōtsaṅganipātacūrṇitāḥ ।</l>
<l>valīṣu tasyāḥ skhalitāḥ prapēdirē cirēṇa nābhiṁ prathamōdabindavaḥ॥ 111 ॥</l>
</lg></b>
<p><b>pāṭhasthānasaṅkarō</b> yathā—</p>
<b><lg>
<l>hr̥tkaṇṭhavaktraśrōtrēṣu kasya nāvasthitaṁ tava ।</l>
<l>śrīkhaṇḍahārakarpūradantapatraprabhaṁ yaśaḥ ॥ 112 ॥</l>
</lg></b>
<pb n="485"/>
<p><b>śrautārthaprāvartika</b>kramasaṅkarō yathā—(māgha. 9.29)</p>
<b><lg>
<l>prathamaṁ kalābhavadathārdhamathō himadīdhitirmahadabhūduditaḥ ।</l>
<l>dadhati sphuṭaṁ kramaśa ēva na tu prathitaujasō'pi sahasōpacayam ॥ 113 ॥</l>
</lg></b>
<p><b>śrautārthapāṭhasaṅkarō</b> yathā—</p>
<b><lg>
<l>k‍vāpyastādridarīṣu pūṣṇi patitē sāndhyē ca dhām‍ni kramāt</l>
<l>kiṁcitkiṁcidudañcati pratikalaṁ mandāsu dr̥kchaktiṣu ।</l>
<l>ētāḥ pakvaparūṣakacchavimuṣaḥ pūrvaṁ tatastyāyatā</l>
<l>jāyantē tamasā diśaḥ pariṇamajjambūphalaśyāmalāḥ ॥ 114 ॥</l>
</lg></b>
<p><b>śrautārthamukhyasaṅkarō</b> yathā—</p>
<b><lg>
<l>śrutvā yaṁ sahasā''gataṁ nijapurāt trāsēna nirgacchatāṁ</l>
<l>śatrūṇāmavarōdhanairjalalavaprasyandatimyatpuṭāḥ</l>
<l>śubhrē sadmani pallavinyupavanē vāpyāṁ navāmbhōruhi</l>
<l>krīḍādrau ca saśādvalē vivalitagrīvairvimuktā dr̥śaḥ ॥ 115 ॥</l>
</lg></b>
<p><b>śrautārthasthānamukhyasaṅkarō</b> yathā—</p>
<b><lg>
<l>āyātē dayitē marusthalabhuvāṁ sañcintya durlaṅghatāṁ</l>
<l>gēhinyā paritōṣabāṣpataralāmāsajya dr̥ṣṭi mukhē ।</l>
<l>dattvā pīluśamīkarīrakabalān svēnāñcalēnādarā—</l>
<l>dunmr̥ṣṭaṁ karabhasya kēsarajaṭābhārāgralag‍naṁ rajaḥ ॥ 116 ॥</l>
</lg></b>
<p><b>śrautārthapāṭhapravr̥ttisaṅkarō</b> yathā—</p>
<b><lg>
<l>dr̥ṣṭē lōcanavanmanāṅ mukulitaṁ pārśvasthitē vaktratav ॥ 117 ॥</l></lg></b> (dra.pr̥. 472)
<p>ādigrahaṇādviprakarṣādibhirapi <b>śrutyādikramasambhēdō</b> yathā—(māgha. 1.3)</p>
<b><lg>
<l>cayastviṣāmityavadhāritaṁ purā tataḥ śarīrīti vibhāvitākr̥tim ।</l>
<l>vibhurvibhaktāvayavaṁ pumāniti kramādamuṁ nārada ityabōdhi saḥ ॥ 118 ॥</l>
</lg></b>
<p><b>prādhānyādibhirapi</b> yathā—kusaṁ. 7.46</p>
<b><lg>
<l>kampēna mūrdh‍naḥ śatapatrayōniṁ vācā hari vr̥trahaṇaṁ smitēna ।</l>
<l>ālōkamātrēṇa surānaśēṣān sambhāvayāmāsa yathāpradhānam ॥ 119 ॥</l>
</lg></b>
<pb n="486"/>
<p><b>aucityādibhirapi</b> yathā—(raghu. 13.72)</p>
<b><lg>
<l>durjātabandhurayamr̥kṣaharīśvarō mē</l>
<l>paulastya ēṣa samarēṣu puraḥ prahartā ।</l>
<l>ityādarēṇa kathitau raghunandanēna</l>
<l>vyutkramya lakṣmaṇamubhau bharatō vavandē ॥ 120 ॥</l>
</lg></b>
<p><b>vayaḥśrutādibhirapi</b> yathā—(rāca. 15.36)</p>
<b><lg>
<l>mūrdh‍nā jāmbavatō'bhivādya caraṇāvāpr̥cchya sēnāpatī—</l>
<l>nāśvāsyāśrumukhānmuhuḥ priyasakhān prēṣyān samādiśya ca ।</l>
<l>ārambhaṁ jagr̥hē mahēndraśikharādambhōnidhērlaṅghanē</l>
<l>raṁhasvī raghunāthapādarajasāmuccaiḥ smaran mārutiḥ ॥ 121 ॥</l>
</lg></b>
<p>tadēvamētē yē purastādupavarṇitāḥ yē caivaṁprakārāḥ samāhārētarētarayōgaika—
śēṣānvācyādayō vākyagatānāṁ padārthānāmanugrāhiṇō dharmāḥ tē sarvē'pyavidyamānē—
ddēśavibhāgēna ēkēna vākyākhyēna śabdēnābhidhīyamānē'vayavābhāvād anapōddhārya—
śaktimātraparigrahē kriyātmanyēva kēvalē pratijñāya mānē na sambhavanti । tasmāt
pravibhaktarūpāṇāmapyavyabhicaritāvādhi vibhāgānāṁ caturṇāṁ pañcānāṁ vā padajātānām
asaṅkīrṇairvācyadyōtyagamanīyairarthairbhavitavyamiti । yasyāpyēkaḥ sanniviṣṭānēkaśaktirūpa—
sarvōpādhiviśiṣṭaḥ kriyātmā vyāvahārikābhyāṁ anvayavyatirēkābhyāṁ prakalpitōddēśa—
vibhāgēnaikēna vākyākhyēna śabdēnābhidhīyatē, tasyāpi yāvānayaṁ padaśrutirūpabhēdēna
padārtharūpabhēdēna ca vyavahāraḥ purastādupanyastaḥ sa sarva ēkasmādarthāt śrutirūpāṇi
buddha‍yantaraiḥ kr̥tapravibhāgānyapōddha‍r̥tyāyōddha‍r̥tya prakr̥tipratyayādivat śrutirūpapravibhāgē
kriyamāṇē na virudhyatē । tatra ca—</p>
<b><lg>
<l>rūpanāśē padānāṁ syāt kathaṁ cāvadhikalpanā ।</l>
<l>agr̥hītāvadhau śabdē kathaṁ cārthō vivicyatē ॥ 122 ॥</l>
</lg></b>
<b><lg>
<l>tathā hi bhāgē sādr̥śyaṁ bhāgē bhēdō'vasīyatē ।</l>
<l>bhāgābhāvē'pi vākyānāmatyantaṁ bhinnadharmaṇām ॥ 123 ॥</l>
</lg></b>
<b><lg>
<l>ēkasya bhāgē sādr̥śyaṁ bhāgē bhēdaśca lakṣyatē ।</l>
<l>nirbhāgasya prakāśasya nirbhāgēnaiva cētasā ॥ 124 ॥</l>
</lg></b>
<pb n="487"/>
<b><lg>
<l>aprasiddhaṁ tu yaṁ bhāgamadr̥ṣṭamanupaśyati ।</l>
<l>sarvatrāsaṁvidaṁ mūḍhastāvati pratipadyatē ॥ 125 ॥</l>
</lg></b>
<b><lg>
<l>yataḥ pikādiyōgēna vākyē'tyantavilakṣaṇē ।</l>
<l>sadr̥śasyēva saṁjñānamasatō'rthasya manyatē ॥ 126 ॥</l>
</lg></b>
<b><lg>
<l>gavayē narasiṁhē vāpyēkajñānāvr̥tē yathā ।</l>
<l>bhāgaṁ jātyantarasyaiva sadr̥śaṁ pratipadyatē ॥ 127 ॥</l>
</lg></b>
<b><lg>
<l>yathaivaikasya gandhasya bhēdēna parikalpanā ।</l>
<l>puṣpādiṣu tathā vākyē'pyarthabhēdasya kalpanā ॥ 128 ॥</l>
</lg></b>
<b><lg>
<l>atō'khaṇḍē'pi vākyārthē śaktibhēdādapōddha‍r̥tē ।</l>
<l>vākyāntaravibhāgēna yathōktaṁ na virudhyatē ॥</l></lg></b> (vāpa. 2.88–95)
<p>tasmād yuktaiva padagatadōṣaguṇanirūpaṇēti ।</p>
<p>(<b>padadōṣāḥ —16</b>)</p>
<p>tatra padavākyavākyārthadōṣēṣu <b>padadōṣāḥ</b> ṣōḍaśa—</p>
<p><b>asādhu, aprayuktaṁ, kaṣṭam, anarthakam, anyārthakam, apuṣṭārthakam,
asamartham, apratītaṁ, kliṣṭaṁ, gūḍhārthaṁ, nēyārthaṁ, sandigdhaṁ, viruddham,
aprayōjakaṁ, dēśyaṁ, grāmyamiti</b> । tēṣu —</p>
<p>1. <b>śabdānuśāsanaviruddhamasādhu</b>, yathā—</p>
<b><lg>
<l>bhūribhārabharākrāntē bādhati skandha ēṣa tē ।</l>
<l>na tathā bādhatē skandhō yathā bādhati bādhatē ॥ 130 ॥</l>
</lg></b>
<p>2. <b>kavibhiranibaddhamaprayuktam</b>, yathā—</p>
<b><lg>
<l>kāmacīkamathāḥ kē'mī tvāmajihvāyakīyiṣam ।</l>
<l>sa sasti kiṁ vacantīmē kambaḥ śambaṁ dhariṣyati ॥ 131 ॥</l>
</lg></b>
<p>3. <b>śrutivirasaṁ kaṣṭam</b>, yathā—(bhāmahā. 1.53)</p>
<b><lg>
<l>varvarṣṭi jaladō yatra yatra dardharṣṭi cātakaḥ ।</l>
<l>yatrāśvakarṇaḥ pōphulti sa kālō māmajihladat ॥ 132 ॥</l>
</lg></b>
<p>4. <b>pādapūraṇamātrārthamanarthakam</b>, yathā—</p>
<b><lg>
<l>bibharti yaśca dēhārdhē priyāminduṁ tu mūrdhani ।</l>
<l>sa vai dēvaḥ khalu tvāṁ hi punātu madanāntakaḥ ॥ 133 ॥</l>
</lg></b>
<pb n="488"/>
<p>5. <b>rūḍhicyutamanyārthakaṁ</b>, yathā—</p>
<b><lg>
<l>tē duḥkhamuccāvacamāvahanti yē prasmaranti priyasaṅgamānām ।</l>
<l>atrāṅprapūrvau vahatismr̥dhātū svārthē prayuktau na ca tatra rūḍhiḥ ॥ 134 ॥</l>
</lg></b>
<p>6. <b>tucchābhidhēyamapuṣṭārtham</b>, yathā—</p>
<b><lg>
<l>śatārdhapañcāṁśabhujō dvādaśārdhārdhalōcanaḥ ।</l>
<l>viṁśatyardhārdhamūrdhā vaḥ punātu paramēśvaraḥ ॥ 135 ॥</l>
</lg></b>
<p>7. <b>avācakamasamarthaṁ</b>, yathā—</p>
<b><lg>
<l>jalaṁ jaladharē kṣāramayaṁ varṣati vāridhiḥ ।</l>
<l>idaṁ br̥ṁhitamaśvānāṁ kakudmānēṣa hēṣatē ॥ 136 ॥</l>
</lg></b>
<p>8. <b>śāstramātraprayuktamapratītam</b>, yathā—</p>
<b><lg>
<l>kiṁ bhāṣitēna bahunā rūpaskandhasya santi mē na guṇāḥ ।</l>
<l>guṇanāntarīyakaṁ ca prēmēti na tē'styupālambhaḥ ॥ 137 ॥</l>
</lg></b>
<p>9. <b>vyavahitārthapratyayaṁ kliṣṭam</b>, yathā—(kāvyāda. 3.120)</p>
<b><lg>
<l>vijitātmabhavadvēṣigurupādahatō janaḥ ।</l>
<l>himāpahāmitradharairvyāp‍taṁ vyōmābhinandati ॥ 138 ॥</l>
</lg></b>
<p>10. <b>aprasiddhārthaprayuktaṁ guḍhārthaṁ, yathā—</b></p>
<b><lg>
<l>sahasragōrivānīkaṁ bhavatō dussahaṁ paraiḥ ।</l>
<l>gōśabdasyākṣivācitvādihēndrō hi sahasraguḥ ॥ 139 ॥</l>
</lg></b>
<p>11. <b>saṅēkatakalpitābhidhēyaṁ</b> nēyārtham, yathā—</p>
<b><lg>
<l>sapadi paṅ‌ktivihaṅgamanāmabhr̥ttanayasainyamulūkajitā jitam ।</l>
<l>ayamihārtha ulūkajidindrajid balamanēna ca dāśarathērjitam ॥ 140 ॥</l>
</lg></b>
<p>12. <b>aniścayakr̥t sandigdham</b>, yathā—</p>
<b><lg>
<l>nīlalōhitamūrtiryō dahatyantē jagattrayam ।</l>
<l>sa ēṣa hi mahādēva ityuktē hi na niścitam ।</l>
<l>vibhāvasurvivasvānvā vr̥ṣāṅkō vā pratīyatē ॥ 141 ॥</l>
</lg></b>
<p>13. <b>viparītakalpanaṁ</b> viruddham, yathā—</p>
<b><lg>
<l>akāryasuhr̥dō'smākamapūrvāstava kīrtayaḥ ।</l>
<l>iti stutyarthamēvaitadastutyarthē vikalpyatē ॥ 142 ॥</l>
</lg></b>
<pb n="489"/>
<p>14. <b>aviśēṣādhāyakamaprayōjakam</b>, yathā—</p>
<b><lg>
<l>tamālaśyāmalaṁ kṣāramatyacchamatiphēnilam ।</l>
<l>kālēna laṅghayāmāsa hanūmānēṣa sāgaram ॥ 143 ॥</l>
</lg></b>
<p>15. <b>avyutpattimaddēśyam</b>, yathā—</p>
<b><lg>
<l>gallau lāvaṇyatallau tē laḍahau maḍahau bhujau ।</l>
<l>nētrē vōsaṭṭakaṁdōṭṭamōṭṭāyitasakhē sakhi! ॥ 144 ॥</l>
</lg></b>
<p>16. aślīlāmaṅgalaghr̥ṇāvadarthaṁ <b>grāmyam</b> ।</p>
<p>tatrāsabhyamasabhyārthāntaramasabhyasmr̥tihētuścā<b>ślīlam</b>
<b>tatrāsabhyaṁ</b> yathā—</p>
<b><lg>
<l>chatrākāraśirāḥ sirālasaralasthūlaprakāṇḍō mahān</l>
<l>madhyēsūryasutābhrasindhu—vipulābhōgō vaṭaḥ pātu vaḥ ।</l>
<l>kāyaikyē vikaṭaprasāritamahājaṅghaṁ mahīsup‍tayō—</l>
<l>ryaḥ khaṇḍēndukirīṭakaiṭabhajitōḥ kāṭaśriyaṁ karṣati ॥ 145 ॥</l>
</lg></b>
<p><b>asabhyārthāntaraṁ</b> yathā—</p>
<b><lg>
<l>vidyāmabhyasyatō rātrāvēti yā bhavataḥ priyā ।</l>
<l>vanitā guhyakēśānāṁ kathaṁ tē pēlavaṁ dhanam ॥ 146 ॥</l>
</lg></b>
<p><b>asabhyasmr̥tihētu</b>ryathā—(bhāmahā. 1.59)</p>
<b><lg>
<l>utkampayasi māṁ cūta! pikavākkaṭavēna kim ।</l>
<l>kr̥taḥ kr̥kāṭikāyāṁ tē pādaḥ prāṇēna yāsyatā ॥ 147 ॥</l>
</lg></b>
<p>apraśastamapraśastārthāntaramapraśastasmr̥tihētuścā<b>maṅgalārtham</b> । tēṣu—
<b>apraśastaṁ</b> yathā—</p>
<b><lg>
<l>khēṭakē bhaktasūpasya valabhyāṁ pattanasya ca ।</l>
<l>atr̥p‍tō'haṁ mariṣyāmi hēhalē bhāṣitasya ca ॥ 148 ॥</l>
</lg></b>
<p><b>apraśastārthantaraṁ</b> yathā—</p>
<b><lg>
<l>pravāsayati yā kāntaṁ vasantē gr̥hasaṁsthitam ।</l>
<l>vināśapathadānēna piśācī sā na sā'ṅganā ॥ 149 ॥</l>
</lg></b>
<pb n="490"/>
<p><b>apraśastasmr̥tihētu</b>ryathā—</p>
<b><lg>
<l>mārīcō'yaṁ muniryasya kr̥tyāḥ kālāntakālayē ।</l>
<l>pat‍nyāṁ saṅkrandanādīnāṁ sutānāmāp‍tayē'bhavan ॥ 150 ॥</l>
</lg></b>
<p><b>ghr̥ṇāvad</b> ghr̥ṇāvadarthāntaraṁ ghr̥ṇāvatsmr̥tihētuśca ।</p>
<p><b>ghr̥ṇāvadarthaṁ</b> yathā—</p>
<b><lg>
<l>pardatē hadatē stanyaṁ vapatyēṣa stanandhayaḥ ।</l>
<l>muhurutkauti niṣṭhīvatyāttagarbhā punarvadhūḥ ॥ 151 ॥</l>
</lg></b>
<p><b>ghr̥ṇāvadarthāntaraṁ</b> yathā—</p>
<b><lg>
<l>bāṣpaklinnāvimau gaṇḍau vipūyāpāṇḍarau tava ।</l>
<l>priyō'grē viṣṭitaḥ putri! smitavarcōbhirarcati ॥ 152 ॥</l>
</lg></b>
<p><b>ghr̥ṇāvatsmr̥tihētu</b>ryathā—</p>
<b><lg>
<l>pratyārdrayantō rūḍhāni madanēṣuvraṇāni naḥ ।</l>
<l>hr̥dayaṁ klēdayantyētē purīṣaṇḍamahādrumāḥ ॥ 153 ॥</l>
</lg></b>
<p>(<b>vākyadōṣāḥ —16</b>)</p>
<p>vākyadōṣāḥ ṣōḍaśa— <b>śabdahīnaṁ, punaruktimat, apakramaṁ, bhinnavr̥ttaṁ, yatibhraṣṭaṁ,
visandhi, vyākīrṇaṁ, saṅkīrṇaṁ, garbhitam, apadam, aśarīram, ūnōpamam,
adhikōpamam, bhinnaliṅgaṁ, bhinnavacanaṁ, ślēṣādiguṇaviparītaṁ</b> cēti । tēṣu—</p>
<p>1. apaśabdava<b>cchabdahīnaṁ</b> yathā— (kirātā. 8.24)</p>
<b><lg>
<l>samucch‌vasatpaṅkajakōśakōmalairupāhitaśrīṇyupanīvi nābhibhiḥ ।</l>
<l>dadhanti madhyēṣu valīvibhaṅgiṣu stanātibhārādudarāṇi namratām ॥ 154 ॥</l>
</lg></b>
<p>2. abhinnapadapadārthaṁ <b>punaruktimad</b>, yathā—(kāvyāda. 4.13)</p>
<b><lg>
<l>utkāmunmanayantyētē gambhīrāḥ stanayit‍navaḥ ।</l>
<l>ambhōdharāstaṭitvantō gambhīrāḥ stanayit‍navaḥ ॥ 155 ॥</l>
</lg></b>
<p>3. kramabhraṣṭa<b>mapakramam</b>, yathā—</p>
<b><lg>
<l>kāntipratāpau bhavataḥ sūryācandramasōḥ samau ।</l>
<l>turaṅgamatha mātaṅgaṁ prayacchāsmai madālasam ॥ 156 ॥</l>
</lg></b>
<pb n="491"/>
<p>4. <b>chandōbhaṅgavadbhinnavr̥ttaṁ,</b> yathā—(br̥.u. 5.5.17)</p>
<b><lg>
<l>yasminpañca pañcajanā ākāśaśca pratiṣṭhitaḥ ।</l>
<l>tamēva dhīrō vijñāya prajñāṁ kurvīta brāhmaṇaḥ ॥ 157 ॥</l>
</lg></b>
<p>5. <b>asthānaviratiryatra tat yatibhraṣṭam,</b> yathā—</p>
<b><lg>
<l>brahmōndrōpēndrādigīrvāṇavandyō	bhaktānāṁ bhūyācchriyē candracūḍaḥ ।</l>
<l>strīṇāṁ saṅgītaṁ samākarṇayankētūdastāmbhōdaṁ sadō'dhyāsta īśaḥ ॥ 158 ॥</l>
</lg></b>
<p>6. visaṁhitaṁ virūpasandhi ca <b>visandhi,</b> yathā—yathā—kāvyāda. 4.37</p>
<b><lg>
<l>mēghānilēna amunā ētasminnadrikānanē ।</l>
<l>maññaryudgamagarbhāsau tarvālyurvī vidhūyatē ॥ 159 ॥</l>
</lg></b>
<p>7. vighaṭitavibhakti <b>vyākīrṇam,</b> yathā—(kāvyāda. 3.110)</p>
<b><lg>
<l>daṇḍē cumbati padminyā haṁsaḥ karkaśakaṇṭakē ।</l>
<l>mukhaṁ valguravaṁ kurvan tuṇḍēnāṅgāni ghaṭṭayan ॥ 160 ॥</l>
</lg></b>
<p>8. vākyāntarapadavyāmiśraṁ <b>saṅkīrṇam,</b> yathā—</p>
<b><lg>
<l>kāaṁ khāai khuhiō kūraṁ phēllēi ṇibbharaṁ ruṭṭhō ।</l>
<l>suṇaaṁ	gōṇhāi kaṁṭhē hakkēi a ṇattiaṁ ṭhērō ॥ 161 ॥</l>
</lg></b>
<lg>
<l>(kākaṁ khādati kṣudhitaḥ krūraṁ kṣipati nirbharaṁ ruṣṭaḥ ।</l>
<l>śvānaṁ gr̥h‍ṇāti kaṇṭhē bhīṣayatē nap‍tāraṁ sthaviraḥ ॥)</l>
</lg>
<p>9. vākyāntaragarbhaṁ <b>garbhitam,</b> yathā—(rudraṭa. 644)</p>
<b><lg>
<l>yōgyō yastē putraḥ sō'yaṁ daśāvadana lakṣmaṇēna mayā ।</l>
<l>rakṣainaṁ yadi	śaktirmr̥tyuvaśaṁ	 nīyatē vivaśaḥ ॥ 162 ॥</l>
</lg></b>
<p>10. bhinnabhāṣaprakr̥tyādi<b>kamapadam</b> । yathā—</p>
<b><lg>
<l>āujjhia piṭṭiaē jaha kukkuli ṇāma majjha bhattālē ।</l>
<l>pēcchaṁ/kkhaṁtaha lāulakaṁṇiāha hā kasya kaṁdēmi ॥ 163 ॥</l>
</lg></b>
<lg>
<l>(āvārjya tāḍyatē yathā kurkarī nāma mama bhartā ।</l>
<l>prakṣantē	rājakulabhr̥tyā	hā	kasya	krandāmi ॥)</l>
</lg>
<p>11. niṣkriya<b>maśarīraṁ</b>, yathā—</p>
<b><lg>
<l>sēlasuāruddhaddhaṁ	muddhāṇābaddhamuddhasasiḷēhaṁ ।</l>
<l>sīsapaḍicchiagaṁgaṁ saṁjhāpaṇaaṁ pamahaṇāhaṁ ॥ 164 ॥</l>
</lg></b>
<pb n="492"/>
<lg>
<l>(śailasutāruddhārdhaṁ	mūrdhābaddhamugdhaśaśilēkham ।</l>
<l>śīrṣapratiṣṭhitagaṅgaṁ sandhyāpraṇataṁ pramathanātham ॥)</l>
</lg>
<p>12. ūnōpamānaviśēṣaṇa<b>mūnōpamam</b>, yathā—(rudraṭa. 1.36)</p>
<b><lg>
<l>saṁhaacakkāa—juā viasia—kamalā muṇālasaṁchaṇṇā ।</l>
<l>vāvī vahu vva rōaṇa—vilitta—thaṇaā suhāvēi ॥ 165 ॥</l>
</lg></b>
<lg>
<l>(saṅgatacakrāhvayugā vikasitakamalā mr̥ṇālasaṁchanā ।</l>
<l>vāpī vadhūriva	rōcanāvilip‍tastanī sukhayati ॥)</l>
</lg>
<p>13. adhikōpamānaviśēṣaṇama<b>dhikōpamam</b>, yathā—</p>
<b><lg>
<l>ahiṇava—maṇahara—viraia—valaa—vihūsā vihāi ṇavavahuā ।</l>
<l>kuṁdalaē	vva	samupphullagucchapariliṁtabhamaragaṇā ॥ 166 ॥</l>
</lg></b>
<lg>
<l>(abhinavamanōharaviracitavalayavibhūṣā vibhāti navavadhūḥ ।</l>
<l>kundalatēva	samutphullagucchaparilīyamānabhramaragaṇā ॥)</l>
</lg>
<p>14. bhinnaliṅgōpamaṁ <b>bhinnaliṅgam</b>, yathā—(bhāmahā. 2.53)</p>
<b><lg>
<l>avigāhyō'si	nārīṇāmananyamanasāmapi ।</l>
<l>viṣamōpalabhinnōrmirāpagēvōttitīrṣatām	॥ 167 ॥</l>
</lg></b>
<p>15. bhinnavacanōpamaṁ <b>bhinnavacanam,</b> yathā—(kāvyāda. 2.55)</p>
<b><lg>
<l>sarāṁsīvāmalaṁ vyōma kāśā iva sitaḥ śaśī ।</l>
<l>śaśīva dhavalā haṁsāḥ haṁsīva dhavalā diśaḥ ॥ 168 ॥</l>
</lg></b>
<p>guṇaviparyayastridhā—śabdapradhānaḥ, arthapradhānaḥ, ubhayapradhānaśca । tatra ślēṣasamatā—</p>
<p>16. saukumārya<b>viparyayaḥ</b> śabdapradhānaḥ । tēṣu—</p>
<p>ślēṣaviparyayā<b>cchithilaṁ</b> yathā—(kāvyāda. 1.43)</p>
<b><lg>
<l>ālīyaṁ mālatīmālā lōlālikalilā manaḥ ।</l>
<l>nirmūlayati mē mūlāt tamālamalinē vanē ॥ 169 ॥</l>
</lg></b>
<p>samatāviparyayō viṣamam yathā—(kāvyāda. 2.55)</p>
<b><lg>
<l>kōkilālāpavācālō māmēti malayanilaḥ ।</l>
<l>uc‍calacchīkarācchācchanirjharāmbhaḥ kaṇōkṣitaḥ ॥ 170 ॥</l>
</lg></b>
<pb n="493"/>
<p>saukumāryaviparyayō'sukumāram, yathā—(kāvyāda. 1.48)</p>
<b><lg>
<l>asitartitugadricchitsvaḥkṣitāṁ	patiradvidr̥k ।</l>
<l>amidbhiḥ śubhradr̥gdr̥ṣṭairdviṣō jēgh‍nīyiṣīṣṭa vaḥ ॥ 171 ॥</l>
</lg></b>
<p>prasādārthavyaktikāntiviparyayō'rthapradhānaḥ । tēṣu—</p>
<p>prasādaviparyayō<b>'prasannam</b>, yathā—</p>
<b><lg>
<l>anaṅgakamalañcakē	mayamānā	marālikā ।</l>
<l>paś‍ /yasyānatyarjunābjanmasadr̥śāṅkō valakṣaguḥ ॥ 172 ॥</l></lg></b> (kāvyāda.1.44)
<p>arthavyaktiviparyayō <b>nēyārtham,</b> yathā—(kāvyāda. 1.74)</p>
<b><lg>
<l>mahī	mahāvarāhēṇa	lōhitāduddhr̥tōdadhēḥ ।</l>
<l>itīyatyēva nirdiṣṭē nēyā lauhityahētavaḥ ॥ 173 ॥</l>
</lg></b>
<p>kāntiviparyayō <b>grāmyam,</b> yathā—(kāvyāda. 1.61)</p>
<b><lg>
<l>kanyē kāmayamānaṁ māṁ tvaṁ na kāmayasē katham ।</l>
<l>iti grāmyō'yamarthōktiḥrvairasyāyaiva kalpatē ॥ 174 ॥</l>
</lg></b>
<p>ōjōmādhuryaudāryaviparyaya <b>ubhayapradhānaḥ</b> । tēṣu —</p>
<p>ōjōviparyayaḥ khaṇḍitarīti<b>rasamastaṁ</b>, yathā—</p>
<b><lg>
<l>smaraḥ kharaḥ khalaḥ kāntaḥ kāyaḥ kōpaśca naḥ kr̥śaḥ ।</l>
<l>cyutō mānō'dhikō rāgō mōhō jātō'savō gatāḥ ॥</l></lg></b> (kāvyāda. 1.59)
<p>mādhuryaviparyayaḥ khaṇḍitarīti<b>ranirvyūḍham</b>, yathā—</p>
<b><lg>
<l>nakhināṁ ca nadīnāṁ ca śr̥ṅgiṇāṁ śastriṇāṁ tathā ।</l>
<l>viśvāsō nōpagantavyaḥ strīṣu rājakulēṣu ca ॥ 176 ॥</l>
</lg></b>
<p>audāryaviparyayaḥ khaṇḍitarīti<b>ranalaṅkāram</b> । yathā—</p>
<b><lg>
<l>dīrghapucchaścatuṣpādaḥ kakudyān lambakambalaḥ ।</l>
<l>gōrapatyaṁ balīvardastr̥ṇānyati mukhēna saḥ ॥ 177 ॥</l>
</lg></b>
<p>(<b>vākyārthadōṣāḥ —16</b>)</p>
<p>vākyārthadōṣā api ṣōḍaśauva—</p>
<p><b>apārthaṁ, vyartham, ēkārthaṁ, saṁsaśayam, apakramaṁ, khinnam, atimātraṁ,
paruṣaṁ, virasaṁ, nyūnōpanam, adhikōpanam, asadr̥śōpanam, aprasiddhōpamam,
niralaṅkāram, aślīlaṁ, viruddhaṁ</b> cēti । tēṣu —</p>
<pb n="494"/>
<p>1. samudāyārthaśūnya<b>mapārtham</b>, yathā—</p>
<b><lg>
<l>jarad‍gavaḥ kambalapādukābhyāṁ dvāri sthiti gāyati madrakāṇi ।</l>
<l>taṁ brāhmaṇī pr̥cchati putrakāmā rājan rumāyāṁ lavaṇasya kō'rghaḥ ॥ 178 ॥</l>
</lg></b>
<p>2. niṣprayōjanaṁ gatārthaṁ ca <b>vyartham,</b> yathā—(bhaṭṭi 4.4)</p>
<b><lg>
<l>āṁhiṣātāṁ raghuvyāghrau śarabhaṅgāśramaṁ, sa ca ।</l>
<l>ahauṣīt svatanuṁ vahnau dr̥ṣṭāp‍tau rāmalakṣmaṇau ॥ 179 ॥</l>
</lg></b>
<p>3. uktābhinnārtha<b>mēkārtham</b>, yathā—(māgha. 3.12)</p>
<b><lg>
<l>prasādhitasyātha madhudviṣō'bhūdanyaiva lakṣmīriti yuktamētat ।</l>
<l>vapuṣyaśēṣē'khilalōkakāntā sānanyakāntā hyurasītarā tu ॥ 180 ॥</l>
</lg></b>
<p><b>ityuktārthamēvāha—</b>(māgha. 3.13)</p>
<b><lg>
<l>kavāṭavistīrṇamanōramōraḥ sthalasthitaśrīlalanasya tasya ।</l>
<l>ānanditāśēṣajanā babhūva sarvāṅgasaṅginyaparaiva lakṣmīḥ ॥ 181 ॥</l>
</lg></b>
<p>4. aniścayakr̥<b>tsaṁśay</b>, yathā—(kāvyāda. 4.17)</p>
<b><lg>
<l>manōrathapriyālōkarasalōlēkṣaṇē	sakhi ! ।</l>
<l>ārādvr̥ttiriyaṁ mātā na kṣamā draṣṭumīdr̥śam ॥ 182 ॥</l>
</lg></b>
<p>5. kamacyutama<b>pakramam</b>, yathā—</p>
<b><lg>
<l>kārāviūṇa khauraṁ gāmauḍō majjiō a jimiō a ।</l>
<l>ṇakkhattattihivārē jōisiaṁ pucchiuṁ caliō ॥ 183 ॥</l>
</lg></b>
<lg>
<l>(kārayitvā kṣauraṁ grāmavr̥ddhau majjitaśca bhuktavāṁśca ।</l>
<l>nakṣatratithivārān jyautiṣikaṁ praṣṭuṁ calitaḥ ॥)</l>
</lg>
<p>6. jātyādyuktāvanirvyūḍhaṁ <b>khinnam,</b> yathā—</p>
<b><lg>
<l>vēvāhiūṇa vahuā sāaraaṁ dōliāē ṇijjaṁtī ।</l>
<l>rōai diarō taṁ saṁṭhavēi pāsēṇa vac‍caṁtō ॥ 184 ॥</l>
</lg></b>
<lg>
<l>(vivāhya vadhūḥ śvāśurakaṁ dōlikayā nīyamānā ।</l>
<l>rōditi dēvarastāṁ saṁsthāpayati pārśvēna vrajam ॥)</l>
</lg>
<p>7. lōkātītārtha<b>matimātram</b>, yathā—</p>
<b><lg>
<l>bhr̥ṅgēṇa kalikākōśastathā bhr̥śamapīḍayata ।</l>
<l>vavarṣa vipinōtsaṅgē gōṣpadapraṁ yathā madhu ॥ 185 ॥</l>
</lg></b>
<pb n="495"/>
<p>8. atikrūrārthaṁ <b>paruṣam,</b> yathā—(sa. ka. 1.58)</p>
<b><lg>
<l>khāhi visaṁ, muttaṁ pia ṇijjasu mārīē paḍau dē vajjō ।</l>
<l>daṁtakkhaṁḍiathaṇiā khiviūṇa suaṁ savai māā ॥ 186 ॥</l>
</lg></b>
<lg>
<l>(khāda viṣaṁ, mūtraṁ piba nīyasva māryā patatu tē vajrama ।</l>
<l>dantakhaṇḍitastanī kṣip‍tvā sutaṁ śapati mātā ॥)</l>
</lg>
<p>9. aprakr̥tarasaṁ <b>virasam,</b> yathā—(rudraṭasya 11.13)</p>
<b><lg>
<l>tava vanavāsō'nucitaḥ pitr̥maraṇaśucaṁ jahīhi kiṁ tapasā ।</l>
<l>saphalaya	yauvanamētannanvanuraktēna	sutanu	mayā ॥ 187 ॥</l>
</lg></b>
<p>10. hīnōpamānaṁ <b>hīnōpamam,</b> yathā—(bhāmahā. 2.54)</p>
<b><lg>
<l>k‍vacidagrē		prasaratā	k‍vacidāpatya	nigh‍natā ।</l>
<l>śunēva sāraṅgakulaṁ tvayā bhinnaṁ dviṣāṁ balam ॥ 188 ॥</l>
</lg></b>
<p>11. adhikōpamānama<b>dhikōpamam</b>, yathā—(bhāmahā. 2.55)</p>
<b><lg>
<l>ayaṁ	padmāsanāsīnaścakravākō	virājatē ।</l>
<l>yugādau bhagavān brahmā vinirmitsuriva prajāḥ ॥ 189 ॥</l>
</lg></b>
<p>12. atulyōpamānama<b>sadr̥śōpamam</b>, yathā—</p>
<b><lg>
<l>ṇamaha haraṁ rōsāṇala—ṇiddaddha—viaddha—mammaha—sarīraṁ ।</l>
<l>vitthaa—ṇiaṁba—ṇiggaa—gaṁgāsōttaṁ va himavaṁtaṁ ॥ 190 ॥</l>
</lg></b>
<lg>
<l>(namata haraṁ rōṣānalanirdagdhavidagdhamanmathaśarīram ।</l>
<l>vistr̥tanitambanirgatagaṅgāstrōtasamiva himavantam ॥)</l>
</lg>
<p>13. aprasiddhōpamānama<b>prasiddhōpamam</b>, yathā—</p>
<b><lg>
<l>kumudamiva mukhaṁ tasyā gauriva mahiṣaḥ śaśīva kāvyamidam ।</l>
<l>śaradiva vibhāti taruṇī vikasatpulakōtkarēyamiti ॥ 191 ॥</l>
</lg></b>
<p>14. alaṅkārahīnaṁ <b>niralaṅkāram,</b> yathā—</p>
<b><lg>
<l>kōlā khaṇaṁti mōtthaṁ khāaṁti maaamaṁsāim̐ ।</l>
<l>uluā haṇaṁti kāē kāā uluē vi vāhaṁ/yaṁti ॥ 192 ॥</l>
</lg></b>
<lg>
<l>(kōlāḥ khananti mustāṁ gr̥dhrāḥ khādanti mr̥takamāṁsān ।</l>
<l>ulūkā gh‍nanti kākān kākā ulūkānapi vādhantē ॥)</l>
</lg>
<pb n="496"/>
<p>15. asabhyārtha<b>maślīlam</b>, yathā—(bhāmahā. 1.51)</p>
<b><lg>
<l>udyatasya paraṁ hantuṁ stabdhasya vivaraiṣiṇaḥ ।</l>
<l>patanaṁ jāyatē'vaś‍yaṁ kr̥cchrēṇa punarunnatiḥ ॥ 193 ॥</l>
</lg></b>
<p>16. virōdhastridhā— pratyakṣavirōdhō'numānavirōdha āgamavirōdhaśca । tatra—
dēśakālalōkādipratītaḥ <b>pratyakṣavirōdhaḥ</b> । tēṣu —</p>
<p><b>dēśaviruddhaṁ</b> yathā—</p>
<b><lg>
<l>surāṣṭrēṣvasti nagarī madhurā nāma viśrutā ।</l>
<l>akṣōṭa nārikēlāṅkā yasyāḥ paryantabhūmayaḥ ॥ 194 ॥</l>
</lg></b>
<p><b>kālaviruddhaṁ</b> yathā—(kāvyāda. 4.45)</p>
<b><lg>
<l>padminī naktamunnidrā sphuṭatyahni kumudatī ।</l>
<l>madhurutphullaniculō	nidōghō	mēdhadurdinaḥ ॥ 195 ॥</l>
</lg></b>
<p><b>lōkaviruddhaṁ</b> yathā—(kāvyāda. 4. 50)</p>
<b><lg>
<l>ādhūtakēsarō hastī tīkṣṇaśr̥ṅgasturaṅgamaḥ ।</l>
<l>gurusārō'yamēraṇḍō nistāraḥ khadiradrumaḥ ॥ 196 ॥</l>
</lg></b>
<p>yuktyaucityapratijñādikr̥tō<b>'numānāvirōdhaḥ</b> । tatra—</p>
<p><b>yuktiviruddhaṁ</b> yathā—</p>
<b><lg>
<l>surahi—mahu—pāṇa—laṁpaḍa—bhamara—gaṇābaddha—maṁḍalībaṁdhaṁ ।</l>
<l>kassa	maṇaṁ	ṇāṇaṁdaha	kummīpuṭṭaṭhṭhiaṁ		kamalaṁ ॥ 197 ॥</l>
</lg></b>
<lg>
<l>(surabhimadhupānalampaṭabhramaragaṇābaddhamaṇḍalībaddham ।</l>
<l>kasya manō nānandayati kūrmīpr̥ṣṭhasthitaṁ kamalam ॥)</l>
</lg>
<p><b>aucityaviruddhaṁ</b> yathā—</p>
<b><lg>
<l>paṭṭaṁsuuttarijjēṇa pāmarō pāmarīē varimusai ।</l>
<l>aigarua—kūra—kuṁbhībharēṇa sēōlliaṁ vaaṇaṁ ॥ 198 ॥</l>
</lg></b>
<lg>
<l>(paṭṭāṁśuktōttarīyēṇa pāmaraḥ pāmaryāḥ prōñchati ।</l>
<l>atigurukakūrakumbhībharēṇa svēdārdritaṁ vadanam ॥)</l>
</lg>
<p><b>pratijñāviruddhaṁ</b> yathā—</p>
<b><lg>
<l>yāvajjīvamahaṁ maunī brahmacārī ca mē pitā ।</l>
<l>mātā ca mama vandhyāsītsmarābhō'nupamō bhavān ॥ 199 ॥</l>
</lg></b>
<p>dharmārthakāmādiśāstrakr̥ta <b>āgamavirōdhaḥ</b> । tatra—</p>
<pb n="497"/>
<p><b>dharmaśāstraviruddhaṁ</b> yathā—(kāvyāda. 4.56)</p>
<b><lg>
<l>asāvanupanītō'pi	vēdānadhijagē	gurōḥ ।</l>
<l>svabhāvaśuddhaḥ sphaṭikō na saṁskāramapēkṣatē ॥ 200 ॥</l>
</lg></b>
<p><b>arthaśāstraviruddhaṁ</b> yathā—</p>
<b><lg><l>kāmōpabhōgasāphalyaphalō rājñāṁ mahījayaḥ ।</l>
<l>ahaṅkārēṇa jīyantē dviṣantaḥ kiṁ nayaśriyā ॥ 201 ॥</l>
</lg></b>
<p><b>kāmaśāstraviruddhaṁ</b> kālaśāstraviruddhaṁ kāmaviruddham, yathā—</p>
<b><lg>
<l>tavōttarōṣṭhē bimbōṣṭhi ! daśānāṅkō'tiśōbhatē ।</l>
<l>pūrṇasap‍tasvaraḥ sō'yaṁ bhinnamārgaḥ pravartatē ॥ 202 ॥</l>
</lg></b>
<p>(<b><emph>10. guṇōpādānam</emph></b>)</p>
<p>nirdōṣasya ca kāvyasya śarīravastunaḥ (śarīrasyēva) kāmanīyakōpapattā—
vayamupāyō yaduṇōpādānamalaṅkārayōgaśca । tadāha—</p>
<b><lg>
<l>yuvatēriva rūpamaṅga ! kāvyaṁ svadatē śuddhaguṇaṁ tadapyatīva ।</l>
<l>vihitapraṇayaṁ nirantarābhiḥ sadalaṅkāravikalpakalpanābhiḥ ॥ 203 ॥</l>
</lg></b>
<p>tatra ca guṇōpādānālaṅkārayōgayō<b>rguṇōpādānaṁ</b> garīyaḥ । atastadēva prathamamucyatē । tadāha—</p>
<b><lg>
<l>yadi bhavati vacaś‍cyutaṁ vapuriva yauvanavandhyamaṅganāyāḥ ।</l>
<l>api janadayitāni durbhagatvaṁ niyatamalaṅkaraṇāni saṁśrayantē ॥ 204 ॥</l>
</lg></b>
<p>ayamēva <b>guṇālaṅkārayōrviśēṣō yaduṇōpādānē niyamō'laṅkārayōgē tu kāmacāra</b> iti ।</p>
<p>guṇāśca yuvatyāḥ śarīrēṣu trividhāstadarthināmādarātiśayahētavō bhavanti bāhyā
āntarā vaiśōṣikāśca । tatra—</p>
<p>anvavāyavayōrūpalāvaṇyādayō <b>bāhyāḥ,</b></p>
<p>śīlavaidagdhyamāhābhāgyasaubhāgyādaya<b>ścāntarāḥ,</b></p>
<p>yē tu dōṣā apyāśrayaviśēṣāvasthāviśēṣādyupādhērguṇatvamāśrayantē tē <b>vaiśōṣikāḥ</b> ।</p>
<p>yathācyatē—</p>
<b><lg>
<l>sāmaṇṇasuṁdarīṇaṁ vibbhamamāvaiha aviṇaō c‍cēa ।</l>
<l>dhūmō c‍cia pajjaliāhi bahumaō surahidārūṇaṁ ॥ 205 ॥</l>
</lg></b>
<lg>
<l>(sāmānyasundarīṇāṁ vibhramamāvahatyavinayaṁ ēva ।</l>
<l>dhūma ēva prajvalitānāṁ bahumataḥ surabhidārūṇām ॥)</l>
</lg>
<pb n="498"/>
<p>(<b>1. śabdaguṇāḥ —24</b>)</p>
<p>kāvyaśarīrē'pi tē tridhaiva । tatra —</p>
<p>bāhya<b>śśabdaguṇāḥ,</b> tē hyanvavāyādivad bāhyatvēnāvabhāsantē ।</p>
<p>āntarā <b>arthaguṇāḥ,</b> tē sauśīlyādivadvimarśēna jñāyantē ।</p>
<p>vaiśēṣikā <b>dōṣaguṇāḥ,</b> tē hi pātraviśēṣādyupādhēḥ dōṣā api guṇatvēna
vikhyāyanta iti । tatra</p>
<p>śabdaguṇāścaturviṁśatiḥ—</p>
<p><b>ślēṣaḥ, prasādaḥ, samatā, mādhuryaṁ, saukumāryam, arthavyaktiḥ, kāntiḥ, udāratā,
udāttatvam, ōjaḥ, aurjityaṁ, prēyaḥ, suśabdatā, samādhiḥ, saukṣmyaṁ, gāmbhīryaṁ,
vistaraḥ, saṁkṣēpaḥ, saṁmitatvaṁ, bhāvikatvaṁ, gatiḥ, rītiḥ, uktiḥ, prauḍhiriti</b> । tēṣu—</p>
<p>1. suśliṣṭapadatā <b>ślēṣaḥ,</b> yathā—(māgha. 3.8)</p>
<b><lg>
<l>ubhau yadi vyōm‍ni pr̥thakpravāhāvākāśagaṅgāpayasaḥ patētām ।</l>
<l>tēnōpamīyēta	tamālanīlamāmuktamuktālatamasya	vakṣaḥ ॥ 206 ॥</l>
</lg></b>
<p>2. prasiddhārthapadatā <b>prasādaḥ,</b> yathā—(śāku. 2.6)</p>
<b><lg>
<l>gāhantāṁ mahiṣā nipānasalilaṁ śr̥ṅgairmuhustāḍitaṁ
chāyābaddhakadambakaṁ	mr̥gakulaṁ	rōmanthamabhyasyatu ।</l>
<l>vistrabdhaṁ kriyatāṁ varāhatatibhirmustākṣatiḥ pallavē
viśrāmaṁ labhatāmidaṁ ca śithilajyābandhamasmad‌dhanuḥ ॥ 207 ॥</l>
</lg></b>
<p>3. mr̥dusphuṭōnmiśravarṇabandhānāmavaiṣamyaṁ <b>samatā</b> yathā—</p>
<b><lg>
<l>yac‍candrakōṭikarakōrakabhārabhāji babhrāma babhruṇi jaṭāpaṭalē harasya ।</l>
<l>tad vaḥ punātu himaśailaśilānikuñjajhātkāraḍambaravirāvi surāpagāmbhaḥ ॥</l>
</lg></b>
<p>4. pr̥thakpadatā <b>mādhuryaṁ,</b> yathā—(kusaṁ. 5.24)</p>
<b><lg>
<l>sthitāḥ kṣaṇaṁ pakṣmasu tāḍitādharāḥ payōdharōtsēdhanipātacūrṇitāḥ ।</l>
<l>valīṣu tasyāḥ skhalitāḥ prapēdirē cirēṇa nābhiṁ prathamōdabindavaḥ ॥</l>
</lg></b>
<pb n="499"/>
<p>5. aniṣṭhurākṣaraprāyatā <b>saukumāryama,</b> yathā—(kāvyāda. 1.70)</p>
<b><lg>
<l>maṇḍalīkr̥tya barhāṇi kaṇṭhairmadhuragītibhiḥ ।</l>
<l>kalāpinaḥ pranr̥tyanti kālē jīmūtamālini ॥ 210 ॥</l>
</lg></b>
<p>6. sampūrṇavākyatva<b>marthavyaktiḥ</b>, yathā—(raghu. 1.1)</p>
<b><lg>
<l>vāgarthāviva sampr̥ktau vāgarthapratipattayē ।</l>
<l>jagataḥ pitarau vandē pārvatīparamēśvarau ॥ 211 ॥</l>
</lg></b>
<p>7. bandhōjjvalatā <b>kāntiḥ,</b> yathā—</p>
<b><lg>
<l>nirānandaḥ kaundē madhuni vidhurō bālavakulē
na sālē sālambō lavamapi lavaṅgē na ramatē ।</l>
<l>priyaṅgau nāsaṅgaṁ racayati na cūtē vicarati
smaran lakṣmīlīlākamalamadhupānaṁ madhukaraḥ ॥ 212 ॥</l>
</lg></b>
<p>8. bandhavikaṭatva<b>mudāratā</b>, yathā—</p>
<b><lg>
<l>ārōhatyavanīruhaḥ praviśati śvabhraṁ nagaiḥ spardhatē
khaṁ vyālēḍhi vivēṣṭatē kṣititalē kuñjōdarē līyatē ।</l>
<l>antarbhrāmyati kōṭarasya visaratyālambatē vīrudhaḥ
kiṁ tagdyanna karōti mārutavaśaṁ yātaḥ kr̥śānurvanē ॥ 213 ॥</l>
</lg></b>
<p>9. ślāghyaviśēṣaṇayōga <b>udāttatvaṁ,</b> yathā—</p>
<b><lg>
<l>śrutvā yaṁ sahasā''gataṁ nijapurāttrāsēna nirgacchatāṁ
śatrūṇāmavarōdhanairjalalavaprasyandatimyatpuṭāḥ ।</l>
<l>śubhrē sadmani pallavinyupavanē vāpyāṁ navāmbhōruhi
krīḍādrau ca saśādvalē vivalita grīvairvimuktā dr̥śaḥ ॥ 214 ॥</l>
</lg></b>
<p>10. samāsabhūya<b>stvamōjaḥ</b>, yathā—</p>
<b><lg>
<l>jayati bhujagarajjugranthiniṣpīḍitēndustravadamr̥tanivr̥ttaprētabhāvaiḥ kapālaiḥ ।</l>
<l>viracitanutibandhō mūrgh‍ni sadyaḥ purārēḥ pariṇatabahukalpabrahmaṇāṁ brahmaghōṣaḥ ॥</l>
</lg></b>
<p>11. bandhagāḍhatvamaurjityaṁ, yathā—</p>
<b><lg>
<l>asminnīṣad‍valitavitatastōkavicchinnabhug‍na
kiñcillīlōpacitavitataḥ	puñcitaścōcchritaśca ।</l>
<l>dhūmōd‍gārastaruṇamahiṣaskandhanīlō	davāg‍nēḥ
svairaṁ sarpan sr̥jati gaganē gatvarān patrabhaṅgān ॥ 216 ॥</l>
</lg></b>
<pb n="500"/>
<p>12. vārtābhidhānavarṇanādau manaḥpriyārthapadōpākhyānaṁ <b>prēyaḥ,</b> yathā—(bhōjasya)</p>
<b><lg>
<l>saujanyāmbunidhē ! budhapriya ! guṇaprākāra ! dharmadruma
prārōha ! pratipannavatsala ! mahātyāgin ! vivēkāśraya ! ।</l>
<l>lakṣmyāvāsa ! manasvinīmanasijavyāpāralīlāgurē !
śrīmanmuñja ! kimityamuṁ janamupaspraṣṭuṁ dr̥śā nārhasi ॥ 217 ॥</l>
</lg></b>
<p>13. sup‍tiṅvyutpattiḥ <b>suśabdatā,</b> yathā—</p>
<b><lg>
<l>tasyājīvanirastu mātaravamā jīvasya mā jīvatō
bhūyād vā jananiḥ kimamba ! janinā jantōrvr̥thā janmanaḥ ।</l>
<l>yastvāmēva na vandatē na yajatē nōpaiti nālōkatē
nōpastauti na manyatē na manutē nādhyēti nō dhyāyati ॥ 218 ॥</l>
</lg></b>
<p>14. anyadharmasyānyatrārōpaṇaṁ <b>samādhiḥ,</b> yathā—</p>
<b><lg>
<l>pratīcchatyāśōkīṁ	kisalayaparāvr̥ttimadharaḥ
kapōlaḥ pāṇḍutvādavatarati tālōpariṇatim ।</l>
<l>parimlānaprāyāmanuvadati dr̥ṣṭiḥ kamalinīṁ
navīnastanvaṅgyā manasijavikārō vijayatē ॥ 219 ॥</l>
</lg></b>
<p>15. śabdānāmantaḥ sañjalparūpatā <b>saukṣmyam,</b> yathā—(māgha. 18.66)</p>
<b><lg>
<l>kēvalaṁ dadhati kartr̥vācinaḥ pratyayāniha na jātu karmaṇi ।</l>
<l>dhātavaḥ sr̥jatisaṁhr̥śāstayaḥ stautiratra viparītakārakaḥ ॥ 220 ॥</l>
</lg></b>
<p>16. dhvanimattā <b>gāmbhīryam,</b> yathā—</p>
<b><lg>
<l>maulau dhāraya puṇḍarīkamamitaṁ tanvātmanō vikramaṁ
cakrāṅkaṁ vaha pādayugmamavanīṁ dōṣṇā samabhyuddhara ।</l>
<l>lakṣmīṁ bhrūnikaṭē nivēśaya bhava jyāyān divaukaspatēḥ
viśvāntaḥkaraṇaikacōra ! tadapi jñātō hariḥ khalvasi ॥ 221 ॥</l>
</lg></b>
<p>17. vyāsābhidhānaṁ <b>vistaraḥ</b> yathā—</p>
<b><lg>
<l>janaḥ puṇyairyāyājjaladhijalabhāvaṁ jalamucaḥ
tathāvasthaṁ cainaṁ nidadhatu śubhaiḥ śuktivadanē ।</l>
<l>tatastāṁ śrēyōbhiḥ pariṇatimasau vindatu yayā
ruciṁ tanvan pīnastani ! hr̥di tavāyaṁ viluṭhati ॥ 222 ॥</l>
</lg></b>
<pb n="501"/>
<p>18. samāsābhidhānaṁ <b>saṁkṣēpaḥ</b>, yathā—(raghu. 12.78)</p>
<b><lg>
<l>sa mārutisamānītamahauṣadhihatavyathaḥ ।</l>
<l>laṅkāstrīṇāṁ punaścakrē vilāpācāryakaṁ śaraiḥ ॥ 223 ॥</l>
</lg></b>
<p>19. yāvadarthapadatā <b>sammitatvam</b>, yathā—</p>
<b><lg>
<l>kēcid vāstuni nō vāci, kēcid vāci na vastuni ।</l>
<l>vāci vastuni cāpyanyē, nānyē vāci na vastuni ॥ 224 ॥</l>
</lg></b>
<p>20. bhāvatō vākpravr̥tti<b>rbhāvikatvam</b>, yathā—(ma.vī.ca. 1.55)</p>
<b><lg>
<l>ēhyēhi vatsa! raghunandana! rāmacandra! cumbāmi mūrdhani ciraṁ ca pariṣvajē tvām ।</l>
<l>ārōpya vā hr̥di divāniśamud‍vahāmi vandē'thavā caraṇapuṣkarakadvayaṁ tē ॥</l>
</lg></b>
<p>21. ārōhāvarōhakramō <b>gatiḥ</b>, yathā—</p>
<b><lg>
<l>varāhaḥ kalyāṇaṁ vitaratu sa vō yasya śaśabhr̥—
tkalākōṭīkāntaṁ kramavigaladabhyuddha‍r̥tibhiyā ।</l>
<l>mithaḥ saṁmūrchadbhiścaturudadhi—kallōla—paṭalai—
ranāmr̥ṣṭaṁ daṁṣṭrāśikharamadhiśētē		vasumatī ॥ 226 ॥</l>
</lg></b>
<p>22. upakramābhēdō <b>rītiḥ</b>, yathā—</p>
<b><lg>
<l>grāvṇā nāsi girēḥ kṣatā na payasā nārtāsi na mlāpitā
na śvāsaiḥ phaṇinō'si na tvadanugā nāyāsitā kāpi na ।</l>
<l>svaṁ vēśma prati gacchatōriti muhuḥ śrīśārṅgiṇōḥ saspr̥haṁ
sā	praśnōttarayugmapaṅktirubhayōratyāyatā	pātu	vaḥ ॥ 227 ॥</l>
</lg></b>
<p>23. bhaṇitiviśēṣa <b>uktiḥ</b>, yathā—</p>
<b><lg>
<l>kuśalaṁ tasyāḥ jīvati, kuśalaṁ pr̥cchāmi, jīvatītyuktam ।</l>
<l>punarapi tadēva kathayasi, mr̥tāṁ nu kathayāmi yā śvasiti ॥ 228 ॥</l>
</lg></b>
<p>24. uktiparipākaḥ <b>prauḍhiḥ</b>, yathā—</p>
<b><lg>
<l>abhyuddha‍r̥tā vasumatī dalitaṁ ripūraḥ kṣip‍takramaṁ kabalitā balirājalakṣmīḥ ।</l>
<l>atraikajanmani kr̥taṁ tadanēna yūnā janmatrayē yadakarōt puruṣaḥ purāṇaḥ ॥</l>
</lg></b>
<pb n="502"/>
<p>(<b>2. arthaguṇāḥ —24</b>)</p>
<p>arthaguṇā apyēta ēva caturviṁśatiḥ । tēṣu —</p>
<p>1. saṁvidhāna(su)sūtratā <b>ślēṣaḥ</b>, yathā—</p>
<b><lg>
<l>dr̥ṣṭvaikāsanaṅgatē priyatamē paścādupētyādarā—
dēkasyā nayanē pidhāya vihitakrīḍānubandhacchalaḥ ।</l>
<l>īṣad‍vakritakandharaḥ sapulakaṁ svēdōllasanmānasā—
mantarhāsalasatkapōlaphalakāṁ dhūrtō'parāṁ cumbati ॥ 230 ॥ (amaru.)</l>
</lg></b>
<p>2. arthasya prākaṭyaṁ <b>prasādaḥ</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakōkadvandvabandhurvibhindan‌kupitakapikapōlakrōḍatāmrastamaṁsi ॥</l>
</lg></b>
<p>3. kramavatāmavaiṣamyaṁ <b>samatā</b>, yathā—(vikra. 2.7)</p>
<b><lg>
<l>agrē strīnakhapāṭalaṁ kuravakaṁ śyāmaṁ dvayōrbhāgayō—
rbālāśōkamupōḍharāgasubhagaṁ bhēdōnmukhaṁ tiṣṭhati ।</l>
<l>īṣad‍braddharajaḥkaṇāgrakapiśā cūtē navā mañjarī
mugdhatvasya ca yauvanasya ca sakhē madhyē madhuśrīḥ sthitā ॥ 232 ॥</l>
</lg></b>
<p>4. krōdhādāvapyatīvratā <b>mādhuryam</b>, yathā—(ratnāva. 2.19)</p>
<b><lg>
<l>bhrūbhēdē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna viṣphāritaṁ
kōpaśca prakaṭīkr̥tō dayitayā muktaśca na praśrayaḥ ॥ 233 ॥</l>
</lg></b>
<p>5. aniṣṭhuratā <b>saukumāryam</b>, yathā—(bā.rā. 6.34)</p>
<b><lg>
<l>sadyaḥ purīparisarē'pi śirīṣamr̥dvī gatvā jayāt tricaturāṇi padāni sītā ।</l>
<l>gantavyamadya kiyadityasakr̥d bruvāṇā rāmāśruṇaḥ kr̥tavatī prathamāvatāram ॥</l>
</lg></b>
<p>6. svarūpābhidhāna<b>marthavyaktiḥ</b>, yathā—</p>
<b><lg>
<l>pr̥ṣṭhēṣu śaṅkhaśakalacchaviṣu cchadānāṁ rājībhiraṅkitamalaktakalōhitābhiḥ ।</l>
<l>gōrōcanāharitababhrubahiḥ palāśamāmōdatē kumudamambhasi palvalasya ॥</l>
</lg></b>
<pb n="503"/>
<p>7. dīp‍tarasatvaṁ <b>kāntiḥ</b>, yathā—</p>
<b><lg>
<l>mā garvamudvaha kapōlatalē cakāsti kāntasvastalikhitā mama mañjarīti ।</l>
<l>anyāpi kiṁ sakhi na bhājanamīdr̥śānāṁ vairī na cēd bhavati vēpathurantarāyaḥ ॥</l>
</lg></b>
<p>8. vribhavōtkarṣa <b>udāratā</b>, yathā—(śāku. 7.12)</p>
<b><lg>
<l>prāṇānāmanilēna vr̥ttirucitā satkalpavr̥kṣē vanē
tōyē kāñcanapadmarēṇukapiśē puṇyābhiṣēkakriyā ।</l>
<l>dhyānaṁ ratanaśilātalēṣu vibudhastrīsannidhau saṁyamō
yad vāñchanti tapōbhiranyamunayastasmiṁstapasyantyamī ॥ 237 ॥</l>
</lg></b>
<p>9. āśayōtkarṣa <b>udāttatvam</b>, yathā—</p>
<b><lg>
<l>pātrē purōvartini viśvanāthē kṣōdīyasi kṣmāvalayē ca dēyē ।</l>
<l>vrīḍāsmitaṁ tasya tadā tadāsīccamatkr̥tō yēna sa ēva dēvaḥ ॥ 238 ॥</l>
</lg></b>
<p>10. arthādhyavasāyaviśēṣa <b>ōjaḥ</b>, yathā—(mavīca. 2.34)</p>
<b><lg>
<l>tānyēva yadi bhūtāni tā ēva yadi śaktayaḥ ।</l>
<l>tataḥ paraśurāmasya	na	pratīmaḥ parābhavam ॥ 239 ॥</l>
</lg></b>
<p>11. rūḍhāhaṅkāra<b>taurjityam</b>, yathā—(kusaṁ. 6.82)</p>
<b><lg>
<l>umā vadhūrbhavān dātā yācitāra imē vayam ।</l>
<l>varaḥ śambhuralaṁ hyēṣa tvatkulōdbhūtayē vidhiḥ ॥ 240 ॥</l>
</lg></b>
<p>12. arthasyābhīṣṭatā <b>prēyaḥ</b>, yathā—</p>
<b><lg>
<l>rasavadamr̥taṁ kassandēhō madhūnyapi nānyathā
madhuramadhikaṁ cūtasyāpi prasannarasaṁ phalam ।</l>
<l>sakr̥dapi punarmadhyasthassan rasāntaravijjanō
vadatu yadihānyat svādu syāt priyādaśanacchadāt ॥ 241 ॥</l>
</lg></b>
<p>13. dāruṇārthasyādāruṇārthaparyāya<b>ssuśabdatā</b>, yathā—</p>
<b><lg>
<l>dēvavratē vāñchati dīrghanidrāṁ drōṇē ca karṇē ca yaśō'vaśēṣē ।</l>
<l>lakṣmīsahāyasya tavādya vatsa! vātsalyavān drauṇirayaṁ sahāyaḥ ॥ 242 ॥</l>
</lg></b>
<p>14. vyājāvalambanaṁ <b>samādhiḥ</b>, yathā—(śāku. 2.13)</p>
<b><lg>
<l>darbhāṅkurēṇa caraṇaḥ kṣata ityakāṇḍē
tanvī sthitā katicidēva padāni gatvā ।</l>
<pb n="504"/>
<l>āsīd vivr̥ttavadanā ca vimōcayantī
śākhāsu	valkalamasaktamapi	drumāṇām ॥ 243 ॥</l>
</lg></b>
<p>15. sūkṣmārthadr̥ṣṭiḥ <b>saukṣmyam</b>, yathā—</p>
<b><lg>
<l>anyōnyasaṁvalitamāṁsaladantakānti sōllāsamāviralasaṁ valitārdhatāram ।</l>
<l>līlāgr̥hē pratikalaṁ kilakiñcitēṣu vyāvartamānavinayaṁ mithunaṁ cakāsti ॥</l>
</lg></b>
<p>16. śāstrārthasavyapēkṣatā <b>gāmbhīryam</b>, yathā—(māgha. 4.55)</p>
<b><lg>
<l>maitryādicittaparikarmavidō vidhāya
klēśaprahāṇamiha	labdhasabījayōgāḥ ।</l>
<l>khyātiṁ	ca	sattvapuruṣānyatayādhigamya
vāñchanti tāmapi samādhibhr̥tō nirōddha‍um ॥ 245 ॥</l>
</lg></b>
<p>17. arthavikāsō <b>vistaraḥ</b>, yathā—</p>
<b><lg>
<l>saṁgrāmāṅgaṇasaṅgatēna	bhavatā	cāpē	samārōpitē
dēvākarṇaya yēna yēna sahasā yad yatsamāsāditam ।</l>
<l>kōdaṇḍēna	śarāśśarairariśirastēnāpi	bhūmaṇḍalaṁ
tēna tvaṁ bhavatā ca kīrtiratulā kīrtyā ca sap‍tābdhayaḥ ॥ 246 ॥</l>
</lg></b>
<p>18. arthasaṅkōcaḥ <b>saṅkṣēpaḥ</b>, yathā—</p>
<b><lg>
<l>śrūyatāṁ dharmasarvasvaṁ śrutvā caivāvadhāryatām ।</l>
<l>ātmanaḥ pratikūlāni parēṣāṁ na samācarēt ॥ 247 ॥</l>
</lg></b>
<p>19. tulyaśabdārthavibhāgaḥ <b>sammitatvam</b>, yathā—</p>
<b><lg>
<l>indurmūrghni śivasya śailaduhiturvakrō nakhāṅkaḥ stanē
dēyād vō'bhyudayaṁ dvayaṁ tadupamāmālambamānaṁ mithaḥ ।</l>
<l>saṁvādaḥ praṇavēna yasya dalatā kāyaikatāyāṁ tayō—
rūrdhvadvāravicintitēna ca hr̥di dhyātaḥ svarūpēṇa ca ॥ 248 ॥</l>
</lg></b>
<p>20. sābhiprāyōktiḥ <b>bhāvikatvam</b>, yathā—</p>
<b><lg>
<l>dr̥ṣṭiṁ hē prativēśini kṣaṇamihāpyasmad‍gr̥hē dāsyasi
prāyēṇāsya śiśōḥ pitā na virasāḥ kaupīrapaḥ pāsyati ।</l>
<l>ēkākinyapi yāmi tad varamitaḥ strōtasstamālākulaṁ
nīrandhrāḥ	punarālikhantu	 jaṭharacchēdā	nalagranthayaḥ ॥ 249 ॥</l>
</lg></b>
<pb n="505"/>
<p>21. arthādarthāntarāvagamō <b>gatiḥ</b>, yathā—</p>
<b><lg>
<l>śubhē kō'yaṁ vr̥ddhō gr̥haparibr̥ḍhaḥ kiṁ tava pitā
na mē bhartā rātrau vyapagatadr̥ganyacca badhiraḥ ।</l>
<l>huhuṁhuṁ	śrāntō'haṁ	śiśayiṣurihaivāpavarakē
k‍va yāminyāṁ yāsi svapihi nanu nirdaṁśamaśakē ॥ 250 ॥</l>
</lg></b>
<p>22. arthōtpattyādikriyākramō <b>rītiḥ</b>, yathā—</p>
<b><lg>
<l>prathamamaruṇacchāyastāvattataḥ	kanakaprabha—
stadanuvirahōttāmyattanvīkapōlataladyutiḥ ।</l>
<l>prabhavati	punardhvāntadhvaṁsakṣamaḥ kṣaṇadāmukhē
sarasabisinīkandacchēdacchavirmr̥galāñchanaḥ ॥ 251 ॥</l>
</lg></b>
<p>23. bhaṅgyā iṣṭābhidhāna<b>muktiḥ</b>, yathā—</p>
<b><lg>
<l>tvamēvaṁsaundaryā sa ca ruciratāyāṁ paricitaḥ
kalānāṁ sīmānaṁ paramiha yuvāmēva bhajathaḥ ।</l>
<l>api dvandvaṁ diṣṭyā taditi subhagē saṁvadati vā—
mataḥ śēṣaṁ cēt syājjitamiha tadānīṁ guṇitayā ॥ 252 ॥</l>
</lg></b>
<p>24. vivakṣitārthanirvahaṇaṁ <b>prauḍhiḥ</b>, yathā—</p>
<b><lg>
<l>tvadvaktrēnduvilōkanākuladhiyā dhātrā tvadīyāṁ śriyaṁ
nikṣipya pratirājakēṣu viduṣāṁ lakṣmyā tvamāpūritaḥ ।</l>
<l>tēnaitē niyataṁ daridrati gr̥hēṣvēṣāmiyaṁ dr̥śyatē
naināmādriyasē tvamicchasi tu tāṁ tvāmēva sā dhāvati ॥ 253 ॥</l>
</lg></b>
<p>(<b>3. dōṣaguṇāḥ</b>)</p>
<p>padādidōṣāṇāmanukaraṇādiṣu guṇatvāpattayē dōṣaguṇāḥ । tē'pi prāgvadēva trividhā
api pratyēkaṁ caturviṁśatidhā । tatra — <b>padadōṣēṣu</b> —</p>
<p>(<b>padadōṣānāmadōṣatvam</b>)</p>
<p>1. asādhōrmliṣṭamlēcchitādēranukaraṇē guṇatvaṁ, yathā—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁhuṁ muñca mamamēti ca mandaṁ jalpitaṁ jayati mānavatīnām ॥ 254 ॥</l>
</lg></b>
<pb n="506"/>
<p>2. anukaraṇa ēvāprayuktasya guṇatvaṁ, yathā—(mabhā. 3.1.48)</p>
<b><lg>
<l>divaṁ patkāṣiṇō yānti yē'cīkamata bhāṣiṇaḥ ।</l>
<l>patkāṣiṇō'pi nō yānti yē vacanti prayuñjatē ॥ 255 ॥</l>
</lg></b>
<p>3. śrutivirasaṁ kaṣṭam; tasya durvācakānuprāsē guṇatvaṁ, yathā—</p>
<b><lg>
<l>tvāṣṭrāstvāṣṭrārirāṣṭrē na bhrāṣṭrē nādaṁṣṭriṇō janāḥ ।</l>
<l>dhārtarāṣṭrāḥ surāṣṭrē na mahārāṣṭrē tu nōṣṭriṇaḥ ॥ 256 ॥</l>
</lg></b>
<p>4. pādapūraṇādyarthamanarthakam; tasya yamakādau guṇatvaṁ, yathā—</p>
<b><lg>
<l>'yōṣitāmatitarāṁ nakhalūnaṁ gātramujjvalatayā na khalūnam ।'</l>
<l>'babhau mukhēnāpratimēna kācana śriyādhikā tāṁ prati mēnakā ca na ॥ 257 ॥'</l>
</lg></b>
<p>5. rūḍhicyutamanyārtham; tasya prahēlikādiṣu guṇatvaṁ, yathā—</p>
<b><lg>
<l>khātayaḥ kani kālē tē sphātayaḥ sphārhavalgavaḥ ।</l>
<l>candrē sākṣādbhavantyatra tāyavō mama dhāriṇaḥ ॥ 258 ॥</l>
</lg></b>
<p>6. tucchābhidhēyamapuṣṭārtham; tasya chandō'nurōdhādau guṇatvaṁ, yathā—</p>
<b><lg>
<l>'dviraṣṭavarṣākr̥timēnamarthināmuśanti kalpōpapadaṁ mahīruham ॥ 259 ॥'</l>
</lg></b>
<b><lg>
<l>'yamindraśabdārthaniṣūdanaṁ harērhiraṇyapūrvaṁ kaśipuṁ pracakṣatē ॥ 260 ॥'</l>
</lg></b>
<p>7. avācakamasamartham; tasya sītkr̥tādau guṇatvaṁ, yathā—(māgha. 10.64)</p>
<b><lg>
<l>āśu lambitavatīṣṭakarāgrē nīvimardhamukulīkr̥tadr̥ṣṭyā ।</l>
<l>raktavaiṇikakarāhatatantrīmaṇḍalak‍vaṇitacāru	cukūjē ॥ 261 ॥</l>
</lg></b>
<p>8. śāstramātraprasiddhama<b>pratītam</b>; tasya tadvidyasambhāṣaṇādau guṇatvaṁ, yathā—(māgha. 2.28)</p>
<b><lg>
<l>sarvakāryaśarīrēṣu	muktvāṅgaskandhapañcakam ।</l>
<l>saugatānāmivātmānyō nāsti mantrō mahībhr̥tām ॥ 262 ॥</l>
</lg></b>
<p>9. vyavahitārthapratyayakr̥t <b>kliṣṭam</b>; tasya jhaṭityarthapratītau guṇatvaṁ, yathā— (raghu.13.1)</p>
<b><lg>
<l>'athātmanaḥ śabdaguṇaṁ guṇajñaḥ padaṁ vimānēna vigāhamānaḥ ॥ 263 ॥'</l>
</lg></b>
<b><lg>
<l>'pituḥ padaṁ madhyamamutpatantī' ॥ 264 ॥</l></lg></b> (vikra. 1.20)
<b><lg>
<l>kāñcīguṇasthānamaninditāyāḥ' ॥ 265 ॥</l></lg></b> (kusaṁ. 1.27)
<pb n="507"/>
<p>10. aprasiddhārthaprayuktaṁ <b>gūḍhārtham</b>; tasya tada‌‌vyākhyānādau guṇatvaṁ, yathā—</p>
<b><lg>
<l>amhārisā vi kaiṇō kaiṇō halibuḍh‌ḍhasālipamuhā i ।</l>
<l>maṁḍukkamakkaḍā vi hu hōṁti harī—sappa—sīhā vi ॥ 266 ॥</l>
</lg></b>
<lg>
<l>(asmādr̥śā api kavayaḥ kavayō harivr̥ddhaśālipramukhā api ।</l>
<l>maṇḍūkamarkaṭā api khalu bhavanti hariḥ sarpasiṁhā api ॥)</l>
</lg>
<p>11. saṅkētakalpitābhidhēyaṁ <b>nēyārtham;</b> tasya prahēlikādiṣu guṇatvaṁ, yathā—</p>
<b><lg>
<l>mōru kalāvēṇa vahai taha ṇāmaha sariṇāu ।</l>
<l>ussīsā pāaṁtigaō aṇuṇattihiṁ jaṇu ṇāu ॥ 267 ॥</l>
</lg></b>
<lg>
<l>(mayūraḥ kalāpēna vahati tasya nāmnaḥ sadr̥śanāmā ।</l>
<l>ucchīrṣāt pādāntagatō'nunaktaṁ yathā naukā ॥)</l>
</lg>
<p>12. aniścayakr̥t <b>sandigdham;</b> tasya prakaraṇādibhirviśēṣāvagamē guṇatvaṁ, yathā—(kusaṁ. 1.27)</p>
<b><lg>
<l>'mahībhr̥taḥ putravatō'pi dr̥ṣṭistasminnapatyē na jagāma tr̥p‍tim ॥ 268 ॥'</l>
</lg></b>
<b><lg>
<l>'sa śārṅgacakrāsigadābjapāṇirmēghacchaviḥ pātu jaganti śauriḥ ॥ 269 ॥'</l>
</lg></b>
<p>13. viparītakalpana <b>viruddham;</b> tasya tadvidhābhidhānē guṇatvaṁ, yathā— (māgha. 16.2)</p>
<b><lg>
<l>abhidhāya tadā tadapriyaṁ śiśupālō'nuśayaṁ paraṁ gataḥ ।</l>
<l>bhavatō'bhimanāssamīhatē saruṣaḥ kartumupētya mānanām ॥ 270 ॥</l>
</lg></b>
<p>14. aviśēṣābhidhāyakama<b>prayōjakam</b>; tasya svarūpābhidhānādau guṇatvaṁ, yathā—(kusaṁ. 6.36)</p>
<b><lg>
<l>'ta	ākāśamasiśyāmamutpatya	paramarṣayaḥ ॥ 271 ॥'</l>
</lg></b>
<b><lg>
<l>'sāgraṁ varṣasahastraṁ sa tapastēpē mahāmanāḥ ॥ 272 ॥'</l>
</lg></b>
<p>15. avyutpattima<b>ddēśyam</b>; (tasya) kavibhiraṅgīkr̥tatvē guṇatvaṁ, yathā—(māmā. 5.22)</p>
<b><lg>
<l>ṣaṇḍēṣūddaṇḍapiṇḍītagarataralanāḥ prāpirē yēna vēlā—
mālambyōttālatallasphuṭitapuṭakinībandhavō gandhavāhāḥ ।</l>
<l>pātālapratimallagallavivaraprakṣip‍tasap‍tārṇavaṁ
vandē nanditanīlakaṇṭhapariṣad‍vyaktarddhi vaḥ krīḍitam ॥ 273 ॥</l>
</lg></b>
<b><lg>
<l>'kirantaḥ	kāvērīlaḍahalarīśīkarakaṇān ॥ 274 ॥'</l>
</lg></b>
<p>16. aślīlāmaṅgalaghr̥ṇāvadarthaṁ <b>grāmyam</b>; tasya saṁvītagup‍talakṣitādau na dōṣaḥ ।</p>
<b><lg>
<l>saṁvītasya hi lōkē tu na dōṣānvēṣaṇaṁ kṣamam ।</l>
<l>śivaliṅgasya saṁsthānē kasyāsabhyatvabhāvanā ॥ 275 ॥</l>
</lg></b>
<pb n="508"/>
<p>tatrāsabhyamasabhyārthāntaramasabhyasmr̥tihētuścāślīlam । tatra—</p>
<p>17. ādyasya tu guṇatvaṁ, yathā—</p>
<b><lg>
<l>tasmai himādrēḥ prayatāṁ tanūjāṁ yatātmanē rōcayituṁ yatasva ।</l>
<l>yōṣitsu tadvīryaniṣēkabhūmiḥ saiva kṣamētyātmabhuvōpadiṣṭam ॥</l></lg></b> (kusaṁ. 3.16)
<p>18. dvitīyasya guṇatvaṁ, yathā—</p>
<b><lg>
<l>'sudustyajā yadyapi janmabhūmiḥ' ॥ 277 ॥,</l>
</lg></b>
<b><lg>
<l>'janairasambādhamayāṁbabhūvē		॥ 278 ॥'</l>
</lg></b>
<b><lg>
<l>'sa tē'nunēyaḥ subhagō'bhimānī' ॥ 279 ॥,</l>
</lg></b>
<b><lg>
<l>'bhaginyayaṁ naḥ prathamābhisandhiḥ ॥ 280 ॥'</l>
</lg></b>
<p>19. tr̥tīyasya <b>guṇatvaṁ</b>, yathā—</p>
<b><lg>
<l>brahmāṇḍakāraṇaṁ yō'psu nidadhē vīryamātmanaḥ ।</l>
<l>upasthānaṁ karōmyēṣa tasmai śēṣāhiśāyinē ॥ 281 ॥</l>
</lg></b>
<p>amaṅgalārthamamaṅgalārthāntaramamaṅgalasmr̥tihētu<b>ścāmaṅgalārtham</b>; tatra—</p>
<p>20. ādyasya <b>guṇatvaṁ</b>, yathā—</p>
<b><lg>
<l>bhadrē! māri praśastaṁ vada sadasi mudā nr̥tya kr̥tyē! muhūrtaṁ
mr̥tyō! ratnaiścatuṣkaṁ viracaya racayārātrikaṁ kālarātri! ।</l>
<l>cāmuṇḍē! muṇḍamālāmupanaya vinayasvāyatāṁ bhairavīrṣyā—
mēvaṁ dēvē bhavānīṁ vahati parijanavyāhr̥tistrāyatāṁ va ॥ 282 ॥</l>
</lg></b>
<p>21. dvitīyasya <b>guṇatvaṁ</b>, yathā—(vēsaṁ. 1.6)</p>
<b><lg>
<l>satpakṣā madhuragiraḥ prasādhitāśā madōddhatārambhāḥ ।</l>
<l>nipatanti	dhārtarāṣṭrāḥ	kālavaśānmēdinīpr̥ṣṭhē ॥ 283 ॥</l>
</lg></b>
<p>22. tr̥tīyasya <b>guṇatvaṁ</b>, yathā—</p>
<b><lg>
<l>kō'bhiprētaḥ susaṁsthānastasyā iti na niścayaḥ ।</l>
<l>āśāpiśācikaiṣā tu kumārī māṁ variṣyati ॥ 284 ॥</l>
</lg></b>
<p>23. <b>ghr̥ṇāvad</b> ghr̥ṇāvadarthāntaraṁ ghr̥ṇāvatsmr̥tihētuśca ghr̥ṇāvadartham ।</p>
<pb n="509"/>
<b><lg>
<l>niṣṭhyūtōdgīrṇavāntādi gauṇavr̥ttivyapāśrayam ।</l>
<l>atisundaramanyatra grāmyakakṣyāṁ vigāhatē ॥ 285 ॥</l></lg></b> (kāvyāda. 1.24)
<p>yathā—(kāvyāda. 1.96)</p>
<b><lg>
<l>padmānyarkāśuniṣṭhyūtāḥ pītvā pāvakavipruṣaḥ ।</l>
<l>bhūyō vamantīva mukhairudgīrṇāruṇarēṇubhiḥ ॥ 286 ॥</l>
</lg></b>
<b><lg>
<l>kiñcidāśrayasaundaryāddhattē śōbhāmasādhvapi ।</l>
<l>kāntāvilōcananyastaṁ malīmasamivāñjanam ॥ 287 ॥</l></lg></b> (kāvyāda. 1.55)
<p>yathā—(ma.vī.ca. 1.35)</p>
<b><lg>
<l>āntraprōtabr̥hatkapālanalakakrūrak‍vaṇatkaṅkaṇa—
prāyaprēṅkhitabhūribhūṣaṇaravairāghōṣayantyambaram ।</l>
<l>pītōcacharditaraktakardamaghanaprārabhāraghōrōllalad—
vyālōlastanabhārabhairavavapurbandhōddhataṁ dhāvati ॥ 288 ॥</l>
</lg></b>
<b><lg>
<l>sannivēśaviśēṣācca	duruktamapi śōbhatē ।</l>
<l>nīlaṁ palāśamābaddhamantarālē srajāmiva ॥ 289 ॥</l></lg></b> (bhāmahā. 1.54)
<p>yathā—(māmā. 5.18)</p>
<b><lg>
<l>āntraiḥ kalpitamaṅgalapratisarāḥ strīhastaraktōtpala—
vyaktōttaṁsabhr̥taḥ pinahya sahasā hr̥tpuṇḍarīkastrajaḥ ।</l>
<l>ētāḥ śōṇitapaṅkakuṅkumajuṣaḥ saṁbhūya kāntaiḥ piba—
ntyasthisnēhasurāḥ kapālacaṣakaiḥ prītāḥ piśācāṅganāḥ ॥ 290 ॥</l>
</lg></b>
<p>24. ētēna dvitīyatr̥tīyayōrapi guṇatvaṁ vyākhyātam ।</p>
<p>yathā—</p>
<b><lg>
<l>mukhamāpāṇḍugaṇḍaṁ tē madaklinnakaṭaḥ karī ।</l>
<l>viśāṁpatē! viśiṣṭō'pi saphalaṁ brahmavarcasam ॥ 291 ॥</l>
</lg></b>
<p>yathā ca—</p>
<b><lg>
<l>varṣiṣṭhāya yaviṣṭhāya pravīryāya pracētasē ।</l>
<l>namaḥ kapardinē nīlalōhitāyāgnirētasē ॥ 292 ॥</l>
</lg></b>
<pb n="510"/>
<p>(<b>vākyadōṣāṇāmadōṣatvam</b>)</p>
<p>atha vākyadōṣāṇāmadōṣaḥ, tatra</p>
<p>1. śabdahīnasya k‍vacid vivakṣātō <b>guṇatvam ।</b> yathā—</p>
<b><lg>
<l>ākṣipantyaravindāni mugdhē tava mukhaśriyam ।</l>
<l>kōśadaṇḍasamagrāṇāṁ kimēṣāmasti duṣkaram ॥ 293 ॥</l></lg></b> (kāvyāda. 2.361)
<b><lg>
<l>idaṁ hi śāstramāhātmyadarśanālasacētasām ।</l>
<l>apabhāṣaṇavadbhāti na ca saubhāgyamujjhati ॥ 294 ॥</l></lg></b> (kāvyāda. 4.28)
<b><lg>
<l>anukampādyatiśayō yadi kaścidvivakṣyatē ।</l>
<l><hi>na dōṣaḥ</hi> punaruktō'pi pratyutēyamalaṅkriyā ॥ 295 ॥</l></lg></b> (kāvyāda. 4.14)
<p>yathā—(kāvyāda. 4.15)</p>
<b><lg>
<l>hanyatē sā varārōhā smarēṇākāṇḍavairiṇā ।</l>
<l>hanyatē cārusarvāṅgī hanyatē mañjubhāṣiṇī ॥ 296 ॥</l>
</lg></b>
<b><lg>
<l>2. yatnaḥ sambandhanirjñātahētuḥ kō'pi kr̥tō yadi ।</l>
<l>kramalaṅghanamapyāhu<hi>rnirdōṣaṁ</hi> sūrayō yathā ॥ 297 ॥</l></lg></b> (kāṁvyāda. 4.23)
<b><lg>
<l>bandhutyāgastanutyāgō dēśatyāga iti triṣu ।</l>
<l>ādyantāvāyataklēśau madhyamaḥ kṣaṇikajvaraḥ ॥ 298 ॥</l></lg></b> (kāvyāda. 4.24)
<b><lg>
<l>yadā tīvraprayatnēna saṁyōgādēragauravam ।</l>
<l>na cchandōbhaṅgamapyāhustadadōṣāya sūrayaḥ ॥ 299 ॥</l>
</lg></b>
<b><lg>
<l>jaha ṇhāuṁ ōiṇṇē abbhantamulhāsiamaṁsuaddhantaṁ ।</l>
<l>taha aṇa ṇhāō si tumaṁ sacchē gōlāṇaītūhē ॥ 300 ॥</l>
</lg></b>
<lg>
<l>(yathā snātumavatīrṇē ārdrībhūtamullāsitamaṁśukārdhāntam ।</l>
<l>tathā ca na snātō bhavasi tvaṁ svacchē gōdānadītīrthē ॥)</l>
</lg>
<p>3. asthānaviṁrati <b>yatibhraṣṭam</b>—</p>
<b><lg>
<l>svarasandhyakr̥tē prāyō dhātubhēdē tadiṣyatē ।</l>
<l>nāmabhēdē ca śēṣēṣu <hi>na dōṣa</hi> iti tadvidaḥ ॥ 301 ॥</l>
</lg></b>
<p>yathā—</p>
<b><lg>
<l>'śōbhāṁ puṣyatyayamabhinavaḥ sundarīṇāṁ prabōdhaḥ' ॥ 302 ॥</l>
</lg></b>
<pb n="511"/>
<b><lg>
<l>'kiñcid bhāvālasamasaralaprēkṣitaṁ kāminīnām ॥ 303 ॥</l>
</lg></b>
<b><lg>
<l>kāryākāryāṇyayamavikalānyāgamēnaiva paś‍yan ।</l>
<l>vaś‍yāmurvīṁ vahati nr̥pa ityasti caivaṁ prayōgaḥ ॥ 304 ॥ (kāvyāda. 4.30)</l>
</lg></b>
<p>atra ca— (kāvyāda. 4.31)</p>
<b><lg>
<l>lup‍tē padāntē śēṣasya padatvaṁ niścitaṁ yathā ।</l>
<l>tathā sandhivikārāntaṁ padamēvēti varṇyatē ॥ 305 ॥</l>
</lg></b>
<p>4. virūpasandhi <b>visandhi</b>— (kāvyāda. 4.36)</p>
<b><lg>
<l>na saṁhitāṁ vivakṣāmītyasandhānaṁ padēṣu yat ।</l>
<l>tad visandhīti nirdiṣṭaṁ na pragr̥hyādihētukam ॥ 306 ॥</l>
</lg></b>
<p>yathā—(kāsūvr̥. 2.2.8)</p>
<b><lg>
<l>'kamalē iva lōcanē imē anubandhāti vilāsapaddhatiḥ ॥ 307 ॥'</l>
</lg></b>
<b><lg>
<l>'sa itō'nya r̥tāvr̥tapriyō</l>
<l>na r̥castvaṁ na yajūṁṣi ūhasē ॥ 308 ॥'</l>
</lg></b>
<b><lg>
<l>padānāṁ vyutkramō yatra kramēṇa vyutkramēṇa vā ।</l>
<l>tad vyākīrṇaṁ vidustasya na dōṣaḥ kō'pi tad yathā ॥ 309 ॥</l>
</lg></b>
<b><lg>
<l>jugupsata smainamaduṣṭabhāvaṁ maivaṁ bhavānakṣatasādhuvr̥ttaḥ ।</l>
<l>itīva vācō nigr̥hītakaṇṭhaiḥ prāṇairarudhyanta maharṣisūnōḥ ॥ (jāha. 1.85)</l>
</lg></b>
<b><lg><l>5. paryāyēṇa dvayōryatra vākyaṁ praś‍nōttarādiṣu ।</l>
<l>saṅkīrṇaṁ <hi>tanna dōṣāya</hi> vākōvākyavidō viduḥ ॥ 311 ॥</l>
</lg></b>
<p>(yathā)— (amaruka. 57)</p>
<b><lg>
<l>bālē! nātha! vimuñca mānini! ruṣaṁ rōṣānmayā kiṁ kr̥taṁ</l>
<l>khēdō'smāsu na mē'parādhyati bhavān sarvē'parādhā mayi ।</l>
<l>tatkiṁ rōdiṣi gadgadēna vacasā, kasyāgratō rudyatē</l>
<l>nanvētanmama, kā tavāsmi, dayitā, nāsmītyatō rudyatē ॥ 312 ॥</l>
</lg></b>
<b><lg>
<l>6. vākyāntarasagarbhaṁ yat tad vākyaṁ garbhitaṁ viduḥ ।</l>
<l>rasāntaraviraskārē tadiṣṭaṁ <hi>nēṣṭamanyathā</hi> ॥ 313 ॥</l>
</lg></b>
<pb n="512"/>
<p>yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyatē</b>. (pr̥. 362)</p>
<b><lg>
<l>7. dēśabhāṣāprabhēdēna prakr̥tyādibhidāpi vā ।</l>
<l>apadaṁ tasya cānujñā <hi>bhāṣācitrēṣu</hi> tadyathā ॥ 314 ॥</l>
</lg></b>
<b><lg>
<l>hā tō jō jjaladēu naiva padanaḥ sākṣādayaṁ bhūtalē</l>
<l>tatkiṁ dīsai saccamā hatavapuḥ kāmaḥ kila śrūyatē ।</l>
<l>ai pacchā kialēu bhūtapatinā gaurīvivāhōtsavē</l>
<l>aisēṁ sacca ji bōllu hastakaṭakaḥ kiṁ darpaṇēnēkṣyatē ॥ 315 ॥</l>
</lg></b>
<b><lg><l>8. aśarīraṁ kriyāhīnaṁ kriyāpēkṣā na yatra tu ।</l>
<l>yatrāstyādērapēkṣā vā na <hi>dōṣastatra</hi> tadyathā ॥ 316 ॥</l>
</lg></b>
<b><lg>
<l>kiyanmātraṁ jalaṁ vipra jānudagh‍naṁ narādhipa ।</l>
<l>tathāpīyamavasthā tē na sarvatra bhavādr̥śāḥ ॥ 317 ॥</l>
</lg></b>
<b><lg>
<l>yatrōpamānē dharmāḥ syurnōpamēyēna sammitāḥ ।</l>
<l>tadūnōpamamityāhustatprasiddhau <hi>na duṣyati</hi> ॥ 318 ॥</l>
</lg></b>
<p>yathā— (bhāmahā. 2.41,42,43,44)</p>
<b><lg>
<l>sa mārutākampitapītavāsā bibhrat salīlaṁ śaśibhāsamabjam ।</l>
<l>yadupravīraḥ pragr̥hītaśārṅgaḥ sēndrāyudhō mēgha ivābabhāsē ॥ 319 ॥</l>
</lg></b>
<b><lg>
<l>śakracāpagrahādatra darśitaṁ kila kārmukam ।</l>
<l>vāsaḥ śaṅkhānupādānādūnamityatra cōcyatē ॥ 320 ॥</l>
</lg></b>
<b><lg>
<l>sarvaṁ sarvēṇa sārūpyaṁ nāsti bhāvasya kasyacit ।</l>
<l>yathōpapatti kr̥tibhirupamānaṁ prayujyatē ॥ 321 ॥</l>
</lg></b>
<b><lg>
<l>akhaṇḍamaṇḍalaḥ k‍vēnduḥ k‍va kāntānanamadyuti ।</l>
<l>yatkiṁcitkāntisāmyāttu śaśinēvōpamīyatē ॥ 322 ॥</l>
</lg></b>
<p>9. tēnādhikōpamaṁ vyākhyātam । yathā—(bhāmahā. 2.58, 59)</p>
<b><lg>
<l>sa pītavāsāḥ pragr̥hītaśārṅgō manōjñabhīmaṁ vapurāpa kr̥ṣṇaḥ ।</l>
<l>śatahradēndrāyudhavānniśāyāṁ saṁsr̥jyamānaḥ śaśinēva mēghaḥ ॥ 323 ॥</l>
</lg></b>
<pb n="513"/>
<b><lg>
<l>śaśinō grahaṇādētadādhikyaṁ kila na hyayam ।</l>
<l>nirdiṣṭa upamēyē'rthē vācyō vā jalajō'tra tu ॥ 324 ॥</l>
</lg></b>
<b><lg>
<l>na sarvasārūpyamayaṁ vistarēṇōditō vidhiḥ ।</l>
<l>abhiprāyātkavērvātra vidhēyā jalajē matiḥ ॥ 325 ॥</l></lg></b> (bhāmahā. 2.60)
<b><lg>
<l>bhinnaliṅgatvamapyāhurupamādūṣaṇaṁ tathā ।</l>
<l>vacōbhēdō <hi>na dōṣāya</hi> yatrōdvōgō na dhīmatām ॥ 326 ॥</l></lg></b> (kāvyāda. 2.51)
<p>tatra liṅgabhēdē na dōṣō yathā—</p>
<b><lg>
<l>anyadā bhūṣaṇaṁ puṁsaḥ śamō lajjēva yōṣitaḥ ।</l>
<l>parākramaḥ paribhavē vaiyātyaṁ suratēṣviva ॥ 327 ॥</l></lg></b> (māgha. 2.44)
<p>vacanabhēdē na dōṣō yathā—</p>
<b><lg>
<l>ājñā iva jaganmr̥tyōḥ prāṇā iva nayaśriyaḥ ।</l>
<l>gr̥hā iva tapassiddhērdārā iva vibhōrgatiḥ ॥ 328 ॥</l>
</lg></b>
<b><lg><l>10. śliṣṭamaspr̥ṣṭaśaithilyaṁ śithilaṁ tadviparyayaḥ ।</l>
<l><hi>gauḍīyairiṣyatē</hi> tattu bandhaprāśastyagauravāt ॥ 329 ॥</l></lg></b> (kāvyāda. 1.43)
<p>yathā—(kāvyāda. 1.44)</p>
<b><lg>
<l>līlāvilōlalalanālalitālakalālasāḥ ।</l>
<l>vilup‍tamālatīmālā jalakālānilā vavuḥ ॥ 330 ॥</l>
</lg></b>
<b><lg><l>11. anālōcyaiva vaiṣamyamarthālaṅkāraḍambarau ।</l>
<l>avēkṣamāṇā vavr̥dhē paurastyā kāvyapaddhatiḥ ॥ 331 ॥ (kāvyāda. 1.50)</l>
</lg></b>
<p>yathā—(kāvyāda. 1.49)</p>
<b><lg>
<l>candanapraṇayōdgandhirmandō malayamārutaḥ ।</l>
<l>spardhatē ruddhamaddhairyō vararāmānanānilaiḥ ॥ 332 ॥</l>
</lg></b>
<b><lg>
<l>dīp‍tamityaparairbhūm‍nā kaṭhōramapi badhyatē ।</l>
<l>nyakṣēṇa pakṣaḥ kṣapitaḥ kṣatriyāṇāṁ kṣaṇāditi ॥ 333 ॥</l></lg></b> (kāvyāda. 1.72)
<b><lg><l>12. āvidvadaṅganābālaprasiddhārthaṁ prasādavat ।</l>
<l>viparyayō'syāprasannaṁ citrādau <hi>tanna duṣyati</hi> ॥ 334 ॥</l></lg></b> (bhāmaha. 2.3)
<pb n="514"/>
<p>yathā—(dēvīśa.)</p>
<b><lg>
<l>yāśritā pāvanatayā yātanācchidanīcayā</l>
<l>yācanīyā dhiyā māyāyāmāyāsaṁ stutā śriyā ॥ 335 ॥</l>
</lg></b>
<b><lg><l>13. adhyāhārādigamyārthē nēyārthamiti tadviduḥ ।</l>
<l>prasiddhērgamyatē yasmi<hi>nna ca taddōṣavadya</hi>thā ॥ 336 ॥</l>
</lg></b>
<b><lg>
<l>mā bhavantamanalaḥ pavanō vā vāraṇō madakalaḥ paraśurvā ।</l>
<l>vāhinījalabharaḥ kuliśaṁ vā svisti tē'stu latayā saha vr̥kṣa ॥ 337 ॥</l>
</lg></b>
<b><lg><l>14. asabhyārthaṁ mataṁ grāmyaṁ tad grāmyōk‍tyaiva duṣyati ।</l>
<l>vidagdhōktau tu tasyāhu<hi>rguṇavattvaṁ</hi> manīṣiṇaḥ ॥ 338 ॥</l>
</lg></b>
<p>yathā—(kāvyāda. 1.64)</p>
<b><lg>
<l>kāmaṁ kandarpacaṇḍālō mayi vāmākṣi nirdayaḥ ।</l>
<l>tvayi nirmatsarō diṣṭ‍yētyēvamādi yathōditam ॥ 339 ॥</l>
</lg></b>
<b><lg><l>15. ōjaḥ samāsabhūyastvaṁ taddīp‍tārthēṣu badhyatē ।</l>
<l>viparyayō'syāsamastaṁ dīp‍tārthaṁ <hi>cainna dōṣabhāk</hi> ॥ 340 ॥</l>
</lg></b>
<p>yathā—(vēsaṁ. 3.22)</p>
<b><lg>
<l>yō yaḥ śastraṁ bibharti svabhujagurumadaḥ pāṇḍavīnāṁ camūnāṁ</l>
<l>yō yaḥ pāñcālagōtrē śiśuradhikavayā garbhaśayyāṁ gatō vā ।</l>
<l>yō yastatkarmasākṣī carati mayi raṇē yaśca yaśca pratīpaḥ</l>
<l>krōdhāndhastasya tasya svayamapi jagatāmantakasyāntakō'ham ॥ 341 ॥</l>
</lg></b>
<b><lg><l>16. samastamasamastaṁ vā na nirvahati yad vacaḥ ।</l>
<l>tadanirvyūḍhamasyāpi <hi>na dōṣaḥ kvāpi</hi> tadyathā ॥ 342 ॥</l>
</lg></b>
<b><lg>
<l>prasīda caṇḍi! tyaja manyumañjasā janastavāyaṁ purataḥ kr̥tāñjaliḥ ।</l>
<l>kimarthamutkampitapīvarastanadvayaṁ tvayā lup‍tavilāsamāsyatē ॥ 343 ॥</l>
</lg></b>
<b><lg><l>17. analaṅkāramityāhuralaṅkārōjjhitaṁ vacaḥ ।</l>
<l>pūrvōttarānusandhānē tasya <hi>sādhutvamiṣyatē</hi> ॥ 344 ॥</l>
</lg></b>
<p>yathā—(māgha. 2.68)</p>
<b><lg>
<l>niśamya tāḥ śēṣagavīrabhidhātumadhōkṣajaḥ ।</l>
<l>śiṣyāya br̥hatāṁ patyuḥ prastāvamadiśad dr̥śā ॥ 345 ॥</l>
</lg></b>
<pb n="515"/>
<p>(<b>vākyārthadōṣāṇāmadōṣaḥ</b>)</p>
<p>atha vākyārthadōṣāṇāmadōṣaḥ । tatra ca —</p>
<b><lg><l>1. samudāyārthaśūnyaṁ yat tadapārthaṁ pracakṣatē ।</l>
<l>tanmattōnmattabālānāmuktēranyatra duṣyati ॥ 346 ॥ (kāvyāda. 4.5)</l>
</lg></b>
<p>yathā—</p>
<b><lg>
<l>k‍vākāryaṁ śaśalakṣmaṇaḥ k‍va ca kulaṁ bhūyō'pi dr̥ś‍yēta sā</l>
<l>dōṣāṇāṁ praśamāya mē śrutamahō kōpē'pi kāntaṁ mukham ।</l>
<l>kiṁ vakṣyantyapakalpaṣāḥ katadhiyō rēkhaiva sānyādr̥śī</l>
<l>cētaḥ svāsthyamupaihi kaḥ khalu yuvā dhanyō'dharaṁ pāsyati ॥ 347 ॥</l>
</lg></b>
<b><lg><l>2. yadaprayōjanaṁ yacca gatārthē vyarthamēva tat ।</l>
<l>tasyāpi k‍vāpi <hi>nirdōṣaḥ</hi> prayōgō dr̥ś‍yatē yathā ॥ 348 ॥</l>
</lg></b>
<b><lg>
<l>gītā viduravākyāni dharmāḥ śāntanavēritāḥ।</l>
<l>na śrutā bhāratē yēna tasya janma nirarthakam ॥ 349 ॥</l>
</lg></b>
<b><lg>
<l>hr̥tkaṇṭhavaktraśrōtrēṣu kasya nāvasthitaṁ tava ।</l>
<l>śrīkhaṇḍahārakarpūradantapatraprabhaṁ	yaśaḥ ॥ 350 ॥</l>
</lg></b>
<b><lg><l>3. aviśēṣēṇa pūrvōktaṁ yadi bhūyō'pi kīrtyatē ।</l>
<l>tadēkārthaṁ rasākṣip‍tacētasāṁ <hi>tanna duṣyati</hi> ॥ 351 ॥</l>
</lg></b>
<p>yathā—(māmā. 5.30)</p>
<b><lg>
<l>asāraṁ saṁsāraṁ parimuṣitarat‍naṁ tribhuvanaṁ</l>
<l>nirālōkaṁ lōkaṁ maraṇaśaraṇaṁ bāndhavajanam ।</l>
<l>adarpaṁ kandarpaṁ jananayananirmāṇamaphalaṁ</l>
<l>jagajjīrṇāraṇyaṁ kathamasi vidhātuṁ vyavasitaḥ ॥ 352 ॥</l>
</lg></b>
<b><lg><l>4. saṁśayāyaiva sandigdhaṁ yadi jātu prayujyatē ।</l>
<l>syādalaṅkāra ēvāsau <hi>na dōṣastatra</hi> tadyathā ॥ 353 ॥</l>
</lg></b>
<b><lg>
<l>kattō lambhai paṁthia sattharaaṁ ēttha gāmaṇigharammi ।</l>
<l>uṇṇaapaōharē pēkkhiūṇa jai vasasi tā vasasu ॥ 354 ॥</l></lg></b> (gāsa.vē. 879)
<pb n="516"/>
<lg><l>(kutō labhyatē pathika srastarakamatra grāmaṇīgr̥hē ।</l>
<l>unnatapayōdharān prēkṣya yadi vasasi tad vasa ॥)</l></lg>
<b><lg><l>5. vākyē prabandhē cārthānāṁ paurvāparyaviparyayaḥ ।</l>
<l>dōṣaḥ sō'pakramō nāma citrahētau <hi>na duṣyati</hi> ॥ 355 ॥</l>
</lg></b>
<p>yathā—(kāvyāda. 2.257)</p>
<b><lg>
<l>paścātparyasya kiraṇānudīrṇaṁ candramaṇḍalam ।</l>
<l>prāgēva hariṇākṣīṇāmudīrṇō rāgasāgaraḥ ॥ 356 ॥</l>
</lg></b>
<b><lg><l>6. yasmin rītēranirvāhaḥ khinnaṁ tadabhidhīyatē ।</l>
<l><hi>na dōṣastasya</hi> tu k‍vāpi yatra cchāyā na hīyatē ॥ 357 ॥</l>
</lg></b>
<p>yathā—</p>
<b><lg>
<l>abhinavavadhūrōṣasvāduḥ	karīṣatanūnapā—</l>
<l>dasaralajanāślēṣakrūrastuṣārasamīsṇaḥ ।</l>
<l>galitavibhavasyājñēvādya dyutirmasr̥ṇā ravē—</l>
<l>rvirahivanitāvaktraklaibyaṁ bibharti niśākaraḥ ॥ 358 ॥</l>
</lg></b>
<b><lg><l>7. lōkātīta ivārthō yaḥ sō'timātra <hi>ihēṣyatē</hi> ।</l>
<l>vārtādau tēna tuṣyanti vidagdhā nētarē janāḥ ॥</l></lg></b> (kāvyāda. 1.85, 89)
<b><lg>
<l>tacca vārtābhidhānēṣu varṇanāsvapi vidyatē ।</l>
<l>kāntaṁ sarvajagatkāntaṁ laukikārthānatikramāt ॥ 360 ॥</l></lg></b> (kāvyāda. 1.89)
<p>vārtābhidhānē yathā—</p>
<b><lg>
<l>gr̥hāṇi nāma tānyēva tapōrāśirbhavādr̥śaḥ ।</l>
<l>sambhāvayati yānyēvaṁ pāvanaiḥ pādapāṁsubhiḥ॥ 361 ॥</l></lg></b> (kāvyāda. 1.86)
<p>varṇanāyāṁ yathā—</p>
<b><lg>
<l>anayōranavadyāṅgi stanayōrjr̥mbhamāṇayōḥ ।</l>
<l>avakāśō na paryāp‍tastava bāhulatāntarē ॥ 362 ॥ (kāvyāda. 1.87)</l>
</lg></b>
<b><lg>
<l>iti saṁbhāvyamēvaitadviśēṣākhyānasaṁskr̥tam ।</l>
<l>kāntaṁ bhavati sarvasva lōkasīmānu vartinaḥ ॥ 363 ॥</l></lg></b> (kāvyāda. 1.88)
<pb n="517"/>
<p>tadatikramē vārtābhidhānaṁ yathā—(kāvyāda. 1.90)</p>
<b><lg>
<l>dēvadhiṣṇayamivārādhyamadyaprabhr̥ti nō gr̥ham ।</l>
<l>yuṣmatpādarajaḥ pātadhautaniśśēṣakalmaṣam ॥ 364 ॥</l>
</lg></b>
<p>varṇanā yathā—(kāvyāda. 1.91)</p>
<b><lg>
<l>alpaṁ nirmitamākāśamanālōcyaiva vēdhasā ।</l>
<l>idamēvaṁvidhaṁ bhāvi bhavatyāsstanajr̥mbhaṇam ॥ 365 ॥</l>
</lg></b>
<b><lg><l>8. idamatyuktirityuktamētadgauḍōpalālitam ।</l>
<l>prasthānaṁ prākpraṇītaṁ tu sāraṁ vaidarbhavartmanaḥ ॥ 366 ॥ (kāvyāda. 1.92)</l>
</lg></b>
<b><lg>
<l>paruṣaṁ niṣṭhurārthaṁ yadatīva hi vigarhitam ।</l>
<l>viruddhalakṣaṇādyāsu taduktiṣu <hi>na duṣyati</hi> ॥ 367 ॥</l>
</lg></b>
<p>yathā—</p>
<b><lg>
<l>hālāhalaṁ viṣaṁ bhuṅkṣva sakhi mā tatra viśvasīḥ ।</l>
<l>yadvā na dahyasē kāṣṭhaiḥ svalpaistvamiti mē matiḥ ॥ 368 ॥</l>
</lg></b>
<b><lg><l>9. aprastutarasaṁ prāhurvirasaṁ vastu sūrayaḥ ।</l>
<l><hi>iṣṭaṁ</hi> tasyāpyanujñānamaprādhānyē tayōryathā ॥ 369 ॥</l>
</lg></b>
<b><lg>
<l>kṣip‍tō hastāvalag‍naḥ prasabhamabhihatō'pyādadānōṁ'śukāntaṁ</l>
<l>gr̥h‍ṇan kēśēṣvapāstaścaraṇanipatitō nēkṣitaḥ saṁbhramēṇa ।</l>
<l>āliṅgan yō'vadhūtastripurayuvatibhiḥ sāśrunētrōtpalābhiḥ</l>
<l>kāmīvārdrāparādhaḥ sa dahatu duritaṁ śāmbhavō vaḥ śarāg‍niḥ ॥</l></lg></b> (amaruka. 2)
<b><lg><l>10. hīnaṁ yatrōpamānaṁ syādupamēyaṁ guṇādhikam ।</l>
<l>hīnōpamaṁ tadapyāhu<hi>rna dōṣaḥ</hi> k‍vāpi tadyathā ॥ 371 ॥</l>
</lg></b>
<b><lg>
<l>tataḥ kumudanāthēna kāminīgaṇḍapāṇḍunā ।</l>
<l>nētrānandēna candrēṇa māhēndrī digalaṅkr̥tā ॥ (mahābhā. drōṇa. 184.46)</l>
</lg></b>
<b><lg>
<l>yatrōpamānamutkr̥ṣṭamupamēyaṁ nikr̥ṣyatē ।</l>
<l>jñēyaṁ tadadhikaupamyamasyāpi <hi>k‍vāpyadōṣatā</hi> ॥ 373 ॥</l>
</lg></b>
<pb n="518"/>
<p>yathā—(kāvyāda. 2.50)</p>
<b><lg>
<l>kāntyā candramasaṁ dhām‍nā sūryaṁ dhairyēṇa cārṇavam ।</l>
<l>rājannanukarōṣi tvaṁ saubhāgyēnāpi manmatham ॥ 374 ॥</l>
</lg></b>
<b><lg><l>11. upamānēna vaiṣamyād bhavēdasadr̥śōpamam ।</l>
<l>tasyābhyanujñāmicchanti vyatirēkōpamādiṣu ॥ 375 ॥</l>
</lg></b>
<b><lg>
<l>prahitaḥ pradhanāya mādhavānahamākārayituṁ mahībhujā ।</l>
<l>na parēṣu mahaujasaśchalādapakurvanti malimlucā iva ॥</l></lg></b> (māgha. 16.52)
<b><lg>
<l>yasyōpamānaṁ lōkēṣu na prasiddhaṁ tadiṣyatē ।</l>
<l>aprasiddhōpamaṁ nāma tatkavaci<hi>nnaiva duṣyati</hi> ॥ 377 ॥</l>
</lg></b>
<p>yathā—</p> <b><lg><l>ud‍garbhahūṇaramaṇīramaṇōpamardabhag‍nōnnatastananivēśanibhaṁ himāṁśōḥ ।</l>
<l>bimbaṁ kaṭhōrabisakāṇḍakaḍāragaurairviṣṇōḥ padaṁ prathamamagrakarairvyanakti ॥ 378 ॥</l>
</lg></b>
<b><lg>
<l>12. niralaṅkāramityāhuralaṅkārōjjhitaṁ vacaḥ ।</l>
<l>arthaurjityēṣu tasyāpi k‍vaci<hi>nnirdōṣatā</hi> yathā ॥ 379 ॥</l>
</lg></b>
<b><lg>
<l>yāñcāṁ dainyaparābhavapraṇayinīṁ nēkṣvākavaḥ śikṣitāḥ</l>
<l>sēvāsaṁvalitaḥ kadā raghukulē maulau nibaddhō'ñjaliḥ ।</l>
</lg></b>
<b><lg>
<l>sarvaṁ tad vihitaṁ tadāpyudadhinā naivōparōdhaḥ kr̥taḥ</l>
<l>pāṇiḥ samprati mē haṭhāt kimaparaṁ spraṣṭuṁ dhanurvāñchati ॥ 380 ॥</l>
</lg></b>
<b><lg>
<l>13. asabhyārthaṁ yadaślīlaṁ yadarthāntaravāci vā ।</l>
<l>tasyēha dr̥ś‍yatē bhūm‍nā prayōgō <hi>nāpi dr̥ṣyati</hi> ॥ 381 ॥</l>
</lg></b>
<p>yathā—</p> <b><lg><l>adyāpi tatkanakakuṇḍalaghr̥ṣṭagaṇḍaṁ</l>
<l>vaktraṁ smarāmi viparītaratābhiyōgē ।</l>
<l>āndōlanaśramavaśasphuṭagharmabindu—</l>
<l>muktāphalaprakaravicchuritaṁ priyāyāḥ ॥ 382 ॥</l></lg></b> (caupa.12)
<b><lg><l>14. dēśō'drivanarāṣṭrādiḥ kālō rātriṁdivartavaḥ ।</l>
<l>nr̥ttagītaprabhr̥tayaḥ kalāḥ kāmārthasaṁśrayāḥ ॥ 383 ॥</l></lg></b> (kāvyāda. 4.40—42)
<b><lg>
<l>carācarāṇāṁ bhūtānāṁ pravr̥ttirlōkasaṁjñitā ।</l>
<l>hētuvidyātmakō nyāyaḥ sasmr̥tiśrutirāgamaḥ ॥ 384 ॥</l></lg></b>
<pb n="519"/>
<b><lg>
<l>tēṣu tēṣvayathārūḍhaṁ yadi kiñcit pravartatē ।</l>
<l>kavēḥ pramādāddēśādivirōdhītyētaducyatē ॥ 385 ॥</l>
</lg></b>
<b><lg>
<l>virōdhaḥ sakalō'pyēṣa kadācit kavikauśalāt ।</l>
<l><hi>vyutkramya dōṣagaṇanāṁ</hi> guṇavīthīṁ vigāhatē ॥</l></lg></b> (kāvyāda. 4.57)
<p>tatra <b>dēśaviruddhasya</b> guṇabhāvō yathā—</p>
<b><lg>
<l>tasya rājñaḥ prabhāvēṇa tadudyānāni jajñirē ।</l>
<l>ārdrāṁśukapravālānāmāspadaṁ suraśākhinām ॥ 387 ॥</l></lg></b>(kāvyāda. 4.58)
<p><b>kālaviruddhasya</b> yathā—</p>
<b><lg>
<l>rājñāṁ vināśapiśunaścacāra kharamārutaḥ ।</l>
<l>dhūnvan kadambarajasā saha sap‍tacchadōdgamān ॥ 388 ॥</l></lg></b> (kāvyāda. 4.59)
<p><b>lōkaviruddhasya</b> yathā—</p>
<b><lg>
<l>aindavādarciṣaḥ kāmī śiśiraṁ havyavāhanam ।</l>
<l>abalāvirahak‍lēśavihvalō gaṇayatyayam ॥ 389 ॥</l></lg></b> (kāvyāda. 4.61)
<p><b>yuktiviruddhasya</b> yathā—</p>
<b><lg>
<l>sa saṅkōcaścandrādiva kumudarāśēraśaraṇaḥ</l>
<l>sa sūryāt kōkānāṁ viraha iva lup‍tapratividhiḥ ।</l>
<l>guṇēbhyastē khēdapraśamanaparēbhyō'pi yadayaṁ</l>
<l>khalānāmud‍vēgastadidamamr̥tādēva	maraṇam ॥ 390 ॥</l>
</lg></b>
<p><b>aucityaviruddhasya</b> yathā—(rā.ca.19.89)</p>
<b><lg>
<l>tēnātha	nātha	durudāharaṇātapēna</l>
<l>saumyāpi nāma paruṣatvamabhiprapannā ।</l>
<l>jajvāla tīkṣṇaviśadāḥ sahasōdgirantī</l>
<l>vāgarciṣastapanakāntiśilēva	sītā ॥ 391 ॥</l>
</lg></b>
<p><b>vacanaviruddhasya</b> yathā—(kāvyāda. 4.10)</p>
<b><lg>
<l>asti kācidavasthā sā sābhiṣaṅgasya cētasaḥ ।</l>
<l>yasyāṁ bhavēdabhimatā viruddhārthāpi bhāratī ॥ 392 ॥</l>
</lg></b>
<b><lg>
<l>paradārābhiṣaṅgō mē kathamāryasya yujyatē ।</l>
<l>pibāmi taralaṁ tasyāḥ kadā nu daśanacchadam ॥ (kāvyāda. 4.11)</l>
</lg></b>
<pb n="520"/>
<p><b>dharmaviruddhasya</b> guṇībhāvō yathā—(kāvyāda. 4.63)</p>
<b><lg>
<l>pañcānāṁ pāṇḍuputrāṇāṁ pat‍nī pāñcālakanyakā ।</l>
<l>satīnāmagraṇīścāsīddaivō hi vidhirīdr̥śaḥ ॥ 394 ॥</l>
</lg></b>
<p><b>arthaviruddhasya</b> guṇībhāvō yathā—</p>
<b><lg>
<l>nītirāpadi yadgamyaḥ parastanmānimō hriyē ।</l>
<l>vidhurvidhuntudasyēva pūrṇastasyōtsavāya saḥ ॥ 395 ॥ (māgha. 2.61)</l>
</lg></b>
<p><b>kāmaviruddhasya</b> guṇībhāvō yathā—</p>
<b><lg>
<l>dōlātiprēraṇatrastavadhūjanamukhōd‍gatam ।</l>
<l>kāmināṁ layavaiṣamyād gēyaṁ rāgamavardhayat ॥ 393 ॥ (kāvyāda. 4.60)</l>
</lg></b>
<p>ēvamanyē'pi draṣṭavyāḥ । tadyathā śiraśśēkharaḥ, karṇāvataṁsaḥ, śravaṇakuṇḍalaṁ,
puṣpamālā, dhanurjyā, ṭaṅkāradhvaniḥ, karikalabha ityādinā puṣṭārthatvamarthaviśēṣapratītēḥ ।
tathā hi—śiraśśēkharādīnāṁ prabhr̥tiyōgaḥ(?), puṣpamālāyāṁ vaiśā x x x diprāśastyaṁ,
dhanurjyāyāmārūḍhiḥ, karikalabhē karipramāṇatā pratīyatē । bhuvanaśiraśśēkharaḥ,
pr̥thvīkarṇāvataṁsaḥ, sarasvatīśravaṇakuṇḍalaṁ, rat‍namālā, dhanurjyā, ṭaṅkāradhvaniḥ, kucakumbhaḥ,
karikalabhakaḥ ityādiṣūpacāraḥ ।</p>
<p>nanu ca guṇakalpanēyaṁ nōpacārakalpanā । tathā hi—viśēṣyēṣu guṇakalpanā
viśēṣaṇēṣūpacārakalpanēti pradarśitaṁ purastāt ।1 na ca guṇavr̥ttirupacāravr̥ttāvantarbhavati,
api tūpacāravr̥ttirguṇavr̥ttau । dvidhā hi gauṇī, guṇanimittā upacāranimittā ca । satyamētat ।
kiṁtu vyavahitapratipattisādhanatvasādharmyādadūraviprakarṣēṇa gauṇīmapyupacaritāmēvācakṣatē ।</p>
<p><b>akṣapāda</b>stu 'sahacaraṇasthānatādarthyādibhyastadvadupacāra' iti bruvāṇō (nyāyasū.
2.2) yaṣṭīḥ pravēśaya, mañcāḥ krōśanti, mallikā pradīpa ityādiṣu lakṣaṇāmapyupacārapakṣē
pratikṣipati । na ca lakṣaṇāgauṇyōrabhēda iti vaktavyam । yadāha <b>bhaṭṭaḥ</b> —</p>
<b><lg>
<l>abhidhēyāvinābhūtapratītirlakṣaṇēṣyatē ।</l>
<l>lakṣyamāṇaguṇairyōgād vr̥ttēriṣṭā tu gauṇatā ॥ 397 ॥</l></lg></b> (tavā. 14.22)
<!-- NOTES pg=520!-->
1. pr̥ṣṭha 44 ।
<pb n="521"/>
<p>tatra lakṣaṇāyāṁ yathaivākr̥tivacanaḥ śabdaḥ tatsahacaritāṁ vyaktiṁ lakṣayati tathaiva
yaṣṭimañcapradīpādayastatsambaddhapuruṣādilakṣaṇārthāḥ prathantē । gauṇyāṁ punarag‍nirmāṇavakaḥ,
siṁhō dēvadattaḥ, gaurbāhīkaḥ, ityādiṣu nāg‍nitvādyavinābhāvēna māṇavakādayaḥ pratīyantē ।
kiṁ tarhi—</p>
<b><lg>
<l>vahnitvalakṣaṇādarthād yatpaiṅgalyādi gamyatē ।</l>
<l>tēna māṇavakē buddhiḥ sādr̥ś‍yādupajāyatē ॥ 398 ॥</l></lg></b> (tavā. 14.22)
<p>nanu ca na gauṇamukhyayōrvivēkō yujyatē । tathā hi— ēka ēvāyaṁ gōśabdō vākyē
k‍vacijjātiviśēṣābhidhāyī gauranubandhya iti, k‍vacijjātyupasarjanadravyamātravācī
gaurānīyatāmiti, k‍vacitparicchinna ēva dravyaviśēṣē vartatē, astyatra kāṁcid gāṁ
paś‍yasīti (mabhā. 1.2.58); k‍vacittu rūḍhasambandhēṣu kriyāguṇēṣu gōśabdaḥ prayujyamānō
dr̥ś‍yatē, yathā— jāḍyādaucchiṣṭyāt sarvasahatvānmahāśanatvād vā gaurbāhīka iti ।
tadēvaṁ sarvaśaktērgōśabdasyārthaprakaraṇādibhiravacchidyamānasāmarthyasya pr̥thivyādāviva
bāhīkē'pi vartamānasya na gauṇatvamupapadyatē । tadāha—(vāpa. 2.253)</p>
<b><lg>
<l>sarvaśaktēstu tasyaiva śabdasyānēkakarmaṇaḥ ।</l>
<l>prasiddhibhēdād gauṇatvaṁ mukhyatvaṁ vā prakalpyatē ॥ 399 ॥</l>
</lg></b>
<p>tathā hi— (vāpa. 2.252)</p>
<b><lg>
<l>yathā sās‍nādimān piṇḍō gōśabdēnābhidhīyatē ।</l>
<l>tathā jāḍyādiguṇavān bāhīkō'pyabhidhīyatē ॥ 400 ॥</l>
</lg></b>
<p>yatra svaviṣaya ēva śabdaḥ prayujyatē tatra mukhyaḥ । yatra tu kutaścinnimittāt
pravr̥ttinimittamarthāntarē'dhyasya prayujyatē tatra gauṇaḥ ।</p>
<p>yadyapi jātiśabdaḥ tayā jātyā svanibandhanabhūtayā vinātyantānabhidhēyē
kriyāguṇamātradvārēṇa nānyatra vartitumarhati, na ca śabdēnāpravartamānēna gaurbāhīka iti
sāmānādhikaraṇyaprayōgō ghaṭatē, tathāpi yathā— kathaṁcit sammōhād rajjudravyē
prāp‍tē buddhiviparyayāṁdarthāntarē'rthārarūpamadhyārōpya svaviṣaya ēva sarpaśabdaṁ prayuṅktē
tathā kasyacidēva sadr̥śasya dharmasya bhūtasya darśanād bhāvinō vā bhūtāsaṅgāt
prāp‍tarūpaviparyāsāyāṁ buddhau bāhīkē gōtvamāsajya gōśabdaṁ sās‍nādimatyēva
piṇḍē prayuṅktē ।</p>
<pb n="522"/>
<p>ēvamapyartharūpamātraviparyayaḥ, śabdasya tu svaviṣayavyabhicārō na vidyatē ।</p>
<p>na cādhyārōpaḥ śakyatē kartum । tathā hi — yadā tāvad bhrāntyā mr̥gatr̥ṣṇāyāṁ
tōyaṁ śuktikāyāṁ rajatamadhyārōpya tacchabdaṁ prayuṅktē tadōbhayōḥ pratipādyapratipādakayō—
rmukhyādhyavasānarūpēṇaiva tōyādipratītēstadbhāvāpattirmukhyatvam; athāpi vaktā vivēkī san
itaravañcanārthaṁ prayuṅktē, śrōtā ca na viviṅktē, tadā tu ēkasya vivēkēnā—
dhyārōpābhāvāditarasya ca viparyayamukhyatvānnaikamapi prati gauṇatvōpapattiḥ ।</p>
<p>yadā tu dvāvapyabhrāntau tadōbhayōḥ sādr̥ś‍yādinimittāt tannimittavatya—
rthādhyavasānādadhyārōpābhāvaḥ । yathaiva hyasadr̥śānāmarthānāṁ tiktamadhurādīnāṁ na kathaṁcidapi
pratītyabhāvāt parasparādhyārōpaṇam, ēvaṁ sadr̥śānāmapi vivēkajñānāt nōpapadyatē । na ca
pratītiviparītaṁ jñānaṁ vyavahārāṅgaṁ bhavati ।</p>
<p>na ca pravr̥ttinimittamantarēṇa śabdō na pravartatē, buddhistu viṣayamantarēṇāpi pravartata
iti vaktumucitam ।</p>
<p>na cārtharahitā buddhirātmākāramātramanubhaviṣyatīti vaktavyam । nīlamida—
mityādibuddhiṣu grāhyasya bāhyatvēnaivāvabhāsāt ।</p>
<p>api cāyaṁ gauṇamukhyāvibhāgaḥ śrōtr̥̄ṇāmarthaviśēṣāvadhāraṇē vyāpriyatē । tē ca
padaśravaṇavēlāyāmanadhyārōpitasvārthavr̥ttyaiva gavādipadamadhyavasāya bāhīkādipadasāmānā—
dhikaraṇyānyathānupapattyā gauṇatāṁ parikalpayanti । tatra caiṣāṁ svayamanadhyārōpyaiva gōtvaṁ,
tatsādr̥ś‍yapratītirbhavati । sā ca kiṁ śabdād arthād vētyanvicchatāmanvayavyati—
rēkābhyāmarthāditi niścayō jāyatē ।</p>
<p>katham?</p>
<b><lg>
<l>siṁhaśabdē hyanuktē'pi siṁhārthasadr̥śī matiḥ ।</l>
<l>jāyatē na tvabuddhē'rthē siṁhaśabdē śrutē'pi naḥ ॥ 401 ॥</l></lg></b> (tavā. 1.4.25)
<p>yadā ca śrōtr̥̄ṇāṁ svayamēvādhyārōpābhāvastadā vaktaryapi naivaiṣāmiyaṁ kalpanā bhavati;
yathā kr̥tamanēna siṁhatvamadhyārōpitamiti ।</p>
<p>kathaṁ tarhi siṁhatvāvinābhūtānēkakriyāguṇasamudāyō'nēna dēvadattē vivakṣitaḥ?</p>
<p>yat‍nagauravabhayānna svairabhidhānairbravīti । na cāsya samastasya kiṁcidēkaṁ vācakaṁ
<!-- NOTES pg=522!-->
1. pr̥ṣṭha 334
<pb n="523"/>
padamasti । tēnāvinābhāvitayā kathaṁ tu siṁhatvāt tatpratītirbhavēditi tattāvadabhidhīyatē
yataḥ sthitayā śabdaśak‍tyā puṁsāṁ vyavahārō na tadvaśēna śak‍tyantarōpajana iti ।
kiṁca—(tavā. 1.4.22)</p>
<b><lg>
<l>yadadhyāsēna vaktr̥̄ṇāṁ gauṇī vr̥ttiḥ prakalpyatē ।</l>
<l>vēdē sā na kathaṁcit syādadhyārōpayiturvinā ॥ 402 ॥</l>
</lg></b>
<p>ēvaṁ tarhi sarva ētē gavādiśabdā jātidravyaguṇakriyāsamudāyavācinaḥ
samastārthāsambhavē sās‍nādimadādau prayujyamānā mukhyāḥ bāhīkādau tu
katipayaguṇakriyāyōgāt pravartamānā gauṇatāṁ labhantē । tatrābhidhīyatē—</p>
<b><lg>
<l>samudāyārthavācitvē naikadēśē bhavēd gatiḥ ।</l>
<l>śataśabdānna pañcāśanmukhyarūpēṇa gamyatē ॥ 403 ॥</l></lg></b>(tavā.)
<p>bhavati tu jātimātrē dr̥ṣṭē sarvakriyāguṇapratyastamayē'pi prayōgaḥ pratyayaśca
mukhyātmanaiva, na bāhīkādiṣviva gōśabdādupacaritaḥ । aprasahyakāryapi hi kadācid
rōgēṇōpahataḥ siṁhyāḥ putraḥ siṁha ēva । jātivācitā ca gavādiśabdānāṁ 1purastāduktā
bādhyēta । kriyāguṇānāṁ tvānantyānna śakyaṁ prativyakti guṇasambandhō'nubhavitum ।</p>
<b><lg>
<l>ēkasyāmēva ca vyaktau bālyādiṣu guṇakriyāḥ ।</l>
<l>anyāścānyāśca śakyantē nābhidhātumasaṅgatēḥ ॥ 404 ॥</l></lg></b> (tavā.)
<p>na cānyat sāmānyaṁ śakyatē kalpayitum, jātyantarē'pi k‍vacit
kāsāṁcitsambhavāt । na cānabhihitaṁ gōtvaṁ guṇakriyāṇāṁ vyavacchēdakaṁ bhavati, apratītēḥ ।
abhihitaṁ cēt tatpratyayādēvāśēṣaguṇakriyāvagamādabhidhānaśak‍tayanavasara iti । (tantravā.)</p>
<p>anyē tu śaktipramāṇādibhirnyūnaṁ gauṇam, atiśayavantaṁ sampūrṇaṁ mukhyamityācakṣatēṁ
nyūnā hi dēvadattē śaktiḥ sampūrṇā siṁhē, alpaṁ pramāṇaṁ kūpē mahat samudra iti । (vāpa.
2.253)</p>
<p>tatrāparē bruvatē (tavā.)—śabdābhidhēyatayā nyūnamadhikaṁ vā vijñāyatē, na tu
śaktipramāṇādyupacayāpacayēna । yō hi śabdō yēnārthēnāvabaddhō'rthāntaraṁ nīyatē
tadupacitamapyartharūpaṁ tacchabdaṁ prati nyūnamēva । tathā hi—'kūpaḥ samudraḥ pāṭalīputraḥ svarga'
ityādau alpapramāṇaśaktyādāvapi svārthē kūpādiśabdānāṁ mukhyatvamēva । ataḥ 'svārthē
pravartamānō mukhyō'rthāntarē tu gauṇa' iti nyāyyam ।</p>
<pb n="524"/>
<p>tatra jātiḥ gavādiśabdānāṁ pravr̥ttinimittaṁ, jātau hi svārthē prāp‍tasvarūpāṇya—
bhidhāṁnāni tatsahacaritāṁstadvārēṇaiva dharmān saṁspr̥śanti । tatra rūḍhasambandhasya
prasiddhasāhacaryasya kriyāguṇādērdharmāntarasya darśanādatajjātīyēṣu jātiśabdaḥ prayujyamānō
gauṇa ityucyatē । ḍitthāḍiṣvapyanāśritākr̥tiṣu kriyāguṇanimittāyāṁ śabdapravr̥ttāvarthāntara—
samudbhavād gavādivadēva gauṇamukhyatvē ।</p>
<p>atrāhuḥ—ajahatsvārthāḥ sarvā vr̥ttayaḥ pūrvaśak‍tyanusārasambhavē śak‍tyantarakalpanē
pramāṇābhāvāt; sambhaviṣyati cātra gōtvāvagatavyak‍tyupasthāpitajāḍyādyanēka—
dharmapratyayād bāhīkē pratyaya iti pūrvaiva śaktirnimittam । atō na saṁśayahētutvēna
vyavahārōcchēdakāraṇaṁ prasiddhahānāprasiddhakalpanamāśrayaṇīyam ।</p>
<p>api ca yathā gaurbāhīka iti kr̥tapratyayalōpō gōśabdō bāhīkārthāntarē pravartamānō
gauṇa ityucyatē, tathā gargasyāpatyāni bahūni gargāḥ, vidā iti pratyayalōpāt
prakr̥tiśabdāḥ pratyayārthē vartamānā arthāntaravacanatvād gauṇā bhavēyuḥ (vāpa. 2.221)
tasmādēka ēva śabdō'nēkamarthaṁ yaugapadyēna paryāyēṇa vābhidhattē, na tu svārthamutsr̥jyārthāntarē
pravartatē । prasiddhyaprasiddhibhyāṁ ca tasya mukhyagauṇavyapadēśō jāyatē (vāpa. 2.263) ।
tatra yaugapadyē'pi yadā prasiddhēnārthēnāvacchidyatē śabdastadā mukhyavyapadēśaṁ labhatē ।
aprasiddhēna tvarthēna prāp‍tāvacchēdasya gauṇavyapadēśō bhavati । paryāyēṇāpi yasmin vākyē
prasiddhārthaḥ śabdastastra mukhyaḥ anyatra tu gauṇaḥ । tadāha—</p>
<b><lg>
<l>viparyāsādivārthasya yatrārthāntaratāmiva ।</l>
<l>manyatē sa gavādistu gauṇa ityucyatē k‍vacit ॥ 405 ॥ (vāpa. 2.274)</l>
</lg></b>
<p>tasmāllabdhvā bhavatu sō'yamiti vā saṁbandhaḥ kriyatām । sarvathā yatrārthāntaravācī
śabdaḥ kutaścinnimittāt parityajyaiva svārthamarthāntarē vartatē, 'yaugapadyamatikramya paryāyē
vyavatiṣṭhatē ।' (vāpa. 2.251) iti prasiddhiḥ, tasya tathābhūtō'rthō gauṇa iti
vyapadiś‍yatē । yatra tu lōkē'rthāntaratvēna prasiddhistatra mukhyatvamēva । yathaiva rūpādēva
kēcit padārthāḥ kēṣucit karmasu yōgyatvēnāśritaśaktayaḥ sādhanatvēna prasiddhasambandhāḥ,
tē ca darśanamātrādēva viśiṣṭaviṣayāstatratatrāvyabhicārēṇa pratīyantē । tadyathā—
sīrāsimusalādayaḥ kr̥ṣivadhāvahananādiṣu prayōgaikadēśarūpatvamiva pratipannā gr̥hyantē
(vāpa. 2.275) ।</p>
<pb n="525"/>
<p>na caiṣāṁ karmāntarēṣu śaktayō na prabhavanti । prasiddhā tu rūpaparikalpitamēṣāṁ
niyatakriyāviṣayasādhanatvaṁ vyavasthitaṁ lōkē । tēṣu karmāntarēṣūpādīyamānāḥ sādhayantō'pi
tadarthaṁ na tadaṅgatvēna vyapadēśaṁ labhantē । tathaivaitē gavādayaḥ śabdāḥ pratyāyakatvasya
vicchēdābhāvād rūpaparigrahēṇa pratyāyanaśaktimātraparigrahēṇa ca kēṣucidarthēṣu lōkē
prasiddhasambandhāḥ śrutimātrādēva tad‌viṣayatvēnāvatiṣṭhantē । pratyāyanaśaktimātraṁ tūpādāyānyatra
prayujyamānāḥ pratyāyayantō'pi tānarthān tatsaṁbandhitvēna lōkavyavasthāprasiddhiṁ na
labhantē ।</p>
<p>tasmācchutimātrēṇa śabdānāṁ yēṣvarthēṣu tādarthyamavasīyatē tamēṣāṁ prasiddhaṁ
mukhyamarthamācakṣatē (vāpa. 2.278)। yatra tu śrutimātraviṣayaṁ kr̥taṁ yat‍namabhikramya
nimittāntarataḥ pratītiḥ tamaprasiddhaṁ gauṇamityāhuḥ (vāpa. 2.266)। atrāpyucyatē—
'prasiddhirnāma prajñānaṁ, na ca prajñānē kaścid viśēṣō'sti । taduktam—</p>
<b><lg>
<l>prasiddhiriti vijñānaṁ na cāsyōnātiriktatā ।</l>
<l>tasmānna tatkr̥taḥ śakyō viśēṣō vak‍tumañjasā ॥ 406 ॥ (tavā. 3.2.1)</l>
</lg></b>
<p>api ca purārātprabhr̥tīnāmākhyātasarūpāṇāṁ ca prasiddhārthābhidhāyināṁ
gauṇumakhyapravibhāgaḥ prasajyēta yathā— 'purā vidyōtatē, naḍēna sma purā brāhmaṇā
adhīyatē (kāśikā3.2.118) ārāddavīyō apasēdha śatrūn (maisaṁ. 3.163),
ārācchatrumapa vādhasva dūraṁ (r̥vē.10.42.7), vāyurvāyuraśvō'śvastēna tēnēti (mabhā.dī.
160)।</p>
<p>kiṁ ca gavādiśabdānāmapi vāgādiṣvaprasiddhargauṇatāprasaṅgaḥ । tasmācchrōtragata—
prasiddhērmūlaṁ tadvaktr̥gataṁ bahvalpaprayōgitvaṁ mukhyagauṇapravibhāgāya prakalpatē । yasya bahuśaḥ
prayōgaḥ sa mukhyaḥ, alpaśastu prayujyamānō gauṇa iti ।</p>
<p>tadapi na samyak । alpaśō'pi prayujyamānō nāsati sāmarthyē pratyāyayēd, ataḥ
sō'pi śabdāt pratīyata iti mukhya ēva । atrāpi ca gavādīnāṁ vāgādiṣu gauṇatāprasaṅgō
vaktavyaḥ । na ca bahvalpaprayōgitā mukhyagauṇatvē hētuḥ । tathā hi—</p>
<b><lg>
<l>maṇḍakairbuhuśastr̥p‍tiḥ	kadācit‌khaṇḍamōdakaiḥ ।</l>
<l>na tasya maṇḍakā mukhyā gauṇā vā khaṇḍamōdakāḥ ॥ 407 ॥</l></lg></b> (tavā.3.2.1)
<p>ēvaṁ tarhi kēvalādēva śabdād yō'rthaḥ pratīyatē sa mukhyō, yastu sōpapadāt
<pb n="526"/>
sa gauṇaḥ (śābhā. 3.2.1) na hi yathā kēvalādag‍niśabdād jvalanapratyayō bhavatyēvaṁ
māṇavakapratyayaḥ, padāntarādhīnatvāt । yatrāpi padāntaraṁ na śrūyatē tatrāpyarthaprakaraṇāpēkṣaṁ
tadēva vyāpriyatē (tavā.) । taduktam—(vāpa. 2.264)</p>
<b><lg>
<l>arthaprakaraṇāpēkṣō yō vā śabdāntaraissaha ।</l>
<l>prayuktō gamayatyarthaṁ sa gauṇa iti gīyatē ॥ 408 ॥</l>
</lg></b>
<p>ētadapyayuktaṁ— 'yasya hi śabdasya yadrūpaṁ kasyacidarthasya nimittaṁ sōpapadasyāpi
tattadēva । na ca śakyaṁ nimittē sati naimittikēna na bhavitum । upapadaṁ tu vidyamānamapi
dyōtakatavēnāpēkṣyatē । yathaiva cakṣuṣaḥ prakāśānugrahāpēkṣitvē rūpamarthō, yathā vā
muktasaṁśayasya mukhyasya varṇakramamātrā'grahaṇasaṁskārasmr̥tisambandhānubhavādyapēkṣitvaṁ
tathātrōpapadamapi naiva vinā sāmarthyēnāpēkṣituṁ śakyatē । apēkṣyamāṇamapi dyōtakatvēnēti—
kartavyatāsthānīyatvānna mukhyatāṁ vihanti । tēna vināpyupapadēna sa tasyārthō bhavatyēva,
kathaṁcittu nābhivyajyatē, tadyathā gavādiśabdānāṁ pr̥thivyādiḥ ।</p>
<p>ēvaṁ tarhi nityaṁ māṇavakāg‍niśabdasamudāyādasyārthasya pratītēḥ aśvakarṇādivat
samudāyavācyatvē satyagnyādēravayavasya tatra gauṇatvamiti ।</p>
<p>tadapi nāsti । anvayavyatirēkābhyāmarthabhēdapratītēstatra samudāyapratītirbhavati ।
yatrāvayavārthau tirōdhāya tyaktabhēdaḥ samudāyārtha (bhēda) ēva pratīyatē, gamayatē
tvatrāg‍niśabdasya paiṅgalyaṁ, māṇavakaśabdasya tu piṇḍasvarūpaṁ viviktaṁ vācyam । ataḥ
prātyātmikayōrubhāvapi vācyatvānmukhyāviti ।</p>
<p>tatraitatsyāt anugatasvārthapadadvayagamyatvānnīlōtpalavat vākyārthō'yam । ataśca
tasyāvayavāpēkṣayā gauṇatvamiti ।</p>
<p>tadapi na । na hyatrāg‍nipadārthēg‍nitvamasti; na cānanvitapadārthō vākyārthaḥ sambhavati ।</p>
<p>asti tarhi svarūpa ēva śabdō nityaṁ vartatē; sa ēvāsyāntaraṅgō'vyabhicārī
śabdāntaraiśca asādhāraṇō'rthaḥ । tatra cānupadēśā pravr̥ttiḥ sarvēṣām । svarūpaṁ tu
śabdānāmarthēṣvadhyārōpyatē । yō gōśabdaḥ sō'yaṁ piṇḍaḥ । tadyathā— yō vr̥ddhiśabdaḥ sa
ādaic iti । tatra svarūpēṣvēva śrutayō nityāvaruddhāḥ । arthasvarūpayōstu rūpaviparyāsamātrē
sakalakōkavyavahāraḥ kriyatē । niyatasvarūpaṁ śrūyatē; dvitīyasthānāpannaviparyāsaṁ hi svarūpaṁ
gauṇavyapadēśē nimittatvaṁ pratipadyatē । tadāha—</p>
<pb n="527"/>
<b><lg>
<l>tatra svarūpaṁ śabdānāṁ sarvārthēṣvanuṣajyatē ।</l>
<l>arthamātraṁ viparyastaṁ svarūpē tu śrutiḥ sthitā ॥ 409 ॥</l></lg></b> (vāpa. 2.256)
<b><lg>
<l>rūḍhyā yatrāsadarthō'pi lōkē śabdō nivēśitaḥ ।</l>
<l>sa mukhyastatra tatsāmyād gauṇō'nyatra skhalad‍gatiḥ ॥</l></lg></b> (pra.vā.pratya. 37)
<p>atrāpi pañcālasyāpatyāni pañcālāḥ, tēṣāṁ nivāsō janapadaḥ pañcālāḥ, pāṇininā
prōktō granthaḥ pāṇinīyaḥ, tamadhītē vētti vā pāṇinīyaḥ śiṣya ityādiṣu śabdasvarūpasya
dvitīyasthānāpannaviparyāsatvād gauṇatvaṁ prāp‍nōti । ēvaṁ tarhyarthabhēdānnāmākhyātaśabdānāmiva
śrutirūpasādr̥śyē'pi gavādiśabdānāṁ bhēda ēva nityō mukhyaḥ paramarthēna vijñāyatē,
durjñānatvācca bhēdasya svarūpāśrayēṇaikatvēna । prakr̥tiśabdānāṁ pratyayārthēṣu
lubādivyavahāramātraṁ śāstrēṇa kriyatē, gauriva gaurbāhīkaḥ, cañcēva cañcā dēvadattaḥ । tatra
yathāsvamapyarthābhidhānē śāstrapravr̥ttyapēkṣayā mukhyagauṇavibhāgaḥ; svatō'rthē pravartamānō
mukhyaḥ, śāstrēṇa tu niyuktō gauṇa iti ।</p>
<p>nanu ca śuklādiśabdānāṁ matublōpāt tadvati dravyē vartamānānāṁ gauṇatāprasaṅgaḥ ।
yatō na nimittavatsu arthēṣu nimittaṁ svarūpapratyayanimittatvaṁ, nimittāni pratipādyamānāni
pratilabdharūpasamprahāṇīva (ṇyēva?) gauṇamukhyavyavahāramavataranti । tēṣāṁ hi
satyapyātmāntarānātmatvē tadātmāśraya ēva vyavahāraḥ prasiddhō lōkō । ēvamapi gargā
bidāḥ pañcālā iti prakr̥tiśabdānāṁ pratyayārthē śāstradvārēṇa pravr̥ttērgauṇatāprasaṅgaḥ । tasmānna
kathaṁcidgauṇamukhyapravibhāgaḥ prakalpata iti ।</p>
<p>atrōcyatē— 'yaḥ sākṣādēva śabdāt pratīyatē sō'rthō mukhamiva bhavatīti mukhya
ityucyatē । tathā hi— 'śākhādibhyō ya' (5.3.103) ityēvamivārthē mukhya ityayaṁ
śabdaprayōgō bhavati । yastu khalu pratītārthāvalambiguṇasambandhavyavadhānēna gamyatē sa
guṇēbhya āgata iti gauṇō bhavati । (śābhā. 3.2.1)</p>
<p>nanu ca yadgiriśikharamāruhya prēkṣatē tadapi pratyakṣamēvēti nyāyād guṇavya—
vadhānēnāpi śabdataḥ pratīyamānō'rthō mukhya ēvēti yujyatē । na hi sāmagrīvyavadhānaṁ
kārakāṇāṁ kārakatvaṁ vihanti; aśvēnāpi grāmaṁ gacchan gantaiva bhavati । naivam;
astyatrāparō'pi viśēṣaḥ । anādr̥tyaiva māṇavakapratyayaṁ jvalanamag‍niśabdātpratiyantō
dr̥śyantē । na tvanādr̥tya jvalanapratyayaṁ māṇavakaṁ pratiyanti । kutaḥ punarētat? yō yō
<pb n="528"/>
'g‍nisadr̥śō vivakṣyatē, tatra tatrāg‍niśabdō nipatati, vigatasādr̥śyācca apayannupalakṣyatē,
atō'g‍nisādr̥śyamasya pravr̥ttau nimittam । na ca jvalanē apratītē tatsādr̥śyaṁ pratīyatē ।
tasmājjvalanē ag‍niśabdō mukhyō māṇavakē tu gauṇa iti । tadāhuḥ—</p>
<b><lg>
<l>prākpratītasya mukhyatvaṁ mukhavatprathamōdgatēḥ ।</l>
<l>paścādgamyasya gauṇatvaṁ guṇāgamanahētukam ॥ 411 ॥</l></lg></b> svārthē
<b><lg>
<l>pravartamānō'pi yasyārthaṁ yō'valambatē ।</l>
<l>nimittaṁ tatra mukhyaḥ syānnimittī gauṇa iṣyatē ॥ 412 ॥</l>
</lg></b>
<p>nanvēvaṁ sati khapuṣpaśaśaviṣāṇādīnāṁ svārthāvinābhūtaguṇābhāvāt
gauṇaprayōgābhāvaprasaṅgaḥ । tathā hi—yastāvatkhapuṣpamātmā śaśaviṣāṇaṁ bhavatsiddhānta iti
prayōgastatra katarat tvayānyatkhapuṣpādikamātmādivyatiriktamag‍nisiṁhagavādivadavadhāritaṁ
yad‍guṇadvārēṇātmādiṣu puvartamānā khapuṣpādayō gauṇā bhavēyuḥ । ataḥ prathamapratītatvāt
khapuṣpādērātmādirarthō na mukhyatvādapaiti । kathamasatō mukhyatvamiti cēttulyamidaṁ
gauṇatvē'pi । ucyatē— khapuṣpaśaśaviṣāṇādayaḥ śabdā atyantābhāvādyupādhiṣu padārthēṣu
labdhamukhyavyapadēśā nāstītyādidharmayōgādātmādiṣu prayujyamānā gauṇabhāvaṁ labhantē ।
tathā hi— sadasatī tattvē iti nyāyātpuṣpamityuktē asti nāstīti prasaṅgaḥ । tatra
yathā latādisambandhādastīti gamyatē tathā''kāśādisambandhānnāstīti gamyatē । kathaṁ tarhi
khapuṣpaṁ nāstīti prayōgaḥ?</p>
<p>pūrvēṇaivāvagatē'bhāvē nāstiśabdō'nuvādaka iti kēcit, bādhaka iti kēcit ।</p>
<p>yadi vā khasya puṣpamityavayavārthau prasiddhau, samāsācca rājapuruṣādivat
sāmānyatōdr̥ṣṭēnānumānēna ṣaṣṭhyarthasmr̥tiḥ prasaktā । na ca kadācidākāśasya
kusumānāśrayatvamavadhāritapūrvaṁ tasyaitatsaṁsargānusandhānaṁ vāryatē ।</p>
<p>ētēna nāsti śaśaviṣāṇamitpapi vyākhyātam ।</p>
<p>athavā śaśamūrdhavartināṁ pr̥thivyavayavānāmuparyuparicīyamānadr̥ḍhadīrghasannivēśarūpēṇā—
pariṇatānāṁ nīcairvr̥ttyā yadavasthānaṁ sō'sya vākyasya viṣayaḥ sambhavatītyavirōdhaḥ ।</p>
<p>na caitad vācyam abhāvō bhāvaśabdairnābhidhīyata iti । yataḥ—</p>
<b><lg>
<l>yāṁ niṣēdhāḥ kriyāmāhurna yātītyēvamādayaḥ ।</l>
<l>tiṣṭhatītyādibhistaistu śabdaiḥ saivābhidhīyatē ॥ 413 ॥</l></lg></b>(tavā.)
<pb n="529"/>
<p>atō labdhamukhyārthānāṁ khapuṣpaśaśaviṣāṇādiśabdānāmanyatrāpi prasiddhānyathā—
vasthāyinyarthē gauṇaḥ prayōga upapannō bhavati । (tavā)</p>
<p>nanu ca sādr̥śyēna pravartamānō gauṇa ityabhyupagamē — prakr̥tiṣu mr̥dgavakādaya iti,
pratimāsu vāsudēvādaya iti, citrēṣu parvatādaya iti, śuktikāyāṁ rajatamiti,
rajjāvahiriti, mr̥gatr̥ṣṇāyāṁ tōyamiti, alātasampātē cakramiti, payaḥpr̥ṣatsūryaraśmiṣu
surāyudhamiti, kṣupātapādiṣu gandharvanagaramiti, pratibimbē stambērama iti, karṇakṣvēḍāyāṁ
ghōṣa iti ālōkābhāvē'ndhakāra (vāpa. 2.287–295) iti ca yō vyapadēśaḥ, tasyāpi
gauṇatvaṁ prāp‍nōti । ētēṣāmapi hi pravr̥ttau sādr̥śyamēva nimittam । tathā hi—
mr̥dgavakādayaḥ kasyacidēva sadr̥śasya dharmasya bhāvādupamānōpamēyasambandhē sati 'ivē
pratikr̥tau' (5.3.96) ityētat prakaraṇavihitānāṁ pratyayānāmutpattau nimittatvaṁ lakṣantē ।
yuktaṁ caitat । yataḥ— (vāpa. 2.293)</p>
<b><lg>
<l>mr̥gapaśvādibhiryāvān mukhyairarthaḥ prasādhyatē ।</l>
<l>na tāvān mr̥nmayēṣvasti tasmāt tē viṣayāḥ kanaḥ ॥ 414 ॥</l>
</lg></b>
<p>ētēna pratimādiṣu vāsudēvādayō vyākhyātāḥ । tathā hi tē mukhyā varapradānadānavō
cchēdādikarmasu sādhanatvēna vyavatiṣṭhantē na tathā grāvamayā vā dārumayā vā । taduktam—</p>
<b><lg>
<l>trailōkyatrāṇasāmarthyaṁ sākṣād viṣṇōryaducyatē ।</l>
<l>śilpibhiḥ kalpyamānasya na tadarcāsu dr̥śyatē ॥ 415 ॥</l>
</lg></b>
<p>ēvaṁ citrē parvatādisvarūpasya nim‍nōnnatāditvēna yad grahaṇaṁ tadapi
tatsahacaritaprapātapratighātādērabhāvādadhaḥ ka x x x x vāvasthānē
nim‍nōnnatavr̥ttērnivr̥ttidarśanādayathārthamēvāvasthāpyatē । taduktam—</p>
<b><lg>
<l>yatra nim‍nōnnataṁ citrē 1sarūpaṁ parvatādibhiḥ ।</l>
<l>na tatra pratighātādikāryaṁ tadvatpravartatē ॥ 416 ॥</l></lg></b> (vāpa. 2.290)
<p>śuktikāyāṁ tu pratyayādhīnē'pi rajatarūpāvadhāraṇē k‍vacit tad‌viṣayāṇāṁ
pratyayānāṁ vyabhicārēṇa yā pravr̥ttiḥ saivāmukhyabhāvaṁ vyavasthāpayati । yadāha—</p>
<b><lg>
<l>yadyapi	pratyayādhīnamarthatattvāvadhāraṇam ।</l>
<l>na sarvaḥ pratyayastasmin prasiddha iva jāyatē ॥ 417 ॥</l></lg></b> (vāpa. 2.286)
<!-- NOTES pg=529!-->
1. svarūpa0 HOS
<pb n="530"/>
<p>rajjudravyē yadyapi varṇasaṁsthānadvārēṇa sarpabuddhiḥ punaḥpunarutpadyatē, tathāpi
yatsādhāraṇaṁ kāṣṇaryadairghyādi tadapāsya śvāsadaṁśādibhirasādhāraṇadharmairmukhyaviṣayaṁ paricchidya
gauṇatvamavadhāryatē । uktaṁ ca—</p>
<b><lg>
<l>yadasādhāraṇaṁ kāryaṁ prasiddhaṁ rajjusarpayōḥ ।</l>
<l>tēna bhēdaparicchēdastayōḥ tulyē'pi darśanē ॥ 418 ॥</l></lg></b>(vāpa. 2.288)
<p>mr̥gatr̥ṣṇāyāṁ punaryadyapi salilanirbhāsā cakṣurdvārikā tathābhūtaiva buddhirutpadyatē,
tathāpi sparśanas‍nānapānādīnāmabhāvāt taddēśaprāp‍tau cādarśanānnēdaṁ salilamiti pratyayēna
bādhyatē । āhuśca—</p>
<b><lg>
<l>darśanaṁ salilē tulyaṁ mr̥gatr̥ṣṇādidarśanaiḥ ।</l>
<l>bhēdāttu sparśanādīnāṁ na jalaṁ mr̥gatr̥ṣṇikā ॥ 419 ॥ (vāpa. 2.287)</l>
</lg></b>
<p>alātacakrē'pi cakrabuddhau cakṣuṣā rūpaprabandhāvagrahavanna hastēna sparśaprabandhō'va—
gr̥hyatē । kriyāvirāmē ca tasya jyōtiṣaścakravadākārō nōpalabhyatē । avicchinnā—
bhinipātēnaiva hi jyōtiṣā nityāvaruddha iva prāyēṇa tatra rūpagrahaṇadēśō rūpagrahaṇakālaśca
vibhāvyatē । tasmādapārthaṁ tad‍grahaṇamaviṣayō mukhyasya śabdasyēti ।
uktaṁ ca—</p>
<b><lg>
<l>sparśaprabandhō hastēna yathā cakrasya santataḥ ।</l>
<l>na tathā'lātacakrasya vicchinnaṁ spr̥śyatē hi tat ॥ 420 ॥</l></lg></b> (vāpa. 2.291)
<p>ēvamindrāyudhē'pi yathā rātrau 1pradīpadīp‍tisannipātānnīlapītādīnāṁ varṇabhēdō lakṣyatē
tathā hi na sūryaraśmisamparkād ghanāraghaṭṭādipayaḥpr̥ṣatām iti mithyātvānmukhyatvam ।
tadāha—</p>
<b><lg>
<l>prasiddhārthaviṣaryāsanimittaṁ yacca dr̥śyatē ।</l>
<l>yasyasmāllakṣyatē bhēdastamasatyaṁ pracakṣatē ॥ 421 ॥ (vāpa. 2.289)</l>
</lg></b>
<p>ētēna kṣupātapādiṣu gandharvanagarādayō vyākhyātāḥ । dēśaviśēṣēṣu kṣupagrāvādau
viprakīryamāṇa ātapa uparyavasthitābbhrapratighātāt pratinivr̥ttaḥ kṣupādīnāmapacita—
parimāṇānāṁ parimāṇōpacayamāvahan gr̥haprākāratōraṇōpavanasannivēśēnāvabhāsamānō
<!-- NOTES pg=530!-->
1. rātrau pradīpa dī=rātrau(ravēḥ) pradīpa(pr̥ṣatsu)dī.'—rāghavaḥ
<pb n="531"/>
gandharvanagaramityucyatē । tatra yathā vaprādibhirmukhyēṣu nagarēṣu gacchatāṁ pratighātō
dasyubhayarakṣādīni ca kāryāṇi prakalpantē na tathā gandharvanagarēṣu, taddēśasthairēva ca tāni
na dr̥śyanta iti na tēṣāṁ mukhyaśabdaviṣayatvam । tadāha—</p>
<b><lg>
<l>vapraprākāra1kalpaiśca sparśanāvaraṇē yathā ।</l>
<l>nagarēṣu tathā naivaṁ gandharvanagarēṣu tē ॥ 422 ॥ (vāpa. 2.292)</l>
</lg></b>
<p>pratibimbaṁ tu hastyādisarūpamādarśādiṣu dr̥śyamānamapi pramāṇabhēdēnāyathārthama—
vasīyatē । hastyādipramāṇēna prakr̥ṣṭadēśavyāpinā bhavitavyam । na cādarśasyāntariyān
dēśaḥ sambhavati । taduktam—</p>
<b><lg>
<l>mahānāvriyatē dēśō mukhyaiḥ stambēramādibhiḥ ।</l>
<l>alpadēśāntarāvasthaṁ pratibimbaṁ tu dr̥śyatē ॥ 423 ॥ (vāpa. 2.294)</l>
</lg></b>
<p>karṇakṣvēḍāyāmapyaśravaṇatvēna ghōṣa iti vyapadēśō na mukhyaḥ । tadāha—</p>
<b><lg>
<l>karṇau pighāya yaḥ śabdaḥ śrūyatē'nāhatāhvayaḥ ।</l>
<l>na tasya ghōṣa ityākhyā mukhyavr̥ttyōpapadyatē ॥ 424 ॥</l>
</lg></b>
<p>ētēnālōkābhāvē'nghakāravyapadēśō'pi gauṇārthaviṣaya ēvētyuktaṁ bhavati । taduktam—</p>
<b><lg>
<l>yatra na prathatē kiṁcittatra tāvanna vibhramaḥ ।</l>
<l>suṣup‍ta iva, bhūcchāyā tamōbhāvō'thavēkṣyatē ॥ 425 ॥</l>
</lg></b>
<p>atrōcyatē—'ākr̥tivādinō matē pratikr̥tipratimācitrādimr̥d‍gavakādiṣu
gavādivyapadēśā mukhyā ēvēti na gauṇatāṁ vigāhantē । na hi tatra gauṇatāhētuḥ sādr̥śyaṁ
parisphurati । śuktikārajjumr̥gatr̥ṣṇādiṣu viparyayajñānatō ya ētē rajatōragajalā—
divyapadēśāḥ, tē'pi bhrāntimukhyatvēna tat‍tad‍bhāvāpattayō na gauṇāḥ । yataḥ—</p>
<b><lg>
<l>atyantaviparītō'pi yadā2 yō'rthō'vadhāryatē ।</l>
<l>yathāsampratyayaṁ śabdastatra mukhyaḥ prayujyatē ॥ 426 ॥</l></lg></b> (vāpa. 2.285)
<p>ācāryāśca pūrvē'pi sarvatra tulyamēva śabdasya pravr̥ttinimittaṁ bhavitumarhatīti
manyamānā buddhipratibhāsamātrēṇaiva śabdasyārthēṣu pravr̥ttiṁ manyantē । tadyathā—</p>
<!-- NOTES pg=531!-->
1. ta HOS	2. thā HOS
<pb n="532"/>
<b><lg>
<l>sannihitarajataśakalē rajatamatirbhavati yādr̥śī satyā ।</l>
<l>bhēdānadhyavasāyē śuktāvapi tādr̥śī sphurati ॥ 427 ॥</l>
</lg></b>
<p>alātacakrādiṣu ca triṣu cakramiva cakramāyudhamivāyudhaṁ nagaramiva
nagaramityavayavaśabdānāṁ yadyapi gauṇatvaṁ ghaṭatē, tathāpi samudāyaśabdānāmētēṣvēvārthēṣu
svarūpāsaṅgād mukhyatvamēva ।</p>
<b><lg>
<l>1ag‍nīṣōmādayaḥ śabdā yē svarūpapadārthakāḥ ।</l>
<l>saṁjñibhiḥ saṁprayujyantē tēṣāṁ sarvatra mukhyatā ॥ 428 ॥</l>
</lg></b>
<b><lg>
<l>ag‍nidattē2 tu yō'g‍nissyāt tatra svārthōpasarjanaḥ ।</l>
<l>śabdō dattārthavr̥ttitvād gauṇatvaṁ pratipadyatē ॥</l></lg></b> (vāpa. 2.281–282)
<p>ēvaṁ gandharvanagarādayō'pi yadā dr̥ṣṭanaṣṭādipadārthēṣu tatsādharmyāt prayujyantē tadā
gauṇā bhavanti । pratibimbēṣu yadādarśādipratihatanayanaraśminā svamukhādaya ēva dr̥śyantē
tathāpi na gauṇatvam, api tu dēśāntarāvasthānēna pratibhāsād bhrāntimukhyatvamēva;
arthāntaramēva cchāyārūpamutpadyatē; tasya pratibimbaṁ mukhacchāyēti vyapadēśē mukhyatvaṁ,
mukhyamityādau tu gauṇatvaṁ bhavati । karṇakṣvēḍāyāmapi yadā śrōtrēndriyasya bahirvr̥tti
nirōdhājjāṭharāg‍nipacyamānānnarasādiśabdaḥ śrūyatē, anāhatākhyaṁ vā śabdabrahmōnmiṣati,
tadā tayōḥ ghōṣavyapadēśō mukhya ēva ।</p>
<p>kiṁ punaranāhatākhyaṁ śabdabrahma?</p>
<p>ucyatē— 'śabdabrahmaṇaścatastrō'vasthāḥ, <b>vaikharī, madhyamā, paśyantī, sūkṣmēti</b> । tatra</p>
<p>(<b>vaikharī</b>)</p>
<p>yēyaṁ sthākaraṇaprayat‍nakramavyajyamānagakārādivarṇasamudāyātmikā vāk sā
<b>vaikharī</b> । tatra viśiṣṭaṁ khaṁ sukhamiti duḥkhamiti vā rāti prayacchatīti vikharō
dēhēndriyasaṅghātaḥ । tathā ca śrutiḥ, 'na ha vai saśarīrasya sataḥ priyāpriyayōrapahatirasti,
aśarīraṁ vā va santaṁ na priyāpriyē spr̥śata' (chāndō. u. 8.12.1) iti ।</p>
<p>tatra bhavā vaikharī ।</p>
<!-- NOTES pg=532!-->
1. yathā hyagnya J. ta(ya)thā hyagnyā HOS, ag‍nisōmā
2. 'ag‍nidattastu' HOS,
<pb n="533"/>
<p>(<b>madhyamā</b>)</p>
<p>yā punarantassañjalparūpā kramavatī śrōtragrāhyavarṇābhivyaktirūpā sā <b>madhyamā</b> ।</p>
<p>(<b>paśyantī</b>)</p>
<p>yā tu varṇavibhāgābhāvādakramā svayaṁprakāśā ca sā <b>paśyantī</b> ।</p>
<p>(<b>sūkṣmā</b>)</p>
<p>yā punaranādyavidyāvāsanōpaplavamānaśabdārthabhēdarahitāvabōdharūpabrahmaśabdavācyā
svarūpajyōtirēvātmanō'ntaranapāyā prakāśatē sā <b>sūkṣmā</b> । taduktam—</p>
<b><lg>
<l>sthānēṣu vidhr̥tē vāyau vr̥ttavarṇaparigrahā ।</l>
<l><hi>vaikharī</hi> vāk prayōktr̥̄ṇāṁ prāṇavr̥ttinibandhanā ॥ 430 ॥</l>
</lg></b>
<b><lg>
<l>kēvalaṁ	buddha‍yupādānakramarūpānupātinī ।</l>
<l>prāṇavr̥ttimatikramya <hi>madhyamā</hi> vāk pravartatē ॥ 431 ॥</l>
</lg></b>
<b><lg>
<l>avibhāgā tu <hi>paśyantī</hi> sarvataḥ saṁhr̥takramā ।</l>
<l>svarūpajyōtirēvāntaḥ <hi>sūkṣmā</hi> vāganapāyinī ॥</l></lg></b> (vāpa.vr̥ 1.143 pr̥. 215)
<p>śrutirapyāha—</p>
<b><lg>
<l>catvāri vāk parimitā padāni</l>
<l>tāni vidurbrāhmaṇā yē manīṣiṇaḥ ।</l>
<l>guhā trīṇi nihitā nēṅgayanti</l>
<l>turīyaṁ vācō munaṣyā vadanti ॥ 433 ॥</l></lg></b> (r̥vē. 1.164.45)
<p>tatra guhāśayēṣu triṣu yadētat sukṣmēti gōyatē tē tadanāhatamityāmananti ।
ēvamālōkābhāvē'ndhakāra iti pratītērviparyayajñānatvācchuktikādau rajatādibuddhēriva
bhrāntimukhyatvamēva na gauṇatā ।</p>
<p>nanu cōttarakālabhāvinā samyagjñānēna yasya bādhaḥ, tadēva viparyayajñānam;
andhakārē tu tadabhāvāt kathamivaitadyujyatē?</p>
<p>tatra hīdamīdr̥śam, alpaṁ bahu, bahulamacchaṁ, gacchati tiṣṭhati, utpadyatē
vinaśyatyarthakriyāṁ karōtīti vastudharmanibandhanēna dēśakālapuṁviśēṣēṣu sarvēṣvābādhyamānō
pratyayavyapadēśō dr̥śyatē । tathā hi yattadānīṁ giriguhāsvapi tamaḥ atasī—
kusumaśyāmamāsīt tadānīmupavanēṣvapyañjanacayaprauḍhaṁ vartatē, sampratyācchāditā diśaḥ
<pb n="534"/>
santasasēnēti yādr̥gētat tatraikadā pratītistādr̥ganyatrānyadāpi, yādr̥gēkasya tādr̥ganyasyāpi
paridr̥śyatē । ālōkōtpattāvapi vinaṣṭaṁ tama iti pratītir, na punarmithyaitaditi ।</p>
<p>kimasyāḥ pratītēḥ kāraṇamiti cēd, vyavahitatamaḥpratibhāsē visphāritē cakṣuṣi
darśanāt, tadabhāvē cādarśanāt । tadēvātra kāraṇam । cakṣuṣmantō hi tamasi nilīyantē,
tamaḥ pariharantō'nyēna pathā vā gacchanti ।</p>
<p>nanu nimīlitākṣasyāpi tamaḥpratipattērna cakṣuṣaḥ kāraṇatvam ।</p>
<p>atraikē varṇayanti— nimīlitākṣasya bahirvr̥ttinirōdhādantaḥsaṁvilīnēndriyavr̥ttiḥ
pakṣmaṇōrēva chāyāṁ gr̥h‍ṇātīti ।</p>
<p>na ca gōlakaśauklyasyāpi grahaṇamasti, sāmīpyāt । andhasyāpi ca
tamaḥ—pratipattērnaitadēvamiti cēt tanna jānīmaḥ । ta ēvātra praṣṭavyāḥ ।</p>
<p>anyē tvāhuḥ yathā visphāritākṣasyēdamidamīdr̥śaṁ cēti spaṣṭarūpatayāvagatiḥ, naiva
nimīlitākṣasya, tasya na kiṁcitpaśyāmīti, pratipattipratyastamayāt । yadyapi cātra
pratibhāsaḥ, tathāpi nimittaparyālōcanayā tasya mithyātvē, andhasya kimāyātam? na
hi svap‍nē rajatajñānamithyātvē'nyadāpi rajatajñānaṁ mithyā bhavitumarhati । ata ēva
cōnmīlitākṣasya bādhakaṁ vijñānamutpadyatē, na punastamasīti ।</p>
<p>mūrtadravyacchāyā ca tamaḥ; pārthivaṁ hi dravyaṁ yasyāṁ diśyālōkastadanyataḥ
chāyāmārabhatē । sā ca sarvairapi vastutvēna pratīyatē, vyapadiśyatē ca iyaṁ chāyā gamyatām,
asyāṁ chāyāyāmupaviśāmaḥ, chāyā madhuraśītalēti । tadēvamakhilavastu—
sādharmyēṇaiva cakṣuṣōpalakṣyamāṇē kr̥ṣṇarūpē tamasi kathamabhidhīyatē na tamō nāma kiṁcid
vasturūpamastīti?</p>
<p>ucyatē—'astyētat, kiṁtu yuktyā na saṁgacchatē । tathā hīdaṁ tama iti sākṣātkārēṇa
pratibhāsālliṅgādanya ēvāyam ।</p>
<p>yadi paraṁ pratyakṣamētad vijñānaṁ syāt?</p>
<p>tattu trēdhā—ātmapratyakṣaṁ manaḥpratyakṣamindriyapratyakṣaṁ cēti । tatra vinaiva
grāhakāntaramātmanō yadaparōkṣalakṣaṇaṁ vijñānaṁ <b>tadātmapratyakṣam</b> । taccānubhavasyēva
svaprakāśatayā vā syād, viṣayasyēva anubhūyamānatayā (vā) । na tāvat svaprakāśatayā,
<pb n="535"/>
tamasō'nubhūyamānatvēna pratibhāsāt । nāpyanubhūyamānatayā, vinaivēndriyairayōginō viṣayē
grahaṇāyōgāt ।</p>
<p>kēvalamanassahāyasyātmanō yadvijñānaṁ <b>tanmanaḥpratyakṣam</b>; tadapyantaranubhūyamāna—
sukhaduḥkhādiviṣayaṁ vā syāt, bahiranubhūtapriyastragādiviṣayaṁ vā । na tāvadāntaram, idamiti
bahīrūpatayā tamasaḥ pratipattēḥ । nāpi bāhyam, indriyāntaranirapēkṣasya manasō bahirviṣayēṣu
grahaṇāsāmarthyāt ।</p>
<p>indriyārthamanassannikarṣajamātmana ēva yadvijñānaṁ <b>tadindriyapratyakṣam</b> । tatra ca cakṣurēva
rūpaṁ gr̥h‍ṇātīti niyamaḥ । na caitaccakṣuṣaiva gr̥hyatē, nimīlitākṣasyāpi
kr̥ṣṇarūpatamaḥpratibhāsāt ।</p>
<p>nimīlitākṣasya na kiṁcit paśyāmīti pratipattipratyastamaya iti cēt,
tanna । kimakṣiṇī nimīlyāndhakāraṁ karōṣītyādipravādānāmupalabdhēḥ ।</p>
<p>nanu ca yadi cakṣuridaṁ vijñānaṁ nādhigacchati tad varamindriyāntarakalpanā, na
punarupalabdhasyāpalāpaḥ?</p>
<p>tanna । kr̥ṣṇarūpagrāhakēndriyāntarakalpanāyāmacakṣuṣō'pi rūpōpalabdhiprasaṅgāt । tasya
tamasyēva śaktiriti cēt rūpāviśēṣē kō'tra vyavasthāhētuḥ? tataśca dūrasthitatamōdarśināṁ
nimīlitākṣāṇāmapi taddarśanaprasaṅgaḥ । visphāritē ca cakṣuṣi cakṣuṣā paśyāmīti
pratītēraprasaṅgaḥ । na ca k‍vacidapi pravādē manasō'nyat ṣaṣṭhamindriyaṁ dr̥śyatē ।</p>
<p>(<b>chāyā + tamaḥpadārtha</b>)</p>
<p>yatra tannimīlitākṣapakṣmacchāyāyāṁ gr̥h‍ṇātīti, tadācaṣṭāmāyuṣmān kēyaṁ chāyā
nāmēti?</p>
<p>nanuktaṁ pārthivaṁ dravyaṁ yasyāṁ diśyālōkastadanyataśchāyāmārabhatē ।</p>
<p>tanna, tasyāstadārabdhatvē tad‍guṇayōgaprasaṅgāt । tataśca rūpamanēkaprakāraṁ śuklādi ।
rasaḥ ṣaḍivadhō madhurādiḥ । gandhō dvividhaḥ surabhirasurabhiśca । sparśō'nuṣṇāśītatvē sati
pākajaḥ । 'sarpirjatumadhūcchiṣṭānāṁ pārthivānāmag‍nisaṁyōgād dravatā'dbhissāmānyam'
(vai.sū. 2.1.1) iti naimittikadravatvam, anyē'pi ca gurutvakaṭhinatvādayaḥ
pr̥thivīdharmāḥ chāyāyāṁ prasajyēran ।</p>
<pb n="536"/>
<p>kathaṁ tarhi chāyā āgacchati, asyāṁ chāyāyāmupaviśāmaḥ, chāyā
madhuraśītalēti ca vyapadēśō bhavati?</p>
<p>ucyatē—'yatra yatra cārakadravyēṇa tējaḥprasarō nirūpyatē tatra tatra tējōdravyābhāvē
chāyēti viparyayapratītērudayaḥ । chāyā madhuraśītalēti tasyāmēvōpacaritō vyavahāraḥ ।
yathā— 'ānandō brahmaṇō rūpam' (nyāyabhūṣaṇam) iti । ētēnaitadapi nirastam । tasya
mithyātvē'nyasya kimāyātamiti । uktanyāyēna dvayōrapi mithyāpratyayatvāt । yadi
hyamithyaiva tamō nāma vastuviśēṣaḥ syāt tadālōkasadbhāvē 'pyanyavastuvad gr̥hyēta ।</p>
<p>virōdhitvādālōkasya tadagrahaṇamiti cēt kimasya virōdhinālōkēna kriyatē,
tirōdhānam, apasāraṇaṁ, vināśō vā?</p>
<p>na tāvat tirōdhānaṁ, rūpavastugrahaṇē tasyānugrāhakatvādatō'nyanīladravyavadālōkē
sutarāṁ tamasō'pi grahaṇaprasaṅgaḥ । yadi ca vidyamānamēva tamastirōdhīyatē tasya
padārthācchādakasvabhāvatvāt tamasīvālōkē'pi na kaścit kañcanāpi paśyēt । tamasā
hi sarvē padārthāḥ pihitāstamō'pyālōkēnēti ।</p>
<p>na cōpalabhyamānānāmēva tirōdhāyakatvaṁ, śabdatirōdhāyakēṣu stimitēṣu vāyuṣu
rūpapidhāyakēṣu paṭalādiṣu ca vyabhicārāt ।</p>
<p>athāpasāraṇam?</p>
<p>tadapi na; pradīpārciṣāntargr̥hamapasāritē tamasi bahirandhakāraprasaṅgāt ।</p>
<p>nāpi vināśaḥ, ālōkēna hi vināśitē ālōkāpasārasamanantaramutpatti—
kāraṇābhāvē kutastamasāmupalabdhiḥ?</p>
<p>na cālōkābhāva ēva kāraṇam, abhāvasya śūnyarūpatvēna anākārakatvāt । na
cānyadutpādē kāraṇaṁ paśyāmaḥ ।</p>
<p>nanvēvamālōkābhāvamātramēva tama iti syāt ।</p>
<p>naivam; na hyalōkābhāva ēvātra gr̥hyatē, abhāvasyāpramēyatvāt ।
ālōkajñānapratyastamayamātrādēva cālōkābhāvavyavahārasiddhēḥ । yadi vātrābhāvaḥ
pratibhāsata ityucyatē, tatō yasyābhāvō yatra cābhāvastatpadārthadvayapurassaramatra pratibhāsēna
<pb n="537"/>
bhavitavyam, anavacchinnasyābhāvasyāpratipattēḥ । na ca tamasi gr̥hyamāṇē niyamēnālōka—
smaraṇam, asmaryamāṇasya na vyavacchēdakatvam । pratibhāsānuguṇaṁ cālambanaṁ parikalpyatē,
na cābhāvasyātadrūpasya kr̥ṣṇarūpaviśēṣāvabhāsinyā tamassañcityānuguṇyamasti ।</p>
<p>api cāsmin pakṣē ālōkābhāvaparyāyatā tamaśśabdasya । tataśca
hastakaraśabdayōriva tadarthapratibhāsabhēdō na syāt । tasmānna kiṁcidanugr̥hyatē । kintvagrahaṇa
ēvāyaṁ grahaṇābhimānaḥ, mithyājñānasya viparyayasvarūpatvāt । āha ca viparyayōdāharaṇaṁ
<b>praśastapādaḥ</b> 'vyapagataghanapaṭalamacalajalanidhisadr̥śavapurambaratalamañjanacūrṇapuñjaśyāmalaṁ
śārvaraṁ tama' (prapābhā.) iti ।</p>
<p>nanvēvamandhakārapratītērviparyayatvē	viparyayātmikāyāstadbhāvāpattēridamudāharaṇaṁ
yujyatē, na tu pravādātmikāyāḥ । pravādātmikāyāṁ tvidamudāhr̥taṁ purastāt (r̥pra. 357)।</p>
<p>tadyathā— (śr̥pra. 357)</p>
<b><lg>
<l>gandharvapurasurāyudhakuraṅgatr̥ṣṇāndhakārarūpāṇi ।</l>
<l>asatāmasatyadurgrahadurāpamalināni vr̥ttāni ॥ 434 ॥</l>
</lg></b>
<p>ucyatē—(vāpa. 2.296)</p>
<b><lg>
<l>dēśakālēndriyagatairbhēdairyaid dr̥śyatē'nyathā ।</l>
<l>yathā prasiddhirlōkasya tathā tad‍vyapadiśyatē ॥ 435 ॥</l>
</lg></b>
<p>tatra prasiddhārthaviparyayahētubhyō madyaviṣapānamarudēśāvasthānādibhyaḥ prasiddhā—
kārēṣvarthēṣu darśanaviparyāsō jāyatē । niśāyāṁ raktakambalahastivanādiṣu varṇapramāṇa—
saṁhatyādibhēdō dr̥śyatē । timirōpaghāta—kāca—kāmalādibhyaḥ kēśōṇḍukadvicandrā—
diṣvayathārthā pratītirudayatē । ardhanimīlitē cakṣuṣi rūpabhēdapratipattirbhavati ।
bhramaṇāvasthānanauyānādiṣu ca pr̥thivīparvatādīnāmanyathākramaḥ upalabhyatē । kāraṇāpagamē
ca punaryathārthaiva pratipattirudēti । tatra sandēhē sati yadyat samadhigatanimittamanyatrāviparyayē
dr̥ṣṭasāmarthyaṁ prasiddhaṁ <b> lōkō hi sarvēṣāṁ viduṣāmaviduṣāṁ ca vyavahāravyavasthā—
hēturalaṅghanīyaḥ pramāṇam</b> । tadatikramāt sarvatra vairasyaṁ labhatē । lōkē ca
kēśōṇḍukadvicandraśuktikārajatādīnāmēva viparyayatvēna prasiddhiḥ, gandharvanagarēndrāyudhamr̥ga—
tr̥ṣṇāndhakārādīnāṁ viparyayatvē'pi vā gandharvanagarādipravādō'bhyadhikaṁ rūpamētēṣāmiti ॥</p>
<pb n="538"/>
<b><lg>
<l>tadētad dōṣahānaṁ ca guṇōpādānamēva ca ।</l>
<l>jñātvā kurvan kaviḥ kāvyaṁ prētya cēha ca nandati ॥ 436 ॥</l>
</lg></b>
<b><lg>
<l>nirdōṣaṁ guṇavad yasya sālaṅkāraṁ rasānvitam ।</l>
<l>satāṁ vasati cētassu vacaḥ sa divi mōdatē ॥ 437 ॥</l>
</lg></b>
<b><lg>
<l>ityēṣa	dōṣaparivarjanayā	guṇānā—</l>
<l>māvarjanēna	ca	kilōbhayathāntaraṅgaḥ ।</l>
<l>kāvyē yathāyathamalaṅkr̥tiyōga ukta—</l>
<l>statraiva bāhyamatha taṁ kramaśō'bhidhāsyē ॥ 438 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
dōṣahānaguṇōpādānaprakāśō nāma</b></p>
<p><b>॥ navamaḥ prakāśaḥ ॥9॥</b></p>
<lg><l>darśanāntaragōkṣīramidaṁ bhōjōpapāditamṁ ।</l>
<l>sāhityatattvajijñāsuṣvalaṁ dr̥gupaśōdhanē ॥</l></lg>
<pb n="539"/>
<p>atha</p>
<p><b>śrr̥ṅgāraprakāśē daśamaḥ prakāśaḥ</b></p>
<p>śabdārthōbhayālaṅkāraprakāśō nāma</p>
<p>(<b><emph>11. alaṅkārayōgaḥ</emph></b>)</p>
<p>atha apāstadōṣasya upāttaguṇasya ca kāvyaśarīrasya cārutvōtkarṣasiddha‍yē
prāp‍takālaḥ alaṅkārayōga ucyatē । yataḥ—</p>
<b><lg>
<l>dīrghāpāṅgaṁ nayanayugaḷaṁ bhūṣayatyañjanaśrīḥ</l>
<l>tuṅgābhōgau prabhavati kucāvarcituṁ hārayaṣṭiḥ ।</l>
<l>madhyakṣāmē vapuṣi labhatē sthāma kūrpāsalakṣmīḥ</l>
<l>śrōṇībimbē guruṇi raśanādāmaśōbhāṁ bibharti ॥1॥</l>
</lg></b>
<p>alaṅkārāśca tridhā— bāhyāḥ, ābhyantarāḥ, bāhyābhyantarāśca । tēṣu —</p>
<p><b>bāhyā</b> vastramālyavibhūṣaṇādayaḥ ।</p>
<p><b>āntarā</b> dantaparikarmanakhacchēdālakakalpanādayaḥ ।</p>
<p><b>bāhyābhyantarāḥ</b> s‍nānadhūpavilēpanāñjanamukhavāsatāmbūlōpayōgādayaḥ śarīrē ।</p>
<p>kāvyaśarīrē'pi —</p>
<p>1. vastramālyabhūṣaṇādisthānīyā jātyādayaḥ <b>śabdālaṅkārāḥ</b>।</p>
<p>2. dantaparikarmādisthānīyāḥ svabhāvākhyānādayaḥ <b>arthālaṅkārāḥ</b>।</p>
<p>3. s‍nānadhūpavilēpanādisthānīyā upamādayaḥ <b>ubhayālaṅkārāḥ</b>
bāhyābhyantarōbhayālaṅkāravyapadēśaṁ labhantē ।</p>
<p>(<b>1. śabdālaṅkārāḥ —24</b>)</p>
<p>yē śabdamēva vyutpattyādinā bhūṣayanti tē śabdālaṅkārāḥ caturviṁśatiḥ —</p>
<p><b>'jātiḥ, gatiḥ, rītiḥ, vr̥ttiḥ, racanā, ghaṭanā, mudrā, chāyā, yuktiḥ,
uktiḥ, bhaṇitiḥ, paṭhitiḥ, śravyatvaṁ, prēkṣyatvam, abhinēyatvam,
adhyēyatvaṁ, vākōvākyaṁ, praś‍nōttaraṁ, prahēlikā, gūḍhaṁ, citraṁ, ślēṣaḥ,
yamakam, anuprāsa'</b> iti । tēṣu —</p>
<pb n="540"/>
<p>(<b>1. jātiḥ —6</b>)</p>
<p><b>saṁskr̥taprākr̥tādirjātiḥ</b> । sā ṣōḍhā—
śuddhā, miśrā, saṅkīrṇā, sādhāraṇī asādhāraṇī, apabhraṣṭā cēti । tatra —
<b>śuddhā</b> yathā—</p>
<b><lg>
<l>sa ēṣa bhuvanatrayaprathitasaṁyamaśśaṅkarō</l>
<l>bibharti vapuṣādhunā virahakātaraḥ kāminīm ।</l>
<l>anēna kila nirjitā vayamiti priyāyāḥ karaṁ</l>
<l>karēṇa paritāḍayan jayati jātahāsaḥ smaraḥ ॥ 2 ॥</l>
</lg></b>
<p><b>miśrā</b> yathā—</p>
<b><lg>
<l>iti stutaguṇaḥ śivō hariviriñcinārāyaṇaiḥ</l>
<l>karōtu	bhavatāṁ	vibhurbhavasamudrapōtāyitam ।</l>
<l>umāa uvaṇē avō saalakajjakallāṇiṇī</l>
<l>sivā sivaparā paraṁ paramamaṅgalā maṅgalam ॥ 3 ॥</l>
</lg></b>
<p><b>saṅkīrṇā</b> yathā—</p>
<b><lg>
<l>akaṭa—gumaṭī candrajyōts‍nā kalaṁ kila kōilō</l>
<l>lavai a muhuryāmyō vāyurnivāara vāi a ।</l>
<l>avi sakhi alā raktāśōkastavāpi manōmudē</l>
<l>nakajanakajaṁ mānēnādya priyaṁ prati jāhudā ॥ 4 ॥</l>
</lg></b>
<lg><l>(ahō manōjñā candrajyōts‍nā kalaṁ kila kōkilō</l>
<l>lapati ca muhuryāmyō vāyuḥ nirvārakō vāti ca ।</l>
<l>api sakhi āgatō raktāśōkastavāpi manōmudē</l>
<l>nārthōnārtha mānēnādya priyaṁ prati yāmaḥ ॥)</l></lg>
<p><b>sādhāraṇī</b> yathā—(rudraṭa. 4.21)</p>
<b><lg>
<l>krīḍanti prasaranti madhu kamalapraṇayi lihanti ।</l>
<l>bhramarā mitra suvibhramā mattā bhūri rasanti ॥ 5 ॥</l>
</lg></b>
<p><b>asādhāraṇī</b> yathā—</p>
<b><lg>
<l>bhīṣmaprōktāni vākyāni vidvadvaktrēṣu śēratē ।</l>
<l>gōsē tiviñchiricchōlī talla tūhē vivallidā ॥ 6 ॥</l>
</lg></b>
<pb n="541"/>
<p><b>apabhraṣṭā</b> yathā—</p>
<b><lg>
<l>muddhē gahaṇaa gēṇhau taṁ dhari muddaṁ ṇiē hatthē ।</l>
<l>ṇic‍cau sundari tuha uvari mama suraappahā atthi ॥ 7 ॥</l>
</lg></b>
<lg>
<l>(mugdhē grahaṇakaṁ (ratamūlyaṁ) gr̥hāṇa tvaṁ dhāraya mudrāṁ nijē hastē ।</l>
<l>niścayaḥ sundari tavōpari mama surataspr̥hā asti ॥)</l>
</lg>
<p>asyā api hyanukaraṇē sādhutvamiṣyatē ॥</p>
<p>(<b>2. gatiḥ —6</b>)</p>
<p><b>gadyapadyamiśrādirgatiḥ</b> । sā ṣōḍhā—</p>
<p>drutā, madhyā, vilambitā, drutamadhyā, drutavilambitā, madhyavilambitēti । tatra—
padyē <b>drutā</b> yathā—</p>
<b><lg>
<l>ayi vijahīhi dr̥ḍhōpagūhanaṁ tyaja navasaṅgamabhīru ! vallabham ।</l>
<l>aruṇakarōdgama ēṣa vartatē varatanu ! sampravadanti kukkuṭāḥ ॥ 8 ॥</l>
</lg></b>
<p><b>madhyā</b> yathā—</p>
<b><lg>
<l>āsīddaityō hayagrīvaḥ suhr̥dvēś‍masu yasya tāḥ ।</l>
<l>prathayanti balaṁ bāhvōḥ sitacchatrasmitāḥ śriyaḥ ॥ 9 ॥</l>
</lg></b>
<p><b>vilambitā</b> yathā— (praprābhā. maṅgalaś‍lōkaḥ)</p>
<b><lg>
<l>praṇamya hētumīśvaraṁ muniṁ kaṇādamannataḥ ।</l>
<l>padārthadharmasaṁgrahaḥ	pravakṣyatē	mahōdayaḥ ॥ 10॥</l>
</lg></b>
<p><b>drutamadhyā</b> yathā—(raghu. 9.67)</p>
<b><lg>
<l>atha turagasamīpādutpatantaṁ mayūraṁ
na sa rucirakalāpaṁ bāṇalakṣmīcakāra ।</l>
<l>sapadi gatamanaskaścitramālyānukīrṇē
rativigalitabandhē kēśapāśē priyāyāḥ ॥ 11 ॥</l>
</lg></b>
<p><b>drutavilambitā</b> yathā—</p>
<b><lg>
<l>avatu vaḥ savitusturagāvalī samabhilaṅghitatuṅgapayōdharā ।</l>
<l>sphuritamadhyagatāruṇanāyakā marakataikalatēva nabhaḥśriyaḥ ॥ 12 ॥</l>
</lg></b>
<p><b>madhyavilambitā</b> yathā—(rāca. 11.116)</p>
<b><lg>
<l>dundubhayō divi dadhvanuruc‍cairuc‍cakarāḥ kapayaśca vavalguḥ ।</l>
<l>siddhanikāyakarābjavimuktaṁ mālyamathāṅgadamūrdh‍ni papāta ॥ 13 ॥</l>
</lg></b>
<pb n="542"/>
<p>ēvaṁ gadyē'pi laghugurumiśravarṇavinyāsabhūyastvēna drutavilaṁmbitamadhyādigatayō
gavēṣaṇīyāḥ ॥</p>
<p>(<b>3. rītiḥ —6</b>)</p>
<p><b>vidarbhādīnāṁ vākyaracanāvartma rītiḥ</b> । sā ṣōḍhā—</p>
<p>vaidarbhī, pāñcālī, gauḍīyā, āvantikā, lāṭīyā, māgadhī ca । tāsu —
asamastapadā <b>vaidarbhī,</b> yathā—(kusaṁ. 5.4)</p>
<b><lg>
<l>manīṣitāḥ santi gr̥hēṣu dēvatāstapaḥ k‍va vatsē k‍va ca tāvakaṁ vapuḥ ।</l>
<l>padaṁ sahēta bhramarasya pēlavaṁ śirīṣapuṣpaṁ na punaḥ patatriṇaḥ ॥ 14 ॥</l>
</lg></b>
<p>samastapañcaṣapadā <b>pāñcālī,</b> yathā—</p>
<b><lg>
<l>gātrābhighātadalitāṅgadajarjarāṇāṁ gaṇḍasthalīluṭhitakuṇḍalatāḍitanām ।</l>
<l>kṣōbhasphuṭanmukuṭakōṭivighaṭṭitānāṁ nādō'bhavajjhaṇajhaṇāmukharō maṇīnām ॥ 15 ॥</l>
</lg></b>
<p>yathāśakti samastapadā <b>gauḍīyā,</b> yathā—</p>
<b><lg>
<l>yasyāvaskandalīlācalitabalaparispandakharvīkr̥tōrvī—
saṁrambhastambhanāgrōnnamitabharanamatkandharāsandhirāsīt	।</l>
<l>śēṣō visphāraphullasphuṭapr̥thulaphaṇāphūtkr̥tāg‍nisphuliṅga—
sphūrjatsandōhasandēhitavikaṭaśikhāmaṇḍalīrat‍nakhaṇḍaḥ	॥ 16॥</l>
</lg></b>
<p>vaidarbhādīnāmantarālarīti<b>rāvantikā</b>, yathā</p>
<b><lg>
<l>ētāni	nissahatanōrasamañjasāni
śūnyaṁ manaḥ piśunayanti padāni tasyāḥ ।</l>
<l>ētē ca mārgataravaḥ prathayanti tāpa—
mālambitōjjhitapariglapitaiḥ	pravālēḥ ॥ 17 ॥</l>
</lg></b>
<p>miśrarī<b>tirlāṭīyā</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakōkadvandvabandhurvibhindan kupitakapikapōlakrōḍatāmrastamāṁsi ॥ 18 ॥</l>
</lg></b>
<p>khaṇḍarīti<b>rmāgadhī</b>, yathā—</p>
<b><lg>
<l>karikabalanaśiṣṭaiḥ śākhiśākhāgrapatrairaruṇasaraṇayō'mī sarvatō bhīṣayantē ।</l>
<l>calitaśabarasēnādattagōśr̥ṅgacaṇḍadhvanicakitavarāhavyākulā vindhyapādāḥ ॥ 19 ॥</l>
</lg></b>
<pb n="543"/>
<p>(<b>4. vr̥ttiḥ —6</b>)</p>
<p><b>vikāsavikṣēpavistarasaṅkōcēṣu cētasō varttayitrī vr̥ttiḥ</b> । sā ṣōḍhā—</p>
<p>kaiśikī, ārabhaṭī, bhāratī, sātvatī, madhyamārabhaṭī, madhyamakaiśikī ca । tāsu
sukumārasandarbhārthā <b>kaiśikī,</b> yathā—</p>
<b><lg>
<l>śaśiruciṣu dalēṣu nāgavallyā vicakiladāmani candanē ca hr̥dyē ।</l>
<l>kuvalayini purāṇasīdhupātrē taraladr̥śāmapatan dr̥śaḥ priyē ca ॥ 20 ॥</l>
</lg></b>
<p>prauḍhasandarbhārthā <b>ārabhaṭī,</b> yathā—(pr̥. 341 (vēsaṁ. 3.32) )</p>
<p><b>'yō yaśśastraṁ bibharti svabhujagurumadaḥ pāṇḍavīnāṁ camūnām'</b> ityādi ।</p>
<p>sukumārē'rthē nātiprauḍhasandarbhā <b>bhāratī,</b> yathā—(vēsaṁ. 1.3)</p>
<b><lg>
<l>uttiṣṭhantyā ratāntē bharamuragapatau pāṇinaikēna kr̥tvā
dhr̥tvā cānyēna vāsō vigalitakabarībāramaṁsaṁ vahantyāḥ ।</l>
<l>bhūyastatkālakāntidviguṇitasurataprītinā śauriṇā vaḥ
śayyāmālambya nītaṁ vapuralasalasad‍bāhu lakṣmyā punātu ॥ 21 ॥</l>
</lg></b>
<p>prauḍhē'rthē nātisukumārasandarbhā <b>sātvatī,</b> yathā—</p>
<b><lg>
<l>vandyau	dvāvapi	tāvanāryacaritaprāp‍tapratiṣṭhōdayau
bhīmō bhīmaparākramaḥ sa ca munirbhāsvatkuṭhārāyudhaḥ ।</l>
<l>ēkēnāmr̥tavad vidārya karajaiḥ pītānyasr̥ñji dviṣā—
manyēnāpi hatāhitāstrasarasi s‍nātaṁ krudhaḥ śāntayē ॥ 22 ॥</l>
</lg></b>
<p>sukumārē'rthē prauḍhōktiḥ <b>madhyamakaiśikī,</b> yathā—</p>
<b><lg>
<l>kiṁ dvāri daivahatikē ! sahakārakēṇa
saṁvardhitēna viṣapādapa ēṣa pāpaḥ ।</l>
<l>asmin manāgapi vikasavikārabhāji
bhīmā	bhavanti	madanajvarasannipātāḥ ॥ 23 ॥</l>
</lg></b>
<p>prauḍhē'rthē sukumārōkti<b>rmadhyamārabhaṭī</b>, yathā—(kāmī.)</p>
<b><lg>
<l>tvaṁ nāgarāja ! bahuśō'sya nitambabhāgaṁ
bhōgēna	gāḍhamabhivēṣṭaya mandarādrēḥ ।</l>
<l>sōḍhāviṣahyavr̥ṣavāhanayōgalīlā—
paryaṅkabandhanavidhēstava	kō'tibhāraḥ ॥ 24 ॥</l>
</lg></b>
<pb n="544"/>
<p>(<b>5. racanā —6</b>)</p>
<p><b>yathāvacchabdārthayōrnivēśō racanā</b> । sā ṣōḍhā —</p>
<p>śabdaracanā, artharacanā, paryāyaracanā, padaracanā, vākyaracanā, kramaracanā cēti । tāsu—
<b>śabdaracanā</b> yathā—</p>
<b><lg>
<l>tavābhiṣēkē madanāturāyā hastāc‍cyutō hēmaghaṭō yuvatyāḥ ।</l>
<l>sōpānamāsādya karōti śabdaṁ ṭaṁṭaṁ ṭaṭaṁṭaṁ ṭaṭaṭaṁ ṭaṭaṁṭam ॥ 25 ॥</l>
</lg></b>
<p><b>artharacanā</b> yathā—</p>
<b><lg>
<l>dik‍kālātmasamaiva yasya1 vibhutā, 2yastatra vidyatatē,
yatrā'muṣya sudhībhavanti kiraṇā3, rāśōḥ sa yāsāmabhūt4 ।</l>
<l>yastatpittamuṣaḥsu5 yaś‍ca 6haviṣē, yaś‍cāsya* jīvātavē7
vōḍhā yad‍guṇamēṣa8 manmatharipōstāḥ pāntu vō mūrttayaḥ ॥ 26 ॥1</l>
</lg></b>
<p><b>paryāyaracanā</b> yathā—</p>
<b><lg>
<l>kaṇailli c‍cia jāṇai kuṁtapalappāi kīrasaṁlavai ।</l>
<l>pūsaabhāsaṁ muṁcasu ṇa hu rē haṁ dhavvavāāḍhī ॥ 27 ॥</l>
</lg></b>
<lg>
<l>(śuk‍yēva jānāti śukapralapitāni kīrasaṁlāpini !</l>
<l>kīrabhāṣāṁ muñca na khalu rē ahaṁ dhr̥ṣṭaśukī ॥)</l>
</lg>
<p><b>padaracanā</b> yathā—(kāmī.)</p>
<b><lg>
<l>lōlallāṅgulavallīvalayitavakuvalānōkahaskandhalōlai—
rgōlāṅgulairnadadbhiḥ	pratirasitajaratkandarāmandirēṣu ।</l>
<l>khaṇḍēṣūddaṇḍapiṇḍītagarataralanāḥ prāpirē yēna vēlā—
mālambyōttālatallasphuṭitapuṭakinībandhavō	gandhavāhāḥ ॥ 28 ॥</l>
</lg></b>
<p><b>vākyaracanā</b> yathā—</p>
<b><lg>
<l>patiśvaśuratā	jyēṣṭhē	patidēvaratānujē ।</l>
<l>madhyamēṣu ca pāñcālyāḥ tritayaṁ tritayaṁ triṣu ॥ 29 ॥</l>
</lg></b>
<!-- NOTES pg=544!-->
1. vyōma 2. sūrya 3. candraḥ 4. āpaḥ 5. ag‍ni 6. yajamānaḥ 7. vāyuḥ 8. pr̥thivī ।
* jyōśērarāvaghayōstu pāṭhaḥ— <b>yattatpittamuṣaḥ sa yasya haviṣē</b> dra.sa.ka. 2.53. u. rat‍nēś‍varaḥ ।
<pb n="545"/>
<p><b>kramaracanā</b> yathā—</p>
<b><lg>
<l>nīlābjānāṁ	nayanayugaladrāghimā	dattapatraḥ
kumbhāvaibhau	kucaparikaraḥ	pūrvapakṣīcakāra ।</l>
<l>bhrūvibhrāntirmadanadhanuṣō	vibhramānanvavādīd
vaktrajyōts‍nā śaśadhararucaṁ dūṣayāmāsa yasyāḥ ॥ 30 ॥</l>
</lg></b>
<p>(<b>6. ghaṭanā —6</b>)</p>
<p><b>padārthānāṁ parasparamupaślēṣō ghaṭanā</b> । sā ṣōḍhā—</p>
<p>prakrāntaghaṭanā, aprakrāntaghaṭanā, atikrāntaghaṭanā, padaghaṭanā, vākyaghaṭanā,
prakīrṇaghaṭanā cēti । tāsu —</p>
<p><b>prakrāntaghaṭanā</b> yathā—(kusaṁ. 6.3)</p>
<b><lg>
<l>sa tathēti pratijñāya visr̥jya kathamapyumām ।</l>
<l>r̥ṣīñ jyōtirmayān sap‍ta sasmāra smaraśāsanaḥ ॥ 31 ॥</l>
</lg></b>
<p><b>aprakāntaghaṭanā</b> yathā—</p>
<b><lg>
<l>atrāpyudāharantīmamitihāsaṁ	purātanam ।</l>
<l>niṣādasya ca saṁvādamr̥ṣēḥ saṁvaraṇasya ca ॥ 32 ॥</l>
</lg></b>
<p><b>atikrāntaghaṭanā</b> yathā—(rāca.1.18)</p>
<b><lg>
<l>tasya cakruścamatkāraṁ vyatītasamayā api ।</l>
<l>smitārdramukulōdbhēdāḥ	kadambabanarājayaḥ ॥ 33 ॥</l>
</lg></b>
<p><b>padaghaṭanā</b> yathā—</p>
<b><lg>
<l>chinnēna patatā vahnau yanmukhēna haṭhātkr̥tē ।</l>
<l>svēti hēti harēṇōktēḥ svāhā''sīt saiṣa rāvaṇaḥ ॥ 34 ॥</l>
</lg></b>
<p><b>vākyaghaṭanā</b> yathā—(vikra. 4.33)</p>
<b><lg>
<l>haṁsa prayaccha mē kāntāṁ gatistasyāstvayā hr̥tā ।</l>
<l>vibhāvitaikadēśēna	dēyaṁ	yadabhiyujyatē ॥ 35 ॥</l>
</lg></b>
<p><b>prakīrṇaghaṭanā</b> yathā—(māgha. 3.74)</p>
<b><lg>
<l>sāṭōpamurvīmaniśaṁ nadantō yaiḥ plāvayiṣyanti samantatō'mī ।</l>
<l>tānyēkadēśānnibhr̥taṁ payōdhēḥ sō'mbhāṁsi mēghān pibatō dadarśa ॥ 36 ॥</l>
</lg></b>
<pb n="546"/>
<p>(<b>7. mudrā —6</b>)</p>
<p><b>sābhiprāyavacanavinivēśō mudrā</b> । ṣōḍhā—</p>
<p>padamudrā, vibhaktimudrā, vacanamudrā, vākyamudrā, samuc‍cayamudrā, saṁvr̥timudrā cēti । tāsu
<b>padamudrā</b> yathā—(bārā. 1.40)</p>
<b><lg>
<l>nirmālyaṁ nayanaśriyaḥ kuvalayaṁ vaktrasya dāsaḥ śaśī
bhrūyugmasya sanābhi ganmathadhanurjyōts‍nā smitasyāñcalaḥ ।</l>
<l>saṅgītasya	ca	mattakōkilarutānyucchiṣṭamēṇīdr̥śaḥ
sarvāṅgīṇamahō vidhēḥ pariṇataṁ vijñānacitraṁ cirāt ॥ 37 ॥</l>
</lg></b>
<p><b>vibhaktimudrā</b> yathā—(visā. 1.8)</p>
<b><lg>
<l>śriyaḥ prasūtē vipadō ruṇāddhi yaśāṁsi sūtē malinaṁ pramārṣṭi ।</l>
<l>saṁskāraśaucēna paraṁ punītē śuddhā hi buddhiḥ kila kāmadhēnuḥ ॥ 38 ॥</l>
</lg></b>
<p><b>vacanamudrā</b> yathā—(urāca. 1.9)</p>
<b><lg>
<l>viśvambharā	bhagavatī	bhavatīmasūta
rājā prajāpatisamō janakaḥ pitā tē ।</l>
<l>tēṣāṁ vadhūstvamasi nandini ! pārthivānāṁ
yēṣāṁ kulēṣu savitā ca gururvayaṁ ca ॥ 39 ॥</l>
</lg></b>
<p><b>vākyamudrā</b> yathā—</p>
<b><lg>
<l>yat svacchē salilātmani pratiphalēddēvē triyāmāpatau
pīyūṣākr̥ti paryavasyati kila jyōts‍nēti tattvāntaram ।</l>
<l>tigmaṁ dhāma ciraṁ cakāsti divi yat tatrāsti divyaḥ pumān
yaṁ vijñātavatāṁ truṭanita nikhilā bhūyō bhavagranthayaḥ ॥ 40 ॥</l>
</lg></b>
<p><b>samuc‍cayamudrā</b> yathā—(hava.)</p>
<b><lg>
<l>jātaścāyaṁ mukhēndustē bhrukuṭīpraṇayī puraḥ ।</l>
<l>gataṁ ca vasudēvasya kulaṁ nāmāvaśēṣatām ॥ 41 ॥</l>
</lg></b>
<p><b>saṁvr̥timudrā</b> yathā—</p>
<b><lg>
<l>maṇirat‍naṁ prasēnasya tac‍cānāryēṇa viṣṇunā ।</l>
<l>labdhaṁ yēnādya yōgēna kiṁ kīrtitēna vaḥ ॥ 42 ॥</l>
</lg></b>
<pb n="547"/>
<p>(<b>8. chāyā —6</b>)</p>
<p><b>anyōktīnāmanukaraṇaṁ chāyā</b> । sā ṣōḍhā—</p>
<p>lōkōkticchāyā, chōkōkticchāyā, mugdhōkticchāyā, pōṭōkticchāyā,
skhalitōkticchāyā, asamañjasōkticchāyā cēti । tāsu—</p>
<p><b>lōkōkticchāyā</b> yathā—(mēgha.107)</p>
<b><lg>
<l>śāpāntē mē bhujagaśayanādutthitē śārṅgapāṇau
māsānanyān gamaya caturō lōcanē mīlayitvā ।</l>
<l>paścādāvāṁ virahaguṇitaṁ taṁ tamātmābhilāṣaṁ
nirvēkṣyāvaḥ	pariṇataśarac‍candrikāsu	kṣapāsu ॥ 43 ॥</l>
</lg></b>
<p><b>chēkōkticchāyā</b> yathā—</p>
<b><lg>
<l>yō hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagastasmai	nr̥paśavē	namaḥ ॥ 44 ॥</l>
</lg></b>
<p><b>mugdhōkticchāyā</b> yathā—</p>
<b><lg>
<l>kiṁ sa svargē taruḥ kō'pi yasya puṣpaṁ niśākaraḥ ।</l>
<l>tē vr̥kṣāḥ kīdr̥śā mātaryēṣāṁ muktāphalaṁ phalam ॥ 45 ॥</l>
</lg></b>
<p><b>pōṭōkticchāyā</b> yathā—</p>
<b><lg>
<l>tilakamasahāmmi sōḍhuṁ ghanasārēṇātisāradōṣō mē ।</l>
<l>lambhayati ca daurvarṇyaṁ kuṅkumarāgō mamāṅgāni ॥ 46 ॥</l>
</lg></b>
<p><b>skhalitōkticchāyā</b> yathā—</p>
<b><lg>
<l>pipi priya sasa svayaṁ mumu mukhāsavaṁ dēhi mē
tata tyaja dudu drutaṁ bhabhabha bhājanaṁ kāñcanam ।</l>
<l>iti	skhalitajalpitaṁ	madavaśātkuraṅgīdr̥śaḥ
pragē	hasitahētavē	sahacarībhiradhyaiyata ॥ 47 ॥</l>
</lg></b>
<p><b>asamañjasōkticchāyā</b> yathā—</p>
<b><lg>
<l>dr̥ṣṭaḥ kathaṁ sutanu kiṁ kurutē kimasmad—
vārtā sa pr̥cchati śr̥ṇōti nivēdyamānām ।</l>
<l>āstāṁ kimasya kathayā kathayāśu tāva—
datrāgamiṣyati na vā khalu sō'bhimānī ॥ 48 ॥</l>
</lg></b>
<pb n="548"/>
<p>(<b>9. yuktiḥ —6</b>)</p>
<p><b>śabdasyārthasya vā parasparamayujyamānasya yōjanaṁ yuktiḥ</b> । sā ṣōḍhā—</p>
<p>padaviṣayā, padārthaviṣayā, vākyaviṣayā, vākyārthaviṣayā, prakaraṇaviṣayā,
prabandhaviṣayā cēti । tāsu —</p>
<p>yōgavr̥ttiparamparā aṅgāṅgibhāvaparamparā paryāyaparamparētyādi । <b>padaviṣayā</b> yathā—(sūśa.)</p>
<b><lg>
<l>jambhārātībhakumbhōd‍bhavamiva dadhataḥ sāndrasindūrarēṇu ।</l>
<l>raktāḥ	siktā	ivaughairudayagiritaṭīdhātudhārādravasya ॥ 49 ॥</l>
</lg></b>
<b><lg>
<l>lakṣmīmākraṣṭukāmā iva kamalavanōddhāṭanaṁ kurvatē yē ।</l>
<l>bhaktiprahvāya dātuṁ mukulapuṭakuṭōkōṭarakrōṭarakrōḍalīnām ॥ 50 ॥</l></lg></b> (sūśa.)
<b><lg>
<l>turaṅgakāntāmukhahavyavāhajvālēva bhittvā jalamullalāsa ॥ 51 ॥</l></lg></b> (māgha. 3.33)
<p>jātikriyāguṇadravyāṇāṁ <b>yuktiḥ, padārthaviṣayā</b> yathā—</p>
<b><lg>
<l>strīpuṁnapuṁsamanaghaṁ bhavamānatō'smi ॥ 52 ॥</l>
</lg></b>
<b><lg>
<l>śailādhirājatanayā na yayau na tasthau ॥ 53 ॥</l></lg></b> (kusaṁ. 5.85)
<b><lg>
<l>sābbhrē'hnīva sthalakamalinīṁ na prabuddhāṁ na sup‍tām ॥ 54 ॥</l></lg></b> (mēgha. 89)
<b><lg>
<l>pāyādēkaṁ	madanavijayadvēṣiṇastad	vapurvaḥ ॥ 55 ॥</l>
</lg></b>
<p>vāk‍yagarbhō vākyasamuc‍cayaḥ vākyasaṁvr̥tirityādiḥ <b>vākyaviṣayā,</b> yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyatē (dra. 7.148)</b></p>
<p>kriyāsamuc‍cayasamabhivyāhārābhyāsādibhiḥ <b>vākyārthaviṣayā,</b> yathā—(māgha. 1.51)</p>
<b><lg>
<l>purīmavaskanda lunīhi nandanaṁ muṣāṇa rat‍nāni harāmarāṅganāḥ ।</l>
<l>vigr̥hya cakrē namucidviṣā balī ya itthamasvāsthyamaharniśa divaḥ ॥ 56 ॥</l>
</lg></b>
<p>aśraddhēyaparvatādivarṇanōtpattihētuḥ <b>prakaraṇaviṣayā,</b> yathā—(māgha. 4.10)</p>
<b><lg>
<l>mudē murārēramaraiḥ sumērōrānīya yasyōpacitasya śr̥ṅgaiḥ ।</l>
<l>bhavanti nōddāmagirāṁ kavīnāmucchrāyasaundaryaguṇā mr̥ṣōdyāḥ ॥ 57 ॥</l>
</lg></b>
<p>prabandhavyāpivastūpapattihētuḥ <b>prabandhaviṣayā,</b> yathā—(mēgha.5)</p>
<b><lg>
<l>dhūmajyōtissalilamarutāṁ sannipātaḥ k‍va mēgha—
ssandēśārthāḥ k‍va paṭukaraṇaiḥ prāṇibhiḥ prāpaṇīyāḥ ।</l>
<l>ityautsukyādaparigaṇayan	guhyakastaṁ	yayācē
kāmārtā	hi	prakr̥ti(praṇaya)kr̥paṇāścētanācētanēṣu ॥ 58 ॥</l>
</lg></b>
<pb n="549"/>
<p>(<b>10. uk‍tiḥ —6</b>)</p>
<p>vidhiniṣēdhādērabhidhām <b>uktiḥ</b> । ṣōḍhā—</p>
<p>vidhiḥ, niṣēdhaḥ, adhikāraḥ, parisaṅkhyā, vikalpaḥ, niyama iti । tēṣu—
aprāp‍tau prāpaṇavacanaṁ <b>vidhiḥ,</b> yathā—(śāku. 4.18)</p>
<b><lg><l>śuśrūṣasva gurūn kuru priyasakhīvr̥tiṁ sapat‍nījanē ॥ 59 ॥</l></lg></b> ityādi
prāp‍tau nivāraṇaṁ <b>niṣēdhaḥ,</b> yathā—(śāku. 4.18)
<b><lg><l>bharturviprakr̥tāpi rōṣaṇatayā mā sma pratīpaṁ gamaḥ ॥ 60 ॥</l>
</lg></b>
<p>vidhinēṣēdhayōgyatādhikāraḥ, yathā—(śāku. 4.18)</p>
<b><lg>
<l>bhūyiṣṭhaṁ bhava dakṣiṇā parijanē bhāgyēṣvanutsōkinī ।</l>
<l>yāntyēvaṁ gr̥hiṇīpadaṁ yuvatayō vāmāḥ kulasyādhayaḥ॥ 61 ॥</l>
</lg></b>
<p>vidhiniṣēdhābhyāṁ śēṣapratiṣēdhābhyanujñānē <b>parisaṅkhyā,</b> yathā—</p>
<b><lg>
<l>pañca pañcanakhā bhakṣyā vāmēnākṣṇā na paś‍yati ।</l>
<l>kāṭhinyamasyāḥ kucayōḥ kimasadyanna rōcatē ॥ 62 ॥</l>
</lg></b>
<p>jātikriyāguṇadravyēṣu ubhayāvalambī <b>vikalpaḥ,</b> yathā—(manu. 6.6)</p>
<b><lg>
<l>putrēṣu dārānnikṣipya vanaṁ gacchēt sahaiva vā ॥ 63 ॥</l>
</lg></b>
<b><lg>
<l>dharmārthakāmān dharmaṁ vā brahma vā brāhmaṇaścarēt ॥ 64 ॥</l>
</lg></b>
<p>ayōgānyayōgātyantāyōgavyavacchēdō <b>niyamaḥ,</b> yathā—</p>
<b><lg>
<l>vivādō'pārtha ēvāyaṁ pārtha ēva dhanurdharaḥ ।</l>
<l>yō na kēvalamātmīyaiḥ parairapyabhinandyatē ॥ 65 ॥</l>
</lg></b>
<p>(<b>11. bhaṇitiḥ —6</b>)</p>
<p><b>uktērēva prakārāntarākhyānaṁ bhaṇitiḥ</b> । sā ṣōḍhā—</p>
<p>sambhāvanābhaṇitiḥ, asambhāvanābhaṇitiḥ, kalpanābhaṇitiḥ, āścaryabhaṇitiḥ,
saṁvr̥tibhaṇitiḥ, viśēṣabhaṇitiriti । tāsu —</p>
<p><b>sambhāvanābhaṇitiḥ</b>—(visā. 3.14)</p>
<b><lg>
<l>sadyōdrāvitakētakōdaradalastrōtaḥśriyaṁ	bibhratī
yēyaṁ	mauktikadāmagumphanavidhēryōgyacchaviḥ	prāgabhūt ।</l>
<l>utsēkyā kalaśībhirañjalipuṭaiḥ pēyā mr̥ṇālāṅkurai—
rmātavyā ca śaśinyamugdhavibhavē sā vartatē candrikā ॥ 66 ॥</l>
</lg></b>
<pb n="550"/>
<p><b>asambhāvanābhaṇiti</b>ryathā—(visā. 1.20)</p>
<b><lg>
<l>k‍va pēyaṁ jyōts‍nāmbhō vadanabisavallīsaraṇibhi—
rmr̥ṇālītantubhyaḥ	sicayaracanā	kutra	bhavati ।</l>
<l>k‍va vā pārīmēyō bata bakuladām‍nāṁ parimalaḥ
kathaṁ svap‍naṁ sākṣāt kuvalayadr̥śaṁ kalpayatu tām ॥ 67 ॥</l>
</lg></b>
<p><b>kalpanābhaṇitiḥ</b> yathā—</p>
<b><lg>
<l>dr̥ś‍yaṁ dr̥śāṁ sahastrairmanasāmayutairvibhāvanīyaṁ ca ।</l>
<l>sukr̥taśatakōṭibhōgyaṁ kimapi vayaḥ subhruvaḥ svadatē ॥ 68 ॥</l>
</lg></b>
<p><b>āścaryabhaṇiti</b>ryathā—</p>
<b><lg>
<l>jyōtirbhyastadidaṁ	tamassamuditaṁ	jātē'yamada‍bhyaśśikhī
pīyūṣādidamutthitaṁ	viṣamayaṁ	chāyāp‍tajanmā''tapaḥ ।</l>
<l>kō nāmāsya vidhiḥ prasāntiṣu bhavēd gāḍhaṁ draḍhīyānayaṁ
granthiryat priyatō'pi vipriyamidaṁ sakhyaḥ kr̥taṁ sāntvanaiḥ ॥ 69 ॥</l>
</lg></b>
<p><b>saṁvr̥tibhaṇiti</b>ryathā—(vikra. 2.3)</p>
<b><lg>
<l>ābharaṇasyābharaṇaṁ prasādhanavidhēḥ prasādhanaviśēṣaḥ ।</l>
<l>upamānasyāpi sakhē ! pratyupamānaṁ vapustasyāḥ ॥ 70 ॥</l>
</lg></b>
<p><b>viśēṣabhaṇiti</b>ryathā—(māgha. 2.16)</p>
<b><lg>
<l>rēvatīvadanōcchiṣṭaparipūtapuṭē	dr̥śau ।</l>
<l>vahan halī madakṣībaḥ pānagōṣṭhyāṁ punātu vaḥ ॥ 71 ॥</l>
</lg></b>
<p>(<b>12. paṭhitiḥ —6</b>)</p>
<p><b>kāk‍vādinā vākyōc‍cāraṇaṁ paṭhitiḥ ।</b> sā ṣōḍhā—</p>
<p>kākuḥ, svaraḥ, vicchēda, kāntiḥ, abhinayaḥ, apadēśa iti । tāsu—
<b>kāku</b>ryathā—(vēsaṁ. 2.20)</p>
<b><lg>
<l>myastā na bhrukuṭirna bāṣpasalilēnācchāditē lōcanē
nītaṁ nānanamanyataḥ saśapathaṁ nāhaṁ spr̥śan vāritaḥ ।</l>
<l>tanvyā	mag‍napayōdharaṁ	bhayavaśādāviddhamāliṅgitaṁ
bhaṅktāsyā niyamasya bhīṣaṇamarunnāyaṁ vayasyō mama ॥ 72 ॥</l>
</lg></b>
<pb n="551"/>
<p><b>svarō</b> yathā—</p>
<b><lg>
<l>subhru! tvaṁ kupitētyapāstamaśanaṁ tyaktā kathā yōṣitāṁ ॥</l></lg></b> ॥ 73 ॥ (pr̥.360)
<p><b>vicchēdō</b> yathā—(dhvanyālōka 2.22/23)</p>
<b><lg>
<l>yēna dhvastamanōbhavēna balijitkāyaḥ purāstrīkr̥taḥ ॥ 74 ॥</l>
</lg></b>
<p><b>kānti</b>ryathā—(kīva. 1.10)</p>
<b><lg>
<l>yasyārijātaṁ nr̥patērapaśyadavalambanam ।</l>
<l>yayau nirjharasambhōgairapaśyadabalaṁ vanam ॥ 75 ॥</l>
</lg></b>
<p><b>abhinayō</b> yathā—</p>
<b><lg>
<l>ēddahamēttatthaṇiā ॥ 76 ॥</l></lg></b> (pr̥॰ 364)
<p><b>apadēśō</b> yathā—</p>
<b><lg>
<l>itaḥ sa daityaḥ prāp‍taśrīḥ ॥ 77 ॥</l></lg></b> (kusaṁ. 2.55)
<p>(<b>13. śravyam —6</b>)</p>
<p><b>śrutisukhamātrajananaṁ śravyam ।</b> tatṣōḍhā—</p>
<p>āśīḥ, nāndī, namaskr̥tiḥ, vastunirdēśaḥ, dhruvā, ākṣip‍tikētyādi । tatra
liṅlōḍvācyō'rthaviśēṣa <b>āśīḥ</b>, yathā—</p>
<b><lg>
<l>bhūyād vaḥ śrēyasē dēvaḥ pārvatīdayitō haraḥ ॥ 78 ॥</l>
</lg></b>
<b><lg>
<l>pātu vaḥ paramaṁ jyōtiravāṅ‌manasagōcaram ॥ 79 ॥</l></lg></b> (kāvyāda. 2.357)
<p>raṅgamaṅgalāntasvastyayanaṁ <b>nāndī</b>, yathā—(kama. 1.1)</p>
<b><lg>
<l>bhaddaṁ bhōdu sarassaīa kaiṇō ṇaṁdaṁtu vāsāiṇō
aṇṇāṇaṁ pi paraṁ paaṭṭhadu varā vāṇī chaillappiā ।</l>
<l>vacchōmī taha māahī phuradu ṇō sā kiṁ a paṁcāliā
rīdīyō vilihaṁtu kavvakusalā jōh‍ṇaṁ caōrā via ॥ 80 ॥</l>
</lg></b>
<lg>
<l>(bhadraṁ bhavatu sarasvatyāḥ kavayō nandantu vyāsādayaḥ
anyēṣāmapi paraṁ pravartatāṁ varā vāṇī vidagdhapriyā ।</l>
<l>vaidarbhī tathā māgadhī sphuratu naḥ sā kiṁ ca pāñcālikā
rītikā vilihantu kāvyakuśalā jyōtsnāṁ cakōrā iva ॥)</l>
</lg>
<p>stutirnamōvākyaṁ vā <b>namaskriyā</b>, yathā—</p>
<b><lg>
<l>jayati brahmabhūḥ śambhuḥ ॥ 81 ॥</l>
</lg></b>
<pb n="552"/>
<b><lg>
<l>vandēmahi mahēśvaram ॥ 82 ॥</l>
</lg></b>
<b><lg>
<l>idaṁ gurubhyaḥ pūrvēbhyō namōvākaṁ praśāsmahē ॥ 83 ॥</l></lg></b> (urāca. 1.1)
<p>kathāśarīravyāpinō nāyakādērabhidhānaṁ <b>vastunirdēśaḥ</b>, yathā—</p>
<b><lg>
<l>astyuddāmajaṭābhārabhrāntagaṅgāmbuśēkharaḥ ।</l>
<l>ādidēvō harō nāma sr̥ṣṭisaṁhārakāraṇam ॥ 84 ॥</l>
</lg></b>
<p>pātrapravēśādisūcakaṁ vākyaṁ <b>dhruvā</b>, yathā</p>
<b><lg>
<l>maa—vaha—ṇimitta—ṇiggaa—mainda—suṇṇaṁ guhaṁ ṇiēūṇa ।</l>
<l>laddhāvasarō gahiūṇa mōttiāiṁ gaō vāhō ॥ 85 ॥</l>
</lg></b>
<lg>
<l>(mugavadhanimittanirgatamr̥gēndraśūnyāṁ guhāṁ nirūpya ।</l>
<l>labdhāvasarō gr̥hītvā mauktikāni gatō vyādhaḥ ॥)</l>
</lg>
<p>abhidhitsitarāgaviśēṣaprayōgamātraphalaṁ vacanamā<b>kṣip‍tikā</b>, yathā—</p>
<b><lg>
<l>paapīḍiamahisāsuradēhēhiṁ	bhuaṇabhaaluāvaa/sasilēhiṁ ।</l>
<l>surasuhadēttavaliadhavalacchihiṁ jaai sahāsaṁ vaaṇu mahalacchihiṁ ॥ 86 ॥</l>
</lg></b>
<lg>
<l>(padapīḍitamahiṣāsuradēhāyā	bhuvanabhayalāvakaśaśilēkhāyāḥ ।</l>
<l>surasukhadātr̥valitadhavalākṣyā jayati sahāsaṁ vadanaṁ mahālakṣmyāḥ ॥)</l>
</lg>
<p>(<b>14. prēkṣyam —6</b>)</p>
<p><b>prēkṣānimittaṁ	vācikādyabhinayarahitamāṅgikaikanirvartyaṁ prasthānaḍōmbalikādivākyaṁ
prēkṣyam ।</b> tatṣōḍhā— lāsyaṁ, tāṇḍavaṁ, chalikaṁ, śamyā, hallīsakaṁ, rāsa iti । tēṣu
śrr̥ṅgārarasapradhānaṁ lāsyaṁ, yathā—</p>
<b><lg>
<l>ucciu vālīyia panthahiṁ jaṁtau ।</l>
<l>pēkkhami hatthaṁ hōi jai lōaṇavaṁtau ॥ 87 ॥</l>
</lg></b>
<lg>
<l>(uccā pāliḥ priyaḥ pathā yāti ।</l>
<l>prēkṣē hastō bhavati yadi lōcanavān ॥)</l>
</lg>
<p>raudravīrapradhānaṁ <b>tāṇḍavaṁ</b>, yathā—</p>
<b><lg>
<l>suavahavaiaru ṇisuṇiu dāruṇu rōsavisaṭṭhapahāraruhirāruṇu ।</l>
<l>jaliu jāṇai ṇaru riusaṁtāvaṇu aṇalasariccha jai hōi mahāraṇu ॥ 88 ॥</l>
</lg></b>
<lg>
<l>(sutavadhavyatikaraṁ niśamya dāruṇaṁ rōṣavisr̥ṣṭaprahārarudhirāruṇaḥ ।</l>
<l>jvalitō jāyatē narō ripusaṁtāpanō'nalasadr̥śō yadi bhavati mahāraṇaḥ ॥)</l>
</lg>
<pb n="553"/>
<p>ubhayātmakaṁ <b>chalikam</b>, yathā—</p>
<b><lg>
<l>ṇisuṇiu pacchā tturaarau bhuṇḍi hiṁsi hasaṁti ।</l>
<l>ṇiakaṁtaḍāḍhajualēhiṁ puṇu puṇu ṇaaṇa valaṁti ॥ 89 ॥</l>
</lg></b>
<lg>
<l>(niśamya paścātturagaravaṁ śūkaryāḥ sahasā iti ।</l>
<l>nijakāntadaṁṣṭrāyugalē punaḥpunarnayanē valataḥ ॥)</l>
</lg>
<p>lāsyamēva dēvakinnaraviṣayaṁ <b>śamyā</b>, yathā—</p>
<b><lg>
<l>vīhēsi harimuhi avi hōhi maṁ galē lēhi sai ।</l>
<l>kandai riṭhṭhāsuramāriu kaṇṭhavaliu ṇa pai ॥ 90 ॥</l>
</lg></b>
<lg>
<l>{bibhēṣi harimukhi api bhava māṁ galē gr̥hāṇa svayam ।</l>
<l>krandati ariṣṭāsurō māritaḥ kaṇṭhavalitō na patiḥtvayā ॥}</l>
</lg>
<b><lg>
<l>maṇḍalēna hi yat strīṇāṁ gītaṁ/nr̥ttyaṁ hallīsakaṁ tu tat ।</l>
<l>tatra nētā bhavēdēkō gōpastrīṇāṁ hariryathā ॥ 91 ॥</l>
</lg></b>
<p>tad yathā—</p>
<b><lg>
<l>caṁdaṇadhūsaraaṁ āulialōaṇaaṁ hāsaparammuhaaṁ ṇīsāsakilāliaṁ ।</l>
<l>dummaṇadummaṇaaṁ saṅkāmiamaṇḍaṇaaṁ māṇiṇi āṇaṇaaṁ kiṁ tu karaṭhṭhiaṁ ॥ 92 ॥</l>
</lg></b>
<lg>
<l>(candanadhūsarakamākulitalōcanaṁ hāsaparāṅmukhaṁ niḥśvāsaklāntam ।</l>
<l>durmanasāṁ durmanaskaṁ saṁkrāmitamaṇḍanaṁ mānini! ānanakaṁ kiṁ tava karasthitam ॥)</l>
</lg>
<p>tadēva tālabandhaviśēṣayuktaṁ <b>rāsaḥ</b>, yathā—</p>
<b><lg>
<l>ai dummaṇa dummaṇaā ajja kiṇō pucchāmi tumaṁ ।</l>
<l>jēṇa jivijjai jēṇa vilāsō palihijjai kīsa jaṇō ॥ 93 ॥</l>
</lg></b>
<lg>
<l>(ayi durmanaḥ durmanaska! adya kiṁ nō pr̥cchāmi tvām ।</l>
<l>yēna jīvyatē yēna vilāsaḥ parihriyatē kasmājja ॥)</l>
</lg>
<p>(<b>15. abhinēyam —6</b>)</p>
<p><b>daśarūpakaviṣayamēva abhinēyam ।</b> abhinayastu ṣōḍhā—</p>
<p>āṅgikaḥ, vācikaḥ, āhāryaḥ, sāttvikaḥ, sāmānyaḥ, citra iti । tatra
<b>āṅgikō</b> yathā—(urā. 2.10)</p>
<b><lg>
<l>dōrdaṇḍāḥ k‍va nu dhr̥tāṅgadāḥ k‍va nu śirānaddhau bhujau dvāvimau
vaktrāṇi k‍va nu kāntimanti valimat k‍vēdaṁ mamaikaṁ mukham ।</l>
<pb n="554"/>
<l>vācastāḥ k‍va jitārṇavadhvanighanāḥ k‍vāyaṁ vacassaṁyamō
hēlākampitabhūdharaḥ k‍va caraṇanyāsaḥ k‍va mandā gatiḥ ॥ 94 ॥</l>
</lg></b>
<p><b>vācikō</b> yathā—(ratnā. 2.1)</p>
<b><lg>
<l>durvārāṁ madanaśaravyathāṁ vahantyā tanvaṅgayā yadabhihitaṁ puraḥ sakhīnām ।</l>
<l>tad bhūyaḥ śiśuśukaśārikābhiruktaṁ dhanyānāṁ śravaṇapathātithitvamēti ॥ 95 ॥</l>
</lg></b>
<p><b>āhāryō</b> yathā—</p>
<p><b>cūḍācumbitakaṅkapatramabhitastūṇīdvayaṁ pr̥ṣṭhataḥ</b> (urāca. 4.20)</p>
<p><b>sāttvikō</b> yathā—(māmā. 1.35)</p>
<b><lg>
<l>vāraṁvāraṁ tirayati dr̥śōrud‍vaman bāṣpapūra—
statsaṁkalpōpahitajaḍima stambhamabhyēti gātram ।</l>
<l>sadyaḥ svidyannayamaviratōtkampalōlāṅgulīkaḥ
pāṇirlēkhāvidhiṣu nitarāṁ vartatē kiṁ karōmi ॥ 96 ॥</l>
</lg></b>
<p>uktānāṁ caturṇāmapi prayōgē <b>sāmānyaḥ</b>, yathā—(māmā. 5.38)</p>
<b><lg>
<l>rāhōścandrakalāmivānanacarīṁ	daivātsamāsādya mē
dasyōrasya	kr̥pāṇapātaviṣayādācchindataḥ	prēyasīm ।</l>
<l>ātaṅkādvikalaṁ drutaṁ karuṇayā vikṣōbhitaṁ vismayā—
tkrōdhēna jvalitaṁ mudā vikasitaṁ cētaḥ kathaṁ vartatē ॥ 97 ॥</l>
</lg></b>
<p>hastādhyāyapadādhyāyayōḥ akathitāṅgikādyabhinayaviśēṣa<b>ścitraḥ</b>, yathā—)</p>
<b><lg>
<l>vyatikara iva bhīmastāmasō vaidyutaśca
kṣaṇamupahatacakṣurvuttirud‍bhūya	śāntaḥ ।</l>
<l>kathamiha na vayasyastat kimētat kimanyat
prabhavati hi mahimnā svēna yōgēśvarīyam ॥ 98 ॥</l></lg></b> (māmā.9.54,10.8)
<p>(<b>16. adhyēyam —6</b>)</p>
<p><b>vidhiniṣēdhavyutpattihēturadhyēyam ।</b> tattu ṣōḍhā—</p>
<p>kāvyaṁ, śāstram, itihāsaḥ, kāvyaśāstraṁ, kāvyētihāsaḥ, śāstrētihāsa iti । tēṣu
uktipradhānaṁ <b>kāvyaṁ</b>, yathā—</p>
<b><lg>
<l>yadi smarāmi tāṁ tanvīṁ jīvitāśā kutō mama ।</l>
<l>atha vismr̥tya jīvāmi jīvitavyasanēna kim ॥ 99 ॥</l>
</lg></b>
<pb n="555"/>
<p>vidhāyakādiśabdapradhānaṁ <b>śāstraṁ</b>, yathā—(br̥hatsaṁ 70.1)</p>
<b><lg>
<l>snigdhōnnatāgratanutāmranakhau kumāryāḥ
pādau	samōpacitacārunigūḍhagulphau ।</l>
<l>śliṣṭāṅgulī kamalakāntitalau ca yasyā—
stāmud‍vahēd yadi bhuvō'dhipatitvamicchēt ॥ 100 ॥</l>
</lg></b>
<p>arthapradhāna <b>itihāsaḥ</b>, yathā—</p>
<b><lg>
<l>hiraṇyakaśipurdaityō yāṁ yāṁ smitvā'pyudaikṣata ।</l>
<l>bhayabhrāntaissuraiścakrē tasyai tasyai diśē namaḥ ॥ 101 ॥</l>
</lg></b>
<p>śāstrē kāvyavinivēśaḥ <b>kāvyaśāstraṁ</b>, yathā—</p>
<b><lg>
<l>nāndīpadāni ratanāṭakavighnaśāntāvājñākṣarāṇi paramāṇyathavā smarasya ।</l>
<l>daṣṭē'dharē praṇayinā vidhutāgrapāṇisītkāraśuṣkaruditāni jayanti nāryāḥ ॥ 102 ॥</l>
</lg></b>
<p>itihāsē kāvyavinivēśaḥ <b>kāvyētihāsaḥ</b>, yathā—(māgha. 1.46)</p>
<b><lg>
<l>sa sañcariṣṇurbhuvanāntarēṣu yāṁ yadr̥cchayāśiśriyadāśrayaḥ śriyaḥ ।</l>
<l>akāri tasyai mukuṭōpalaskhalatkaraistrisandhyaṁ tridaśairdiśē namaḥ ॥ 103 ॥</l>
</lg></b>
<p>itihāsē śāstrārthavinivēśanaṁ <b>śāstrētihāsaḥ</b>, yathā—(mahābhā. 18.5.38)</p>
<b><lg>
<l>dharmē cārthē ca kāmē ca mōkṣē ca bharatarṣabha ।</l>
<l>yadihāsti tadanyatra yannēhāsti na tat kvacit ॥ 104 ॥</l>
</lg></b>
<p>(<b>17. vākōvākyam —6</b>)</p>
<p><b>uktipratyuktirvākōvākyam ।</b> sā ṣōḍhā—</p>
<p>r̥jūktiḥ, vakrōk‍tiḥ‍, vaiyātyōktiḥ, gūḍhōktiḥ, praśnōttarōktiḥ, citrōktiḥ iti । tāsu</p>
<p><b>r̥jūktiryathā</b>—(amaru. 57, pr̥. 511)</p>
<b><lg>
<l>bālē nātha vimuñca mānini ruṣaṁ rōṣānmayā kiṁ kr̥taṁ ॥ 105 ॥</l>
</lg></b>
<p><b>vakrōkti</b>ryathā—</p>
<b><lg>
<l>kēyaṁ mūrdh‍nyandhakārē timiramiha kutaḥ subhru kāntēnduyuktē
kāntāpyatraiva kāminnanu bhavati mayā pr̥ṣṭhamētāvadēva ।</l>
<l>nāhaṁ dvandva karōmi vyapanaya śirasastūrṇamēnāmidānī—
mēvaṁ prōktē bhavānyā prativacanajaḍaḥ pātu vō manmathāriḥ ॥ 106 ॥</l>
</lg></b>
<pb n="556"/>
<p><b>vaiyātyōkti</b>ryathā—</p>
<b><lg>
<l>kuśalaṁ rādhē! sukhitō'si kaṁsa! kaṁsaḥ k‍va, sa k‍va, sā rādhā ।</l>
<l>iti	pālīprativacanairvilakṣahāsō		harērjayati ॥107॥</l>
</lg></b>
<p><b>gūḍhōktiryathā—</b></p>
<b><lg>
<l>kēśava! yamunātīrē vyāhr̥tavānuṣasi haṁsikāṁ kō'dya ।</l>
<l>kāntāvirahabhayāturahr̥dayaḥ	prāyaḥ	priyē'haṁ saḥ ॥ 108 ॥</l>
</lg></b>
<p><b>praś‍nōttarōkti</b>ryathā—(amaru. 71)</p>
<b><lg>
<l>k‍va prasthitāsi karabhōru! ghanē niśīthē
prāṇēśvarō vasati yatra janaḥ priyō mē ।</l>
<l>ēkākinī vada kathaṁ na bibhēṣi bālē!
nanvasti puṅkhitaśarō madanaḥ sahāyaḥ ॥ 109 ॥</l>
</lg></b>
<p><b>citrōkti</b>ryathā—</p>
<b><lg>
<l>kō'yaṁ kāmini! bhūṣaṇaṁ kitava tē śōṇaḥ kathaṁ kuṅkumāt
skūrpāsāntaritaḥ priyē vinimayaṁ paśyāparaṁ k‍vāsti mē ।</l>
<l>paśyāmītyabhidhāya sāndrapulakō mr̥d‍na mr̥ḍānyāḥ stanau
hastēna pratinirjitēnduravatāt dyūtē hasan vō haraḥ ॥ 110 ॥</l>
</lg></b>
<p>(<b>18. praś‍nōttaram —6</b>)</p>
<p><b>vidagdhagōṣṭhīvinōdahētuḥ paryanuyōganirbhēdaḥ praś‍nōttaram ।</b> tatṣōḍhā—
bahiḥpraś‍nam, antaḥpraś‍nam, bahirantaḥpraś‍nam, jātipraś‍nam, pr̥ṣṭapraś‍nam,
uttarapraś‍namiti । tēṣu —</p>
<p><b>bahiḥpraś‍naṁ</b> yathā—(majjanmakaraḥ)</p>
<b><lg>
<l>bhadra! māṇavakākhyāhi kīdr̥śaḥ khalu tē pitā ।</l>
<l>vēlāndōlitakallōlaḥ kīdr̥śaśca mahōdadhiḥ ॥ 111 ॥</l>
</lg></b>
<p><b>antaḥpraś‍naṁ</b> yathā—</p>
<b><lg>
<l>kāhamasmi guhā vakti praś‍nē'muṣmin kimuttaram ।</l>
<l>kathamuktaṁ na jānāsi kadarthayasi yatsakhē ॥ 112 ॥1</l>
</lg></b>
<!-- NOTES pg=556!-->
1. kathamuktaṁ 'ka+tha'—varṇābhyāṁ 'kadarthayasī'—ti kriyāpadē vidyamānābhyāṁ muktaṁ tābhyāṁ hīnaṁ 'daryasi'
iti yat tadēvātrōttaram ।
<pb n="557"/>
<p><b>bahirantaḥpraś‍naṁ</b> yathā—</p>
<b><lg>
<l>subhadrāṁ ka upāyaṁsta praś‍nē'muṣmin ya uttaraḥ ।</l> ('nara' iti)
<l>sa kīdr̥kkapimācaṣṭē vyōmni parṇasthitiḥ kutaḥ1 ॥</l></lg></b> ('vā'—para iti)
<p><b>jātipraś‍naṁ</b> yathā—(haimavāra—karañjinā)</p>
<b><lg>
<l>kīdr̥śā bhūmibhāgēna rājā snātō'numīyatē ।</l>
<l>prāṅgaṇaṁ kurutētyuktāḥ kimāhustadanicchavaḥ ॥ 114 ॥</l>
</lg></b>
<p>sēyaṁ gatapratyāgatajāti ।</p>
<p><b>pr̥ṣṭapraś‍naṁ</b> yathā— (saka. pr̥.303—4)</p>
<b><lg>
<l>kō sō jōaṇavāō kō daṁḍāṇaṁ duvē sahassāiṁ ।</l></lg></b>
<lg><l>(kassa yōjanapādaḥ kō daṇḍānāṁ dvē sahastrē ।)</l></lg>
<b><lg><l>kā kālī kā madhurā kiṁ śukapr̥thukānanacchāyam ॥ 115 ॥</l>
</lg></b>
<p><b>uttarapraś‍naṁ</b> yathā—</p>
<b><lg>
<l>kiṁ vasantasamayē vanabhakṣaḥ pr̥ṣṭavān sapr̥thulōmavilēkhaḥ ।</l>
<l>uttaraṁ ca kimavāpaturētau kānanādatimirādapi kālam (lī) ॥ 116 ॥</l>
</lg></b>
<p>(<b>19. prahēlikā —6</b>)</p>
<p><b>praś‍na ēvānuttara prahēlikā ।</b> sā ṣōḍhā—</p>
<p>cyutākṣarā, dattākṣarā, cyutadattākṣarā, akṣaramuṣṭiḥ, bindumatī, arthaprahēlikā ca । tāsu
<b>cyutākṣarā</b> yathā— (vihaṅgikā hārēṇa)</p>
<b><lg>
<l>payōdharabharākrāntā saṁnamantī padē padē ।</l>
<l>padamēkaṁ na kā yāti yadi hārēṇa varjitā ॥ 117 ॥</l>
</lg></b>
<p><b>dattākṣarā</b> yathā—(śambaraḥ)</p>
<b><lg>
<l>prarūḍhayauvanaḥ kō'yaṁ kāntayānugataḥ sukhī ।</l>
<l>vanē prayāti niśśaṅkaṁ śabaraḥ sattvasaṁkulē ॥ 118 ॥</l>
</lg></b>
<p><b>cyutadattākṣarā</b> yathā—</p>
<b><lg>
<l>vidagdhaḥ sarasō rāgī nitambōpari saṁsthitaḥ ।</l>
<l>tanvaṅgyāliṅgitaḥ kaṇṭhē kalaṁ kūjati kō viṭaḥ ॥ 119 ॥ (ghaṭaḥ)</l>
</lg></b>
<!-- NOTES pg=557!-->
1. vyōm‍ni parṇasthitirvāyutō bhavati । sa narayuktaḥ 'vānara'—rūpaḥ kapimācaṣṭē ।
<pb n="558"/>
<p>ślōkādērakṣaravyatyāsēna kathana<b>makṣaramuṣṭiḥ</b> । yathā—</p>
<b><lg>
<l>atiḥ atiḥ anma alaṁ prīdya radya jadya phadya ।
mēlāmēlā mēlaṁ mēlaṁ phasaphasaphasaphasaḥ ॥ 120 ॥</l>
</lg></b>
<b><lg>
<l>adya mē saphalā prītiradya mē saphalā ratiḥ ।</l>
<l>adya mē saphalaṁ janma adya mē saphalaṁ phalam ॥ 121 ॥</l>
</lg></b>
<p>yathāsthitasvarānusvāravisargasaṁyōgasyōktārthasya ca ślōkādēḥ kādivarṇasthānē
binduvinivēśō <b>bindumatī ।</b> tadyathā—</p>
<b><lg>
<l>tavāpavādaḥ pratyabdhi patākā pratisaṅgaram ।</l>
<l>phalaṁ pratyadbha‍utōpāyaṁ yaśāṁsi na tu na k‍vacit ॥ 122 ॥</l>
</lg></b>
<p>atrārthē,
{/?/
/?/}</p>
<p><b>nirbhēdaḥ —</b></p>
<b><lg>
<l>ṭhuṭhaṭhā ṭhuṭhaṭhā ṭhāṭhā ṭhuṁṭhuṭhē ṭhuṁṭhaṭhē ṭhaṭhā ।</l>
<l>ṭhāṭhaṭhē ṭhāṭhaṭhē ṭhiṁṭhiṁ ṭhaṁṭhaṁṭhiṭhaṭhiṭhīṭhaṭhaḥ ॥123॥</l>
</lg></b>
<b><lg>
<l>udadhāvudadhāvājñā saṁyugē saṁyugē jayaḥ ।</l>
<l>sāhasē sāhasē siddhiḥ sarvatra tava kīrttayaḥ ॥ 124 ॥</l>
</lg></b>
<p><b>arthaprahēlikā</b> yathā—(pak‍vamāmraphalam) (saka. 2.358—365)</p>
<b><lg>
<l>uttap‍takāñcanacchāyaṁ saṁdaṣṭadaśanacchadam ।</l>
<l>sarasaṁ cumbyatē hr̥ṣṭairvr̥ddhairapi kimujjvalam ॥ 125 ॥</l>
</lg></b>
<p>(<b>20. gūḍham —6</b>)</p>
<p><b>gup‍takriyāpadādiprayōgō gūḍham ।</b> tatṣōḍhā—</p>
<p>kriyāgūḍhaṁ, kārakagūḍhaṁ, saṁbandhagūḍhaṁ, vastugūḍhaṁ, pādagūḍham, abhiprāyagūḍhaṁ cēti । tēṣu
<b>kriyāgūḍhaṁ</b> yathā—(na stha)</p>
<b><lg>
<l>stanajaghanabharābhirāmamandaṁ	gamanamidaṁ	madirāruṇēkṣaṇāyāḥ ।</l>
<l>kathamiva sahasā vilōkayantō madanaśarajvarajarjarā yuvānaḥ ॥ 126 ॥</l>
</lg></b>
<pb n="559"/>
<p><b>kārakagūḍhaṁ</b> yathā—</p>
<b><lg>
<l>pibatastē śarāvēṇa vāri kahlāraśītalam ।</l>
<l>kēnēmau durvidagdhēna hr̥dayē vinivēśitau ॥ 127 ॥</l></lg></b> (śarau)
<p><b>sambandhagūḍhaṁ</b> yathā—(kāvyāda. 3.108)</p>
<b><lg>
<l>na mayāgōrasābhijñaṁ cētaḥ kasmāt prakupyasi ।</l>
<l>asthānaruditairēbhiralamālōhitēkṣaṇē ॥ 128 ॥</l>
</lg></b>
<p><b>vastugūḍhaṁ</b> yathā—(dāsī asi)</p>
<b><lg>
<l>pānīyaṁ pātumicchāmi śyāmē kamalalōcanē ।</l>
<l>yadi dāsyasi nēcchāmi na dāsyasi pibāmyaham ॥ 129 ॥</l>
</lg></b>
<p><b>pādagūḍhaṁ</b> yathā—(kirātā. 15.43)</p>
<b><lg>
<l>dyuviyad‍gāminī	tārasaṁrāvavihataśrutiḥ ।</l>
<l>haimīṣumālā śuśubhē	'vidyutāmiva saṁhatiḥ' ॥ 130 ॥</l>
</lg></b>
<p><b>abhiprāyagūḍhaṁ</b> yathā—</p>
<b><lg>
<l>jai dēvarēṇa bhaṇiā khaggaṁ ghēttūṇa rāulaṁ vacca ।</l>
<l>tā kiṁ sēvaavahuē hasiūṇa valōiaṁ asaṇaṁ ॥ 131 ॥</l>
</lg></b>
<b><lg>
<l>(yadi dēvarēṇa bhaṇitā khaṅgaṁ gr̥hītvā rājakulaṁ vraja ।</l>
<l>tatkiṁ sēvakavadhvā hasitvāvalōkitaṁ śayanam ॥)</l></lg></b> (saka. 2.366–370)
<b><lg>
<l>nirīkṣitamanēnēha puruṣāyitalakṣma	ca ।</l>
<l>pādalākṣādikaṁ tēna niyuṅktē māṁ na karmaṇi ॥ 132 ॥</l></lg></b> iti ।
<p>(<b>21. citram —6</b>)</p>
<p><b>svarasthānavarṇagatibandhākāraniyamaścitram ।</b> tat ṣōḍhā svarādiniyamabhēdāt । tēṣu—
<b>catussvaraṁ</b> yathā—(kāvyāda. 3.84)</p>
<b><lg>
<l>āmnāyānāmāhāntyā vāggītīrītīḥ prītībhītīḥ ।</l>
<l>bhōgō rōgō mōhō mōdō dhyēyē vēcchēt kṣēmē dēśē ॥ 133 ॥</l>
</lg></b>
<p><b>tristhānaṁ</b> yathā—(kāvyāda. 3.89)</p>
<b><lg>
<l>alinīlālakalataṁ kaṁ na hanti ghanastani! ।</l>
<l>ānanaṁ nalinacchāyanayanaṁ śaśikānti tē ॥ 134 ॥</l>
</lg></b>
<pb n="560"/>
<p><b>dvivarṇaṁ</b> yathā—(māgha. 19.66)</p>
<b><lg>
<l>bhūribhirbhāribhirbhīrairbhūbhārairabhirēbhirē ।</l>
<l>bhērīrēbhibhirabhrābhairabhīrubhiribhairibhāḥ ॥ 135 ॥</l>
</lg></b>
<p><b>gaticitraṁ</b> yathā—(māgha. 19.44) <b>gatapratyāgatārtha(rdha)m</b></p>
<b><lg>
<l>vāraṇāgagabhīrā sā sārābhīgagaṇāravā ।</l>
<l>kāritārivadhā sēnā nāsēdhāvaritārikā ॥ 136 ॥</l>
</lg></b>
<p><b>bandhacitraṁ</b> yathā—(māgha. 19.29) murajabandhaḥ</p>
<b><lg>
<l>sā sēnā gamanārambhē rasēnāsīdanāratā ।</l>
<l>tāranādajanā	mattadhīranāgamanāmayā ॥ 137 ॥</l>
</lg></b>
<b><lg>
<l>yāśritā	pāvanatayā yātanācchidanīcayā ।</l>
<l>yācanīyā dhiyā māyāyāmāyāsaṁ stutā śriyā ॥ 138 ॥</l></lg> (dēśa. 4) padmam</b>
<p>(<b>22. ślēṣaḥ —6</b>)</p>
<p><b>dvayōstantrēṇābhidhānaṁ ślēṣaḥ ।</b> sa ṣōḍhā—</p>
<p>prakr̥tiślēṣaḥ, pratyayaślēṣaḥ, vibhaktiślēṣaḥ, vacanaślēṣaḥ, padaślēṣaḥ, bhāṣāślēṣaḥ
iti । tēṣu —</p>
<p><b>prakr̥tiślēṣō</b> yathā—</p>
<b><lg>
<l>tvamēva dhātuḥ pūrvō'si tvamēva pratyayaḥ paraḥ ।</l>
<l>anākhyātaṁ na tē kiñcidatastvaṁ nōpamīyasē ॥ 139 ॥</l>
</lg></b>
<p><b>pratyayaślēṣō</b> yathā—</p>
<b><lg>
<l>tasyā vināpi hārēṇa nisargādēva hāriṇau ।</l>
<l>janayāmāsatuḥ kasya vismayaṁ na payōdharau ॥ 140 ॥</l>
</lg></b>
<p><b>vibhaktiślēṣō</b> yathā—</p>
<b><lg>
<l>viṣaṁ nijagalē yēna babhrē ca bhujagaprabhuḥ ।</l>
<l>dēhē yōnāṅgajō dadhrē jāyā ca sa jayatyajaḥ ॥ 141 ॥</l>
</lg></b>
<p><b>vacanaślēṣō</b> yathā—</p>
<b><lg>
<l>tanutvaramaṇīyasya madhyasya ca bhujasya ca ।</l>
<l>abhavannitarāṁ tasyā valayaḥ kāntivr̥ddhayē ॥ 142 ॥</l>
</lg></b>
<pb n="561"/>
<p><b>padaślēṣō</b> yathā—(kāvyāda. 2.29)</p>
<b><lg>
<l>arimēdaḥ palāśaśca bāhuḥ kalpadrumaśca tē ।</l>
<l>bālēvōdyānamālēyaṁ	sālakānanaśōbhinī ॥ 143 ॥</l>
</lg></b>
<p><b>bhāṣāślēṣō</b> yathā—(rudraṭā. 4.15)</p>
<b><lg>
<l>dhīrāgacchadumē	hatamududdharavārisadassu ।</l>
<l>abhramadapprasarābharaṇuravikiraṇā tējassu ॥ 144 ॥</l>
</lg></b>
<p>(<b>23. yamakam—6</b>)</p>
<p><b>bhinnārthēkarūpā ca varṇasaṅghātāvr̥rttiryamakam</b> । tat ṣōḍhā—</p>
<p>sthānayamakam, asthānayamakaṁ, vyapētam, avyapētaṁ, samudrakaḥ, pādayamakamiti ।
tatra pādānāmādimadhyāntāḥ sthānam । tēṣu —</p>
<p><b>śabdasaṅghātāvr̥tti sthānayamakaṁ,</b> yathā—(kāvyāda. 3.34)</p>
<b><lg>
<l>sālaṁ sālambakalikāsālaṁsālaṁ na vīkṣitum ।</l>
<l>nālīnālīnavakulānālī	nālīkinīrapi ॥ 145 ॥</l>
</lg></b>
<p><b>asthānayamakaṁ</b> yathā—(rudraṭā. 3.57)</p>
<b><lg>
<l>kamalinīmalinī dayitaṁ vinā na sahatē saha tēna niṣēvitām ।</l>
<l>tamadhunā madhunā nihitaṁ hr̥di smarati sā ratisāramaharniśam ॥ 146 ॥</l>
</lg></b>
<p><b>vyavahitaṁ vyapētayamakaṁ</b> yathā—(kāvyāda. 3.29)</p>
<b><lg>
<l>kamalēḥ samakēśaṁ tē kamalērṣyākaraṁ mukham ।</l>
<l>kamalēkhyaṁ karōṣi tvaṁ kamalēvōnmadiṣṇuṣu ॥ 147 ॥</l>
</lg></b>
<p><b>avyavahitamavyapētayamakaṁ</b> yathā—(kāvyāda. 3.18)</p>
<b><lg>
<l>ramaṇī ramaṇīyā mē pāṭalāpāṭalāṁśukā ।</l>
<l>vāruṇīvāruṇībhūtasaurabhāḥ	saurabhāspadam ॥ 148 ॥</l>
</lg></b>
<p><b>samudrakō</b> yathā—(pr̥॰dra. 362)</p>
<b><lg>
<l>kāntāratarutalāsitamr̥gayuvaracitāntarā harati vanāntā ॥ 149 ॥</l>
</lg></b>
<p><b>pādayamakaṁ</b> yathā—</p>
<b><lg><l>kamalamaliramuñcadutpalakalikātaralōlamutpalāśakāntē ।</l>
<l>kāntē sma cakṣuralikulakalikātaralōlamutpalaśakāntē ॥ 150 ॥</l>
</lg></b>
<pb n="562"/>
<p>(<b>24. anuprāsaḥ —6</b>)</p>
<p><b>varṇānāmanatidūrāntaramāvr̥ttiranuprāsaḥ</b> । sa ṣōḍhā— varṇānuprāsaḥ, sthānānuprāsaḥ,
padānuprāsaḥ, nāmānuprāsaḥ, pādānuprāsaḥ, vyavahitānuprāsa iti । tatra—</p>
<p><b>varṇānuprāsō</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ ।</l>
<l>ramayanti manaḥ kāntā nitāntaṁ yōgināmapi ॥ 151 ॥</l>
</lg></b>
<p><b>sthānānuprāsō</b> yathā—(kāvyāda. 1.53)</p>
<b><lg>
<l>ēṣa rājā yadā lakṣmīṁ prāp‍tavān brāhmaṇapriyaḥ ।</l>
<l>tadāprabhr̥ti dharmasya lōkē'sminnutsavō'bhavat ॥ 152 ॥</l>
</lg></b>
<p><b>padānuprāsō</b> yathā—</p>
<b><lg>
<l>amr̥tamamr̥taṁ	candraścandrastathāmbujamambujaṁ
ratirapi ratiḥ kāmaḥ kāmō madhūni madhūnyapi ।</l>
<l>iti na bhajatē vastu prāyaḥ parasparasaṁkaraṁ
tadiyamabalā dhattē lakṣmīṁ kathaṁ sakalātmikām ॥ 153 ॥</l>
</lg></b>
<p><b>nāmānuprāsō</b> yathā—</p>
<b><lg>
<l>kr̥tvā kr̥tvā kalakalaṁ mārutēna calācalaḥ ।</l>
<l>mātargulugulāyantē gajā iva ghanāghanāḥ ॥ 154 ॥</l>
</lg></b>
<p><b>pādānuprāsō</b> yathā—(kāvyāda. 1.3)</p>
<b><lg>
<l>rāgadvēṣau yadi syātāṁ tapasā kiṁ prayōjanam ।</l>
<l>tāvēva yadi na syātāṁ tapasā kiṁ prayōjanam ॥ 155 ॥</l>
</lg></b>
<p><b>vyavahitānuprāsō</b> yathā—</p>
<b><lg>
<l>prakāśō yaśasā dēvaḥ prakāśō mahasā raviḥ ।</l>
<l>dussahō dviṣatāṁ svāmī dussahastamasāṁ sa ca ॥ 156 ॥</l>
</lg></b>
<b><lg>
<l>caturviṁśatirityuktāḥ	śabdālaṅkārajātayaḥ ।</l>
<l>jātyādibhēdataḥ padyē gadyē'pyāsāmayaṁ kramaḥ ॥ 157 ॥</l>
</lg></b>
<b><lg>
<l>iha śiṣṭānuśiṣṭānāṁ śiṣṭānāmapi sarvathā ।</l>
<l>vācāmēva prasādēna lōkayātrā pravartatē ॥ 158 ॥</l></lg></b>(kāvyāda. 1.3,4)
<pb n="563"/>
<b><lg>
<l>idamandhaṁ tamaḥ kr̥tsnaṁ jāyēta bhuvanatrayam ।</l>
<l>yadi śabdāhvayaṁ jyōtirāsaṁsārānna dīpyatē ॥ 159 ॥</l>
</lg></b>
<b><lg>
<l><hi>gataya</hi>stasya yāstistrō drutamadhyavilambitāḥ ।</l>
<l>layān padagatēḥ prāhustān gītē gītavēdinaḥ ॥ 160 ॥</l>
</lg></b>
<b><lg>
<l><hi>rītayō</hi> vāṅ‌mayaprāṇā hr̥dayaṁ tasya <hi>vr̥ttayaḥ</hi> ।</l>
<l>racanāditrayaṁ	<hi>mūrti</hi>ranuprāsastu <hi>jīvita</hi>m ॥ 161 ॥</l>
</lg></b>
<b><lg>
<l>uktayō <hi>daivataṁ</hi> chāyāmudrābhaṇitayō	<hi>vr̥tiḥ</hi> ।</l>
<l><hi>paṭhitiḥ</hi> śravyatā prēkṣābhinayō'dhyayanaṁ <hi>dhr̥tiḥ</hi> ॥ 162 ॥</l>
</lg></b>
<b><lg>
<l><hi>ślēṣaḥ</hi> puṣṇāti sarvāsu prāyō vakrōktiṣu śriyam ।</l>
<l><hi>vākōvāk‍yēna</hi> hr̥ṣyanti manāṁsi kr̥ṣatāmapi ॥ 163 ॥</l></lg></b> (kāvyāda. 2.362)
<b><lg>
<l>vinayēna vinā kā śrī. kā niśā śaśinā vinā ।</l>
<l>vinā <hi>yamakacitrābhyāṁ</hi> kīdr̥śīva vidagdhatā ॥ 164 ॥</l></lg></b> (kāvyālaṅkāra 1.4)
<b><lg>
<l><hi>gūḍhaṁ</hi> gūḍhacaturthādi vādināṁ darpaśāntayē ।</l>
<l><hi>praś‍nōttaraṁ</hi> tu nāmnāpi vidagdhamukhamaṇḍanam ॥ 165 ॥</l>
</lg></b>
<b><lg>
<l>krīḍāgōṣṭhīvinōdēṣu	tajjñairākīrṇamantraṇē ।</l>
<l>paravyāmōhanē cāpi sōpayōgāḥ <hi>prahēlikāḥ</hi> ॥ 166 ॥</l></lg></b>(kāvyāda. 3.97)
<b><lg>
<l>yathāmati yathāyukti yathaucityaṁ yathāruci ।</l>
<l>kavēḥ pātrasya caitāsāṁ prayōga upapadyatē ॥ 167 ॥</l>
</lg></b>
<b><lg>
<l>yādr̥g gadyavidhau bāṇaḥ padyabandhē na tādr̥śaḥ ।</l>
<l>pratimārgamiyaṁ dēvī vicitrā hi sarasvatī ॥ 168 ॥</l>
</lg></b>
<b><lg>
<l>saṁskr̥tēnaiva kō'pyarthaḥ prākr̥tēnaiva cāparaḥ ।</l>
<l>śak‍yō racayituṁ kaścidapabhraṁśēna jāyatē ॥ 169 ॥</l></lg></b> (kāvyamīmāṁsā)
<b><lg>
<l>paiśācyā śaurasēnyānyō māgadhyānyō nibadhyatē ।</l>
<l>dvitrābhiḥ kō'pi bhāṣābhiḥ sarvābhirapi kaścana ॥ 170 ॥</l>
</lg></b>
<b><lg>
<l>kaścid gadyēna padyēna kaścinmiśrēṇa śak‍yatē ।</l>
<l>nibaddha‍uṁ kaścana dvābhyāṁ kaścittu pathibhistribhiḥ ॥ 171 ॥</l>
</lg></b>
<pb n="564"/>
<b><lg>
<l>saṁskr̥tēnaiva kē'pyāhuḥ prākr̥tēnaiva kēcana ।</l>
<l>sādhāraṇyādibhiḥ kēcit kēcana mlēcchabhāṣayā ॥ 172 ॥</l>
</lg></b>
<b><lg>
<l>na mlēcchitavyaṁ yajñādau strīṣu nāprākr̥taṁ vadēt ।</l>
<l>saṅkīrṇaṁ nābhijātēṣu nāprabuddhēṣu saṁskr̥tam ॥ 173 ॥</l>
</lg></b>
<b><lg>
<l>vadanti saṁskr̥taṁ dēvā prākr̥taṁ kinnarādayaḥ ।</l>
<l>paiśācādyaṁ piśācādyā māgadhaṁ hīnajātayaḥ ॥ 174 ॥</l>
</lg></b>
<b><lg>
<l>kē'bhūvannāḍhyarājasya rājyē prākr̥tabhāṣiṇaḥ ।</l>
<l>kālē śrīsāhasāṅkasya kē na saṁskr̥tavēdinaḥ ॥ 175 ॥</l>
</lg></b>
<b><lg>
<l>nātyantaṁ saṁskr̥tēnaiva nātyantaṁ dēśabhāṣayā ।</l>
<l>kathā gōṣṭhīṣu kathayan lōkē bahumatō bhavēt ॥ 176 ॥</l>
</lg></b>
<b><lg>
<l>śr̥ṇvanti laṭahaṁ lāṭāḥ prākr̥taṁ saṁskr̥tadviṣaḥ ।</l>
<l>apabhraṁśēna tuṣyanti svēna nānyēna ghūrjarāḥ ॥ 177 ॥</l></lg></b>(kāvyamīmāṁsā)
<b><lg>
<l>brahman vijñāpayāmi tvāṁ svādhikārajihāsayā ।</l>
<l>gauḍastyajatu vā gāthāmanyā vāstu sarasvatī ॥ 178 ॥</l>
</lg></b>
<b><lg>
<l>dvidhā prayuktēna ca vāṅ‌mayēna sarasvatī tanmithunaṁ nunāva ।</l>
<l>saṁskārapūtēna varaṁ varēṇyā vadhūṁ sukhagrāhyanibandhanēna ॥</l></lg></b> (kusaṁ. 7.90)
<b><lg>
<l>ētad grāhyaṁ surabhi kusumaṁ grāhyamētanna dhēyaṁ
dhattē śōbhāṁ viracitamidaṁ sthānamēvaitadasya ।</l>
<l>mālākārō racayati yathā sādhu vijñāya mālāṁ
yōjyaṁ kāvyēṣvavahitadhiyā tad‌vadēvābhidhānam ॥ 180 ॥</l></lg></b> (bhāmahā. 1.59)
<b><lg>
<l>giraḥ śravyā divyāḥ prakr̥timadhurāḥ prākr̥tadhurāḥ
subhavyō'pabhraṁśaḥ	sarasaracanaṁ	bhūtavacanam ।</l>
<l>vidagdhānāmiṣṭē	magadhamathurāvāsibhaṇitī
nibandhā yastēṣāṁ sa khalu kavirājō vijayatē ॥ 181 ॥</l></lg></b> (bārā. 1.11)
<pb n="565"/>
<p>(<b>2. arthālaṅkārāḥ —24</b>)</p>
<p>arthamēva yē vyutpattyādinā bhūṣayanti tē'rthālaṅkārāścaturviṁśatiḥ । tadyathā—</p>
<p><b>jātiḥ sūkṣmaḥ, sāraḥ, samāhitaṁ, bhāvaḥ, vibhāvanā, hētuḥ,
ahētuḥ, sambhavaḥ, virōdhaḥ, dr̥ṣṭāntaḥ, vyatirēkaḥ, anyōnyaṁ, parivr̥ttiḥ,
mīlitaṁ, vitarkaḥ, smaraṇaṁ, bhrāntiḥ, upamānam, anumānam, arthāpattiḥ,
abhāvaḥ, āgamaḥ, pratyakṣamiti</b> । tatra—</p>
<p>(<b>1. jātiḥ</b>)</p>
<b><lg>
<l>nānāvasthāni jāyantē yāni rūpāṇi vastunaḥ ।</l>
<l>svēbhyaḥ svēbhyō nisargēbhyastāni jātiṁ pracakṣatē ॥ 182 ॥</l></lg></b> (kāvyāda. 2.8)
<b><lg>
<l>arthavyaktēriyaṁ	bhēdamiyatā pratipadyatē ।</l>
<l>jāyamānamiyaṁ vakti rūpaṁ sā sārvakālikam ॥ 183 ॥</l>
</lg></b>
<b><lg>
<l>svarūpamāśrayō	hēturiti	tadbhēdahētavaḥ ।</l>
<l>tē saṁsthānādayastēṣu sā viśēṣēṇa śōbhatē ॥ 184 ॥</l></lg></b> (sa. ka. 3)
<p>tatra — saṁsthānam, avasthānaṁ, vēṣō, vyāpāra ityādayaḥ svarūpaṁ, mugdhāṅganāḥ,
śiśavaḥ, tiryañca, hīnapātrāṇītyādaya āśrayaḥ, dēśaḥ, kālaḥ, śaktiḥ,
sādhanamityādayō hētuḥ (saka.3.7)। tēṣu —</p>
<p><b>saṁsthānaṁ</b> yathā—(kusaṁ. 3.70)</p>
<b><lg>
<l>sa dakṣiṇāpāṅganiviṣṭamuṣṭiṁ natāṁsamākuñcitasavyapādam ।</l>
<l>dadarśaṁ cakrīkr̥tacārucāpaṁ prahartumabhyudyatamātmayōnim ॥ 185 ॥</l>
</lg></b>
<p><b>avasthānaṁ</b> yathā—(saka. 3.8.2)</p>
<b><lg>
<l>pādāvaṣṭambhanamrīkr̥tamahiṣatanōrullasad‌bāhumūlaṁ
śūlaṁ prōllāsayantyāḥ sulalitavapuṣō madhyabhāgasya caṇḍyāḥ ।</l>
<l>viśliṣṭaspaṣṭadr̥ṣṭōnnataviralavalivyaktagaurāntarālā—
stistrō vaḥ pāntu lēkhāḥ kramavaśavikasatkañcukaprāntamuktāḥ ॥ 186 ॥</l>
</lg></b>
<p><b>vēṣō</b> yathā—(gāsa. 826 vē.)</p>
<b><lg>
<l>ṣaṇapiṭṭhadhūsaratthaṇi mahuataṁbacchi kuvalaāharēṇa ।</l>
<l>kaṇṇakaacūamaṁjari putti tuē maṁḍiō gāmō ॥ 187 ॥</l>
</lg></b>
<pb n="566"/>
<b><lg>
<l>(kṣaṇapiṣṭadhūsarastani! madhumadatāmrākṣi! kuvalayābharaṇē! ।</l>
<l>karṇakr̥tacūtamañjari! putri! tvayā maṇḍitō grāmaḥ ॥)</l>
</lg></b>
<p><b>vyāpārō</b> yathā—(māgha. 5.15)</p>
<b><lg>
<l>agrē gatēna vasatiṁ parigr̥hya ramyā—
māpātya	sainikanirākaraṇākulēna ।</l>
<l>yāntō'nyataḥ plutakr̥tasvaramāśu dūrā—
dud‌vāhunā juhuvirē muhurātmavargyāḥ ॥ 188 ॥</l>
</lg></b>
<p><b>mugdhāṅganā</b> yathā—(gāsa. 2.45)</p>
<b><lg>
<l>sahiāhiṁ bhaṇṇamāṇā thaṇaē laggaṁ kusuṁbhapupphaṁ ti ।</l>
<l>muddhavahuā hasijjaī papphōḍaṁtī ṇahavaāhaṁ ॥ 189 ॥</l>
</lg></b>
<lg>
<l>(sakhībhirbhaṇyamānā stanē lag‍naṁ kusumbhapuṣpamiti ।</l>
<l>mugdhavadhūrhasyatē prasphōṭayantī nakhapadāni ॥)</l>
</lg>
<p><b>śiśu</b>ryathā—(bhāmahā. 2.94)</p>
<b><lg>
<l>ākrōśannāhvayannanādhāvan maṇḍalaṁ rudan ।</l>
<l>gāḥ kālayati daṇḍēna ḍimbhaḥ sasyāvatāriṇīḥ ॥ 190 ॥</l>
</lg></b>
<p><b>tiryag</b> yathā—(saka. 3.8.7)</p>
<b><lg>
<l>liḍhavyastavipāṇḍurāgranakhayōrākarṇadīrṇaṁ	mukhaṁ
vinyasyāgrimayōryugē caraṇayōḥ sadyō vibhinnadvipaḥ ।</l>
<l>ētasmin madagandhavāsitasaṭaḥ sāvajñatiryagvala—
tsr̥kkāntāhatidhūtalōlamadhupaḥ kuñjēṣu śētē hariḥ ॥ 191 ॥</l>
</lg></b>
<p><b>hīnapātraṁ</b> yathā—(saka. 3.8.8)</p>
<b><lg>
<l>bhadraṁ tē sadr̥śaṁ yadadhvagaśataiḥ kīrtistavōd‌gīyatē
sthānē rūpamanuttamaṁ sukr̥tinā dānēna karṇō jitaḥ ।</l>
<l>ityālōcya ciraṁ dr̥śā karuṇayā śītāturēṇa stutaḥ
pānthēnaikapalālamuṣṭirucinā garvāyatē hālikaḥ ॥ 192 ॥</l>
</lg></b>
<p><b>dēśō</b> yathā—(saka. 3.8.9)</p>
<b><lg>
<l>imāstā vindhyādrēḥ śukaharitavaṁśīvanaghanā
bhuvaḥ	krīḍālōladviradaradanārugṇataravaḥ ।</l>
<pb n="567"/>
<l>latākuñjē yāsāmupanadi ratiklāntaśabarī—
kapōlasvēdāmbhaḥ—paricayanudō vānti marutaḥ ॥ 193 ॥</l>
</lg></b>
<p><b>kālō</b> yathā—(saka. 3.8.10)</p>
<b><lg>
<l>kampantē kapayō bhr̥śaṁ jaḍakr̥śaṁ gō'jāvikaṁ glāyati
śvā cullīkuharōdaraṁ kṣaṇamapi kṣip‍tō'pi naivōjjhati ।</l>
<l>śītārtivyasanāturaḥ punarayaṁ dīnō janaḥ kūrmavat
svānyaṅgāni śarīra ēva hi nijē nihnōtumākāṅkṣati ॥ 194 ॥</l>
</lg></b>
<p><b>śakti</b>ryathā—(kāvyāda. 2.11, saka. 3.8.11)</p>
<b><lg>
<l>bandhannaṅgēṣu rōmāñcaṁ kurvan manasi nirvr̥tim ।</l>
<l>nētrē nimīlayannēṣa priyāsparśaḥ pravartatē ॥ 195 ॥</l>
</lg></b>
<p><b>sādhanaṁ</b> yathā—(saka. 3.8.12)</p>
<b><lg>
<l>upanihitahalīṣāsārgaladvāramārāt paricakitapurandhrīsāritābhyarṇabhāṇḍam ।</l>
<l>pavanarayatiścīrvāridhārāḥ pratīcchan viśativalitaśrr̥ṅgaḥ pāmarāgāramukṣā ॥</l>
</lg></b>
<p>(<b>2. sūkṣmaḥ</b>)</p>
<b><lg>
<l>iṅgitākāralakṣyō'rthaḥ sūkṣmaḥ sūkṣmaguṇāttu saḥ ।</l>
<l>sūkṣmāt pratyakṣataḥ sūkṣmō'pratyakṣa iti bhidyatē ॥ 197 ॥</l>
</lg></b>
<p>sa dvidhā— <b>abhidhīyamānaḥ pratīyamānaśca ।</b> tatra —</p>
<p><b>abhidhīyamāna iṅgitalakṣyō</b> yathā—(raghu. 6.12)</p>
<b><lg>
<l>tāṁ pratyabhivyaktamanōrathānāṁ mahīpatīnāṁ praṇayāgradūtyaḥ ।</l>
<l>pravālaśōbhā iva pādāpānāṁ śrr̥ṅgāracēṣṭā vividhā babhūvuḥ ॥ 198 ॥</l>
</lg></b>
<p>sa ēva <b>ākāralakṣyō</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṁ śaśāka śālīnatayā na vak‍tum ।</l>
<l>rōmāñcalakṣyēṇa sa gātrayaṣṭiṁ bhittvā nirākrāmadarālakēś‍yāḥ ॥ 199 ॥</l>
</lg></b>
<p>sa ēva <b>ubhayalakṣyō</b> yathā—(saka. 3.50)</p>
<b><lg>
<l>tvadarpitadr̥śastasyā	gītagōṣṭhyāmavardhata ।</l>
<l>uddāmarāgapiśunā chāyā kāpi mukhāmbujē ॥ 200 ॥</l>
</lg></b>
<p><b>pratīyamāna iṅgitalakṣyō</b> yathā—(gāsa. 5.16)</p>
<b><lg>
<l>vāhittā paḍivaaṇaṁ ṇa dēi rūsēi ēkkamēkkassa ।</l>
<l>asaī kajjēṇa viṇā paippamāṇē ṇaīkacchē ॥ 201 ॥</l>
</lg></b>
<pb n="568"/>
<lg>
<l>(vyāhr̥tā prativacanaṁ na dadāti ruṣyatyēkaikasmin ।</l>
<l>asatī kāryēṇa vinā pradīpyamānē nadīkacchē ॥)</l>
</lg>
<p>sa ēva <b>ākāralakṣyō</b> yathā—(gāsa. 2.80)</p>
<b><lg>
<l>sāmai sāmalīē addhacchipalōarīa muhasōhā ।</l>
<l>jaṁbūdalakaakaṇṇāvaaṁsabhamirē	haliauttē ॥ 202 ॥</l>
</lg></b>
<lg>
<l>{ś‍yāmāyāḥ ś‍yāmalatayā lāyatē ardhākṣipralōkanaśīlāyā mukhaśōbhā ।</l>
<l>jambūdalakr̥takarṇāvataṁsabhramaṇaśīlē/karṇāvataṁsabhr̥tē	hālikaputrē ॥}</l>
</lg>
<p>sa ēva <b>ubhayalakṣyō</b> yathā—(kirātā. 7.14)</p>
<b><lg>
<l>prayacchatōccaiḥ kusumāni māninī vipakṣagōtraṁ dayitēna lambhitā ।</l>
<l>na kiṁcidūcē caraṇēna kēvalaṁ lilēkha bāṣpākulalōcanā bhuvam ॥ 203 ॥</l>
</lg></b>
<p>(<b>3. sāraḥ</b>)</p>
<p><b>phalgunirāsēna aphalgunirdhāraṇaṁ sāraḥ</b> ।</p>
<p>sa dvidhā— dharmarūpō dharmirūpaśca । tayōḥ —</p>
<p><b>dharmarūpō yathā—</b></p>
<b><lg>
<l>dānaṁ vittādr̥taṁ vācaḥ ॥ 204 ॥</l></lg></b> (pr̥.dra. 366)
<p>yathā vā—(saka. 3.56)</p>
<b><lg>
<l>pōḍhamahilāṇa jaṁ jaṁ susikkhiaṁ taṁ raē suhāvēi ।</l>
<l>jaṁ jaṁ asikkhiaṁ ṇavavahūṇa taṁtaṁ raiṁ dēi ॥ 205 ॥</l>
</lg></b>
<lg>
<l>(prauḍhamahilānāṁ yadyatsuśikṣitaṁ tad ratē sukhayati ।</l>
<l>yadyadaśikṣitaṁ navavadhūnāṁ tattad ratiṁ dadāti ॥)</l>
</lg>
<p><b>dharmirūpō</b> yathā—(rudraṭa. 7.97)</p>
<b><lg>
<l>rājyē sāraṁ vasudhā vasudhāyāṁ pattanaṁ purē saudham ।</l>
<l>saudhē talpaṁ talpē varāṅganā'naṅgasarvasvam ॥ 206 ॥</l>
</lg></b>
<p>yathā vā—</p>
<b><lg>
<l>madhu ca vikasitōtpalāvataṁsaṁ śaśikarapallavitaṁ ca harmyapr̥ṣṭham ।</l>
<l>madanajanitavibhramā ca kāntā sukhamidamarthavatāṁ vibhūtayō'nyāḥ ॥ 207 ॥</l>
</lg></b>
<p>(<b>4. samāhitam</b>)</p>
<p><b>kāryārambhē sahakārikāraṇāvāp‍tiḥ samāhitam</b> । sā dvidhā—</p>
<p>ākasmikī, buddhipūrvikā ca । tayōḥ —</p>
<pb n="569"/>
<p><b>ākasmikī</b> yathā—(kāvyāda. 2.299)</p>
<b><lg>
<l>mānamasyā nirākartuṁ pādayōrmē patiṣyataḥ ।</l>
<l>upakārāya diṣṭyēdamudīrṇaṁ ghanagarjitam ॥ 208 ॥</l>
</lg></b>
<p>yathā vā—(kirātā. 2.54)</p>
<b><lg>
<l>anuśāsatimityanākulaṁ		nayavartmākulamarjunāgrajam ।</l>
<l>svayamartha ivābhivāñchitastamabhīyāya parāśarātmajaḥ ॥ 209 ॥</l>
</lg></b>
<p><b>buddhipūrvikā</b> yathā—</p>
<b><lg>
<l>kalpāntē	śamitatrivikramamahākaṅkālabaddhasphura—
cchēṣa-syūta-nr̥siṁha-vakra-nakhara-prōtādikōlāmiṣaḥ ।</l>
<l>viśvaikārṇavatāviśēṣamuditau	tau	matsyakūrmāvubhau
karṣan dhīvaratāṁ gataḥ syatu jaganmōhaṁ mahābhairavaḥ ॥ 210 ॥</l>
</lg></b>
<p>yathā vā—(saka. 3.105)</p>
<b><lg>
<l>mūlē pañca tataścatuṣṭayamiti straksaṁnivēśaiḥ śiraḥ—
puṣpairanyatamāvalōkanamitairucchōṇitairarcitē	।</l>
<l>hastasparśavaśēna mūrdh‍ni daśamaṁ mūrdhānamārōpayan
śambhōradbha‍utasāhasaikarasikaḥ kairna stutō rāvaṇaḥ ॥ 211 ॥</l>
</lg></b>
<p>(<b>5. bhāvaḥ</b>)</p>
<p><b>abhiprāyānukulaḥ pravr̥ttiviśēṣō bhāvaḥ ।</b> sa dvidhā— sōdbhēdō nirudbhēdaśca । tayōḥ
<b>sōdbhēdō</b> yathā—(gāsa. 2.30)</p>
<b><lg>
<l>sālōē c‍cia sūrē ghariṇī gharasāmiassa ghēttūṇa ।</l>
<l>ṇēcchaṁtassa vi pāē dhuai hasaṁtī hasaṁtassa ॥ 212 ॥</l>
</lg></b>
<lg>
<l>(sālōka ēva sūryē gr̥hiṇī gr̥hasvāminō gr̥hītvā ।</l>
<l>anicchatō'pi pādau dhāvati hasantī hasataḥ ॥)</l>
</lg>
<p>yathā vā—(gāsa. 2.100)</p>
<b><lg>
<l>bhadda/gēṇaha pulōēha imaṁ viasiavaaṇā piassa ōppēi ।</l>
<l>ghariṇī	suapaḍhamubbhiṇṇadaṁtajualaṁkiaṁ	bōram ॥ 213 ॥</l>
</lg></b>
<lg>
<l>(bhadra pralōkayēmaṁ vikasitanayanā priyāyārpayati ।</l>
<l>gr̥hiṇī sutaprathamōdbhinnadantayugalāṅkitaṁ badaram ॥)</l>
</lg>
<pb n="570"/>
<p><b>nirudbhēdō</b> yathā—(gāsa. 2.7)</p>
<b><lg>
<l>gōlā—aḍa—ṭhṭhiaṁ pēcchiūṇa gahavai—suaṁ haliasōṇhā ।</l>
<l>āḍhattā	uttariuṁ	dukkhuttārāē	paavīē ॥ 214 ॥</l>
</lg></b>
<lg>
<l>(gōdātaṭasthitaṁ prēkṣya gr̥hapatisutaṁ hālikasnuṣā ।</l>
<l>ārabdhā	uttarituṁ duḥkhōttārayā	padavyā ॥)</l>
</lg>
<p>yathā vā—(saka. 3.140)</p>
<b><lg>
<l>sālivaṇagōviāē uḍḍīyaṁ/vaṁtīa pūsaviṁdāiṁ ।</l>
<l>savvaṁgasuṁdarīēṁ vi pahiā achīha pēcchaṁti ॥ 215 ॥</l>
</lg></b>
<lg>
<l>(śālivanagōpikāyā uḍḍāyayantyāḥ	śukabr̥ndāni ।</l>
<l>sarvāṅgasundaryā api pathikā akṣiṇī ēva prēkṣantē ॥)</l>
</lg>
<p><b>hr̥dyaṁ sūkṣmaṁ</b> ca bhāva ēva । tayō<b>rhr̥dyaṁ</b> yathā— (gāsa. 916 vē.)</p>
<b><lg>
<l>hiaē rōsuggiṇṇaṁ pāappaharaṁ sirēṇa patthaṁtō ।</l>
<l>ṇa haō daiō māṇāṁsiṇīē thōrassuaṁ ruṇṇaṁ ॥ 216 ॥</l>
</lg></b>
<lg>
<l>(hr̥dayē rōṣōdgīrṇaṁ pādaprahāraṁ śirasā prārthitavān ।</l>
<l>na hatō dayitō manasvinyā sthūlāśrukaṁ ruditam ॥)</l>
</lg>
<p><b>sūkṣmō</b> yathā—(kāvyāda. 2.261)</p>
<b><lg>
<l>kadā nau saṁgamō bhāvītyākīrṇē vak‍tumakṣamam ।</l>
<l>avētya kāntamabalā līlāpadmaṁ nyamīlayat ॥ 217 ॥</l>
</lg></b>
<p>(<b>6. vibhāvanā</b>)</p>
<b><lg>
<l>prasiddhahētutyāgēna	hētvantaravibhānam ।</l>
<l>yatra svābhāvikatvaṁ vā vibhāvyaṁ sā vibhāvanā ॥ 218 ॥</l>
</lg></b>
<p>tayō<b>rādyā</b> yathā—(kusaṁ. 1.31)</p>
<b><lg>
<l>asambhr̥taṁ	maṇḍanamaṅgyaṣṭēranāsavākhyaṁ karaṇaṁ madasya ।</l>
<l>kāmasya puṣpavyatiriktamastraṁ bālyāt paraṁ sātha vayaḥ prapēdē ॥ 219 ॥</l>
</lg></b>
<p>yathā vā—(kāvyāda. 2.200)</p>
<b><lg>
<l>apītakṣībakādambamasaṁmr̥ṣṭāmalāmbaram ।</l>
<l>aprasāditasūkṣmāmbu	jagadāsīnmanōharam ॥ 220 ॥</l>
</lg></b>
<p><b>dvitīyā</b> yathā—</p>
<b><lg>
<l>ṇamaha avaṭṭhiatuṅgaṁ ॥ 221 ॥</l></lg></b> (sēba. 1.1) (dra॰ 3.60;7.201)
<pb n="571"/>
<p>yathā vā—(kusaṁ. 1.10)</p>
<b><lg>
<l>vanēcarāṇāṁ vanitāsakhānāṁ darīgr̥hōtsaṅganiṣaktabhāsaḥ ।</l>
<l>bhavanti yatrauṣadhayō rajanyāmatailapūrāḥ suratapradīpāḥ ॥ 222 ॥</l>
</lg></b>
<p>(<b>7. hētuḥ</b>)</p>
<p><b>pravr̥ttinivr̥ttyōrnibandhanaṁ hētuḥ</b> । sa ṣōḍhā—</p>
<p>pravartakaḥ, nivartakaḥ, prayōjakaḥ, jñāpakaḥ, abhāvahētuścitrahētuśca । tatra —</p>
<p><b>pravartakō</b> yathā—</p>
<b><lg>
<l>jitēndriyatvaṁ vinayasya kāraṇaṁ guṇaprakarṣō vinayādavāpyatē ।</l>
<l>guṇādhikē puṁsi janō'nurajyatē janānurāgaprabhāvāśca sampadaḥ ॥ 223 ॥</l>
</lg></b>
<p><b>nivartakō</b> yathā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍nē samāgamaḥ ।</l>
<l>bāṣpastu na dadātyēnāṁ draṣṭuṁ citragatāmapi ॥ 224 ॥</l>
</lg></b>
<p><b>prayōjakō</b> yathā—(kāvyāda. 2.143)</p>
<b><lg>
<l>mānayōgyāṁ karōmīti priyasthānē sthitāṁ sakhīm ।</l>
<l>bālā bhrūbhaṅgajihmākṣī paś‍yati sphuritādharā ॥ 225 ॥</l>
</lg></b>
<p><b>jñāpakō</b> yathā—(saka. 3.153)</p>
<b><lg>
<l>gajjaṁtē khē mēhā phullā ṇīvā paṇac‍ciā mōrā ।</l>
<l>ṇaṭhṭhō caṁdujjōō vāsārattō halā pattō ॥ 226 ॥</l>
</lg></b>
<lg>
<l>(garjanti khē mēghāḥ, phullā nīpāḥ, praṇartitā mayūrāḥ ।</l>
<l>naṣṭaścandrōddyōtō	varṣartuḥ	sakhi	prāp‍taḥ ॥)</l>
</lg>
<p><b>abhāvahētu</b>ryathā—(kāvyāda. 2.247)</p>
<b><lg>
<l>anabhyāsēna	vidyānāmasaṁsargēṇa	dhīmatām ।</l>
<l>anigrahēṇa cākṣāṇāṁ jāyatē vyasanaṁ nr̥ṇām ॥ 227 ॥</l>
</lg></b>
<p><b>citrahētu</b>ryathā—(amaru.34)</p>
<b><lg>
<l>sā bālā vayamapragalbhamanasaḥ, sā strī vayaṁ kātarāḥ,
sā pīnōnnatimatyayōdharabharaṁ dhattē sakhēdā vayam ।</l>
<l>sākrāntā jaghanasthalēna guruṇā gantuṁ na śaktā vayaṁ,
dōṣairanyajanāśrayairapaṭavō jātāḥ sma ityadbhutam ॥ 228 ॥</l>
</lg></b>
<pb n="572"/>
<p>(<b>8. ahētuḥ</b>)</p>
<p>satyapi sāmarthyē'nutpāditasvakāryō vyāhataśca hētu<b>rahētuḥ</b> । tayōḥ—</p>
<p><b>anutpāditasvakāryō</b> yathā—</p>
<b><lg>
<l>na viracitā lalāṭataṭalāsyakarī bhrukuṭi—
rna	paruṣahuṅkr̥tēna	madhurasmitamantaritam ।</l>
<l>na tava niśumbhasambhramavaśādapi dāruṇayā
bhagavati cēṣṭayā kaluṣitaṁ vadanāmburuham ॥ 229 ॥</l></lg></b> (saka.3.43)
<p>yathā vā—(dhva. 1.13,14)</p>
<b><lg>
<l>anurāgavatī sandhyā divasastatpurassaraḥ ।</l>
<l>ahō daivagatiścitrā tathāpi na samāgamaḥ ॥ 230 ॥</l>
</lg></b>
<p><b>vyāhatō</b> yathā—(mēgha. 69)</p>
<b><lg>
<l>nīvībandhōcchvasitaśithilaṁ yatra yakṣāṅganānāṁ
kṣaumaṁ	rāgādanibhr̥takarēṣvākṣipatsu	priyēṣu ।</l>
<l>arcistuṅgānabhimukhamapi prāpya rat‍napradīpān
hrīmūḍhānāṁ bhavati viphalaprēraṇā cūrṇamuṣṭiḥ ॥ 231 ॥</l>
</lg></b>
<p>yathā vā—(saka. 3.46)</p>
<b><lg>
<l>śambhōruddhanr̥ttakarmaṇi	karē	kaṅkālamādyaṁ		harēḥ
saṁghaṭṭasphuṭitēndumaṇḍalagalatpīyūṣasañjīvitam	।</l>
<l>tatkālapraṇatē muradviṣi navē dr̥ṣṭvā vilāsaṁ śriyaḥ
kurvatkōpakaṣāyitēna manasā mithyōtplutīḥ pātu vaḥ ॥ 232 ॥</l>
</lg></b>
<p>(<b>9. sambhavaḥ</b>)</p>
<p><b>prabalakāraṇakalāpadarśanādidamēvaṁ bhavēditi jñānaṁ sambhavaḥ ।</b></p>
<p>sa caturdhā— vidhirūpō, niṣēdharūpa ubhayarūpō'nubhayarūpaśca । tēṣu —</p>
<p><b>vidhirūpō</b> yathā— (mēgha.46)</p>
<b><lg>
<l>tvayyādātuṁ	jalamavanatē	śārṅgiṇō	varṇacaurē
tasyāḥ sindhōḥ pr̥thumapi tanuṁ dūrabhāvāt pravāham ।</l>
<l>prēkṣiṣyantē	gaganagatayō	nūnamāvarjya	dr̥ṣṭī—
rēkaṁ	muktāguṇamiva		bhuvaḥ	sthūlamadhyēndranīlam ॥ 233 ॥</l>
</lg></b>
<pb n="573"/>
<p><b>niṣēdharūpō</b> yathā—(kirātā. 16.23)</p>
<b><lg>
<l>parasya bhūyān vivarē'bhiyōgaḥ prasahya saṁrakṣaṇamātmarandhrē ।</l>
<l>bhīṣmē'pyasambhāvyamidaṁ gurau vā na sambhavatyēva vanēcarēṣu ॥ 234 ॥</l>
</lg></b>
<p><b>ubhayarūpō</b> yathā—(mēgha. 22)</p>
<b><lg>
<l>utpaś‍yāmi drutamapi sakhē ! matpriyārthaṁ yiyāsōḥ
kālakṣēpaṁ kakubhasurabhō parvatē parvatē tē ।</l>
<l>śuklāpāṅgaiḥ sajalanayanaiḥ svāgatīkr̥tya kēkāḥ
pratyudyātaḥ kathamapi bhavān gantumāśu vyavasyēt ॥ 235 ॥</l>
</lg></b>
<p><b>anubhayarūpō</b> yathā—(mēgha.51)</p>
<b><lg>
<l>tasyāḥ pātuṁ suragaja iva vyōm‍ni paścārdhalambī
tvaṁ cēdacchasphaṭikaviśadaṁ tarkayōstiryagambhaḥ ।</l>
<l>saṁsarpantyā sapadi bhavataḥ strōtasi cchāyayā sā
syādasthānōpagatayamunāsaṅgamēnābhirāmā	॥ 236 ॥</l>
</lg></b>
<p>(<b>10. virōdhaḥ</b>)</p>
<p><b>padārthānāṁ parasparāsaṅgatirvirōdhaḥ</b> । yathā— (saka. 3.60)</p>
<b><lg>
<l>k‍va yuvatimārdavaṁ k‍va ca mahāhavadāruṇatā
k‍va ca valayī karaḥ k‍va karidantajamuṣṭirasiḥ ।</l>
<l>k‍va ca navayauvanaṁ kva kusumāyudhanisspr̥hatā
tava	lalanāvicēṣṭitaviruddhamahō	lalitam ॥ 237 ॥</l>
</lg></b>
<p>yathā vā—</p>
<b><lg>
<l>digvāsā yadi tat kimasya dhanuṣā sāstrasya kiṁ bhasmanā
bhasmāthāsya kimaṅganā yadi ca sā kāmaṁ paridvēṣṭi kim ।</l>
<l>ityanyōnyaviruddhacēṣṭitamidaṁ	paś‍yannijasvāminō
bhr̥ṅgī	sāndraśirāvanaddhaparuṣaṁ	dhattē'sthiraśēṣaṁ	vapuḥ ॥ 238 ॥</l>
</lg></b>
<p>viṣamam, asaṅgatiḥ, pratyanīkam adhikaṁ ca virōdha ēva । tēṣu —</p>
<p><b>viṣamaṁ</b> yathā— (kāda.)</p>
<b><lg>
<l>diśāmalīkālakabhaṅgatāṁ	gatastrayīvadhūkarṇatamālapallavaḥ ।</l>
<l>cakāra yasyādhvaradhūmasañcayōmalīmasaḥ śuklataraṁ nijaṁ yaśaḥ ॥ 239 ॥</l>
</lg></b>
<pb n="574"/>
<p><b>asaṅgati</b>ryathā— (saka. 3.62)</p>
<b><lg>
<l>sā uppaḍī gōṭṭhauhi ॥ 240 ॥ (dra॰ 8.05, pr̥.398)</l>
</lg></b>
<p>pratyanīkaṁ yathā—(rudraṭā. 7.55)</p>
<b><lg>
<l>utkaṇṭhā santāpō raṇaraṇakō jāgarastanōstanutā ।</l>
<l>phalamidamahō mayāp‍taṁ sukhāya mr̥galōcanāṁ dr̥ṣṭvā ॥ 241 ॥</l>
</lg></b>
<p><b>adhikaṁ</b> yathā—(raghu. 12.45)</p>
<b><lg>
<l>ēkō daśarathiḥ kāmaṁ yātudhānāḥ sahastraśaḥ ।</l>
<l>tē tu yāvanta ēvājau tāvaddhā dadr̥śē sa taiḥ ॥ 242 ॥</l>
</lg></b>
<p>(<b>11. dr̥ṣṭāntaḥ</b>)</p>
<p><b>uktārthaprasiddhayē prasiddhatattulyārthapradarśanaṁ dr̥ṣṭāntaḥ ।</b></p>
<p>sa caturdhā— pūrvaḥ, uttaraḥ, samaḥ, viparītaśca । tēṣu —</p>
<p><b>pūrvō</b> yathā—(saka. 3.89)</p>
<b><lg>
<l>ṇa uva varakōaṇḍadaṇḍaē puti māṇusē vi ēmēa ।</l>
<l>guṇavijjaē ṇa jāai vaṁsuppaṇṇē vi ṭaṅkārō ॥ 243 ॥</l>
</lg></b>
<lg>
<l>(na punarvarakōdaṇḍadaṇḍakē putri ! mānuṣē'pyēvamēva ।</l>
<l>guṇavarjitē na jāyatē vaṁśōtpannē'pi ṭaṅkāraḥ ॥)</l>
</lg>
<p><b>uttarō</b> yathā—(saka. 3.86)</p>
<b><lg>
<l>hiaa tiracchīyai saṁmuha ॥ 244 ॥</l></lg></b> (dra. 8.09; pr̥. 399)
<p><b>samō</b> yathā—(kāvyāda. 2.350)</p>
<b><lg>
<l>yāti candrāṁśubhiḥ spr̥ṣṭā dhvāntarājī parābhavam ।</l>
<l>sadyō rājaviruddhānāṁ darśayantī durantatām ॥ 245 ॥</l>
</lg></b>
<p><b>viparītō</b> yathā—(murā. 1.21)</p>
<b><lg>
<l>uparighanaṁ ghanapaṭalaṁ dūrē dayitā kimētadāpatitam ।</l>
<l>himavati divyauṣadhayaḥ kōpāviṣṭaḥ phaṇī śirasi ॥ 246 ॥</l>
</lg></b>
<p>(<b>12. vyatirēkaḥ</b>)</p>
<p><b>sadr̥śayōrbhēdakathanaṁ vyatirēkaḥ ।</b></p>
<p>sa ṣōḍhā—ēkavyatirēkaḥ, ubhayavyatirēkaḥ, sadr̥śavyatirēkaḥ, asadr̥śavyatirēkaḥ,
svajātivyatirēkaḥ, svavyaktivyatirēka iti । tatra—</p>
<pb n="575"/>
<p><b>ēkavyatirēkō</b> yathā— (rudraṭā. 5.87)</p>
<b><lg>
<l>sakalaṅkēna jaḍēna ca sāmyaṁ dōṣākarēṇa tē kīdr̥k ।</l>
<l>abhujaṅgaḥ samanayanaḥ kathamupamēyō harēṇāsi ॥ 247 ॥</l>
</lg></b>
<p><b>ubhayavyatirēkō</b> yathā— (kāvyāda. 2.183)</p>
<b><lg>
<l>abhinnavēlau	gambhīrāvamburāśirbhavānāpi ।</l>
<l>asāvañjanasaṁkāśastvaṁ tu cāmīkaracchaviḥ ॥ 248 ॥</l>
</lg></b>
<p><b>sadr̥śavyatirēkō</b> yathā— (kāvyāda. 2.194)</p>
<b><lg>
<l>candrō'yamambarōttaṁsō haṁsō'yaṁ tōyabhūṣaṇam ।</l>
<l>nabhā	nakṣatramālīdamidamutkumudaṁ	payaḥ ॥ 249 ॥</l>
</lg></b>
<p><b>asadr̥śavyatirēkō</b> yathā— (kāvyāda. 2.199)</p>
<b><lg>
<l>abhrūvilāsamaspr̥ṣṭamadarāgaṁ	mr̥gēkṣaṇam ।</l>
<l>idaṁ tu nayanadvandvaṁ tava tadguṇabhūṣitam ॥ 250 ॥</l>
</lg></b>
<p><b>svajātivyatirēkō</b> yathā— (kāvyāda. 2.197)</p>
<b><lg>
<l>arat‍nālōkasaṁhāryamavāryaṁ	sūryaraśmibhiḥ ।</l>
<l>dr̥ṣṭirōdhakaraṁ yūnāṁ yauvanaprabhavaṁ tamaḥ ॥ 251 ॥</l>
</lg></b>
<p><b>svavyaktivyatirēkō</b> yathā— (saka. 3.91)</p>
<b><lg>
<l>aṇṇōṇṇōhiṁ sucariasaahiṁ aṇudiṇa vaḍ‍ḍhiia māṇu ।</l>
<l>appaṇa vi ṇa hu mahu pi aha appāṇēṇa samāṇu ॥ 252 ॥</l>
</lg></b>
<lg>
<l>(anyōnyaiḥ sucaritaśatairanudinaṁ vardhatē mānaḥ ।</l>
<l>ātmāpi na khalu mahānapi athātmanā samānaḥ ॥)</l>
</lg>
<p>(<b>13. ayōnyam</b>)</p>
<p><b>parasparamupakāryōpakārakādibhāvō'nyōnyam ।</b></p>
<p>tattridhā—abhidhīyamānaṁ, pratīyamānam ubhayarūpaṁ cēti । tēṣu —</p>
<p><b>abhidhīyamānaṁ</b> yathā— (kusaṁ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya ।</l>
<l>anyōnyaśōbhājananād babhūva sādhāraṇō bhūṣaṇabhūṣyabhāvaḥ ॥ 253 ॥</l>
</lg></b>
<pb n="576"/>
<p><b>pratīyamānaṁ</b> yathā— (gāsa. 2.61)</p>
<b><lg>
<l>uddhacchō piai jalaṁ jaha jaha viralaṁgulī ciraṁ pahiō ।</l>
<l>pāvāliā vi taha taha dhāraṁ taṇuaṁ pi taṇuēī ॥ 254 ॥</l>
</lg></b>
<lg>
<l>(ūrdhvākṣaḥ pibati jalaṁ yathā yathā viralāṅguliściraṁ pathikaḥ ।</l>
<l>prapāpālikāpi tathā tathā dhārāṁ tanukāmapi tanūkarōti ॥)</l>
</lg>
<p><b>ubhayarūpaṁ</b> yathā—(gāsa. 2.93)</p>
<b><lg>
<l>gōlāvisamōāracchalēṇa appā urammi sē muk‍kō ।</l>
<l>aṇuaṁpāṇiddōsaṁ tēṇa vi sā gāḍhamuavaūḍhā ॥ 255 ॥</l>
</lg></b>
<lg>
<l>(gōdāviṣamāvatāracchalēna ātmā urasi tasya muktaḥ ।</l>
<l>anukampānirdōṣaṁ	tēnāpi	sā	gāḍhamupagūḍhā ॥)</l>
</lg>
<p>anyōnyacūlikā, anyōnyabhrāntiḥ, anyōnyaikatā <b>cānyōnyamēva</b> । tatrātra—</p>
<p><b>anyōnyacūlikā</b> yathā—(saka. 3.75)</p>
<b><lg>
<l>śaśinā ca niśā niśayā ca śaśī
śaśinā niśayā ca yathā gaganam ।</l>
<l>bhavatā ca sabhā sabhayā ca bhavān
bhavatā sabhayā ca vibhāti jagat ॥ 256 ॥</l>
</lg></b>
<p><b>anyōnyabhrānti</b>ryathā—</p>
<b><lg>
<l>jambūnāṁ	kusumōdarē	navamadhunyārabdhapānōtsavāḥ
kīrāḥ pak‍vaphalāśayā madhukarīś‍cumbanti muñcanti ca ।</l>
<l>ētēṣāmapi	nīlakiṁśukadalairēbhiḥ	samānatviṣāṁ
puṣpabhrāntibhirāpatanti sahasā cañcūṣu bhr̥ṅgāṅganāḥ ॥ 257 ॥</l>
</lg></b>
<p><b>anyōnyaikatā</b> yathā—(māgha. 1.22)</p>
<b><lg>
<l>praphullatāpicchanibhairabhīṣubhiḥ śubhaiśca sap‍tacchadapāṁsupāṇḍubhiḥ ।</l>
<l>parasparēṇa cchuritāmalacchavī tadēkavarṇāviva tau babhūvatuḥ ॥ 258 ॥</l>
</lg></b>
<p>(<b>14. parivr̥ttiḥ</b>)</p>
<p><b>guṇadravyāṇāṁ vyatyayavinimayau parivr̥ttiḥ</b> । sā tridhā—</p>
<p>vyatyayavatī, vinimayavatī, ubhayavatī ca । tēṣu —</p>
<pb n="577"/>
<p><b>vyatyayavatī</b> yathā—(gāsa. 2.6)</p>
<b><lg>
<l>jō tīa ahararāō rattiṁ uvvāsiō piaamēṇa ।</l>
<l>sō c‍cia dīsai gōsē savattiṇaaṇēṣu saṁkaṁtō ॥ 259 ॥</l>
</lg></b>
<lg>
<l>(yastasyā adhararāgō rātrāvudvāsitaḥ priyatamēna ।</l>
<l>sa ēva dr̥śyatē prātaḥ sapat‍nīnayanēṣu saṁkrāntaḥ ॥)</l>
</lg>
<p>yathā vā—(māgha. 11.64)</p>
<b><lg>
<l>kumudavanamapaśri	śrīmadambhōjaṣaṇḍaṁ
tyajati mudamulūkaḥ prītimām̐ścakravākaḥ ।</l>
<l>udayamahimaraśiryāti	śītāṁśurastaṁ
hatavidhilasitānāṁ hī vicitrō vipākaḥ ॥260॥</l>
</lg></b>
<p><b>vinimayavatī</b> yathā—(kirātā. 7.35)</p>
<b><lg>
<l>praś‍cyōtanmadasurabhīṇi nim‍nagāyāḥ krīḍantō gajapatayaḥ payāṁsi kr̥tvā ।</l>
<l>kiñjalkavyatikaratāmradānalēkhairuttēruḥ sarasijagandhibhiḥ kapōlaiḥ ॥ 261 ॥</l>
</lg></b>
<p>yathā vā—(rāca. 2.7)</p>
<b><lg>
<l>tasya ca pravayasō jaṭāyuṣaḥ svargiṇaḥ kimiha śōcyatē'dhunā ।</l>
<l>yēna jarjarakalēbaravyayāt krītamindukiraṇōjjvalaṁ yaśaḥ ॥ 262 ॥</l>
</lg></b>
<p><b>ubhayavatī</b> yathā—(kirātā. 9.60)</p>
<b><lg>
<l>lōcanādharakr̥tāhr̥tarāgā	vāsitānanaviśēṣitagandhā ।</l>
<l>vāruṇī paraguṇātmaguṇānāṁ vyatyayaṁ vinimayaṁ nu vitēnē ॥ 263 ॥</l>
</lg></b>
<p>yathā vā—(saka. 3.83)</p>
<b><lg>
<l>kiṁ citraṁ yadi dēvēna bhūbhr̥taḥ karadīkr̥tāḥ ।</l>
<l>dēvō'pi dāpitaḥ kiṁ tairna punaḥ pr̥ṣṭhataḥ karam ॥ 264 ॥</l>
</lg></b>
<p>(<b>15. mīlitam</b>)</p>
<p><b>vastunā vastvantaratiraskārō mīlitam</b> । yathā— (saka. 3.126)</p>
<b><lg>
<l>ēṁtō vi ṇa sac‍caviō gōsē pasaraṁtapallavāruṇacchāō ।</l>
<l>majjaṇataṁbēsu maō taha maataṁbēsu lōaṇēsu amarisō ॥ 265 ॥</l>
</lg></b>
<lg>
<l>(āgacchannapi na dr̥ṣṭaḥ prātaḥ prasaratpallavāruṇacchāyaḥ ।</l>
<l>majjanatāmrayōrmadastathā	madatāmrayōrlōcanayōramarṣaḥ ॥)</l>
</lg>
<pb n="578"/>
<p>yathā vā— (gāsa. 4.23)</p>
<b><lg>
<l>piadaṁsaṇēṇa suharasa—muulia jai sē ṇa hōṁti ṇaaṇāiṁ ।</l>
<l>tā kēṇa kaṇṇaraiaṁ lakkhijjai kuvalaaṁ tissā ॥ 266 ॥</l>
</lg></b>
<lg>
<l>(priyadarśanēna sukharasamukulitē yadyasyā na bhavētāṁ nayanē ।</l>
<l>tat kēna karṇaracitaṁ lakṣyēta kuvalayaṁ tasyāḥ ॥)</l>
</lg>
<p>pihitam, apihitaṁ, tadga‍uṇō'tadga‍uṇa itīmānyapi mīlitānyēva । tēṣu —
<b>pihitaṁ</b> yathā—</p>
<b><lg>
<l>paaḍiasaṇēhasabbhāvavibbhamaṁ tīa jaha tumaṁ diṭṭhō ।</l>
<l>saṁvaraṇavāvaḍāē aṇṇō vi jaṇō taha c‍cēa ॥ 267 ॥</l>
</lg></b>
<lg>
<l>(prakaṭitas‍nēhasadbhāvavibhramaṁ tayā yathā tvaṁ dr̥ṣṭaḥ ।</l>
<l>saṁvaraṇavyāpr̥tayā anyō'pi janastathā caiva ॥)</l></lg> (gāsa.2.99)
<p><b>apihitaṁ</b> yathā—(gāsa. 720 vē.)</p>
<b><lg>
<l>diṭhṭhā i jaṁṇa diṭhṭhō ālaviāē vi jaṁṇa ālaviō ।</l>
<l>uvaārō jaṁ ṇa kaō taṁ cia kaliaṁ chaillēhiṁ ॥ 268 ॥</l>
</lg></b>
<lg>
<l>(dr̥ṣṭayāpi yanna dr̥ṣṭa ālapitayāpi yannālapitaḥ ।</l>
<l>upacārō yanna kr̥tastadēva ca kalitaṁ chēkaiḥ ॥)</l>
</lg>
<p><b>tad‍guṇō</b> yathā—(saka. 3.130)</p>
<b><lg>
<l>gōraṁgau taruṇīaṇu jōṇhai ahisarai
siaṇēvacchapaḍicchiu	vallahavaddharai ।</l>
<l>tacchāahiṁ	puṇu	caliau
sāmalagattu	tahiṁ	maaṇu	maṁtiahiṁ ॥ 269 ॥</l>
</lg></b>
<lg>
<l>(gaurāṅgastaruṇījanō jyōts‍nāyāmabhisarati
sitanēpaṁthyaparicchannō	vallabhabaddharatiḥ ।</l>
<l>tacchāyāsu	punaścalitaḥ
śyāmalagātrastatra madanō mantryabhūt ॥)</l>
</lg>
<p><b>atad‍guṇō</b> yathā—(saka. 3.131)</p>
<b><lg>
<l>karkandhūphalamuc‍cinōti śabarī muktāphalākāṅkṣayā
kruddhōlūkakadambakasya purataḥ kākō'pi haṁsāyatē ।</l>
<pb n="579"/>
<l>kīrtyā tē dhavalīkr̥tē tribhuvanē kṣmāpāla ! lakṣmīḥ puraḥ
kr̥ṣṇaṁ vīkṣya balō'yamityupahitavrīḍaṁ śanairjalpati ॥ 270 ॥</l>
</lg></b>
<p>(<b>16. vitarkaḥ</b>)</p>
<p><b>sandēhanirṇayāntarālavartyūhō vitarkaḥ ।</b></p>
<p>sa dvidhā— nirṇayāntō'nirṇayāntaśca । tayōḥ —</p>
<p>nirṇayāntastridhā tattvānupātī, attattvānupātī, ubhayātmakaśca ।</p>
<p>anirṇayāntō'pi tridhā mithyārūpaḥ, amithyārūpaḥ ubhayātmakaśca । tēṣu —</p>
<p><b>nirṇayāntastattvānupātī</b> yathā—(urāca. 2.29)</p>
<b><lg>
<l>mainākaḥ kimayaṁ ruṇaddhi gaganē manmārgamavyāhataṁ
śaktistasya kutassa vajrapatanād bhītō mahēndrādapi ।</l>
<l>tārkṣyaḥ sō'pi samaṁ nijēna vibhunā jānāti māṁ rāvaṇaṁ
ā jñātaṁ sa jaṭāyurēva jarasā kliṣṭō vadhaṁ vāñchati ॥ 271 ॥</l>
</lg></b>
<p><b>atattvānupātī</b> yathā—(vikra.1.8)</p>
<b><lg>
<l>asyāḥ sargavidhau prajāpatirabhūc‍candrō nu kāntaprabhaḥ
śr̥ṅgāraikarasaḥ svayaṁ nu madanō māsō nu puṣpākaraḥ ।</l>
<l>vēdābhyāsajaḍaḥ kathaṁ nu viṣayavyāvr̥ttakautūhalō
nirmātuṁ prabhavēnmanōharamidaṁ rūpaṁ purāṇō muniḥ ॥ 272 ॥</l>
</lg></b>
<p><b>ubhayātmakō</b> yathā—(śāku.2.9)</p>
<b><lg>
<l>citrē nivēśya parikalpitasattvayōgā
rūpōc‍cayēna racitā manasā kr̥tā nu ।</l>
<l>strīrat‍nasr̥ṣṭiraparā pratibhāti sā mē
dhāturvibhutvamanucintya vapuśca tasyāḥ ॥ 273 ॥</l>
</lg></b>
<p><b>anirṇayāntamithyārūpō</b> yathā—(mēgha. 14)</p>
<b><lg>
<l>adrēḥ śaṅgaṁ harati pavanaḥ kiṁsvidityunmukhībhi—
rdr̥ṣṭōcchrāyaścakitacakitaṁ	mugdhasiddhāṅganābhiḥ ।</l>
<l>sthānādasmātsarasaniculādutpatōdaṅmukhaḥ	khaṁ
diṅnāgānāṁ pathi pariharan sthūlahastāvalēpān ॥ 274 ॥</l>
</lg></b>
<pb n="580"/>
<p><b>amithyārūpō</b> yathā— (kirātā. 18.9)</p>
<b><lg>
<l>ayamasau bhagavānuta pāṇḍavaḥ sthitamavāṅmuninā śaśimaulinā ।</l>
<l>samadhirūḍhamajēna nu jiṣṇunā sviditi vēgavaśānmumuhē gaṇaiḥ ॥ 275 ॥</l>
</lg></b>
<p><b>ubhayātmakō</b> yathā—(kirātā. 16.18)</p>
<b><lg>
<l>māyā svidēṣā mativibhramō vā dhvastaṁ nu mē vīryamutāhamanyaḥ ।</l>
<l>gāṇḍīvamuktā hi yathā purā mē parākramantē na śarāḥ kirātē ॥ 276 ॥</l>
</lg></b>
<p>(<b>17. smaraṇam</b>)</p>
<p><b>sādr̥śādr̥ṣṭacintādēranubhūtapadārthajñānōtpattiḥ smaraṇam ।</b> tat —
<b>sadr̥śādyathā</b>—(rāca. 1.19)</p>
<b><lg>
<l>adr̥śyanta purastēna khēlatkhañjanapaṅktayaḥ ।</l>
<l>asmaryanta viniḥśvasya priyānayanavibhramāḥ ॥ 277 ॥</l>
</lg></b>
<p><b>adr̥ṣṭād‍</b> yathā—(śāku. 6.8)</p>
<b><lg>
<l>munisutāpraṇayasmr̥tirōdhinā mama ca muktamidaṁ tamasā manaḥ ।</l>
<l>manasijēna sakhē ! prahariṣyatā dhanuṣi cūtaśaraśca nivēśitaḥ ॥ 278 ॥</l>
</lg></b>
<p><b>cintāyā</b> yathā—(urāca. 2.27)</p>
<b><lg>
<l>purā yatra strōtaḥ pulinamadhunā tatra saritāṁ
viparyāsaṁ yātō ghanaviralabhāvaḥ kṣitiruhām ।</l>
<l>bahōrdr̥ṣṭaṁ kālādaparamiva manyē vanamidaṁ
nivēśaḥ śailānāṁ tadidamiti buddhiṁ draḍhayati ॥ 279 ॥</l>
</lg></b>
<p>ādigrahaṇā<b>tparaprayat‍natō</b> yathā—(śāku. 6.21)</p>
<b><lg>
<l>darśanapathamāyātā sākṣādiva tanmayēna hr̥dayēna ।</l>
<l>smr̥tikāriṇā tvayā mē punarapi citrīkr̥tā kāntā ॥ 280 ॥</l>
</lg></b>
<p>svap‍nasmr̥tiḥ, pratyabhijñānaṁ ca smaraṇamēva । tayōḥ —</p>
<p><b>svap‍nasmr̥ti</b>ryathā—(visā. 1.15)</p>
<b><lg>
<l>jānē svap‍navidhau mamādya culukōtsēkyaṁ purastādabhūt
pratyūṣē parivēṣamaṇḍalamiva jyōts‍nāsapat‍naṁ mahaḥ ।</l>
<l>tasyāntarnakhanistuṣīkr̥taśarac‍candraprabhairaṅgakai—
rdr̥ṣṭā kāpyabalā balāt kr̥tavatī sā manmathaṁ manmatham ॥ 281 ॥</l>
</lg></b>
<pb n="581"/>
<p><b>pratyabhijñānaṁ</b> yathā—(urāca. 3.40)</p>
<b><lg>
<l>gr̥hītō yaḥ pūrvaṁ pariṇayavidhau kaṅkaṇadharaḥ
sudhāsūtēḥ	pādairamr̥taśiśirairyaḥ paricitaḥ ।</l>
<l>sa	ēvāyaṁ	tasyāstaditārakaraupamyasubhagō
mayā labdhaḥ pāṇirlalitalavalīkandalanibhaḥ ॥ 282 ॥</l>
</lg></b>
<p>(<b>18. bhrāntiḥ</b>)</p>
<p><b>viparyayajñānaṁ bhrāntiḥ ।</b> sā dvidhā— atattvē tattvarūpā, tattvē atattvarūpā ca ।
atattvē tattvarūpā tridhā— abādhitā, bādhitā kāraṇabādhitā ca । tāsu—</p>
<p><b>abādhitā</b> yathā—(saka. 3.108)</p>
<b><lg>
<l>mōhaviramē sarōsaṁ thōratthaṇamaṁḍalē suravahūṇaṁ ।</l>
<l>jēṇa karikuṁbhasaṁbhāvaṇāi diṭhṭhī pariṭṭhaviā ॥ 283 ॥</l>
</lg></b>
<lg>
<l>(mōhaviramē sarōṣaṁ sthūlastanamaṇḍalē suravadhūnām ।</l>
<l>yēna karikumbhasambhāvanayā dr̥ṣṭiḥ paristhāpitā ॥)</l>
</lg>
<p><b>bādhitā</b> yathā—(gāsa.3.63)</p>
<b><lg>
<l>hasiaṁ sahatthatālaṁ sukkhavaḍaṁ uvagaēhi pahiēhi ।</l>
<l>patthapphalasāricchē	uḍḍīṇē	pūsavaṁdassiṁ/mmi ॥ 284 ॥</l>
</lg></b>
<lg>
<l>(hasitaṁ sahastatālaṁ śuṣkavaṭamupagataiḥ pathikaiḥ ।</l>
<l>patraphalasadr̥kṣē uḍḍīnē śukavr̥ndē'smin/vr̥ndē ॥)</l>
</lg>
<p><b>kāraṇabādhitā</b> yathā—(saka. 3.110)</p>
<b><lg>
<l>kanakakalaśasvacchē	rādhāpayōdharamaṇḍalē
navajaladharaśyāmāmātmadyutiṁ	pratibimbitām ।</l>
<l>asitasicayaprāntabhrāntyā	muhurmuhurutkṣipañ
jayati janitavrīḍāhāsaḥ priyāhasitō hariḥ ॥ 285 ॥</l>
</lg></b>
<p>tattvē atattvarūpāpi tridhā— hānahētuḥ, upādānahētuḥ, upēkṣāhētuśca । tāsu—
<b>hānahētu</b>ryathā—(saka. 3.111)</p>
<b><lg>
<l>sō muddhamaō maataṇhiāhiṁ taha dūmi tuha āsāhiṁ/dūmiō haāsāhiṁ ।</l>
<l>jaha	saṁbhāvamaīṇa	vi	ṇaīṇa	paraṁmuhō	jāō ॥ 286 ॥</l>
</lg></b>
<lg>
<l>(sa mugdhamr̥gō mr̥gatr̥ṣṇikābhistathā dūnastvadāśābhiḥ ।</l>
<l>yathā sadbhāvamayīṣvapi nadīṣu parāṅmukhō jātaḥ ॥)</l>
</lg>
﻿<pb n="582"/>
<p><b>upādānahētu</b>ryathā—(vikramō. 4.39)</p>
<b><lg>
<l>samarthayē yat prathamaṁ priyāṁ prati kṣaṇēna tanmē parivartatē'nyathā ।</l>
<l>atō vinidrē sahasā vilōcanē karōmi na sparśavibhāvitāpriyaḥ ॥ 287 ॥</l>
</lg></b>
<p><b>upēkṣāhētu</b>ryathā—(māgha. 3.51)</p>
<b><lg>
<l>cikraṁsayā kr̥trimapatripaṅktēḥ kapōtapālīṣu nikētanānām ।</l>
<l>mārjāramapyāyataniścalāṅgaṁ yasyāṁ janaḥ kr̥trimamēva mēnē ॥ 288 ॥</l>
</lg></b>
<p>bhrāntimān, bhrāntimālā, upamābhrāntiḥ, bhrāntyatiśayaśca bhrāntirēva । tēṣu —
<b>bhrāntimān</b> yathā—</p>
<b><lg>
<l>kapālē mārjāraḥ paya iti karām̐llēḍhi śaśina—
starucchidraprōtān bisamiti karī saṁkalayati ।</l>
<l>ratāntē talpasthān harati vanitāpyaṁśukamiti
prabhāmattaścandrō	jagadidamahō	vibhramayati ॥ 289 ॥</l>
</lg></b>
<p><b>bhrāntimālā</b> yathā—(saka. 3.115)</p>
<b><lg>
<l>nīlēndīvaraśaṅkyā	nayanayōrbandhūkabuddha‍yādharē
pāṇau padmadhiyā madhūkakusumabhrāntyā tathā gaṇḍayōḥ ।</l>
<l>līyantē	kabarīṣu	bāndhavakulavyāmōhajātaspr̥hā
durvārā madhupāḥ kiyanti bhavatī sthānāni rakṣiṣyati ॥ 290 ॥</l>
</lg></b>
<p><b>upamābhrānti</b>ryathā—(vikramō. 4.7)</p>
<b><lg>
<l>hr̥tōṣṭharāgairnayanōdabindubhirnimag‍nanābhērnipatadbhiraṅkitam	।</l>
<l>cyutaṁ ruṣā bhinnagatērasaṁśayaṁ śukōdaraśyāmamidaṁ stanāṁśukam ॥ 291 ॥</l>
</lg></b>
<p><b>bhrāntyatiśayō</b> yathā—(saka. 3.117)</p>
<b><lg>
<l>diśyād dhūrjaṭijūṭakōṭisariti jyōts‍nālavōd‍bhāsinī
śāśāṅkī kalikā jalabhramivaśād drāgdr̥ṣṭanaṣṭā mudam ।</l>
<l>yāṁ cañcacchapharībhramēṇa mukulīkurvan phaṇālīṁ muhu—
rmuhyam̐llakṣyamahirjighr̥kṣatitamāmākuñcanaprāñcanaiḥ	॥ 292 ॥</l>
</lg></b>
<p>anadhyavasāyō'pi <b>bhrāntirēva</b> । yathā—(saka. 3.119)</p>
<b><lg>
<l>ubhau rambhāstambhāvupari viparītau kamalayō—
stadūrghvaṁ rat‍nāśmasthalamatha durūhaṁ kimapi tat ।</l>
﻿<pb n="583"/>
<l>tataḥ kumbhau paścād bisakisalayē kandalamayē
tadanvindāvindīvaramadhukarāḥ	kiṁ	punaridam ॥ 293 ॥</l>
</lg></b>
<p>yathā vā—(saka. 3.118)</p>
<b><lg>
<l>virahiṇijaṇaha daaṁtēṇa ṇāvai takkhaṇi
chāijjai aliṇivahēhiṁ cēttēṇa cūavaṇī ।</l>
<l>taha tāsu vi maaraṁdēhiṁ saṁdāṇiai
jaha ṇa klaṁbu ṇa aṁbu ṇa jaṁbū jāṇiai ॥ 294 ॥</l>
</lg></b>
<lg>
<l>(virahiṇījanasya dayamānēna pratibhāti nanu tatkṣaṇē
chādyatē'linivahaiścaitrēṇa	cūtavanī ।</l>
<l>tathā tāsvapi makarandaiḥ sandānyatē
yathā na kadambō nāmrō na jambūrjñāyatē ॥)</l>
</lg>
<p>(<b>19. upamānam</b>)</p>
<p><b>sadr̥śāt sadr̥śapratipattirupamānam</b> । yathā—</p>
<b><lg>
<l>tāṁ rōhiṇīṁ vijānīhi jyōtiṣāmatra maṇḍalē ।</l>
<l>samūhastārakāṇāṁ	yaḥ	śakaṭākāramāśritaḥ ॥ 295 ॥</l>
</lg></b>
<p>yathā vā—(mavīca.1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṁghaṭṭād	vighaṭitabuhatkhaṇḍamuc‍caṇḍarōciḥ ।</l>
<l>ēvaṁ vēgāt kuliśamakarōd vyōma vidyutsahasrai—
rbharturvajrajvalanakapiśāstē	ca	rōṣāṭṭahāsāḥ ॥ 296 ॥</l>
</lg></b>
<p>abhinayō'<b>pyupamānamēva</b> । yathā—(gāsa. 3.57)</p>
<b><lg>
<l>vaivivaraṇiggaadalō ēraṁḍō sāhai vva taruṇāṇaṁ ।</l>
<l>ēttha gharē haliabahū ēddahamēttatthaṇī vasai ॥ 297 ॥</l>
</lg></b>
<lg>
<l>(vr̥tivivaranirgatadala ēraṇḍaḥ sādhayatīva taruṇānām ।</l>
<l>atra gr̥hē halikavadhūrētāvanmātrastanī	vasati ॥)</l>
</lg>
<p>ētēna pratibimbamudrālēkhyādayō vyākhyātāḥ । tēṣu —</p>
<p><b>pratibimbō</b> yathā—(kusaṁ. 8.11)</p>
<b><lg>
<l>darpaṇē ca paribhōgadarśinī pr̥ṣṭhataḥ praṇayinō niṣēduṣaḥ ।</l>
<l>vīkṣya bimbamanubimbamātmanaḥ kāni kānyapi cakāra lajjayā ॥ 298 ॥</l>
</lg></b>
﻿<pb n="584"/>
<p><b>mudrā</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ ।</l>
<l>kṣitiṣu	dadr̥śirē	jiṣṇōrupahitakēturathāṅgalāñchanāni ॥ 299 ॥</l>
</lg></b>
<p><b>ālēkhyaṁ</b> yathā—</p>
<b><lg>
<l>tavālēkhyē		kautūhalataralatanvīviracitē
vidhāyaikā cakraṁ racayati suparṇāsutamapi ।</l>
<l>atha	svidyatpāṇistvaritamapamr̥jyaitadaparā
karē pauṣpaṁ cāpaṁ makaramupariṣṭāc‍ca likhati ॥ 300 ॥</l>
</lg></b>
<p><b>athāsyōpamābhēdaḥ । kō bhēdaḥ ?</b></p>
<p>ucyatē—'padārthayōrguṇalēśēna sādr̥śyapratipattirupamā' । yadāha— (kāvyāda. 2.14)</p>
<b><lg>
<l>yathākathaṁcit sādr̥śyaṁ yatrōdbha‍ūtaṁ pratīyatē ।</l>
<l>upamāṁ nāma tāmāhuryathēnduriva tē mukham ॥ 301 ॥</l>
</lg></b>
<b><lg>
<l>upamaiva tirōbhūtabhēdā rūpakamiṣyatē ।</l>
<l>yathā bāhulatā pāṇipadmaṁ caraṇapallavam ॥ 302 ॥</l></lg></b> (kāvyāda. 2.66)
<b><lg>
<l>yadaprasiddhau	sādr̥śyamuktibhaṅgēna	kēnacit ।</l>
<l>tatsādr̥śyaṁ prakārāṇāmasya saṁkhyā na vidyatē ॥ 303 ॥</l>
</lg></b>
<p>tadyathā—(saka. 4.71)</p>
<b><lg>
<l>dātārō yadi kalpaśākhibhiralaṁ yadyarthinaḥ kiṁ tr̥ṇaiḥ
santaścēdamr̥taṁ vr̥thā yadi khalāstatkālakūṭēna kim ।</l>
<l>kiṁ karpūraśalākayā yadi dr̥śōḥ panthānamēti priyā
saṁsārē'pi satīndrajālamaparaṁ yadyasti tēnāpi kim ॥ 304 ॥</l>
</lg></b>
<p>yathā vā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṁ niṣēduṣīmāsanabandhadhīraḥ ।</l>
<l>jalābhilāṣī jalamādadānāṁ chāyēva tāṁ bhūpatiranvagacchat ॥ 305 ॥</l>
</lg></b>
<p>ēvamanyē'pyanyōktyādayō vaktavyāḥ । tē cōbhayālaṅkārē viśēṣēṇāgratō vakṣyantē । tēṣūbhayōḥ
sādr̥śyamivādayaḥ pratipādayanti । iha tu sadr̥śēna sadr̥śaḥ pratīyata ityasti bhēdaḥ ।</p>
﻿<pb n="585"/>
<p>(<b>20. anumānam</b>)</p>
<p>liṅgadarśanād liṅgijñānam <b>anumānam</b> । yathā—(rudraṭā. 7.57)</p>
<b><lg>
<l>sāvajñamāgamiṣyan nūnaṁ patitō'si pādayōstasyāḥ ।</l>
<l>kathamanyathā lalāṭē yāvakarasatilakapaṅktiriyam ॥ 306 ॥</l>
</lg></b>
<p>yathā vā—(rudraṭā. 7.60)</p>
<b><lg>
<l>aviralavilōlajaladaḥ kuṭajārjunanīpasurabhivanavātaḥ ।</l>
<l>ayamāyātaḥ kālō hanta mr̥tāḥ pathikagēhinyaḥ ॥ 307 ॥</l>
</lg></b>
<p><b>kō'sya jñāpakād bhēda iti cēducyatē</b>—'jānantaṁ prayuṅkta iti jñāpakaḥ;
anu paścānmīyatē anēnētyanumānam । nanvidamapi jñāpayati,
satyam । kiṁtvidamajijñāsumapi jñāpayati, sa tu jijñāsumēva । yathā—(gasā.6.42)</p>
<b><lg>
<l>dīsai ṇa cūamaulaṁ attā ṇa a vāi malaagaṁdhavahō ।</l>
<l>ēttaṁ vasaṁtamāsaṁ sahi jaṁ uk‍kaṭhiaṁ cēaṁ ॥ 308 ॥</l>
</lg></b>
<lg>
<l>(dr̥śyatē na cūtamukulamadya na ca vāti malayagandhavahaḥ ।</l>
<l>ēti vasantamāsaḥ sakhi ! yadutkaṇṭhitaṁ cētaḥ ॥)</l>
</lg>
<p>athavā pramitirūpaṁ <b>phalamanumānam</b> । yathā—</p>
<b><lg>
<l>ai sahi vakkulajāviri, chuhihisi gōttassa matthaē chāraṁ ।</l>
<l>ac‍caṁta—datta—diṭ‍ṭhēṇa sāmi valisṇa hasiēṇa ॥ 308a ॥</l>
</lg></b>
<lg>
<l>(ayi sakhi vakrōllapanaśīlē kṣapsyarina gōtrasya mastakē kṣāram ।</l>
<l>atyantadattadr̥ṣṭēna	sāmi=ardha—valitēna	hasitēna ॥)</l></lg>(dra.jō.407)
<b><lg>
<l>aṁbāṇa maṁjarī ṇigaa ttia kassa ṇu kahēmi pōddāē ।</l>
<l>cittapariattaṇēṇa	puḍhamaṁ	aṁhēhi	viṇṇāaṁ ॥309॥</l>
</lg></b>
<lg>
<l>(āmrāṇāṁ mañjarī nirgatā iti kasya nu kathayāmi putryāḥ ।</l>
<l>cittaparivarttanēna	prathamamasmābhirvijñātam ॥)</l></lg>(dra.rā.pr̥.621)
<p>pramāṇarūpō hētu<b>rjñāpakaḥ</b> । yathā—(kāvyāda. 2.245)</p>
<b><lg>
<l>avadhyairindupādānāmasādhyaiścandanāmbhasām	।</l>
<l>dēhōṣmabhiḥ subōdhaṁ tē sakhi ! kāmāturaṁ manaḥ ॥ 310 ॥</l>
</lg></b>
﻿<pb n="586"/>
<p>yadi vā upāttavyāpārō<b>'numānahētuḥ</b> yathā—(saka. 2.28)</p>
<b><lg>
<l>ētāni nissahatanōrasamañjasāni śūnyaṁ manaḥ piśunayanti padāni tasyāḥ ।</l>
<l>ētē ca mārgataravaḥ kathayanti tāpamālambitōjjhitapariglapitaiḥ pravālaiḥ ॥</l>
</lg></b>
<p>anupāttavyāpārō <b>jñāpakaḥ</b> । sa tridhā—trikālārthaviṣayabhēdāt । tēṣu
<b>bhūtārthaviṣayō</b> yathā—(kāvyād. 2.12)</p>
<b><lg>
<l>kaṇṭhēkālaḥ karasthēna kapālēnēnduśēkharaḥ ।</l>
<l>jaṭābhiḥ s‍nigdhatāmrābhirāvirāsīd vr̥ṣadhvajaḥ ॥ 312 ॥</l>
</lg></b>
<p>yathā vā—(māgha. 1.70)</p>
<b><lg>
<l>sa bāla āsīd vapuṣā caturbhujō mukhēna pūrṇēndunibhastrilōcanaḥ ।</l>
<l>yuvā karākrāntamahībhr̥duc‍cakairasaṁśayaṁ samprati tējasā raviḥ ॥ 313 ॥</l>
</lg></b>
<p><b>vartamānārthaviṣayō</b> yathā—(visā. 1.23)</p>
<b><lg>
<l>parvagranthiṣu vīrudhāṁ sumanasō madhyē'ṅkuraṁ pallavā
vāñchāmātraparigrahaḥ	pikavadhūkaṇṭhō/?/darē pañcamaḥ ।</l>
<l>kiṁ ca trīṇi jaganti jiṣṇudivasairdvitrairmanōjanmanō
dēvasyāpi cirōjjhitaṁ yadi bhavēdabhyāsavaśyaṁ dhanuḥ ॥ 314 ॥</l>
</lg></b>
<p>yathā vā—(saka. 1.90)</p>
<b><lg>
<l>maulau dhāraya puṇḍarīkamamitaṁ tanvātmanō vikramaṁ
cakrāṅka vaha pādayugmamavanīṁ dōṣṇā samabhyuddhara ।</l>
<l>lakṣmīṁ bhrūnikaṭē nivēśaya bhava jyāyān divaukaspatē—
rviśvāntaḥkaraṇaikacōra ! tadapi jñātaṁ hariḥ khalvasi ॥ 315 ॥</l>
</lg></b>
<p><b>bhaviṣyadarthaviṣayō</b> yathā—(mabhā. 2.3.13)</p>
<b><lg>
<l>vātāya	kapilā	vidyudātapāyātilōhinī ।</l>
<l>pītā varṣāya vijñēyā durbhikṣāya sitā bhavēt ॥ 316 ॥</l>
</lg></b>
<p>yathā vā—(visā. 1.3)</p>
<b><lg>
<l>gōnāsāya niyōjitāgadarajāḥ sarpāya baddhauṣadhiḥ
kaṇṭhasthāya viṣāya vīryamahatē pāṇau maṇīn bibhratī ।</l>
<l>bharturbhūtagaṇāya	gōtrajaratīnirdiṣṭamantrākṣarā
rakṣatvadrisutā vivāhasamayē prītā ca bhītā ca vaḥ ॥ 317 ॥</l>
</lg></b>
﻿<pb n="587"/>
<p>(<b>21.arthāpattiḥ</b>)</p>
<p><b>pratyakṣādyadhigatō'rthastathānupapadyamānō'rthāntaraṁ gamayatītyarthāpattiḥ</b> । yathā—</p>
<b><lg>
<l>nirṇētuṁ śakyamastīti madhyaṁ tava nitambini ।</l>
<l>anyathānupapattyaiva	payōdharabharasthitēḥ ॥ 318 ॥</l></lg></b> (kāvyāda.2.218)
<p>yathā vā—(saka. 3.171)</p>
<b><lg>
<l>ētadālōkya lōlākṣi rūpamapratimaṁ tava ।</l>
<l>kalpayāmaḥ	kalātattvagurutāmādivēdhasaḥ ॥ 319 ॥</l>
</lg></b>
<p>(<b>22. abhāvaḥ</b>)</p>
<p><b>padārthānāmavidyamānatā abhāvaḥ</b>, yathā—(sēba. 4.20)</p>
<b><lg>
<l>saggaṁ apārijāaṁ kōtthuhalacchirahiaṁ mahumahassa uraṁ ।</l>
<l>sumarāmi mahaṇapuraō amuddhaaṁdaṁ ca harajaḍāpabbhāraṁ ॥ 320 ॥</l>
</lg></b>
<lg>
<l>(svargamapārijātaṁ kaustubhalakṣmīrahitaṁ madhumathanasyōraḥ ।</l>
<l>smarāmi mathanapuratō'mugdhacandraṁ ca harajaṭāprāgbhāram ॥)</l>
</lg>
<p>yathā vā—(raghu. 8.65)</p>
<b><lg>
<l>dhr̥tirastamitā ratiś‍cyutā galitaṁ gēyamr̥turnirutsavaḥ ।</l>
<l>gatamābharaṇaprayōjanaṁ pariśūnyaṁ śayanīyamadya mē ॥ 321 ॥</l>
</lg></b>
<p>(<b>23. āgamaḥ</b>)</p>
<p>āp‍tavacana<b>māgamaḥ</b> । yathā—</p>
<b><lg>
<l>na kañcidavamanyēta sarvasya śr̥ṇuyānmatam ।</l>
<l>bālasyāpyarthavad vākyamupayuñjīta paṇḍitaḥ ॥ 322 ॥</l>
</lg></b>
<p>yathā vā—(kusaṁ. 5.83)</p>
<b><lg>
<l>nivāryatāmāli ! kimapyasau vaṭuḥ punarvivakṣuḥ sphuritōttarādharaḥ ।</l>
<l>na kēvalaṁ yō mahatāṁ vibhāṣatē śr̥ṇōti tasmādapi yaḥ sa pāpabhāk ॥ 323 ॥</l>
</lg></b>
<p>(<b>24. pratyakṣam</b>)</p>
<p><b>aindriyaṁ mānasaṁ vā jñānaṁ pratyakṣam</b> । yathā—(māgha. 10.3)</p>
<b><lg>
<l>krāntakāntavadanapratibimbē	bhag‍nabālasahakārasugandhau ।</l>
<l>svāduni praṇaditālini śītē nirvavāra madhunīndriyavargaḥ ॥ 324 ॥</l>
</lg></b>
﻿<pb n="588"/>
<p>yathā vā—(māmā. 1.43)</p>
<b><lg>
<l>paśyāmi tāmita itaśca puraśca paścādantarbahiḥ parita ēva ca vartamānām ।</l>
<l>ud‍buddhamugdhakanakābjanibhaṁ vahantīmāsaṅgitiryagapavartitadr̥ṣṭi vaktram ॥ 325 ॥</l>
</lg></b>
<b><lg>
<l>imāścaturviṁśatirarthasaṁśrayāḥ pr̥thagvibhaktāḥ kavibhiḥ svalaṅkriyāḥ ।</l>
<l>śrutītihāsaprabhavān	viśēṣatō	mahāprabandhānupakartumīśatē ॥ 326 ॥</l>
</lg></b>
<b><lg>
<l>anēkadhā'yaṁ kavibhiścirantanaiḥ prapañcitō bhāmaha—vāmanādibhiḥ ।</l>
<l>yatō'tra jātyādiralaṁkriyāgaṇō'bhidhēyatastēna kr̥tō na vistaraḥ ॥ 327 ॥</l>
</lg></b>
<b><lg>
<l>athōbhayālaṁkr̥tayō manōharāḥ prapañcitā yadyapi pūrvasūribhiḥ ।</l>
<l>tathāpi tēbhyaḥ saviśēṣamucyatē svarūpamāsāmiha tanniśamyatām ॥ 328 ॥</l>
</lg></b>
<p>(<b>3. ubhayālaṅkārāḥ —24</b>)</p>
<p><b>śabdaviśēṣadvārakō'rthaviśēṣō yēṣu pratīyatē tē ubhayālaṅkārāḥ ।</b></p>
<p>tē'pi caturviṁśatirēva । tadyathā—</p>
<p><b>upamā, rūpakaṁ, sāmyaṁ, saṁśayaḥ, samādhiḥ, samāsōktiḥ,
sahōktiḥ, samuc‍cayaḥ, tulyayōgitā, lēśaḥ, apahnutiḥ, aprastutapraśaṁsā,
utprēkṣā, arthāntaranyāsaḥ, dīpakaṁ, parikaraḥ, kramaḥ, paryāyaḥ, atiśayaḥ,
ākṣēpaḥ, viśēṣaḥ, ślēṣaḥ, bhāvikaḥ, saṁsr̥ṣṭiriti</b> । tatra —</p>
<p>(<b>1. upamā</b>)</p>
<p>prasiddha‍yanurōdhēnārthayōrmithaḥ pratīyamānābhidhīyamānabhūyōvayavasāmānyayōga <b>upamā</b> ।</p>
<p>sā tridhā— padōpamā, vākyōpamā prapañcōpamā ca । tāsu</p>
<p><b>padōpamā</b> dvidhā— samāsōpamā, pratyayōpamā ca । tayōḥ</p>
<p><b>samāsōpamā</b> caturdhā— antarbhūtēvārthā, antarbhūtasāmānyā, antarbhūtōbhayārthā
sarvasamāsā cēti । tāsu—</p>
<p><b>prathamā</b> yathā—(rudraṭā. 8.18)</p>
<b><lg>
<l>mukhamindusundaraṁ tē bisakisalayakōmalē bhujālatikē ।</l>
<l>jaghanasthalī ca sundari tava śailaśilāviśālēyam ॥ 329 ॥</l>
</lg></b>
﻿<pb n="589"/>
<p><b>dvitīyā</b> yathā—(gāsa. 3.13)</p>
<b><lg>
<l>candasarisaṁ muhaṁ sē amaasaricchō a muharasō tissā ।</l>
<l>sakaaggaharahasujjalacuṁbanaaṁ kassa sarisaṁ sē ॥ 330 ॥</l>
</lg></b>
<lg>
<l>(candrasadr̥śaṁ mukhaṁ tasyā amr̥tasadr̥kṣaśca mukharasastasyāḥ ।</l>
<l>sakacagraharabhasōjjvalacumbanakaṁ kasya sadr̥śaṁ tasyāḥ ॥)</l>
</lg>
<p><b>tr̥tīyā</b> yathā—(saka. 4.3)</p>
<b><lg>
<l>kamalakarā rambhōrū kuvalaaṇaaṇā miaṁkavaaṇā sā ।</l>
<l>kaha ṇu ṇavacaṁpaaṁtrī muṇālabāhū piā tavai(dahai) ॥ 331 ॥</l>
</lg></b>
<lg>
<l>(kamalakarā rambhōrūḥ kuvalayanayanā mr̥gāṅkavadanā sā ।</l>
<l>kathaṁ nu navacampakāṅgī mr̥ṇālabāhuḥ priyā tapati(dahati) ॥)</l>
</lg>
<p><b>caturthī</b> yathā—(rudraṭa. 8.20)</p>
<b><lg>
<l>śaradindusundaramukhī kuvalayadaladīrghalōcanā sā mē ।</l>
<l>dahati	manaḥ	kathamaniśaṁ	rambhāgarbhābhirāmōrūḥ ॥ 332 ॥</l>
</lg></b>
<p><b>pratyayōpamāpi</b> caturdhaiva ।</p>
<p>pratyayō hi kaścidupamēyē, kaścidupamānē, kaścitsāmānyē, kaścidivārthē vidhīyatē । tatra,
<b>upamēyē</b> yathā—(saka. 4.5)</p>
<b><lg>
<l>haṁsō dhvāṅkṣavirāvī syāduṣṭrakrōśī ca kōkilaḥ ।</l>
<l>kharanādī mayūrō'pi tvaṁ cēd vadasi vāggmini ! ॥ 333 ॥</l>
</lg></b>
<p><b>upamānē</b> yathā—(saka. 4.6)</p>
<b><lg>
<l>pūrṇēndukalpavadanā	mr̥ṇālīdēśyadōrlatā ।</l>
<l>cakradēśīyajaghanā sā svap‍nē'pi na dr̥śyatē ॥ 334 ॥</l>
</lg></b>
<p><b>sāmānyē</b> yathā—(saka. 4.7)</p>
<b><lg>
<l>sūryīyati	sudhāraśmiranāthati	mr̥tāyatē ।</l>
<l>mr̥tasya kāntāvirahē svargō'pi narakīyati ॥ 335 ॥</l>
</lg></b>
<p><b>ivārthē</b> yathā—(saka. 4.8)</p>
<b><lg>
<l>ēka ēva hi bhūtātmā bhūtē bhūtē vyavasthitaḥ ।</l>
<l>ēkadhā bahudhā caiva dr̥śyatē jalacandravat ॥ 336 ॥</l></lg></b> (upaniṣad)
﻿<pb n="590"/>
<p><b>vākyōpamā</b>pi dvidhā— padārthayōrvākyārthayōśca । tatra—</p>
<p><b>padārthayō</b>ścaturdhā— pūrṇā, lup‍tā, lup‍tapūrṇā, pūrṇalup‍tā cēti । tatra—
upamānōpamēyasāmānyadharmadyōtakānāṁ caturṇāmapi prayōgē <b>pūrṇā</b> । yathā—(rudraṭā. 8.6)</p>
<b><lg>
<l>kamalamiva cāru vadanaṁ mr̥ṇālamiva kōmalaṁ bhujāyugalam ।</l>
<l>alimālēva ca nīlā tavaiva madirēkṣaṇē kabarī ॥ 337 ॥</l>
</lg></b>
<p>sāmānyadharmadyōtakalōpē <b>lup‍tā</b> । yathā—(kāvyāda. 2.36)</p>
<b><lg>
<l>na padmaṁ mukhamēvēdaṁ na bhr̥ṅgau cakṣuṣī imē ।</l>
<l>na kēsarāṇi kāntāyā imāstā dantapaṅktayaḥ ॥ 338 ॥</l>
</lg></b>
<p>sāmānyadharmalōpē <b>lup‍tapūrṇā</b> । yathā—(kāvyāda. 2.16, saka. 4.11)</p>
<b><lg>
<l>rājīvamiva tē vaktraṁ nētrē nīlōtpalē iva ।</l>
<l>rambhāstambhāvivōrū ca karikumbhāviva stanau ॥ 339 ॥</l>
</lg></b>
<p>dyōtakalōpē <b>pūrṇalup‍tā</b> । yathā—(kāvyāda. 2.193, saka. 4.12)</p>
<b><lg>
<l>tvanmukhaṁ puṇḍarīkaṁ ca phullē surabhigandhinī ।</l>
<l>kōmalāpāṭalau tanvi ! pallavaścādharaśca tē ॥ 340 ॥</l>
</lg></b>
<p><b>vākyārthayōrapi</b> caturdhaiva ।</p>
<p>ēkēvādiśabdā, anēkēvādiśabdā, anivādiśabdā asādr̥śyā ca । tatra—
<b>ēkēvādiśabdā</b> yathā—(raghu. 6.60)</p>
<b><lg>
<l>pāṇḍyō'yamaṁsārpitalambahāraḥ klr̥p‍tāṅgarāgō haricandanēna ।</l>
<l>ābhāti bālātaparaktasānuḥ sanirjharōdgāra ivādrirājaḥ ॥ 341 ॥</l>
</lg></b>
<p><b>anēkēvaśabdā</b> yathā—(kāvyāda. 2.45)</p>
<b><lg>
<l>nalinyā iva tanvaṅgyāstasyāḥ padmamivānanam ।</l>
<l>mayā	madhuvratēnēva	pāyampāyamaramyata ॥ 342 ॥</l>
</lg></b>
<p><b>anivādiśabdā</b> yathā—(kāvyāda. 2.49)</p>
<b><lg>
<l>divō jāgarti rakṣāyai pulōmārirbhuvō bhavān ।</l>
<l>asurāstēna hanyantē sāvalēpā nr̥pāstvayā ॥ 343 ॥</l>
</lg></b>
<p><b>asādr̥śyā</b> yathā—(māgha. 16.52)</p>
<b><lg>
<l>prahitaḥ pradhanāya mādhavānahamākārayituṁ mahībhujā ।</l>
<l>na parēṣu mahaujasaśchalādapakurvanti malimlucā iva ॥ 344 ॥</l>
</lg></b>
﻿<pb n="591"/>
<p>vākyōpamāyā ēva prakāraḥ <b>prapañcōpamā ।</b></p>
<p>sāpi dvidhā— prakr̥tarūpā vikr̥tarūpā ca । tayōḥ</p>
<p>prakr̥tarūpā caturdhā— samastōpamā, ēkadēśōpamā, mālōpamā raśanōpamā ca । tāsu
<b>samastōpamā</b> yathā—(ridraṭā. 8.30)</p>
<b><lg>
<l>alivalayairalakairiva kusumastabakaiḥ stanairiva vasantē ।</l>
<l>bhānti latā lalanā iva pāṇibhiriva kisalayaiḥ sapadi ॥ 345 ॥</l>
</lg></b>
<p><b>ēkadēśōpamā</b> yathā—(rudraṭā. 8.31)</p>
<b><lg>
<l>kamaladalairadharairiva daśanairiva kēsarairvirājantē ।</l>
<l>alivalayairalakairiva kamalairvadanairiva nalinyaḥ ॥ 346 ॥</l>
</lg></b>
<p><b>mālōpamā</b> yathā—(sēba. 1.48)</p>
<b><lg>
<l>sōha vva lakkhaṇamuhaṁ vaṇamāla vva viaṁḍa harivaissa uram ।</l>
<l>kitti vva pavaṇataṇaaṁ, āṇa vva balāīṁ sē vilaggai didaṭhī ॥ 347 ॥</l>
</lg></b>
<lg>
<l>(śōbhēva lakṣmaṇamukhaṁ vanamālēva vikaṭaṁ haripatēruraḥ ।</l>
<l>kīrtiriva pavanatanayamājñēva balānyastatasya vilagati dr̥ṣṭiḥ ॥)</l>
</lg>
<p><b>raśanōpamā</b> yathā—(rudraṭaṭīkā 8.28)</p>
<b><lg>
<l>candrāyatē śiklarucātha haṁsō haṁsāyatē cārugatēna kāntā ।</l>
<l>kāntāyatē sparśasukhēna vāri vārīyatē svacchatayā vihāyaḥ ॥ 348 ॥</l>
</lg></b>
<p><b>vikr̥tarūpāpi</b> caturdhaiva— viparyāsōpamā, ubhayōpamā, utpādyōpamā,
ananvayōpayōpamā ca । tāsu —</p>
<p><b>viparyasōpamā</b> yathā—(ratnā.)</p>
<b><lg>
<l>yat tvannētrasamānakānti salilē mag‍naṁ tadindīvaraṁ
mēghairantaritaḥ priyē! tava mukhacchāyānukārī śaśī ।</l>
<l>yē'pi	tvadnamanānusārigatayastē	rājahaṁsā	gatā—
stvatsādr̥ś‍yavinōdamātramapi mē daivēna na kṣamayatē ॥ 349 ॥</l>
</lg></b>
<p><b>ubhayōpamā</b> yathā—(kāvyāda. 2.18)</p>
<b><lg>
<l>tvadānanamivāmbhōjamambhōjamiva	tē	mukham ।</l>
<l>nilīnāṁ nalinīkhaṇḍē kathaṁ nu tvāṁ labhēmahi ॥ 350 ॥</l>
</lg></b>
﻿<pb n="592"/>
<p><b>utpādyōpamā</b> yathā—</p>
<b><lg>
<l>suvr̥ttamuktāphalajālacitrakaṁ bhavēdakhaṇḍaṁ yadi candramaṇḍalam ।</l>
<l>śramāmbubindūttaraśōbhā tārakaṁ tatō mukhaṁ tēna tavōpamīyatē ॥ 351 ॥</l>
</lg></b>
<p><b>ananvayōpamā</b> yathā—(kāvyāda. 2.259)</p>
<b><lg>
<l>tvanmukhaṁ tvanmukhamiva tvadadr̥śau tvadadr̥śāviva ।</l>
<l>tvanmūrtiriva mūrtistē tvamiva tvaṁ kr̥śōdari ॥ 352 ॥</l>
</lg></b>
<p>(<b>2. rūpakam</b>)</p>
<p>upamaivōtpannasādr̥ś‍yāt tirōbhūtabhēdā <b>rūpakam</b> । tat ṣōḍhā—</p>
<p>śabdapradhānam, arthapradhānam, ubhayapradhānaṁ, sāvayavaṁ, niravayavaṁ, saṅkīrṇaṁ ca । tēṣu</p>
<p><b>śabdapradhānaṁ</b> caturvidham— samastam, asamastaṁ, samastavyastaṁ, rūpakarūpakaṁ ca । tatra
<b>samastaṁ</b> yathā—(kāvyāda. 2.259)</p>
<b><lg>
<l>pāṇipadmāni bhūpānāṁ saṁkōcayitumīśatē ।</l>
<l>tvatpādanakhacandrāṇāmarciṣaḥ kundanirmalāḥ ॥ 353 ॥</l>
</lg></b>
<p><b>asamastaṁ</b> yathā—(kāvyāda. 2.67)</p>
<b><lg>
<l>aṅgulyaḥ pallavānyāsan kusumāni nakhārciṣaḥ ।</l>
<l>bāhū latē vasantaśrīstvaṁ naḥ pratyakṣacāriṇī ॥ 354 ॥</l>
</lg></b>
<p><b>samastavyastaṁ</b> yathā—</p>
<b><lg>
<l>smitaṁ mukhēndau jyōtsnā tē prabhāmbu kucakumbhayōḥ ।</l>
<l>dōrlatāpallavē pāṇau puṣpaṁ sakhi nakhārciṣaḥ ॥ 355 ॥</l>
</lg></b>
<p><b>rūpakarūpakaṁ</b> yathā—(kāvyāda. 2.93)</p>
<b><lg>
<l>mukhapaṅkajaraṅgē'smin bhrūlatā nartakī tava ।</l>
<l>līlānāṭyāmr̥taṁ dr̥ṣṭau sakhi! yūnā niṣiñcati ॥ 356 ॥</l>
</lg></b>
<p><b>arthapradhānaṁ</b> caturdhā— samastaviṣayam, ēkadēśāviṣayaṁ, yuktimat ayuktaṁ ca । tatra
<b>samastaviṣayaṁ</b> yathā—(kāvyāda. 2.69)</p>
<b><lg>
<l>tāmrāṅgulidalaśrēṇinakhadidhītikēsaram ।</l>
<l>dhriyatē mūrdh‍ni bhūpālairbhavaccaraṇapaṅkajam ॥ 357 ॥</l>
</lg></b>
﻿<pb n="593"/>
<p><b>ēkadēśaviṣayaṁ</b> yathā—(kāvyāda. 2.71)</p>
<b><lg>
<l>akasmādēva tē caṇḍi ! sphuritādharapallavam ।</l>
<l>mukhaṁ muktārucō dhattē gharmāmbhaḥ—kaṇamañjarīḥ ॥ 358 ॥</l>
</lg></b>
<p><b>yuktimad</b> yathā—(kāvyāda. 2.77)</p>
<b><lg>
<l>smitapuṣpōjjvalaṁ lōlanētrabhr̥ṅgamidaṁ mukham ।</l>
<l>na kāsyanandanaṁ subhru ! surabhiśvasitānilam ॥ 359 ॥</l>
</lg></b>
<p><b>ayuktaṁ</b> yathā—(kāvyāda. 2.78)</p>
<b><lg>
<l>idamārdrasmitajyōts‍naṁ s‍nigdhanētrōtpalaṁ mukham ।</l>
<l>jagannētrēndurasmākaṁ kathaṁ tāpāya kalpatē ॥ 360 ॥</l>
</lg></b>
<p><b>ubhayapradhānaṁ</b> caturdhā— śuddhaṁ, saviśēṣaṇaṁ, raśanā mālā ca । tatra</p>
<p><b>śuddhaṁ</b> yathā—</p>
<b><lg>
<l>vēllitabhru	galad‌gharmajalamālōhitēkṣaṇam ।</l>
<l>vivr̥ṇōti	madāvasthāmidaṁ	vadanapaṅkajam ॥ 361 ॥</l>
</lg></b>
<p><b>saviśēṣaṇaṁ</b> yathā—(kāvyāda. 2.81)</p>
<b><lg>
<l>haripādaḥ śirōlag‍najahnukanyājalāṁśukaḥ ।</l>
<l>jayatyasuraniḥśaṅkasurānandōtsavadhvajaḥ ॥ 362 ॥</l>
</lg></b>
<p><b>raśanā</b> yathā—(rudraṭā.8.50)</p>
<b><lg>
<l>kisalayakarairlatānāṁ karakamalairmr̥gadr̥śāṁ jagajjayati ।</l>
<l>nalinīnāṁ	kamalamukhairmukhēndubhiryōṣitāṁ	 madanaḥ ॥ 363 ॥</l>
</lg></b>
<p><b>mālā</b> yathā—(u.rā.ca. 1.38)</p>
<b><lg>
<l>iyaṁ	gēhē	lakṣmīriyamamr̥tavartirnayanayō—
rasāvasyāḥ	sparśō vapuṣi	bahalaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikasaraḥ
kimasyā na prēyō yadi paramasahyastu virahaḥ ॥ 364 ॥</l>
</lg></b>
<p><b>sāvayavaṁ</b> caturdhā— sahajāvayavam, āhāryāvayavam, ubhayāvayavaṁ viṣamaṁ ca ।</p>
<p><b>sahajāvayavaṁ</b> yathā—</p>
<b><lg>
<l>papphuriauṭhṭhadalaaṁ	takkhaṇavigaliaruhiramahuvicchaḍḍa ।</l>
<l>ukkhaḍidaaṁṭhaṇālaṁ paḍiaṁ phuḍadasaṇakēsaraṁ muhakamalaṁ ॥ 365 ॥</l>
</lg></b>
﻿<pb n="594"/>
<lg>
<l>(prasphuritōṣṭhadalaṁ	tatkṣaṇavigalitarudhiramadhuvicchardam ।</l>
<l>utkhaṇḍitakaṇṭhanālaṁ patitaṁ sphuṭadaśanakēsaraṁ mukhakamalam ॥)</l>
</lg>
<p><b>āhāryāvayavaṁ</b> yathā—</p>
<b><lg>
<l>tō	kuṁbhaaṇṇapaḍivaaṇadaṁḍapaḍighaṭṭiāmarisaghōravisō ।</l>
<l>galiaṁsuaṇimmōō jāō bhīsaṇaarō dasāṇaṇabhuaō ॥ 366 ॥</l>
</lg></b>
<lg>
<l>(tataḥ	kumbhakarṇaprativacanadaṇḍaparighaṭṭitāmarṣaghōraviṣaḥ ।</l>
<l>galitāṁśukanirmōkō jātō bhīṣaṇanarō daśānanabhujagaḥ ॥)</l>
</lg>
<p><b>ubhayāvayavaṁ</b> yathā—(rudraṭaṭīkā 8.43)</p>
<b><lg>
<l>yasyā bījamahaṁkr̥tirgurutarō mūlaṁ mamēti grahō
nityatvasmr̥tiraṅkuraḥ sutasuhr̥djñātyādayaḥ pallavāḥ ।</l>
<l>skandhō dāraparigrahaḥ paribhavaḥ puṣpaṁ phalaṁ durgatiḥ
sā mē tavac‍caraṇārhaṇāparaśunā tr̥ṣṇālatā lūyatām ॥ 367 ॥</l>
</lg></b>
<p><b>viṣamaṁ</b> yathā—(kāvyāda. 2.80)</p>
<b><lg>
<l>madaraktakapōlēna manmathastvanmukhēndunā ।</l>
<l>nartitabhrulatēnālaṁ mardituṁ bhuvanatrayam ॥ 368 ॥</l>
</lg></b>
<p><b>niravayavaṁ</b> caturdhā— sādhāraṁ, nirādhāraṁ, paramparitaṁ vyatirēkavac‍ca ।</p>
<p><b>sādhāraṁ</b> yathā—(sēba. 1.22)</p>
<b><lg>
<l>sōhai visuddhakiraṇō gaaṇasamuddammi raaṇivēlālaggō ।</l>
<l>tārāmuttāvaarō phuḍavihaḍiamēhasippisaṁpuḍavimmukkō ॥ 369 ॥</l>
</lg></b>
<lg>
<l>(śōbhatē viśuddhakiraṇō gaganasamudrē rajanīvēlālag‍naḥ ।</l>
<l>tārāmuktāprakaraḥ sphuṭavighaṭitamēghaśuktisaṁpuṭavimuktaḥ ॥)</l>
</lg>
<p><b>nirādhāraṁ</b> yathā—</p>
<b><lg>
<l>vaṇarāikēsahatthā kusumāuhasurahisaṁcaraṁtadhaavaḍā ।</l>
<l>sasiaramuhuttamēhā tamapaḍihatthā viṇēṁtti dhūmuppīḍāḥ ॥ 370 ॥</l>
</lg></b>
<lg>
<l>(vanarājikēśahastāḥ	kusumāyudhasurabhisaṁcaraddhvajapaṭāḥ ।</l>
<l>śaśikaramuhūrtamēghāstamaḥ—pratihastā viniryanti dhūmōtpīḍāḥ ॥)</l>
</lg>
<p><b>paramparitaṁ</b> yathā—</p>
<p><b>vavasāaraipaōsō.</b> (sēba. 1.14; dra. pr̥. 339)</p>
﻿<pb n="595"/>
<p><b>vyatirēkavad</b> yathā—(śāku. 2.10)</p>
<b><lg>
<l>anāghrātaṁ puṣpaṁ kisalayamalūnaṁ kararuhai—
ranāviddhaṁ rat‍naṁ madhu navamanāsvāditarasam ।</l>
<l>akhaṇḍaṁ puṇyānāṁ phalamiva ca tadrūpamanaghaṁ
na jānē bhōktāraṁ kamiha samupasthāsyati vidhiḥ ॥ 371 ॥</l>
</lg></b>
<p><b>saṅkīrṇaṁ</b> caturdhā— sāvayavasaṅkīrṇaṁ, niravayavasaṅkīrṇam, ubhayasaṅkīrṇaṁ, ślēṣānvitaṁ ca ।
<b>sāvayavasaṅkīrṇaṁ</b> yathā—(sēba. 1.17)</p>
<b><lg>
<l>raiarakēsaraṇivahaṁ sōhai dhavalabbhadalasahassaparigaaṁ ।</l>
<l>mahumahadaṁsaṇajōggaṁ piāmahuppattipaṁkaaṁ va ṇahaalaṁ ॥ 372 ॥</l>
</lg></b>
<lg>
<l>(ravikarakēsaranivahaṁ śōbhatē dhavalābhradalasahastraparigatam ।</l>
<l>madhumathanadarśanayōgyaṁ pitāmahōtpattipaṅkajamiva nabhaḥ sthalam ॥)</l>
</lg>
<p><b>niravayavasaṅkīrṇaṁ</b> yathā—</p>
<b><lg>
<l>dīhō diahabhuaṁgō/viasaṁtō raibiṁbaphaṇāmaṇippahaṁ pairaṁtō ।</l>
<l>avarasamuddamuvagaō muṁcaṁtō kaṁcuaṁ va ghammaa—āavaṇivahaṁ ॥ 373 ॥</l>
</lg></b>
<lg>
<l>(dīrghō divasabhujaṅgō ravibimbaphaṇāmaṇiprabhāṁ prakiran/vikasamānaḥ ।</l>
<l>aparasamudramabhigatō muñcan kañcukamiva dharma/ātapanivaham ॥)</l>
</lg>
<p><b>ubhayasaṅkīrṇaṁ</b> yathā—(sēba. 1.19)</p>
<b><lg>
<l>dhuamēhamahuarāō	ghaṇasamaāaḍiḍhaōṇaavimukkāō ।</l>
<l>ṇahapāaasāhāō ṇiaaṭṭhāṇaṁ va paḍigaāō disāō ॥ 374 ॥</l>
</lg></b>
<lg>
<l>(dhutamēghamadhukarā	ghanasamayākr̥ṣṭāvanatavimuktāḥ ।</l>
<l>namaḥpādapaśākhā nijakasthānamiva pratigatā diśaḥ ॥)</l>
</lg>
<p><b>ślēṣānvitaṁ</b> yathā—(sēba. 1.24)</p>
<b><lg>
<l>pīṇapaōhabaralaggaṁ	disāṇaṁ	pavasaṁtajalaasamaaviiṇṇaṁ ।</l>
<l>sōhaggapaḍhamaiṇhaṁ pammāai/pavvāai sarasaṇahavaaṁ iṁdadhaṇuṁ ॥ 375 ॥</l>
</lg></b>
<lg>
<l>(pīnapayōdharalag‍naṁ	diśāṁ	pravasajjaladasamayavitīrṇam ।</l>
<l>saubhāgyaprathamacihnaṁ pramlāyati/praśuṣyati sarasanakhapadamindradhanuḥ ॥)</l>
</lg>
﻿<pb n="596"/>
<p>(<b>3. sāmyam</b>)</p>
<p><b>prasiddhasādharmyābhāvē dyōtakābhāvē ubhayābhāvē vā ukticāturyādaupamyapratītiḥ
sāmyam</b> । sā tridhā— prasiddhasādharmyābhāvaḥ, dyōtakābhāvaḥ, ubhayābhāvaḥ । tatra
<b>prasiddhasādharmyābhāvē</b> yathā—(raghu. 6.67)</p>
<b><lg>
<l>saṁcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 376 ॥</l>
</lg></b>
<p><b>dyōtakābhāvē</b> yathā—</p>
<b><lg>
<l>naikō'pi tvādr̥śō'dyāpi jāyamānēṣu rājasu ।</l>
<l>nanu dvitīyō nāstyēva pārijātasya pādapaḥ ॥ 377 ॥</l>
</lg></b>
<p><b>ubhayābhāvē</b> yathā—(sa.ka. 3.184)</p>
<b><lg>
<l>na martyalōkastridivāt prahīyatē mriyēta nāgrē yadi vallabhō janaḥ ।</l>
<l>nivr̥ttamēva tridivaprayōjanaṁ mr̥taḥ sa cējjīvata ēva jīvati ॥ 378 ॥</l>
</lg></b>
<p>asya ca sāmyōtkarṣādibhirananta uktiprapañcaḥ । sāmyēna yathā—(śāku. 1.16)</p>
<b><lg>
<l>śuddhāntadurlabhamidaṁ vapurāśramavāsinō yadi janasya ।</l>
<l>dūrīkr̥tāḥ	khalu	guṇaurudyānalatā	vanalatābhiḥ ॥ 379 ॥</l>
</lg></b>
<p><b>utkarṣēṇa</b> yathā—(bārā. 2.17)</p>
<b><lg>
<l>tad vaktraṁ yadi mudritā śaśikathā tac‍cat smitaṁ kā sudhā
tac‍cakṣuryadi hāritaṁ kuvalayaistāścēd girō dhiṅ madhu ।</l>
<l>hā kandarpadhanurbhuvau ca yadi tē kiṁ vā bahu brūmahē
yatsatyaṁ	punaruktavastuvirasaḥ'	sargakramō	vēdhasaḥ ॥ 380 ॥</l>
</lg></b>
<p><b>sāmyōtkarṣābhyāṁ</b> yathā—(visā. 3.27)</p>
<b><lg>
<l>taraṅgaya	dr̥śō'ṅganē ! patatu citramindīvaraṁ
sphuṭīkuru radacchadaṁ vrajatu vidrumaḥ śvētatām ।</l>
<l>kṣaṇaṁ vapurapāvr̥ṇu spr̥śatu kāñcanaṁ kālikā—
mudañcaya manāṅ mukhaṁ bhavatu ca dvicandraṁ nabhaḥ ॥ 381 ॥</l>
</lg></b>
<p><b>upamēyāpakarṣēṇa</b> yathā—(rudraṭā. 8.78)</p>
<b><lg>
<l>garvamasaṁvāhyamimaṁ lōcanayugalēna vahasi kiṁ bhadrē ! ।</l>
<l>santīdr̥śāni diśi saraḥsu nanu nīlanalināni ॥ 382 ॥</l>
</lg></b>
﻿<pb n="597"/>
<p><b>upamānāpakarṣēṇa</b> yathā—</p>
<b><lg>
<l>ēkkōṇṇāmiamuabhaṁgē	vimalakavōlē
vaaṇammi tua maacchi tiriñchaṇaaṇē ।</l>
<l>ēhu sasibibau kalaṁgagārau paṇḍara ukhittau
upparēṇa	bhamāi	aṇimañchaṇakhapparau ॥ 383 ॥</l>
</lg></b>
<lg>
<l>(ēkōnnāmitabhrūbhaṅgē	vimalakapōlē
vadanē	tava	madākṣi	tiryaṅnayanē ।</l>
<l>ētacchaśibimbaṁ kalaṅkāgāraṁ pāṇḍaramutkṣip‍ta—
mupari	bhrāmayitvā	nirmañchanakarparam ॥)</l>
</lg>
<p><b>ubhayāpakarṣēṇa</b> yathā—(gā.sa.1.13)</p>
<b><lg>
<l>ghariṇīē mahāṇasakammalaggamasimalii/maili—ēṇa hatthēṇa ।</l>
<l>chittaṁ muhaṁ hasijjai, caṁdāvatthaṁ gaaṁ paiṇā ॥ 384 ॥</l>
</lg></b>
<lg>
<l>(gr̥hiṇyā mahānasakarmalag‍namaṣīmalinitēna/malinēna hastēna ।</l>
<l>spr̥ṣṭaṁ mukhaṁ hasyatē candrāvasthā gataṁ patyā ॥)</l>
</lg>
<p><b>upamānasya sāmyāpakarṣō</b> yathā—</p>
<b><lg>
<l>anyatō naya muhūrtamānanaṁ candra ēṣa saralē ! kalāmayaḥ ।</l>
<l>mā kadācana kapōlayōrmalaṁ saṁkramayya samatāṁ nēṣyati ॥ 385 ॥</l>
</lg></b>
<p><b>anutkarṣāpakarṣaṁ</b> yathā—(rudraṭā. 8.108)</p>
<b><lg>
<l>magaṁ mr̥gāṅkaḥ sahajaṁ kalaṅkaṁ bibharti tasyāstu mukhaṁ kadācit ।</l>
<l>āhāryamēkaṁ	mr̥ganābhipatramiyānaśēṣēṇa	tayōrviśēṣaḥ ॥ 386 ॥</l>
</lg></b>
<p>ēvamanyadapi yathā—(rudraṭā. 8.73)</p>
<b><lg>
<l>kiṁ maraṇaṁ ! dāridrayaṁ, kō vyādhirjivitaṁ daridrasya ।</l>
<l>kassvargaḥ ! sanmitraṁ, sukalatraṁ, suprabhuḥ, susutaḥ, ॥ 387 ॥</l>
</lg></b>
<p>(<b>4. saṁśayaḥ</b>)</p>
<p>upamānōpamēyayōḥ atyantasādr̥ś‍yāt sandēhaḥ <b>saṁśayaḥ</b> । yathā—(sa.ka. 4.75)</p>
<b><lg>
<l>vālī bhaṁbhurabhōlī ullasia ṇiaṁsiṇī
gahaṇaṁ suṇia vinikkantā ṇiddāē bhēmbhalī ।</l>
<l>rāhu vi tīa muhu jōhaī puṇu jōhaī gaaṇu
bhullallēō ṇa hu āṇaī dōṇhavi candukaṁ vaṇu ॥ 388 ॥</l>
</lg></b>
﻿<pb n="598"/>
<lg>
<l>(bālā atīva mugdhā skhalitanivasanā
grahaṇaṁ śrutvā viniṣkrāntā nidrayā vihvalā ।</l>
<l>rāhurapi tasyā mukhaṁ paś‍yati punaḥ paś‍yati gaganaṁ
bhrāntimān na khalu jānāti dvayōścandraḥ kaḥ ॥)</l>
</lg>
<p>yathā vā—(saka. 4.79)</p>
<b><lg>
<l>muhē	maakhaliullāvē	ṇhāṇōllaē	ciurē
vēṇīaṁsaṇasārē	samōttiahārē		urē ।</l>
<l>kālāntarē taralācchihu maaṇu/ṇa samullasai
māhau puṇu tthaṇaguḍarē ṇa muṇai kahiṁ vasai ॥ 389 ॥</l>
</lg></b>
<lg>
<l>(mukhē madaskhalitōllāpē s‍nānōtplutē cikurē
vēṇīnivasanasārē	samauktikahārē	urasi ।</l>
<l>kālāntarē	taralākṣṇōrmadanaḥ	samullasati
māghē punaḥ stanagr̥hē na jñāyatē kutra vasati ॥)</l>
</lg>
<p>(<b>5. samādhiḥ</b>)</p>
<p><b>anyadharmāṇāmanyatrārōpaṇaṁ samādhiḥ ।</b></p>
<p>yathā—(saka. 5.357)</p>
<b><lg>
<l>avaūhiapubbadisē samaaṁ jōṇhāē sēviapaōsamuhē ।</l>
<l>māi ṇa jhijjau raaṇī varadisāitapacchiammi miaṅkēṁ ॥ 390 ॥</l>
</lg></b>
<lg>
<l>(avagūhitapūrvadiśō samakaṁ jyōts‍nayā sēvitapradōṣamukhē ।</l>
<l>mātarna kṣīyatē rajanī aparadiśābhimukhaprasthitē mr̥gāṅkē ॥)</l>
</lg>
<p>yathā vā—</p>
<b><lg>
<l>vallahē lahu vōlantai pattai puṇu bahu bali
kijjami tāmarasiṇi tujjha rōsahu thirahu ।</l>
<l>jēṇa ṇiraggalu jampai kimpi ṇa jāva jaṇu
tāva himēṇa visitti jhatthi puluṭhṭhatanu ॥ 391 ॥1</l>
</lg></b>
<lg>
<l>(vallabhē laghu vyapakrāmatyāgacchati punarbahu baliḥ
kriyē tāmarasāni tava rōṣasya sthirasya ।</l>
<l>yēna nirargalaṁ jalpati kimapi na yāvajjana—
stāvaddhimēna viśīrṇā jhaṭiti pluṣṭatanuḥ ॥)</l>
</lg>
<!-- NOTES pg=598!-->
1. atra rāghavaḥ—'mātr̥kāsu bhūyasā apapāṭhaḥ ।' iti । sādhu । mūlaṁ tu kimādhr̥tamiti jñēyam ।
﻿<pb n="599"/>
<p>mēlitamapi <b>samādhirēva</b> । yathā—</p>
<b><lg>
<l>dēhō vva paḍai diahō kaṇṭhacchēō vva lōhiō hōi raī ।</l>
<l>galai ruhiraṁ vva saṁjhā ghōlai kēsakasaṇaṁ sirammia timiraṁ ॥ 392 ॥</l>
</lg></b>
<lg>
<l>(dēha iva patati divasaḥ kaṇṭhacchēda iva lōhitō bhavati raviḥ ।</l>
<l>galati rudhiramiva sandhyā ghūrṇatē kēśakr̥ṣṇaṁ śira iva timiram ॥)</l>
</lg>
<p>yathā ca—(7.57, 10.417)</p> <b><lg><l>pallaviaṁ via karapallavēhiṁ ॥ 393 ॥</l>
</lg></b>
<p>(<b>6. samāsōk‍tiḥ</b>)</p>
<p><b>upamānōpamēyayōratyantaprasiddhērupamānēnaiva saṁkṣēpatō'bhidhānaṁ samāsōktiḥ ।</b></p>
<p>sā dvidhā — abhidhīyamānasādr̥ś‍yā, pratīyamānasādr̥śyā ca । tayōḥ—</p>
<p><b>abhidhīyamānasadr̥ś‍yā</b> yathā—</p>
<b><lg>
<l>nālasya prasarō jalēṣvapi kr̥tāvāsasya kōśē ruci—
rdaṇḍē karkaśatā mukhē ca mr̥dutā mitrē mahān praśrayaḥ ।</l>
<l>āmūlaṁ guṇasaṁgrahavyasanitā dvēṣaśca dōṣāgamē/karē
yasyaiṣā sthitirambujasya vasatiryuktaiva tatra śriyaḥ ॥ 394 ॥</l>
</lg></b>
<p>yathā ca—(bārā. 1.42)</p>
<b><lg>
<l>indurlip‍ta ivāñjanēna jaḍitā dr̥ṣṭirmr̥gīṇāmiva
pramlānāruṇimēva vidrumalatā ś‍yāmēva hēmaprabhā ।</l>
<l>pāruṣyaṁ kalayā ca kōkilavadhūkaṇṭēṣviva prastutaṁ
sītāyāḥ purataśca hanta śikhināṁ barhāḥ sagarhā iva ॥ 395 ॥</l>
</lg></b>
<p><b>pratīyamānasādr̥ś‍yā</b> yathā—</p>
<b><lg>
<l>uttuṅgēṁ	kr̥tasaṁśrayasya	śikhariṇyuc‍cāvacagrāvaṇi
nyagrōdhasya kimaṅga tasya vacasā ślāghāsu paryāpyatē ।</l>
<l>bandhurvā sa purākr̥taḥ kimathavā satkarmaṇāṁ saṁcayō
mārgē rūkṣavipatraśākhini janō yaṁ prāpya viśrāmyati ॥ 396 ॥</l>
</lg></b>
<p>yathā ca—(bha.śa. 39)</p>
<b><lg>
<l>kiṁ jātō'si catuṣpathē yadi ghanacchāyō'si kiṁ chāyayā
saṁpannaḥ phalitō'si kiṁ yadi phalaiḥ pūrṇō'si kiṁ saṁnataḥ ।</l>
<l>hē sadvr̥kṣa ! sahasva samprati sakhē śākhāśikhākarṣaṇa—
kṣōbhāmōṭanabhañjanāni	jagataḥ	svairēva	duścēṣṭitaiḥ ॥ 397 ॥</l>
</lg></b>
﻿<pb n="600"/>
<p>(<b>7. sahōk‍tiḥ</b>)</p>
<p><b>dravyaguṇākriyādīnāṁ sahābhidhānaṁ sahōktiḥ ।</b></p>
<p>sā dvidhā— sādr̥ś‍yavatī, asādr̥ś‍yavatī ca tayōḥ</p>
<p><b>ādyā (sādr̥ś‍yavatī)</b> yathā—(sēba. 2.14)</p>
<b><lg>
<l>dhīraṁ va jalasamūhaṁ timiṇivahamiva sapakkhapavvaalōaṁ ।</l>
<l>ṇaisōttē vva taraṅgē raaṇāi va garuaguṇasaāi vahahaṁtaṁ ॥ 398 ॥</l>
</lg></b>
<lg>
<l>(dhairyamiva jalasamūhaṁ timinivahamiva sapakṣaparvatalōkam ।</l>
<l>nadīstrōtāṁsīva taraṅgān rat‍nānīva gurukaguṇaśatāni vahantam ॥)</l>
</lg>
<p>dvitīyā (<b>asādr̥ś‍yavatī</b>) yathā—(sēba. 5.7)</p>
<b><lg>
<l>dhīrēṇa samaṁ jāmā hiaēṇa samaṁ ahiṭhṭhiā uvaēsā ।</l>
<l>ucchāhēṇa saha bhuā bāhēṇa samaṁ galanti sē ullāvā ॥ 399 ॥</l>
</lg></b>
<lg>
<l>(dhaiyrēṇa samaṁ yāmā hr̥dayēna samamaniṣṭhitā upadēśāḥ ।</l>
<l>utsāhēna saha bhujau bāṣpēṇa samaṁ galantyasyōllāpāḥ ॥)</l>
</lg>
<p>(<b>8. samuc‍cayōktiḥ</b>)</p>
<p><b>dravyaguṇakriyāṇāmēkatra bahūnāmārōpaṇaṁ samuc‍cayōktiḥ ।</b></p>
<p>sā caturdhā— ēkadyōtakā, anēkadyōtakā, ēkānēkadyōtakā, adyōtakā ca ।</p>
<p><b>ēkadyōtakā</b> yathā—</p>
<b><lg>
<l>kalāḥ pralāpā gatayō madālasā viśuddhavistrambharasāḥ samāgamāḥ ।</l>
<l>tadaṅganānāṁ ramaṇīyatāṁ yayurvisarpilajjāvibhavāśca vibhramāḥ ॥ 400 ॥</l>
</lg></b>
<p><b>anēkadyōtakā</b> yathā—</p>
<b><lg>
<l>aprākr̥tassa kathamastu na vismayāya yasminnuvāsa karuṇā ca kr̥tajñatā ca ।</l>
<l>lakṣmīśca sāttvikaguṇōjjvalitaṁ ca tējō dharmaśca mānavinayau ca parākramaśca ॥ 401 ॥</l>
</lg></b>
<p><b>ēkānēkadyōtakā</b> yathā—</p>
<b><lg>
<l>vicintyamānaṁ manasā'pi dēhināmidaṁ hi lōkēṣu cakāsti durlabham ।</l>
<l>niśā sacandrā madirā ca sōtpalā priyānurāgō'bhinavaṁ ca yauvanam ॥ 402 ॥</l>
</lg></b>
<p><b>adyōtakā</b> yathā—</p>
<b><lg>
<l>puraṁ trikūṭaṁ parikhā payōnidhiḥ prabhurdaśāsyaḥ subhaṭā niśācarāḥ ।</l>
<l>narō'bhiyōktā ripavaḥ plavaṅgamāḥ kimatra vō hāsyapadē mahad bhayam ॥ 403 ॥</l>
</lg></b>﻿<pb n="401"/>
<b><lg>
<l>asmin bhajanti ghanakōmalagaṇḍaśailā</l>
<l>nāryō'nurūpamadhivāsamadhityakāsu ॥ 16 ॥</l>
</lg></b>
<p>atra sap‍tamyantāni prathamāntāni ca viśēṣaṇāni nārīradhityakāśca vibhaktivipariṇāmatō
viśēṣayanti । ētēna vacanavibhaktivipariṇāmō liṅgavipariṇāmaśca vyākhyātaḥ ।
tayōrādyō yathā—(māgha. 12.3)</p>
<b><lg>
<l>hastasthitākhaṇḍitacakraśālinaṁ dvijēndrakāntaṁ śritavakṣasaṁ śriyā ।</l>
<l>satyānuraktaṁ narakasya jiṣṇavō guṇaurnr̥pāḥ śārṅgiṇamanvayāsiṣuḥ ॥ 17 ॥</l>
</lg></b>
<p>dvitīyō yathā—(māgha 5.20)</p>
<b><lg>
<l>rōciṣṇukāñcanacayāṁśupiśaṅgitāśā vaṁśadhvajairjaladasaṁhatimullikhantyaḥ ।</l>
<l>bhūbharturāyatanirantarasanniviṣṭāḥ pādā ivābhibabhurāvalayō rathānām॥ 98॥</l>
</lg></b>
<p>4. yatra ākāṅkṣānivr̥ttayē'rthāntaramadhyāhniyatē <b>sādhyāhāranaiyāyikī</b> । yaṁthā—</p>
<b><lg>
<l>na dānēna na mānēna na śāṭhyēna na sēvayā ।</l>
<l>na śastrēṇa na śāstrēṇa sarvathā kimapi striyaḥ ॥ 19 ॥</l>
</lg></b>
<p>atra vaśībhavantītyādiradhyāhāraḥ ।</p>
<p>5. yatra liṅgādēraśrutau vidhirniṣēdhō vā sarvavākyānāṁ vidhiniṣēdhaparatvēna prakalpyatē,
sā <b>vākyaśēṣanaiyāyikī</b> । yathā—</p>
<b><lg>
<l>tadētat kākatālīyaṁ tadētad vā ghuṇākṣaram ।</l>
<l>yadanātmavatāmāyuryaccānītimatāṁ śriyaḥ ॥ 20 ॥</l>
</lg></b>
<p>tasmādātmavatā nītimatā bhavitavyamiti vākyaśēṣaḥ ।</p>
<p>6. yatra sannihitānupapattau vyavahitamāśrīyatē sā <b>vyavahitakalpanānaiyāyikī</b> । yathā—</p>
<b><lg>
<l>dilīpānantaraṁ rājyē taṁ niśamya pratiṣṭhitam ।</l>
<l>pūrvaṁ pradhūmitō rājñāṁ hr̥dayē'gnirivōtthitaḥ ॥ 21 ॥ (raghu. 4.2)</l>
</lg></b>
<p>atrāgnērniśamanakriyāsambhavāt pūrvakālatvāyōgē taṁ niśamyāpi rājñāṁ rajatāmiti
(rājatāṁ prati ?) vyutthitikālārthō vyavahitō vyapēkṣyatē । tēnāyamarthaḥ sampadyatē—
taṁ rājyē pratiṣṭhitaṁ niśamya rājābhimānamudvahatāṁ hr̥dayē'gnirivōtthita iti ।</p>
<p>7. ētēna <b>guṇakalpanānaiyāyikī</b> api vyākhyātā । yathā—</p>
<b><lg>
<l>caṁda—ṇihiēkkacalaṇā ṇaha—bhamira—marālaṇihiṇu avara—vaā ।</l>
<l>kamalavaṇa—diṇṇahatthā ṇahasirī bhuvaṇamōarai ॥ 22 ॥</l>
</lg></b>
<pb n="402"/>
<p>(candranihitaikacaraṇā nabhōbhramaṇaśīla—marāla—nihitāpara—padā।
kamala—vana—dattahastā nabhaśrīrbhuvanamavatarati॥)</p>
<p>8. ādigrahaṇādapōddhāravākyabhēdādayō gr̥hyantē। tēṣu yatra vr̥tticchannasya sarvanāmādibhi—
rapōdadhr̥tyānusandhānaṁ kriyatē sā <b>apōddhāranaiyāyikī</b>। yathā—(kusaṁ. 5. 76)</p>
<b><lg>
<l>vipatpratīkāraparēṇa maṅgalaṁ niṣēvyatē bhūtisamutsukēna vā ।</l>
<l>jagaccharaṇyasya nirāśiṣaḥ sataḥ kimābhirāśōpahatātmavr̥ttibhiḥ ॥ 23 ॥</l>
</lg></b>
<p>atra vr̥tticchannayōrvipad‌vibhūtipadayōrābhiriti sarvanāmnānusandhānē jagacchaऱṇyasya
kiṁ vipadbhiḥ, nirāśiṣaḥ kiṁ vibhūtibhirityarthaḥ saṅgacchatē ।</p>
<p>9. ēkavākyatvē'pyapēkṣitatānavāp‍tau tatra vākyāntaramupakalpyatē, sā <b>vākyabhēdanaiyāyikī ।</b>
yathā— (gāsa. 3.31)</p>
<b><lg>
<l>tuha asamaṁ sōhaggaṁ, amahilasarisaṁ ca sāhasaṁ majjha ।</l>
<l>jāṇai gōlāūrō, vāsārattastaddhaddharattō a ॥ 24 ॥</l>
</lg></b>
<lg>
<l>(tavāsamaṁ saubhāgyamamahilāsadr̥śaṁ ca sāhasaṁ mama ।</l>
<l>jānāti gōdāpūrō varṣārātrārdharātraśca ॥)</l>
</lg>
<p>atra tavāsamaṁ saubhāgyamastrījanōcitaṁ ca mē sāhasaṁ gōdāvarīpūrō jānātītyētāvadēkaṁ
vākyam । naikaḥ sākṣī pramāṇamityapēkṣāyāṁ varṣārātrārdharātraścēti dvitīyam । anyathā
hyēkavākyatāyāṁ 'yathāsaṅkhyamanudēśaḥ samānām' (1.3.10) iti gōdāvarīpūrastvatsaubhāgyaṁ
varṣārātrārdharātrastu matsāhasaṁ jānātītyayamarthaḥ sampadyatē । yadi cāyamapi na yathāsaṅkhayasya
viṣayaḥ, kō'nyō bhaviṣyati? tatra kō dōṣa iti cēd vivakṣitārthāsiddhiḥ । yathāsaṅkhyapakṣē
hi yēṣu tvaṁ pallavitalatāpratānāpavāritēṣu gōdāvarītaṭaguhāgr̥hēṣu kāmaparavaśābhirvarāṅganā—
bhirabhisāryamāṇō viharasi, pūra ēva tēṣu yadi pravēṣṭumīṣṭē, yāni cāhaṁ prasup‍tāśēṣajanapadē
pravarṣadambhōgharāndhakāranissañcārē prāvr̥ṇniśīthē paribhramantī mahāsāhasāni (kr̥tvā
abhisāritavatyasmi tāni) varṣārātrārdharātra ēva yadi draṣṭuṁ śaknōti, na punaranyasyaitat
sāmarthyamityayamarthaḥ saṅgacchatē । na cāyamasyā vivakṣitaḥ, api tu ēvaṁ nāma tvaṁ
subhagō'siēvaṁ nāma cāhaṁ sāhasinī yārdharātrē varṣāsu pūrapūrṇāṁ gōdāvarīmullaṅghyāgaṇita—
prāṇasaṁśayā tvāmabhisāritavatyasmi, tasmāt kr̥tajñatāmanurudhyamānēna saubhāgyātiśayayōgād
bahuvallabhēnāpi tvayānuraktāyāṁ mayyanukrōśō na mōktavya iti ॥</p>
<pb n="403"/>
<p><b>(3. naiṣēdhikī)</b></p>
<p>1. atha yatra sādharmyādibhirarthāntarē'nuvr̥ttaḥ padārthadharmō vacanēna nivartyayē, sā
<b>vacananaiṣaidhīkī</b>; sā tu pratīyamānanivr̥ttinimittā ca । tayōrādyā yathā—</p>
<b><lg>
<l>mūlē kaṇṭakasantatirupari ca vikacāni rak‍takusumāni ।</l>
<l>ētāvataiva śālmaliranuharati na paṅkajavanasya ॥ 25 ॥</l>
</lg></b>
<p>atra śālmalisādr̥ś‍yaṁ kaṇṭaṁkakusumasādharmyāt paṅkajavanē'nuvr̥ttaṁ pratīyamāna—
saugandhyādiguṇābhāvasūcakēna vacanēna nivartyatē ।</p>
<p>dvitīyā yathā—</p>
<b><lg>
<l>kāryajñaḥ praṣṭavyō na punarmānyō mama priyō vēti ।</l>
<l>gururastrā(ratrā?)sanasēvyaḥ priyānitambaḥ kadā mantrī ॥ 26 ॥</l>
</lg></b>
<p>atra yō yasya mānyaḥ priyō vā sa tasya mantrīti sāmānyēna mānyatvapriyatvābhyāṁ
mānyapriyānuvr̥ttā praṣṭavyatā priyānitambadr̥ṣṭāntāvaṣṭambhaśōbhinābhidhīyamāna—</p>
<p>kāryajñatvā bhāvasūcakēna vacanēna nivartyatē ।</p>
<p>2. yatra asambhavēna vidhēyaṁ niṣidhyatē sā <b>asambhavanaiṣēdhikī</b> । sā dvidhā
aprastāvanimittā, anutpādanimittā ca ।</p>
<p>tayōrādyā yathā—(gāsaṁ. 3.44)</p>
<b><lg>
<l>vēvira—siṇṇa—karaṁguli—pariggaha—kkhalialēhaṇī—maggē ।</l>
<l>sōtthi ccia ṇa samappai piasahi lēhammi kiṁ lihimō ॥ 27॥</l>
</lg></b>
<lg>
<l>(vēpanasvinnakarāṅguliparigrahaskhalitalēkhanīmārgē ।</l>
<l>svastyēva na samāpyatē priyasakhi lēkhē kiṁ likhāmaḥ ॥)</l>
</lg>
<p>atra svastīti padasyāsamāp‍tau sandēśadānādēstaduttarakālabhāvinō'prastāva iti
tannimittattvēnāsambhavēna lēkhyasya vidhēyatvaṁ niṣidhyatē ।</p>
<p>dvitīyā yathā—</p>
<b><lg>
<l>lai vappuḍa piu duddha kattō amhāṇahuṁ chāsi ।</l>
<l>puttahumatthē hatthō jai dahi—jammēvi jaa āsi ॥ 28 ॥</l>
</lg></b>
<lg>
<l>(gr̥hāṇa anukampya piba dugdhaṁ kutō'smākaṁ takram ।</l>
<l>putrakamastakē hastō yadi dadhijanmanyapi jātamāsīt ॥)</l>
</lg>
<p>atra dadhnō'pyanutpattau taduttarakālabhāvinastakrōtpādanasyāsambhavēna takrapānasya
vidhēyatvaṁ niṣidhyatē ।</p>
<pb n="404"/>
<p>3. yatra virōdhinā śabdēnārthēna vā kāryaṁ nivāryatē sā <b>virōdhanaiṣēdhikī ।</b>
tayōrādyā yathā—</p>
<b><lg>
<l>tē pucchijjahi vattaḍī jē tahi disihi na ēṁti ।</l>
<l>jēhi sa diṭṭhi gōraḍī tē dukkaru jīaṁti ॥ 29 ॥</l>
</lg></b>
<lg>
<l>(tē praṣṭavyāḥ vārtā yē tasyā diśō nāyānti ।</l>
<l>yaisyā dr̥ṣṭā gaurī tē duṣkaraṁ jīvanti ॥)</l>
</lg>
<p>atra tē vārtāṁ praṣṭavyāḥ yē tasyā diśō nāyāntīti pūrvāparavirōdhinā vākyēna
kēnacit parijanavidhitsitaḥ priyāpravr̥ttipraś‍nō niṣidhyatē ।</p>
<p>dvitīyā yathā—(hē.prā. vyā. 4.418)</p>
<b><lg>
<l>piasaṁgama kau niddaḍī piahō parōkkhahō kēmba ।</l>
<l>maiṁ binni vi vinnāsiśvā nidda na ēmva na tēmva ॥ 30 ॥</l>
</lg></b>
<lg>
<l>(priyasaṅgamē kutō nidrā priyasya parōkṣasya katham ।</l>
<l>mayā dvē api vināśitē nidrā naivaṁ na tathā ॥)</l>
</lg>
<p>atra samastaprāṇahr̥d‌bhēdasādhāraṇyēna pravr̥ttō nidrārthastadvirōdhibhyāṁ priyasaṅgama—
viyōgābhyāṁ niṣidhyatē ।</p>
<p>4. yatrārthitvā(rthitatva ?)pravr̥ttamanyēnaiva tatkāryasiddhau niṣidhyatē sā <b>kr̥tārthatvanaiṣēdhikī</b> ।</p>
<p>yathā— (gā.sa. (vē) 772)</p>
<b><lg>
<l>kiṁ tassa pāraēṇaṁ kimaggiṇā kiṁ va gabbhaharaēṇa ।</l>
<l>jassa urammi ṇisammai/ṇimajjai umhāaṁtatthaṇī jāā ॥ 31 ॥</l>
</lg></b>
<lg>
<l>(kiṁ tasya prāvārakēṇa kimagninā kiṁ vā garbhagr̥hakēṇa ।</l>
<l>yasyōrasi nimajjati ūṣmāyamāṇastanī jāyā ॥)</l>
</lg>
<p>atra prāvaravilāsāgnigarbhagr̥hakāṇi haimanaśītārttinivr̥ttayē pravr̥ttāni
tadarthakāriṇōpārūḍhayauvanōpagūḍhapriyākucōṣmaṇā nivartyantē ।</p>
<p>5. yatra parisaṁkhyātēnārthēna śēṣaṁ niṣidhyatē sā <b>parisaṁkhyānaiṣēdhikī ।</b> yathā—</p>
<b><lg>
<l>vē vāvalla viuddhamuhē sajjia—tilai ti kaṁḍa ।</l>
<l>kaa—kaṇṇuppali paṁca sara tahō kāmahō kōdaṁḍa ॥ 32 ॥</l>
</lg></b>
<lg>
<l>(dvau bāṇau vibuddhamukhē sajjitatilakē trayaḥ kāṇḍāḥ ।</l>
<l>kr̥takarṇōtpalē pañca śarāstasya kāmasya kōdaṇḍaḥ ॥)</l>
</lg>
<pb n="405"/>
<p>atra jagajjigīṣayā cakrīkr̥takāmakōdaṇḍānukāriṇi mukhē vibuddhē'pi
lōcanōtpaladvayasyaiva prakāśamānatvāt kusumasāyakasya dvāvēva bāṇau na trayō
na pañcēti, sajjitatilakē traya ēva, na dvau na pañcēti, kr̥takarṇōtpalē pañcaiva
na dvau na traya iti parisaṁkhyātēnārthēna śēṣaṁ niṣidhyatē ।</p>
<p>6. yatraikāvadhāraṇēnānyat parākriyatē sā <b>niyamanaiṣēdhikī</b> । yathā—</p>
<b><lg>
<l>sa ccia jīā tē ccia maggaṇā sā a jassa dhaṇuiṭṭhī ।</l>
<l>diṭṭhia kuvalayavilōaṇāṇa sō jaai kaṁdappō ॥ 33 ॥</l>
</lg></b>
<lg>
<l>(saiva jyā ta ēva mārgaṇāḥ sā ca yasya dhanuryaṣṭiḥ ।</l>
<l>dr̥ṣṭyā kuvalayavilōcanānāṁ sa jayati kandarpaḥ ॥)</l>
</lg>
<p>atra jyāmārgaṇadhanuryaṣṭīnāmanyatra bhēdēnōpalambhāt kandarpaviṣayē'pi tadbhēdō'nuvr̥taḥ
kuvalayavilōcanādr̥ṣṭēstēna tēna saṁsthānēna tattatkāryakaraṇāt saiva sarvātmikētya—
vadhāraṇaṁ(ṇēna) nivartyatē । ētēna niyamasadr̥śaphalō vinigrahō'pi vyākhyātaḥ । yathā—</p>
<b><lg>
<l>bhavatu samadanā ratayē tilakavatī cārucampakacchāyā ।</l>
<l>dhanacandanadhavalakucā kāntā tava vidviṣāmaṭavī ॥ 34 ॥</l>
</lg></b>
<p>ādigrahaṇāt asambhavaniyamō viśēṣē pratyakṣaśrutirityādayō gr̥hyantē । tayōḥ —</p>
<p><b>asambhavaniyamō</b> yathā—</p>
<b><lg>
<l>hārō thaṇāṇa savaṇāṇa kuṇḍalā mēhalā ṇiaṁbassa ।</l>
<l>acchīṇa uṇō vibhavē vi maṁḍaṇaṁ kajjalasalāā ॥ 35 ॥</l>
</lg></b>
<lg>
<l>(hāraḥ stanayōḥ śravaṇayōḥ kuṇḍalē mēkhalā nitambasya ।</l>
<l>akṣṇōḥ punarvibhavē'pi maṇḍanaṁ kajjalaśalākā ॥)</l>
</lg>
<p><b>viśēṣapratyakṣaśruti</b>ryathā—(u.rāca. 1.38)</p>
<b><lg>
<l>iyaṁ gēhē lakṣmīriyamamr̥tavarttirnayanayō—
rasāvasyāḥ sparśō vapuṣi bahulaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikarasaḥ(saraḥ)
kimasyā na prēyō yadiparamasahyastu virahaḥ ॥ 36 ॥</l>
</lg></b>
<p>sēyamudbhūtasambandhavyatirēkēṇa i X X X daṁ padārthānāmitarētaraṁ pratyākāṅkṣāsanni—
dhiyōgyatāpēkṣiṇī <b>vyapēkṣā</b> ityucyatē ॥</p>
<pb n="406"/>
<p><b>(ākāṅkṣā)</b></p>
<p>kā punariyamākāṅkṣā nāma? <b>pratipatturjijñāsā ।</b></p>
<p>sā kathaṁ padārthānāmupapadyatē ? kāraṇē kāryōpacārāt ।</p>
<p>tathā hi— abhidhānaparyavasānamabhidhēyaparyavasānaṁ ca jijñāsōtpattikāraṇaṁ,
taccōpacārēṇākāṅkṣēti vyapadiśanti । tatrābhidhānapakṣē dvāramityēkapadaprayōgē'bhidhānamēva na
paryavasyati । na hyanuccaritē yōgyapratiyōginī sannidhāyini padē saṁvriyatāmapāvriyatā—
mityādāvanvitābhidhānaṁ bhavati । vr̥ddhavyavahārē cānvitārthānyēva padāni pratīyantē; bālō
hi vyutpadyamānaḥ prayōjyavr̥ddhasya śabdaśravaṇa samanantarabhāvinīṁ viśiṣṭacēṣṭānumitāṁ
śabdakāraṇikāṁ pratītimanvitārthaviṣayāma(n)vagacchannanvita ēvārthē padānāmabhidhānasāmarthya—
mavadhārayati । viśvajitā yajētētyādau punaranēkapadaprayōgāllabdhē'nvitābhidhānē'bhidhēyamēva na
paryavasyati, atrānuṣṭhēyatayāvagatasya vākyābhidhēyasyārthasyānuṣṭhātāramantarēṇānupapattēḥ,
tadupapattayē yuktaivānuṣṭhātr̥jijñāsā; tasyāṁ ca satyāmaparipūrṇatvāvagamāllōkavadadhyāhārē
kartavyē yōgyatvāt svargakāma ēvānuṣṭhātādhyāhniyatē । abhihitānvayavādipakṣē'pi
padārthāntaramantarēṇānvayāsāmarthyāttadupapattayē yuktaiva pratiyōgijijñāsā; tasyāṁ ca
satyāmaparipūrṇavākyaparipūrakatayānvitābhidhānavadēva prakaraṇādivaśēna yōgyādhyāhāraḥ kriyatē ।</p>
<p><b>(anvitābhidhānam)</b></p>
<p>nanvēvaṁ sati yatra padatrayaṁ prayujyatē gāmānaya śuklāmiti lōkē, tatrābhidhānābhidhēyā—
paryavasānayōrasambhavānnākāṅkṣāstīti kathamanvitābhidhānam? vākyasya gāmanayētyētāvataiva
paripūrṇatvāt satyam, padānuccāraṇa ēvamētat । uccaritē satyētasminnasyāpyānayati—
sannidhānāt tadēkavākyatvāvagamādānayatyanvitasyārthābhidhāyitvāvadhāraṇādākāṅkṣāṁ ca
vinā tadasambhavādānayatērākāṅkṣā parikalpyatē । uktaṁ ca (śābara—)<b>bhāṣyakr̥tā</b>— <b>'bhavati
ca sā raktaṁ pratyākāṅkṣā'</b> (śābhā. 1.2.7) iti । tēna tatrānvitābhidhāna—
siddhayarthamēvākāṅkṣā । yadi paramayaṁ viśēṣaḥ, dvāramityādau tasyaiva padasyānvitābhidhānā—
kāṅkṣā, gāmānaya śuklāmiti tu padāntarasyēti । uktaṁ ca—</p>
<b><lg>
<l>anvitasyābhidhānārthamuktārthaghaṭanāya vā ।</l>
<l>pratiyōgiṣu jijñāsā sā sā''kāṅkṣēti gīyatē ॥ 37 ॥</l></lg></b> (prapa. 9) iti ।
<p>sā cēyamākāṅkṣā vibhāgē sati bhavantīti vyutpattāvupalakṣaṇamāśrīyatē । kimiti
punaḥ sannidhiyōgyataiva nāśrīyatē ?</p>
<pb n="407"/>
<p>nirākāṅkṣēṇānvitābhidhānādarśanāt । ayamēti putrō rājñaḥ puruṣō'yamapasāryatāmiti
putrasambandhanirākāṅkṣō rājā na puruṣēṇānvīyatē ।</p>
<p>kasmāt punarubhayōḥ putrapuruṣayōḥ sannidhiyōgyatvāviśēṣē'pi putrēṇaiva rājñaḥ
sambandhō na puruṣēṇa ?</p>
<p>ucyatē, nyāyasāpēkṣatvād vākyārthapratipattēḥ nityasāpēkṣēṇaiva rājā sambadhyatē,
tēna sambandhanirākāṅkṣaḥ na puruṣēṇa sambandhamanubhavatīti ākāṅkṣāpi
vyutpattāvupalakṣaṇamāśrīyatē ।</p>
<b><lg>
<l>paripūrṇēna yōgyasya samīpasyāpyananvayaḥ ।</l>
<l>vyutpattau tēna śabdānāmākāṅkṣā'pyupalakṣaṇam ॥ 38 ॥ (prapa. 8/9)</l>
</lg></b>
<p>sā cēyamākāṅkṣā pratiyōgiṣu na sarvēṣu sahasaiva yugapadupajāyatē, api tu
kāraṇōpanipātāt kramēṇa । tathā hi— kriyayā (kriyāyāḥ) kartāramantarēṇāsambhavāt
tadavagatau kartā prathamamapēkṣyatē, sa ca niṣphalē vyāpārē na pravartata iti karmāpēkṣatē,
vyāpāraśca karaṇamantarēṇāśakyaḥ sādhayitumiti karaṇāpēkṣā । ēvamadhikaraṇādayaḥ
kriyākārakaviśēṣaṇādayaścāpēkṣaṇīyā iti kāraṇōpanipātaḥ syāt । kriyādiṣu yathā—</p>
<b><lg>
<l>jijñāsā jāyatē bōddha‍uḥ sambandhiṣu tathā tathā ॥ 39 ॥</l>
</lg></b>
<b><lg>
<l>yadyadākāṅkṣitaṁ yōgyaṁ sannidhiṁ pratipadyatē ।</l>
<l>tadanvitaḥ padēnārthaḥ svakīyaḥ pratipādyatē ॥ 40 ॥(pra.pa8/9)</l>
</lg></b>	
<p><b>(sannidhiḥ)</b></p>
<p>atha sannidhiḥ kaḥ?</p>
<p><b>yōgyasyākāṅkṣitasya yadānantaryam ।</b></p>
<p>sa dvidhā— abhidhānaviṣayaḥ abhidhēyaviṣayaśca ।</p>
<p>tatrōccāraṇanimittō<b>'bhidhānaviṣayaḥ</b>, avinābhāvanimittō<b>'bhidhēyaviṣayaḥ</b>। tayōḥ—</p>
<p>ādyō('bhidhānaviṣayō) yathā—(kāvyāda. 31.43)</p>
<b><lg>
<l>līlāsmitēna śucinā mr̥dunōditēna
vyālōkitēna laghunā guruṇā gatēna ।</l>
<l>vyājr̥mbhitēna jaghanēna ca darśitēna
sā hanti tēna galitaṁ mama jīvitēna ॥</l>
</lg></b>
<p>atra līlāsmitādibhiḥ śucyādīni viśēṣaṇāni yathāsānnidhyamabhisambadhyantē ।
<b>dvitīyō</b> yathā— (kāsūvr̥. 5.1.14)</p>
<pb n="408"/>
<b><lg>
<l>mā bhavantamanalaḥ pavanō vā vāraṇō madakalaḥ paraśurvā ।</l>
<l>vāhinījalabharaḥ kuliśaṁ vā svasti tē'stu latayā saha vr̥kṣa ॥ 42 ॥</l>
</lg></b>
<p>atra dahatvityādikā kriyā tadavinābhāvanimittakāt sānnidhyādadhyāhr̥tānalādibhiḥ
sambandhatē ।</p>
<p>nanu ca sannidhivadākāṅkṣāpyavinābhāvanimittā kimiti nēṣyatē ? yaddhi yēna vinā
na bhavati niyōgatastēna tadākāṅkṣyatē । kriyā hi kārakāvinābhāvinī; tāṁ pratītya
kārakaṁ jijñāsatē । ēvaṁ kārakamapi buddhvā kriyāmiti ।</p>
<p>tadayuktam, jijñāsāvirāmānupapattēḥ; tathā hyavinābhāvēna kārakajijñāsāpyupapadyatē ।</p>
<p>atha prayōjanābhāvāt kārakātiriktamanyatra jijñāsyatē, tarhi kriyāmātrāvagamē'pi
yatra kārakajñānēna prayōjanaṁ nāsti tatra jijñāsā na syāt । anuṣṭhēyatayā hi
kriyāyāmavagatāyāṁ kārakōpādānamantarēṇa tadanuṣṭhānānupapattēḥ kārakajñānaṁ prayōjanavat ।
vartamānāpadēśādau tvananuṣṭhēyatayā nāsti kārakajñānēna prayōjanam ।</p>
<p>atha ca yatrāpi vākyamaparipūrṇaṁ manyantē, sākāṅkṣārthābhidhāyitayā cāparipūrṇatā;
ata ēva ca tatrādhyāhāramapi kurvanti । yatrāpi ca anuṣṭhēyāvagatiḥ, tatrāpi niśśēṣakāraka—
jijñāsā syāt । tathā ca dēvadatta gāmānayēti karaṇānupādānādaparipūrṇatā syāt ।</p>
<p>athaikakārakajñānēnāpi tāvadanuṣṭhānōpapattērna kārakāntarajijñāsā; dēvadatta
gāmabhyāja daṇḍēnēti prayuktē'pi daṇḍaśabdē tadākāṅkṣā na syāt ।
tataścānākāṅkṣitatvāt tasya tadanvayō vākyārthē na syāt ।</p>
<p>atha daṇḍapadōccāraṇāt tatrākāṅkṣā parikalpyatē, anyathā daṇḍapadasyānanvayē
tatpadōccāraṇanarthakaṁ syāditi ।</p>
<p>ēvamaruṇayaikahāyanyā piṅgākṣyā sōmaṁ krīṇātītya(na)nvayaprasaṅgaḥ । na hi
vēdapadōccāraṇēnānarthakēna (na) bhavitavyamiti kiṁcana pramāṇamasti । na ca tatrākāṅkṣōdayē
kiṁcit kāraṇāntaramastīti sōmaṁ krīṇātītyatō'dhikasyānanvitatā syāt । atō
nākāṅkṣāyāmavinābhāvō nimittatvēnāśrīyata iti ॥</p>
<p>ākāṅkṣāvacca sannidhāvapi sannidhāpakakramēṇaiva kramō vēditavyaḥ । tadanusārēṇa
cānvitābhidhānamapi tathaivēti ॥</p>
<b><lg>
<l>sannidhiśśabdajanmaiva vyutpattau nōpalakṣaṇam ।</l>
<l>adhyāhr̥tēnāpyarthēna lōkē sambandhadarśanāt ॥ 43 ॥</l>
</lg></b>
<pb n="409"/>
<b><lg>
<l>sahasaiva na sarvēṣāṁ sannidhiḥ pratiyōginām ।</l>
<l>sannidhāpakasāmagrīkramēṇa kramavānasau ॥ 44॥</l>
</lg></b>
<b><lg>
<l>yathāyathā sannidhānaṁ jāyatē pratiyōginām ।</l>
<l>tathātathā kramēṇaiva śabdairanvitabōdhanam ॥ 45॥</l></lg></b> (prapa. 8/9)
<p>(<b>yōgyatā</b>)</p>
<p>atha kā yōgyatā ? <b>yadētat sambandhārhatvaṁ nāma ।</b></p>
<p>tad dvidhā— <b>mukhyārthadvārakaṁ jaghanyārthadvārakaṁ</b> ca ।</p>
<p>kaḥ punarmukhyārthō jaghanyārtha iti ?</p>
<p>śravaṇasamanantaraṁ sākṣādēva śabdād yatrārthaḥ pratīyatē sa mukhamiva prathamaṁ
bhavatīti <b>mukhyaḥ</b>।</p>
<p>yastu guṇasambandhādivyavadhānēna śabdādavagamyatē sa jaghanamiva paścājjāyata iti
<b>jaghanyaḥ ।</b> tayōḥ —</p>
<p><b>mukhyastridhā</b> 'jātyādimukhyaḥ, ākr̥tyādimukhyaḥ, bhrāntyādimukhyaśca । tēṣu</p>
<p>jātiguṇakriyābhidhāyibhiḥ śabdairyō'bhidhīyatē sa <b>jātyādimukhyaḥ</b>। gauḥ padā na
spraṣṭavyā, śuklāṁ gāmabhyāja, pācakamānaya, yajñadattaṁ bhōjayēti ।</p>
<p>sa ēvā''lēkhyapratikr̥tipratimāpratibimbādiviṣayaḥ <b>ākr̥tyādimukhyaḥ ।</b> yathā—
'bhavanabhittau kā X X X, gāvaḥ kriyantāṁ, viṣṇuṁ pañcāmr̥tēna snapaya, apsu candramasaṁ
paś‍yēti ।</p>
<p>viparyayādhyāsavivartavipariṇāmādivaṣiyō <b>bhrāntyādimukhyaḥ ।</b> kō'yamanākāśē
śaśī, sa ēṣa bālābāhumūlē bālacandramāḥ, tadētadalātacakraṁ visphurati, tadidamindrā—
yudhaṁ vilōkyata' iti ।</p>
<p><b>jaghanyō'pi</b> tridhā— gauṇa, upacaritō lākṣaṇikaśca ।</p>
<p>yayōrdravyaśabdayōssāmānādhikaraṇyaprayōgē viśēṣaṇaviśēṣyabhāvaḥ pratīyatē sa gauṇaḥ ।
yathā— gaurvāhīkaḥ siṁhō māṇavakaḥ, tr̥ṇaṁ lakṣmīḥ, gōṣpadaṁ samudra iti ।</p>
<p>samānādhikaraṇaśabdaprayōgē yō'nyaviśēṣaṇatvēna prasiddhaḥ kutaścinnimittā—
danyaviśēṣaṇatvaṁ labhatē sa <b>upacaritaḥ</b>। yathā— śuklaṁ yaśaḥ, madhuraṁ vākyam, surabhi
śīlam, subhagaḥ svabhāva iti ।</p>
<pb n="410"/>
<p>yastu śabdōpāttēnārthēna kriyā X X X samarthēnāvinābhāvāt sahacaraṇādi sa
<b>lākṣaṇikaḥ</b> । yathā— yaṣṭīḥ pravēśaya, chatriṇō gacchanti, mañcāḥ krōśanti, gaṅgāyāṁ
ghōṣaḥ prativasatīti ॥</p>
<p>nanvēvaṁ sati jātyādiśabdārthāḥ sarvē lākṣaṇikā bhavēyuḥ, tē'pi hi svarūpēṇa
kriyāṁ sādhayitumaparyāp‍tairjātyādibhiravinābhūtavyaktirūpatayōpalakṣyantē ।</p>
<p>naivam; jātyādipravr̥ttinimittānāṁ kriyāsiddhiṣu X X X tīrādyarthānāmapi samanvayō
dr̥ś‍yatē । naivaṁ gaurālabhyatāṁ prōkṣyatāṁ viśasyatāmityādau anapēkṣitavyaktīnāṁ
gōtvādijātīnāmapi । ētēnāruṇayā krīṇāti, abhikrāmaṁ juhōtītyādau guṇakriyayōrdravya—
vyavadhānēnāpi kriyāsamanvayē dravyāṇāmalākṣaṇikatvamēvētyabhihitaṁ bhavati ।</p>
<p>nanu ca jātiguṇakriyā X X X pākēna jīvatīti ।</p>
<p>naivamatra jātyādīnāṁ viśiṣyatē / viśēṣyatā nadravyarūpatvāt । taduktam—</p>
<b><lg>
<l>vastūpalakṣaṇaṁ yatra sarvanāma prayujyatē ।</l>
<l>dravyamityucyatē sō'rthō bhēdyatvēna vivakṣitaḥ ॥ 46 ॥</l></lg></b>(vāpa. 3.4.3)
<p>kr̥dabhihitaśca bhāvō dravyavat prakāśata iti । ēvaṁ ca mukhyavr̥ttīnāṁ jaghanyavr̥ttīnāṁ
ca śabdānāṁ prayōgē sō'rthaḥ, yatra sambandhitvēna upalambhaḥ yadyēvaṁ yajēta svargakāma
ityādau svargayāgayōḥ sambandhitvēnānupalambhāt kathaṁ yōgyatvēnāvadhāraṇam, anavadhārita—
yōgyatayōśca kathamanvitābhidhānam? ucyatē—</p>
<b><lg>
<l>sāmānyēnaiva yōgyatvaṁ lōkē yadavadhāritam ।</l>
<l>tadanvitābhidhānasya vyutpattāvupalakṣaṇam ॥ 47 ॥ (pra.pa 8/ 9)</l>
</lg></b>
<p>(<b><emph>6. sāmarthyam</emph></b>)</p>
<p>dr̥ṣṭaṁ ca sādhyasādhanayōrlē X X X X yātmakasāmarthyākhyasambandhō mukhyatā
(tayā ?) vyapēkṣētyucyatē । vyapēkṣāvatāṁ padārthānāṁ mithaḥ sambandhirūpatā <b>sāmarthyam</b>।</p>
<p>tattridhā <b>1. bhēdaḥ, 2. saṁsargaḥ, 3. ubhayaṁ</b> ca । tatra —</p>
<p>(1) rājñō bhr̥tya ityādau yadā tāvadētadavadhr̥taṁ parāyattārthavr̥ttirayaṁ bhr̥tyaśabdō na
svatantrārtha— vr̥ttiḥ, tadā sāmānyēna svāmisaṁsargasyāvagatatvāt 1svāmiviśēṣa—
jñāpanāyōpādīyamānō rājaśabdaḥ svāmyantarēbhyō bhr̥tyaśabdārthaṁ vyāvartayati ।
sō'yaṁ svāmyantaravyavacchēdō <b>bhēda</b> ityucyatē ।</p>
<!-- NOTES pg=410!-->
1. ityēva rāghavaḥ ।
<pb n="411"/>
<p>(2) yadā tu rājapuruṣa ityādāvanavagatāparāyattabhāvasya puruṣasya svāmisambandhadyōtanāya
rājaśabdaḥ prayujyatē, tadā viśēṣasaṁsargasya śabdōpādānatvādanavakāśō
viśēṣāntarasampātaḥ, tadā hyaśabdā svāmyantaranivr̥ttirarthādavasīyatē । sa <b>saṁsargaḥ</b> ।</p>
<p>(3) yadā tvarthāvagatasāmarthyayōḥ pratipattinibandhanayōrabhēdāpēkṣāyāṁ samāp‍tāvēva (samāsa iva ?)
bhēdasaṁsargēṇa sāmarthyaṁ bhavati, yathā nīlaṁ ca tadutpalaṁ ca nīlōtpalamiti (<b>tadubhayam</b>) ।</p>
<p>yatra tuṁ na sambandhayōgyatā na tatra sāmarthyam, yathā— klidyatē vastraṁ, nīlam
utpalam, āli karṇē, nēha kaścitpuruṣaḥ vyāghra sarati pallīm, paśya sakhē kaṣṭaṁ
X X X, gaccha tvam yūpāya dāru śōbhanaṁ śailē, nivartasva vyāghrād bhayaṁ dēvadattasya
yajñadattāt, bhāryā rājñaḥ puruṣō brāhmaṇasya, saktastvam akṣēṣu śauṇḍaḥ pibati
pānāgārē । ayaṁ daṇḍō harānēna phalāni, antarā tvāṁ ca māṁ ca kamaṇḍaluḥ, antarēṇa
takṣaśilāṁ pāṭaliputraṁ ca srugh‍nasya prākāraḥ, ōdanaṁ paca tava bhaviṣyatīti । atra
prathamēṣvabhinnavākyatvāt 'tiṅṅatiṅa' (8.1.28) iti nighātō na bhavati ।.</p>
<p>(<b>sambandhaḥ</b>)</p>
<p>kaḥ punarayaṁ sambandhō nāma ? <b>ahānirvyapēkṣā vyatiṣaṅga</b> iti । tathā hi—
sampūrvō badh‍nāti <b>ahānau</b> vartatē, tadyathā asti nō gargaiḥ sambandhaḥ, asti nō
vatsaiḥ sambandha iti । tathā vyatiṣaṅgē vartatē, yō'yasā rajjvā vā kīlādau vyatiṣaktō
bhavati sa sambandha ityucyatē । tatra yadā sambandhasyāhānirarthaḥ tadā ūrīkarōti
kārikākarōti śaklīkarōti paṭapaṭākarōti cakāsāñcakāra vidāṅkurvantu, lunīhi
lunīhityēvāyaṁ lunāti, bhrāṣṭramaṭa maṭhamaṭa dūramaṭa ityēvāyamaṭati ityēvamādayaḥ prayōgā
bhavanti । na hyētē kadācidapyanyōnyaṁ jahatīti ।</p>
<p>yadā sambandhaśabdasya <b>vyapēkṣā</b> arthaḥ tadā gurukulaṁ dēvadattasya, sūryamapi na
paśyanti asūryampaśyā rājadārāḥ, kiṁñcidapi na kurvāṇaḥ akiṁcitkurvāṇaḥ,
śaṅkulayā kr̥taḥ khaṇḍaḥ śaṅkulākhaṇḍaḥ, dadh‍nōpasikta ōdanō dadhyōdanaḥ, aśrēṇayaḥ
śrēṇayaḥ kr̥tāḥ śrēṇīkr̥tāḥ, kaṇṭhē kālō'sya kaṇṭhēkālaḥ, kēśēṣu kēśēṣu ca gr̥hītvā
pravr̥ttaṁ yuddhaṁ kēśākēśi ityādayaḥ prayōgā bhavanti । ētaiḥ samāsāvasthāyāmapi
dēvadattādīnyapēkṣyantē ।</p>
<pb n="412"/>
<p>yadā tu sambandhaśabdasya <b>vyatiṣaṅgō'rthaḥ</b> tadā upakumbham, nīlōtpalam,
gōgarbhiṇī, pūrvakāyaḥ, sap‍tarṣayaḥ, plakṣanyagrōdhau, kaṣṭaśritaḥ, kāka X X X ca mithō
viśēṣaṇaviśēṣyabhāvēna vyatiṣajyantē ।</p>
<p>yatra hi <b>pūrvōttarapadayōḥ saṅgatārthatā tatsāmarthyaṁ sambandhaḥ</b>, sa ca
viśēṣaṇaviśēṣyabhāva ityākhyāyatē; tatra caikasya prādhānyamanyasyōpasarjanatvam ।</p>
<p>na hi pradhānayōrupasarjanayōrēva vā sambandhaḥ kalpatē, pradhānasyā—
parārthatvādupasarjanasya X X X X X lakṣita(?) parasparaṁ padadvayaṁ pradhānōpasarjanabhāvēna
viśēṣaṇaviśēṣyabhāvamāsādayati ।</p>
<p>sa ca pradhānōpasarjanabhāvaḥ kadācicchabdanibandhanaḥ, kadācidaśabdōpādānaḥ
sāmarthyēnāvasīyatē ।</p>
<p><b>śabdanibandhanō</b> yadā vaiyadhikaraṇyaṁ xxx upasarjanaśabdā hi
pradhānōpakārāya pariṇataṁ svārthamācakṣāṇāḥ xxx midadhānāḥ prathamayaiva saṁskriyantē ।</p>
<p><b>aśabdōpādānō</b> yadā sāmānādhikaraṇyam, aparārthatayā hi prātipadikasyāvyatirēkē
vr̥thā (yad ā—)virbhavati śabdaiḥ tadubhayōrdravyaśabdatāyāmupapadyatē, sā ca guṇādīnāṁ
matublōpādinā bhavati ।</p>
<p>sō'yaṁ vibhaktibhēdataḥ sāmarthyataśca pradhānōpasarjanabhāvō dviprakāraḥ mukhyavr̥ttyā
upacāravr̥ttyā ca ।</p>
<p><b>sambandhavibhaktyā</b> yathā— 'rājñaḥ puruṣaḥ, yūpāya dāru ।</p>
<p><b>kārakavibhaktyā</b> tu śrūyamāṇakriyō'śrūyamāṇakriyaśca ।</p>
<p><b>śrūyamāṇakriyō</b> yathā— kaṣṭaśritaḥ, vyāghrād bhayam ।</p>
<p><b>aśrūyamāṇakriyō</b> yathā— śaṅkulayā khaṇḍaḥ, akṣēṣu śauṇḍaḥ ।</p>
<p><b>mukhyavr̥ttyā</b> yathā— nīlamutpalam, vīraḥ puruṣaḥ ।</p>
<p><b>upacāravr̥ttyā</b> yathā— puruṣō vyāghraḥ, siṁhō māṇavakaḥ ।</p>
<p>viśēṣaṇaviśēṣyayōrupasarjanapradhānabhāvaḥ sāmānādhikaraṇyē vibhaktyabhēdādaśakyaḥ
śabdatō'vadhārayitum, sambandhasāmarthyāttu pratīyatē । na hi sambandhaḥ pradhānayōrēva vā sambhavati ।</p>
<p>nanu ca nīlamutpalamityēkaikapadaprayōgādanavacchinnā x x x prathamā na prāp‍nōti
yathā nīlaśabdastāvadayaṁ svārthasāmānyavacanō'vyatirēkāt prātipādikārthasya prathamayaiva
sambadhyatē, tathaivōtpalaśabdō'pi । yadēva kēvalamavyatirēkārthābhidhāyi padaṁ padāntara—
<pb n="413"/>
sannidhānē'pi tat tadēva । tatō yamarthamabhidhātuṁ yōgyamavadhr̥tamasya rūpaṁ tamēva
padāntarasannidhāvapi pratyāyayati, rūpabhēdāt । na hi rasanamasannidhau darśanasya
madhurādivyañjakadarśanasannidhau nīlādivyaktisāmarthyaṁ labhatē । kiṁtu padayōḥ paricchinnārthaḥ
pumāṁstayōḥ sannidhau prayōgasāmarthyādarthayōḥ parasparōpaślēṣayōgyatvādēkavākya—
rūpānugrahāc‍cānyōnyaṁ pradhānōpasarjanabhāvēna viśēṣaṇaviśēṣyabhāvamupaiti । tathā hi —
yatra viśēṣaṇaṁ viśēṣyaṁ caikasminnarthē sambhēdaṁ pratilabhatē tatra yaśśabdaḥ sa
pūrvōttarapadādhiṣṭhānamēnaṁ pratyāyayati । utpalaśabdō'bhipravartamānaḥ sarvōtpalāvagraharūpēṇa
pravartatē nīlaśabdaḥ pravartamānō viśiṣṭāvagraharūpēṇāvacchinatti ।</p>
<p>yadi vā nīlamityētatpravartamānanyūnādhikabhāvamanapēkṣamāṇamanēnaiva dharmēṇa sarvayōgyaṁ
sadutpalamiti śabdāntarēṇa viśiṣṭāyāṁ yōgyatāyāṁ niyamyatē ।</p>
<p>athavā yathā kr̥ṣṇaḥ śuklaścāyaṁ mr̥gaḥ sāraṅgaḥ śabala iti vā, tathā nīlōtpala
ityubhayarūpa ēvārthātmā hyubhayatra sannivēśyatē nīlaṁ cōtpalaṁ caikaṁ nīlōtpalamiti; tau
yasminnubhayaguṇamanu vibhāgamāpyamānau saṁmūrcchitāvivārthau bhavataḥ, tattayōrēkamadhikaraṇam ।</p>
<p>yadi vā nīlaśabdaḥ pravartamānō nīlaguṇamātramupādāya pravartatē, na
tvanēnōtpalādaya upāttāḥ, nāpi parityaktāḥ । ēvamutpalaśabdō vijātiyōgamātramupādāya
pravartatē, na nīlādīṁstyajati, nōpādattē । tatra yadaiva bhinnē'rtharūpa idamiti sarvanām‍nā
pratyavamr̥śyamānē upaśliṣyatē nīlamutpalaṁ cēdaṁ dravyamiti, tadā śabdabhēdād bhinnamēkamēva
dravyaṁ viśēṣaṇaṁ viśēṣyamadhika x x x ktaḥ padadvayasannidhānāyattatvād
viśēṣaṇaviśēṣyabhāvasya vākyārthatvaṁ, na padārthatā ।</p>
<p>tadidamuktam—'yadatrādhikyaṁ vākyārthaḥ sa' iti (mabhā. 2.3.46 vā.) ।
nīlamutpalamiti viśēṣaṇaviśēṣyayōrubhayasya ca viśēṣyatvādupasarjanatvāprasiddhiḥ, yathā
hyutpalaśabdō nīlaśabdēnābhisambadhyamānō viśēṣyavacanaḥ tathā nīlaśabdō'pyutpala—
śabdēnābhisambadhyamānō viśēṣyavacanaḥ sambadhyatē ।</p>
<p>naivam; ēkasyātra prādhānyaṁ vivakṣitaṁ, tad‌viśēṣaṇatvam aparasya, utpalasya cātra
prādhānyaṁ vivakṣitaṁ nīlaśabdasyōpasarjanatvamiti ।</p>
<p>yadā tarhi nīlasya prādhānyēna vivakṣā utpalasya cōpasarjanatvēna tadā kartavyaṁ
sāmānādhikaraṇyam; na hyasau dvandvaḥ, utpalaṁ ca nīlaṁ cēti; nāpi ṣaṣṭhīsamāsa
utpalasya nīlamiti; api tu dvāvimau pradhānaśabdāvēkasminnarthē yugapaduparudhyētē । na ca
<pb n="414"/>
dvayōḥ pradhānayōrēkasminnartha yugapaduparōdhē prayōjanamastīti prayōgasāmarthyād gamyatē
nūnamēkamiha pradhānaṁ tadivaśēṣakaṁ cāparam ।</p>
<p>ētāvām̐stu sandēhaḥ—kiṁ viśēṣyam, kiṁ viśēṣaṇamiti ? tatra</p>
<p>dravyaṁ viśēṣyaṁ guṇō viśēṣaṇaṁ, dravyasyānyānapēkṣiṇaḥ sākṣātkriyāsūpayōgēna
prādhānyāt ।</p>
<p>nanu guṇasyāpi sākṣātkriyāsūpayōgō dr̥śyatē, yathā 'śvētaṁ chāgamālabhēta' iti ?</p>
<p>naivam; iha śvētābhāvē kr̥ṣṇamapi chāgamālabhatē, na tu śvētāṁ piṣṭapiṇḍīmālabhya
kr̥tī bhavati । ēvamupacārapravr̥ttāvapi puruṣavyāghra ityādau yadāntarbhūtōpamāna—
sambandhapratītabhēdā, vyāghrādiśabdairupamēyaḥ puruṣādiḥ abhidhīyatē tadā sāmānādhi—
karaṇyōpapattau 'upamitaṁ vyāghrādibhiḥ sāmānyāprayōgē' (2.1.56) iti samāsō bhavati ।
ēvaṁ prapacati sādhu pacatītyādayō draṣṭavyāḥ ।</p>
<p>kathaṁ punaḥ sāmānādhikaraṇyēna kriyāviśēṣaṇatvē sādhvādayō'sattvavacanā
bhavanti ?</p>
<p>ucyatē—upasargāṇāmiva kriyāviśēṣaṇānāmapyasattvabhūtānāmēva kriyāṁ prati
guṇabhāvō bhavati, yathā pacyādikaṁ viśēṣē sthāpayan asattvārthaḥ praśabdō viśēṣaṇatvaṁ
labhatē, ēvaṁ sādhuśabdō'pi kriyātmabhūtaṁ dharmamutkarṣādikaṁ kriyāsthamasattvabhūtaṁ
kriyānupraviṣṭamabhidadhānaḥ kriyānurōdhādēvāsattvabhāvamāpannaḥ kriyāviśēṣaṇatvaṁ labhatē ।</p>
<p>kathaṁ punaḥ prapacatītyādau prādērubhayaviśēṣaṇatvē kriyābhāgēnaiva sambandhō bhavati ?
sati vā kathamubhayaviśēṣaṇatvam ?</p>
<p>ucyatē— yathā māsō jātasyēti māsākhyaḥ kriyākalāpaḥ (kathaṁ)
prathamakukṣiviyōgākhyasya janmanō'vadhibhāvēna paricchēdakō bhavati, janmapratilabdhāṁ vā
sattāṁ samāvr̥ttyā parimimītē, yathā ca kaṣṭaśrita ityatrōpāttakriyāviśēṣaparicchinnaḥ
kartā'bhyantarīkr̥tasādhyasādhanasambandhaḥ kriyāyōgē śrayatikriyāsambandhāt kaṣṭē
karmatvamiti śrayaṇakriyā kaṣṭēna sambandhamanubhavati, yathā ca vr̥kād bhīta
ityupāttakriyāvacchinnaḥ kartā bhayakriyāsambandhād vr̥kasyāpādānatvamiti bhayakriyāpūrvakaṁ
vr̥kēna sambadhyatē, tathēhāpyupāttapacyādikriyāviśēṣaparicchinnaḥ kartā'bhyantarīkr̥tasādhya—
sādhanasambandhaḥ kriyāyōgē prādīnāmupasargatvam (mabhā. 14.49) iti kriyāpūrvakaṁ
prādibhiḥ sambadhyata iti । sarvē'pi ca samudāyasambandhinō'vayavasparśēnaiva tadvatā
<pb n="415"/>
samudāyēna sambadhyantē । taduktam—</p>
<b><lg>
<l>samudāyēna sambandhō yēṣāṁ gurukulādinā ।</l>
<l>saṁspr̥śyāvayavām̐stē tu yujyantē tad‍vatā saha ॥ 48 ॥</l></lg></b> (vāpa.3.48 vr̥.)
<p>(<b><emph>7. anvayaḥ</emph></b>)</p>
<p><b>vyapēkṣādibhirēkārthaparatayōpāttānāṁ padārthānāṁ mithō'bhigrathanamanvayaḥ ।</b></p>
<p>sa tridhā— <b>1. śāktaḥ, 2. vaibhaktaḥ 3. śaktivibhaktimaya</b>śca । tēṣu—</p>
<p>karmādiśaktibhirnirvr̥ttaḥ <b>śāktaḥ,</b></p>
<p>sambandhādivibhaktibhi<b>rvaibhaktaḥ,</b></p>
<p>ubhābhyāṁ punaḥ <b>śaktivibhaktimayaḥ ।</b></p>
<p>(<b>1. śāktaḥ</b>)</p>
<p>tatrākhyātasubvibhaktibhyāṁ kartr̥karmaṇōrabhidhānē <b>śāktō</b> yathā—</p>
<b><lg>
<l>adhyāsāmāsuruttuṅgahēmapīṭhāni yānyamī ।</l>
<l>tairūhē kēsarikrāntatrikūṭaśikharōpamā ॥ 49 ॥</l></lg></b> (māgha. 2.5)
<p>kr̥dākhyātābhyāṁ bhinnakālasthakartr̥śaktidvayābhidhānē subvibhaktibhiḥ <b>karmakaraṇa—
sampradānābhidhānē</b> ca śāktō yathā— (kāvyāda. 2.248)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ ।</l>
<l>adattvā cārthamarthibhyō bhavēyaṁ pārthivaḥ katham ॥ 50 ॥</l>
</lg></b>
<p>ākhyātavibhakta‍yā hētuśaktyabhidhānē subbibhaktibhiśca <b>karmakartrapādānā—
dhikaraṇaśakta‍yabhidhānē</b> yathā—</p>
<b><lg>
<l>sa sētuṁ bandhayāmāsa plavagairlavaṇāmbudhau ।</l>
<l>rasātalādivōttōrṇaṁ śēṣaṁ svap‍nāya śārṅgiṇaḥ ॥ 51 ॥</l></lg></b> (raghu. 12.70)1
<p>(śārṅgiṇa iti) kartari ṣaṣṭhī na sambandhē, svap‍nāyēti bhāva ēva caturthī na
tādarthyē । ākhyātēna kartrabhidhānē taddhitēna kr̥tāṁ ca karmābhidhānē supā
<b>kathitākathitakarmābhidhānē</b> ca śāktō yathā— (māgha. 2.34)</p>
<b><lg>
<l>vipakṣamakhilīkr̥tya pratiṣṭhā khalu durlabhā ।</l>
<l>anītvā paṅkatāṁ dhūlimudakaṁ nāvatiṣṭhatē ॥ 52 ॥</l>
</lg></b>
<!-- NOTES pg=415!-->
1. mūlapāṭhō'smākaṁ kālidāsagranthāvalyā 1986 varṣīyē saṁskaraṇē draṣṭavyaḥ ।
<pb n="416"/>
<p>(<b>2. vaibhaktaḥ</b>)</p>
<p><b>sambandhavibhakta‍yā</b> vaibhaktō yathā— (vārā. 6.83, 35)</p>
<b><lg>
<l>yasyārthāstaspa mitrāṇi yasyārthāstasya bāndhavāḥ ।</l>
<l>yasyārthāḥ sa pumān lōkē yasyārthāḥ sa ca paṇḍitaḥ ॥ 53 ॥</l>
</lg></b>
<p><b>śēṣavibhakta‍yā</b> vaibhaktō yathā—(manu. 1.96)</p>
<b><lg>
<l>bhūtānāṁ prāṇinaḥ śrēṣṭhāḥ prāṇināṁ buddhijīvinaḥ ।</l>
<l>buddhimatsu narāḥ śrēṣṭhā narēṣu brahmavādinaḥ ॥ 54 ॥</l>
</lg></b>
<p><b>upapadavibhakta‍yā</b> vaibhaktō yathā—(harṣaca 1.1)</p>
<b><lg>
<l>namastuṅgaśiraścumbicandracāmaracāravē ।</l>
<l>trailōkyanagarārambhamūlastambhāya śambhavē ॥ 55 ॥</l>
</lg></b>
<p><b>sambōdhanavibhakta‍yā</b> ca vaibhaktō yathā—</p>
<b><lg>
<l>avanipavanavahnivyōmatōyāntarātma—
nnahimakarahimāṁśō ! viśva ! viśvaikayōnē ! ।</l>
<l>hara ! bhava ! śiva ! śarva ! tryambakēśāna ! rudra !
trinayana ! vr̥ṣakētō'nantamūrttē ! namastē ॥ 56 ॥</l>
</lg></b>
<p>(<b>3. śaktivibhaktimayaḥ</b>)</p>
<p>kārakavibhaktibhiḥ sambandhōpapadaśēṣasambōdhanavibhaktibhiśca <b>śaktivibhaktimayō</b> yathā—</p>
<b><lg>
<l>tīrthēṣu satsu dvijasattamēbhyaḥ śriya dviṣadduṣṭajanānupāttām ।</l>
<l>samādhinā mānamanitya/nidramēva kasya pradātuṁ tvadr̥tē'sti śaktiḥ ॥ 57 ॥</l>
</lg></b>
<p>yatra lup‍tāsvapi vibhaktiṣu śaktayō'vabhāsantē vibhaktayaśca sākṣādupalabhyantē
sō'pi śaktivibhaktimayaḥ। yathā—</p>
<b><lg>
<l>vitrastaśatruḥ spr̥hayālulōkaḥ prapannasāmanta udūḍhasattvaḥ ।</l>
<l>pratiṣṭhitaudāryaguṇō'sipatrajitāvaniḥ kō'tra bhavānivānyaḥ ॥ 58 ॥</l>
</lg></b>
<p>yatraikataḥ śaktiranyatō vibhaktissō'pi śaktivibhaktimayō yathā—</p>
<b><lg>
<l>ikṣudaṇḍasya maṇḍasya dadh‍na piṣṭakr̥tasya ca ।</l>
<l>vārāhasya ca māṁsasya saiṣa gacchati phālgunaḥ ॥ 59 ॥</l>
</lg></b>
<pb n="417"/>
<p>yatra vyapēkṣōktā vibhaktivipariṇāmādayaḥ pravartantē sō'pi śaktivibhāktimayō</p>
<p>yathā— (kirātā 3.21)</p>
<b><lg>
<l>nirīkṣya saṁrambhanirastadhairyaṁ rādhēyamārādhitajāmadagnyam ।</l>
<l>asaṁstutēṣu prasabhaṁ bhayēṣu jāyēta mr̥tyōrapi pakṣapātaḥ ॥ 60 ॥</l>
</lg></b>
<p>atra yadi janikriyātō nirīkṣaṇakriyāyāḥ pūrvatvaṁ tadā kartr̥bhēdānnāsti ktvāpratyayaḥ ।
atha pakṣapātakriyātaḥ, tadā nirīkṣaṇapakṣapātayōḥ mr̥tyunēti bhavati ktvāpratyayaḥ,
abhidhāvyāpārastu vighaṭatē; ṣaṣṭhyabhihitasya kartuḥ pakṣapātakriyayaiva sambandhaḥ, na
nirīkṣaṇakriyayā । 'kartr̥karmaṇōḥ kr̥ti' (2.3.65) iti ṣaṣṭhyāḥ 'na
lōkāvyayaniṣṭhākhalarthatr̥nām' (2.3.69) iti pratiṣēdhāt । sa ca vibhaktivipariṇā—
mādhyāhāraviparyayavākyabhēdavyavahitakalpanāguṇakalpanābhirupapadyatē । tatra rādhēyaṁ nirīkṣya
mr̥tyurapi bhayēṣu pakṣapātī bhavatīti vibhaktivipariṇāmaḥ; rādhēyaṁ nirīkṣya svasāmarthyaṁ
vimr̥śatō mr̥tyōrapi bhayēṣu pakṣapātō jāyētēti vākyabhēdaḥ; rādhēyaṁ nirīkṣya mārayatīti
mr̥tyōrapi bhayēṣu pakṣapātō jāyētēti vyutpattikālāśritāyā vyavahitāyāḥ kriyāyāḥ
vyavahārakālē'pyāśrayaṇāt vyavahitakalpanā; nirīkṣyēva nirīkṣyēti pakṣapātana—
syācētanasyāpi cētanaguṇādhyārōpēṇa guṇakalpanā । yadāha— 'mukhyābhāvē sati prayōjanē
nimittē ca satyupacāraḥ pravartatē' (mabhā. 4.1.27) । dr̥ṣṭaśca acētanē'pi prēmādau
cētanādikriyōpacārō yathā—</p>
<b><lg>
<l>'prēma paśyati bhayānyapadē'pi ॥ 61 ॥'</l> (kirātā. 9.70)
<l>'avasthā vastūni prathayati ca saṅkōcayati ca ॥ 62 ॥'</l>
</lg></b>
<p>(<b>anvitābhidhānamabhihitānvayavādau</b>)</p>
<p>atha kimabhihitānāṁ padārthānāmanvaya utānvitānāmabhidhānam ?</p>
<p>'ucyatē— astyatra matabhēdaḥ;</p>
<p>tatra ēkē varṇayanti <b>anvitānāmabhidhānamabhihitānāṁ cānvayaḥ ।</b></p>
<p>(<b>anvitānāmabhidhānam</b>)</p>
<p>kēcid bruvatē nānvitānāmabhidhānaṁ, na cābhihitānāmanvaya iti ।</p>
<p>tatrānvitābhidhānavādina ēvamāhuḥ — vyutpattibalēna hi śabdō'rthamavabōdhayati,
vyutpattiśca vr̥ddhavyavahārāt; vr̥ddhāśca vākyēnaiva vyavaharanti na padēnaḥ yac‍cārthaprakaraṇādigamya—
padārthāntarasahakr̥taṁ padaṁ prayuñjatē tadapi vākyamēva ।</p>
<pb n="418"/>
<b><lg>
<l>yadapyēkaṁ padaṁ dr̥ṣṭaṁ caritārthakriyaṁ k‍vacit ।</l>
<l>vākyaṁ tadapi manyantē sambōdhanapadādivat ॥ 63 ॥</l>
</lg></b>
<b><lg>
<l>yac‍ca kō'yamiti praś‍nē gauraśva iti vōcyatē ।</l>
<l>tatra dr̥śyata ityādiḥ praś‍nōktaiva kriyēṣyatē ॥ 64 ॥</l>
</lg></b>
<p>(vāpa. 2.270, 271, 326)</p>
<p>vākyaṁ caikārthaparaḥ padasamūhaḥ, saṁhatyārthamabhidadhati(nti) vā padānyucyatē ।
samūhaścaivamēkārthaḥ syāt । ēvaṁ ca saṁhatyārthamabhidadhyuḥ padāni yadyēkaikaṁ padamabhinna
ēvārthē vyāpriyēta । tatra yathā trayō'pi grāvāṇa ukhāṁ dhārayanti, catvārō'pyudyantāraḥ
śibikāmudyacchanti, sarvāṇyapi kārakāṇi pākaṁ sādhayanti, tathā padānyapi sarvāṇi
vākyārthamanvavagamayanti । vākyārthaśca kriyākārakasaṁsargarūpaḥ । tatra kārakāṇāṁ
kriyāsambandhōnmukhatayā kriyāṇāṁ ca kārakavirahāsahiṣṇutvēnānvitānāmēva svaśabdai—
rabhidhānaṁ bhavati । ēvaṁ ca sati vākyārthasya sākṣādēva śābdatvamupapadyatē, na
tvabhihitānvayapakṣavat pāramparyēṇēti ।</p>
<p>tadabhihitānvayavādinō na mr̥ṣyantē । tē hyēvamāhuḥ– anavagatapadārthakasya
vākyārthasampratyayādarśanāt padārthapratipattipūrvikaiva (vākyārtha—)pratipattiḥ ।
padārthapratipattiścaivamavakalpatē । yadi tāvānēva sō'rthaḥ padēnābhidhīyatē padārthāntarānvitē tu
tasminnabhidhīyamānē kadambakarūpārthapratipattēḥ padārthapravibhāgō na prakalpēta । asya padasya
jātirarthō'sya dravyamasya guṇō'sya kriyēti āvāpōdvāpābhyāṁ tadavadhāraṇamiti cēt
naivam, tatrāpi kadambakarūpārthapratītēranapāyāt ॥</p>
<p>kiṁca pratiyōgināmanantatayānvayasyānantyāt tadanvayānantyēnānvitābhidhāyinyāḥ
sambandhagrahaṇamaśakyamiti duravagamaḥ padārthayōḥ sambandhagrahaḥ; tadanapēkṣatvē prathamaśrutādapi
tadarthapratipattiḥ prāp‍nōti । gāmānayēti vākyādaśvabandhananiyōgaḥ pratīyēta, vr̥ddhavyavahārēṣu
ca vākyādapi bhavantī vyutpattiḥ padaparyantaiva bhavati । itarathā hi prativākyaṁ
vyutpattirapēkṣyēt, sā cānantyād‍durupapādēti śābdavyavahārōcchēdaḥ syāt । dr̥śyatē
cābhinava—kavi—ślōkāt vākyārthapratītiḥ; sā ca padapadārthayōrēva vyutpattāvupapadyatē
na vākyavākyārthayōriti nāstyanvitābhidhānam ॥</p>
<p>api cānvayasyānvitaviśēṣaṇatvāt tadabhidhānamantarēṇānvitō'bhidhātuṁ na śakyata
ityanvayābhidhānamaṅgīkaraṇīyam । na ca tadēkayā śaktyā śakyatē'bhidhātumiti
<pb n="419"/>
śakatyantarakalpanāprasaṅgaḥ । api ca gāmānayētyatra yadā gōśabdēnānayatyarthaviśiṣṭaḥ
svārthō'bhidhīyatē tadā gavārthasyāprādhānyam, yadā ca ānayatinā gavārthaviśiṣṭaḥ svārthaḥ
tadā tadarthasyētyētasminvākyē pradhānadvayōpanipātād vākyabhēdāpattiḥ । api ca
prakr̥tipratyayayōranyōnyānvitasvārthābhidhānalabdhapadabhāvayōḥ padārthāntarānvitārthavācaka—
tvamiti dvirabhidhānaṁ syāt । kiṁca padēnānvitaḥ svārthō'bhidhīyamānaḥ kimabhihitēna
padārthāntarēṇānvitō'bhidhīyatē, utānabhihitēna ? anabhihitēna cēdēkasmādēva padāt
tadarthōparañjakadvitīyapadārthāvagatēḥ padāntarōc‍cāraṇavaiyarthyam । ēvaṁ caikamēva padamakhila—
padābhidhēyārthavādi sampannamiti tēnaiva vyavahāraḥ syāt । na cāsau sampadyatē । gauriti
hyuktē sarvaguṇakriyāvagamānna jñāyatē kimupādīyatāmiti; niyataguṇakriyānurakta—
svārthapratipādanē tu na hēturasti । padāntarasannidhānaṁ niyamahēturiti cēt, tadapi
japamantrādipadavat svarūpamātrēṇa sannidhānānna viśiṣyatē । athābhihitēna, tarhi
padamanvitābhidhāyitayā padāntarōtthamarthābhidhānamapēkṣatē; tataś‍cētarētarāśrayamanavasthā cakrakaṁ
vā prāp‍nōti ॥</p>
<p>atha dvitīyamananvitamēva svārthamabhidhattē, prathamēna kimaparāddham । ēvaṁ ca sarvapadē
svārthamātrābhidhānādabhihitānvaya ēva bhavati ॥</p>
<p>(<b>anvitābhidhānam</b>)</p>
<p>kiṁcāṅgulyagrē hastiyūthaśatamiti nāstyanvayō yōgyatvābhāvāt;
anvitābhidhānavādināṁ tvanvitasyābhidhānāt tatrāpyanvayaḥ prāp‍nōti । api
cānvitābhidhānavādināṁ puruṣavākyādēvamayaṁ puruṣō vēdēti bhavati pratyayō naivamarthaṁ prati
siddhāntaḥ । tē hyēvamāhuḥ— vākyāt kāryabhūtāt pratyayitasya vaktustadarthaviṣayaṁ pūrvavijñānaṁ
kāraṇabhūtamanumīyatē, tasya ca jñānasya jñēyāvyābhicāritvāt jñēyabhūtārthaniścaya iti na
vācakaśakta‍yā'rthāvagamaḥ । ēvaṁ ca vācakaśaktirēva nāvadhāryatē kutō'nvitābhidhānamiti ।
tasmādabhihitānāṁ padārthānāmanvaya iti yuktam । padāni hi svamarthamabhidhāya nivr̥ttavyāpārāṇi ।</p>
<p>athēdānīṁ padārthā avagatā vākyārthaṁ gamayantīti ।</p>
<p>atrānvitābhidhānapakṣē kadambakarūpārthapratipattēḥ pratiyōgināṁ cānantatayā
sambandhagrahaṇasyāśaktyā duravagamaḥ padārthapravibhāga iti; tadidaṁ vyutpattyanabhijñasya
cōdyam । na hyēvaṁ vyutpattiḥ gōśabdasya śuklānvitō'rtha iti, sa hi vyabhicarati
<pb n="420"/>
kr̥ṣṇānvitasyāpi tadarthasyōpalambhāt; nāpi sarvānvitaḥ, ānantyēna duravagamatvāt;
kintvākāṅkṣitasannihitayōgyārthāntarānuraktō'syārtha iti । ētāṁ ca vyutpattiṁ vākyānyēva
padāvāpōdvāpaviracanāvaicitryabhāñji sañjanayanti । yataḥ—</p>
<b><lg>
<l>ōpyantē cōddhriyantē ca svārthāḥ svānvayaśālinaḥ ।</l>
<l>anvitē svē ca sāmarthyaṁ padānāṁ tēna gamyatē ॥ 65 ॥</l></lg></b>(prapa.8)
<p>tatra ca—</p>
<b><lg>
<l>yadyadākāṅkṣitaṁ yōgyaṁ sannidhānaṁ prapadyatē ।</l>
<l>tadanvitaṁ padēnārthaḥ svakīyaḥ pratipādyatē ॥ 66 ॥</l></lg></b> (prapa.8/9)
<p>padārthaparyantāpi ca bhavantī vyutpattirīdr̥śī dr̥śyatē na śuddhapadārthaviṣayā ।</p>
<p>(nyāyamaṁ.) tathā hi—</p>
<b><lg>
<l>niyataṁ sādhanaṁ sādhyē kriyā niyatasādhanā ।</l>
<l>sa sannidhānamātrēṇa niyamaḥ samprakāśatē ॥ 67 ॥</l>
</lg></b>
<b><lg>
<l>guṇabhāvēna sākāṅkṣaṁ tatra nāma pravartatē ।</l>
<l>sādhyatvēna nimittāni kriyāpadamapēkṣatē ॥</l></lg></b> (vāpa. 2.47,48)
<p>ēvaṁ ca sannihitayōgyākāṅkṣitōparaktē svārthē k‍vacid‍gr̥hītasambandhaḥ sarvatra
gr̥hītō bhavatīti nānantyavyabhicārābhyāṁ sambandhāgrahaṇam । na ca kadambakārthapratītēḥ
padārthātpravibhāgaḥ । taduktam—</p>
<b><lg>
<l>ākāṅkṣāsannidhiprāp‍tayōgyārthāntarasaṅgatān ।</l>
<l>svārthānāhuḥ padānīti vyutpattiḥ saṁśritā yadā ॥ 69 ॥</l></lg></b> (prapa.8)
<b><lg>
<l>ānantyavyabhicārābhyāṁ tadā dōṣō na kaścana ।</l>
<l>kadambakārtharūpāyāḥ pratītēśca na sambhavaḥ ॥ 70 ॥</l></lg></b> (prapa.8/9)
<p>iti । tataśca padapadārthayōssambandhagrahaṇōpapattau na prathama(ma)śrutāpi padādarthapratītiḥ, na
gāmānayēti vākyādaśvabandhananiyōgaḥ (nyāyamañjarī) na prativākyaṁ vyutpattyapēkṣā, na
cābhinavakaviślōkavākyārthapratītirbhavatīti ।</p>
<p>yadapi cānvitābhidhānē śaktidvayakalpanāgauravamāśaṅkitaṁ, tadapi nāsti ।
anvayavattā hyanvitatā । tadabhidhānēnānvitō'bhihitaḥ syāt । na hi daṇḍītyatra daṇḍō
nābhidhīyata iti । sambhavati paraṁ viśēṣaḥ; tatra prakr̥tyā viśēṣaṇābhidhānam, iha tēnaiva,
<pb n="421"/>
anyatastadalābhāt । atō'nvitābhidhānaśaktyaivānvayō'pyabhidhīyata iti nāsti
śaktidvayakalpanāgauravam । taduktam—</p>
<b><lg>
<l>vyatiṣaktārthabuddha‍yā hi vyatiṣaṅgō niśamyatē ।</l>
<l>aparaṁ tu na saṁsargapratītērasti kāraṇam ॥ 71 ॥</l>
</lg></b>
<b><lg>
<l>pratipattyā'nvayaṁ yasmātpratīyādanvitaṁ pumān ।</l>
<l>vyaktiṁ jātimivārthō'sāviti samparikīrtyatē ॥ 72 ॥</l></lg></b> (prapa.17)
<p>yō'pi pradhānadvayaśaṅkayā vākyabhēdalakṣaṇō dōṣaḥ, sō'pi nōpapadyatē । yatō'nvitaḥ
sambandha ucyatē । tatra kaścit pradhānatayā sambandhaḥ kaścid guṇatayā; yaśca yathā sambandhaḥ
sa tathaivōcyata iti naikasmin vākyē pradhānadvayaprasaṅgād vākyabhēdalakṣaṇadūṣaṇōtpattiḥ ।
taduktam—</p>
<b><lg>
<l>pradhānaguṇabhāvēna labdhānyōnyasamanvayāt ।</l>
<l>padārthā ēva vākyārthaṁ saṅgirantē vipaścitaḥ ॥ 73 ॥</l>
</lg></b>
<b><lg>
<l>pratipattirguṇānāṁ tu pradhānaikaprayōjanā ।</l>
<l>tatpratītyēkakāryatvād vākyamapyēkamucyatē ॥ 74 ॥</l></lg></b> (prapa.)
<p>yac‍ca prakr̥tipratyayayōḥ padasya cābhidhānē dvirabhidhānamuktaṁ, tadapi na samyak;
prakr̥tyānvitasyārthō vidhīyatē, pratyayaśca prakr̥tyarthānvitaṁ padārthānvitaṁ ca svārthaṁ bravīti,
pratyayārthasya prakr̥tyarthānvitasya padāntarārthāpēkṣitvāditi kutō dvirabhidhānam ।</p>
<p>nanvēvaṁ padasyānvitābhidhāyitvaṁ na syāt, pratyayasyaiva prakr̥tisahitasya padatvāt ।
kiṁcāyamabhihitānvayavādinō'pi tulyō dōṣaḥ । tataśca—</p>
<b><lg>
<l>yaścōbhayōḥ samō dōṣaḥ parihārō'pi vā samaḥ ।</l>
<l>naikaḥ paryanuyōktavyastādr̥śyarthavicāraṇē ॥ 75 ॥</l>
</lg></b>
<b><lg>
<l>prakr̥tipratyayau brūtaḥ pratyayārthaṁ sahēti ca ।</l>
<l>yadāhuḥ sūrayastēna tad dvayaṁ padamiṣyatē ॥ 76 ॥</l></lg></b> (kāśikā 1.2.56)
<p>yac‍cānabhihitapadārthāntarānvitasvārthābhidhānapakṣē padāntarōc‍cāraṇavaiyarthyamityādi,
abhidhānapakṣē punaritarētarāśrayādidūṣaṇamuktaṁ, tadubhayapakṣānabhyupagamēnaiva nirastam । yatō
nāsmākamayaṁ pakṣaḥ prathamaśrutānyēva padāni svārthānanyōnyamanvitānabhidadhati, api tu
yasya yāvantō'rthāḥ sambhavanti tacchravaṇē tāvantaḥ smr̥tāvupasthāpyantē,
tataścākāṅkṣāsannidhiyōgyatādisampāditaniyatamithassamanvayāḥ padairēva smr̥tyupārūḍhaira—
<pb n="422"/>
bhidhīyantē । tathāhi—yastāvadagr̥hītasambandhō yasya ca sambandhagrahaṇasaṁskārō nōtpannaḥ
pradhvastō vā sa vākyārthapratipattau nādhikriyatē; yastvanavabhraṣṭasambandhagrahaṇasaṁskāraḥ sa
padaṁ padaṁ śrutvā nūnaṁ tāvadidaṁ smarati—idamidamasyārthasyākāṅkṣitasannihita x x x
tāśrayamādhārādhēyasāmānyaṁ padadvayāt tu parasparōpahitavyavacchēdaṁ pratīyatē, tata x x x ।</p>
<p>(anu—)yōgyapratiyōgyanvitasya vācakatvamiti ।</p>
<p>ēvaṁ ca smaratā smr̥tamēva ananvitamapi svarūpamanvayabhājāṁ bhavati ।</p>
<p>nanu śrūyamāṇēna padēna yō'rthō nāvabōdhitaḥ sa kathamantarhitē tasmin
avabōdhyatē ?</p>
<p>ucyatē — abhihitānvayavādinō'pi nāyaṁ niyamaḥ śrūyamāṇa ēva pūrvavarṇajanita—
saṁskārasahitō'ntyō varṇaḥ pratyāyaka iti । bāliśādhītāt prāganavadhr̥tārthād aparijñānē
saṁskr̥tasya (aṅgaparijñānasaṁskārāt) paścāt śrutādapi bhēdā(vēdāda)rthāvagamadarśanāt, tēna
smr̥tyārūḍhasyāvagamakatvamadōṣaḥ; śrūyamāṇēna hi padēna pratiyōgisāpēkṣatvādanvitā—
bhidhānasya prāk sahakārivirahādarthō'nabhihitaḥ paścādabhidhīyata iti kimanupapannam ?</p>
<p>tathā cāha—</p>
<b><lg>
<l>padajātaṁ śrutaṁ sarvaṁ smāritānanvitārthakam ।</l>
<l>nyāyasampāditavyakti paścādanvitabōdhakam ॥ 77 ॥</l></lg></b> (prapa.12)
<b><lg>
<l>smr̥tisannihitairēvamarthairanvitamātmanaḥ ।</l>
<l>arthamāha padaṁ sarvamiti nānyōnyasaṁśrayaḥ ॥ 78 ॥</l></lg></b> (prapa.15)
<p>kathaṁ punaranvitābhidhāyinā padēna svarūpamātraṁ smārayituṁ śakyatē ?
ucyatē—'anvitasyāpyabhidhānē svarūpamātrasya vidyamānatvānnāyaṁ niyamaḥ yāvad gr̥hītaṁ
tāvat svakartavyaṁ smartavyam, api tvagr̥hītaṁ tu na smaryata iti ।</p>
<p>nanu ca śabdasya svarūpābhidhānaśaktyabhāvadaprāmāṇyē kathaṁ śabdaśravaṇāt
svarūpasmaraṇaṁ bhavati ? ucyatē— na hi yatpramāṇaṁ tatsmr̥tika(kā)raṇaṁ, kiṁtu
(a)pramāṇamēva tat । yasya tu yēna saha kācit pratyāsattiḥ pratītapūrvā sa tatra
saṁskārōd‍bōdhadvārēṇa śak‍nōtyēva smr̥timādhātum । asti ca svarūpasyāpi
tadabhidhēyāntargatyā śabdēna saha pratyāsattiriti śak‍nōti tatrāpi (śabdaḥ smr̥tiṁ)
janayitum । yathā nirvikalpakadaśāpratītamarthasvarūpamātrama(na)bhidhēyamapi śabdaṁ smārayati
tathā śabdō'pyarthamiti na kiṁcidanupapannam । tathā cāhuḥ—(prakaraṇapañcikāyām)</p>
<pb n="423"/>
<b><lg>
<l>anvitasyābhidhānē'pi svarūpaṁ vidyatē sadā ।</l>
<l>tēna svarūpamātrē'pi śabdō janayati smr̥tim ॥ 79 ॥</l>
</lg></b>
<b><lg>
<l>yathārthēnāpramāṇēna svapadaṁ smāryatē k‍vacit ।</l>
<l>padēnāpyapramāṇēna tathārthaḥ smārayiṣyatē ॥ 80 ॥</l></lg></b>(prapa.13–14)
<p>nanvēyaṁ yathā (dā)—smr̥tisannihitamāśrityānvitābhidhānaṁ padaiḥ kriyatē tathā(dā)
smaraṇasya prattyāsattinibandhanatvādanēkēṣāṁ ca (arthānāṁ) pratyāsattisambhavāt tēṣu
smr̥tisannihitēṣvagr̥hyamāṇaviśēṣatvād ukhāyāṁ pacatīti nōkhā pacatyarthānvitaiva
kēvalābhidhīyēta, sā hi kulālanirvāpādyanvitāpi pratipannēti smaraṇāt
tadanvitāpyukhābhidhīyēta, tathā pacatyarthō'pi piṣṭakādikarmakō'vagata iti
tatsmaraṇannōkhānvitō'bhidhīyētēti ।</p>
<p>tanna; śabdaiḥ smāritānāmanvayabōdhakatvād vr̥ddhavyavahārē'pi tathā darśanād ya ēva
hi śabdēna smāritō'rthastēnaivānvitābhidhāna—(miti) kulālanirvāpādyanvitāpya—
bhidhīyata iti ॥</p>
<p>kiṁcānvitārthābhidhāna ēvēdaṁ pratiniyatārthānvayitvamupapadyatē । yatpadāntarā—
bhidhēyatayā smāryatē tadanvitasyaiva vr̥ddhavyavahārē vācyatvadarśanāt, yatrāpi
cādhyāhārastatrāpi sannidhāpakavaśēna viśēṣānvitābhidhānalābha iti lōka(ta)ēva
jñānamiti na kaściddōṣaḥ । api ca jñānaṁ tāvadanēnāyamarthō'nvitō vācya iti । tatra
yadyanēnāpyanvitābhidhānaṁ syāt vākyabhēdō bhavēt, na cāsāvēkavākyatvasambhavō(vē)
nyāyyaḥ । taduktam—</p>
<b><lg>
<l>sambhavatyēkavākyatvē vākyabhēdaśca nēṣyatē ॥ 81 ॥</l></lg></b> (ś‍lōvā. 1.1.1,9) iti ।
<p>yac‍cōktamanvitābhidhānapakṣē'nvitasyaiva padārthasyābhidhānādaṅgulyagrādivākyē—
ṣvapyanvayaḥ prāp‍nōti । tatra smr̥tānāmapyarthānāmayōgyatvēnānvayābhāvādanabhidhānamēva,
padārthapratipattistu smr̥tyaivōpapadyata iti । yatpunaḥ puṁvacasāmarthē prāmāṇyābhyupagamāt padānāṁ
vācakaśaktirēva nāvadhāryatē । kutō'nvitābhidhānamityuktē x x x x dēva tāvad vaktavyaṁ; na
vayaṁ puruṣavākyānāmarthē prāmāṇyamabhyupagacchāmaḥ । yēṣāmapi cābhyupagamastēṣāmapi na dōṣaḥ,
yataḥ padamanvitābhidhāyakatvēna vyutpannaṁ vyabhicārāśaṅkayā tu lōkēna tanniścāyakaṁ
paścādāp‍tatvālōcanayānumitē'rthē'nuvādakaṁ taditi prāmāṇyamēva nāsādayati ॥ (prapa.)</p>
<pb n="424"/>
<p>nanu ca vācakatvamapi jahāti; paśya— 'bālō hi vyutpadyamānaḥ
prayōjyavr̥ddhavyavahārasya śabdaśravaṇānantarabhāvinīṁ viśiṣṭacēṣṭānumitām arthapratītiṁ
śabdakaraṇikāṁ tāvadavagacchati । sa tathā vyutpannaḥ kadācidananvitārthapadaracanāmupalabhatē ।
tatrōpalabhamānasya tasyaiṣa vimarśō jāyatē sambhāvyamānānanvitārthapadaracanamidaṁ vākyaṁ
kathaṁ vr̥ddhasyārthaniścayaṁ kr̥tavat । vr̥ddhasyāpi hi puruṣāyattē vākyē nānvitārthapadaracanāśaṅkā
maṁmēva sambhavatīti । tasyaivaṁ vicikitsōdayē punarēṣa niścayō jāyatē— kr̥tam anēnāyaṁ
vaktā itthamavadhāritaḥ anvitārthānyēva padāni prayuṅktē iti । tathāvidhapadaprayōgaśca
nāsyānupalabdhē'nvaya upapadyata ityēvamanvayōpalambhamanumāyānēnānvayō niścitaḥ । niścitē
cānvayē vākyamētadanuvādabhūtamadhyēti ।</p>
<p>ēvaṁ cēd anuvādakatayā tasyārthasya tadvākyaṁ vācakamēvēti pūrvavācakaśaktijñānaṁ
nānarthakamiti manyatē । yadi paraṁ mayā prāganumāpurassarō'rthaniścayō'syēti nāvagatam । yāpi
cēyamasyāniścitē'nvayē viśiṣṭavak‍tr̥jñānānumā, sāpi padānāṁ svarūpamātrāvagamādēva
nōpapadyatē, kiṁ tu viśēṣāvagamāt । na ca śaktēranyaḥ padānāṁ viśēṣō'vakalpatē । atō
mayēvānēnāpyamīṣāṁ padānāṁ vācakaśaktiravadhāritā । tēna viśiṣṭānvayavācakapadaprayōgāt
tat‍tad‍viṣayaṁ vaktuḥ pūrvavijñānamanumitavāniti ॥</p>
<p>nanvanantapratiyōgyanvitasvārthabōdhanaviṣayā anantā ēva śabdasya śaktayaḥ
parikalpayitavyāḥ syuḥ । abhihitānvayavādē tvēkasminnarthē śabdasyaikaikaiva śaktiriti
(prapa.10) ।</p>
<p>tanna । ēkayaivākāṅkṣitasannihitayōgyārthānvitasvārthābhidhānaśakta‍yā pratiyōgi—
bhēdēna cakṣurādīnāmiva kāryabhēdōpapattēḥ । yathaikayaiva darśanaśakta‍yā cakṣuḥ
ghaṭādipratiyōgisahāyabhēdānnānājñānāni janayati, tathā śabdō'pi pratiyōgibhēdāditi
mantavyam । ēvaṁ ca—</p>
<b><lg>
<l>padairēvānvitasvārthamātrōpakṣīṇaśaktibhiḥ ।</l>
<l>padārthā bōdhitā buddhau vākyārthō'pi tathā sati ॥ 82 ॥</l></lg></b> (prapa.2) iti ।
<p>ēvaṁ caitadapyupapadyatē saṁhatyā'rthamabhidadhati padāni vākyam, ēkārthaparaḥ padasamūhō
vākyamiti saṅghātārthapāratantryāt padānāṁ svārthābhidhānaṁ na sambhavati । na ca
saṅghātakāryamakurvanti k‍vacidapi padāni dr̥śyantē, na hyēṣāṁ saṅghātakāryē svakāryē ca
pr̥thakprayōgō vidyatē, sarvathā saṅghātakārya ēva prayōgāt ।</p>
<pb n="425"/>
<p>naivam । saṁhatānāṁ saṅghātakāryavat svakāryasyāpyupalambhāt, yathā
śakaṭāṅgānāmayamaṁśō'nēna kr̥tō'yamanēnēti, na ca śakaṭāṅgānyapi pr̥thakprayujyamānāni
svakāryaṁ kurvanti dr̥śyantē ।</p>
<p>kiṁ punaḥ padānāṁ svakāryam ?</p>
<p>yā'sau svārthapratipattiḥ ।</p>
<p>kiṁ vā saṅghātakāryam ?</p>
<p>yā'sau vākyārthapratipattiḥ । tac‍ca padānāmēkaikasya kr̥tsnaphalaparyantavyāpāra—
kāritvāt । tathā hyēkaikasmin sati kr̥tsnaphalaparyantō vyāpārō nirvartatē, ēkaikēna vinā
na nirvartata iti ēvaṁ kr̥tsnakāri bhavati ।</p>
<p>kimatra padāntarēṇa kriyēta iti cēt, sarvakārakēṣvapi tulyō'yamanuyōgaḥ । tatra
yathā saṁhatya kurvanti kāraṇādīni kāryāṇyucyantē tathā saṁhatyāpyabhidadhati padānya—
bhidhāyakānyucyantē ॥</p>
<p>nanvākāṅkṣāsannidhiyōgyatābhiścēdanvayōpapattirabhihitānvaya ēvāstu kimanvitā—
bhidhānēna ? padēṣu hyananvitamapi svaṁ svamarthamabhidhāyōparatavyāpārēṣvākāṅkṣādibhiḥ
padārthānāmanvayapratītirbhaviṣyatīti ।</p>
<p>ucyatē, kasyēyamākāṅkṣā, śabdasyārthasya pramāturvā ? śabdārthayōstāvada—
cētanatvānnākāṅkṣā, phalataḥ pramāturēvēyam । tatra vācōyuktiḥ—'śabdaḥ
śabdāntaramākāṅkṣatyarthō'rthāntaram । svatantrasyā''kāṅkṣā na pramāṇaṁ, puruṣēcchāyā
vastusthitērayujyamānatvācchabdapramāṇapr̥ṣṭhabhāvitvēna tvarthēṣu puruṣasyākāṅkṣā bhavantī
bhavatyarthānāṁ saṁsargahēturityēvaṁ śabdasyaivāyamiṣōriva dīrghadīrghō vyāpāraḥ । uparatavyāpārē tu
śabdē puruṣasyākāṅkṣāmātraṁ na sambandhakāraṇam, aśābdatvaprasaṅgāt; sākṣāc‍ca
śābdatvasambhavē vyavadhānāśrayaṇasyāyuktatvāt । atō nānyadanvitābhidhānāt saṁsargapratītēḥ
kāraṇamasti । na khalvānaya gāṁ śuklāmityādivākyēṣu saṁsargapadaṁ prayujyatē yataḥ
saṁsargapratyayaḥ syāt, prayujyamānamapi daśadāḍimādivākyavadananvitārthamēva syāt ।
tasmāt 'padānānāmanvitābhidhānamēva nyāyyami'—ti ॥</p>
<p>(<b>abhihitānvayavādaḥ</b>)</p>
<p>abhihitānvayavādinaḥ punaritthamācakṣatē —'svaṁ svamarthamabhidhāya nivr̥ttavyāpārāṇi
padāni bhavanti । athēdānīṁ padārthā avagatā ākāṅkṣāsannidhiyōgyatābhiranvayamupayantō
vākyārthamavagamayanti ।</p>
<pb n="426"/>
<p>nanvēvamaśābdaḥ syāt ?</p>
<p>naivam; pāramparyēṇāpi pratipādayatāṁ padānāṁ vākyārthē sāmarthyasyāvighātāt ।
taduddēśēna ca prayuktānāṁ padārthapratipādanamavāntaravyāpārō bhaviṣyati । na
cāvāntaravyāpārasya kārakāntarēṣvapi vyavadhāyakatvamiṣyatē । tadāha—</p>
<b><lg>
<l>na vimuñcanti sāmarthyaṁ vākyārthē'pi padāni naḥ ।</l>
<l>tanmātrāvasitēṣvēṣu padārthēbhyaḥ sa gamyatē ॥ 83 ॥</l></lg></b> (ślōkavā.)
<b><lg>
<l>vākyārthamitayē tēṣāṁ prayuktē nāntarīyakam ।</l>
<l>pākē jvālēva kāṣṭhānāṁ padārthapratipādanam ॥ 84 ॥</l></lg></b> (ś‍lōkavā.) iti ।
<p>tatra ca kriyāpadāni kriyāmātramabhidadhati, kārakapadāni tu kārakamātram, kutō
vaiṣāṁ mithassaṁsarga(jñāna—)m ? na hyēkapadōc‍cāraṇakālē padāntarārthapratītirasti । na
cāpratīyamānēnāpi saṁsargapratītirasti ।</p>
<p>na cāpratīyamānēnāpi saṁsargapratītiprasaṅgaḥ ।</p>
<p>nanu ca vr̥ddhavyavahārāt padānāṁ arthāvadhāraṇam, vr̥ddhāśca vākyēnaiva vyavaharanti,
na padēna । vākyē vānvitānāmēva padārthānāmupalambhāt kathamucyatē kriyā x x x mātraṁ
padēbhyō'vagamyata iti ?</p>
<p>ucyatē—'satyaṁ vākyēbhya ēva padānāṁ vyutpattiḥ; sā tu kimēkaghaṭanākāraka—
saṁhatavākyārthaniṣṭhā, kiṁ vā padārthaparyantēti cintanīyam ।</p>
<p>pūrvasmin pakṣē prativākyaṁ vyutpattirapēkṣaṇīyā, sā cānantyavyabhicārā—
dibhirbahupramādā । padārthaparyantāyāṁ ca vyutpattau nūnaṁ nirdhāraṇīyam 'iyānasya padasyārtha'
iti । anvitārthābhidhānavādinō'pi niyataḥ x x x karaṇīyaḥ । padārthaniyamānapēkṣaṇē hi
gāmānayēti vivakṣuraśvapadamapi nimittatayōpādadīta । na hi tasyānapēkṣitapadapadārthapravibhāgō
vaiyākaraṇavad vākyārthapratyaya udēti । tasmād yāvānāvāpōdvāpaparyālōcanayā padasyārthō
nirdhāryatē tāvānēva tasyārtha iti ।</p>
<p>nanvākāṅkṣitayōgyasannihitārthōparaktastasyārthō bhavatu, sarvadā saṁhatya
vyāpriyamāṇatvāt ।</p>
<p>naivam; sarvadā saṁhatya vyāpriyamāṇastu tāvān, yāvatyabhidhātrī tasya śaktiḥ ।</p>
<p>kiyatī ca tasyābhidhātrī śakti ?</p>
<p>yāvantamarthamākāṅkṣitairyōgyaiḥ sannihitaiśca saṁyujyamānaṁ viyujyamānaṁ ca na muñcati
<pb n="427"/>
kriyāmātraṁ kārakamātraṁ ca; atastāvatyēvābhidhātrī śaktiranvayavyatirēkābhyāṁ tasya
nirdhāryatē । taduktam, 'avyabhicārāddhi tanmātramēva tadarthō nādhikaṁ vyabhicārāt' iti ।</p>
<p>nanvatra śaktitrayakalpanāgauravalakṣaṇō dōṣaḥ prāp‍nōti । padārthānāṁ hi śabdādanyataḥ
pramāṇādavabōdhakatvaṁ dr̥ṣṭamiti śabdābhidhēyānāṁ tadavabōdhakatvaśaktiḥ kalpanīyā ।
tasyāścōtpattau śabdasaṁsparśa ēva hēturityāśrayaṇīyam । śabdō hi viśiṣṭārtha—
pratipattiparatayā lōkē prayujyamānō dr̥ṣṭaḥ, na cāsau sākṣād vākyārthapratipādanē samartha
iti padārthānavāntaravyāpārīkarōti । tē ca yadyanyōnyānvayabōdhanasamarthāstadā tēṣāmavāntara—
vyāpāratā syāt, nānyathā । padārthānāmapi viśiṣṭārthāvabōdhaparaśabdasaṁsparśādēṣā
śaktirāvirbhavatīti śabdasyāpi padārthagataśaktyādhānaśaktiranumantavyēti ।</p>
<p>syādētadēvaṁ yadi mānāntarāvasēyānāṁ padārthānāmanyōnyānvayāvagamasāmarthyaṁ
nāvadhāryatē । avadhāryatē ca śvaityasyānavadhāritāśrayaviśēṣasyāpratyakṣōpalabdhasyāśvasya
cāpratipannaguṇaviśēṣasya hēṣāśabdānumitasya śvētō'śvō dhāvatītyanvayaḥ । tadāha—</p>
<b><lg>
<l>paśyataḥ śvētamārūpaṁ hēṣāśabdaṁ ca śr̥ṇvataḥ ।</l>
<l>padanikṣēpaśabdaṁ ca śvētō'śvō dhāvatīti dhīḥ ॥ 85 ॥</l>
</lg></b>
<b><lg>
<l>dr̥ṣṭā vākyavinirmuktā (ś‍lō. vā.)॥ 86 ॥</l></lg></b> iti ।
<p>ārūpamityavyaktarūpam । tēna guṇaviśēṣō na pratyakṣēṇāvasīyata iti uktaṁ bhavati ।</p>
<p>atrēdaṁ paryanuyujyatē—'kiṁ yēna puruṣēṇa śvaityasamānāśrayau hēṣādhvanipada—
nikṣēpaśabdāvavagatau tasyaivēyaṁ śvētō'śvō dhāvatīti dhīḥ, uta yasyāpādānānadhyavasāya—
stasyāpīti ?</p>
<p>kimataḥ ?</p>
<p>yadi tāvadapratyākalitahēṣādhvanipādavihāranirghōṣāpādānasyētyucyatē, tadā pratīti—
virōdhaḥ; sa hyēvaṁ pratipadyatēbhavitavyamasmin dēśē nūnamaśvēna, bhāvyaṁ ca kēnacid dhāvatēti ।</p>
<p>athāśvasambandhinamēva khurapuṭaṭaṅkāraravamabhyāsapāṭavavaśādavaiti, tadāsāvaśvavartinīṁ
vēgavatīṁ gatimanuminōti, na punaḥ kēvalāmēvāvagamya tasyānvayaṁ padārthasāmarthyēnāva—
budhyatē । yō'pyasmin dēśē nāstyanyō'śvād iti niścitya pāriśēṣyādapādā—
nādhyavasāyē'pi hēṣādhvanēḥ śvaityasamānādhikaraṇamaśvatvamapyadhyavasyati tasyāpi
gr̥hābhāvadarśanamiva bahirbhāvāvagatāvarthāpattiḥ 'yō'yaṁ śvētaḥ sa ēvāśva' iti pramāṇam ।
yastu śvētasamānādhikaraṇahēṣādhvanikhurapuṭaṭaṅkāraravāvadhyavasyati tasyāśvātvē vēgavati ca
<pb n="428"/>
gamanē śvētadravyavartinyēvānumānaṁ na svatantrayōḥ । ataḥ pramāṇāntarēṇa asambandhāvagatārthānāṁ
na k‍vacidanumānārthāpattivyatirēkēṇānvayabōdhakatvaṁ pratītam ।</p>
<p>api ca yadi padārthāvagatimātrādēvānvayāvagamastadā kasmin pramāṇē'syāntarbhāva
iti vācyam । na tāvacchābdē, śabdābhāvāt; padārthābhidhānāvāntaravyāpārēṇa hi
yacchabdādanvayajñānaṁ na tacchābdamityabhihitānvayavādināṁ siddhānta iti nāsya
śābdē'ntarbhāvaḥ । pramāṇāntarābhyupamē tu śābdasyōcchēdaḥ, śabdāvagatapadārthāviṣayē'pi
tasyaiva prāmāṇyaprasaṅgāt । tasmācchabdābhihitānāṁ padārthānāmanyatrādr̥ṣṭaṁ vākyārthāva—
bōdhanasāmarthyaṁ parikalpayitavyam । tadādhānaśaktiśca śābdānāmapīti kalpanālāghavā—
cchabdānāmēvānvitasvārthabōdhanaśaktimātraṁ kalpayituṁ nyāyyam ।</p>
<p>athōcyatē—'ākāṅkṣāsannidhiyōgyatāvantaḥ padārthā ēva vākyārthībhavanti, na
punarvākyārthamavabōdhayantīti, tadatimandam; vākyārthāvagatēḥ kāraṇābhāvaprasaṅgāt ।
anupāyatvē hi padānāmanvayapratītau padārthā api cēnna kāraṇaṁ akāraṇyēvānvaya—
pratītirāpadyēta ।</p>
<p>syānmatam—'kriyāpadēna kārakapadēna vā sākāṅkṣārthē pūrvābhihitē yadēva padāntarēṇa
yōgyaṁ pratiyōgipadārthāntaraṁ sannidhāpyatē, tadēva tatra sambandhitvēnāvatiṣṭhata' iti ।</p>
<p>satyamēvam; avagatistu tatsambandhasya kiṁnibandhanēti vācyam ?</p>
<p>atha pūrvapadārthē sākāṅkṣē yatpadāntaramuc‍carati tat tatsambandhitayaiva
svārthamupanayati, pratyayavat । yathā prakr̥tyarthē pūrvapratītē pratyaya uc‍cāryamāṇaḥ svārthaṁ
tadviśiṣṭamēvābhidhattē tathā padāntaramapīti । taduktam—'prakr̥tipratyayau pratyayārthaṁ saha
brūta'—iti (kāśikāyāṁ 1.2.56) । prakr̥tiḥ svārthaṁ pratyayārthaviśēṣaṇatvēnōpanayantī
pratyayēna saha tadarthamāhētyarthaḥ । tathā cōktam—</p>
<b><lg>
<l>nityaṁ viśiṣṭa ēvārthē pratyayō yatat‌prayujyatē ।</l>
<l>tatpūrvataravijñātaprakr̥tyarthaviśēṣaṇāt	॥ 87 ॥</l></lg></b>(pra.pa.) iti ।
<p>aṅgīkr̥taṁ tarhi dvitīyasyānvitābhidhānaṁ, prathamasya tathāpi nāstīti cēnna; vākyē
padānāṁ prayōgakramaniyamābhāvāt । yadēva kadācit prathamaṁ tadēva kadācid dvitīyamiti
sarvapadānāmanvitābhidhānamāpatitam । kiṁca pratyayaścēdanvitābhidhāyī tadā tadaviśēṣāt
padānāmanvitābhidhāyitā kimiti nābhyupēyatē ? kimardhavaiśasēna ?</p>
<pb n="429"/>
<p>atrābhidhīyatē; lākṣaṇikā ēva sarvē vākyārthāḥ, tataśca na padārthānāmanvaya—
bōdhanē śaktigauravam । ananvitāvasthō hi padēnārthō'bhihitō'nvitāvasthāṁ svasambandhinīṁ
lakṣayati । avasthāvasthāvatōrhi saṁbandhādavasthāvatyavagatē bhavatyēvāvasthāpi buddhisthā
sarvatra saṁbandhini dr̥ṣṭē sambandhyantarē buddhirbhavatīti siddhamēva । tēna nāsti
padārthānāmanvitabōdhanē śaktikalpanēti । tadāha—</p>
<b><lg>
<l>vākyārthō lakṣyamāṇō hi sarvatraivēti lakṣyatē ॥ 88 ॥</l></lg></b> (prapa.) iti ।
<p>kathaṁ punariyaṁ lakṣaṇā ?</p>
<b><lg>
<l>vācyasyārthasya vākyārthē sambandhānupapattitaḥ ।</l>
<l>tatsambandhavaśaprāp‍tasyānvayāt lakṣaṇōcyatē ॥ 89 ॥</l></lg></b>1(prapa.10/11)
<p>tadyathā— 'gaṅgāyāṁ ghōṣaḥ prativasatītyādiśrautasya gaṅgārthasya vākyānvayāsambhavāt
tat parityajya tatsambandhāllabdhasannidhēḥ kūlasya vākyānvitatā'dhyavasīyatē । ata ēva
cāhuḥ—'anupapattyā sambandhēna ca lakṣaṇā bhavati iha ca gāmānayētyādau na śrautasyānvayā—
yōgyatvaṁ, nāpyanvitāvasthasyānayanasambandhārhatā, anvitasyānvayāntarābhāvāt ।</p>
<p>api ca sarvavākyārthānāṁ lākṣaṇikatvē mukhya x x x ।</p>
<p>atha mā bhūdēṣā lakṣaṇā । kiṁtu kriyāvagatakārakānvayinīmātmanō
daśāmavagamayatyavinābhāvitvāditi ।</p>
<p>ucyatē—'śābdatvaṁ tāvaditthamapahnutamanvayāvagamasya । kiṁtu sāmānyatōduṣṭā—
numānagōcaratā'bhyugatā bhavati । tathā ca viśēṣāvagatiranupapannamūlā''padyēta ।</p>
<p>atha viśēṣānvayaṁ vinā vyavahārānavakalpanādanarthakaṁ śabdōc‍cāraṇamiti
tadāśrayaṇam ?</p>
<p>ēvamapi prēkṣāpūrvakāriṇāṁ sārthakamātraprayōgiṇāṁ vacanād viśēṣānyayāvagamaḥ । vēdē
tvānarthakyēna na bhavitavyamiti pramāṇābhāvānna śakyatē viśēṣānvayō vak‍tum ।</p>
<p>na ca lōkē'pyānarthakyamāpadyata ityētāvatā kāraṇēnōpāyān vināpi viśēṣā—
dhyavasānaṁ yuktam । na hi dagdhukāmasyaudanasyaudakōpādānamanarthakamiti jalasya
dāhakaśaktirāvirbhavatīti kāmamānarthakyam । na punaḥ sāmānyatōdr̥ṣṭasya viśēṣānvayitā ।</p>
<p>athākāṅkṣitasannihitayōgyānvayaparatā vr̥ddhavyavahārēṇa padānāmavagatētyanvayāvagamaḥ ।</p>
<p>tanna; vr̥ddhavyavahāra ēva kathaṁ tatparatā tatpadānāmupāyābhāvē nirvahatīti cintā ।
<!-- NOTES pg=429!-->
1. nētyālaṅkārikāḥ, lakṣaṇā—sāmagryā abhāvāt ।
<pb n="430"/>
sā hi padānāṁ padārthānāṁ vā śaktikalpanāṁ vinānupapannēti manyāmahē । sā ca
padānāmēvōcitā । yadāha—</p>
<b><lg>
<l>prāthamyādabhidhātr̥tvāt tātparyāvagamādapi ।</l>
<l>padānāmēva sā śaktir varamityavagamyatām ॥ 90 ॥</l></lg></b> (prapa.11)
<p>prathamabhāvīni hi padānyatilaṅghya na padārthēṣu vākyārthāvabōdhanaśaktirāśrayituṁ
yuktā । kiṁca padāni tāvad abhidhāyakānīti nirvivādam । tēna tēṣā—
mabhidhānaśaktissampratipannaivēti tasyā ēvānvayaparyantatā kalpayituṁ sukarā । padārthānāṁ tu
bōdhanaśaktirēva kalpyā । tēna dharmikalpanātō dharmakalpanā laghīyasīti anvitā—
bhidhānaśaktiḥ padānāmēva kalpayitumucitā ।</p>
<p>kiṁca padānyabhidhāyakānīṣyantē । tatra yadi svarūpamātraviṣayāmēva buddhimāda—
dhyurabhidhāyakatā hīyēta, tasyā buddhēḥ sambandhagrahaṇasamupajātasaṁskāraprabhavatvāt । avaśyaṁ
hi sambandhasmaraṇasiddha‍yarthaṁ sambandhibhūtārthasādhāraṇasaṁskārōd‍bōdhō'ṅgīkaraṇīyaḥ । tasmāt
sambandhagrahaṇasamayānadhigatānanvitārthapratipādanābhyupagama ēva śabdānāmabhidhāyakatēti
tāmaṅgīkurvatā padānāmanvitābhidhāyitā''śrayaṇīyā । yastu—</p>
<b><lg>
<l>padamabhyadhikābhāvāt smārakānna viśiṣyatē ॥ 91 ॥</l></lg></b> (ś‍lōvā. 5.107)
<b><lg>
<l>bhāvanāvacanastāvat tāṁ smārayati lōkavat ॥ 92 ॥</l></lg></b> (ś‍lōvā. 7.248)
<p>ityācāryavacanadarśanāt abhidhāvat smārakatāmēva padānābhidhāyakatāṁ manyatē । nāpi
tāvat padānāṁ vākyārthaparatābhyupagantavyā, anyathā vākyārthasyāśābdatvaprasaṅgāt ।</p>
<p>ēvaṁ cēt padānāmēva sākṣād vākyārthabōdhanē śaktirastu, kiṁ paramparāśrayaṇēna ?</p>
<p>ēvaṁ ca padapadārthēṣu padānāṁ smārakatvātiriktaṁ yē'bhidhāyakatvamāhustēṣāṁ
śaktitrayakalpanā, ēkā tāvat padānāmabhidhāna—(śaktiḥ, aparā ca padārthagatānvaya—)
bōdhaśaktyādhānaśaktiḥ, padārthānāmanvayajñāpanaśaktiriti । smārakatvavādināṁ tvabhidhāna—
śaktiṁ hitvā śaktidvayakalpanā । anvitābhidhānē punarēkaiva śaktiriti śaktikalpanā—
lāghavādanvitābhidhāyīnyēva padānīti nyāyyaṁ, na punarabhihitānāmanvaya iti ।</p>
<p>atrōcyatē—yat tāvat padārthānāmanvayabōdhakatvē śaktitrayakalpanāgauravamityuktaṁ,
tanna samyak; pramāṇāntarāvagatānāṁ padārthānāmanvayāvabōdhakatvadarśanāt । dr̥śyatē—</p>
<pb n="431"/>
<b><lg>
<l>paśyataḥ śvētamārūpaṁ hēṣāśabdaṁ ca śr̥ṇvataḥ ।</l>
<l>khuranikṣēpaśabdaṁ ca śvētō'śvō dhāvatīti dhīḥ ॥ 93 ॥ (ś‍lōvā. 7.358)</l>
</lg></b>
<p>na caitad vācyam; arthāpattyanumānayōrayaṁ vyāpāraḥ, tadviṣayāyāḥ pratītēriha
vivakṣitatvāt । yatra hyākāṅkṣāditrayōpētāḥ padārthā ēvānyōnyamanvayaṁ gamayanti, na
tatrārthāpattyanumānayōrvyāpāraḥ । yathā surabhi candanaṁ, svādu sahakāramiti । na cātra
viśiṣṭapratipattau pratyakṣamēva vyāpriyatē; cakṣurādīnāṁ rūpādinaiyatyēna
parasparaviṣayēṇājñātatvāt । tathā hi na gandhādyupalabdhau cakṣuḥ vyāpriyatē, nāpi
rūpādyupalabdhau ghrāṇamiti । asti ca surabhi candanamityādau viśiṣṭārthapratipattiḥ, ēvaṁ
śvētō'śvō dhāvatītyatrāpi draṣṭavyam ।</p>
<p>yaccātrōktaṁ 'kasmin pramāṇē'syāntarbhāva' iti; tatra na kasmiṁścit
pramāṇē'ntarbhāvaḥ, kintu pramāṇaphalamētat । yadi vā padārtha ēvātra pramāṇam, tēṣāṁ ca
śabda ēvāntarbhāvānna sap‍tamapramāṇāpattiḥ । padārthā hi śabdāt pramāṇāntaratō vā pratipannā
ākāṅkṣāsannidhiyōgyatābhiḥ kriyākārakādirūpēṇa cēt pratīyamānāḥ saṁsargabuddhiṁ
janayanti śābdamēvaitad bhavati ।</p>
<p>yat punarākāṅkṣāsannidhiyōgyatāvantaḥ padārthā ēva vākyārthībhavantītyupanyasya
dūṣitaṁ, tatra na vayamēvaṁ brūmaḥ 'padārthā ēva vākyārthībhavanti' ।</p>
<p>kiṁ tarhi?</p>
<p>gamayanti ।</p>
<p>yacca pratyayadr̥ṣṭāntēna dvitīyapadasyānvitābhidhāyitvē'rdhavaiśasamuktaṁ, tadapi
nāsti; prakr̥tipratyayayōrapi padavadēvānvayavyatirēkāvadhāritavyatiriktaśaktikayōra—
bhihitānvayasyaivōpapattēḥ ।</p>
<b><lg>
<l>pākaṁ hi pacirēvāha kartāraṁ pratyayō'pyakaḥ ।</l>
<l>pākayuktaḥ punaḥ kartā vācyō naikasya kasyacit ॥ 94 ॥</l></lg></b> (prapa.)
<b><lg>
<l>prakr̥tipratyayau brūtaḥ pratyayārthaṁ sahēti ca ।</l>
<l>bhēdēnaivābhidhānē'pi prādhānyādēvamucyatē ॥ 95 ॥</l></lg></b> (nyāma.)
<p>lākṣaṇikavākyārthaviṣayē tu mr̥ṣaivōpālabdhāḥ smaḥ ।</p>
<!-- NOTES pg=431!-->
1. manyē bhōjasyaivēyaṁ kārikā ।
<pb n="432"/>
<b><lg>
<l>na hi gāmānayētyādau lakṣaṇāsmābhiriṣyatē ।</l>
<l>gaṅgāyāṁ ghōṣa ityādau na caiṣā pratiṣidhyatē ॥ 96 ॥1</l>
</lg></b>
<p>tēna na mukhyalākṣaṇikavākyārthapravibhāgānupapattiḥ ।</p>
<p>yadapi kriyā'vagatā kārakānvayinīmātmanō daśāmavagamayatyavinābhāvitvā—
dityasmin pakṣē viśēṣānavadhāraṇamaśābdatvaṁ ca dōṣa ityuktaṁ, tadapyanumatamēva । na
hyavinābhāvatō viśiṣṭā vākyārthapratītiriti manyāmahē, api tvākāṅkṣāsanni—
dhiyōgyatābalēna । ākāṅkṣādisadbhāvē ca śābdatvaṁ bhavatyēvētyabhihitaṁ purastāt ।</p>
<p>yacca prāthamyādibhiḥ padānāmēvānvayabōdhanaśaktirastviti vāditaṁ, tatrābhidhāna—
śaktiḥ padānāmiṣyata ēva, anvayaparyantatā tu tasyā nēṣyatē, vākyārthapratītēranya—
thāpyupapadyamānatvāt । vākyārthē hi tātparyaśaktiḥ padānāṁ vyāpriyatē, nābhidhātrī । tāṁ
ca pr̥thagaviviñcatā bhavatānvitābhidhānamabhyupagatam । tacca na yuktam । sarvatrābhidhātryāḥ
śaktēraviśēṣēṇa pravr̥ttau padārthanaiyatyānavadhāraṇē padāntarōccāraṇavaiyarthyādidōṣaprasaṅgāt ।
padāntarānuccāraṇē trayēṇānvitamarthamabhidadhāti gōśabdaḥ । sa nābhidhīyatē, tatsaṁsargaścā—
bhidhīyata iti vipratiṣiddham । tadabhidhānē tu tadvatsaṁbandhābhidhānamityēkamēva gōpadaṁ sarvārthaṁ
syāt । tasmānna sarvatrābhidhātrī śaktiḥ śabdasyōpapadyata iti nānvitābhidhānam ।</p>
<p>ētēna yaduktaṁ padārthānāṁ bōdhanaśaktirēva kalpyā, padānāṁ tu klr̥p‍tānā—
mēvānvayaparyantatēti dharmikalpanātō dharmakalpanā laghīyasīti anvitābhidhānamēva
yuktamiti, tadapi nirastaṁ bhavati । yaccōktaṁ sambandhasmaraṇāvagatasambandhipratipatti—
siddhānvitārthagōcaraivābhidhānaśaktirastviti, tadapyanupapannam । sambandhasmaraṇasavyapēkṣasya
padasyābhidhāyakatvāt । na cānvitē sambandhasmaraṇaṁ bhavati । pratiyōgināmānantyēna
sambandhasya grahītumaśakyatvāt । tasmānniṣkr̥ṣṭapadārthamātraviṣayatvamēvābhyupagamanīyam ।</p>
<p>yattvadhigataviṣayatvaṁ dūṣaṇamuktaṁ tadiṣyata ēva । ata ēva na padaṁ padārthē pramāṇam,
adhigataviṣayatvāt, anadhigatārthagantr̥ hi pramāṇaṁ bhavati । na ca padasya svārthē
smārakatvamēva । yadāha—</p>
<b><lg>
<l>padamabhyadhikābhāvāt smārakānna viśiṣyatē ॥ 97 ॥</l></lg></b> (ś‍lōvā. 5.107)
<p>na tu smārakamēva bhavati । tasmāt padānāmabhihitānvaya ēva nyāyya iti ।</p>
<pb n="433"/>
<p>(<b>ubhayavādaḥ</b>)</p>
<p>ubhayavādinastvēvamāmananti, sāmānyatō'nvitābhidhānaṁ viśēṣatō'bhihitānvaya iti ।
gōśabdō hi svārthamanavagataviśēṣaguṇakriyāsāmānyānvitamabhidhattē । tadētat
sāmānyēnānvitābhidhānam । śuklādiguṇaviśēṣastu padāntarādavagamyatē । sō'yaṁ
viśēṣēṇābhihitānvaya iti ।</p>
<p>api ca kriyākārakasaṁsargarūpō vākyārthaḥ, kriyāsambandhamantarēṇa kārakatvānupapattēḥ ।
viśēṣēṣu cānantyavyabhicārādidōṣāt kriyāsāmānyānvita ēva kārakē kārakapadānāṁ
sambandhagrahaṇaṁ, saṁbandhānusārēṇa cābhidhānāt sāmānyē'nvitābhidhānamēva ghaṭatē । vyavahārakālē
ca kriyāviśēṣānvitānāmēva kārakāṇāmupalambhāt । kriyāṇāmapi ca kārakaviśēṣānvitānāṁ
pratītēḥ śabdavyāpārasya sāmānyānvayābhidhānēnaiva parisamāp‍tērviśēṣēṣvabhihitānvaya ēva
yujyatē । ēvaṁ ca padāntarōccāraṇamapi na vyarthaṁ bhavati, apēkṣitakriyākārakaviśēṣa—
samarpakatvēnārthavattvāt ।</p>
<p>yadyapi cātra kriyākārakamātrānvayābhidhānē kriyākārakamātrasambandhitvaṁ
kriyākārakasāmānyābhiprāyam, tathā'pi svārthamātrōpādāyinaḥ sarvabhēdān prati yōgyatā;
tadēvā—(tadbhēdā—)nuguṇyamātraṁ sāmānyam, na hi tathā, anyathā sarvathā vēti
sāmānyamavasthitarūpaṁ kiṁcidasti, sarva ētē viśēṣā ēva । tasyāstu sāmānyāvasthāyāṁ bhēdasya
kasyacidanirūpaṇādatyāgācca yā sarvabhēdōpagrahayōgyatāyāṁ pariplavamānārthakalpanā tāṁ
sambandhō viṣayāntarādavacchidya viśiṣṭē viṣayē niyamayati । taduktam—</p>
<b><lg>
<l>sarvabhēdānuguṇyaṁ tu sāmānyamaparē viduḥ ।</l>
<l>tadarthāntarasaṁsargād bhajatē bhēdarūpatām ॥ 98 ॥</l></lg></b> (vāpa. 2.44)
<b><lg>
<l>bhēdānākāṅkṣatastasya yā pariplavamānatā ।</l>
<l>avacchinatti sambandhastāṁ viśēṣē nivēśayan ॥ 99 ॥</l></lg></b> (vāpa. 2.45)
<p>ata ēva ca nānēkavākyārthapratītiḥ । sarvēṣāṁ kārakāṇāṁ karmādibhāvēna
vyavasthitānāmēva kriyāsambandhāt । na ca prathamaśrutādapyarthapratītiḥ, vidyamānasyāpyanvayasya
sambandhagrahaṇamantarēṇānupalabdhēḥ । na caikapadōccāraṇakālē sakalavākyārthapratītiḥ, tadānīṁ
viśēṣasamarpakapadaprayōgāyōgāt ।</p>
<p>yadyēvaṁ sāmānyēnānvitābhidhānamēvāstu, kiṁ viśēṣēṇābhihitānvayēna ।
<pb n="434"/>
vr̥ddhavyavahāraprasiddhasambandhō hi śabdō'rthasya vācakaḥ । anvayavyatirēkābhyāṁ ca
sambandhāvadhāraṇam । na ca viśēṣānvayaviṣayau tau sambhavataḥ । kriyāpadaṁ hi kāraka—
sāmānyā'vyabhicāriṇyā kriyayā sahānvayavyatirēkau bhajatē, viśēṣānvayē
viśēṣāntaravyabhicārāt । ēvaṁ kārakapadamapi ।</p>
<p>tanna; viśēṣānvayē'pi ākāṅkṣāsannidhiyōgyatvōpādhivaśēna sambandhagrahaṇaṁ sukaramiti
tadabhidhāyitaiva yuktā padānām । yadi cāsau nēṣyatē tadā vākyārthapratipattirēva nōpapadyatē,
vākyārthasya viśēṣānvayarūpatvāt ।</p>
<p>nanu ca sāmānyānvayō'bhihitō viśēṣānvayamākṣēpsyati, nirviśēṣasya sāmānyasyaiva
pratyētumaśakyatvāt ।</p>
<p>naivam । yathā jātirvyaktimākṣipantyapi na pratiniyataṁ viśēṣamākṣipati, tathātrāpi
niyatāviśēṣābhāvānniyataviśēṣātmakavākyārthapratītirupapannā ।</p>
<p>nanu viśēṣamātrākṣēpē'pi ya ākāṅkṣitaḥ sannihitō yōgyaśca viśēṣaḥ padāntarēṇa
samarpyatē sa ēva gr̥hyatē, tadatikramē pramāṇābhāvāt (iti),</p>
<p>ētadapi na samyak । sāmānyānvitābhidhānavādinō hi matē padāni tāvat
tanmātraparyavasitaśaktīni; padārthānāmapi cānvayabōdhanaśaktirnāṅgīkriyatē । na ca
sāmānyākṣēpō'pi niyataviśēṣamāskandati । tēnākāṅkṣitē yōgyē ca viśēṣapadāntarēṇa
sannidhāpitē tadanvayabōdhakapramāṇābhāvādanvayō na pratīyatē । ata ākāṅkṣāsannidhi—
yōgayatvānyanupayōgīnyēva ।</p>
<p>viśēṣānvitābhidhānavādinastu matē sambandhagrahaṇaṁ pratyupādhitvēnānupraviṣṭāni
vākyārthapratipattāvupayujyantē । padāt padārthaḥ padārthāntarasambandhō bōddhavya ityasyāṁ
vyutpattāvupādhitvēna yōgyatvādikarmānupraviśad‌viśēṣānvitābhidhānavādinaḥ pakṣamapākarōti,
na sāmānyānvitābhidhānavādina iti । kiṁca kriyākārakasvabhāvālōcanayāpi kārakamātrēṇā—
nvayasiddhērvr̥thā sāmānyamātrānvayābhidhāyakatā śabdasyāṅgīkriyatē । tasmāt tadukta ēva nyāyaḥ
śrēyān, sāmānyēnānvitābhidhānaṁ, viśēṣēṇābhihitānvaya iti ।</p>
<p>yuktaṁ caitat, padasya prakr̥tipratyayātmakatvāt । padē hi pacatītyādau prakr̥tyarthaḥ
pratyayārthaśca sāmānyaviśēṣāvagamarūpamanyōnyānvitaṁ pratīyatē । tatra pacityēṣā prakr̥tiḥ
siddhasādhyatvādidharmavinirmuktaṁ pratyayārthamātrānvayayōgyaṁ pākasāmānyamātramabhidadhāti ।
<pb n="435"/>
atipratyayastu paurvāparyaniyamānna prakr̥tivat svatantraḥ sāmānyamātrē dhiyamādadhāti; api tu
prakr̥tārthāpēkṣayā''cakṣāṇaḥ svārthaṁ viśēṣamēva samarpayatīti ।</p>
<p><b>anubhayavādinaḥ</b> punaritthaṁ samarthayantē— nānvitābhidhānaṁ, na cābhihitānvayaḥ, kiṁ
tarhi? samuditaiḥ padairēkō vākyārthaḥ pratyāyyatē । sa ca guṇabhūtētarapadārthasaṁsr̥ṣṭaḥ kaścit
padārtha ēvēti ।</p>
<p>nanu kimayamanvitābhidhānapakṣaḥ punarutthāpayitumiṣṭaḥ?</p>
<p>maivam; nēdamanvitābhidhānam । kiṁ tarhi saṁhatyakāritā padānām?</p>
<p>ucyatē— 'saṁhatyakāritāpyasti, na cānvitābhidhānam, anvitamarthaṁ padāni saṁhatya
saṁpādayanti, na tvanvitamabhidadhati ।</p>
<p>kimidānīṁ kurvanti vākyārthaṁ padāni, ghaṭamiva mr̥dādīni?</p>
<p>ētadapi nāsti, jñāpakatvāt tēṣām ।</p>
<p>kā tarhīyaṁ vācōyuktēḥ saṁhatyakārīṇi padāni, na cānvitamabhidadhatīti?</p>
<p>padānyanvitaṁ pratyāyanti, nābhidadhatīti; iyaṁ nābhidhātrī śaktiranvitaviṣayā,
kintvanvayavyatarēkāvagataniṣkr̥ṣṭasvārthaviṣayaiva । tātparyaśaktistu tēṣāmanvitāvagamaparyantā
sahavyāpārāt, vyāpārasya tadīyanirākāṅkṣapratyayōtpādanaparyantatvāt । tathā hi—</p>
<b><lg>
<l>anyathaiva matiśśābdī viṣayēṣu vijr̥mbhatē ।</l>
<l>pratipatturanākāṅkṣapratyayōtpādanāvadhiḥ ॥ 100 ॥</l>
</lg></b>
<b><lg>
<l>ata ēva padaṁ lōkē kēvalaṁ na prayujyatē ।</l>
<l>na hi tēna nirākaṅkṣā śrōturādhīyatē matiḥ ॥ 101 ॥</l></lg></b>(nyāyamaṁ.)
<p>nanvabhidhānavyatiriktaḥ kō'nyaḥ śabdasya kr̥ts‍naphalaparyantapratyāyanātmā vyāpāraḥ?</p>
<p>asti kaścid yaḥ sarvairēva saṁsargavādibhirapratyākhyēyaḥ । na hi saṁsargō'bhidhīyatē,
pratīyatē ca vākyāt ।</p>
<p>nanu saṁsr̥ṣṭābhidhānē sati saṁsargaḥ pratīyatē, nānyathā ।</p>
<p>naitadēvam, saṁhatyakāritvādēva saṁsargāvagamasiddhēḥ । na hi saṁhatyakaraṇam asaṁsr̥ṣṭaṁ
ca kāryaṁ kvacid dr̥śyatē ।</p>
<p>api ca prakr̥tipratyayau hi parasparasāpēkṣamarthamabhidadhātē । na ca prakr̥tyā
pratyayārthō'bhidhīyatē, niyōgasya dhātuvācyatvāt । na ca pratyayēna prakr̥tyarthō'bhidhīyatē,
<pb n="436"/>
yajyādērliṅādyarthānupaṁpattēḥ । na ca tau pr̥thak svakāryaṁ kurutaḥ । ēvaṁ padānyapi
parasparāpēkṣīṇi saṁhatya kāryaṁ kariṣyanti । na ca parasparasyārthamabhidhāsyanti, vākyānyapi
prakaraṇapatitānyēvamēva । taduktam— (ś‍lōvā.)</p>
<b><lg>
<l>prakr̥tipratyayau yadvadapēkṣētē parasparam ।</l>
<l>padaṁ padāntaraṁ yad‍vad vākyaṁ vākyāntaraṁ tathā ॥ 102 ॥</l></lg></b> iti ।
<p>ayamēva ca pakṣaḥ śrēyān । saṁhatyakāritvaṁ padārthānām asaṅkīrṇārthatvaṁ ca
(nyāyamaṁ.)</p> <b><lg><l>nirapēkṣaprayōgē'yaḥśalākā kalpanā bhavēt ।</l>
<l>tadanvitābhidhānē tu padāntaramanarthakam ॥ 103 ॥</l>
</lg></b>
<b><lg>
<l>saṁhatyakāripakṣē tu dōṣō naikō'pi yujyatē ।</l>
<l>tēnāyamupagantavyō mārgō vigatakaṇṭakaḥ ॥ 104 ॥</l>
</lg></b>
<b><lg>
<l>abhidhātrī matā śaktiḥ padānāṁ svārthaniṣṭhitā ।</l>
<l>tēṣāṁ tātparyaśaktistu saṁsargāvagamāvadhiḥ ॥ 105 ॥</l>
</lg></b>
<b><lg>
<l>tēnānvitābhidhānaṁ hi nāsmābhiriha mr̥ṣyatē ।</l>
<l>anvitapratipattistu bāḍhamabhyupagamyatē ॥ 106 ॥</l></lg></b> (nyāyamaṁ.)
<p>saṁhatyakāritvācca padānāṁ na svārthābhidhitsayaiva samuccāraṇaṁ, api tu
pradhānakāryamēva kartum । taduktam—</p>
<b><lg>
<l>vākyārthamitayē tēṣāṁ pravr̥ttau nāntarīyakam ।</l>
<l>pākē jvālēva kāṣṭhānāṁ padārthapratipādanam ॥ 107 ॥</l></lg></b> (ś‍lōvā.)
<p>tasmānnānvitābhidhānaṁ nāpyabhihitānāmanvayaḥ । kiṁtu yathōpanyastapakṣa ēva
śrēyāniti ॥</p>
<p>tadēvamākāṅkṣāsannidhiyōgyatāvantaḥ padārthāścatuṣprakāramanvayamanubhavantō vākyārthībhavanti ।</p>
<p>nanu cāyōgyatāyāmapyanvayō dr̥śyatē, pacati bhavati, paśya mr̥gō dhāvatīti । na
hi sādhyaikasvabhāvāyāḥ sādhyatvaṁ sādhanatvaṁ ca yujyata iti ।</p>
<p>naivam; sādhyatvēnaiva sādhanatvāt । kriyābhyupapattirūpēṇa bhavanasvabhāvā sādha
yasvabhāvēnaiva karmarūpā । yadēva cāsyā anidantānirdēśyamapariniṣṭhitaṁ bhavanaṁ sādhyaikarūpaṁ
tēnaivaiṣātra sādhyabhāvaṁ sādhanabhāvaṁ ca pratipadyata iti ।</p>
<pb n="437"/>
<p>siddhatāvabhāsaḥ kuta iti cēt, kartaryutpannō lakārastāṁ siddhatvēnāvabhāsayati, yathā
cōrasya rujatīti dhātvartha ēva rōgalakṣaṇaḥ, kartrantarāśravaṇāt sādhyarūpēṇaiva
kartr̥bhāvamanubhavasiddhatayāvabhāsatē ।</p>
<p>yadi vā padasya na padarūpādēvādhikārthatā, kiṁ tarhi?, vākyarūpāt; tadyathā puruṣa
iti padakālē puruṣō vyatirikta ucyatē । yadā tu rājñaḥ puruṣa iti viśēṣasanni—
dhiyōgyastadā'sya vyatirēkō bhavati, puruṣaviśēṣō'yaṁ rājapuruṣa iti । ēvaṁ pacatīti naitasmāt
padarūpādēvādhikārthatvam । yadā tu bhavatīti padāntarasannidhiḥ, tadā vākyakālē puruṣasyēva
vyatirēka upajāyata iti ।</p>
<p>yadi vā na kadācidaparā tadatirēkiṇī bhavanakriyā, kaścidaparō vā kartā
virōdhahēturasti । api tu saiva vyapadēśivadbhāvanyāyēna kriyārūpatāṁ bhavitr̥tvaṁ ca darśayantī
cakāsti ।</p>
<p>api caikasyāpyarthasya viṣayabhēdēna dvidharmatvaṁ dr̥śyatē, yathā rājñaḥ puruṣasya putra iti
puruṣaḥ śēṣī ca bhavati śēṣaścēti rājānaṁ prati śēṣī avicalitasvārthaḥ putrārthāntarē
śēṣatāmāpadyatē । ēvaṁ bhavati pacatītyatra bhavatō'kartr̥tvaṁ sādhyatvaṁ ca bhaviṣyati । paśya mr̥gō
dhāvatītyatra ca mr̥gē kartari sādhyabhāvaṁ prādhānyaṁ cājahatsaraṇaṁ dr̥śāvaṅgatvaṁ
sādhanatvaṁ ca gamiṣyatīti ।</p>
<p>athavā 'ayamarthaḥ sādhanamayaṁ sādhyami'—ti rūpasiddhimātramētat, yathā padē ayaṁ
prakr̥tyarthō'yaṁ pratyayārtha iti, ēka ēvāsāvarthō viśiṣṭō vā (a)khaṇḍa ēva pratīyatē, yathā
muṇḍayati carcayatīti । atra muṇḍayati māṇavakamiti muṇḍiḥ kēśacchēdanavacanaḥ । asya tu
vyutpattiḥ muṇḍaṁ karōtīti karōtisāmānyapravr̥ttaṁ viśēṣē muṇḍaśabdō'vasthāpayati ।
karōtiviśēṣō'yaṁ yasmiṇṇijutpadyatē, na karōtimātram । ēvaṁ carcāṁ karōti carcayatīti । ata
ēva kēcinmuṇḍicarcādīn curādiṣu paṭhanti muṇḍa kēśakhaṇḍanēṣu muṇḍayati carcayatīti ।</p>
<p>ēvaṁ paśya mr̥gō dhāvatīti 'idamatra sādhanapadamidaṁ sādhyami'—tyutprēkṣaiṣā । idaṁ
tvarthasatattvam—'nātra saraṇaṁ, na darśanaṁ, na mr̥gaḥ, kiṁ tarhi? mr̥gakartr̥kō dr̥śikarmā
saraṇaviśēṣō'yam akhaṇḍō vākyārtha iti । ētēna putramicchati putrīyatītyādayō'pi
vyākhyātāḥ ॥</p>
<pb n="438"/>
<p>(<b><emph>8. ēkārthībhāvaḥ</emph></b>)</p>
<p>vyapēkṣāvatāṁ samarthānāmanvitārthānāṁ ca padārthānāṁ tilataṇḍulavat kṣīranīravat
pāṁsūdakavacca yadavibhāgarūpēṇa bhavanaṁ sa <b>ēkārthībhāvaḥ</b> । lakṣaṇaṁ caitat samastaṁ vyastaṁ
ca । tēna sāpēkṣāsamarthasamāsādīnāmupasaṅgrahaḥ ।</p>
<p>kaḥ purasya vyapēkṣātō bhēdaḥ?</p>
<p>ucyatē vyapēkṣāyāṁ saṅkhyāviśēṣō vyaktābhidhānamupasarjanaviśēṣaṇaṁ cayōgaḥ
kramāniyamō vyavadhānaṁ yathēṣṭamanyatarēṇābhisambandhaḥ śabdāntaraprayōgaśca bhavati ।
ēkārthībhāvē tvaikapadyamaikaśabdyamaikasvaryamēkavibhaktitvamēkavadbhāva ēkaśēṣaḥ anēka—
vidhānāmaikyamēkavidhānāṁ cānaikyamiti । tadyathā vyapēkṣāyāṁ saṅkhyāviśēṣaḥ—'rājñaḥ puruṣaḥ,
rājñōḥ puruṣaḥ, rājñāṁ vā puruṣaḥ ।' ēkārthībhāvē tu tadabhāvō rājapuruṣaḥ । vyapēkṣāyāṁ
vyaktābhidhānaṁ rājñaḥ puruṣaḥ; ēkārthībhāvē tu rājapuruṣa ityatra lōṇmadhyamapuruṣaikavacanaṁ
vibhaktilōpō vēti nābhidhānavyaktiḥ । vyapēkṣāyāmupasarjanasya viśēṣaṇaṁ r̥ddhasya rājñaḥ
puruṣaḥ, ēkārthībhāvē tadabhāvaḥ, rājapuruṣaḥ । vyapēkṣāyāṁ cayōgaḥ, rājñaḥ puruṣō brāhmaṇasya
ca, ēkārthībhāvē tu rājapuruṣaḥ । vyapēkṣāyāṁ kramāniyamō rājñaḥ puruṣaḥ, puruṣō rājñaḥ,
ēkārthībhāvē tu rājapuruṣa ityēva । vyapēkṣāyāṁ vyavadhānamapi rājñaḥ, puruṣō'yaṁ puruṣō'yaṁ
rājñaḥ; ēkārthībhāvē tu rājapuruṣa ityēva । vyapēkṣāyāṁ yathēṣṭamanyatarēṇābhisambandhaḥ, rājñaḥ
puruṣō bhāryā vēti; ēkārthībhāvē tu niyamataḥ puruṣēṇaiva sambandhō na bhāryayā ।
vyapēkṣāyāṁ śabdāntaraprayōgō dadh‍nōpasiktaṁ, pariglānō'dhyayanāyaḥ ēkārthībhāvē tu naivam,
dadhyōdanaṁ paryadhyayana iti । ēkārthībhāvē aikapadyaṁ yathā—'ātmanātr̥tīyaḥ
kaṇṭhēkāla'iti; ēkaśabdyaṁ yathā— 'pitarau bhrātarāviti; aikasvaryaṁ yathā—'citraguḥ,
brāhmaṇakambala' iti; ēkavibhaktitvaṁ yathā— 'nīlōtpalaṁ, rājapuruṣa' iti; ēkavadbhāvō
yathā— gavāśvaṁ, plakṣanyagrōdhā iti । ēkaśēṣō yathā— akṣā vr̥kṣā iti ।
anēkavidhānāmaikyaṁ yathā— putramicchatyātmanaḥ putrīyati, muṇḍaṁ karōti muṇḍayatīti ।
ēkavidhānāmanaikyaṁ yathā— kaṁsavadhamācaṣṭē kaṁsaṁ ghātayati, puṣyacandrayōgaṁ jānāti
puṣyēṇa candraṁ yōjayatīti । vyapēkṣāyāṁ tu naivamiti ॥</p>
<p>sō'yamēkārthībhāvō vyapēkṣāvailakṣaṇyēna viprathamānassamānassamāsataddhitākhyādiṣu
triṣu tridhā vikhyāyatē — vākyatulyārthaḥ, vākyādhikārthaḥ, vākyānyārtha iti । tēṣu—
<pb n="439"/>
<b>vākyatulyārthō</b> yathā— vīraḥ puruṣō vīrapuruṣaḥ, kaṣṭaṁ śritaḥ kaṣṭaśrita iti ।</p>
<p><b>vākyādhikārthō</b> yathā— 'guḍēna miśrā dhānāḥ guḍadhānāḥ, śaṅkulayā kr̥taḥ
khaṇḍaḥ śaṅkulākhaṇḍa' iti ।</p>
<p><b>vākyānyārthō</b> yathā— 'kuśaṁ lātīti kuśalaḥ, prakr̥ṣṭō vīṇāyāṁ pravīṇaḥ' ॥</p>
<p>athāyaṁ triprakārō'pyanēkadhā bhidyatē । tadyathā — nityasamāsaḥ, nityāsamāsaḥ,
asamarthasamāsaḥ, aluksamāsaḥ, sāpēkṣasamāsaḥ, nirapēkṣasamāsaḥ, pūrvapadapradhānaḥ,
uttarapadapradhānaḥ, ubhayapadapradhānaḥ, anyapadapradhānaḥ, anyathāpradhānaḥ, anyathōpasarjanaḥ,
tiṅsamāsaḥ, prātipadikasamāsaḥ, upapadasamāsaḥ, prādisamāsaḥ, nañsamāsaḥ,
ēkadēśisamāsaḥ, sāmānyasamāsaḥ, viśēṣasamāsaḥ, samānādhikaraṇaḥ, bhinnādhikaraṇaḥ,
upamānasasamāsaḥ, upamēyasamāsa iti । tēṣu —</p>
<p><b>nityasamāsō</b> yathā— lōhitaśāliḥ, gaurakharaḥ, uddālapuṣpabhañjikā, dantalēkhaka iti ।</p>
<p><b>nityāsamāsō</b> yathā— akiñcitkurvāṇaḥ, amāṣaṁ haramāṇaḥ, agādhamutsr̥p‍tāḥ,
chātrāṇāṁ pañcama iti ।</p>
<p><b>asamarthasamāsō</b> yathā— asūryaṁpaśyā rājadārāḥ, apunargēyāḥ ślōkāḥ,
aśrāddhabhōjī brāhmaṇaḥ, alavaṇabhōjī bhikṣuriti ।</p>
<p><b>aluksamāsō</b> yathā— stōkānmuktaḥ, ātmanātr̥tīyaḥ, paśyatōharaḥ, kaṇṭhēkāla iti ।</p>
<p><b>sāpēkṣasamāsō</b> yathā— yajñadattasya bhrātr̥bhāryā, viṣṇumitrasya gurukulam,
cūtasya phalarasaḥ, priyāyāḥ stanasparśa iti ।</p>
<p><b>nirapēkṣasamāsō</b> yathā— varṣaśatamāyurasya śatāyuḥ, śākapradhānaḥ pārthivaḥ
śākapārthivaḥ, aśvayuktō rathō'śvarathaḥ, aśrēṇayaḥ śrēṇayaḥ
kr̥tāḥ śrēṇīkr̥tā iti ।</p>
<p><b>pūrvapadapradhānō</b> yathā— upakumbham, nirmakṣikam, bahirgrāmam, pārēgaṅgamiti ।</p>
<p><b>uttarapadapradhānō</b> yathā— ārūḍhavānarō vr̥kṣaḥ, ūḍharathō'naḍvān, citragurdēvadattaḥ,
mattamātaṅga vanamiti ।</p>
<p><b>anyathāpradhānō</b> yathā— unmattagaṅgaṁ, pañcakapālaḥ, dvitrāḥ, kr̥ṣṇaśāra iti ।</p>
<p><b>anyathōpasarjanō</b> yathā— śākaprati, prāp‍tajīvikaḥ, gōgarbhiṇī, ag‍nistōka iti ।</p>
<pb n="440"/>
<p><b>tiṅsamāsō</b> yathā— astikṣīrā, ēhivaṇijā, aśnītapibatā, khādatamōdatēti ।</p>
<p><b>prātipadikasamāsō</b> yathā— dadhisēk, carmakrīti ।</p>
<p><b>upapadasamāsō</b> yathā— kumbhakāraḥ, paṅkajam, uṣṭrakrōśī, sahayuddhēti ।</p>
<p><b>prādisamāsō</b> yathā— niṣkauśāmbiḥ, utpaśyaḥ, durāsadaḥ, suprabōdha iti ।</p>
<p><b>nañ‌sa‌māsō</b> yathā— abrāhmaṇaḥ, anēkaḥ, abhāryaḥ, apacasīti ।</p>
<p><b>ēkadēśisamāsō</b> yathā— candra iva mukhamasyāścandramukhī, mr̥gīva capalā
mr̥gacapalā, śastrīva śyāmā śastrīśyāmā, ananyēna sadr̥śī
ananyasadr̥śī ।</p>
<p><b>upamēyasamāsō</b> yathā— 'vyāghra iva puruṣaḥ puruṣavyāghraḥ, karīva kalabhaḥ
karikalabhaḥ, śārdūla iva rājā rājaśārdūlaḥ, candra iva mukhaṁ
mukhacandra iti ॥</p>
<p>(<b>upamānamupamēyañca</b>)</p>
<p>kiṁ punarupamānaṁ kiṁ vōpamēyaṁ, kiṁ yadēvōpamānaṁ tadēvōpamēyam,
āhōsvidanyadupamānamanyadupamēyam?</p>
<p>kiṁcātaḥ?</p>
<p>yadi yadēvōpamānaṁ tadēvōpamēyam, upamārthō na ghaṭatē, na hi bhavati gauriva gauḥ;
anyadupamānamanyadupamēyaṁ, tathāpyupamārthō na ghaṭatē, na hi bhavati gaurivāśva iti । ēvaṁ
tarhi yatra kiṁcitsāmānyaṁ kaścicca viśēṣaḥ tatrōpamānōpamēyē bhavataḥ ।</p>
<p>kiṁ vaktavyamētat? na hi । kathamanuktaṁ gamyatē?</p>
<p>mānaṁ hi nāmānirjñātajñānārthamupādīyatē । yathā prasthādimānamanirjñātasya
dhānyādērmēyasyātyantāvacchēdāyōpādīyatē ।</p>
<p>tatsamīpē yannātyantāya mimītē tadupamānaṁ, yathā gauriva gavayaḥ । gaurasya nirjñātaḥ
gavayō'nirjñātaḥ ।</p>
<p>tarhi yasya gavayō nirjñātaḥ syāt gauranirjñātaḥ, kartavyaṁ tēna gavaya iva gauriti ।</p>
<p>bāḍhaṁ kartavyam, yathā bhēdasādr̥śyādhyāsitamūrtayaḥ padārthāḥ parasparamaniyamēnōpa—
mānōpamēyabhāvamadhigacchanti, yathā candra iva mukhaṁ kāminyāṁ, mukhamiva candrō
<pb n="441"/>
yāminyām । yatra punarbhēdasādr̥śyādhyāsitamūrtitvaṁ na, tatrōpamānōpamēyabhāvō'pi na । yathā
gauriva gauḥ, gaurivāśva iti ।</p>
<p>nanu ya ētē bhēdasādr̥śyādhyāsitāḥ padārthāstē nāntarēṇa dēśakāla—
kriyādisampāditaṁ virōdhaṁ bhavitumarhantīti sāmānādhikaraṇyānupapattiḥ?</p>
<p>naivam; yadyapyupamānamupamēyaṁ ca paramārthatō bhinnaṁ, tathāpyupamānaśabdā gauṇīṁ
vr̥ttimāśrityōpamēyē vartamānāstayōrbhēdaṁ tirōdadhati । tathā hi — yadā vyāghrādayaḥ
śauryādyatiśayanibandhanamupamānōpamēyasambandhamanubhūya tataḥ upamānōpamēyasambandhādhyā—
rōpitā bhēdā upamēyē vartantē vyāghrasadr̥śō'yaṁ vyāghra iti, tadā puruṣādiśrutibhirabhinnā—
dhikaraṇāḥ samasyanta iti ।</p>
<p>kiṁ punarupamānōpamēyapratipattinibandhanēbhya ēva śabdēbhyaḥ sādr̥śyapratipattiḥ? uta
tēbhyaścānyēbhyaścēti?</p>
<p>kiṁ cātaḥ?</p>
<p>yadi tēbhya ēva, puruṣaṁ vyāghraṁ ca vīkṣasvētyatrāpi syāt । ivaprayōgavaiyarthyaṁ ca ।
atha dvitīyaḥ pakṣaḥ, puruṣō vyāghra ivētyēva syāt, na puruṣavyāghra iti ।</p>
<p>yathēcchasi tathāstu ।</p>
<p>astu tāvat prathamaḥ pakṣaḥ ।</p>
<p>nanu cōktaṁ puruṣaṁ vyāghraṁ ca vīkṣasvētyatrāpi sādr̥śyapratipattiḥ syāt । iha hi
puruṣavyāghrayōrvīkṣaṇakriyāsamāvēśamātraṁ vivakṣitam, na sādr̥śyam ।</p>
<p>nanu vivakṣātō'pi sādr̥śyapratipattāvivādiśabdōpādānamanarthakam । yatra
mukhyavr̥ttivyatikramēṇa gauṇīṁ vr̥ttimāśrityōpamānaśabdā upamēyē prayujyantē tatraiva
ivādiśabdavikalāḥ sādr̥śyaṁ gamayanti, yathā kaścidavyāghraṁ puruṣaṁ vyāghra ityāha, tēna manyāmahē
vyāghrasadr̥śō'yaṁ puruṣaḥ । tataḥ vyāghradharmāṇāṁ śauryabalavattvādīnāṁ vyāghraśabdāt puruṣē
pratipattirbhaviṣyati । yadā punarupamānōpamēyaśabdā mukhyārthapratipattayē vivakṣitōpamānōpamēya—
bhāvēṣu vākyēṣu svarūpābhēdādaśaktāḥ sādr̥śyamavagamayituṁ, tadā'pēkṣantē
dvitīyamivādiśabdaprayōgamiti ।</p>
<p>kiṁ punarihōdāharaṇam?</p>
<p>śastrīva śyāmā śastrīśyāmēti ।</p>
<pb n="442"/>
<p>nanu cātra śyāmāśabdōpāttasya dharmasyōpamānōpamēyayōstulyatāvadyōtanāyēvaśabdaḥ
prayujyatē । vyāghra iva puruṣa ityatra tu sāmānyaprayōgābhāvāt kasya puruṣavyāghrayō—
ssādhāraṇyamivaśabdēnāvadyōtyata iti?</p>
<p>ucyatē— śabdaḥ kvacidabhidhāvr̥ttyā arthaṁ bōdhayati, yathā guḍaśabdō guḍadravyam;
kvacid gamakavr̥ttyā, yathā guḍadravyāvinābhāvi mādhuryam, ēvamiha vyāghraśabdēna
vyāghrāvinābhāvi śauryādikaṁ gamitaṁ, tasya vyāghrapuruṣayōssādr̥śyasiddha‍yarthamubha—
yādhikaraṇatāvadyōtanamivēna kriyata iti । ētēna śastrīśyāmētyapi vyākhyātam ।
atrāpyanupāttamapi dēvadattā iti gamyatē ।</p>
<p>k‍va punarayaṁ śyāmāśabdō vartatē? śastryāmityāha ।</p>
<p>kēna tarhīdānīṁ dēvadattā gamyatē?</p>
<p>samāsēna । yadāha upamānāni sāmānyavacanaiḥ (2.1.55) samasyantē; samānatvaṁ ca
sādhāraṇyē sati syāt । tattu dēvadattāmantarēṇa nōpapadyata iti ।</p>
<p>yadyēvaṁ śastrīśyāmō dēvadatta iti na siddha‍yati । upasarjanasya (1.2.48) iti hrasvatvaṁ
bhaviṣyati ।</p>
<p>yadi tarhi upasarjanānyēvaṁjātīyakānyapi bhavanti, tittirikalmāṣī
kumbhakapālalōhinītyanupasarjanalakṣaṇa īkārō na prāp‍nōti ।</p>
<p>ēvaṁ tarhi śastryāmēva śastrīśabdō vartatē, śyāmāśabdastu dēvadattāyām । ēvamapi
guṇō'nirdiṣṭō bhavati । bahavaśca śastryāṁ guṇāḥ— 'sūkṣmā ślakṣṇā pr̥thuḥ śyāmē'ti ।</p>
<p>anirdiśyamānasyāpi guṇasya bhavati lōkē sampratyayaḥ । tadyathā— candramukhī
dēvadattēti । bahavaścandrē guṇāḥ, yā cāsau priyadarśanatā sā gamyatē । yathā ca vyāghrō'yaṁ puruṣa
iti bahuṣvapi vyāghraguṇēṣu śauryaṁ balavattā vā pratīyata iti । ēvamapi
'samānādhikaraṇēna' iti vartatē । vyadhikaraṇatvāt samāsō na prāp‍nōti ।</p>
<p>kiṁ hi vacanānna bhavati?</p>
<p>yadyapi tāvad vacanāt samāsaḥ syāt, mr̥gīva capalā mr̥gacapalēti samānā—
dhikaraṇalakṣaṇaḥ puṁvadbhāvō na prāp‍nōti । ēvaṁ tarhi tasyāmēvōbhayaṁ vartatē । ētaccātra yuktaṁ
yattasyāmēvōbhayaṁ vartatē; itarathā hi bahvapēkṣyaṁ syāt । yadā tāvadēvaṁ vigrahaḥ kriyatē 'yathā
śastrī śyāmā ēvaṁ dēvadattā' iti, tadā śyāmēti dēvadattāyāmapēkṣyaṁ syāt । yadāpyēvaṁ vigrahaḥ
<pb n="443"/>
kriyatē śastrīśyāmā dēvadattēti, tadāpi śyāmēti śastryāpēkṣyaṁ syāt । yadā tu śastrīśyāmā
cāsau śyāmā ca śastrīśyāmēti, tadā na kiñcidapēkṣyatē, sāmānādhikaraṇyaṁ ca bhavati ।</p>
<p>nanvēvaṁ sati śastrīśabdasya dēvadattāyāṁ pravr̥ttinimittamanirdiṣṭaṁ bhavati;
pratīyamānaṁ bhaviṣyatīti cēt, kiṁ taditi pr̥cchāmi । yadi śyāmatvamēva, śyāmēti
śabdasyōktārthatvādaprayōgaḥ prāp‍nōti । na hi guṇavr̥ttyā pratipāditēṣu guṇēṣu tadabhidhānāya
guṇavacanaḥ prayujyatē, na hi bhavati puruṣō'yaṁ vyāghraśūra iti । athānabhihitaṁ
taikṣṇyādikamupādāya śastrīśabdō dēvadattāyāṁ vartatē, tarhi tīkṣṇaśyāmaguṇavacanayōḥ
khañjakūṇavat samāsē 'upamānāni sāmānyavacanaiḥ' iti virudhyatē, śyāmaśastrīti prayōgaḥ
prāp‍nōti ।</p>
<p>nanu pakṣatrayē'pi dōṣadarśanāt pakṣāntarābhāvācca kinna bhavitavyamēvōpamāna—
samāsēna?</p>
<p>bhavitavyam, kintu pūrvōttarapakṣau vyudasya madhyamē pakṣē, śastrīva śyāmā dēvadattē—
tyavaiyadhikaraṇyē'pi vacanasāmarthyāt ।</p>
<p>nanūktaṁ tatra mr̥gaṁcapalēti samānādhikaraṇalakṣaṇaḥ puṁvadbhāvō na prāp‍nōti,
naivam । nēha pūrvapadaṁ śastrītvēna (mr̥gītvēna) vivakṣitam, api tu mr̥gatvajātimātrēṇa,
yathā mr̥gakṣīraṁ kukkuṭāṇḍamiti । 'upāmānasamāsē guṇavacanasya viśēṣabhāktvāt
sāmānyavacanatvāprasiddhiḥ' । yataḥ śyāmāśabdō'yaṁ sādr̥śyasiddhayē śastrīśabdēnābhi—
sambadhyamānō viśēṣavacanaḥ sampadyatē ।</p>
<p>naivam; śyāmatvasya ubhayatra bhāvāt tad‍vācakatvācca śabdasya sāmānya—
vacanatvaprasiddhēḥ ।</p>
<p>na cāvaśyaṁ sa ēva sāmānyavacanaḥ । yō bahūnāṁ sāmānyamāha; dvayōrapi yaḥ sāmānyamāha,
sō'pi samānyavacanaḥ ।</p>
<p>athavā 'sāmānyavacanaiḥ' ityētēna sarvaśca śabdō'nyēnābhisabadhyamānō viśēṣavacanaḥ
sampadyatē । ta ēvaṁ vijñāsyāmaḥ — 'prāgabhisambandhādyaḥ sāmānyavacana' iti ।</p>
<p>nanvēvaṁ sati 'upamitaṁ vyāghrādibhiḥ' ityatra sāmānyāprayōgagrahaṇamatiricyatē ।</p>
<p>vyāghrādayō'pi bhēdōpanibandhanasyēvādēḥ prayōgē yadōpamāna ēva vartantē tadā
sāmānyaprayōgamapēkṣantē— 'puruṣō'yaṁ vyāghra iva śūraḥ, siṁha iva balavāniti ।' abhēdōpakramē
<pb n="444"/>
cābhidhānē sambandhanimittasyōpamānaśabdairēva antarbhāvitatvādaprayōgaḥ sāmānyaśabdasyēti ।
aprayōgē'pi ca sāmānyadharmāvasāyaścandramukhavad‍bhaviṣyati । taduktaṁ— 'siṁhō vyāghra iti
pūjāyāṁ, śvā kāka iti kutsāyām' iti ।</p>
<p>naivam, yadyantarbhūtōpamā na kutsārthasambandhapratipad‍vyāghrādiśabdairupamēyaṁ puruṣādi pūjārthaṁ
cābhidhīyatē ।</p>
<p>tathāpi tannimittasyānēkatvāniyamāya nimittatr̥tīyāntaśauryādipadaprayōgō na
virudhyatē, puruṣō'yaṁ vyāghraḥ śauryēṇēti ।</p>
<p>bhinnē'pi vastunyabhēdōpacāraḥ sārūpyamātraṁ gamayēt, na tasyātmātiśayam; yathā hi
sumanāyatē durmanāyatē abhimanāyata iti sudurabhīnāṁ bhavatyarthaviśēṣapakṣē
pratyayēnōpāttārthānāmapi pratyayasya rūpābhēdādanavasīyamānavibhāgamupasargārthamavacchēttuṁ prayōgaḥ ।
kathaṁ puruṣavyāghrādau tasyāḥ pūjāyā nimittabhēdasambhavē niyamāya sadr̥śabhāgōpanipātī śabdaḥ
prayujyata iti ।</p>
<p>(<b>taddhitākhyātārthaikārthībhāvāḥ</b>)</p>
<p>ēvamayamēkārthībhāvastaddhitākhyātayōrapi anantaprakāra ēva draṣṭavyaḥ । tatra—
(taddhitē)</p>
<p><b>taddhitē</b> sāmānyēna tridhā <b>sambandhaviṣayaḥ, kārakaviṣayaḥ, svārthaviṣayaśca</b> । tēṣu—
<b>sambandhō</b> dvidhā— pradhānamapradhānaṁ ca ।</p>
<p><b>pradhānaṁ</b> yathā— 'gāvō'sya santi gōmān, salāturō'syābhijanaḥ sālāturīya' iti ।</p>
<p><b>apradhānaṁ</b> yathā— 'vasiṣṭhasyāpatyaṁ vāsiṣṭhaḥ, cāṣāṇāṁ samūhaścāṣami' ti ।</p>
<p><b>kārakaṁ</b> dvidhā— pradhānamapradhānaṁ ca ।</p>
<p><b>pradhānaṁ</b> yathā— 'viṣēṇa vadhyō viṣyaḥ śatruḥ, padamasmin dr̥śyaṁ padyaḥ kardama' iti ।</p>
<p><b>apradhānaṁ</b> yathā— vyākaraṇaṁ vētti adhītē vā vaiyākaraṇaḥ, akṣairdīvyatyākṣika' iti ।</p>
<p><b>svārthō</b> dvidhā—mukhya upacaritaśca ।</p>
<p><b>mukhyō</b> yathā—'yava ēva yāvakaḥ (yavakaḥ), maṇirēva maṇika' iti ।</p>
<p><b>upacaritō</b> yathā— 'kuśāgrīyā buddhiḥ, kākatālīyamiva kākatālīyō nyāya' iti ।</p>
<pb n="445"/>
<p>(<b>ākhyātē</b>)</p>
<p><b>ākhyātē'pi</b> tridhā kārakēṇa, sambandhinā prādibhiśca ।</p>
<p><b>kārakēṇa</b> yathā—'abhr̥śō bhr̥śō bhavati bhr̥śāyatē, śabdaṁ karōti śabdāyatē,
hastinā atikrāmati atihastayati, kaṣṭāya karmaṇē krāmati kaṣṭāyatē, pāśān
vimōcayati vipāśayati, prāsāda ivācarita prāsādīyatīti ।</p>
<p><b>sambandhinā</b> yathā—'vyākaraṇasya sūtraṁ karōti vyākaraṇaṁ sūtrayati, kaṁsasya
vadhamācaṣṭē kaṁsaṁ ghātayati, ā rātrērvivāsamāstē rātriṁ vivāsayati, puṣyēṇa candrasya
yōgaṁ jānāti puṣyēṇa candraṁ yōjayati, māhiṣmatyāṁ sūryōdgamaṁ prāp‍nōti māhiṣmatyāṁ
sūryamudgamayati, kālasya gamanamupaviṣṭaḥ pratipālayati kālaṁ gamayatīti ।</p>
<p><b>prādayaḥ</b> punaḥ ṣōḍhā—vācakāḥ, dyōtakāḥ, sahābhidhāyakāḥ, viśēṣakāḥ,
kāryārthakāḥ nirarthakāścēti । tē ca kriyayaiva sambadhyamānāḥ kriyāpradhānatvādākhyātasya
tad‌vyapadēśabhājō bhavanti । tatrōpasargāṇāṁ vācakatvaṁ yathā— 'prādayō gatādyarthē prathamayā,
prācāryaḥ, prāntēvāsīti । atyādayaḥ krāntādyarthē dvitīyāya, atikhaṭvaḥ, atimāla
iti । avādayaḥ kruṣṭādyarthē tr̥tīyayā, avakōkilam, avamayūramiti । paryādayō
glānādyarthē caturthyā, paryadhyayanaḥ, paripravacana iti । nirādayaḥ krāntādyarthē pañcamyā,
nirvārāṇasiḥ, niṣkauśāmbiriti । ēvaṁ prapatitaḥ parṇaḥ praparṇaḥ, prācīnaṁ palāśaṁ
prapalāśaṁ, saṅgatā āpō'sminniti samīpam, saṅgatamakṣēṇa samakṣamiti ।</p>
<p>dhātulīnasyaivārthaviśēṣasya prakāśakatvaṁ dyōtakatvam । dyōtyāśca 'tadanyaḥ
tatsadr̥śastadviruddhastadabhāvastadutkarṣastadapakarṣa' iti ṣaḍarthā bhavantīti । tēṣu</p>
<p><b>tadanyō</b> yathā— 'pratīkṣatē, upakramata' iti; tatsadr̥śō yathā 'saṁvadati, anukarōtī' ti;</p>
<p><b>tadviruddhō</b> yathā— 'pratiṣṭhatē, unmajjatīti;</p>
<p><b>tadabhāvō</b> yathā— 'viyujyantē, prasmarantī' ti;</p>
<p><b>tadutkarṣō</b> yathā— 'pragalbhatē, atikrāmatīti;</p>
<p><b>tadapakarṣō</b> yathā—vihasati, prāśnātīti ।</p>
<p>atra ca yō'sau kriyātmabhūtō dharmaḥ kālaharaṇādistaddhātvabhihitamēvā—
sattvabhūtamanabhidadhat prādiravadyōtayati । yathā'kṣinikōcādayō'nabhidadhata ēvārthān
pradarśayanti, ēvaṁ kriyāsthān prārambhādīnabruvanta ēva prādayō'vadyōtayanti ।
<pb n="446"/>
dhātōrēkākinaḥ kriyāviśēṣābhidhānāsāmarthyē sahakāribhāvaḥ sahābhidhāyakatvam ।
tatrāntaraṅgō, bāhyaḥ, avyabhicārī, vyabhicārī, vyavahitaḥ, saviśēṣaśca sahābhidhāyakō
bhavati । tēṣu—</p>
<p><b>antaraṅgō</b> yathā— 'saṅgrāmayatē, asaṅgrāmayata ।</p>
<p><b>bāhyō</b> yathā— anurudhyatē, anvarudhyata ।</p>
<p><b>avyabhicārī</b> yathā— adhītē, adhyēti ।</p>
<p><b>vyabhicārī</b> yathā— ācāmati, saṁdhukṣayati ।</p>
<p><b>vyavahitō</b> yathā— pucchamudasyatyutpucchayatē, vyasyati vipucchayatē ।</p>
<p><b>saviśēṣō</b> yathā— sēnayā abhiyāti abhiṣēṇayati, vīṇayōpagāyati upavīṇayati ।</p>
<p><b>sahārthābhidhānē</b> tūpasargayōrbhēdapratipattiḥ katham?</p>
<p>yadyapi dhāturupasargaṁ na vyabhicarati, vyabhicaratyēvōpasargō dhātum । ataḥ
śakyatē'nvavavyatirēkābhyāṁ bhēdaḥ kalpayitum । yāvānayaṁ samādirupasargō'nyatra dr̥ṣṭaḥ
ihāpi tāvānēva bhaviturbhavatīti ।</p>
<p>sajātīyēbhyō vijātīyēbhyaścāvacchēdakō <b>viśēṣakaḥ</b> । sa ṣōḍhā— prakr̥tiviśēṣakaḥ,
prakr̥tyarthaviśēṣakaḥ, pratyayaviśēṣakaḥ, pratyayārthaviśēṣakaḥ, ubhayaviśēṣakaḥ,
ubhayārthaviśēṣakaścēti । tēṣu—</p>
<p><b>prakr̥tiviśēṣakō</b> yathā— vijayatē, parājayatē ।</p>
<p><b>prakr̥tyarthaviśēṣakō</b> yathā— saṅkrīḍati, saṅkrīḍatē ।</p>
<p><b>pratyayaviśēṣakō</b> yathā— viśālam, viśaṅkaṭam ।</p>
<p><b>pratyayārthaviśēṣakō</b> yathā— abhimanāyatē, durmanāyatē ।</p>
<p><b>ubhayaviśēṣakō</b> yathā— anuvyacalat, prāvarṣat ।</p>
<p><b>ubhayārthaviśēṣakō</b> yathā— upatiṣṭhati, upatiṣṭhatē ।</p>
<p>atra ca prādiḥ prakarṣadikamarthaṁ bruvāṇaḥ kriyāṁ sāmānyēnōpagr̥h‍ṇāti, na tu
kriyāsāmānyaviśēṣayōrātmānaṁ niyamayati ।</p>
<p>dhāturapi kriyāṁ bruvan prakarṣādikamarthaṁ sāmānyēnōpagr̥h‍ṇāti, na tu
sāmānyaviśēṣayōrātmānaṁ niyamayati ।</p>
<p>parasparōpaślēṣē tu tayōrviśēṣaṇaviśēṣyabhāvō nīlōtpalādivad bhavati ।</p>
<pb n="447"/>
<p><b>kāryārthatvaṁ</b> yathā— prayuṅktē, parākarōti, abhiṣuṇōti, praṇamati, vittaṁ,
samīpam iti ।</p>
<p>ātmanēpadaṁ, parasmaipadaṁ, ṣatvaṁ, ṇatvaṁ, tatvam, ītvaṁ ca kāryāṇyupasargayōgē
bhavanti ।</p>
<p><b>nirarthakatvaṁ</b> yathā—nihnutē, nikhañjanti, pralambatē, saṁśrayatīti । atra padōpacayamātrē
prādiḥ prayukta iti nirarthakatvam । āhuśca—(vāpa. 2.188)</p>
<b><lg>
<l>sa vācakō viśēṣāṇāṁ sambhavē dyōtakō'pi vā ।</l>
<l>śaktyādhānāya dhātōrvā sahakārī prayujyatē ॥ 108 ॥</l>
</lg></b>
<b><lg>
<l>kriyāviśēṣakō vā syāt kāryārthaṁ vōpadiśyatē ।</l>
<l>padōpacayamātrē vā'narthakaḥ prādiriṣyatē ॥ 109 ॥</l></lg></b> iti
<p>(<b>vākyaikārthībhāvaḥ</b>)</p>
<p>ēvamayamanēkarūpaḥ padaikārthībhāvaḥ । ēvaṁ vākyaikārthībhāvō'pi ।</p>
<p>tatra 'ākhyātaṁ sāvyayakārakaviśēṣaṇaṁ vākyaṁ, ēkatiṅ vākyam' ityādayō
vikalpāḥ । tatra caikavākyasthāt padāduttarayōstiṅāmantritapadayōrnighātaḥ । yuṣmadasma—
dōrvānnāvādaya ādēśāḥ । 'vākyasya ṭēḥ pluta udātta' iti tu vākyācāmantyasya pluta
ityādīni prayōjanānyabhidhīyantē । kriyākārakāvyayaviśēṣaṇapadārthānāṁ ca
parasparamupakāryōpakārakabhāvēnāvasthitānāṁ 'bhāvanā, vidhiḥ, pratibhā' vēti vākyārthaḥ
prathamē । ēvaṁ vākyānāmapi parasparamupamānōpamēyabhāvādibhirivādiśabdaprayōgē
muktakādiṣvēkārthībhāvō bhavati । ētēnaikakriyākārakābhinivēśinōryugalakasandānitaka—
kalāpakakulakādayō vākyaviśēṣā vyākhyātāḥ । tatra—</p>
<p>dvābhyāṁ catuṣpadībhyāṁ <b>yugalakam</b>,</p>
<p>tisr̥bhiḥ <b>sandānitakam</b>,</p>
<p>caturbhiḥ <b>kalāpakam</b>,</p>
<p>pañcādibhiḥ <b>kulaka</b>miti saṁjñā vijñāyatē ।</p>
<p>ētēnaikapraghaṭṭakōpanibandhānāṁ subhāṣitānāṁ samūhaḥ <b>saṅghātaḥ</b>,
anēkapraghaṭṭakōpanibaddhānāṁ tu <b>kōśa</b> ityapi vyākhyātam ।</p>
<pb n="448"/>
<p>nagarartūdyānacandrārkōdayārṇavavarṇanādayastu saṅghātarūpā ēva prabandhāntaḥpātinō
vākyasamūhāḥ prakaraṇavyapadēśabhājō'vāntaravākyatāṁ labhantē । tadarthāścaikārthībhāvamanu—
bhavanti ।</p>
<p>yastu tairupakriyamāṇō mahāvākyārthaḥ sargabandhādāvākhyāyikādau mukhapratimukhagarbha—
vimarśanirvahaṇākhyaiḥ pañcasandhibhirupakṣēpaparikarādibhiścatuṣṣaṣṭisandhyaṅgairaṅgaṣōḍaśakarūpa—
bhāratyādirūpavr̥tticatuṣṭayēna ca yathāyōgamupakr̥taḥ kr̥tānyōnyaviśēṣaṇaviśēṣyabhāvaḥ
<b>subhadrāharaṇaṁ jānakīharaṇa</b>mityādinā mahāvākyārtharūpēṇa prathatē, sa prabandhaikārthībhāvō'para
ityākhyāyatē । yastu tadrūparāmāyaṇādiprabandhārthānāmavadhāraṇēnōpahitasaṁskārasya
'rāmavad‍vartitavyaṁ na rāvaṇādivad' ityādividhiniṣēdhapratibhāviśēṣa upajāyatē, sa
samastāviśvavyāpi caturvargaikahētuḥ <b>parā</b> mahāvākyaikārthō'rthamūrtyā vipariṇatamanādi—
nidhanamakhaṇḍaṁ śabdabrahmētyucyatē ।</p>
<b><lg>
<l>akhaṇḍaḥ saiṣa vākyārthaḥ śabdabrahmēti gīyatē ।</l>
<l>śabdabrahmaṇi niṣṇātaḥ paraṁ brahmādhigacchati ॥ 110 ॥</l>
</lg></b>
<b><lg>
<l>idamādyaṁ padasthānaṁ siddhisōpānaparvaṇām ।</l>
<l>iyaṁ sā mōkṣamāṇānāmajihmā rājapaddhatiḥ ॥ 111 ॥</l></lg></b> (vāpa. 1.16)
<b><lg>
<l>uktāścatastrō'tha punaścatastraḥ śabdārthasambandhabhidaḥ kramēṇa ।</l>
<l>catastra ēvātha vacōviśēṣē niṣēduṣīstāḥ parikīrtayāmaḥ ॥ 112 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
sāpēkṣaśabdaśaktiprakāśō nāma</b></p>
<p><b>॥ aṣṭamaḥ prakāśaḥ ॥8॥</b></p>
<lg><l>sanātanaḥ śīlitasāhitīkaḥ sarvāṅgasampūrṇatayā yathārtham ।</l>
<l>prakāśamētaṁ supaṭhaṁ vidhāya prasāsadīti śritakāvyatattvaḥ ॥</l></lg>
<pb n="449"/>
<p>atha</p>
<p><b>śr̥ṅgāraprakāśē navamaḥ prakāśaḥ</b></p>
<p>dōṣahānaguṇōpādānaprakāśō nāma</p>
<p>tatra abhidhāvivakṣādibhirnirūpitē śabdārthayōḥ sāhityē vākyasya prayōgayōgyatā
prayōgānarhatā ca niścīyatē । yadāha—'ēkaḥ śabdaḥ samyakprayuktaḥ svargē lōkē
kāmadhugbhavati' (mabhā. 6.1.84) । duṣprayuktaḥ punaradharmāya sampadyatē । samyakprayōgaścāsya
tadōpapadyatē yadā dōṣahānaṁ guṇōpādānamalaṅkārayōgō rasāviyōgaśca bhavati । tēṣāṁ ca
prathamaṁ dōṣahānamēva vidhēyam । yataḥ kamanīyarūpādisampadupētamapi vapuḥ
kuṣṭhabindunaikēnāpi daurbhāgyamanubhavati । uktaṁ ca—(kāvyāda. 1.7)</p>
<b><lg>
<l>tadalpamapi nōpēkṣyaṁ kāvyē duṣṭaṁ kathaṁcana ।</l>
<l>syād vapuḥ sundaramapi śvitrēṇaikēna durbhagam ॥ 1 ॥</l>
</lg></b>
<p>kiṁ ca— (bhāmahā. 1.12)</p>
<b><lg>
<l>nākavitvamadharmāya mr̥tayē daṇḍanāya vā ।</l>
<l>kukavitvaṁ punassākṣānmr̥timāhurmanīṣiṇaḥ ॥ 2 ॥</l>
</lg></b>
<p>(<b><emph>9. dōṣahānam</emph></b>)</p>
<p>dōṣāstridhā <b>1. padadōṣāḥ, 2. vākyadōṣāḥ, 3. vākyārthadōṣāśca ।</b></p>
<p>tatra ca vākyasya prayōgayōgyatāyāḥ prayōgānarhatāyāśca niścayārthaṁ vimarśē
padagatadōṣanirūpaṇamanipuṇōpajñamiva vijñāyatē । na hi vākyāvasthāyāṁ padāni padārthā vā
vidyantē । yathā hi citrē nīlapītaraktādayaḥ. pānakē guḍāmalakamarīcādayaḥ, grāmarāgē
ṣaḍjarṣabhagāndhārādayaḥ citrādibhyaḥ pr̥thaktvēna nāvabhāsantē, tathā vākyē'pi
kriyākārakaviśēṣaṇādipadāni tadarthā vā na vākyavākyārthābhyāṁ bhēdēnaiva pratīyantē ।</p>
<p>vākyārthō hi padaparyāyairakhaṇḍa ēvābhidhīyamānō dr̥śyatē । tadyathā— muṇḍaṁ karōti
muṇḍayati, ś‍lōkairupastauti upaślōkayati, śrutvā cchandō'dhītē śrōtriyaḥ, parasya
<pb n="450"/>
kṣētrē'ticaran cikitsyatē kṣētriyaḥ, strughnamabhiniṣkrāmati dvāraṁ sraugh‍nam,
kalāpiṣūd‌bhidyamānakalāpēṣu vigatakalāpēṣu vā dēyamr̥ṇaṁ kālāpakam, kēśēṣu kēśēṣu ca
gr̥hītvā pravr̥ttaṁ yuddhaṁ kēśākēśi, gauravāya hvāyakamicchati jihvāyakīyiṣati, aśnīta pibata
iti sātatyēna yasyāṁ kriyāyāṁ tāmātmanaḥ icchatyaśnītapibatīyati, dakṣiṇē pārśvē lubdhēna
viṣadigdhēna śarēṇa marmaṇi nirmitaṁ vraṇaṁ yasya mr̥gasya sa dakṣiṇērmā, dakṣiṇāt samudrādadrirājaṁ
himavantaṁ yāvad yōjanānāṁ daśaśatīṁ vijayamānaḥ samastarat‍nānāṁ ya āyatanaṁ sa cakravartī ।
yō rājasūyayājī ya īśvarō maṇḍalasya sakalasya yaścājñayaiva rājñaḥ praśāsti saṁrāṭ sa vijñēya
iti । api ca lalāṭaṁ paśyati lālaṭikaḥ, kukkuṭīṁ caratīti kaukkuṭikaḥ; tatra
lalāṭadarśanēna dūrē avasthānaṁ lakṣyatē, tēnānupaślēṣakāryēṣu cānupasthānam; yaḥ sēvakaḥ
svāminaḥ kāryēṣu nōpayujyatē, lalāṭamēva vā yaḥ kōpaprasādasaṁrakṣaṇāya paśyati sa
lālāṭika ityucyatē । tathā kukkuṭīśabdēna kukkuṭīpātō lakṣyatē, tēna dēśasyālpatā; yō
hi bhikṣuravikṣip‍tadr̥ṣṭiḥ pādavikṣēpadēśē cakṣuḥ saṁyamya gacchaṁstāvatyēva dēśē carati, yō vā
tathāvidhamātmānamatathāvidhō'pi saṁdarśayati, kukkuṭīpātānāṁ dāmbhikānāṁ cēṣṭāṁ vācarati
yassaḥ kaukkuṭika ucyatē ।</p>
<p>ēvaṁ lōkē lajjākaratvādaprakāśyatvēna kūpē prakṣēpaṇamivārhati yadakāryaṁ
tatkaupīnam, tadiva yad‍gūhanīyamaṅga tadapi kaupīnam; tasya yadācchādakaṁ vastrakhaṇḍaṁ
valkalādi tadapi kaupīnamēvōcyatē । kiṁ ca siddhasyānnasya vardhanāyānāhūtāpi
yōpatiṣṭhatē sā vadhrikā; tadvadaprārthitō'pi yaḥ parikarmaṇi vyāpriyatē sō'pi nindyatvēna
vadhrikēva vadhrikā; praśasyō'pi viruddhalakṣaṇayā hatabhag‍nādivad(?) yaḥ
tad‍vyapadēśabhāgbhavati sō'pi vardhikā darśanīyō manuṣya iti vardhikētyēvōcyatē । tathā—</p>
<p><b>'ardhaṁ jaratyāḥ kaścit kāmayatē'rdhaṁ pariharati, ēvaṁ kaścit kāryasyārdhamādriyatē
ardhamavajahāti, tatrārdhamiva jaratyā yadardhaṁ kāryasya tasya kāmina iva yadanuṣṭhānaṁ
tadardhajaratīyamityucyatē ।'</b> yathā cāvijānatō'pi ghuṇakīṭasya yadr̥cchayā kāṣṭhamutkirataḥ
kadācidakṣaramuttiṣṭhati, tadvadaśāstrajñasya yādr̥cchikaṁ yadanavadyakarmanirmāṇaṁ
tad‍ghuṇākṣarīyamityucyatē ।</p>
<p>ēvaṁ ca yathā padaparyāyavākyānāṁ akhaṇḍa ēvāvibhaktōddēśavibhāga ēkō'rthō'bhidhē—
yastathā dēvadatta gāmabhyāja śuklāṁ daṇḍēnētyēvamādīnāṁ padaparyāyāṇāmapi vākyānāṁ
sanniviṣṭē'nēkaśaktirūpaḥ sarvōpādhiviśiṣṭakriyātmā naṣṭōddēśavibhāga ēka ēva
<pb n="451"/>
abhidhēyō bhavati । padānāṁ tu prakr̥tipratyayādivadavidvatpratipattyarthamēva anvayavya—
tirēkābhyāṁ vyāvahārikō'rthāpōddhāraḥ śabdāpōddhāraśca kriyatē । apōddhr̥tānāṁ ca
viniviṣṭabhēdānāmiva punaryōgō vidhīyatē । na caitāvatā tadgatadōṣaguṇanirūpaṇamapi
vidhēyaṁ bhavati । na hi darśanīyaṁ citraṁ svādu pānakaṁ śrāvyō grāmarāga iti vaktavyē
kaścidabhidhattē śōbhanā nīladayō guḍādayaḥ ṣaḍjādayō vēti ।</p>
<p>ucyatē— apyāyuṣmān padapadārthānāmiva vākyāvasthāyāṁ, vākyavākyārthā—
nāmapyavāntaravākyāvasthāyāmasatyatvaṁ manyatē? yathā duhyatāṁ gauḥ, upādhyāyastatpayasā bhuktvā
māmadhyāpayatu, yēna māmadhiyānaṁ dr̥ṣṭvā pitā tuṣyati, tuṣṭaśca mōdakānmē dadātīti ।</p>
<p>kiṁ cātaḥ?</p>
<p>yadi manyatē, padaiḥ kimaparāddhaṁ, yēna tad‌gatadōṣaguṇanirūpaṇaṁ na mr̥ṣyatē ?</p>
<p>atha na manyatē, tathāpi padaiḥ kimaparāddham, yēna tulyē'pyārambhakatvē
padānāmēvāsatyatvamabhyupagamyatē, na vākyānām ।</p>
<p>atha vākyānyapyavāntaravākyāvasthāyāmasatyāni? tarhi avāntaravākyānāmapi
mahāvākyāvasthāyāṁ, mahāvākyānāmapi vidyāsthānāvasthāyāṁ, vidyāsthānānāmapi
śabdabrahmāvasthāyāṁ, śabdabrahmaṇō'pi parabrahmāvasthāyāṁ na satyatvamiti na kasyacit
kiṁcidapi vicāryaṁ bhavati ।</p>
<p>athābhēdavādināmapi vyavahārārthamavaś‍yamēva bhēdō'bhyupagantavyaḥ tadgatadōṣaguṇa—
vicāraṇā cānuṣṭhēyā ।</p>
<p>tarhyasau padāt prabhr̥tyēvārabhyamāṇā śrēyasīti nastarkaḥ । padēṣu hi nirdōṣēṣu
guṇavatsu ca vākyamapi tadārabdhaṁ tathāvidhamēva bhavati । yadāha—yādr̥śād vai jāyatē
tādr̥ś‍yēva bhavati ।</p>
<p>na ca padasyātyantamasatyatvaṁ bhavānapi manyatē, yō'bhidyamānāvapyavidva—
tpratipattyarthamanvayavyatirēkābhyāmapōddha‍r̥tya padapadārthau bhinnāviva punaryōjayati । yadi ca
sarvathaivāsatyatvamavācakatvaṁ ca padānāmabhyupēyatē, tattadārabdhavākyānāmapi tathātvē
sarvavyavahārōcchēdaḥ prāpnōti ॥</p>
<p>api cākhaṇḍavākyārthapakṣē ya ētē padārthōpanibandhanāḥ vākyārthaviśēṣa—
pratipattihētavō <b>vākyēṣu dharmāssaṁdr̥ś‍yantē</b>, tē'pi padānāmānarthakyāt na prāpnuvanti ।</p>
<p>kē punarētē?</p>
<pb n="452"/>
<p>(<b>vākyadharmāḥ —48</b>)</p>
<p><b>pradhānaṁ, śēṣaḥ, prayōjakam, aprayōjakam, nāntarīyakam, mukhyam,
gauṇam, vyāpakam, laghu, guru, arthavādaḥ, anuvādaḥ, bhēdavivakṣā,
abhēdavivakṣā, vyavahitakalpanā, upacārakalpanā, tad‌bhāvāpattiḥ,
yōgyatāpattiḥ, sambandhābādhanaṁ, vikalpaḥ, samuccayaḥ, niyamaḥ, niṣēdhaḥ,
pratinidhiḥ, ūhaḥ, bādhaḥ, tantram, prasaṅgaḥ, āvr̥ttiḥ, bhēdaḥ, (atidēśaḥ)1
sāmānyātidēśaḥ, viśēṣātidēśaḥ, adhikāraḥ, adhyāhāraḥ, vipariṇāmaḥ,
vākyaśēṣaḥ, avadhiḥ, apōddhāraḥ, anirjñātapraśnaḥ, kriyāntaravyudāsaḥ,
liṅgād vibhēdaḥ, liṅgādibhēdaḥ, śabdāntarādibhēdaḥ, śaktyādibhēdaḥ,
śrutyādiviniyōgaḥ, śrutyādibalābalam, śrutyādikramaḥ, kramasambhēda</b> iti ।</p>
<p>(<b>1—2 pradhānam, śēṣaḥ</b>)</p>
<p>tatra sādhyamaparārthaṁ <b>pradhānaṁ</b>,
siddhaṁ punaḥ parārthaṁ <b>śēṣaḥ</b> ।</p>
<p>sa cāyaṁ pradhānaśēṣabhāvaḥ śabdaśaktērmahimnā pravartamānō vastunastathātvamanapēkṣyaiva
prakāśatē । tathā hi—</p>
<b><lg>
<l>guruḥ pradhānaṁ paricaryamāṇaḥ śiṣyānuśiṣṭau sa guṇatvamēti ।</l>
<l>tadvad guḍō bhakṣayatau pradhānaṁ, prītau punaḥ syāt puruṣasya sō'ṅgam ॥ 3 ॥</l>
</lg></b>
<p>iha tu sarvamēva vākyajātamudāharaṇam । na hi pradhānaguṇabhāvamantarēṇa vākyē
padānāṁ samanvayō bhavati । tatra sādhyatvāt pradhānaṁ kriyā, siddhatvādapradhānaṁ kārakāṇi ।</p>
<p>kvacittu kiyāyā api śēṣatvaṁ bhavati । yathā—(māmā. 1.30)</p>
<b><lg>
<l>stimitavikasitānāmullasad‌bhrūlatānāṁ
masr̥ṇamukulitānāṁ prāntavistārabhājām ।</l>
<l>pratinayananipātē kiñcidākuñcitānāṁ
vividhamahamabhūvaṁ pātramālōkitānām ॥ 4 ॥</l>
</lg></b>
<p>yathā vā— (saka. 4.128)</p>
<!-- NOTES pg=452!-->
1. mūlē atidēśasya sthānē 'sāmānyātidēśaḥ viśēṣātidēśa' iti lēkhaḥ । rā. pr̥. 497, dra. atra pr̥.470
<pb n="453"/>
<b><lg>
<l>priyō'si prājñō'si prabhurasi kulīnō'syasi yuvā
yuvatyastvāmēvaṁ kati na patimurvīśa! vr̥ṇatē ।</l>
<l>ataścaitāṁ kīrtiṁ raghunahuṣamāndhātr̥mahiṣīṁ
parāmraṣṭuṁ vr̥ddhāmadhigatanayō nārhati bhavān ॥ 5 ॥</l>
</lg></b>
<p>(<b>3. prayōjakam</b>)</p>
<p>yēna prayuktaḥ pravartatē tat <b>prayōjakam</b> (śābhā. 4.1.22)। tad yathā—'svargō
yāgasya, gārhasthyamarthārjanasya, atithayaḥ pākasya, rājā chatracchāyāyā' (vāpa. 2)
iti । tacca na kēvalaṁ śrēyasyēva pravartayati, api tvaśrēyasyapi । yathā—(māmā.5.27)</p>
<b><lg>
<l>tvatpādapaṅkajaparigrahapuṇyajanmā bhūyāsamityabhinivēśakadarthyamānaḥ ।</l>
<l>bhrāmyannr̥māṁsapaṇanāya parētabhūmāvākarṇya bhīru ruditāni tavāgatō'smi ॥ 6 ॥</l>
</lg></b>
<p>yathā vā—</p>
<b><lg>
<l>asyāḥ snēhabhr̥tēna vānarapatissētau mayā klēśitō
bhrātā mad‌vadanaikavīkṣaṇaparaḥ prāṇānayaṁ tyājitaḥ ।</l>
<l>dāyādēna saha pravr̥ttakalahē jātyaiva muktāyudhē
nirvairē ca nirāgasi dviṣi tathā muktaḥ śarō vālini ॥ 7 ॥</l>
</lg></b>
<p>(<b>4. aprayōjakam</b>)</p>
<p>svayaṁ prayōk‍tumasamarthō'nyaprayuktēna karmaṇā yaḥ sambadhyatē sō<b>'prayōjakaḥ</b> । tadyathā
māṁsaprayuktē pākē ghr̥tādibhirasthīnyaprayōjakāni sambadhyantē । snātr̥prayuktēna snānīyēnā—
prayōjikā snānaśāṭī yujyatē । rājaprayuktayā chatracchāyayā'prayōjakō'pi hastī
saṅgacchata' iti । idaṁ cāprayōjakatvamavāstavamapi kvaciduktimātrēṇa dr̥śyatē । yathā—</p>
<b><lg>
<l>ṇōkkhī bhallī sa vaṁmahēṇa ṇimmia tailōkē vi ।</l>
<l>jēhi vimukī tē vi mua jaha ṇa laggī tē vi ॥ 8 ॥</l>
</lg></b>
<lg>
<l>(navīnā bhallī sā manmathēna nirmitā trailōkyē'pi ।</l>
<l>yēbhyō vimuktāḥ tē'pi mr̥tāḥ yēbhyō na lagnā, tē'pi ॥)</l>
</lg>
<p>yathā vā—</p>
<b><lg>
<l>muktāḥ kandharayā dhr̥tāḥ, stanataṭēnōttuṅgatā kumbhayō—
rūrubhyāṁ pariṇāhitā kramavatī hastasya, pad‍bhyāṁ gatiḥ ।</l>
<pb n="454"/>
<l>ētad vaḥ karighātinastu kaṭhinaṁ carmaiva, kō'yaṁ haṭha—
ścaṇḍīti tripurārikēlivacanairāryāsmitaṁ pātu vaḥ ॥ 9 ॥</l>
</lg></b>
<p>(<b>5. nāntarīyakam</b>)</p>
<p>yatsambandhamantarēṇa kriyā pradhānēna sambadhyatē <b>tannāntarīyakam ।</b> tadyathā— 'taptē payasi
dadhyānayati sā vaiśvadēvyāmikṣā, vājibhyō vājinam'; (vājinasya) punaranuniṣpāditvā—
nnāntarīyakēṇa vājinēna sambadhyatē । ōdanārthē ca pākē nāntarīyakēṇa ācāmādinā
makṣikādayō'nugr̥hyantē, agnyarthē nirmathanē nāntarīyakēṇa dhūmēna hōturakṣiṇī upahanyētē । tadētat
kvacit kaviprayōgēṣu <b>vāstavamavāstavaṁ</b> ca dr̥śyatē ।</p>
<p><b>vāstavaṁ</b> yathā— (raghu. 7.26)</p>
<b><lg>
<l>haviḥśamīpallavalājagandhiḥ puṇyaḥ kr̥śānōrudiyāya dhūmaḥ ।</l>
<l>karṇāntasaṁsarpiśikhassa tasyā muhūrtakarṇōtpalatāṁ prapēdē ॥ 10 ॥</l>
</lg></b>
<p><b>avāstavaṁ</b> yathā—(gāsa. 3.15)</p>
<b><lg>
<l>saccaṁ bhaṇāmi vālaa ṇiaaṁ cia vallahaṁ jīaṁ ।</l>
<l>taṁ tui viṇā ṇa hōi tti tēṇa kulaa/kuvia kuviaṁpasāēmi ॥</l>
</lg></b>
<lg>
<l>(satyaṁ bhaṇāmi bālaka niyatamēva vallabhaṁ jīvitam ।</l>
<l>tat tvayā vinā na bhavatīti tēna kulajaṁ kupitaṁ prasādayāmi ॥)</l>
</lg>
<b><lg>
<l>rūḍhyā yatrāsadarthō'pi lōkē śabdō nivēśitaḥ ।</l>
<l>sa mukhyastatra tatsāmyād gauṇō'nyatra skhalad‍gatiḥ ॥ 12 ॥</l></lg></b> (pra.vā.pratya.37)
<p>(<b>6. mukhyam</b>)</p>
<p>tatra <b>mukhyaṁ</b> yathā— gauranubandhya iti । atra gōśabdō mukhyavr̥ttyā sāsnādimatpadārthē
vartatē ।</p>
<p>(<b>7. gauṇam</b>)</p>
<p><b>gauṇaṁ</b> yathā— gaurvāhīka iti । atra gōśabda ēva tiṣṭhanmūtrādiguṇasampadā
bāhīkē vartamānō gauṇīṁ vr̥ttimanubhavati । tatra <b>kaviprayōgē mukhyaṁ</b> yathā—</p>
<b><lg>
<l>jayati bhujagarajjugranthiniṣpīḍitēndustravadamr̥tanivr̥ttaprētabhāvaiḥ kapālaiḥ ।</l>
<l>viracitanutibandhō mūrdhni sadyaḥ purārēḥ pariṇatabahukalpabrahmaṇāṁ brahmaghōṣaḥ ॥ 13 ॥</l>
</lg></b>
<pb n="455"/>
<p>gauṇaṁ yathā—(urāca. 1.38)</p>
<b><lg>
<l>iyaṁ gēhē lakṣmīriyamamr̥tavartirnayanayō—
rasāvasyāḥ sparśō vapuṣi bahulaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikasaraḥ
kimasyā na prēyō, yadi paramasahyastu virahaḥ ॥ 14 ॥</l>
</lg></b>
<p>(<b>8. vyāpakam</b>)</p>
<p>anēkaviṣayaṁ vyāpakam । tadyathā— aāturānāturayōrbhōjanapraklr̥ptāvāturabhōjana—
manāturō'pi pratipadyatē । yathā— (gāsa. 3.25)</p>
<b><lg>
<l>addhacchipēcchiaṁ mā karajja sāhāiaṁ pulōēsu ।</l>
<l>sō vi sudiṭhṭhō hōhii tumaṁ pi muddhā kalijjihisi ॥ 15 ॥</l>
</lg></b>
<lg>
<l>(ardhākṣiprēkṣitaṁ mā kuru svābhāvikaṁ pralōkaya ।</l>
<l>sō'pi sr̥dr̥ṣṭō bhaviṣyati tvamapi mugdhā kalayiṣyasē ॥)</l>
</lg>
<p>ētēna bahuviṣayamapi vyākhyātam । tad dvividhaṁ <b>kriyāviṣayaṁ kārakaviṣayaṁ</b> ca ।
tayōrādyaṁ yathā— (kumā. 3.20)</p>
<b><lg>
<l>dyūtē paṇaḥ praṇayakēliṣu kaṇṭhapāśaḥ
krīḍāpariśramaharaṁ vyajanaṁ ratāntē ।</l>
<l>śayyā niśīthakalahē hariṇēkṣaṇāyāḥ
labdhaṁ mayā vidhivaśādidamuttarīyam ॥ 16 ॥</l>
</lg></b>
<p>dvitīyaṁ yathā—</p>
<b><lg>
<l>sīsē sēharu khaṇu viṇimmavidukhaṇu kaṁṭhē pālaṁbu kidu raiē ।</l>
<l>vihidu khaṇu muṁḍamāliē jaṁ paṇaēṇa taṁ ṇamahu kusumadāma—kōdaṁḍu kāmahō ॥ 17 ॥</l>
</lg></b>
<lg>
<l>(śīrṣē śēkharaḥ kṣaṇaṁ vinirmāpitaḥ kṣaṇaṁ kaṇṭhē prālambaḥ kr̥tō ratyā ।</l>
<l>racitā kṣaṇaṁ muṇḍamālikā yat praṇayēna tannamata kusumadāmakōdaṇḍaṁ kāmasya ॥)</l>
</lg>
<p>(<b>9. laghu</b>)</p>
<p><b>saṁkṣiptābhidhānaṁ laghu</b> vīpsā, ēkaśēṣaḥ, saṁjñā, karmadhārayād bahuvrīhiḥ ityādi ।</p>
<p>(<b>10. guru</b>)</p>
<p><b>tad‍‍viparītaṁ guru</b>, avīpsā, anēkaśēṣaḥ, asaṁjñā, karmadhārayānmatvarthīya iti ।
tēṣu— <b>vīpsayā laghu</b>ryathā—(gāsa. 6.30)</p>
<pb n="456"/>
<b><lg>
<l>jaṁ jaṁ pulōēmi disaṁ puraō lihia vva dīsasē tattō ।</l>
<l>tuha paḍimāparipāḍiṁ vahai va saalaṁ disāvalaaṁ ॥ 18 ॥</l>
</lg></b>
<lg>
<l>(yāṁ yāṁ pralōkayāmi diśaṁ puratō likhita iva dr̥ś‍yatē tatra ।</l>
<l>tava pratimāparipāṭī vahatīva sakalaṁ diśāvalayam ॥)</l>
</lg>
<p><b>avīpsayā guru</b>ryathā—(māmā. 1.43)</p>
<b><lg>
<l>paś‍yāmi tāmita itaśca puraśca paścā—
dantarbahiḥ purata ēva ca vartamānām ।</l>
<l>udbuddhamugdhakanakābjanibhaṁ vahantī—
māsaṅga—tiryagapavartitadr̥ṣṭi vaktram ॥ 19 ॥</l>
</lg></b>
<p><b>ēkaśēṣēṇa laghu, anēkaśēṣēṇa guru</b> । tadubhayamēkaślōkē paryāyaparikṣēpābhyāṁ yathā—</p>
<b><lg>
<l>adyauvāvāṁ raṇamupagatau tātamambāṁ ca dr̥ṣṭā
spr̥ṣṭastābhyāṁ śirasi vinatō'haṁ ca duśśāsanaśca ।</l>
<l>tasminbālē prasabhamariṇā prāpitē tāmavasthāṁ
pārśvaṁ pitrōrapagataghr̥ṇaḥ kiṁ nu vakṣyāmi gatvā ॥ 20 ॥</l></lg></b>(vēsaṁ.4.15)
<p><b>saṁjñayā laghu</b> yathā—</p>
<b><lg>
<l>khātmēnduvahnimarudarkamahīpayōbhi—
raṣṭābhirēva tanubhirbhavatā samastē ।</l>
<l>grastē jagatyaparamicchati yō'tra vastu
kō'nyō hatatrapatayā sadr̥śō'sti tēna ॥ 21 ॥</l>
</lg></b>
<p><b>asaṁjñayā guru</b> yathā— (śāku. 1.1)</p>
<b><lg>
<l>yā sr̥ṣṭiḥ straṣṭurādyā bahati vidhihutaṁ yā haviryā ca hōtrī
yē dvē kālaṁ vidhattaḥ śrutiviṣayaguṇā yā sthitā vyāpya viśvam ।</l>
<l>yāmāhuḥ sarvabhūtaprakr̥tiriti yayā prāṇinaḥ prāṇavantaḥ
pratyakṣābhiḥ prapanna(nām̐)stanubhiravatu vastābhiraṣṭābhirīśaḥ ॥ 22 ॥</l>
</lg></b>
<p>ābhyāmubhayayōgē gurulaghubhēdō'pi vyākhyātaḥ । yathā—</p>
<!-- NOTES pg=456!-->
1. jalamucāṁ mēghānāṁ yau pathyādhārau jalākāśau । pathyamaśanaṁ jalam, ādhāra ākāśaḥ । '॰hārāvi'ti—
jōśēra—rāghavau । haraja॰ iti, dahavi॰ iti ca jō.
<pb n="457"/>
<b><lg>
<l>pathyādhārau1 hara! jalamucāṁ yau ca, yau paṅkajānāṁ
mitrāmitrau, varada! haviṣāṁ dāyakagrāhakau ca ।</l>
<l>yau gandhasya prajana—vahanau tāmahaṁ tuṣṭihētō—
raṣṭau vandē tribhuvanatanōrmūrtibhēdām̐stavaitān ॥ 23 ॥</l>
</lg></b>
<p>karmadhāraya bahuvrīhiṇā laghuryathā—</p>
<b><lg>
<l>yakṣaścakrē janakatanayāsnānapuṇyōdakēṣu</l>
<l>snigdhacchāyātaruṣu vasatiṁ rāmagiryāśramēṣu ॥ 24 ॥ mēgha.</l>
</lg></b>
<p>karmadhārayamatvarthīyēna gururyathā—</p>
<b><lg>
<l>ākailāsād bisakisalayacdēdapāthēyavantaḥ</l>
<l>saṁpatsyantē nabhasi bhavatō rājahaṁsāssahāyāḥ ॥ 25 ॥ mēgha.</l>
</lg></b>
<p>ādigrahaṇāt samāsavākyādiṣu gurutvalaghutvābhyāṁ granthagauravalāghavē
pratipattigauravalāghavē ca draṣṭavyē । tatra samāsagurutvē <b>granthalāghavaṁ pratipattigauravaṁ</b> ca
yathā—</p> <b><lg><l>vilāsamasr̥ṇōllasanmusalalōladōḥkandalī—
parasparapariskhalad‌valayanisvanōddanturāḥ ।</l>
<l>haranti kalahuṅkr̥tiprasabhakampitōrustana—
truṭad‌gamakasaṅkulāḥ kalamakaṇḍanīgītayaḥ ॥ 26 ॥</l>
</lg></b>
<p>samāsalaghutvē <b>granthagauravaṁ pratipattilāghavaṁ</b> ca yathā—</p>
<b><lg>
<l>sikatila—talāssāndracchāyāstaṭāntavilambinaḥ
śiśiramarutāṁ līlāvāsāḥ k‍vaṇajjalaraṅkavaḥ ।</l>
<l>avinayavatīnirvicchēdasmaravyayadāyinaḥ
kathaya muralē ! kēnāmī tē kr̥tā niculadrumāḥ ॥ 27 ॥</l>
</lg></b>
<p>vākyalāghavē <b>pratipattigauravaṁ</b> yathā—</p>
<b><lg>
<l>patiśvaśuratā jyēṣṭhē patidēvaratānujē ।</l>
<l>madhyamēṣu ca pāñcālyāstritayaṁ tritayaṁ triṣu ॥ 28 ॥</l>
</lg></b>
<p>vākyagauravē <b>pratipattilāghavaṁ</b> yathā—</p>
<b><lg>
<l>ācchidya priyataḥ kadambakusumaṁ yasyāridārairnavaṁ
yātrābhaṅgavidhāyinō jalamucāṁ kālasya cihnaṁ mahat ।</l>
<l>hr̥ṣyadbhiḥ paricumbitaṁ nayanayōrnyastaṁ hr̥di sthāpitaṁ
sīmantē nihitaṁ kathaṁcana tataḥ karṇāvataṁsīkr̥tam ॥ 29 ॥</l>
</lg></b>
<pb n="458"/>
<p>ētēna k‍vaci<b>dvākyalāghavē'pi pratipattilāghavaṁ</b> vyākhyātam । yathā—(sēba.1.42)</p>
<b><lg>
<l>taṁ daiāhiṇṇāṇaṁ jammi vi aṁgammi rāhavēṇa ṇa ṇimiaṁ ।</l>
<l>sīāparimaṭṭēṇa va vūḍhō tēṇa vi ṇiraṁtaraṁ rōmaṁcō ॥ 30 ॥</l>
</lg></b>
<lg>
<l>(taddayitābhijñānaṁ yasminnapyaṅgē rāghavēṇa na sthāpitam ।</l>
<l>sītāparimr̥ṣṭēnēva vyūḍhastēnāpi nirantaraṁ rōmāñcaḥ ॥)</l>
</lg>
<p>(<b>11. arthavādaḥ</b>)</p>
<p>stutinindārthamatiśayō<b>ktirarthavādaḥ</b> । tadyathā— manōjavō'śvaḥ, viśvavyāpinī tr̥ṣṇā
iti । yathā ca stutau—</p>
<b><lg>
<l>kavīnāṁ mānasaṁ naumi taranti pratibhāmbhasi ।</l>
<l>yatra haṁsavayāṁsīva bhuvanāni caturdaśa ॥ 31 ॥</l>
</lg></b>
<p>yathā vā nindāyām—</p>
<b><lg>
<l>yēṣāṁ prāṇivadhaḥ krīḍā narma marmacchadō giraḥ ।</l>
<l>parāpavādaḥ kartavyastē mr̥tyōrapi mr̥tyavaḥ ॥ 32 ॥</l>
</lg></b>
<p>(<b>12. anuvādaḥ</b>)</p>
<p>siddhasya vidhiniṣēdhārthamuccāraṇa<b>manuvādaḥ</b> । tad yathā kathamīdr̥śamanīdr̥śō'bhidadhīta,
kathamēvaṁvidhāyastavāyamēvaṁvidhaḥ patiriti । yathā ca vidhau—</p>
<b><lg>
<l>tadavitathamavādīryanmama tvaṁ priyēti
priyajanaparibhuktaṁ yad‌dukūlaṁ dadhānaḥ ।</l>
<l>madadhivasatimāgāḥ kāmināṁ maṇḍanaśrī—
rvrajati hi saphalatvaṁ vallabhālōkanēna ॥ 33 ॥</l>
</lg></b>
<p>yathā vā niṣēdhē—</p>
<b><lg>
<l>yadārtha kāmaṁ bhavatā sa yācyatāmiti kṣamaṁ naitadanalpacētasām ।</l>
<l>kathaṁ prasahyāharaṇaiṣiṇāṁ priyāḥ parāvanatayā malinīkr̥tāḥ śriyaḥ ॥ 34 ॥</l>
</lg></b>
<p>(<b>13. bhēdavivakṣā</b>)</p>
<p>yatrāṅgāṅgibhāvādinā bhēdō vivakṣyatē sā <b>bhēdavivakṣā</b> । yathā— adhi brahmadattē
pañcālāḥ, adhi pañcālēṣu brahmadatta iti । yathā ca— (ku.saṁ. 2.10)</p>
<b><lg>
<l>ātmānamātmanā vētsi sr̥jasyātmānamātmanā ।</l>
<l>ātmanā kr̥tinā ca tvamātmanyēva pralīyasē ॥ 35 ॥</l>
</lg></b>
<pb n="459"/>
<p>(<b>14. abhēdavivakṣā</b>)</p>
<p>tadviparyayē <b>abhēdavivakṣā</b> yathā— tānēva śālīn bhuñjmahē yē magadhēṣu, tānēva
śāṭakānācchādayāmaḥ yē pāṭalīputrē, tadēvēdaṁ kārṣāpaṇaṁ yanmadhurāyāṁ dr̥ṣṭamiti । yathā—</p>
<b><lg>
<l>rūpaṁ tadōjasvi tadēva vīryaṁ tadēva naisargikamunnatatvam ।</l>
<l>na kāraṇat‌svād vibhidē kumāraḥ pravartitō dīpa iva pradīpāt ॥ 36 ॥</l></lg></b>(raghu.3)
<p>(<b>15. vyavahitakalpanā</b>)</p>
<p>yatra sannihitasyāyōgyatāyāṁ vyavahitamāśrīyatē sā <b>vyavahitakalpanā</b>, yathā ca
praviśa piṇḍimiti pravēśanakriyā sannihitāyāmapyayōgyayāṁ piṇḍayāmasambhavantī
vyavahitamapi yōgyaṁ gr̥hādikamapēkṣatē । ēvaṁ piṇḍīmityētadapi karmapadaṁ sannihitāyāmapi
pravēśanakriyāyāmayōgyāyāmasambhavad vyavahitāmapi yōgyāṁ bhakṣayētyādikāṁ
kriyāmapēkṣatē । yathā ca <b>mēghadūtādya</b>ś‍lōkē kaścid yakṣaḥ śāpēnāstaṁgamitamahimā
rāmagiryāśramēṣu vasatiṁ cakra iti ।</p>
<p>(<b>16. upacārakalpanā</b>)</p>
<p>yatrānyadharmāḥ sati nimittē'nyatrōpacaryantē sā <b>upacārakalpanā</b> । yathā
kālō'tikrāmati, mañcāḥ krōśanti । yathā vā—(vārā. 5.34.6)</p>
<b><lg>
<l>kalyāṇī bata gāthēyaṁ laukikī pratibhāti mām ।</l>
<l>ēti jīvantamānandō naraṁ varṣaśatādapi ॥ 37 ॥</l>
</lg></b>
<p>(<b>17. tad‌bhāvāpattiḥ</b>)</p>
<p>viparyayādēratasmiṁstaditi vyapadēśastad<b>bhāvāpattiḥ</b> । yathā śuktikāyāṁ rajatamiti,
mr̥gatr̥ṣṇikāyāṁ jalamiti, rajjāvahiriti । yathā ca—</p>
<b><lg>
<l>caṁdrahivapi vāvihi kūpi saripallati tallitalāi ।</l>
<l>caṁdahakaca cakōḍiākēṇa haāsē māi ॥ 38 ॥</l>
</lg></b>
<lg>
<l>(candravapuṣi vāpyāṁ kūpē sarasi palvalē taṭākikāyāṁ taṭākē ।</l>
<l>candrasya kr̥tō'gniḥ kēna hatāśēna mātaḥ ॥)</l>
</lg>
<p>(<b>18. yōgyatāpattiḥ</b>)</p>
<p>adhikāritvāpādanaṁ <b>yōgyatāpattiḥ ।</b> yathā darbhāṇāṁ sthānē śaraiḥ prastaritavyam,
<pb n="460"/>
'lōhitōṣṇīṣā r̥tvijaḥ pracaranti' iti । yathā ca—(mēgha. 56)</p>
<b><lg>
<l>śabdāyantē madhuramanilaiḥ		kīcakāḥ	pūryamāṇāḥ
saṁraktābhistripuravijayō	gīyatē	kinnarībhiḥ ।</l>
<l>nirhlādī tē muraja iva cēt kandarēṣu dhvaniḥ syāt
saṅgītārthō nanu paśupatēstatra bhāvī samastaḥ ॥ 39 ॥</l>
</lg></b>
<p>(<b>19. sambandhābādhanam</b>)</p>
<p>viśēṣaśrutyā sāmānyaśrutērabādhaḥ <b>sambandhābādhanam ।</b> yathā brāhmaṇā bhuñjatāṁ
māṭharakauṇḍinyau parivēviṣṭāmiti । yathā ca—(kusaṁ.)</p>
<b><lg>
<l>yaṁ sarvaśailāḥ parikalpya vatsaṁ mērau sthitē dōgdhari dōhadakṣē ।</l>
<l>māsvanti ratnāni mahauṣadhīśca pr̥thūpadiṣṭāṁ duduhurdharitrīm ॥ 40 ॥</l>
</lg></b>
<p>(<b>20. vikalpaḥ</b>)</p>
<p>dvayōstulyabalayōḥ paryāyēṇa prāp‍tirvicāraṇā vā <b>vikalpaḥ</b> । yathā vrīhibhirvā
yavairvā juhuyāt, 'hantāhaṁ pr̥thivīmimāṁ ni dadhānīha vēha vā' (r̥vē. 10.119.9)
iti । yathā ca <b>paryāyaprāp‍tau</b>—(vēsaṁ. 2.3)</p>
<b><lg>
<l>gup‍tyā sākṣānmahānalpaḥ svayamanyēna vā kr̥taḥ ।</l>
<l>karōti	mahatīṁ	prītimapakārō'pakāriṣu ॥ 41 ॥</l>
</lg></b>
<p>yathā vā <b>vicāraṇāyām</b>—(kusaṁ. 5.78)</p>
<b><lg>
<l>vibhūṣaṇōd‌bhāsi pinaddhabhōgi vā gajājinālambi dūkūladhāri vā ।</l>
<l>kapāli vā syādathavēnduśēkharaṁ na viśvamūrtēravadhāryatē vapuḥ ॥ 42 ॥</l>
</lg></b>
<p>(<b>21. samuccayaḥ</b>)</p>
<p>tulyabalānāmavirōdhināṁ bhinnaprayōjanānāmēkārthaparatayōpādānaṁ <b>samuccayaḥ</b> । yathā
dēvadattaṁ bhōjaya, lavaṇēna sarpiṣā śākēnēti । guṇādisamuccayaḥ punarabhēdēna bhēdēna ca
dr̥ś‍yatē । <b>abhēdēna</b> yathā—</p>
<b><lg>
<l>ślādhyānvayēti	nayanōtsavakāriṇīti
nirvyūḍhasauhr̥dabharēti	guṇōjjvalēti ।</l>
<l>ēkaikamatra	hi	vaśīkaraṇaṁ garīyō
yuṣmākamēvamiyamityatha kiṁ	bravīmi ॥ 43 ॥</l>
</lg></b>
<pb n="461"/>
<p><b>bhēdēna</b> yathā—</p>
<b><lg>
<l>kulamamalinaṁ bhadrā mūrtirmatiḥ śrutiśālinī
bhujabalamalaṁ sphītā lakṣmīḥ prabhutvaprakhaṇḍitam ।</l>
</lg></b>
<b><lg>
<l>prakr̥tisubhagā hyētē bhāvā madasya ca hētavō
vrajati puruṣō yairunmādaṁ ta ēva tavāṅkuśāḥ ॥ 44 ॥</l>
</lg></b>
<p>(<b>22. niyamaḥ</b>)</p>
<p>anēkaprāp‍tāvayōgānyayōgavyavacchēdēnāvadhāraṇaṁ <b>niyamaḥ </b>। yathā śaṅkhaḥ pāṇḍara ēva, pārtha
ēva dhanurdhara iti । sa ca k‍vacit sārvakālikaḥ k‍vacinniyatakālaḥ । yathā— (kusaṁ. 3.19)</p>
<b><lg>
<l>asmin surāṇāṁ vijayābhyupāyē tavaiva nāmāstragatiḥ kr̥tī tvam ।</l>
<l>apyaprasiddhaṁ yaśasē hi puṁsāmananyasādhāraṇamēva karma ॥45॥</l>
</lg></b>
<p>yathā ca— (kusaṁ. 5.67)</p>
<b><lg>
<l>tvamēva tāvat paricintaya svayaṁ kadācidētē yadi yōgamarhataḥ ।</l>
<l>vadhūdukūlaṁ kalahaṁsalakṣaṇaṁ gajājinaṁ śōṇitabinduvarṣi ca ॥ 46 ॥</l>
</lg></b>
<p>(<b>23. niṣēdhaḥ</b>)</p>
<p>prasajyapratiṣēdhaḥ paryudāsō vā <b>niṣēdhaḥ ।</b> tayōryatrāsāmarthyaṁ vākyabhēdaśca sa
<b>prasajyapratiṣēdhaḥ ।</b> yathā asūryaṁpaśyā rājadārāḥ, abrāhmaṇakō dēśaḥ, 'suḍanapuṁsakasya'
(1.1.43) iti । yatra sāmarthyamēkavākyatā ca sa <b>paryudāsaḥ</b> । yathā abrāhmaṇaḥ, anēkaḥ, apacasi
tvaṁ vr̥ṣalēti । sa cōbhayarūpō'pi prāgabhāvādibhēdād bhidyatē । yathā—(raghu. 18.43)</p>
<b><lg>
<l>paryantasañcāritacāmarasya kapōlalōlōbhayakākapakṣāt ।</l>
<l>tasyānanāduccaritō'pavādaścaskhāla vēlāsvapi nārṇavānām ॥ 47 ॥</l>
</lg></b>
<p>yathā ca— (raghu. 18.48)</p>
<b><lg>
<l>anaśnuvānēna yugōpamānamalabdhamaurvīkiṇalāñchanēna ।</l>
<l>aspr̥ṣṭakhaḍgatsaruṇāpi cāsīd rakṣāvatī tasya bhujēna bhūmiḥ ॥ 48 ॥</l>
</lg></b>
<p>(<b>24. pratinidhiḥ</b>)</p>
<p>mukhyābhāvē tadarthakāriṇaḥ sadr̥śasya pratinidhānaṁ <b>pratinidhiḥ ।</b> yathā vrīhyabhāvē
nīvārāḥ, kuśābhāvē kāśāḥ pratinidhīyanta iti ।</p>
<p>nanu ca kriyāsu sāmarthyamātrēṇa prāp‍tā vrīhyādayaḥ punaḥ śrutyādibhirniyamyamānā
nīvārādīnāṁ nivartakā vijñāyantē । tatra yathaivānyāni dravyāṇi ayajñīyāni ca
<pb n="462"/>
palāṇḍvādīni satyapyarthitvē 'dr̥ṣṭē'pi sāmarthyē śāstrēṇāparyudastasyādhikārō yukta' iti
nyāyād vacanāntarābhāvācca na pratinidhīyantē; tathā nīvārādīnāmapi vrīhyādirniyamairniṣiddha—
tvād vacanāntarābhāvācca nāstyēva pratinidhiriti kimidaṁ dūṣaṇaṁ pratinidhirna prāpnōtīti ।</p>
<p>ucyatē — 'yajētēti yāgē dravyatvamēva yajatikriyārūpaikadēśabhāvādaṅgatvēna
prāp‍tasannidhānaṁ, vrīhitvādayastu sāmānyaviśēṣāḥ sāmarthyaprāp‍tasannidhānā api
kriyārūpēṇānupādānād dravyatvavadaṅgabhāvēna pratīyantē । tatra vrīhiśabdō hi adhikārthā—
dhyāvāpāyōpādīyamānō dravyatvasahacāriṇō nīvārādīnna bādhatē । na hi tannivr̥ttau tasya
vyāpārō'sti, nāpyabhyanujñāyām । ataḥ śiṣṭācaritō lōkaprasiddhaśca pratinidhirastyēvēti ।</p>
<p>yadi tarhi vrīhiśrutirna niyamārthā, nīvārādīnāṁ vikalpaḥ prāpnōti ।</p>
<p>naivam, asambhavō nāmāyaṁ niyamasadr̥śaphalō'nya ēva bādhaviśēṣaḥ, yamasambhavaniyama
ityāmananti । tatra vrīhitvamadhikaṁ śabdēnāṅgabhāvamāpadyatē; atō'pratiṣiddhānyapi śrutyā
nīvāratvādīni viruddhaikārtha samavāyitvānna sambhavanti । sambhavē'pi kāmamavirōdhāt
sāmarthyaprāp‍tasannidhānāni vinā śabdavyāpārēṇa samuccīyēran, na tu vikalpyēran ।</p>
<p>tatraitat syāt yathā dravyatvaṁ niyatasannidhānaṁ kriyāpadārthaikadēśabhūtamēva kriyāśabdēna
lakṣyatē, tathā sarvē'pi vrīhitvādayō dravyatvasahacāriṇō viśēṣāḥ kriyāpadārthaikadēśabhūtā
ēva kriyāśabdēna kasmānna lakṣyantē?</p>
<p>naivam, na hi sarvēṣāṁ vastutvēna satāmarthānāṁ śabdō'bhidhāyakō bhavati ।
vivakṣānibandhanaṁ hi vastusatāmapyarthānāmabhidhānaṁ, vivakṣā ca śabdasāmarthyanibandhanā; tatra
yathaiva dravyatvasahacāriṇō niyatasannidhānā api śuklādayō guṇāḥ satyapi
dravyavadupayōgē śabdaśakta‍yanurōdhāt kriyāśabdēnāṅgatvēna pratyāyayitumaśakyatvāda—
vivakṣitāḥ, tathaiva śabdaśakta‍yanurōdhādvrīhitvādīnāṁ dravyatvasahacāriṇāmupayōgavatāṁ
bhēdānāmaṅgatvēnāvivakṣāyā niyamābhāvācchāstrēṇa (a)paryudastē viśēṣāntarasahacāriṇi
dravyatvē nityasya karmaṇō'ṅgamātrāsannidhānē mā bhūdapravr̥ttiḥ, kāmyasya vā sannihitēṣvaṅgēṣu
pravr̥ttasya mā bhūdaṅgabhrēṣē vicchēda iti śāstrēṇāparyudastaḥ pratinidhiḥ prathamakalpābhāva
upādīyatē । sa tu padārthasad‍bhāva ēva yujyatē । yasya tu putrīyatītivat kriyāviśēṣa ēva
śaktidravyasaṁsargabhinna ēkō vākyārthaḥ, tasya avibhaktaśabdārthatvādabhrēṣē'pi
tasminnarthātmanyavikalē nivr̥ttēraṅgāntarapratinidhānē'pi paṭīyatītivadavidyamānōddēśavibhāgaṁ
kriyāntaraṁ pratinihitaṁ syāt । apratinidhēyā ca kriyēti ।</p>
<pb n="463"/>
<p><b>nanu vrīhitvādayō'pyapratinidhēyā ēva । yadāha—(vāpa.jā. 78)</b></p>
<b><lg>
<l>jātīnāṁ ca guṇānāṁ ca tulyē'ṅgatvē kriyāṁ prati ।</l>
<l>guṇāḥ pratinidhīyantē chāgādīnāṁ na jātayaḥ ॥ 49 ॥</l>
</lg></b>
<p>maivaṁ vōcaḥ । kartāpi nāma nāpratinidhēyaḥ, kiṁ punaranyē । tadyathā—(raghu. 15.61)</p>
<b><lg>
<l>ślāghyastyāgō'pi vaidēhyāḥ patyuḥ prāgvaṁśavāsinaḥ ।</l>
<l>ananyajānērāsīd yat saiva jāyā hiraṇmayī ॥ 50 ॥</l>
</lg></b>
<p>yathā vā—(mavīca. 1.15)</p>
<b><lg>
<l>ayaṁ ca yajamānēna yakṣyamāṇasya mē gr̥hāt ।</l>
<l>prahitastēna vātsalyādanujanmā kuśadhvajaḥ ॥ 51 ॥</l>
</lg></b>
<p>kriyāyāstu pratinidhirnāstyēva, yadi ca syād vākyāntaramēva tat syāditi ।</p>
<p>(<b>25. ūhaḥ</b>)</p>
<p>prakr̥tau samarthānāṁ mantravākyānāṁ vikārēṣu sāmarthyābhāvāt sarvalōpa
ēkadēśānivr̥ttāvapi kriyāyāṁ mukhyavr̥ttivyatikramēṇa vārthāntarōpādānē prasaktē
śabdāntarasyārthāntaravr̥ttēḥ	samarthasyōpādānē prakr̥tirūpaliṅgavibhaktivacanāntarāṇāṁ
vimr̥śyōpādānam <b>ūhaḥ ।</b> tadyathā— 'āgnēyamaṣṭākapālaṁ purōḍāśaṁ nirvapēd' iti prakr̥tiyōgē
'agnayē tvā juṣṭaṁ nirvapāmi' ityatrāgniśabdaḥ samarthō dr̥ṣṭaḥ । sa 'sauryaṁ caruṁ nirvapēt
brahmavarcasakāma' iti vikr̥tiyāgē samarthaḥ; tatra yadi tūṣṇīmēvōpādānaṁ kriyēta, śabdavatī
prakr̥tiraśabdō vikāraḥ syāt । atha dēvatā naivōpādīyēta, prakr̥tau dēvatāyāḥ śravaṇād dvaiguṇyaṁ
prasajyēta । tatra dravyadēvatātyāgō yāgō na syāt ।</p>
<p>athāgniśabda ēvōpādīyēta, mukhyārthē vr̥ttaḥ sūryārthaṁ na pratyāyayēt ।</p>
<p>athāpyasya guṇādarthāntarē sūryē mukhyavr̥ttivyatikramēṇa prayōga āśrīyēt,
prakr̥tiviparītā śabdapravr̥ttirāśritā syāt । syācca vikr̥tiḥ kartavyā; tasmādatra
śabdāntaramēva tad‍‌vibhaktikamupādīyatē, 'sūryāya tvā juṣṭaṁ nirvapāmi' iti । āśrayabhēdācca
liṅgavacanamūhaḥ । tadyathā— dēvīrāpaḥ śuddhā yūyaṁ' 'dēva ājyaṁ śuddhaṁ tvam' ।</p>
<p>vibhakta‍yantarāṇāmapi—'āyurāśāstē, 'ūha āyurāśāsātē āyurāśāsata' iti ।
yēṣāṁ tu prakr̥tāvēva sāmarthyaṁ nāsti tadyathā—'vāyavaḥ stha' iti, prakr̥tāvēva bahuvacanēnaikō
<pb n="464"/>
vatsō'bhidhīyatē, tēṣāmasāmarthyād vikr̥tāvūhō na bhavati; tathaikasminnēva prakr̥tipāśē
pāśāniti bahuvacanāntaḥ śrūyatē 'aditiḥ pāśān pramumōktu' iti । vājasanēyināṁ tvēkēṣāṁ
ēkavacanāntaḥ paṭhyatē, 'aditiḥ pāśam' iti, tēṣāmūhaḥ prāpnōti yadi, ētannāsti
aditiraśanāpāśēṣu nōha iti । k‍vacit punarūhaḥ prāp‍tō'pi niṣidhyatē ।</p>
<b><lg>
<l>aṅgāni jñātināmāni upamā indriyāṇi ca </l>
<l>ētānyūhaṁ na gacchanti adhrigau viṣamaṁ hi tat ॥ 52 ॥</l>
</lg></b>
<p>tatrādhrigōranyatrāṅgānāmanūhō yathā— 'yatpaśurmāyumakr̥tōrō vā padbhirāhatē, agnirmā
tasmādēnasō viśvānmuñcatvaṁhasaḥ' ityūhē yatpaśū māyumakr̥ṣātāmurō vā padbhirāhasātāṁ,
yatpaśavō māyumakr̥ṣatōrō vā padbhirāhasata iti । jñātināmnāmanūhō yathā —'anu tvā mātā
manyatāmanu pitānu bhrātānu sakhā sayūthya' ityūhē 'anu vāṁ mātā manyatāmanu vō mātā
manyatāmi'ti । upamānāmanūhō yathā 'kaśyapēvāsāṁ cchidrē śrēṇī' 'śyēnamasya vakṣaḥ kr̥ṇutāt'
ityūhē śyēnamanayōḥ vakṣaḥ kr̥ṇutāt, śyēnamēṣāṁ vakṣaḥ kr̥ṇutāditi । indriyāṇāmanūhō
yathā—'sūryaṁ cakṣurgamayatāt, vātaṁ prāṇamanvavasr̥jatāt, antarikṣamamuṁ diśaḥ śrōtraṁ pr̥thivīṁ
śarīram', 'ēkadhāsya tvacamācchyatāt', 'purā nābhyā apiśasō vapāmutkhidatāt',
'antarēvōṣmāṇaṁ vārayatāt' ityūhē ēkadhānayōstvacamācchyatāt ēkadhaiṣāṁ
tvacamācchyatāditi । tadidamuktam—(māgha. 14.23)</p>
<b><lg>
<l>nāñjasā nigaditaṁ vibhaktibhirvyaktibhiśca nikhilābhirāgamē ।</l>
<l>tatra karmaṇi viparyaṇīnaman mantramūhakuśalāḥ prayōgiṇaḥ ॥ 53 ॥</l>
</lg></b>
<p>ūhaśca mantrādanyatrāpi bhāṣāyāṁ bhavati । tadyathā—(urāca. 4.20)</p>
<b><lg>
<l>cūḍācumbitakaṅkapatramabhitastūṇīdvayaṁ		pr̥ṣṭhatō
bhasmastōkapavitralāñchanamurō dhattē tvacaṁ rauravīm ।</l>
<l>maurvyā mēkhalayā niyantritamadhōvāsaśca māñjiṣṭakaṁ
pāṇau kārmukamakṣasūtravalayaṁ daṇḍō'paraḥ	paippalaḥ ॥ 54 ॥</l>
</lg></b>
<p><b>ityuttaracaritē</b> lavamēkamuddiśya <b>bhavabhūti</b>rjanakamētacch‌lōkaṁ <b>pāṭhitavān</b> । tamēva
paścād <b>vīracaritē</b> dhattastvacaṁ rauravīmityūhayitvā rāmalakṣmaṇau dvāvuddiśya
kuśadhvajamapīpaṭhat । atrāpyuraḥ pāṇivāsaḥ kārmukādīnāmūhō na bhavati, sambandhibhēdēnaiva
bhēdasiddhēḥ; bhēdēna hi pratipattavyē'rthē na yāvadabhēdē'pi bhavati tāvanna bhidyatē ।</p>
<pb n="465"/>
<p>(<b>26. bādhaḥ</b>)</p>
<p>arthitvāt sāmānyōpadēśābhēda sati pravr̥ttisambhavē vacanādasamīvāccaritārthatvāt
phalābhāvād viśēṣē pratyakṣaśrutēḥ parisaṅkhyādibhyaśca dr̥ṣṭādr̥ṣṭārthēṣu karmasu tulyabalānāṁ
virōdhināmavirōdhināṁ vārthānāmaprāp‍tyanumānaṁ <b>bādhaḥ ।</b> tadyathā — arthitvāt sāmānyēna
pravr̥ttasya māṁsabhakṣaṇasya vacanād bādhaḥ abhakṣyō grāmyakukkuṭa iti; tathā guruvad
guruputrē vartitavyamiti sāmānyōpadēśāt pravr̥ttasyōcchiṣṭabhōjanasya anyatrōcchiṣṭa—
bhōjanāditi । ēvam 'aṣṭāśriryūpō bhavati' iti sāmānyōpadēśāt pravr̥ttamaṣṭāśritvaṁ
'caturaśrō vājapēyayūpa' iti dvayōrasambhavāt tad‍‌virōdhī bādhyatē । 'vrīhīnavahanti' iti
sāmānyōpadēśādarthitvācca pravr̥ttaṁ prākr̥tamavahananaṁ nakhanirbhinnānāṁ nakhāvapūtānāṁ
carurbhavatīti vikr̥tau nakhairēva avaghātaprayōjanasya kr̥tatvāccaritārthatvēna avirōdhyapi
bādhyatē । ēvaṁ 'śatakr̥ṣṇalaścarurbhavati' iti kr̥ṣṇalēṣu phalābhāvādēva nāvaghātaḥ kriyatē ।
brāhmaṇēbhyō dadhi dīyatāmiti sāmānyōpadēśāt kauṇḍinyē'pi prasaktaṁ dadhidānamaniṣiddhaṁ
sambhāvya caritārthaṁ phalavadaviruddhaṁ ca, takraṁ kauṇḍinyāyēti viśēṣē pratyakṣaśrutēstakradānēna
bādhyatē । arthitvāt pañcanakhānāmapañcanakhānāṁ ca bhakṣaṇaṁ prasaktaṁ, bhakṣaṇamaviruddhamapi
'pañca pañcanakhā bhakṣyā' iti parisaṅkhyayā bādhyatē । ādigrahaṇād 'vāmēnākṣṇaiṣa paśyati',
'kāṭhinyamasyāḥ kucayōḥ kimasad yanna rōcatē', ityādiviśēṣasya vācakamavagantavyam ।
bhūyāṁśca bādhasya kavivākyēṣvapi prayōgaḥ । sō'rthitvāt pravr̥ttau vacanatō yathā—</p>
<b><lg>
<l>mr̥tyō! kiṁ martumicchurbhagavati! bhavatī na kṣamā, śakra! cakrī
vāryaḥ, kāryō na pūṣannasadr̥śakalahō, nanvayaṁ kālakūṭaḥ ।1</l>
<l>ityādāvēva dēvān damayitumanasaḥ pāntu vaścandramaulē—
strailōkyā'kāṇḍa—caṇḍa—pralaya—kara—gara—grāsa—gr̥gh‍nōrvacāṁsi ॥ 55 ॥</l>
</lg></b>
<p>sāmānyaśrutēḥ pratītau vacanatō yathā—</p>
<b><lg>
<l>pad‍bhyāmūruyugaṁ vibhajya bhujayōrmadhyaṁ nipīḍyōrasā
pārśvēṣu prasabhaṁ prahr̥tya nakharairdantairvilūyā'dharam ।</l>
<l>sup‍tānapyavabōdhya yuṣmadahitān bhūyō'pi bhuṅktē vanē
kiṁ kāntā surataiṣiṇī? na hi na hi vyāghrī karālānanā ॥ 56 ॥</l>
</lg></b>
<!-- NOTES pg=465!-->
1. atra rāghavaḥ — mr̥tyuḥ kiṁ kartumicchurbhagavati bhavatī na kṣamā, śakra cakrī
vāryāḥ(rya) kāryō na pūṣannasadr̥śakalahō, nanvayaṁ kālakūṭaḥ ।
2. kāṭhā = kaṭhā, śatapathikā(?),	3. samājēṣvanēka(?) x x x,
<pb n="466"/>
<p>(<b>27. tantram</b>)</p>
<p>yatrārthinaḥ sarvē prayōjakābhēdēnāvr̥ttyā vā pratipattavyamarthaṁ sambhavāllāghavā—
ccaikamēva prayōjayanti, tat <b>tantram ।</b> tadyathā— kāṭhādhyayanaṁ śatapathikāyāṁ2, śālāyāmēkaṁ
pradīpaṁ vyākaraṇādhyāyinaḥ, samājēṣvanēkacētanam(tējanam)3	vādyakarmatūryōpajīvinaḥ ।
abhēdaikatvasaṅkhyāṁ saṅkhyāntarēṣu tantriṇīṁ manyantē yathā āsyatē bhavad‍bhyāṁ, āsyatē bhavaddhiḥ ।
praś‍nē tu bahutvasaṅkhyā pūrvasaṁkhyāṁ1 yathā— kati bhavataḥ putrāḥ । napuṁsakaṁ strīnapuṁsayōḥ ।
yathā— kiṁ jātamasya । sāmānyaviśēṣasambandhayōrvibhaktiryathā — gōsvāmī vrajatīti ।
dvitīyā karmākhyaṁ sambandhaviśēṣama—bhidadhānā'viśiṣṭa—sambandhipadaprayōgē tantrēṇa niyatē
sambandhinī prakr̥tē vartamānaṁ śēṣasambandhamupagr̥h‍ṇāti । yadi tu gavāṁ svāmī vrajatīti ṣaṣṭhyā
sambandhamātramucyēta nirjñātē svasvāmibhāvē vrajikriyākartāniyamēna pratīyēta tadā iṣyatē grāmō
gantum, paktvā (atra) ōdanō bhujyata iti pradhānakriyāviṣayād dhātōrutpadyamānaḥ
pratyayastantrēṇa guṇakriyāviṣayāmapi śaktimabhyantarīkarōti । anabhihitā vā guṇaviṣayā
śaktiḥ pradhānānurōdhādabhihitavat prakāśata iti ।</p>
<p>yaccaikamēva <b>padaṁ, vākyaṁ, prakaraṇaṁ, prabandhō</b> vā dvayōrarthayōḥ prayujyatē tadapi tantram ।
tatra— <b>padaṁ</b> yathā— (kāvyāda. 2.311)</p>
<b><lg>
<l>asāvudayamārūḍhaḥ kāntimān raktamaṇḍalaḥ ।</l>
<l>rājā harati lōkasya hr̥dayaṁ mr̥dubhiḥ karaiḥ ॥ 57 ॥</l>
</lg></b>
<p><b>vākyaṁ</b> yathā—</p>
<b><lg>
<l>dvāraṁ khaḍ‌gibhirāvr̥taṁ	bahirapi praklinnagaṇḍairgajai—
rantaḥ kañcukibhiḥ	sphuranmaṇidharairadhyāsitā bhūmayaḥ ।</l>
<l>ākrāntaṁ mahiṣībhirēva śayanaṁ tvad‍‌vidviṣāṁ mandirē
rājan! saiva cirantanapraṇayinī śūnyē'pi rājyasthitiḥ ॥ 58 ॥</l>
</lg></b>
<p>kaḥ punarasya pūrvasmād viśēṣaḥ?</p>
<p>ucyatē—pūrvatra rājēti padamubhayārthamupāttaviṣayāvacchinnamarthadvayēna sambadhyatē । iha
tu 'tvadvidviṣāṁ mandirē rājan saiva cirantanapraṇayinī śūnyē'pi rājyasthitiḥ', ityēkārthamēva
vākyaṁ 'dvāraṁ khaḍ‌gibhirāvr̥tam' ityādivākyairupāttēnārthadvayēna sambadhyata iti ।</p>
<!-- NOTES pg=466!-->
1. saṁkhyāpūrvē pūrvē saṁkhyē
<pb n="467"/>
<p><b>prakaraṇaṁ</b> yathā śiśupālavadhē— (māgha. 16.2)</p>
<b><lg>
<l>abhidhāya tathā tadapriyaṁ śiśupālō'nuśayaṁ paraṁ gataḥ ।</l>
<l>bhavatō'bhimanāḥ samīhatē saruṣaḥ kartumupētya mānanām ॥ 59 ॥</l>
</lg></b>
<p>ityādi dūtavacanaṁ sandhyarthēna ca vigrahārthēna ca saṅgacchata iti ।
<b>prabandhō</b> yathā—</p>
<b><lg>
<l>udāramahimā rāmaḥ prajānāṁ harṣavardhanaḥ ।</l>
<l>dharmaprabhava ityāsīt khyātō bharatapūrvajaḥ ॥ 60 ॥</l>
</lg></b>
<p><b>rāmāyaṇamahābhāratayōrdaṇḍidvisandhāna</b>miti । ētēna bahuviṣayamapi vākyādikaṁ
vyākhyātam; tadyathā— (kusaṁ. 2.18)</p>
<b><lg>
<l>svāgataṁ svānadhīkārān prabhāvairavalambya vaḥ ।</l>
<l>yugapad yugabāhubhyaḥ prāp‍tēbhyaḥ prājyavikramāḥ ॥ 61 ॥</l>
</lg></b>
<p>ityādi prakaraṇaṁ bhagavatā caturmukhēna caturbhirapi mukhairyugapaduccāritaṁ catasr̥ṣvapi
dikṣvavasthitairindrādibhiḥ sambadhyamānaṁ caritārthatāmāpādayati ।</p>
<p>(<b>28. prasaṅgaḥ</b>)</p>
<p>yatra sambhavinā kāryēṇa dvayōrarthinōḥ prayōjakatvēna nirjñātasāmarthya—
yōranyataraprayuktēnāpyaparō'pi sambadhyamānaḥ kr̥tārthatvāt pr̥thakprayōjakatāṁ na pratipadyatē
<b>tatprāsaṅgikam ।</b> tadyathā ayamupādhyāyō'smābhirātmādhyāpanārthamānītaḥ, tvamapyatraivādhīṣva;
ētēna dhanavantaḥ kāntārēṣu gr̥hītānuyātrikāḥ pratiṣṭhantē, tadētairēva kr̥tarakṣāsaṁvidhānō
gaccha; ayaṁ catuṣpathē kēnacid balipradīpa upahr̥taḥ, ētaduddyōtēnaiva santamasē
rathyāmatikrāma; ayaṁ dēvatārthaḥ pradīpaḥ, anēnaiva vyākhyānaṁ cintaya; tathā 'vatsa
makaranda anēnaiva mālatīnaipathyēnāpavāritaḥ pravartasva pariṇayāyātmānamātmanaḥ' iti ।
ēvam 'āmrāśca siktāḥ pitaraśca prīṇitā' iti yaccānyadācakṣāṇō'nyadapyācaṣṭē tadapi
prāsaṅgikam । tadyathā <b>kumārasambhavē</b> kāmasaṁsthānaṁ kathayan dhanuśśikṣāmupadiśati—</p>
<b><lg>
<l>sa dakṣiṇāpāṅganiviṣṭamuṣṭiṁ natāṁsamākuñcitasavyapādam ।</l>
<l>dadarśa cakrīkr̥tacārucāpaṁ prahartumabhyudyatamātmayōnim ॥</l></lg></b> (kusaṁ.3.70)
<p>ēvaṁ bhaṭṭikāvyē rāmakathāṁ varṇayan śabdānuśāsanamudāharati— (bhakā. 11.18)</p>
<pb n="468"/>
<b><lg>
<l>bhrēmurvavalgurnanr̥turjagarjurjaguḥ samutpupluvirē niṣēduḥ ।</l>
<l>āsphōṭayāñcakrurabhipraṇēmū rējurnanandurviyayussamīyuḥ ॥ 63 ॥</l>
</lg></b>
<p>ēvaṁ <b>dharmābhyudayādau</b> dharmaśāstram; <b>mudrārākṣasādā</b>varthaśāstram; <b>mālatīmādhavādau</b>
kāmaśāstram; <b>antarātmacaritādau</b> mōkṣaśāstram; <b>mahābhāratādau</b> dharmārthakāmamōkṣaśāstrāṇi
prāsaṅgikānītyalamatiprasaṅgēna ।</p>
<p>(<b>29. āvr̥ttiḥ</b>)</p>
<p>ēkasya kārakakriyādēḥ padārthasyābhinnarūpasyaiva paryāyēṇānēkatra vartanam <b>āvr̥ttiḥ ।</b>
tatra yathaikaṁ pātramasahabhujāṁ bhujikriyāyāmadhikaraṇabhāvamāvr̥ttyā pratipadyatē, ēkaṁ
vastramābharaṇaṁ vā raṅgabhūmiṣu naṭānāmupayōgāya kalpatē, ēvaṁ vyāyāmāḍgamāyujīvinā—
mabhyāsaṁ pratyupakarōti, yathā ca sahasramr̥ṣaya ēkāṁ kapilāmāvr̥ttyā dattvā sarvē
sahastradakṣiṇā babhūvuḥ, tathaikaṁ kriyāpadaṁ kārakapadaṁ vā prativākyamāvartamānamākāṅkṣāṁ
nirākarōti । tayōḥ —</p>
<p><b>kriyāpadāvr̥tti</b>ryathā—</p>
<b><lg>
<l>śaśinā ca niśā niśayā ca śaśī śaśinā niśayā ca yathā gaganam ।</l>
<l>bhavatā ca sabhā sabhayā ca bhavān bhavatā sabhayā ca vibhāti jagat ॥</l>
</lg></b>
<p><b>kārakapadāvr̥tti</b>ryathā—</p>
<b><lg>
<l>sītāvēśma yatō nirīkṣya haratē dr̥ṣṭiṁ jhaṭityākulā—
manyōnyārpitacañcudattakabalaiḥ	pārāvatairdūyatē ।</l>
<l>indōrdūrata ēva naśyati viśatyantargr̥haṁ duḥkhitaḥ
pracchādyānanamañcalēna rajanīṣvastatrapaṁ rōditi ॥ 65 ॥</l>
</lg></b>
<p>(<b>30. bhēdaḥ</b>)</p>
<p>yatra abhēdēnāpyupāttō'rthaḥ śabdō vā svarūpasāmarthyādibhiranēkatvamāpadyatē sa bhēdaḥ ।</p>
<p>tatra <b>arthabhēdō</b> yathā— brāhmaṇēbhyaḥ pādyamācamanīyaṁ bhōjanaṁ ca dīyatāmityabhēdēnāpi
śrutāni pādyācamanabhōjanāni svarūpasāmarthyād bhēdēna vyavatiṣṭhantē । yathā 'pitr̥̄ṇāṁ rājataṁ
pātraṁ dēvānāṁ tu hiraṇmayam' ityabhēdēnāpi upādānē bhinnānyēva pātrāṇi brāhmaṇānāṁ
sahabhujāṁ bhujikriyāyāmadhikaraṇabhāvaṁ pratipadyantē । gr̥hasthān pat‍nya āryāvartē
sambhōgasampādanāya bhēdēnaivōpāsata iti । atha kaviprayōgēṣu <b>kriyābhēdē</b> yathā—</p>
<b><lg>
<l>lavaṅgamālākalitāvataṁsāstē nālikērāntarapaḥ pibantaḥ ।</l>
<l>āsvāditārdrakramukāḥ samudrādabhyāgatasya pratipattimāpuḥ ॥ 66 ॥</l></lg></b>(māgha.3.81)
<pb n="469"/>
<p><b>kārakabhēdō</b> yathā—(māgha. 10.39)</p>
<b><lg>
<l>sparśabhāji viśadacchavicārau kalpitē mr̥gadr̥śāṁ suratāya ।</l>
<l>sannatiṁ dadhati pēturajastraṁ dr̥ṣṭayaḥ priyatamē śayanē ca ॥ 67 ॥</l>
</lg></b>
<p>atha <b>śabdabhēdaḥ</b> । sa dvidhā— vākyabhēdaḥ padabhēdaśca ।</p>
<p>tayō<b>rvākyabhēdaḥ</b> prākr̥tō vaikr̥taśca । <b>prākr̥tō</b> yathā paśya mr̥gō dhāvati, ayaṁ daṇḍō
harānēna phalāni iti । atra prathamōdāharaṇē paśyētyēkaṁ vākyaṁ mr̥gō dhāvatīti dvitīyam,
dvitīyē ayaṁ daṇḍa ityēkaṁ, harānēna phalānīti ca dvitīyam, prakr̥tistha ēva sandarbhē
pr̥thak kriyatē । anyathaikavākyatāyāṁ paśyēti kriyāyāḥ karmapadābhāvādaprayōgārhatā,
harētyasyāśca 'tiṅṅatiṅaḥ' iti nighātaḥ prāpnōti । kaviprayōgēṣvapi caitad dr̥śyatē,
tadyathā— (kusaṁ. 8.64)</p>
<b><lg>
<l>paśya pārvati! payōdapaṅktibhirvyastapaṅkamiva jātamēkataḥ ।</l>
<l>khaṁ hr̥tātapajalaṁ vivasvatā bhāti kiṁñcidiva śēṣavat saraḥ ॥ 68 ॥</l>
</lg></b>
<p><b>vaikr̥tastu</b> lōkē śāstrē vēdē ca । yathā— 'r̥tāṣāḍr̥tadhāmāgnirgandharvastasyauṣa—
dhayō'psarasa ūrjō nāma sa idaṁ brahma kṣatraṁ pātu tā idaṁ brahma kṣatraṁ pāntu tasmai svāhā
tābhyaḥ svāhā (tai.saṁ. 3.4.7)। atraikamēva tād vākyaṁ, r̥tāṣāḍr̥tadhāmāgnirgandharvassa
idaṁ brahma kṣatraṁ pātu tasmai svāhā, tasyāpsarasa ūrjō nāma tā idaṁ brahma kṣatraṁ pāntu
tābhyaḥ svāhā । atra liṅgavibhaktivipariṇāmād <b>vaikr̥tatvaṁ śāstrē</b> yathā—(mabhā. paspaśā)</p>
<b><lg>
<l>yastu prayuṅktē kuśalō viśēṣē śabdān yathāvad vyavahārakālē ।</l>
<l>sō'nantamāpnōti jayaṁ paratra vāgyōgavid duṣyati cāpaśabdaiḥ ॥ 69 ॥</l>
</lg></b>
<p>atra vāgyōgaviditiparyantamēkaṁ vākyaṁ, duṣyati cāpaśabdairiti dvitīyam ।</p>
<p>kiṁ vāgyōgavidēva duṣyati ?</p>
<p>naivam, avāgyōgavidityasya vaikr̥tatvād vākyaviśēṣaḥ kriyatē ।</p>
<p>kiṁ kāraṇam ?</p>
<p>yō vāgyōgavit sa nāpaśabdaṁ karōti, yadāha jñānaṁ tasya śaraṇamiti (mabhā. paspa.)।</p>
<p>nanvavāgyōgavidō'pyajñānaṁ śaraṇaṁ yadā hyasau jānannapaśabdaṁ prayuṅktē tadā duṣṭaḥ
syāt, na punarajānannēvam ।</p>
<p>nājñānamatyantāya śaraṇaṁ bhavitumarhati । yō hi ajānan brāhmaṇaṁ hanyāt sō'pi
manyē patitaḥ syāditi ।</p>
<pb n="470"/>
<p>atha lōkē vaikr̥tō vākyabhēdaḥ prākr̥taśca padabhēdaḥ । yathā—</p>
<b><lg>
<l>jaṁ tujjha saī jāā asaīō jaṁ ca suhaa amhē vi ।</l>
<l>tā kiṁ phuṭṭau pillaṁ/bīaṁ tujja samāṇō juā ṇatthi ॥ 70 ॥</l>
</lg></b>
<lg>
<l>(yattava satī jāyā asatyō yacca subhaga vayamapi ।</l>
<l>tat ki sphuṭatu bilvaṁ/bījaṁ tava samānō yuvā nāsti ॥)</l>
</lg>
<b><lg>
<l>jāyantē ca mriyantē ca madvidhāḥ kṣudrajantavaḥ ।</l>
<l>parārthabaddhakakṣyāṇāṁ	tvādr̥śāmudbhavaḥ	kutaḥ ॥ 71 ॥</l></lg></b> (nāgā. 4.15)
<p>atrādyōdāharaṇē tatkiṁ sphuṭatu bilvamityētatparyantamēkaṁ vākyam । tatra
bilvasphuṭanēnātra rahasyabhēdō'bhimataḥ, yathā bilvamasphuṭitamantaḥ pak‍vamapak‍vaṁ madhura—
mamadhuraṁ surabhi na surabhīti vā na jñāyatē, ēvaṁ yat tava jāyā satī vayamasatya
ityētad rahasyamabhinnaṁ na jñāyatē ।</p>
<p>sa kiṁ rahasyabhēdō bhavatu?</p>
<p>bhavatvityuktē dvitīyaṁ vākyaṁ tava samānō yuvā nāsti । yadi hyasmākamapi
tvattulyō bhartā bhavēt tvajjāyēva vayamapyasatyō na syāmēti । dvitīyōdāharaṇē tu
'kṣudrajantava' ityētat padaṁ bhidyatē kṣudrēti jantava iti ca । anyathā hi rājñā
lup‍taśāsanagrāmaḥ syādagrajanmanaḥ, taṁ pratyētad vacō na bhavatīti ॥</p>
<p>(<b>31. sāmānyātidēśaḥ, 32. viśēṣātidēśaḥ</b>)</p>
<p>anyadharmāṇāmanyatra prāpaṇa<b>matidēśaḥ</b> । dvidhā— <b>sāmānyātidēśō viśēṣātidēśaśca ।</b>
tayōryatra anyatra rūḍhasambaddhā dharmāḥ prasiddhēranumēyabhēdasambhavaiḥ sambandhibhirvyapadiṣṭā
nirjñātabhēdēṣvarthēṣu prāpyantē sa <b>sāmānyātidēśaḥ</b>। yathā— brāhmaṇavadasmin kṣatriyē
vartitavyamiti । tatra yāvantamarthaṁ brāhmaṇaśabdō na vyabhicarati tāvatyarthē yāni
prasiddhasambandhāni kāryāṇyagrabhōjanādīni tānyatyantamalabdhabrāhmaṇavyapadēśē kṣatriyē—
'tidiśyantē । tatra sāmānyabrāhmaṇaśabdō na vyabhicarita, māṭharatvādīṁstu vyabhicarati ।
na hi kaṭhē māṭharatvamasti । sannihitēṣvapi ca nirjñātēṣu vā viśēṣēṣu kaścidēvārthātmā
kēnacicchabdēna saṁspraṣṭuṁ śakyatē, viśiṣṭabhāgābhinivēśīni hi rūpaviśēṣayuktānya—
bhidhānāni iti । sāmānyēna ca brāhmaṇaśabdasya pratyakṣō'bhisambandhaḥ, ānumānikastu
viśēṣaiḥ । māṭharavadasmin kaṭhē vartitavyamityayamapi sāmānyātidēśa ēva । na hyatrāpi
māṭharasyābhirūpyādayō viśēṣā āśrīyantē । ēvaṁ viśiṣṭavadasmin vartitavyamityatrāpi
<pb n="471"/>
yad‍‌viśiṣṭēṣu viśiṣṭatvaṁ tadāśrīyatē । sō'pi sāmānyātidēśō, na viśēṣātidēśaḥ ।</p>
<p>tadāha—</p> <b><lg><l>sāmānyamātraṁ śabdārthō viśēṣā vyabhicāriṇaḥ ।</l>
<l>sāmarthyamantarēṇātō	viśēṣō	nātidiś‍yatē ॥ 72 ॥</l></lg></b> (vāpa.)
<p>yatra tu sāmarthyād viśēṣadharmāṇāmanyatra prāpaṇaṁ sa <b>viśēṣātidēśaḥ</b> । tadyathā—
brāhmaṇavadasmin brāhmaṇē vartitavyamiti । tatra hi sāmānyakāryapratipattirbrāhmaṇādēva siddhā;
yainaiva hētunōpamānē kāryaviśēṣasiddhiraviśiṣṭō'sau hētu'rupamēyē'pi । tasmād
viśiṣṭabrāhmaṇaviṣayāṇi kāryāṇyatidiś‍yantē । yē ca brāhmaṇēṣu brāhmaṇavadēva vartantē tān
prati ayamēvaṁbhūtō'tidēśō vijñāyatē । yēṣāṁ tu buddhisambhēdāt pramādād vā
pravr̥ttisaṅkarastēṣu niyama ēva kriyatē । tathā ca brāhmaṇamarhati vr̥ttamiti 'tadarham'
(5.1.117) iti sūtrēṇācāryēṇāyamēvārthō bhēdēna nidarśanāyānyathaiva prakrāntaḥ । sa ca
taddhitēṣu vatyarthaprastāvē nirṇītaḥ purastāditi ?</p>
<p>atha yatra brāhmaṇavadasmin kṣatriyē vartitavyamityatidēśaḥ, kiṁ tēna kṣatriyēṇa tadvati
grāmē abrāhmaṇakō grāma iti vyapadēśaḥ kriyatē ?</p>
<p>nētyāha, vyapadēśamātramapi kāryamatidēśasyēti ।</p>
<p>atha tadvadēva brahmahatyādiprāyaścittaṁ kartavyaṁ,</p>
<p>nētyāha; yāvati hi viṣayē tasyātidēṣṭari siddhaṁ tāvattatrānuṣajyatē; na
hyasmādatidēśād brāhmaṇyupayamanapratipattirbhavati ।</p>
<p>ēvaṁprakārēṣu hyatidēśasyātidēṣṭuḥ na kāmacāraḥ, smr̥tyadhīnatvāt । yadi tu
smr̥tirēvaṁbhūtā syāt tadapi tadānuṣṭhīyēta, yadā/thā kṣatriyavaiś‍yau savanagatau hatvā
brahmahatyāprāyaścittaṁ kuryāditi ।</p>
<p>kiṁ punarayamatidēśō vatyādimantarēṇāpi bhavati ?</p>
<p>bāḍham । yathā abrahmadattē'pyēṣa brahmadatta iti । tatra bhūtānāṁ vā brahmadattaviṣayāṇāṁ
kriyāguṇānāmabrahmadattē samārōpād bhāvināṁ vā rūḍhasambandhānāmiva buddha‍yādibhiḥ
saṁbandhāt tannimittamupāmānōpamēyalakṣaṇaṁ sambandhamabhyantarīkr̥tyōpacārēṇa brahmadattaśabdaḥ
prayujyatē ।</p>
<p>nanu ca uśīnaravan madrēṣu yavā iti nātra anyadharmāṇāmanyatrārōpaṇaṁ
(mabhā. 1.1.57), api tu yavā ēva madrēṣu santi na santīti vā gamyatē । tathā hi—
yadyuśīnarēṣu tanniṣpattiḥ nirjñātā tadā santīti gamyatē । athāniṣpattistadā na santīti
gamyatē ।</p>
<pb n="472"/>
<p>naivam । atrāpyanyadharmāṇāmēvānyatra prāpaṇaṁ yāvēvōśīnarayavānāṁ bhāvābhāvau prasiddhau
tāvēva madrayavēṣvatidiś‍yētē ।</p>
<p>kathaṁ punaramabhinnarūpō vatiḥ k‍vacit prakr̥tyarthadharmānanyatrātidiśati k‍vacit
sambandhidharmān ?</p>
<p>ucyatē yatra 'tēna tulyaṁ kriyā cēdvatiḥ' tatra prakr̥tyarthadharmān; yatra tu 'tatra
tasyēva' tatrādhēyasambandhidharmāniti ।</p>
<p>tadēvamupamānēṣu prasiddhā dharmāḥ upamēyēṣvārōpyanta ityatidēśārthaḥ । prasiddhiśca
k‍vacillōkāpēkṣayā, k‍vacitprayōktrapēkṣayā, k‍vacitpratyakṣādipramāṇāpēkṣayēti । tatra
<b>lōkapēkṣayā</b> yathā—</p>
<b><lg>
<l>jōṇhāē vva miaṁkaṁ kittīēm̐ suarisaṁ pahāē vva raiṁ ।</l>
<l>sēlaṁ mahāṇaī va sirīa		ciraṇiggaāi vi amuc‍caṁtaṁ ॥ 73 ॥</l>
</lg></b>
<lg>
<l>(jyōts‍yayēva mr̥gāṅkaṁ kīrttyēva supuruṣaṁ prabhayēva ravim ।</l>
<l>śailaṁ mahānadyēva śriyā	ciranirgatayāpyamucyamānam ॥)</l>
</lg>
<p>yathā vā— (māgha. 14.16)</p>
<b><lg>
<l>yastavēha savanē na bhūpatiḥ karma karmakaravat kariṣyati ।</l>
<l>tasya nēṣyati vapuḥ kabandhatāṁ bandhurēṣa jagatāṁ sudarśanaḥ ॥ 74 ॥</l>
</lg></b>
<p>prayōktrapēkṣayā yathā—</p>
<b><lg>
<l>ahamiva śūnyamaraṇyaṁ vayamiva tanutāṁ gatāni tōyāni ।</l>
<l>asmākamivōcch‌vāsā	divasā	dīrghāśca	tap‍tāśca ॥ 75 ॥</l>
</lg></b>
<p>pratyakṣādipramāṇāpēkṣayā yathā—(ama.śa. 160)</p>
<b><lg>
<l>dr̥ṣṭē lōcanavanmanāṅ mukulitaṁ pārśvasthitē vaktrava—
n‍nyagbhūtaṁ bahirāsitaṁ pulakavat sparśaṁ samātanvati ।</l>
<l>nīvībandhavadāgataṁ	śithilatāṁ	sambhāṣamāṇē tatō
mānēnāpasr̥taṁ	hriyēva	sudr̥śaḥ pādaspr̥śi prēyasi ॥ 76 ॥</l>
</lg></b>
<p>(<b>33. adhikāraḥ</b>)</p>
<p>kriyāsu yōgyatvam <b>adhikāraḥ</b> ।</p>
<p>kaḥ punaryaugyaḥ ?</p>
<p>arthī samarthaḥ śāstrēṇāparyudasta iti । tathā arthitvamadhikārakāṇam; paraṁ hi
<pb n="473"/>
puruṣārthaṁ mōkṣamācakṣatē, tasmādapyanarthī jugupsatē pramādyati ca । tadyathā—</p>
<b><lg>
<l>api br̥ndāvanē śūnyē sr̥gālatvaṁ parīpsati ।</l>
<l>na tu nirviṣayaṁ mōkṣaṁ kadācidapi gautamaḥ ॥ 77 ॥</l>
</lg></b>
<p>satyapi cārthitvē sāmarthyamadhikārakāraṇaṁ, samutpannāyāmatiśayēna didr̥kṣāyām
asamarthatvēna andhā rūpadarśanē nādhikriyantē । arthinaḥ khalvapi k‍vacit samarthāśca karmasu
śāstrēṇa paryudāsāt kṣudraśūdrāḥ kṣōtriyādayaḥ trayyādiṣu nādhikriyantē । adr̥ṣṭārthaviṣayē
hi sāmarthyāsāmarthyē śāstrādēva samadhigamyētē । tasmāt pradhānamadhikārakāraṇaṁ
śāstrōpadēśamācakṣatē । tatrōdāharaṇ— (ma.vī.ca. 1.31)</p>
<b><lg>
<l>sādhāraṇyānnirātaṅkaḥ kanyāmanyō'pi yācatē ।</l>
<l>kiṁ punarjagatāṁ	jētā prapautraḥ paramēṣṭhinaḥ ॥ 78 ॥</l>
</lg></b>
<p>yathā ca—(māgha. 1.38)</p>
<b><lg>
<l>upaplutaṁ	pātumadō	madōddhataistvamēva	viśvambhara ! viśvamīśiṣē ।</l>
<l>r̥tē ravēḥ kṣālayituṁ kṣamēta kaḥ kṣapātamaskāṇḍamalīmasaṁ nabhaḥ ॥ 79 ॥</l>
</lg></b>
<p>(<b>34. adhyāhāraḥ</b>)</p>
<p>vākyasya nyūnatāyāmākāṅkṣānivr̥ttayē viśiṣṭakriyākārakapadādērupādānam
<b>adhyāhāraḥ</b> । yathā dvāraṁ dvāramityuktē saṁvriyatāmapāvriyatāṁ vētyadhyāhriyatē; tathā
varṣatyudētītyuktē dēvaḥ sūrya iti । yathā ca—</p>
<b><lg>
<l>yaśca nimbaṁ	paraśunā	yaścainaṁ	madhusarpiṣā ।</l>
<l>yaścainaṁ gandhamālyābhyāṁ sarvasya kaṭurēva saḥ ॥ 80 ॥</l></lg></b> iti ।
<p>yathā vā—</p>
<b><lg>
<l>yō na dadāti na yajatē na jayati na juhōti nātti nādhītē ।</l>
<l>na dhinōti	nādhitiṣṭhati	na cakāsti na śāsti kiṁ tēna ॥ 81 ॥</l>
</lg></b>
<p>(<b>35. vipariṇāmaḥ</b>)</p>
<p>liṅgavibhaktivacanādēranyathōpāttasyārthāntarānurōdhādapunaruc‍cāritasyaivānyathābhi—
sambandhō <b>vipariṇāmaḥ</b> । tēṣu <b>liṅgavipariṇāmō</b> yathā— (māmā. 1.30)</p>
<b><lg>
<l>mā mūmuhat khalu bhavantamananyajanmā
mā tē malīmasavikāraghanā matirbhūt ।</l>
<pb n="474"/>
<l>ityādi nanviha nirarthakamēva yasmin
kāmaśca jr̥mbhitaguṇō navayauvanaṁ ca ॥</l>
</lg></b>
<p>vibhaktivipariṇāmō yathā—(kirātā. 1.1)</p>
<b><lg>
<l>śriyaḥ kurūṇāmadhipasya pālinīṁ prajāsu vr̥ttiṁ yamayuṅkta vēditum ।</l>
<l>sa varṇiliṅgī viditassamāyayau yudhiṣṭhiraṁ dvaitavanē	vanēcaraḥ ॥ 83 ॥</l>
</lg></b>
<p>vacanavipariṇāmō yathā—(ma.vī.ca. 1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṅghaṭṭād vighaṭitabr̥hatkhaṇḍamuc‍caṇḍarōciḥ ।</l>
<l>ēvaṁ vēgāt kuliśamakarōd vyōma vidyutsahastrai—
rbharturvajrajvalanakapiśāstē	ca	rōṣāṭṭahāsāḥ ॥ 84 ॥</l>
</lg></b>
<p>(<b>36. vākyaśēṣaḥ</b>)</p>
<p>sarvavākyānāṁ vidhiniṣēdhaparyavasāyitvāt sākṣādaśrutāvapi tadupakalpanaṁ
<b>vākyaśēṣaḥ</b> । tadyathā — āryanivāsō'yaṁ dēśa ityuktē ihaiva sthātavyaṁ, madhyāhnō vartata
ityuktē ihaiva bhōktavyaṁ, sacōraḥ, panthā ityuktē na gantavyaṁ, grāhāḥ sarityasyāmityuktē
na s‍nātavyamiti vākyaśēṣō bhavati । yathā ca— (urāca. 3.26)</p>
<b><lg>
<l>tvaṁ jīvitaṁ tvamasi mē hr̥dayaṁ dvitīyaṁ
tvaṁ	kaumudī	nayanayōramr̥taṁ	tvamaṅgē ।</l>
<l>ityādibhiḥ priyaśatairanurudhya mugdhāṁ
tāmēva	śāntamathavā	kimataḥ	parēṇa ॥ 85 ॥</l>
</lg></b>
<p>yathā vā— (bā.rā. 2.41)</p>
<b><lg>
<l>vandyaḥ pitēva sa	bhavānnalakūbarasya
rambhā s‍nuṣā dhanapatēriva sā tavāpi ।</l>
<l>yattvanyadatra hr̥dayānna tadēti kaṇṭhaṁ
dōṣāstathāpi yadi tatsmr̥ta ēṣa rudra ॥ 86 ॥</l>
</lg></b>
<p>kaḥ punaradhyāhāravākyaśēṣayōrviśēṣaḥ ?</p>
<p>śabdākāṅkṣānivartakō'dhyāhāraḥ, arthākāṅkṣānivartakō vākyaśēṣa iti ।</p>
<p>yadyēvamanantaraślōkayōradhyāhārōdāharaṇatāprasaṅgaḥ । tathā hi — tāmēva tvaṁ tathāg‍nau
viśuddhāmāhitagarbhāmanāgasaṁ vistrabdhāṁ ca dharmapatnīmatyākṣīriti prathamaślōkō,
<pb n="475"/>
kāmayamānāyāmapi ca s‍nuṣāyāṁ akāmatō'pi yatpradharṣaṇaṁ tanmahāpātakēṣu prakr̥ṣyatē,
kimaṅga ! punarakāmayamānāyāḥ śapantyāḥ krōśantyāśca haṭhēnēti dvitīyaślōkē
vākyasyaivāparipūrṇabhāvēnākāṅgitamadhyāhriyatē ।</p>
<p>tanna; 'śāntamathā kimataḥ parēṇa', 'yattvanyadatra hr̥dayānna tadēti kaṇṭham', ityanēna
śabdākāṅkṣāyā nivartitatvāt ।</p>
<p>arthākāṅkṣā tu vidyatē । tatra tu yathōkta ēva vākaryaśēṣō bhavati athaiva
pratyukṣānumānōpamānaśabdairanupalabhyamānaḥ kiṁpramāṇaviṣayaḥ syāt ?</p>
<p>adhyāhāravacchutārthāpattipramēya iti ।</p>
<p>nanu śrutārthāpattirnāma vākyaikadēśaviṣayaṁ vākyaśēṣaviṣayaṁ vā kiṁcit
pramāṇamasti ?</p>
<p>astu vā, tathāpi tatpravartamānamarthānupapattyā prapatsyati । arthānupapattiścā'—
rthāntaramantarēṇa nōpaśāmyatīti tadēva kalpanīyaṁ bhavati ।</p>
<p>atha śabdasyānupapattyā śabda ēva kalpyatē ?</p>
<p>tanna, śrōtrapratyakṣasamadhigatasya svarūpēṇānupapattērabhāvādarthānupapattinibandhanamēvānu—
papadyamānatvam, tac‍cārthakalpana ēvōpapadyatē ।</p>
<p>na caitad vācyam, kalpyamānasyārthasyāvaidikatvaṁ prāp‍nōti । śrūyamāṇasyaiva hi
śabdasyāyamiṣōriva dīrghadīrghō vyāpāraḥ । aviratavyāpāra ēva hi śabdē sā pratītirudayatē;
tad‍vyāpāraviratau nōdēti, tadutpādakāraṇānupalabdhēḥ । lōkaśca vr̥ddhavyavahārataḥ śabdārthēṣu
vyutpadyamānastathābhūtavākyavyavahāriṇō vr̥ddhān paś‍yan vākyasyaiva tādr̥śi vākyārthē
sāmarthyamavadhārayati । vākyārthaścēha vidhiniṣēdhādirūpa ākhyātādyarthaḥ । tadanuvartīni tu
padāni tasminnaimittikē nimittāni bhavanti । naimittikānukūlatayā ca
k‍vacidaśrūyamāṇānyapi tāni viśvajidādau svargakāmādipadavannimittabhāvēnādriyantē,
k‍vacicchrūyamāṇānyapyananukūlatayā 'yasyōbhayaṁ havirārtimārcchēd' ityādivat parihriyantē ।
k‍vacidanyathāsthitāni 'prayōjaśēṣēṇa havīṁṣyabhighārayati' itivad vidhyanurōdhāt
prayōjaśēṣaṁ havīṁṣyabhidhārayēdityanyathāvasthāpyatē । tasmād yathā prathamāvagataghanākāra—
vākyārthānusārēṇa satāmasatāṁ vā padārthānāṁ nimittabhāvavyavasthā tathaivāśrūyamāṇatathā—
vidhaikadēśādapi vākyāt tadarthāvagatirbhaviṣyatīti kiṁ śrutārthāpattyā ?</p>
<p>ēvaṁ ca na vākyaśēṣādhyāhārasōpānavyavahitasyārthasya śābdatvam, api tu
sākṣādēva bhavati ।</p>
<pb n="476"/>
<p>nanvēvamaśrūyamāṇēṣu nimittēṣu kutastadarthamavagacchāmaḥ ? anavagacchantaśca kīdr̥śaṁ
naimittikamavakalpayāmaḥ ?</p>
<p>ucyatē—'śrutēṣvapi padēṣu tēṣāṁ nimittabhāvō na svamahim‍nā'vakalpatē ।</p>
<p>kiṁ tarhi ?</p>
<p>naimittikānusārēṇa । sa cāśrutēṣvapi bhaviṣyati । tathā hi— na yajau karaṇavibhaktiḥ
śrūyatē, na svargē karmavibhaktiḥ, atha cārthaḥ pratīyatē । ēvaṁ 'viśvajitā yajēta' iti
naimittikabalādēva svargakāmādipadādhyāhārārthamuktaślōkayōśca yathōpanya— stavākyaśēṣārthaṁ
pratyēṣyāma iti ।</p>
<p>atra samādhīyatē, yattāvaduktamarthānupapattyārthāntaramēva kalpanīyamiti, tatra
nārthamātrasyānupapattiḥ ।</p>
<p>kiṁ tarhi ? śabdārthasya ।</p>
<p>sa ca śabdakalpanāpūrvakārthapratipattivyatirēkēṇa nōpapan‍nō bhavati । yac‍cōktaṁ na
svarūpēṇa śabdasya kācidanupapattiriti, satyaṁ tat । kiṁ tu sārthadvārikāpi śabdānupapattirna
śabdāntarakalpanāṁ vinōpaśāmyati । na hyōdanaṁ pratyakṣēṇāpi pratiyataḥ pacatītyuktē
karmapadāpēkṣā na bhavati ।</p>
<p>yac‍cōktaṁ kalpyamānasyārthasyāvaidikatvaṁ mā bhūditi śrūyamāṇasyaiva
śabdasyāyamiṣōriva dīrghadīrghō vyāpāra iti, tadapi na samyak, tasya
tathāvidhārthapratyāyanāsāmarthyāt । sa hi tamarthaṁ pratyāyayannabhidhāśaktyā vā pratyāyayēt
tātparyaśaktyā vā ?</p>
<p>na tāvadabhidhāśakta‍yā, tasyāḥ padārthapratipādanamātra ēvōpakṣīṇatvāt ।</p>
<p>nāpi tātparyaśaktyā । tātparyaśaktirhi pratīyamānārthaviṣayā tatraiva prakāśatē, yatra
vākyavākyārthayōḥ paripūrṇatvaṁ bhavati; yathā 'viṣaṁ bhuṅkṣva, mā cāsya gr̥hē bhukthā'
iti । atra tu paripūrṇē vākyē nārthaḥ paripūrṇa iti tātparyaśaktēravakāśaḥ । na hi tāṁ
tathāvidhāṁ tvamatyākṣīrityādipadaprayōgaṁ vinā vākyārthasya paripūrṇatvaṁ bhavati,
tasmādavaśyamēvārthasya śābdatvasiddhayē'dhyāhāravākyaśēṣādiśabdakalpanā abhyupēyā ।
tasyāṁ ca satyāṁ tata ēvārthasiddhēḥ kimarthakalpanayēti ।</p>
<p>na ca śrūyamāṇasyaiva śabdasyāyamartha iti śakyamabhidhātum, tasya hyanupapadyamāna
ēvārthō, na punarupapādakaḥ । kiṁca padārthānāmēva vākyārthatvāt, kalpyamāna—
vākyārthagatapadārthābhidhāyināṁ padānāṁ sattvamabhidhātavyam । na ca śrūyamāṇē vākyē tāni
<pb n="477"/>
tathābhūtāni santi । api cāyamēvaṁvidhō bōdhastiraścāmanupajāyamānatvānnāśabdajñasya
bhavati । tadasya savikalpakajñānāt pūrvakālabhāvinā śabdavijñānēna bhāvyam ।</p>
<p>na cēhārthāpattēḥ śabdaviṣayatvaṁ na abhyupēyatē । na cēhārthāpattivyatirēkēṇa
savikalpakapratyakṣādipramāṇavacchabdasahacaritārthadarśanādinimittakaṁ smr̥tyādyupāyāntaraṁ
śabdāvagatāvasti । tasmādarthāpattyā pūrvaṁ śabda ēva pratyētavyaḥ । tasmiṁśca pratipannē tata
ēvārthāvagamō'pi bhaviṣyatīti na tātparyataḥ śrūyamāṇa ēva śabdaḥ pariklēśanīyaḥ ।
yadi ca śrutārthāpattēḥ śabdaviṣayatvaṁ nābhyupēyatē tad 'upadēśē yathōpadēśa kāryamatidēśē
tu yathākāryamupadēśa (nyā.ma.) iti nyāyādatidēśāgatāgnyādipadārthānupapattau 'ag‍nayē
tvā juṣṭaṁ nirvapāmi' ityādivākyēṣu sūryāyētyādipadānāmūhō na syāt ।
tasmādavaśyamēva adhyāhāravākyaśēṣādisiddhayē śrutārthāpattirabhyupagantavyēti ।</p>
<p>(<b>37. avadhiḥ</b>)</p>
<p>asyaitāvataḥ śabdasyāyamarthō'sminnarthē cāyamētāvāñchabda iti buddhinibandhanam
<b>avadhiḥ</b> । tadyathā— kālē nadanti nāgāḥ, śvētō dhāvati, alambusānāṁ yātā iti । yadā
padānāmavadhiḥ tadā samayē śabdāyantē phaṇinaḥ, śuklō dhāvati, alambusānāṁ gantētyarthaḥ
pratīyatē । yadā tu 'kālēna dantinā agāḥ', 'śvā itaḥ dhāvati', 'alaṁ busānāṁ yātā'
iti, tadā 'kr̥ṣṇēna kariṇā gatavānasi', 'kaulēyakō'tra vēgēna sarati', 'samarthō
busānāṁ gantā' ityarthāntarapratītiḥ । tamimamalaṅkārēṣu tadvidaḥ śabdaślēṣamāmananti; yathā—</p>
<b><lg>
<l>yēna	dhvastamanōbhavēna	balijitkāyaḥ purāstrīkr̥tō
yō gaṅgāṁ ca dadhē'ndhakakṣayakarō yō barhipatrapriyaḥ ।</l>
<l>yasyāhuśśaśimacchirō hara iti stutyaṁ ca nāmāmarāḥ
sō'vyādiṣṭabhujaṅgahāravalayastvāṁ	sarvadōmādhavaḥ ॥ 87 ॥</l>
</lg></b>
<p>(<b>38. apōddhāraḥ</b>)</p>
<p>padārthasamavāyinō'rthaviśēṣasya śabdāntarēṇa pr̥thakkaraṇam <b>apōddhāraḥ</b> ।
yathā—'vāyavyaṁ śvētamālabhēta, vāyurvai kṣēpiṣṭhā dēvatā' iti । ēvaṁ ca vr̥tticchannasya
sarvanām‍nānusandhānaṁ bhavati । tadyathā— (kusaṁ. 7.19)</p>
<b><lg>
<l>patyuḥ śiraścandrakalāmanēna spr̥śēti sakhyā parihāsapūrvam ।</l>
<l>sā rañjayitvā caraṇau kr̥tāśīrmālyēna tāṁ nirvacanaṁ jaghāna ॥ 88 ॥</l>
</lg></b>
<p>atrānēnēti sarvanām‍nā rañjayitvēti śrutau samavētaścaraṇarāgaḥ pr̥thagapōd‍dhriyatē ।</p>
<pb n="478"/>
<p>(<b>39. anirjñātapraś‍naḥ</b>)</p>
<p>prasiddhapadārthāvadhāraṇē'prasiddhapadārthaparyanuyōgaḥ <b>anirjñātapraś‍naḥ</b> । yathā vanāt pika
ānīyatāṁ, jīrṇavarāsī vr̥ṣalāya dīyatāmityuktē kō'yaṁ pikō nāma yō vanādānēyaḥ,
kā vā varāsī yā vr̥ṣalāya dātavyēti । ētēna prasiddhābhidhānārthāvadhāraṇē
aprasiddhābhidhānārthaparyanuyōgō vyākhyātaḥ । yathā— (śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā ।</l>
<l>madhyē tapōdhanānāṁ	kisalayamiva pāṇḍupatrāṇām ॥ 89 ॥</l>
</lg></b>
<p>(<b>40. kriyāntaravyudāsaḥ</b>)</p>
<p>sāmarthyārthitvādēḥ k‍vacidayōgyatā <b>kriyāntaravyudāsaḥ</b>, yathōcyatē—'k‍vacit
kaścit pragalbhatē', 'na sarvaḥ sarvaṁ jānāti'; 'kimapi kasmaicidrōcatē', 'bhinnarucirhi
lōka' (raghu. 6.30) iti । yathā ca—(śāku. 5.28)</p>
<b><lg>
<l>kumudānyēva śaśāṅkaḥ savitā bōdhayati paṅkajānyēva ।</l>
<l>vaśināṁ hi paraparigrahasamparkaparāṅmukhī vr̥ttiḥ ॥ 90 ॥</l>
</lg></b>
<p>(<b>41. liṅgād bhēdaḥ</b>)</p>
<p>śabdāntarōpalabdhavastusāmarthyāt sāmānyākṣip‍tasya viśēṣē'vasthāpanaṁ <b>liṅgād
bhēdaḥ</b> । yathā 'aktāḥ śarkarā upadadhāti, tējō vai ghr̥tam' iti śarkarāṇāṁ ghr̥tāktatvaṁ
pratīyatē । yathā ca—</p>
<b><lg>
<l>na tvaṁ putra ! piturbibhēṣi na ca mē kiṁcid vidhatsē vacaḥ
k‍vēdaṁ bālaviruddhasāhasamiti	vyāhr̥tya	sāvēgayā ।</l>
<l>uttīrṇasya	jayanti dāntabhujagasyāśliṣya mātrā harē—
rnirdhūtāścalakākapakṣaśikharavyāsaṅginō'mbhaḥkaṇāḥ	॥ 91 ॥</l>
</lg></b>
<p>atra dāntabhujagasyētyambhaḥ kaṇā iti ca liṅgād yamunāhradāduttīrṇasyēti viśēṣō gamyatē ।</p>
<p>(<b>42. liṅgādibhēdaḥ</b>)</p>
<p>liṅgamarthaḥ prakaraṇamaucityaṁ dēśaḥ kāla iti <b>liṅgādayaḥ</b> । tēbhyaḥ sāmānyaśabdānāṁ
viśēṣādhyavasāyō <b>liṅgādibhēdaḥ</b> । sa</p>
<p><b>liṅgād</b> yathā— dhēnurānīyatāṁ savatsā sabarkarā sakiśōrēti, gaurajā baḍabā
ca pratīyatē ।</p>
<pb n="479"/>
<p><b>arthād</b> yathā— añjalinā sūryamupatiṣṭhatē, añjalinā payaḥ pibati, añjalinā
lājān juhōtīti arthānurōdhāt tathātathā pāṇisannivēśaḥ pratīyatē ।</p>
<p><b>prakaraṇā</b>dyathā— saindhavamānaya, gōpālakamānayētyuktē bhōjanē lavaṇaṁ, prayāṇē'śvaḥ,
adhyāpanē putraḥ, pāśupālyē tu gōpaviśēṣaḥ pratīyatē ।</p>
<p><b>aucityād</b> yathā— karabhōrūḥ śikharadaśanā puṇḍarīkamukhī iti; upamēyaucityāt
karabhādiśabdairdhanuṣkōṭikundakuṭmala—kamalāni pratīyantē, nōṣṭrācalāgracchatrāṇi ।</p>
<p><b>dēśatō</b> yathā— hariraraṇyē, harirdvārakāyāṁ, hariramarāvatyāmiti siṁhaviṣṇuvāsavāḥ
pratīyantē ।</p>
<p><b>kālatō</b> yathā— 'divā hastō'yamityuktē pāṇiḥ pratīyatē, na nakṣatram, rātrau pataṅga
ityuktē śalabhō, na sūryaḥ, trētāyāmarjuna ityuktē kārtavīryō na kauntēya iti ।</p>
<p>asya cōpalakṣaṇatvāt sāhacaryādibhirapi padārthāvacchēdō bhavati । tadyathā—</p>
<b><lg>
<l>lakṣmaṇānugatō bhāti śaśī rāma ivāparaḥ ।</l>
<l>kausalyēva bibharti dyaurabhiṣēkōjjvalāṁ śriyam ॥ 92 ॥</l>
</lg></b>
<p>yathā ca—(kāvyāda. 1.6)</p>
<b><lg>
<l>gaurgauḥ kāmadughā samyakprayuktā smaryatē budhaiḥ ।</l>
<l>duṣprayuktā	 punargōtvaṁ prayōktuḥ saiva śaṁsati ॥ 93 ॥</l>
</lg></b>
<p>(<b>43. śabdāntarādibhēdaḥ)</b></p>
<p>śabdāntaramabhyāsaḥ saṅkhyā saṁjñā guṇaḥ prakaraṇamiti śabdāntarādayaḥ; tēbhyaḥ
kriyādīnāmanēkatvaṁ <b>śabdāntarādibhēdaḥ</b> । tēṣu <b>śabdāntarāt kriyābhēdō</b> yathā—</p>
<b><lg>
<l>ārōhatyavanīruhaḥ praviśati śvabhraṁ nagaḥ spardhatē
khaṁ vyālēḍhi vivēṣṭatē kṣititalē kuñjōdarē līyatē ।</l>
<l>antarbhrāmyati kōṭarasya	visaratyālambatē vīrudhaḥ
kiṁ tad yanna karōti mārutavaśaṁ yātaḥ kr̥śānurvanē ॥ 94 ॥</l>
</lg></b>
<p><b>abhyāsāt kriyābhēdō</b> yathā—(gā.sa. 902)</p>
<b><lg>
<l>jāṇimi kaāvarāhaṁ jāṇimi aliāi bhaṇai saalāiṁ ।</l>
<l>aṇuṇēṁtē	uṇa 	jāṇē	kaāvarāhaṁ	va	appāṇaṁ ॥ 95 ॥</l>
</lg></b>
<lg>
<l>(jānāmi kr̥tāparādhaṁ jānāmi alīkāni bhaṇati sakalāni ।</l>
<l>anunayati	punarjānē	kr̥tāparādhamivātmānam ॥)</l></lg> iti ।
<pb n="480"/>
<p><b>saṅkhyāyā dravyabhēdō yathā—</b></p>
<b><lg>
<l>trayō'g‍nayas‍trayō vēdās‍trayō dēvās‍trayō guṇāḥ ।</l>
<l>trayō daṇḍiprabandhāśca triṣu lōkēṣu pūjitāḥ ॥ 96 ॥</l>
</lg></b>
<p><b>saṁjñātō dravyabhēdō</b> yathā—(ma.vī.ca. 1.20)</p>
<b><lg>
<l>lāṅgalōllikhyamānāyā yajñabhūmēḥ samudgatā ।</l>
<l>sītēyamūrmilēyaṁ tu	dvitīyā janakātmajā ॥ 97 ॥</l>
</lg></b>
<p><b>guṇād dravyabhēdō</b> yathā—</p>
<b><lg>
<l>indranīlanibhaḥ pr̥ṣṭhē krōḍē kumudapāṇḍaraḥ ।</l>
<l>gaṅgāyamunayōrēṣa	sāraṅgassaṅgamōpamaḥ ॥ 98 ॥</l>
</lg></b>
<p><b>prakaraṇāt kriyāviśēṣabhēdō</b> yathā—(raghu. 12.45)</p>
<b><lg>
<l>ēkō dāśarathiḥ kāmaṁ yātudhānāḥ sahastraśaḥ ।</l>
<l>tē tu yāvanta ēvājau tāvaddhā dadr̥śē sa taiḥ ॥ 99 ॥</l>
</lg></b>
<p>(<b>44. śaktyādibhēdaḥ</b>)</p>
<p>śaktiḥ śaktivyāpāraḥ kriyāphalaṁ kriyāsambandhinaḥ sahacāriṇa iti śaktyādayaḥ ।
tēṣāṁ vāstava aupādhikō vā bhēdēnāvabhāsaḥ <b>śaktyādibhēdaḥ ।</b> tatra</p>
<p><b>vāstavaḥ śaktibhēdō</b> yathā— ag‍niḥ kāṣṭhāni dahati, ōdanaṁ pacati, padārthān
prakāśayati, sarpirag‍niṁ dīpayati, pittaṁ śamayati, śarīramāpyāyayatīti ।</p>
<p><b>vāstavaḥ śaktivyāparō</b> yathā— ābhyāṁ labdham; ābhyāṁ krītam, ābhyāṁ
pak‍vaḥ, ābhyāṁ dattamityatrābhyāmityasya labdhādipadasannidhērapādānakaraṇakartr̥sampradāna—
viṣayō'bhidhāvyāpārō bhidyatē । ēvaṁ payaḥ payō jarayati (mabhā. 1.2.64) iti
kartr̥karmaviśēṣaviṣayaḥ, gāvau gāvau śrayētē iti sa ēva <b>dvitvāvacchinnaḥ</b>, payaḥ(yāṁsi)
payō'nvēṣayati iti <b>bahutvaikatvāvacchinnaḥ</b> । ēvaṁ <b>kārmādhikaraṇādiviṣayō'pi</b> kuṇḍē
kuṇḍē nidhēhītyādiravagantavya iti ।</p>
<p><b>vāstavaḥ kriyāphalabhēdō</b> yathā— ēkasminnēva yāgē yajamānasya dharmaḥ,
r̥tvijāmarthaḥ, annabhujāṁ kāmaḥ, paśūnāṁ mōkṣaḥ; ēkasminnapi saṅgrāmē bhr̥tyānāṁ
dharmaḥ, rājñāmarthaḥ, kravyādāṁ kāmaḥ, abhimukhahatānāṁ mōkṣa iti ।</p>
<p><b>aupādhikaḥ kriyābhēdō</b> yathā— uṣṭrāsikā āsyantē, hataśāyikāśśayyantē,
raipōṣaṁ puṣyati, samūlakāṣaṁ kaṣati; yathā ca bhavēdapi bhavēt syādapi syāditi ।</p>
<pb n="481"/>
<p><b>aupādhikaḥ sambandhibhēdō</b> yathā—sampannō yavō yavanēṣu, śuṣkasturuṣkēṣu,
vinaṣṭaḥ surāṣṭrēṣu; parut bhavān paṭurāsīt paṭutara aiṣamaḥ, anya ēvāsi sampanna iti ।</p>
<p>yathā ca—(raghu. 6.5)</p>
<b><lg>
<l>tāsu śriyā rājaparamparāsu prabhāviśēṣōdayadurnirīkṣaḥ ।</l>
<l>sahasradhātmā vyarucad vibhaktaḥ payōmucāṁ paṅ‌ktiṣu vidyutēva ॥ 100 ॥</l>
</lg></b>
<p>aupādhikaḥ <b>sahacāribhēdō</b> yathā—</p>
<b><lg>
<l>magadhēṣu stanau pīnau kaliṅgēṣvakṣiṇī śubhē ।</l>
<l>bāhū pralambāvaṅgēṣu vaṅgēṣu caraṇau dr̥ḍhau ॥ 101 ॥</l>
</lg></b>
<p>yathā ca—(māgha. 3.14)</p>
<b><lg>
<l>daityādhipaprāṇamuṣāṁ nakhānāmupēyuṣāṁ bhūṣaṇatāṁ kṣatēna ।</l>
<l>prakāśakārkaśyaguṇau dadhānāḥ stanau taruṇyaḥ parivavrurēnam ॥ 102 ॥</l>
</lg></b>
<p>(<b>45. śrutyādiviniyōgaḥ</b>)</p>
<p>śrutiḥ liṅgaṁ vākyaṁ prakaraṇaṁ sthānaṁ samākhyēti śrutyādayaḥ । taiḥ
pradhānāṅgatvāpādanaṁ <b>śrutyādiviniyōgaḥ</b> । sa</p>
<p><b>śrutitō</b> yathā— paśunā rudraṁ yajatē; atra paśunēti tr̥tīyāśrutyā rudrayāgē
paśōraṅgabhāvaḥ pratipādyatē ।</p>
<p><b>liṅgatō</b> yathā— 'barhirdēvasadanaṁ dāmi' iti; atra dāmīti lavanaliṅgādanēna
mantrēṇa bahīṁṣi lunīyāditi pratīyatē ।</p>
<p><b>vākyatō</b> yathā— śvētaṁ chāgamālabhēta; atraikavākyōpādānācch‌vētaguṇasya
chāgāvacchēdakatvēna kriyāṅgabhāvō ava gamyatē ।</p>
<p><b>prakaraṇatō</b> yathā— samidhō yajati, tanūnapātaṁ yajati, iḍō yajati,
barhiryajati, svāhākāraṁ yajati, iti prayājānāṁ darśapūrṇamāsaprakaraṇē
paṭhitānāṁ tadaṅgatvamavagamyatē ।</p>
<p><b>sthānatō</b> yathā— mārjanāghamarṣaṇōpasthānajapahōmādisthānēṣu paṭhitānāṁ mantrāṇāṁ
tatraivāṅgabhāvō bhavati ।</p>
<p><b>samākhyātō</b> yathā— hautraṁ karma, ādhvaryavaṁ karma, audgātraṁ karmētyanvarthasaṁjñā—
balāddhautrādīnāmēva tēṣvaṅgabhāvō bhavati ।</p>
<pb n="482"/>
<p><b>śrutyādayaśca</b> k‍vacitsamastāḥ k‍vacidva‍yastā ēva viniyōjayanti ।</p>
<p><b>samastā</b> yathā—(raghu. 6.63)</p>
<b><lg>
<l>anēna kalyāṇi! karē gr̥hītē mahākulīnēna mahīva gurvī ।</l>
<l>rat‍nānuviddhārṇavamēkhalāyā diśaḥ sapat‍nī bhava dakṣiṇasyāḥ ॥ 103 ॥</l>
</lg></b>
<p><b>vyastā</b> yathā—(kirātā 3.48)</p>
<b><lg>
<l>sa kṣatriyastrāṇasahaḥ kṣatād yastat kārmukaṁ karmasu yasya śaktiḥ ।</l>
<l>vahan dvayīmapyaphalē'rthajātē karōtyasatkārahatāmivōktim ॥ 104 ॥</l>
</lg></b>
<p>(<b>46. śrutyādibalābalam</b>)</p>
<p>'śrutiliṅgavākyaprakaraṇasthānasamākhyānāṁ samavāyē pāradaubailyamarthaviprakarṣād' (pū.
mī. 3.3.14) iti <b>śrutyādibalābalaṁ</b> tadapyakhaṇḍavākyārthapakṣē asamarthitamēva bhavati ।
yataḥ— (vāpa. 2.72)</p>
<b><lg>
<l>akhaṇḍamēva vākyaṁ cēdavibhaktārthamiṣyatē ।</l>
<l>tat sarvaṁ śrutibhūtatvānna śrutyaiva virōtsyatē ॥ 105 ॥</l>
</lg></b>
<p>na ca śrutirliṅgavākyādi na viruṇaddhi । tatra śrutyā liṅgavirōdhō yathā—'aindrayā
gārhapatyamupatiṣṭhatē' (mai.saṁ. 3.24); aindrayā r̥cā indraprakāśanasāmarthyalakṣaṇā—
lliṅgādindrōpasthānaviniyōgō gārhapatyamiti dvitīyāśrutyā bādhyatē; tēnaindrayāpyētayā
gārhapatyasyaivōpasthānaṁ bhavati । śrutyā vākyavirōdhō yathā—'payasā bhuṅktāṁ dēvadattaḥ
śr̥tēna ।' atra viśēṣaṇaviśēṣyabhāvēna vākyaprāpitasya payōviṣayasya
śrapaṇasyāsambhavē'pi śrutiprāpitaṁ payasa upasēcanatvaṁ na nivartatē । na cōpasēcanatvēna
yadaprasiddhamudakādikaṁ, tēna śr̥tēna śrapaṇasyānugrahō bhavatviti yujyatē ।
śrutivākyārthavikalpasambhavē śrutyartha ēva kriyatē, na vākyārthaḥ, arthaviprakarṣāt । nanu
ca śr̥tēnētyapi tr̥tīyāntamēva । tatra yathā 'aruṇayaikahāyanyā piṅākṣyā sōmaṁ krīṇāti'
ityāruṇyādayaḥ svāśrayamavacchindantaḥ śrutyā krayēṇa sambadhyantē, tathā śrapaṇamapi
śrutyaiva bhōjanēna sambhantsyata iti ।</p>
<p>viṣama upanyāsaḥ । tatra hi 'aruṇayaikahāyanyā piṅgākṣyā' iti
praśastagavīviṣayāṇi viśēṣaṇānyēva śrūyantē, na viśēṣyaṁ śābalēyādi । tataśca yairēvā—
sādhāraṇaviśēṣaṇairaruṇādibhirnīlagrīvatrilōcanārdhanārīśvarādibhiriva mahēśvarādi viśēṣyaṁ
śābalēyādi yadavagamyatē, naiva tēṣāṁ bādhō bhavati । tadagrahē tasyāgrahaṇāt । nāpi
<pb n="483"/>
vikalpaḥ, samuditānāmēvāvacchēdanimittatvāt । iha tūbhayaṁ śrūyatē, viśēṣyaṁ viśēṣaṇaṁ
ca, payasēti viśēṣyaṁ, śr̥tēnēti viśēṣaṇam । viśēṣaṇaviśēṣyayōśca vikalpasambhavē
viśēṣyamēvōpādīyatē, na viśēṣaṇamiti mr̥ṣaivōpālabdhāḥ smaḥ ।</p>
<p>api ca dvividha ihānuṣṭhēyaḥ śabdārthaḥ dr̥ṣṭaviṣayō'dr̥ṣṭaviṣayaśca । tatrādr̥ṣṭaviṣayē
yathōktākaraṇēna mā bhūd viphala iti nivāpāñjalipradānavadanyūnādhika ēva anuṣṭhīyatē ।
dr̥ṣṭaviṣayē punaradr̥ṣṭaniyamābhāvēna śakyatē śaktirullaṅaghayitum । tatra nāyaṁ niyamō yaduta
śr̥tēnaiva payasā bhōktavyaṁ, na cāśr̥tēna payasā bhujikriyā na nirvartatē । na ca nirvr̥ttā
phalaṁ na nirvartayati । tasmād aśr̥tamapi paya ēvōpādīyatē, na tu śr̥tamapyudakādīti ॥</p>
<p>nanu ca liṅgēnāpi śrutibādhō dr̥śyatē । tadyathā— <b>pacyatāṁ piṣyatāmavahanyatā—
matithirāyāta</b> iti । atra hi pākapēṣaṇāvaghātāḥ śrutyātithiviṣayatayōpasthāpitā
liṅgēna pākapēṣaṇāvaghātārhavrīhyādiviṣayatayōpasthāpyantē ।</p>
<p>atrāpi brūmaḥ—kāmaṁ punarihātithiviṣayāṁ śrutimāyuṣmān manyatē
pacyatāmatithirāyāta iti । tatra yadi pūrvām, uttarasyā viṣayō vaktavyaḥ । athōttarām,
kathamādyāḥ pākādayō'tithiviṣayā iti?</p>
<p>kiṁ bravīṣi? atithiviśēṣaṇānukāritvēnaikavākyabhrāntikāriṇā āyāta iti
padēna vipralabdhō'si ।</p>
<p>kiyadidaṁ tē, yatō'dyāpi śrutyarthamapi nā(va)budhyasē । śrutirhi nāmānēkapadanibandhana
ēva śabdaviṣayō vidhyādirarthaḥ । sa ca svārthasiddhayē karmakaraṇakartra—
dhikaraṇādikaṁ yadākṣipati sa sarvaḥ śrutyarthō bhavati । tadyathā avahanyatāmityuktē vrīhyādi,
'sōmaṁ krīṇāti' ityuk‍tē gavādi, varṣatītyuktē dēvādi, sūrya udētītyuktē prācyādi ।
tacca dravyamēva na guṇaḥ । sa tvarthasāmarthyāt sannihitō'pi śrutipadānākṣip‍taḥ
śrutāruṇādiśabdasannidhānē vyāpāravān pratīyata iti yat‍nāntaraprāpitatvācchutyarthavilakṣaṇō
vākyārthaviṣayatā kriyāṅgabhāvamanubhavati ।</p>
<p>taduktam — (vāpa. 2.73, 74)</p>
<b><lg>
<l>sāmarthyaprāpitaṁ yacca vyaktyarthamanuṣajyatē ।</l>
<l>śrutirēvānuṣaṅgē sā bādhikā liṅgavākyayōḥ ॥ 106 ॥</l>
</lg></b>
<b><lg>
<l>anākṣip‍tō'ruṇādiryaḥ sannidhānēna gamyatē ।</l>
<l>sa yat‍naprāpitō vākyē śrutidharmavilakṣaṇaḥ ॥ 107 ॥</l></lg></b> iti ।
<pb n="484"/>
<p>ētēna liṅgādyanupāttayāpi śrutyā liṅgādibādhō vyākhyātaḥ ।</p>
<p>tadyathā—(kusaṁ. 5.64)</p>
<b><lg>
<l>yathāśrutaṁ vēdavidāṁ vara! tvayā janō'yamuccaiḥpadalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 108 ॥</l>
</lg></b>
<p><b>yathā vā—(kusaṁ. 5.82)</b></p>
<b><lg>
<l>alaṁ vivādēna yathāśrutastvayā tathāvidhastāvadaśēṣamastu saḥ ।</l>
<l>mamātra bhāvaikarasaṁ manaḥ sthitaṁ na kāmavr̥ttirvacanīyamīkṣatē ॥ 109 ॥</l>
</lg></b>
<p>(<b>47. śrutyādikramaḥ</b>)</p>
<p>śrutyarthapāṭhasthānamukhyapravr̥ttyādibhiḥ padārthānāṁ yāgādikarmasu paripāṭ‍yāvasthāpanaṁ
<b>śrutyādikramaḥ</b> । tatra—</p>
<p><b>śrutikramō</b> yathā— 'adhvaryurgr̥hapatiṁ dīkṣayitvā brahmāṇaṁ dīkṣayati' ।</p>
<p><b>arthakramō</b> yathā— 'ag‍nihōtraṁ juhōti, yavāgūṁ pacati' ।</p>
<p><b>pāṭhakramō</b> yathā— 'dharmārthakāmānāṁ samavāyē pūrvaḥ pūrvō garīyān' (kāmasū. 1.2) ।</p>
<p><b>sthānakramō</b> yathā— 'bhūrbhuvaḥsvarlōkām̐starpayati' ।</p>
<p><b>mukhyakramō</b> yathā— 'dēvānr̥ṣīn manuṣyānarcayati' ।</p>
<p><b>pravr̥ttikramō</b> yathā— 'prāgvadanō'ghamarṣaṇādīni japati' ।</p>
<p>(<b>48. kramasambhēdaḥ</b>)</p>
<p>ēṣāmanyōnyasaṅkaraḥ <b>kramasambhēdaḥ</b>। tatra—
<b>śrautārthakramasaṅkarō</b> yathā—</p>
<b><lg>
<l>prathamamaruṇacchāyastāvattataḥ kanakaprabha—</l>
<l>stadanu virahōttāmyattanvīkapōlataladyutiḥ ।</l>
<l>prabhavati punardhvāntadhvaṁsakṣamaḥ kṣaṇadāmukhē</l>
<l>sarasabisinīkandacchēdacchavirmr̥galāñchanaḥ ॥ 110 ॥</l>
</lg></b>
<p><b>sthānārthasaṅkarō</b> yathā— (kusaṁ. 5.64)</p>
<b><lg>
<l>sthitāḥ kṣaṇaṁ pakṣmasu tāḍitādharāḥ payōdharōtsaṅganipātacūrṇitāḥ ।</l>
<l>valīṣu tasyāḥ skhalitāḥ prapēdirē cirēṇa nābhiṁ prathamōdabindavaḥ॥ 111 ॥</l>
</lg></b>
<p><b>pāṭhasthānasaṅkarō</b> yathā—</p>
<b><lg>
<l>hr̥tkaṇṭhavaktraśrōtrēṣu kasya nāvasthitaṁ tava ।</l>
<l>śrīkhaṇḍahārakarpūradantapatraprabhaṁ yaśaḥ ॥ 112 ॥</l>
</lg></b>
<pb n="485"/>
<p><b>śrautārthaprāvartika</b>kramasaṅkarō yathā—(māgha. 9.29)</p>
<b><lg>
<l>prathamaṁ kalābhavadathārdhamathō himadīdhitirmahadabhūduditaḥ ।</l>
<l>dadhati sphuṭaṁ kramaśa ēva na tu prathitaujasō'pi sahasōpacayam ॥ 113 ॥</l>
</lg></b>
<p><b>śrautārthapāṭhasaṅkarō</b> yathā—</p>
<b><lg>
<l>k‍vāpyastādridarīṣu pūṣṇi patitē sāndhyē ca dhām‍ni kramāt</l>
<l>kiṁcitkiṁcidudañcati pratikalaṁ mandāsu dr̥kchaktiṣu ।</l>
<l>ētāḥ pakvaparūṣakacchavimuṣaḥ pūrvaṁ tatastyāyatā</l>
<l>jāyantē tamasā diśaḥ pariṇamajjambūphalaśyāmalāḥ ॥ 114 ॥</l>
</lg></b>
<p><b>śrautārthamukhyasaṅkarō</b> yathā—</p>
<b><lg>
<l>śrutvā yaṁ sahasā''gataṁ nijapurāt trāsēna nirgacchatāṁ</l>
<l>śatrūṇāmavarōdhanairjalalavaprasyandatimyatpuṭāḥ</l>
<l>śubhrē sadmani pallavinyupavanē vāpyāṁ navāmbhōruhi</l>
<l>krīḍādrau ca saśādvalē vivalitagrīvairvimuktā dr̥śaḥ ॥ 115 ॥</l>
</lg></b>
<p><b>śrautārthasthānamukhyasaṅkarō</b> yathā—</p>
<b><lg>
<l>āyātē dayitē marusthalabhuvāṁ sañcintya durlaṅghatāṁ</l>
<l>gēhinyā paritōṣabāṣpataralāmāsajya dr̥ṣṭi mukhē ।</l>
<l>dattvā pīluśamīkarīrakabalān svēnāñcalēnādarā—</l>
<l>dunmr̥ṣṭaṁ karabhasya kēsarajaṭābhārāgralag‍naṁ rajaḥ ॥ 116 ॥</l>
</lg></b>
<p><b>śrautārthapāṭhapravr̥ttisaṅkarō</b> yathā—</p>
<b><lg>
<l>dr̥ṣṭē lōcanavanmanāṅ mukulitaṁ pārśvasthitē vaktratav ॥ 117 ॥</l></lg></b> (dra.pr̥. 472)
<p>ādigrahaṇādviprakarṣādibhirapi <b>śrutyādikramasambhēdō</b> yathā—(māgha. 1.3)</p>
<b><lg>
<l>cayastviṣāmityavadhāritaṁ purā tataḥ śarīrīti vibhāvitākr̥tim ।</l>
<l>vibhurvibhaktāvayavaṁ pumāniti kramādamuṁ nārada ityabōdhi saḥ ॥ 118 ॥</l>
</lg></b>
<p><b>prādhānyādibhirapi</b> yathā—kusaṁ. 7.46</p>
<b><lg>
<l>kampēna mūrdh‍naḥ śatapatrayōniṁ vācā hari vr̥trahaṇaṁ smitēna ।</l>
<l>ālōkamātrēṇa surānaśēṣān sambhāvayāmāsa yathāpradhānam ॥ 119 ॥</l>
</lg></b>
<pb n="486"/>
<p><b>aucityādibhirapi</b> yathā—(raghu. 13.72)</p>
<b><lg>
<l>durjātabandhurayamr̥kṣaharīśvarō mē</l>
<l>paulastya ēṣa samarēṣu puraḥ prahartā ।</l>
<l>ityādarēṇa kathitau raghunandanēna</l>
<l>vyutkramya lakṣmaṇamubhau bharatō vavandē ॥ 120 ॥</l>
</lg></b>
<p><b>vayaḥśrutādibhirapi</b> yathā—(rāca. 15.36)</p>
<b><lg>
<l>mūrdh‍nā jāmbavatō'bhivādya caraṇāvāpr̥cchya sēnāpatī—</l>
<l>nāśvāsyāśrumukhānmuhuḥ priyasakhān prēṣyān samādiśya ca ।</l>
<l>ārambhaṁ jagr̥hē mahēndraśikharādambhōnidhērlaṅghanē</l>
<l>raṁhasvī raghunāthapādarajasāmuccaiḥ smaran mārutiḥ ॥ 121 ॥</l>
</lg></b>
<p>tadēvamētē yē purastādupavarṇitāḥ yē caivaṁprakārāḥ samāhārētarētarayōgaika—
śēṣānvācyādayō vākyagatānāṁ padārthānāmanugrāhiṇō dharmāḥ tē sarvē'pyavidyamānē—
ddēśavibhāgēna ēkēna vākyākhyēna śabdēnābhidhīyamānē'vayavābhāvād anapōddhārya—
śaktimātraparigrahē kriyātmanyēva kēvalē pratijñāya mānē na sambhavanti । tasmāt
pravibhaktarūpāṇāmapyavyabhicaritāvādhi vibhāgānāṁ caturṇāṁ pañcānāṁ vā padajātānām
asaṅkīrṇairvācyadyōtyagamanīyairarthairbhavitavyamiti । yasyāpyēkaḥ sanniviṣṭānēkaśaktirūpa—
sarvōpādhiviśiṣṭaḥ kriyātmā vyāvahārikābhyāṁ anvayavyatirēkābhyāṁ prakalpitōddēśa—
vibhāgēnaikēna vākyākhyēna śabdēnābhidhīyatē, tasyāpi yāvānayaṁ padaśrutirūpabhēdēna
padārtharūpabhēdēna ca vyavahāraḥ purastādupanyastaḥ sa sarva ēkasmādarthāt śrutirūpāṇi
buddha‍yantaraiḥ kr̥tapravibhāgānyapōddha‍r̥tyāyōddha‍r̥tya prakr̥tipratyayādivat śrutirūpapravibhāgē
kriyamāṇē na virudhyatē । tatra ca—</p>
<b><lg>
<l>rūpanāśē padānāṁ syāt kathaṁ cāvadhikalpanā ।</l>
<l>agr̥hītāvadhau śabdē kathaṁ cārthō vivicyatē ॥ 122 ॥</l>
</lg></b>
<b><lg>
<l>tathā hi bhāgē sādr̥śyaṁ bhāgē bhēdō'vasīyatē ।</l>
<l>bhāgābhāvē'pi vākyānāmatyantaṁ bhinnadharmaṇām ॥ 123 ॥</l>
</lg></b>
<b><lg>
<l>ēkasya bhāgē sādr̥śyaṁ bhāgē bhēdaśca lakṣyatē ।</l>
<l>nirbhāgasya prakāśasya nirbhāgēnaiva cētasā ॥ 124 ॥</l>
</lg></b>
<pb n="487"/>
<b><lg>
<l>aprasiddhaṁ tu yaṁ bhāgamadr̥ṣṭamanupaśyati ।</l>
<l>sarvatrāsaṁvidaṁ mūḍhastāvati pratipadyatē ॥ 125 ॥</l>
</lg></b>
<b><lg>
<l>yataḥ pikādiyōgēna vākyē'tyantavilakṣaṇē ।</l>
<l>sadr̥śasyēva saṁjñānamasatō'rthasya manyatē ॥ 126 ॥</l>
</lg></b>
<b><lg>
<l>gavayē narasiṁhē vāpyēkajñānāvr̥tē yathā ।</l>
<l>bhāgaṁ jātyantarasyaiva sadr̥śaṁ pratipadyatē ॥ 127 ॥</l>
</lg></b>
<b><lg>
<l>yathaivaikasya gandhasya bhēdēna parikalpanā ।</l>
<l>puṣpādiṣu tathā vākyē'pyarthabhēdasya kalpanā ॥ 128 ॥</l>
</lg></b>
<b><lg>
<l>atō'khaṇḍē'pi vākyārthē śaktibhēdādapōddha‍r̥tē ।</l>
<l>vākyāntaravibhāgēna yathōktaṁ na virudhyatē ॥</l></lg></b> (vāpa. 2.88–95)
<p>tasmād yuktaiva padagatadōṣaguṇanirūpaṇēti ।</p>
<p>(<b>padadōṣāḥ —16</b>)</p>
<p>tatra padavākyavākyārthadōṣēṣu <b>padadōṣāḥ</b> ṣōḍaśa—</p>
<p><b>asādhu, aprayuktaṁ, kaṣṭam, anarthakam, anyārthakam, apuṣṭārthakam,
asamartham, apratītaṁ, kliṣṭaṁ, gūḍhārthaṁ, nēyārthaṁ, sandigdhaṁ, viruddham,
aprayōjakaṁ, dēśyaṁ, grāmyamiti</b> । tēṣu —</p>
<p>1. <b>śabdānuśāsanaviruddhamasādhu</b>, yathā—</p>
<b><lg>
<l>bhūribhārabharākrāntē bādhati skandha ēṣa tē ।</l>
<l>na tathā bādhatē skandhō yathā bādhati bādhatē ॥ 130 ॥</l>
</lg></b>
<p>2. <b>kavibhiranibaddhamaprayuktam</b>, yathā—</p>
<b><lg>
<l>kāmacīkamathāḥ kē'mī tvāmajihvāyakīyiṣam ।</l>
<l>sa sasti kiṁ vacantīmē kambaḥ śambaṁ dhariṣyati ॥ 131 ॥</l>
</lg></b>
<p>3. <b>śrutivirasaṁ kaṣṭam</b>, yathā—(bhāmahā. 1.53)</p>
<b><lg>
<l>varvarṣṭi jaladō yatra yatra dardharṣṭi cātakaḥ ।</l>
<l>yatrāśvakarṇaḥ pōphulti sa kālō māmajihladat ॥ 132 ॥</l>
</lg></b>
<p>4. <b>pādapūraṇamātrārthamanarthakam</b>, yathā—</p>
<b><lg>
<l>bibharti yaśca dēhārdhē priyāminduṁ tu mūrdhani ।</l>
<l>sa vai dēvaḥ khalu tvāṁ hi punātu madanāntakaḥ ॥ 133 ॥</l>
</lg></b>
<pb n="488"/>
<p>5. <b>rūḍhicyutamanyārthakaṁ</b>, yathā—</p>
<b><lg>
<l>tē duḥkhamuccāvacamāvahanti yē prasmaranti priyasaṅgamānām ।</l>
<l>atrāṅprapūrvau vahatismr̥dhātū svārthē prayuktau na ca tatra rūḍhiḥ ॥ 134 ॥</l>
</lg></b>
<p>6. <b>tucchābhidhēyamapuṣṭārtham</b>, yathā—</p>
<b><lg>
<l>śatārdhapañcāṁśabhujō dvādaśārdhārdhalōcanaḥ ।</l>
<l>viṁśatyardhārdhamūrdhā vaḥ punātu paramēśvaraḥ ॥ 135 ॥</l>
</lg></b>
<p>7. <b>avācakamasamarthaṁ</b>, yathā—</p>
<b><lg>
<l>jalaṁ jaladharē kṣāramayaṁ varṣati vāridhiḥ ।</l>
<l>idaṁ br̥ṁhitamaśvānāṁ kakudmānēṣa hēṣatē ॥ 136 ॥</l>
</lg></b>
<p>8. <b>śāstramātraprayuktamapratītam</b>, yathā—</p>
<b><lg>
<l>kiṁ bhāṣitēna bahunā rūpaskandhasya santi mē na guṇāḥ ।</l>
<l>guṇanāntarīyakaṁ ca prēmēti na tē'styupālambhaḥ ॥ 137 ॥</l>
</lg></b>
<p>9. <b>vyavahitārthapratyayaṁ kliṣṭam</b>, yathā—(kāvyāda. 3.120)</p>
<b><lg>
<l>vijitātmabhavadvēṣigurupādahatō janaḥ ।</l>
<l>himāpahāmitradharairvyāp‍taṁ vyōmābhinandati ॥ 138 ॥</l>
</lg></b>
<p>10. <b>aprasiddhārthaprayuktaṁ guḍhārthaṁ, yathā—</b></p>
<b><lg>
<l>sahasragōrivānīkaṁ bhavatō dussahaṁ paraiḥ ।</l>
<l>gōśabdasyākṣivācitvādihēndrō hi sahasraguḥ ॥ 139 ॥</l>
</lg></b>
<p>11. <b>saṅēkatakalpitābhidhēyaṁ</b> nēyārtham, yathā—</p>
<b><lg>
<l>sapadi paṅ‌ktivihaṅgamanāmabhr̥ttanayasainyamulūkajitā jitam ।</l>
<l>ayamihārtha ulūkajidindrajid balamanēna ca dāśarathērjitam ॥ 140 ॥</l>
</lg></b>
<p>12. <b>aniścayakr̥t sandigdham</b>, yathā—</p>
<b><lg>
<l>nīlalōhitamūrtiryō dahatyantē jagattrayam ।</l>
<l>sa ēṣa hi mahādēva ityuktē hi na niścitam ।</l>
<l>vibhāvasurvivasvānvā vr̥ṣāṅkō vā pratīyatē ॥ 141 ॥</l>
</lg></b>
<p>13. <b>viparītakalpanaṁ</b> viruddham, yathā—</p>
<b><lg>
<l>akāryasuhr̥dō'smākamapūrvāstava kīrtayaḥ ।</l>
<l>iti stutyarthamēvaitadastutyarthē vikalpyatē ॥ 142 ॥</l>
</lg></b>
<pb n="489"/>
<p>14. <b>aviśēṣādhāyakamaprayōjakam</b>, yathā—</p>
<b><lg>
<l>tamālaśyāmalaṁ kṣāramatyacchamatiphēnilam ।</l>
<l>kālēna laṅghayāmāsa hanūmānēṣa sāgaram ॥ 143 ॥</l>
</lg></b>
<p>15. <b>avyutpattimaddēśyam</b>, yathā—</p>
<b><lg>
<l>gallau lāvaṇyatallau tē laḍahau maḍahau bhujau ।</l>
<l>nētrē vōsaṭṭakaṁdōṭṭamōṭṭāyitasakhē sakhi! ॥ 144 ॥</l>
</lg></b>
<p>16. aślīlāmaṅgalaghr̥ṇāvadarthaṁ <b>grāmyam</b> ।</p>
<p>tatrāsabhyamasabhyārthāntaramasabhyasmr̥tihētuścā<b>ślīlam</b>
<b>tatrāsabhyaṁ</b> yathā—</p>
<b><lg>
<l>chatrākāraśirāḥ sirālasaralasthūlaprakāṇḍō mahān</l>
<l>madhyēsūryasutābhrasindhu—vipulābhōgō vaṭaḥ pātu vaḥ ।</l>
<l>kāyaikyē vikaṭaprasāritamahājaṅghaṁ mahīsup‍tayō—</l>
<l>ryaḥ khaṇḍēndukirīṭakaiṭabhajitōḥ kāṭaśriyaṁ karṣati ॥ 145 ॥</l>
</lg></b>
<p><b>asabhyārthāntaraṁ</b> yathā—</p>
<b><lg>
<l>vidyāmabhyasyatō rātrāvēti yā bhavataḥ priyā ।</l>
<l>vanitā guhyakēśānāṁ kathaṁ tē pēlavaṁ dhanam ॥ 146 ॥</l>
</lg></b>
<p><b>asabhyasmr̥tihētu</b>ryathā—(bhāmahā. 1.59)</p>
<b><lg>
<l>utkampayasi māṁ cūta! pikavākkaṭavēna kim ।</l>
<l>kr̥taḥ kr̥kāṭikāyāṁ tē pādaḥ prāṇēna yāsyatā ॥ 147 ॥</l>
</lg></b>
<p>apraśastamapraśastārthāntaramapraśastasmr̥tihētuścā<b>maṅgalārtham</b> । tēṣu—
<b>apraśastaṁ</b> yathā—</p>
<b><lg>
<l>khēṭakē bhaktasūpasya valabhyāṁ pattanasya ca ।</l>
<l>atr̥p‍tō'haṁ mariṣyāmi hēhalē bhāṣitasya ca ॥ 148 ॥</l>
</lg></b>
<p><b>apraśastārthantaraṁ</b> yathā—</p>
<b><lg>
<l>pravāsayati yā kāntaṁ vasantē gr̥hasaṁsthitam ।</l>
<l>vināśapathadānēna piśācī sā na sā'ṅganā ॥ 149 ॥</l>
</lg></b>
<pb n="490"/>
<p><b>apraśastasmr̥tihētu</b>ryathā—</p>
<b><lg>
<l>mārīcō'yaṁ muniryasya kr̥tyāḥ kālāntakālayē ।</l>
<l>pat‍nyāṁ saṅkrandanādīnāṁ sutānāmāp‍tayē'bhavan ॥ 150 ॥</l>
</lg></b>
<p><b>ghr̥ṇāvad</b> ghr̥ṇāvadarthāntaraṁ ghr̥ṇāvatsmr̥tihētuśca ।</p>
<p><b>ghr̥ṇāvadarthaṁ</b> yathā—</p>
<b><lg>
<l>pardatē hadatē stanyaṁ vapatyēṣa stanandhayaḥ ।</l>
<l>muhurutkauti niṣṭhīvatyāttagarbhā punarvadhūḥ ॥ 151 ॥</l>
</lg></b>
<p><b>ghr̥ṇāvadarthāntaraṁ</b> yathā—</p>
<b><lg>
<l>bāṣpaklinnāvimau gaṇḍau vipūyāpāṇḍarau tava ।</l>
<l>priyō'grē viṣṭitaḥ putri! smitavarcōbhirarcati ॥ 152 ॥</l>
</lg></b>
<p><b>ghr̥ṇāvatsmr̥tihētu</b>ryathā—</p>
<b><lg>
<l>pratyārdrayantō rūḍhāni madanēṣuvraṇāni naḥ ।</l>
<l>hr̥dayaṁ klēdayantyētē purīṣaṇḍamahādrumāḥ ॥ 153 ॥</l>
</lg></b>
<p>(<b>vākyadōṣāḥ —16</b>)</p>
<p>vākyadōṣāḥ ṣōḍaśa— <b>śabdahīnaṁ, punaruktimat, apakramaṁ, bhinnavr̥ttaṁ, yatibhraṣṭaṁ,
visandhi, vyākīrṇaṁ, saṅkīrṇaṁ, garbhitam, apadam, aśarīram, ūnōpamam,
adhikōpamam, bhinnaliṅgaṁ, bhinnavacanaṁ, ślēṣādiguṇaviparītaṁ</b> cēti । tēṣu—</p>
<p>1. apaśabdava<b>cchabdahīnaṁ</b> yathā— (kirātā. 8.24)</p>
<b><lg>
<l>samucch‌vasatpaṅkajakōśakōmalairupāhitaśrīṇyupanīvi nābhibhiḥ ।</l>
<l>dadhanti madhyēṣu valīvibhaṅgiṣu stanātibhārādudarāṇi namratām ॥ 154 ॥</l>
</lg></b>
<p>2. abhinnapadapadārthaṁ <b>punaruktimad</b>, yathā—(kāvyāda. 4.13)</p>
<b><lg>
<l>utkāmunmanayantyētē gambhīrāḥ stanayit‍navaḥ ।</l>
<l>ambhōdharāstaṭitvantō gambhīrāḥ stanayit‍navaḥ ॥ 155 ॥</l>
</lg></b>
<p>3. kramabhraṣṭa<b>mapakramam</b>, yathā—</p>
<b><lg>
<l>kāntipratāpau bhavataḥ sūryācandramasōḥ samau ।</l>
<l>turaṅgamatha mātaṅgaṁ prayacchāsmai madālasam ॥ 156 ॥</l>
</lg></b>
<pb n="491"/>
<p>4. <b>chandōbhaṅgavadbhinnavr̥ttaṁ,</b> yathā—(br̥.u. 5.5.17)</p>
<b><lg>
<l>yasminpañca pañcajanā ākāśaśca pratiṣṭhitaḥ ।</l>
<l>tamēva dhīrō vijñāya prajñāṁ kurvīta brāhmaṇaḥ ॥ 157 ॥</l>
</lg></b>
<p>5. <b>asthānaviratiryatra tat yatibhraṣṭam,</b> yathā—</p>
<b><lg>
<l>brahmōndrōpēndrādigīrvāṇavandyō	bhaktānāṁ bhūyācchriyē candracūḍaḥ ।</l>
<l>strīṇāṁ saṅgītaṁ samākarṇayankētūdastāmbhōdaṁ sadō'dhyāsta īśaḥ ॥ 158 ॥</l>
</lg></b>
<p>6. visaṁhitaṁ virūpasandhi ca <b>visandhi,</b> yathā—yathā—kāvyāda. 4.37</p>
<b><lg>
<l>mēghānilēna amunā ētasminnadrikānanē ।</l>
<l>maññaryudgamagarbhāsau tarvālyurvī vidhūyatē ॥ 159 ॥</l>
</lg></b>
<p>7. vighaṭitavibhakti <b>vyākīrṇam,</b> yathā—(kāvyāda. 3.110)</p>
<b><lg>
<l>daṇḍē cumbati padminyā haṁsaḥ karkaśakaṇṭakē ।</l>
<l>mukhaṁ valguravaṁ kurvan tuṇḍēnāṅgāni ghaṭṭayan ॥ 160 ॥</l>
</lg></b>
<p>8. vākyāntarapadavyāmiśraṁ <b>saṅkīrṇam,</b> yathā—</p>
<b><lg>
<l>kāaṁ khāai khuhiō kūraṁ phēllēi ṇibbharaṁ ruṭṭhō ।</l>
<l>suṇaaṁ	gōṇhāi kaṁṭhē hakkēi a ṇattiaṁ ṭhērō ॥ 161 ॥</l>
</lg></b>
<lg>
<l>(kākaṁ khādati kṣudhitaḥ krūraṁ kṣipati nirbharaṁ ruṣṭaḥ ।</l>
<l>śvānaṁ gr̥h‍ṇāti kaṇṭhē bhīṣayatē nap‍tāraṁ sthaviraḥ ॥)</l>
</lg>
<p>9. vākyāntaragarbhaṁ <b>garbhitam,</b> yathā—(rudraṭa. 644)</p>
<b><lg>
<l>yōgyō yastē putraḥ sō'yaṁ daśāvadana lakṣmaṇēna mayā ।</l>
<l>rakṣainaṁ yadi	śaktirmr̥tyuvaśaṁ	 nīyatē vivaśaḥ ॥ 162 ॥</l>
</lg></b>
<p>10. bhinnabhāṣaprakr̥tyādi<b>kamapadam</b> । yathā—</p>
<b><lg>
<l>āujjhia piṭṭiaē jaha kukkuli ṇāma majjha bhattālē ।</l>
<l>pēcchaṁ/kkhaṁtaha lāulakaṁṇiāha hā kasya kaṁdēmi ॥ 163 ॥</l>
</lg></b>
<lg>
<l>(āvārjya tāḍyatē yathā kurkarī nāma mama bhartā ।</l>
<l>prakṣantē	rājakulabhr̥tyā	hā	kasya	krandāmi ॥)</l>
</lg>
<p>11. niṣkriya<b>maśarīraṁ</b>, yathā—</p>
<b><lg>
<l>sēlasuāruddhaddhaṁ	muddhāṇābaddhamuddhasasiḷēhaṁ ।</l>
<l>sīsapaḍicchiagaṁgaṁ saṁjhāpaṇaaṁ pamahaṇāhaṁ ॥ 164 ॥</l>
</lg></b>
<pb n="492"/>
<lg>
<l>(śailasutāruddhārdhaṁ	mūrdhābaddhamugdhaśaśilēkham ।</l>
<l>śīrṣapratiṣṭhitagaṅgaṁ sandhyāpraṇataṁ pramathanātham ॥)</l>
</lg>
<p>12. ūnōpamānaviśēṣaṇa<b>mūnōpamam</b>, yathā—(rudraṭa. 1.36)</p>
<b><lg>
<l>saṁhaacakkāa—juā viasia—kamalā muṇālasaṁchaṇṇā ।</l>
<l>vāvī vahu vva rōaṇa—vilitta—thaṇaā suhāvēi ॥ 165 ॥</l>
</lg></b>
<lg>
<l>(saṅgatacakrāhvayugā vikasitakamalā mr̥ṇālasaṁchanā ।</l>
<l>vāpī vadhūriva	rōcanāvilip‍tastanī sukhayati ॥)</l>
</lg>
<p>13. adhikōpamānaviśēṣaṇama<b>dhikōpamam</b>, yathā—</p>
<b><lg>
<l>ahiṇava—maṇahara—viraia—valaa—vihūsā vihāi ṇavavahuā ।</l>
<l>kuṁdalaē	vva	samupphullagucchapariliṁtabhamaragaṇā ॥ 166 ॥</l>
</lg></b>
<lg>
<l>(abhinavamanōharaviracitavalayavibhūṣā vibhāti navavadhūḥ ।</l>
<l>kundalatēva	samutphullagucchaparilīyamānabhramaragaṇā ॥)</l>
</lg>
<p>14. bhinnaliṅgōpamaṁ <b>bhinnaliṅgam</b>, yathā—(bhāmahā. 2.53)</p>
<b><lg>
<l>avigāhyō'si	nārīṇāmananyamanasāmapi ।</l>
<l>viṣamōpalabhinnōrmirāpagēvōttitīrṣatām	॥ 167 ॥</l>
</lg></b>
<p>15. bhinnavacanōpamaṁ <b>bhinnavacanam,</b> yathā—(kāvyāda. 2.55)</p>
<b><lg>
<l>sarāṁsīvāmalaṁ vyōma kāśā iva sitaḥ śaśī ।</l>
<l>śaśīva dhavalā haṁsāḥ haṁsīva dhavalā diśaḥ ॥ 168 ॥</l>
</lg></b>
<p>guṇaviparyayastridhā—śabdapradhānaḥ, arthapradhānaḥ, ubhayapradhānaśca । tatra ślēṣasamatā—</p>
<p>16. saukumārya<b>viparyayaḥ</b> śabdapradhānaḥ । tēṣu—</p>
<p>ślēṣaviparyayā<b>cchithilaṁ</b> yathā—(kāvyāda. 1.43)</p>
<b><lg>
<l>ālīyaṁ mālatīmālā lōlālikalilā manaḥ ।</l>
<l>nirmūlayati mē mūlāt tamālamalinē vanē ॥ 169 ॥</l>
</lg></b>
<p>samatāviparyayō viṣamam yathā—(kāvyāda. 2.55)</p>
<b><lg>
<l>kōkilālāpavācālō māmēti malayanilaḥ ।</l>
<l>uc‍calacchīkarācchācchanirjharāmbhaḥ kaṇōkṣitaḥ ॥ 170 ॥</l>
</lg></b>
<pb n="493"/>
<p>saukumāryaviparyayō'sukumāram, yathā—(kāvyāda. 1.48)</p>
<b><lg>
<l>asitartitugadricchitsvaḥkṣitāṁ	patiradvidr̥k ।</l>
<l>amidbhiḥ śubhradr̥gdr̥ṣṭairdviṣō jēgh‍nīyiṣīṣṭa vaḥ ॥ 171 ॥</l>
</lg></b>
<p>prasādārthavyaktikāntiviparyayō'rthapradhānaḥ । tēṣu—</p>
<p>prasādaviparyayō<b>'prasannam</b>, yathā—</p>
<b><lg>
<l>anaṅgakamalañcakē	mayamānā	marālikā ।</l>
<l>paś‍ /yasyānatyarjunābjanmasadr̥śāṅkō valakṣaguḥ ॥ 172 ॥</l></lg></b> (kāvyāda.1.44)
<p>arthavyaktiviparyayō <b>nēyārtham,</b> yathā—(kāvyāda. 1.74)</p>
<b><lg>
<l>mahī	mahāvarāhēṇa	lōhitāduddhr̥tōdadhēḥ ।</l>
<l>itīyatyēva nirdiṣṭē nēyā lauhityahētavaḥ ॥ 173 ॥</l>
</lg></b>
<p>kāntiviparyayō <b>grāmyam,</b> yathā—(kāvyāda. 1.61)</p>
<b><lg>
<l>kanyē kāmayamānaṁ māṁ tvaṁ na kāmayasē katham ।</l>
<l>iti grāmyō'yamarthōktiḥrvairasyāyaiva kalpatē ॥ 174 ॥</l>
</lg></b>
<p>ōjōmādhuryaudāryaviparyaya <b>ubhayapradhānaḥ</b> । tēṣu —</p>
<p>ōjōviparyayaḥ khaṇḍitarīti<b>rasamastaṁ</b>, yathā—</p>
<b><lg>
<l>smaraḥ kharaḥ khalaḥ kāntaḥ kāyaḥ kōpaśca naḥ kr̥śaḥ ।</l>
<l>cyutō mānō'dhikō rāgō mōhō jātō'savō gatāḥ ॥</l></lg></b> (kāvyāda. 1.59)
<p>mādhuryaviparyayaḥ khaṇḍitarīti<b>ranirvyūḍham</b>, yathā—</p>
<b><lg>
<l>nakhināṁ ca nadīnāṁ ca śr̥ṅgiṇāṁ śastriṇāṁ tathā ।</l>
<l>viśvāsō nōpagantavyaḥ strīṣu rājakulēṣu ca ॥ 176 ॥</l>
</lg></b>
<p>audāryaviparyayaḥ khaṇḍitarīti<b>ranalaṅkāram</b> । yathā—</p>
<b><lg>
<l>dīrghapucchaścatuṣpādaḥ kakudyān lambakambalaḥ ।</l>
<l>gōrapatyaṁ balīvardastr̥ṇānyati mukhēna saḥ ॥ 177 ॥</l>
</lg></b>
<p>(<b>vākyārthadōṣāḥ —16</b>)</p>
<p>vākyārthadōṣā api ṣōḍaśauva—</p>
<p><b>apārthaṁ, vyartham, ēkārthaṁ, saṁsaśayam, apakramaṁ, khinnam, atimātraṁ,
paruṣaṁ, virasaṁ, nyūnōpanam, adhikōpanam, asadr̥śōpanam, aprasiddhōpamam,
niralaṅkāram, aślīlaṁ, viruddhaṁ</b> cēti । tēṣu —</p>
<pb n="494"/>
<p>1. samudāyārthaśūnya<b>mapārtham</b>, yathā—</p>
<b><lg>
<l>jarad‍gavaḥ kambalapādukābhyāṁ dvāri sthiti gāyati madrakāṇi ।</l>
<l>taṁ brāhmaṇī pr̥cchati putrakāmā rājan rumāyāṁ lavaṇasya kō'rghaḥ ॥ 178 ॥</l>
</lg></b>
<p>2. niṣprayōjanaṁ gatārthaṁ ca <b>vyartham,</b> yathā—(bhaṭṭi 4.4)</p>
<b><lg>
<l>āṁhiṣātāṁ raghuvyāghrau śarabhaṅgāśramaṁ, sa ca ।</l>
<l>ahauṣīt svatanuṁ vahnau dr̥ṣṭāp‍tau rāmalakṣmaṇau ॥ 179 ॥</l>
</lg></b>
<p>3. uktābhinnārtha<b>mēkārtham</b>, yathā—(māgha. 3.12)</p>
<b><lg>
<l>prasādhitasyātha madhudviṣō'bhūdanyaiva lakṣmīriti yuktamētat ।</l>
<l>vapuṣyaśēṣē'khilalōkakāntā sānanyakāntā hyurasītarā tu ॥ 180 ॥</l>
</lg></b>
<p><b>ityuktārthamēvāha—</b>(māgha. 3.13)</p>
<b><lg>
<l>kavāṭavistīrṇamanōramōraḥ sthalasthitaśrīlalanasya tasya ।</l>
<l>ānanditāśēṣajanā babhūva sarvāṅgasaṅginyaparaiva lakṣmīḥ ॥ 181 ॥</l>
</lg></b>
<p>4. aniścayakr̥<b>tsaṁśay</b>, yathā—(kāvyāda. 4.17)</p>
<b><lg>
<l>manōrathapriyālōkarasalōlēkṣaṇē	sakhi ! ।</l>
<l>ārādvr̥ttiriyaṁ mātā na kṣamā draṣṭumīdr̥śam ॥ 182 ॥</l>
</lg></b>
<p>5. kamacyutama<b>pakramam</b>, yathā—</p>
<b><lg>
<l>kārāviūṇa khauraṁ gāmauḍō majjiō a jimiō a ।</l>
<l>ṇakkhattattihivārē jōisiaṁ pucchiuṁ caliō ॥ 183 ॥</l>
</lg></b>
<lg>
<l>(kārayitvā kṣauraṁ grāmavr̥ddhau majjitaśca bhuktavāṁśca ।</l>
<l>nakṣatratithivārān jyautiṣikaṁ praṣṭuṁ calitaḥ ॥)</l>
</lg>
<p>6. jātyādyuktāvanirvyūḍhaṁ <b>khinnam,</b> yathā—</p>
<b><lg>
<l>vēvāhiūṇa vahuā sāaraaṁ dōliāē ṇijjaṁtī ।</l>
<l>rōai diarō taṁ saṁṭhavēi pāsēṇa vac‍caṁtō ॥ 184 ॥</l>
</lg></b>
<lg>
<l>(vivāhya vadhūḥ śvāśurakaṁ dōlikayā nīyamānā ।</l>
<l>rōditi dēvarastāṁ saṁsthāpayati pārśvēna vrajam ॥)</l>
</lg>
<p>7. lōkātītārtha<b>matimātram</b>, yathā—</p>
<b><lg>
<l>bhr̥ṅgēṇa kalikākōśastathā bhr̥śamapīḍayata ।</l>
<l>vavarṣa vipinōtsaṅgē gōṣpadapraṁ yathā madhu ॥ 185 ॥</l>
</lg></b>
<pb n="495"/>
<p>8. atikrūrārthaṁ <b>paruṣam,</b> yathā—(sa. ka. 1.58)</p>
<b><lg>
<l>khāhi visaṁ, muttaṁ pia ṇijjasu mārīē paḍau dē vajjō ।</l>
<l>daṁtakkhaṁḍiathaṇiā khiviūṇa suaṁ savai māā ॥ 186 ॥</l>
</lg></b>
<lg>
<l>(khāda viṣaṁ, mūtraṁ piba nīyasva māryā patatu tē vajrama ।</l>
<l>dantakhaṇḍitastanī kṣip‍tvā sutaṁ śapati mātā ॥)</l>
</lg>
<p>9. aprakr̥tarasaṁ <b>virasam,</b> yathā—(rudraṭasya 11.13)</p>
<b><lg>
<l>tava vanavāsō'nucitaḥ pitr̥maraṇaśucaṁ jahīhi kiṁ tapasā ।</l>
<l>saphalaya	yauvanamētannanvanuraktēna	sutanu	mayā ॥ 187 ॥</l>
</lg></b>
<p>10. hīnōpamānaṁ <b>hīnōpamam,</b> yathā—(bhāmahā. 2.54)</p>
<b><lg>
<l>k‍vacidagrē		prasaratā	k‍vacidāpatya	nigh‍natā ।</l>
<l>śunēva sāraṅgakulaṁ tvayā bhinnaṁ dviṣāṁ balam ॥ 188 ॥</l>
</lg></b>
<p>11. adhikōpamānama<b>dhikōpamam</b>, yathā—(bhāmahā. 2.55)</p>
<b><lg>
<l>ayaṁ	padmāsanāsīnaścakravākō	virājatē ।</l>
<l>yugādau bhagavān brahmā vinirmitsuriva prajāḥ ॥ 189 ॥</l>
</lg></b>
<p>12. atulyōpamānama<b>sadr̥śōpamam</b>, yathā—</p>
<b><lg>
<l>ṇamaha haraṁ rōsāṇala—ṇiddaddha—viaddha—mammaha—sarīraṁ ।</l>
<l>vitthaa—ṇiaṁba—ṇiggaa—gaṁgāsōttaṁ va himavaṁtaṁ ॥ 190 ॥</l>
</lg></b>
<lg>
<l>(namata haraṁ rōṣānalanirdagdhavidagdhamanmathaśarīram ।</l>
<l>vistr̥tanitambanirgatagaṅgāstrōtasamiva himavantam ॥)</l>
</lg>
<p>13. aprasiddhōpamānama<b>prasiddhōpamam</b>, yathā—</p>
<b><lg>
<l>kumudamiva mukhaṁ tasyā gauriva mahiṣaḥ śaśīva kāvyamidam ।</l>
<l>śaradiva vibhāti taruṇī vikasatpulakōtkarēyamiti ॥ 191 ॥</l>
</lg></b>
<p>14. alaṅkārahīnaṁ <b>niralaṅkāram,</b> yathā—</p>
<b><lg>
<l>kōlā khaṇaṁti mōtthaṁ khāaṁti maaamaṁsāim̐ ।</l>
<l>uluā haṇaṁti kāē kāā uluē vi vāhaṁ/yaṁti ॥ 192 ॥</l>
</lg></b>
<lg>
<l>(kōlāḥ khananti mustāṁ gr̥dhrāḥ khādanti mr̥takamāṁsān ।</l>
<l>ulūkā gh‍nanti kākān kākā ulūkānapi vādhantē ॥)</l>
</lg>
<pb n="496"/>
<p>15. asabhyārtha<b>maślīlam</b>, yathā—(bhāmahā. 1.51)</p>
<b><lg>
<l>udyatasya paraṁ hantuṁ stabdhasya vivaraiṣiṇaḥ ।</l>
<l>patanaṁ jāyatē'vaś‍yaṁ kr̥cchrēṇa punarunnatiḥ ॥ 193 ॥</l>
</lg></b>
<p>16. virōdhastridhā— pratyakṣavirōdhō'numānavirōdha āgamavirōdhaśca । tatra—
dēśakālalōkādipratītaḥ <b>pratyakṣavirōdhaḥ</b> । tēṣu —</p>
<p><b>dēśaviruddhaṁ</b> yathā—</p>
<b><lg>
<l>surāṣṭrēṣvasti nagarī madhurā nāma viśrutā ।</l>
<l>akṣōṭa nārikēlāṅkā yasyāḥ paryantabhūmayaḥ ॥ 194 ॥</l>
</lg></b>
<p><b>kālaviruddhaṁ</b> yathā—(kāvyāda. 4.45)</p>
<b><lg>
<l>padminī naktamunnidrā sphuṭatyahni kumudatī ।</l>
<l>madhurutphullaniculō	nidōghō	mēdhadurdinaḥ ॥ 195 ॥</l>
</lg></b>
<p><b>lōkaviruddhaṁ</b> yathā—(kāvyāda. 4. 50)</p>
<b><lg>
<l>ādhūtakēsarō hastī tīkṣṇaśr̥ṅgasturaṅgamaḥ ।</l>
<l>gurusārō'yamēraṇḍō nistāraḥ khadiradrumaḥ ॥ 196 ॥</l>
</lg></b>
<p>yuktyaucityapratijñādikr̥tō<b>'numānāvirōdhaḥ</b> । tatra—</p>
<p><b>yuktiviruddhaṁ</b> yathā—</p>
<b><lg>
<l>surahi—mahu—pāṇa—laṁpaḍa—bhamara—gaṇābaddha—maṁḍalībaṁdhaṁ ।</l>
<l>kassa	maṇaṁ	ṇāṇaṁdaha	kummīpuṭṭaṭhṭhiaṁ		kamalaṁ ॥ 197 ॥</l>
</lg></b>
<lg>
<l>(surabhimadhupānalampaṭabhramaragaṇābaddhamaṇḍalībaddham ।</l>
<l>kasya manō nānandayati kūrmīpr̥ṣṭhasthitaṁ kamalam ॥)</l>
</lg>
<p><b>aucityaviruddhaṁ</b> yathā—</p>
<b><lg>
<l>paṭṭaṁsuuttarijjēṇa pāmarō pāmarīē varimusai ।</l>
<l>aigarua—kūra—kuṁbhībharēṇa sēōlliaṁ vaaṇaṁ ॥ 198 ॥</l>
</lg></b>
<lg>
<l>(paṭṭāṁśuktōttarīyēṇa pāmaraḥ pāmaryāḥ prōñchati ।</l>
<l>atigurukakūrakumbhībharēṇa svēdārdritaṁ vadanam ॥)</l>
</lg>
<p><b>pratijñāviruddhaṁ</b> yathā—</p>
<b><lg>
<l>yāvajjīvamahaṁ maunī brahmacārī ca mē pitā ।</l>
<l>mātā ca mama vandhyāsītsmarābhō'nupamō bhavān ॥ 199 ॥</l>
</lg></b>
<p>dharmārthakāmādiśāstrakr̥ta <b>āgamavirōdhaḥ</b> । tatra—</p>
<pb n="497"/>
<p><b>dharmaśāstraviruddhaṁ</b> yathā—(kāvyāda. 4.56)</p>
<b><lg>
<l>asāvanupanītō'pi	vēdānadhijagē	gurōḥ ।</l>
<l>svabhāvaśuddhaḥ sphaṭikō na saṁskāramapēkṣatē ॥ 200 ॥</l>
</lg></b>
<p><b>arthaśāstraviruddhaṁ</b> yathā—</p>
<b><lg><l>kāmōpabhōgasāphalyaphalō rājñāṁ mahījayaḥ ।</l>
<l>ahaṅkārēṇa jīyantē dviṣantaḥ kiṁ nayaśriyā ॥ 201 ॥</l>
</lg></b>
<p><b>kāmaśāstraviruddhaṁ</b> kālaśāstraviruddhaṁ kāmaviruddham, yathā—</p>
<b><lg>
<l>tavōttarōṣṭhē bimbōṣṭhi ! daśānāṅkō'tiśōbhatē ।</l>
<l>pūrṇasap‍tasvaraḥ sō'yaṁ bhinnamārgaḥ pravartatē ॥ 202 ॥</l>
</lg></b>
<p>(<b><emph>10. guṇōpādānam</emph></b>)</p>
<p>nirdōṣasya ca kāvyasya śarīravastunaḥ (śarīrasyēva) kāmanīyakōpapattā—
vayamupāyō yaduṇōpādānamalaṅkārayōgaśca । tadāha—</p>
<b><lg>
<l>yuvatēriva rūpamaṅga ! kāvyaṁ svadatē śuddhaguṇaṁ tadapyatīva ।</l>
<l>vihitapraṇayaṁ nirantarābhiḥ sadalaṅkāravikalpakalpanābhiḥ ॥ 203 ॥</l>
</lg></b>
<p>tatra ca guṇōpādānālaṅkārayōgayō<b>rguṇōpādānaṁ</b> garīyaḥ । atastadēva prathamamucyatē । tadāha—</p>
<b><lg>
<l>yadi bhavati vacaś‍cyutaṁ vapuriva yauvanavandhyamaṅganāyāḥ ।</l>
<l>api janadayitāni durbhagatvaṁ niyatamalaṅkaraṇāni saṁśrayantē ॥ 204 ॥</l>
</lg></b>
<p>ayamēva <b>guṇālaṅkārayōrviśēṣō yaduṇōpādānē niyamō'laṅkārayōgē tu kāmacāra</b> iti ।</p>
<p>guṇāśca yuvatyāḥ śarīrēṣu trividhāstadarthināmādarātiśayahētavō bhavanti bāhyā
āntarā vaiśōṣikāśca । tatra—</p>
<p>anvavāyavayōrūpalāvaṇyādayō <b>bāhyāḥ,</b></p>
<p>śīlavaidagdhyamāhābhāgyasaubhāgyādaya<b>ścāntarāḥ,</b></p>
<p>yē tu dōṣā apyāśrayaviśēṣāvasthāviśēṣādyupādhērguṇatvamāśrayantē tē <b>vaiśōṣikāḥ</b> ।</p>
<p>yathācyatē—</p>
<b><lg>
<l>sāmaṇṇasuṁdarīṇaṁ vibbhamamāvaiha aviṇaō c‍cēa ।</l>
<l>dhūmō c‍cia pajjaliāhi bahumaō surahidārūṇaṁ ॥ 205 ॥</l>
</lg></b>
<lg>
<l>(sāmānyasundarīṇāṁ vibhramamāvahatyavinayaṁ ēva ।</l>
<l>dhūma ēva prajvalitānāṁ bahumataḥ surabhidārūṇām ॥)</l>
</lg>
<pb n="498"/>
<p>(<b>1. śabdaguṇāḥ —24</b>)</p>
<p>kāvyaśarīrē'pi tē tridhaiva । tatra —</p>
<p>bāhya<b>śśabdaguṇāḥ,</b> tē hyanvavāyādivad bāhyatvēnāvabhāsantē ।</p>
<p>āntarā <b>arthaguṇāḥ,</b> tē sauśīlyādivadvimarśēna jñāyantē ।</p>
<p>vaiśēṣikā <b>dōṣaguṇāḥ,</b> tē hi pātraviśēṣādyupādhēḥ dōṣā api guṇatvēna
vikhyāyanta iti । tatra</p>
<p>śabdaguṇāścaturviṁśatiḥ—</p>
<p><b>ślēṣaḥ, prasādaḥ, samatā, mādhuryaṁ, saukumāryam, arthavyaktiḥ, kāntiḥ, udāratā,
udāttatvam, ōjaḥ, aurjityaṁ, prēyaḥ, suśabdatā, samādhiḥ, saukṣmyaṁ, gāmbhīryaṁ,
vistaraḥ, saṁkṣēpaḥ, saṁmitatvaṁ, bhāvikatvaṁ, gatiḥ, rītiḥ, uktiḥ, prauḍhiriti</b> । tēṣu—</p>
<p>1. suśliṣṭapadatā <b>ślēṣaḥ,</b> yathā—(māgha. 3.8)</p>
<b><lg>
<l>ubhau yadi vyōm‍ni pr̥thakpravāhāvākāśagaṅgāpayasaḥ patētām ।</l>
<l>tēnōpamīyēta	tamālanīlamāmuktamuktālatamasya	vakṣaḥ ॥ 206 ॥</l>
</lg></b>
<p>2. prasiddhārthapadatā <b>prasādaḥ,</b> yathā—(śāku. 2.6)</p>
<b><lg>
<l>gāhantāṁ mahiṣā nipānasalilaṁ śr̥ṅgairmuhustāḍitaṁ
chāyābaddhakadambakaṁ	mr̥gakulaṁ	rōmanthamabhyasyatu ।</l>
<l>vistrabdhaṁ kriyatāṁ varāhatatibhirmustākṣatiḥ pallavē
viśrāmaṁ labhatāmidaṁ ca śithilajyābandhamasmad‌dhanuḥ ॥ 207 ॥</l>
</lg></b>
<p>3. mr̥dusphuṭōnmiśravarṇabandhānāmavaiṣamyaṁ <b>samatā</b> yathā—</p>
<b><lg>
<l>yac‍candrakōṭikarakōrakabhārabhāji babhrāma babhruṇi jaṭāpaṭalē harasya ।</l>
<l>tad vaḥ punātu himaśailaśilānikuñjajhātkāraḍambaravirāvi surāpagāmbhaḥ ॥</l>
</lg></b>
<p>4. pr̥thakpadatā <b>mādhuryaṁ,</b> yathā—(kusaṁ. 5.24)</p>
<b><lg>
<l>sthitāḥ kṣaṇaṁ pakṣmasu tāḍitādharāḥ payōdharōtsēdhanipātacūrṇitāḥ ।</l>
<l>valīṣu tasyāḥ skhalitāḥ prapēdirē cirēṇa nābhiṁ prathamōdabindavaḥ ॥</l>
</lg></b>
<pb n="499"/>
<p>5. aniṣṭhurākṣaraprāyatā <b>saukumāryama,</b> yathā—(kāvyāda. 1.70)</p>
<b><lg>
<l>maṇḍalīkr̥tya barhāṇi kaṇṭhairmadhuragītibhiḥ ।</l>
<l>kalāpinaḥ pranr̥tyanti kālē jīmūtamālini ॥ 210 ॥</l>
</lg></b>
<p>6. sampūrṇavākyatva<b>marthavyaktiḥ</b>, yathā—(raghu. 1.1)</p>
<b><lg>
<l>vāgarthāviva sampr̥ktau vāgarthapratipattayē ।</l>
<l>jagataḥ pitarau vandē pārvatīparamēśvarau ॥ 211 ॥</l>
</lg></b>
<p>7. bandhōjjvalatā <b>kāntiḥ,</b> yathā—</p>
<b><lg>
<l>nirānandaḥ kaundē madhuni vidhurō bālavakulē
na sālē sālambō lavamapi lavaṅgē na ramatē ।</l>
<l>priyaṅgau nāsaṅgaṁ racayati na cūtē vicarati
smaran lakṣmīlīlākamalamadhupānaṁ madhukaraḥ ॥ 212 ॥</l>
</lg></b>
<p>8. bandhavikaṭatva<b>mudāratā</b>, yathā—</p>
<b><lg>
<l>ārōhatyavanīruhaḥ praviśati śvabhraṁ nagaiḥ spardhatē
khaṁ vyālēḍhi vivēṣṭatē kṣititalē kuñjōdarē līyatē ।</l>
<l>antarbhrāmyati kōṭarasya visaratyālambatē vīrudhaḥ
kiṁ tagdyanna karōti mārutavaśaṁ yātaḥ kr̥śānurvanē ॥ 213 ॥</l>
</lg></b>
<p>9. ślāghyaviśēṣaṇayōga <b>udāttatvaṁ,</b> yathā—</p>
<b><lg>
<l>śrutvā yaṁ sahasā''gataṁ nijapurāttrāsēna nirgacchatāṁ
śatrūṇāmavarōdhanairjalalavaprasyandatimyatpuṭāḥ ।</l>
<l>śubhrē sadmani pallavinyupavanē vāpyāṁ navāmbhōruhi
krīḍādrau ca saśādvalē vivalita grīvairvimuktā dr̥śaḥ ॥ 214 ॥</l>
</lg></b>
<p>10. samāsabhūya<b>stvamōjaḥ</b>, yathā—</p>
<b><lg>
<l>jayati bhujagarajjugranthiniṣpīḍitēndustravadamr̥tanivr̥ttaprētabhāvaiḥ kapālaiḥ ।</l>
<l>viracitanutibandhō mūrgh‍ni sadyaḥ purārēḥ pariṇatabahukalpabrahmaṇāṁ brahmaghōṣaḥ ॥</l>
</lg></b>
<p>11. bandhagāḍhatvamaurjityaṁ, yathā—</p>
<b><lg>
<l>asminnīṣad‍valitavitatastōkavicchinnabhug‍na
kiñcillīlōpacitavitataḥ	puñcitaścōcchritaśca ।</l>
<l>dhūmōd‍gārastaruṇamahiṣaskandhanīlō	davāg‍nēḥ
svairaṁ sarpan sr̥jati gaganē gatvarān patrabhaṅgān ॥ 216 ॥</l>
</lg></b>
<pb n="500"/>
<p>12. vārtābhidhānavarṇanādau manaḥpriyārthapadōpākhyānaṁ <b>prēyaḥ,</b> yathā—(bhōjasya)</p>
<b><lg>
<l>saujanyāmbunidhē ! budhapriya ! guṇaprākāra ! dharmadruma
prārōha ! pratipannavatsala ! mahātyāgin ! vivēkāśraya ! ।</l>
<l>lakṣmyāvāsa ! manasvinīmanasijavyāpāralīlāgurē !
śrīmanmuñja ! kimityamuṁ janamupaspraṣṭuṁ dr̥śā nārhasi ॥ 217 ॥</l>
</lg></b>
<p>13. sup‍tiṅvyutpattiḥ <b>suśabdatā,</b> yathā—</p>
<b><lg>
<l>tasyājīvanirastu mātaravamā jīvasya mā jīvatō
bhūyād vā jananiḥ kimamba ! janinā jantōrvr̥thā janmanaḥ ।</l>
<l>yastvāmēva na vandatē na yajatē nōpaiti nālōkatē
nōpastauti na manyatē na manutē nādhyēti nō dhyāyati ॥ 218 ॥</l>
</lg></b>
<p>14. anyadharmasyānyatrārōpaṇaṁ <b>samādhiḥ,</b> yathā—</p>
<b><lg>
<l>pratīcchatyāśōkīṁ	kisalayaparāvr̥ttimadharaḥ
kapōlaḥ pāṇḍutvādavatarati tālōpariṇatim ।</l>
<l>parimlānaprāyāmanuvadati dr̥ṣṭiḥ kamalinīṁ
navīnastanvaṅgyā manasijavikārō vijayatē ॥ 219 ॥</l>
</lg></b>
<p>15. śabdānāmantaḥ sañjalparūpatā <b>saukṣmyam,</b> yathā—(māgha. 18.66)</p>
<b><lg>
<l>kēvalaṁ dadhati kartr̥vācinaḥ pratyayāniha na jātu karmaṇi ।</l>
<l>dhātavaḥ sr̥jatisaṁhr̥śāstayaḥ stautiratra viparītakārakaḥ ॥ 220 ॥</l>
</lg></b>
<p>16. dhvanimattā <b>gāmbhīryam,</b> yathā—</p>
<b><lg>
<l>maulau dhāraya puṇḍarīkamamitaṁ tanvātmanō vikramaṁ
cakrāṅkaṁ vaha pādayugmamavanīṁ dōṣṇā samabhyuddhara ।</l>
<l>lakṣmīṁ bhrūnikaṭē nivēśaya bhava jyāyān divaukaspatēḥ
viśvāntaḥkaraṇaikacōra ! tadapi jñātō hariḥ khalvasi ॥ 221 ॥</l>
</lg></b>
<p>17. vyāsābhidhānaṁ <b>vistaraḥ</b> yathā—</p>
<b><lg>
<l>janaḥ puṇyairyāyājjaladhijalabhāvaṁ jalamucaḥ
tathāvasthaṁ cainaṁ nidadhatu śubhaiḥ śuktivadanē ।</l>
<l>tatastāṁ śrēyōbhiḥ pariṇatimasau vindatu yayā
ruciṁ tanvan pīnastani ! hr̥di tavāyaṁ viluṭhati ॥ 222 ॥</l>
</lg></b>
<pb n="501"/>
<p>18. samāsābhidhānaṁ <b>saṁkṣēpaḥ</b>, yathā—(raghu. 12.78)</p>
<b><lg>
<l>sa mārutisamānītamahauṣadhihatavyathaḥ ।</l>
<l>laṅkāstrīṇāṁ punaścakrē vilāpācāryakaṁ śaraiḥ ॥ 223 ॥</l>
</lg></b>
<p>19. yāvadarthapadatā <b>sammitatvam</b>, yathā—</p>
<b><lg>
<l>kēcid vāstuni nō vāci, kēcid vāci na vastuni ।</l>
<l>vāci vastuni cāpyanyē, nānyē vāci na vastuni ॥ 224 ॥</l>
</lg></b>
<p>20. bhāvatō vākpravr̥tti<b>rbhāvikatvam</b>, yathā—(ma.vī.ca. 1.55)</p>
<b><lg>
<l>ēhyēhi vatsa! raghunandana! rāmacandra! cumbāmi mūrdhani ciraṁ ca pariṣvajē tvām ।</l>
<l>ārōpya vā hr̥di divāniśamud‍vahāmi vandē'thavā caraṇapuṣkarakadvayaṁ tē ॥</l>
</lg></b>
<p>21. ārōhāvarōhakramō <b>gatiḥ</b>, yathā—</p>
<b><lg>
<l>varāhaḥ kalyāṇaṁ vitaratu sa vō yasya śaśabhr̥—
tkalākōṭīkāntaṁ kramavigaladabhyuddha‍r̥tibhiyā ।</l>
<l>mithaḥ saṁmūrchadbhiścaturudadhi—kallōla—paṭalai—
ranāmr̥ṣṭaṁ daṁṣṭrāśikharamadhiśētē		vasumatī ॥ 226 ॥</l>
</lg></b>
<p>22. upakramābhēdō <b>rītiḥ</b>, yathā—</p>
<b><lg>
<l>grāvṇā nāsi girēḥ kṣatā na payasā nārtāsi na mlāpitā
na śvāsaiḥ phaṇinō'si na tvadanugā nāyāsitā kāpi na ।</l>
<l>svaṁ vēśma prati gacchatōriti muhuḥ śrīśārṅgiṇōḥ saspr̥haṁ
sā	praśnōttarayugmapaṅktirubhayōratyāyatā	pātu	vaḥ ॥ 227 ॥</l>
</lg></b>
<p>23. bhaṇitiviśēṣa <b>uktiḥ</b>, yathā—</p>
<b><lg>
<l>kuśalaṁ tasyāḥ jīvati, kuśalaṁ pr̥cchāmi, jīvatītyuktam ।</l>
<l>punarapi tadēva kathayasi, mr̥tāṁ nu kathayāmi yā śvasiti ॥ 228 ॥</l>
</lg></b>
<p>24. uktiparipākaḥ <b>prauḍhiḥ</b>, yathā—</p>
<b><lg>
<l>abhyuddha‍r̥tā vasumatī dalitaṁ ripūraḥ kṣip‍takramaṁ kabalitā balirājalakṣmīḥ ।</l>
<l>atraikajanmani kr̥taṁ tadanēna yūnā janmatrayē yadakarōt puruṣaḥ purāṇaḥ ॥</l>
</lg></b>
<pb n="502"/>
<p>(<b>2. arthaguṇāḥ —24</b>)</p>
<p>arthaguṇā apyēta ēva caturviṁśatiḥ । tēṣu —</p>
<p>1. saṁvidhāna(su)sūtratā <b>ślēṣaḥ</b>, yathā—</p>
<b><lg>
<l>dr̥ṣṭvaikāsanaṅgatē priyatamē paścādupētyādarā—
dēkasyā nayanē pidhāya vihitakrīḍānubandhacchalaḥ ।</l>
<l>īṣad‍vakritakandharaḥ sapulakaṁ svēdōllasanmānasā—
mantarhāsalasatkapōlaphalakāṁ dhūrtō'parāṁ cumbati ॥ 230 ॥ (amaru.)</l>
</lg></b>
<p>2. arthasya prākaṭyaṁ <b>prasādaḥ</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakōkadvandvabandhurvibhindan‌kupitakapikapōlakrōḍatāmrastamaṁsi ॥</l>
</lg></b>
<p>3. kramavatāmavaiṣamyaṁ <b>samatā</b>, yathā—(vikra. 2.7)</p>
<b><lg>
<l>agrē strīnakhapāṭalaṁ kuravakaṁ śyāmaṁ dvayōrbhāgayō—
rbālāśōkamupōḍharāgasubhagaṁ bhēdōnmukhaṁ tiṣṭhati ।</l>
<l>īṣad‍braddharajaḥkaṇāgrakapiśā cūtē navā mañjarī
mugdhatvasya ca yauvanasya ca sakhē madhyē madhuśrīḥ sthitā ॥ 232 ॥</l>
</lg></b>
<p>4. krōdhādāvapyatīvratā <b>mādhuryam</b>, yathā—(ratnāva. 2.19)</p>
<b><lg>
<l>bhrūbhēdē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna viṣphāritaṁ
kōpaśca prakaṭīkr̥tō dayitayā muktaśca na praśrayaḥ ॥ 233 ॥</l>
</lg></b>
<p>5. aniṣṭhuratā <b>saukumāryam</b>, yathā—(bā.rā. 6.34)</p>
<b><lg>
<l>sadyaḥ purīparisarē'pi śirīṣamr̥dvī gatvā jayāt tricaturāṇi padāni sītā ।</l>
<l>gantavyamadya kiyadityasakr̥d bruvāṇā rāmāśruṇaḥ kr̥tavatī prathamāvatāram ॥</l>
</lg></b>
<p>6. svarūpābhidhāna<b>marthavyaktiḥ</b>, yathā—</p>
<b><lg>
<l>pr̥ṣṭhēṣu śaṅkhaśakalacchaviṣu cchadānāṁ rājībhiraṅkitamalaktakalōhitābhiḥ ।</l>
<l>gōrōcanāharitababhrubahiḥ palāśamāmōdatē kumudamambhasi palvalasya ॥</l>
</lg></b>
<pb n="503"/>
<p>7. dīp‍tarasatvaṁ <b>kāntiḥ</b>, yathā—</p>
<b><lg>
<l>mā garvamudvaha kapōlatalē cakāsti kāntasvastalikhitā mama mañjarīti ।</l>
<l>anyāpi kiṁ sakhi na bhājanamīdr̥śānāṁ vairī na cēd bhavati vēpathurantarāyaḥ ॥</l>
</lg></b>
<p>8. vribhavōtkarṣa <b>udāratā</b>, yathā—(śāku. 7.12)</p>
<b><lg>
<l>prāṇānāmanilēna vr̥ttirucitā satkalpavr̥kṣē vanē
tōyē kāñcanapadmarēṇukapiśē puṇyābhiṣēkakriyā ।</l>
<l>dhyānaṁ ratanaśilātalēṣu vibudhastrīsannidhau saṁyamō
yad vāñchanti tapōbhiranyamunayastasmiṁstapasyantyamī ॥ 237 ॥</l>
</lg></b>
<p>9. āśayōtkarṣa <b>udāttatvam</b>, yathā—</p>
<b><lg>
<l>pātrē purōvartini viśvanāthē kṣōdīyasi kṣmāvalayē ca dēyē ।</l>
<l>vrīḍāsmitaṁ tasya tadā tadāsīccamatkr̥tō yēna sa ēva dēvaḥ ॥ 238 ॥</l>
</lg></b>
<p>10. arthādhyavasāyaviśēṣa <b>ōjaḥ</b>, yathā—(mavīca. 2.34)</p>
<b><lg>
<l>tānyēva yadi bhūtāni tā ēva yadi śaktayaḥ ।</l>
<l>tataḥ paraśurāmasya	na	pratīmaḥ parābhavam ॥ 239 ॥</l>
</lg></b>
<p>11. rūḍhāhaṅkāra<b>taurjityam</b>, yathā—(kusaṁ. 6.82)</p>
<b><lg>
<l>umā vadhūrbhavān dātā yācitāra imē vayam ।</l>
<l>varaḥ śambhuralaṁ hyēṣa tvatkulōdbhūtayē vidhiḥ ॥ 240 ॥</l>
</lg></b>
<p>12. arthasyābhīṣṭatā <b>prēyaḥ</b>, yathā—</p>
<b><lg>
<l>rasavadamr̥taṁ kassandēhō madhūnyapi nānyathā
madhuramadhikaṁ cūtasyāpi prasannarasaṁ phalam ।</l>
<l>sakr̥dapi punarmadhyasthassan rasāntaravijjanō
vadatu yadihānyat svādu syāt priyādaśanacchadāt ॥ 241 ॥</l>
</lg></b>
<p>13. dāruṇārthasyādāruṇārthaparyāya<b>ssuśabdatā</b>, yathā—</p>
<b><lg>
<l>dēvavratē vāñchati dīrghanidrāṁ drōṇē ca karṇē ca yaśō'vaśēṣē ।</l>
<l>lakṣmīsahāyasya tavādya vatsa! vātsalyavān drauṇirayaṁ sahāyaḥ ॥ 242 ॥</l>
</lg></b>
<p>14. vyājāvalambanaṁ <b>samādhiḥ</b>, yathā—(śāku. 2.13)</p>
<b><lg>
<l>darbhāṅkurēṇa caraṇaḥ kṣata ityakāṇḍē
tanvī sthitā katicidēva padāni gatvā ।</l>
<pb n="504"/>
<l>āsīd vivr̥ttavadanā ca vimōcayantī
śākhāsu	valkalamasaktamapi	drumāṇām ॥ 243 ॥</l>
</lg></b>
<p>15. sūkṣmārthadr̥ṣṭiḥ <b>saukṣmyam</b>, yathā—</p>
<b><lg>
<l>anyōnyasaṁvalitamāṁsaladantakānti sōllāsamāviralasaṁ valitārdhatāram ।</l>
<l>līlāgr̥hē pratikalaṁ kilakiñcitēṣu vyāvartamānavinayaṁ mithunaṁ cakāsti ॥</l>
</lg></b>
<p>16. śāstrārthasavyapēkṣatā <b>gāmbhīryam</b>, yathā—(māgha. 4.55)</p>
<b><lg>
<l>maitryādicittaparikarmavidō vidhāya
klēśaprahāṇamiha	labdhasabījayōgāḥ ।</l>
<l>khyātiṁ	ca	sattvapuruṣānyatayādhigamya
vāñchanti tāmapi samādhibhr̥tō nirōddha‍um ॥ 245 ॥</l>
</lg></b>
<p>17. arthavikāsō <b>vistaraḥ</b>, yathā—</p>
<b><lg>
<l>saṁgrāmāṅgaṇasaṅgatēna	bhavatā	cāpē	samārōpitē
dēvākarṇaya yēna yēna sahasā yad yatsamāsāditam ।</l>
<l>kōdaṇḍēna	śarāśśarairariśirastēnāpi	bhūmaṇḍalaṁ
tēna tvaṁ bhavatā ca kīrtiratulā kīrtyā ca sap‍tābdhayaḥ ॥ 246 ॥</l>
</lg></b>
<p>18. arthasaṅkōcaḥ <b>saṅkṣēpaḥ</b>, yathā—</p>
<b><lg>
<l>śrūyatāṁ dharmasarvasvaṁ śrutvā caivāvadhāryatām ।</l>
<l>ātmanaḥ pratikūlāni parēṣāṁ na samācarēt ॥ 247 ॥</l>
</lg></b>
<p>19. tulyaśabdārthavibhāgaḥ <b>sammitatvam</b>, yathā—</p>
<b><lg>
<l>indurmūrghni śivasya śailaduhiturvakrō nakhāṅkaḥ stanē
dēyād vō'bhyudayaṁ dvayaṁ tadupamāmālambamānaṁ mithaḥ ।</l>
<l>saṁvādaḥ praṇavēna yasya dalatā kāyaikatāyāṁ tayō—
rūrdhvadvāravicintitēna ca hr̥di dhyātaḥ svarūpēṇa ca ॥ 248 ॥</l>
</lg></b>
<p>20. sābhiprāyōktiḥ <b>bhāvikatvam</b>, yathā—</p>
<b><lg>
<l>dr̥ṣṭiṁ hē prativēśini kṣaṇamihāpyasmad‍gr̥hē dāsyasi
prāyēṇāsya śiśōḥ pitā na virasāḥ kaupīrapaḥ pāsyati ।</l>
<l>ēkākinyapi yāmi tad varamitaḥ strōtasstamālākulaṁ
nīrandhrāḥ	punarālikhantu	 jaṭharacchēdā	nalagranthayaḥ ॥ 249 ॥</l>
</lg></b>
<pb n="505"/>
<p>21. arthādarthāntarāvagamō <b>gatiḥ</b>, yathā—</p>
<b><lg>
<l>śubhē kō'yaṁ vr̥ddhō gr̥haparibr̥ḍhaḥ kiṁ tava pitā
na mē bhartā rātrau vyapagatadr̥ganyacca badhiraḥ ।</l>
<l>huhuṁhuṁ	śrāntō'haṁ	śiśayiṣurihaivāpavarakē
k‍va yāminyāṁ yāsi svapihi nanu nirdaṁśamaśakē ॥ 250 ॥</l>
</lg></b>
<p>22. arthōtpattyādikriyākramō <b>rītiḥ</b>, yathā—</p>
<b><lg>
<l>prathamamaruṇacchāyastāvattataḥ	kanakaprabha—
stadanuvirahōttāmyattanvīkapōlataladyutiḥ ।</l>
<l>prabhavati	punardhvāntadhvaṁsakṣamaḥ kṣaṇadāmukhē
sarasabisinīkandacchēdacchavirmr̥galāñchanaḥ ॥ 251 ॥</l>
</lg></b>
<p>23. bhaṅgyā iṣṭābhidhāna<b>muktiḥ</b>, yathā—</p>
<b><lg>
<l>tvamēvaṁsaundaryā sa ca ruciratāyāṁ paricitaḥ
kalānāṁ sīmānaṁ paramiha yuvāmēva bhajathaḥ ।</l>
<l>api dvandvaṁ diṣṭyā taditi subhagē saṁvadati vā—
mataḥ śēṣaṁ cēt syājjitamiha tadānīṁ guṇitayā ॥ 252 ॥</l>
</lg></b>
<p>24. vivakṣitārthanirvahaṇaṁ <b>prauḍhiḥ</b>, yathā—</p>
<b><lg>
<l>tvadvaktrēnduvilōkanākuladhiyā dhātrā tvadīyāṁ śriyaṁ
nikṣipya pratirājakēṣu viduṣāṁ lakṣmyā tvamāpūritaḥ ।</l>
<l>tēnaitē niyataṁ daridrati gr̥hēṣvēṣāmiyaṁ dr̥śyatē
naināmādriyasē tvamicchasi tu tāṁ tvāmēva sā dhāvati ॥ 253 ॥</l>
</lg></b>
<p>(<b>3. dōṣaguṇāḥ</b>)</p>
<p>padādidōṣāṇāmanukaraṇādiṣu guṇatvāpattayē dōṣaguṇāḥ । tē'pi prāgvadēva trividhā
api pratyēkaṁ caturviṁśatidhā । tatra — <b>padadōṣēṣu</b> —</p>
<p>(<b>padadōṣānāmadōṣatvam</b>)</p>
<p>1. asādhōrmliṣṭamlēcchitādēranukaraṇē guṇatvaṁ, yathā—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁhuṁ muñca mamamēti ca mandaṁ jalpitaṁ jayati mānavatīnām ॥ 254 ॥</l>
</lg></b>
<pb n="506"/>
<p>2. anukaraṇa ēvāprayuktasya guṇatvaṁ, yathā—(mabhā. 3.1.48)</p>
<b><lg>
<l>divaṁ patkāṣiṇō yānti yē'cīkamata bhāṣiṇaḥ ।</l>
<l>patkāṣiṇō'pi nō yānti yē vacanti prayuñjatē ॥ 255 ॥</l>
</lg></b>
<p>3. śrutivirasaṁ kaṣṭam; tasya durvācakānuprāsē guṇatvaṁ, yathā—</p>
<b><lg>
<l>tvāṣṭrāstvāṣṭrārirāṣṭrē na bhrāṣṭrē nādaṁṣṭriṇō janāḥ ।</l>
<l>dhārtarāṣṭrāḥ surāṣṭrē na mahārāṣṭrē tu nōṣṭriṇaḥ ॥ 256 ॥</l>
</lg></b>
<p>4. pādapūraṇādyarthamanarthakam; tasya yamakādau guṇatvaṁ, yathā—</p>
<b><lg>
<l>'yōṣitāmatitarāṁ nakhalūnaṁ gātramujjvalatayā na khalūnam ।'</l>
<l>'babhau mukhēnāpratimēna kācana śriyādhikā tāṁ prati mēnakā ca na ॥ 257 ॥'</l>
</lg></b>
<p>5. rūḍhicyutamanyārtham; tasya prahēlikādiṣu guṇatvaṁ, yathā—</p>
<b><lg>
<l>khātayaḥ kani kālē tē sphātayaḥ sphārhavalgavaḥ ।</l>
<l>candrē sākṣādbhavantyatra tāyavō mama dhāriṇaḥ ॥ 258 ॥</l>
</lg></b>
<p>6. tucchābhidhēyamapuṣṭārtham; tasya chandō'nurōdhādau guṇatvaṁ, yathā—</p>
<b><lg>
<l>'dviraṣṭavarṣākr̥timēnamarthināmuśanti kalpōpapadaṁ mahīruham ॥ 259 ॥'</l>
</lg></b>
<b><lg>
<l>'yamindraśabdārthaniṣūdanaṁ harērhiraṇyapūrvaṁ kaśipuṁ pracakṣatē ॥ 260 ॥'</l>
</lg></b>
<p>7. avācakamasamartham; tasya sītkr̥tādau guṇatvaṁ, yathā—(māgha. 10.64)</p>
<b><lg>
<l>āśu lambitavatīṣṭakarāgrē nīvimardhamukulīkr̥tadr̥ṣṭyā ।</l>
<l>raktavaiṇikakarāhatatantrīmaṇḍalak‍vaṇitacāru	cukūjē ॥ 261 ॥</l>
</lg></b>
<p>8. śāstramātraprasiddhama<b>pratītam</b>; tasya tadvidyasambhāṣaṇādau guṇatvaṁ, yathā—(māgha. 2.28)</p>
<b><lg>
<l>sarvakāryaśarīrēṣu	muktvāṅgaskandhapañcakam ।</l>
<l>saugatānāmivātmānyō nāsti mantrō mahībhr̥tām ॥ 262 ॥</l>
</lg></b>
<p>9. vyavahitārthapratyayakr̥t <b>kliṣṭam</b>; tasya jhaṭityarthapratītau guṇatvaṁ, yathā— (raghu.13.1)</p>
<b><lg>
<l>'athātmanaḥ śabdaguṇaṁ guṇajñaḥ padaṁ vimānēna vigāhamānaḥ ॥ 263 ॥'</l>
</lg></b>
<b><lg>
<l>'pituḥ padaṁ madhyamamutpatantī' ॥ 264 ॥</l></lg></b> (vikra. 1.20)
<b><lg>
<l>kāñcīguṇasthānamaninditāyāḥ' ॥ 265 ॥</l></lg></b> (kusaṁ. 1.27)
<pb n="507"/>
<p>10. aprasiddhārthaprayuktaṁ <b>gūḍhārtham</b>; tasya tada‌‌vyākhyānādau guṇatvaṁ, yathā—</p>
<b><lg>
<l>amhārisā vi kaiṇō kaiṇō halibuḍh‌ḍhasālipamuhā i ।</l>
<l>maṁḍukkamakkaḍā vi hu hōṁti harī—sappa—sīhā vi ॥ 266 ॥</l>
</lg></b>
<lg>
<l>(asmādr̥śā api kavayaḥ kavayō harivr̥ddhaśālipramukhā api ।</l>
<l>maṇḍūkamarkaṭā api khalu bhavanti hariḥ sarpasiṁhā api ॥)</l>
</lg>
<p>11. saṅkētakalpitābhidhēyaṁ <b>nēyārtham;</b> tasya prahēlikādiṣu guṇatvaṁ, yathā—</p>
<b><lg>
<l>mōru kalāvēṇa vahai taha ṇāmaha sariṇāu ।</l>
<l>ussīsā pāaṁtigaō aṇuṇattihiṁ jaṇu ṇāu ॥ 267 ॥</l>
</lg></b>
<lg>
<l>(mayūraḥ kalāpēna vahati tasya nāmnaḥ sadr̥śanāmā ।</l>
<l>ucchīrṣāt pādāntagatō'nunaktaṁ yathā naukā ॥)</l>
</lg>
<p>12. aniścayakr̥t <b>sandigdham;</b> tasya prakaraṇādibhirviśēṣāvagamē guṇatvaṁ, yathā—(kusaṁ. 1.27)</p>
<b><lg>
<l>'mahībhr̥taḥ putravatō'pi dr̥ṣṭistasminnapatyē na jagāma tr̥p‍tim ॥ 268 ॥'</l>
</lg></b>
<b><lg>
<l>'sa śārṅgacakrāsigadābjapāṇirmēghacchaviḥ pātu jaganti śauriḥ ॥ 269 ॥'</l>
</lg></b>
<p>13. viparītakalpana <b>viruddham;</b> tasya tadvidhābhidhānē guṇatvaṁ, yathā— (māgha. 16.2)</p>
<b><lg>
<l>abhidhāya tadā tadapriyaṁ śiśupālō'nuśayaṁ paraṁ gataḥ ।</l>
<l>bhavatō'bhimanāssamīhatē saruṣaḥ kartumupētya mānanām ॥ 270 ॥</l>
</lg></b>
<p>14. aviśēṣābhidhāyakama<b>prayōjakam</b>; tasya svarūpābhidhānādau guṇatvaṁ, yathā—(kusaṁ. 6.36)</p>
<b><lg>
<l>'ta	ākāśamasiśyāmamutpatya	paramarṣayaḥ ॥ 271 ॥'</l>
</lg></b>
<b><lg>
<l>'sāgraṁ varṣasahastraṁ sa tapastēpē mahāmanāḥ ॥ 272 ॥'</l>
</lg></b>
<p>15. avyutpattima<b>ddēśyam</b>; (tasya) kavibhiraṅgīkr̥tatvē guṇatvaṁ, yathā—(māmā. 5.22)</p>
<b><lg>
<l>ṣaṇḍēṣūddaṇḍapiṇḍītagarataralanāḥ prāpirē yēna vēlā—
mālambyōttālatallasphuṭitapuṭakinībandhavō gandhavāhāḥ ।</l>
<l>pātālapratimallagallavivaraprakṣip‍tasap‍tārṇavaṁ
vandē nanditanīlakaṇṭhapariṣad‍vyaktarddhi vaḥ krīḍitam ॥ 273 ॥</l>
</lg></b>
<b><lg>
<l>'kirantaḥ	kāvērīlaḍahalarīśīkarakaṇān ॥ 274 ॥'</l>
</lg></b>
<p>16. aślīlāmaṅgalaghr̥ṇāvadarthaṁ <b>grāmyam</b>; tasya saṁvītagup‍talakṣitādau na dōṣaḥ ।</p>
<b><lg>
<l>saṁvītasya hi lōkē tu na dōṣānvēṣaṇaṁ kṣamam ।</l>
<l>śivaliṅgasya saṁsthānē kasyāsabhyatvabhāvanā ॥ 275 ॥</l>
</lg></b>
<pb n="508"/>
<p>tatrāsabhyamasabhyārthāntaramasabhyasmr̥tihētuścāślīlam । tatra—</p>
<p>17. ādyasya tu guṇatvaṁ, yathā—</p>
<b><lg>
<l>tasmai himādrēḥ prayatāṁ tanūjāṁ yatātmanē rōcayituṁ yatasva ।</l>
<l>yōṣitsu tadvīryaniṣēkabhūmiḥ saiva kṣamētyātmabhuvōpadiṣṭam ॥</l></lg></b> (kusaṁ. 3.16)
<p>18. dvitīyasya guṇatvaṁ, yathā—</p>
<b><lg>
<l>'sudustyajā yadyapi janmabhūmiḥ' ॥ 277 ॥,</l>
</lg></b>
<b><lg>
<l>'janairasambādhamayāṁbabhūvē		॥ 278 ॥'</l>
</lg></b>
<b><lg>
<l>'sa tē'nunēyaḥ subhagō'bhimānī' ॥ 279 ॥,</l>
</lg></b>
<b><lg>
<l>'bhaginyayaṁ naḥ prathamābhisandhiḥ ॥ 280 ॥'</l>
</lg></b>
<p>19. tr̥tīyasya <b>guṇatvaṁ</b>, yathā—</p>
<b><lg>
<l>brahmāṇḍakāraṇaṁ yō'psu nidadhē vīryamātmanaḥ ।</l>
<l>upasthānaṁ karōmyēṣa tasmai śēṣāhiśāyinē ॥ 281 ॥</l>
</lg></b>
<p>amaṅgalārthamamaṅgalārthāntaramamaṅgalasmr̥tihētu<b>ścāmaṅgalārtham</b>; tatra—</p>
<p>20. ādyasya <b>guṇatvaṁ</b>, yathā—</p>
<b><lg>
<l>bhadrē! māri praśastaṁ vada sadasi mudā nr̥tya kr̥tyē! muhūrtaṁ
mr̥tyō! ratnaiścatuṣkaṁ viracaya racayārātrikaṁ kālarātri! ।</l>
<l>cāmuṇḍē! muṇḍamālāmupanaya vinayasvāyatāṁ bhairavīrṣyā—
mēvaṁ dēvē bhavānīṁ vahati parijanavyāhr̥tistrāyatāṁ va ॥ 282 ॥</l>
</lg></b>
<p>21. dvitīyasya <b>guṇatvaṁ</b>, yathā—(vēsaṁ. 1.6)</p>
<b><lg>
<l>satpakṣā madhuragiraḥ prasādhitāśā madōddhatārambhāḥ ।</l>
<l>nipatanti	dhārtarāṣṭrāḥ	kālavaśānmēdinīpr̥ṣṭhē ॥ 283 ॥</l>
</lg></b>
<p>22. tr̥tīyasya <b>guṇatvaṁ</b>, yathā—</p>
<b><lg>
<l>kō'bhiprētaḥ susaṁsthānastasyā iti na niścayaḥ ।</l>
<l>āśāpiśācikaiṣā tu kumārī māṁ variṣyati ॥ 284 ॥</l>
</lg></b>
<p>23. <b>ghr̥ṇāvad</b> ghr̥ṇāvadarthāntaraṁ ghr̥ṇāvatsmr̥tihētuśca ghr̥ṇāvadartham ।</p>
<pb n="509"/>
<b><lg>
<l>niṣṭhyūtōdgīrṇavāntādi gauṇavr̥ttivyapāśrayam ।</l>
<l>atisundaramanyatra grāmyakakṣyāṁ vigāhatē ॥ 285 ॥</l></lg></b> (kāvyāda. 1.24)
<p>yathā—(kāvyāda. 1.96)</p>
<b><lg>
<l>padmānyarkāśuniṣṭhyūtāḥ pītvā pāvakavipruṣaḥ ।</l>
<l>bhūyō vamantīva mukhairudgīrṇāruṇarēṇubhiḥ ॥ 286 ॥</l>
</lg></b>
<b><lg>
<l>kiñcidāśrayasaundaryāddhattē śōbhāmasādhvapi ।</l>
<l>kāntāvilōcananyastaṁ malīmasamivāñjanam ॥ 287 ॥</l></lg></b> (kāvyāda. 1.55)
<p>yathā—(ma.vī.ca. 1.35)</p>
<b><lg>
<l>āntraprōtabr̥hatkapālanalakakrūrak‍vaṇatkaṅkaṇa—
prāyaprēṅkhitabhūribhūṣaṇaravairāghōṣayantyambaram ।</l>
<l>pītōcacharditaraktakardamaghanaprārabhāraghōrōllalad—
vyālōlastanabhārabhairavavapurbandhōddhataṁ dhāvati ॥ 288 ॥</l>
</lg></b>
<b><lg>
<l>sannivēśaviśēṣācca	duruktamapi śōbhatē ।</l>
<l>nīlaṁ palāśamābaddhamantarālē srajāmiva ॥ 289 ॥</l></lg></b> (bhāmahā. 1.54)
<p>yathā—(māmā. 5.18)</p>
<b><lg>
<l>āntraiḥ kalpitamaṅgalapratisarāḥ strīhastaraktōtpala—
vyaktōttaṁsabhr̥taḥ pinahya sahasā hr̥tpuṇḍarīkastrajaḥ ।</l>
<l>ētāḥ śōṇitapaṅkakuṅkumajuṣaḥ saṁbhūya kāntaiḥ piba—
ntyasthisnēhasurāḥ kapālacaṣakaiḥ prītāḥ piśācāṅganāḥ ॥ 290 ॥</l>
</lg></b>
<p>24. ētēna dvitīyatr̥tīyayōrapi guṇatvaṁ vyākhyātam ।</p>
<p>yathā—</p>
<b><lg>
<l>mukhamāpāṇḍugaṇḍaṁ tē madaklinnakaṭaḥ karī ।</l>
<l>viśāṁpatē! viśiṣṭō'pi saphalaṁ brahmavarcasam ॥ 291 ॥</l>
</lg></b>
<p>yathā ca—</p>
<b><lg>
<l>varṣiṣṭhāya yaviṣṭhāya pravīryāya pracētasē ।</l>
<l>namaḥ kapardinē nīlalōhitāyāgnirētasē ॥ 292 ॥</l>
</lg></b>
<pb n="510"/>
<p>(<b>vākyadōṣāṇāmadōṣatvam</b>)</p>
<p>atha vākyadōṣāṇāmadōṣaḥ, tatra</p>
<p>1. śabdahīnasya k‍vacid vivakṣātō <b>guṇatvam ।</b> yathā—</p>
<b><lg>
<l>ākṣipantyaravindāni mugdhē tava mukhaśriyam ।</l>
<l>kōśadaṇḍasamagrāṇāṁ kimēṣāmasti duṣkaram ॥ 293 ॥</l></lg></b> (kāvyāda. 2.361)
<b><lg>
<l>idaṁ hi śāstramāhātmyadarśanālasacētasām ।</l>
<l>apabhāṣaṇavadbhāti na ca saubhāgyamujjhati ॥ 294 ॥</l></lg></b> (kāvyāda. 4.28)
<b><lg>
<l>anukampādyatiśayō yadi kaścidvivakṣyatē ।</l>
<l><hi>na dōṣaḥ</hi> punaruktō'pi pratyutēyamalaṅkriyā ॥ 295 ॥</l></lg></b> (kāvyāda. 4.14)
<p>yathā—(kāvyāda. 4.15)</p>
<b><lg>
<l>hanyatē sā varārōhā smarēṇākāṇḍavairiṇā ।</l>
<l>hanyatē cārusarvāṅgī hanyatē mañjubhāṣiṇī ॥ 296 ॥</l>
</lg></b>
<b><lg>
<l>2. yatnaḥ sambandhanirjñātahētuḥ kō'pi kr̥tō yadi ।</l>
<l>kramalaṅghanamapyāhu<hi>rnirdōṣaṁ</hi> sūrayō yathā ॥ 297 ॥</l></lg></b> (kāṁvyāda. 4.23)
<b><lg>
<l>bandhutyāgastanutyāgō dēśatyāga iti triṣu ।</l>
<l>ādyantāvāyataklēśau madhyamaḥ kṣaṇikajvaraḥ ॥ 298 ॥</l></lg></b> (kāvyāda. 4.24)
<b><lg>
<l>yadā tīvraprayatnēna saṁyōgādēragauravam ।</l>
<l>na cchandōbhaṅgamapyāhustadadōṣāya sūrayaḥ ॥ 299 ॥</l>
</lg></b>
<b><lg>
<l>jaha ṇhāuṁ ōiṇṇē abbhantamulhāsiamaṁsuaddhantaṁ ।</l>
<l>taha aṇa ṇhāō si tumaṁ sacchē gōlāṇaītūhē ॥ 300 ॥</l>
</lg></b>
<lg>
<l>(yathā snātumavatīrṇē ārdrībhūtamullāsitamaṁśukārdhāntam ।</l>
<l>tathā ca na snātō bhavasi tvaṁ svacchē gōdānadītīrthē ॥)</l>
</lg>
<p>3. asthānaviṁrati <b>yatibhraṣṭam</b>—</p>
<b><lg>
<l>svarasandhyakr̥tē prāyō dhātubhēdē tadiṣyatē ।</l>
<l>nāmabhēdē ca śēṣēṣu <hi>na dōṣa</hi> iti tadvidaḥ ॥ 301 ॥</l>
</lg></b>
<p>yathā—</p>
<b><lg>
<l>'śōbhāṁ puṣyatyayamabhinavaḥ sundarīṇāṁ prabōdhaḥ' ॥ 302 ॥</l>
</lg></b>
<pb n="511"/>
<b><lg>
<l>'kiñcid bhāvālasamasaralaprēkṣitaṁ kāminīnām ॥ 303 ॥</l>
</lg></b>
<b><lg>
<l>kāryākāryāṇyayamavikalānyāgamēnaiva paś‍yan ।</l>
<l>vaś‍yāmurvīṁ vahati nr̥pa ityasti caivaṁ prayōgaḥ ॥ 304 ॥ (kāvyāda. 4.30)</l>
</lg></b>
<p>atra ca— (kāvyāda. 4.31)</p>
<b><lg>
<l>lup‍tē padāntē śēṣasya padatvaṁ niścitaṁ yathā ।</l>
<l>tathā sandhivikārāntaṁ padamēvēti varṇyatē ॥ 305 ॥</l>
</lg></b>
<p>4. virūpasandhi <b>visandhi</b>— (kāvyāda. 4.36)</p>
<b><lg>
<l>na saṁhitāṁ vivakṣāmītyasandhānaṁ padēṣu yat ।</l>
<l>tad visandhīti nirdiṣṭaṁ na pragr̥hyādihētukam ॥ 306 ॥</l>
</lg></b>
<p>yathā—(kāsūvr̥. 2.2.8)</p>
<b><lg>
<l>'kamalē iva lōcanē imē anubandhāti vilāsapaddhatiḥ ॥ 307 ॥'</l>
</lg></b>
<b><lg>
<l>'sa itō'nya r̥tāvr̥tapriyō</l>
<l>na r̥castvaṁ na yajūṁṣi ūhasē ॥ 308 ॥'</l>
</lg></b>
<b><lg>
<l>padānāṁ vyutkramō yatra kramēṇa vyutkramēṇa vā ।</l>
<l>tad vyākīrṇaṁ vidustasya na dōṣaḥ kō'pi tad yathā ॥ 309 ॥</l>
</lg></b>
<b><lg>
<l>jugupsata smainamaduṣṭabhāvaṁ maivaṁ bhavānakṣatasādhuvr̥ttaḥ ।</l>
<l>itīva vācō nigr̥hītakaṇṭhaiḥ prāṇairarudhyanta maharṣisūnōḥ ॥ (jāha. 1.85)</l>
</lg></b>
<b><lg><l>5. paryāyēṇa dvayōryatra vākyaṁ praś‍nōttarādiṣu ।</l>
<l>saṅkīrṇaṁ <hi>tanna dōṣāya</hi> vākōvākyavidō viduḥ ॥ 311 ॥</l>
</lg></b>
<p>(yathā)— (amaruka. 57)</p>
<b><lg>
<l>bālē! nātha! vimuñca mānini! ruṣaṁ rōṣānmayā kiṁ kr̥taṁ</l>
<l>khēdō'smāsu na mē'parādhyati bhavān sarvē'parādhā mayi ।</l>
<l>tatkiṁ rōdiṣi gadgadēna vacasā, kasyāgratō rudyatē</l>
<l>nanvētanmama, kā tavāsmi, dayitā, nāsmītyatō rudyatē ॥ 312 ॥</l>
</lg></b>
<b><lg>
<l>6. vākyāntarasagarbhaṁ yat tad vākyaṁ garbhitaṁ viduḥ ।</l>
<l>rasāntaraviraskārē tadiṣṭaṁ <hi>nēṣṭamanyathā</hi> ॥ 313 ॥</l>
</lg></b>
<pb n="512"/>
<p>yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyatē</b>. (pr̥. 362)</p>
<b><lg>
<l>7. dēśabhāṣāprabhēdēna prakr̥tyādibhidāpi vā ।</l>
<l>apadaṁ tasya cānujñā <hi>bhāṣācitrēṣu</hi> tadyathā ॥ 314 ॥</l>
</lg></b>
<b><lg>
<l>hā tō jō jjaladēu naiva padanaḥ sākṣādayaṁ bhūtalē</l>
<l>tatkiṁ dīsai saccamā hatavapuḥ kāmaḥ kila śrūyatē ।</l>
<l>ai pacchā kialēu bhūtapatinā gaurīvivāhōtsavē</l>
<l>aisēṁ sacca ji bōllu hastakaṭakaḥ kiṁ darpaṇēnēkṣyatē ॥ 315 ॥</l>
</lg></b>
<b><lg><l>8. aśarīraṁ kriyāhīnaṁ kriyāpēkṣā na yatra tu ।</l>
<l>yatrāstyādērapēkṣā vā na <hi>dōṣastatra</hi> tadyathā ॥ 316 ॥</l>
</lg></b>
<b><lg>
<l>kiyanmātraṁ jalaṁ vipra jānudagh‍naṁ narādhipa ।</l>
<l>tathāpīyamavasthā tē na sarvatra bhavādr̥śāḥ ॥ 317 ॥</l>
</lg></b>
<b><lg>
<l>yatrōpamānē dharmāḥ syurnōpamēyēna sammitāḥ ।</l>
<l>tadūnōpamamityāhustatprasiddhau <hi>na duṣyati</hi> ॥ 318 ॥</l>
</lg></b>
<p>yathā— (bhāmahā. 2.41,42,43,44)</p>
<b><lg>
<l>sa mārutākampitapītavāsā bibhrat salīlaṁ śaśibhāsamabjam ।</l>
<l>yadupravīraḥ pragr̥hītaśārṅgaḥ sēndrāyudhō mēgha ivābabhāsē ॥ 319 ॥</l>
</lg></b>
<b><lg>
<l>śakracāpagrahādatra darśitaṁ kila kārmukam ।</l>
<l>vāsaḥ śaṅkhānupādānādūnamityatra cōcyatē ॥ 320 ॥</l>
</lg></b>
<b><lg>
<l>sarvaṁ sarvēṇa sārūpyaṁ nāsti bhāvasya kasyacit ।</l>
<l>yathōpapatti kr̥tibhirupamānaṁ prayujyatē ॥ 321 ॥</l>
</lg></b>
<b><lg>
<l>akhaṇḍamaṇḍalaḥ k‍vēnduḥ k‍va kāntānanamadyuti ।</l>
<l>yatkiṁcitkāntisāmyāttu śaśinēvōpamīyatē ॥ 322 ॥</l>
</lg></b>
<p>9. tēnādhikōpamaṁ vyākhyātam । yathā—(bhāmahā. 2.58, 59)</p>
<b><lg>
<l>sa pītavāsāḥ pragr̥hītaśārṅgō manōjñabhīmaṁ vapurāpa kr̥ṣṇaḥ ।</l>
<l>śatahradēndrāyudhavānniśāyāṁ saṁsr̥jyamānaḥ śaśinēva mēghaḥ ॥ 323 ॥</l>
</lg></b>
<pb n="513"/>
<b><lg>
<l>śaśinō grahaṇādētadādhikyaṁ kila na hyayam ।</l>
<l>nirdiṣṭa upamēyē'rthē vācyō vā jalajō'tra tu ॥ 324 ॥</l>
</lg></b>
<b><lg>
<l>na sarvasārūpyamayaṁ vistarēṇōditō vidhiḥ ।</l>
<l>abhiprāyātkavērvātra vidhēyā jalajē matiḥ ॥ 325 ॥</l></lg></b> (bhāmahā. 2.60)
<b><lg>
<l>bhinnaliṅgatvamapyāhurupamādūṣaṇaṁ tathā ।</l>
<l>vacōbhēdō <hi>na dōṣāya</hi> yatrōdvōgō na dhīmatām ॥ 326 ॥</l></lg></b> (kāvyāda. 2.51)
<p>tatra liṅgabhēdē na dōṣō yathā—</p>
<b><lg>
<l>anyadā bhūṣaṇaṁ puṁsaḥ śamō lajjēva yōṣitaḥ ।</l>
<l>parākramaḥ paribhavē vaiyātyaṁ suratēṣviva ॥ 327 ॥</l></lg></b> (māgha. 2.44)
<p>vacanabhēdē na dōṣō yathā—</p>
<b><lg>
<l>ājñā iva jaganmr̥tyōḥ prāṇā iva nayaśriyaḥ ।</l>
<l>gr̥hā iva tapassiddhērdārā iva vibhōrgatiḥ ॥ 328 ॥</l>
</lg></b>
<b><lg><l>10. śliṣṭamaspr̥ṣṭaśaithilyaṁ śithilaṁ tadviparyayaḥ ।</l>
<l><hi>gauḍīyairiṣyatē</hi> tattu bandhaprāśastyagauravāt ॥ 329 ॥</l></lg></b> (kāvyāda. 1.43)
<p>yathā—(kāvyāda. 1.44)</p>
<b><lg>
<l>līlāvilōlalalanālalitālakalālasāḥ ।</l>
<l>vilup‍tamālatīmālā jalakālānilā vavuḥ ॥ 330 ॥</l>
</lg></b>
<b><lg><l>11. anālōcyaiva vaiṣamyamarthālaṅkāraḍambarau ।</l>
<l>avēkṣamāṇā vavr̥dhē paurastyā kāvyapaddhatiḥ ॥ 331 ॥ (kāvyāda. 1.50)</l>
</lg></b>
<p>yathā—(kāvyāda. 1.49)</p>
<b><lg>
<l>candanapraṇayōdgandhirmandō malayamārutaḥ ।</l>
<l>spardhatē ruddhamaddhairyō vararāmānanānilaiḥ ॥ 332 ॥</l>
</lg></b>
<b><lg>
<l>dīp‍tamityaparairbhūm‍nā kaṭhōramapi badhyatē ।</l>
<l>nyakṣēṇa pakṣaḥ kṣapitaḥ kṣatriyāṇāṁ kṣaṇāditi ॥ 333 ॥</l></lg></b> (kāvyāda. 1.72)
<b><lg><l>12. āvidvadaṅganābālaprasiddhārthaṁ prasādavat ।</l>
<l>viparyayō'syāprasannaṁ citrādau <hi>tanna duṣyati</hi> ॥ 334 ॥</l></lg></b> (bhāmaha. 2.3)
<pb n="514"/>
<p>yathā—(dēvīśa.)</p>
<b><lg>
<l>yāśritā pāvanatayā yātanācchidanīcayā</l>
<l>yācanīyā dhiyā māyāyāmāyāsaṁ stutā śriyā ॥ 335 ॥</l>
</lg></b>
<b><lg><l>13. adhyāhārādigamyārthē nēyārthamiti tadviduḥ ।</l>
<l>prasiddhērgamyatē yasmi<hi>nna ca taddōṣavadya</hi>thā ॥ 336 ॥</l>
</lg></b>
<b><lg>
<l>mā bhavantamanalaḥ pavanō vā vāraṇō madakalaḥ paraśurvā ।</l>
<l>vāhinījalabharaḥ kuliśaṁ vā svisti tē'stu latayā saha vr̥kṣa ॥ 337 ॥</l>
</lg></b>
<b><lg><l>14. asabhyārthaṁ mataṁ grāmyaṁ tad grāmyōk‍tyaiva duṣyati ।</l>
<l>vidagdhōktau tu tasyāhu<hi>rguṇavattvaṁ</hi> manīṣiṇaḥ ॥ 338 ॥</l>
</lg></b>
<p>yathā—(kāvyāda. 1.64)</p>
<b><lg>
<l>kāmaṁ kandarpacaṇḍālō mayi vāmākṣi nirdayaḥ ।</l>
<l>tvayi nirmatsarō diṣṭ‍yētyēvamādi yathōditam ॥ 339 ॥</l>
</lg></b>
<b><lg><l>15. ōjaḥ samāsabhūyastvaṁ taddīp‍tārthēṣu badhyatē ।</l>
<l>viparyayō'syāsamastaṁ dīp‍tārthaṁ <hi>cainna dōṣabhāk</hi> ॥ 340 ॥</l>
</lg></b>
<p>yathā—(vēsaṁ. 3.22)</p>
<b><lg>
<l>yō yaḥ śastraṁ bibharti svabhujagurumadaḥ pāṇḍavīnāṁ camūnāṁ</l>
<l>yō yaḥ pāñcālagōtrē śiśuradhikavayā garbhaśayyāṁ gatō vā ।</l>
<l>yō yastatkarmasākṣī carati mayi raṇē yaśca yaśca pratīpaḥ</l>
<l>krōdhāndhastasya tasya svayamapi jagatāmantakasyāntakō'ham ॥ 341 ॥</l>
</lg></b>
<b><lg><l>16. samastamasamastaṁ vā na nirvahati yad vacaḥ ।</l>
<l>tadanirvyūḍhamasyāpi <hi>na dōṣaḥ kvāpi</hi> tadyathā ॥ 342 ॥</l>
</lg></b>
<b><lg>
<l>prasīda caṇḍi! tyaja manyumañjasā janastavāyaṁ purataḥ kr̥tāñjaliḥ ।</l>
<l>kimarthamutkampitapīvarastanadvayaṁ tvayā lup‍tavilāsamāsyatē ॥ 343 ॥</l>
</lg></b>
<b><lg><l>17. analaṅkāramityāhuralaṅkārōjjhitaṁ vacaḥ ।</l>
<l>pūrvōttarānusandhānē tasya <hi>sādhutvamiṣyatē</hi> ॥ 344 ॥</l>
</lg></b>
<p>yathā—(māgha. 2.68)</p>
<b><lg>
<l>niśamya tāḥ śēṣagavīrabhidhātumadhōkṣajaḥ ।</l>
<l>śiṣyāya br̥hatāṁ patyuḥ prastāvamadiśad dr̥śā ॥ 345 ॥</l>
</lg></b>
<pb n="515"/>
<p>(<b>vākyārthadōṣāṇāmadōṣaḥ</b>)</p>
<p>atha vākyārthadōṣāṇāmadōṣaḥ । tatra ca —</p>
<b><lg><l>1. samudāyārthaśūnyaṁ yat tadapārthaṁ pracakṣatē ।</l>
<l>tanmattōnmattabālānāmuktēranyatra duṣyati ॥ 346 ॥ (kāvyāda. 4.5)</l>
</lg></b>
<p>yathā—</p>
<b><lg>
<l>k‍vākāryaṁ śaśalakṣmaṇaḥ k‍va ca kulaṁ bhūyō'pi dr̥ś‍yēta sā</l>
<l>dōṣāṇāṁ praśamāya mē śrutamahō kōpē'pi kāntaṁ mukham ।</l>
<l>kiṁ vakṣyantyapakalpaṣāḥ katadhiyō rēkhaiva sānyādr̥śī</l>
<l>cētaḥ svāsthyamupaihi kaḥ khalu yuvā dhanyō'dharaṁ pāsyati ॥ 347 ॥</l>
</lg></b>
<b><lg><l>2. yadaprayōjanaṁ yacca gatārthē vyarthamēva tat ।</l>
<l>tasyāpi k‍vāpi <hi>nirdōṣaḥ</hi> prayōgō dr̥ś‍yatē yathā ॥ 348 ॥</l>
</lg></b>
<b><lg>
<l>gītā viduravākyāni dharmāḥ śāntanavēritāḥ।</l>
<l>na śrutā bhāratē yēna tasya janma nirarthakam ॥ 349 ॥</l>
</lg></b>
<b><lg>
<l>hr̥tkaṇṭhavaktraśrōtrēṣu kasya nāvasthitaṁ tava ।</l>
<l>śrīkhaṇḍahārakarpūradantapatraprabhaṁ	yaśaḥ ॥ 350 ॥</l>
</lg></b>
<b><lg><l>3. aviśēṣēṇa pūrvōktaṁ yadi bhūyō'pi kīrtyatē ।</l>
<l>tadēkārthaṁ rasākṣip‍tacētasāṁ <hi>tanna duṣyati</hi> ॥ 351 ॥</l>
</lg></b>
<p>yathā—(māmā. 5.30)</p>
<b><lg>
<l>asāraṁ saṁsāraṁ parimuṣitarat‍naṁ tribhuvanaṁ</l>
<l>nirālōkaṁ lōkaṁ maraṇaśaraṇaṁ bāndhavajanam ।</l>
<l>adarpaṁ kandarpaṁ jananayananirmāṇamaphalaṁ</l>
<l>jagajjīrṇāraṇyaṁ kathamasi vidhātuṁ vyavasitaḥ ॥ 352 ॥</l>
</lg></b>
<b><lg><l>4. saṁśayāyaiva sandigdhaṁ yadi jātu prayujyatē ।</l>
<l>syādalaṅkāra ēvāsau <hi>na dōṣastatra</hi> tadyathā ॥ 353 ॥</l>
</lg></b>
<b><lg>
<l>kattō lambhai paṁthia sattharaaṁ ēttha gāmaṇigharammi ।</l>
<l>uṇṇaapaōharē pēkkhiūṇa jai vasasi tā vasasu ॥ 354 ॥</l></lg></b> (gāsa.vē. 879)
<pb n="516"/>
<lg><l>(kutō labhyatē pathika srastarakamatra grāmaṇīgr̥hē ।</l>
<l>unnatapayōdharān prēkṣya yadi vasasi tad vasa ॥)</l></lg>
<b><lg><l>5. vākyē prabandhē cārthānāṁ paurvāparyaviparyayaḥ ।</l>
<l>dōṣaḥ sō'pakramō nāma citrahētau <hi>na duṣyati</hi> ॥ 355 ॥</l>
</lg></b>
<p>yathā—(kāvyāda. 2.257)</p>
<b><lg>
<l>paścātparyasya kiraṇānudīrṇaṁ candramaṇḍalam ।</l>
<l>prāgēva hariṇākṣīṇāmudīrṇō rāgasāgaraḥ ॥ 356 ॥</l>
</lg></b>
<b><lg><l>6. yasmin rītēranirvāhaḥ khinnaṁ tadabhidhīyatē ।</l>
<l><hi>na dōṣastasya</hi> tu k‍vāpi yatra cchāyā na hīyatē ॥ 357 ॥</l>
</lg></b>
<p>yathā—</p>
<b><lg>
<l>abhinavavadhūrōṣasvāduḥ	karīṣatanūnapā—</l>
<l>dasaralajanāślēṣakrūrastuṣārasamīsṇaḥ ।</l>
<l>galitavibhavasyājñēvādya dyutirmasr̥ṇā ravē—</l>
<l>rvirahivanitāvaktraklaibyaṁ bibharti niśākaraḥ ॥ 358 ॥</l>
</lg></b>
<b><lg><l>7. lōkātīta ivārthō yaḥ sō'timātra <hi>ihēṣyatē</hi> ।</l>
<l>vārtādau tēna tuṣyanti vidagdhā nētarē janāḥ ॥</l></lg></b> (kāvyāda. 1.85, 89)
<b><lg>
<l>tacca vārtābhidhānēṣu varṇanāsvapi vidyatē ।</l>
<l>kāntaṁ sarvajagatkāntaṁ laukikārthānatikramāt ॥ 360 ॥</l></lg></b> (kāvyāda. 1.89)
<p>vārtābhidhānē yathā—</p>
<b><lg>
<l>gr̥hāṇi nāma tānyēva tapōrāśirbhavādr̥śaḥ ।</l>
<l>sambhāvayati yānyēvaṁ pāvanaiḥ pādapāṁsubhiḥ॥ 361 ॥</l></lg></b> (kāvyāda. 1.86)
<p>varṇanāyāṁ yathā—</p>
<b><lg>
<l>anayōranavadyāṅgi stanayōrjr̥mbhamāṇayōḥ ।</l>
<l>avakāśō na paryāp‍tastava bāhulatāntarē ॥ 362 ॥ (kāvyāda. 1.87)</l>
</lg></b>
<b><lg>
<l>iti saṁbhāvyamēvaitadviśēṣākhyānasaṁskr̥tam ।</l>
<l>kāntaṁ bhavati sarvasva lōkasīmānu vartinaḥ ॥ 363 ॥</l></lg></b> (kāvyāda. 1.88)
<pb n="517"/>
<p>tadatikramē vārtābhidhānaṁ yathā—(kāvyāda. 1.90)</p>
<b><lg>
<l>dēvadhiṣṇayamivārādhyamadyaprabhr̥ti nō gr̥ham ।</l>
<l>yuṣmatpādarajaḥ pātadhautaniśśēṣakalmaṣam ॥ 364 ॥</l>
</lg></b>
<p>varṇanā yathā—(kāvyāda. 1.91)</p>
<b><lg>
<l>alpaṁ nirmitamākāśamanālōcyaiva vēdhasā ।</l>
<l>idamēvaṁvidhaṁ bhāvi bhavatyāsstanajr̥mbhaṇam ॥ 365 ॥</l>
</lg></b>
<b><lg><l>8. idamatyuktirityuktamētadgauḍōpalālitam ।</l>
<l>prasthānaṁ prākpraṇītaṁ tu sāraṁ vaidarbhavartmanaḥ ॥ 366 ॥ (kāvyāda. 1.92)</l>
</lg></b>
<b><lg>
<l>paruṣaṁ niṣṭhurārthaṁ yadatīva hi vigarhitam ।</l>
<l>viruddhalakṣaṇādyāsu taduktiṣu <hi>na duṣyati</hi> ॥ 367 ॥</l>
</lg></b>
<p>yathā—</p>
<b><lg>
<l>hālāhalaṁ viṣaṁ bhuṅkṣva sakhi mā tatra viśvasīḥ ।</l>
<l>yadvā na dahyasē kāṣṭhaiḥ svalpaistvamiti mē matiḥ ॥ 368 ॥</l>
</lg></b>
<b><lg><l>9. aprastutarasaṁ prāhurvirasaṁ vastu sūrayaḥ ।</l>
<l><hi>iṣṭaṁ</hi> tasyāpyanujñānamaprādhānyē tayōryathā ॥ 369 ॥</l>
</lg></b>
<b><lg>
<l>kṣip‍tō hastāvalag‍naḥ prasabhamabhihatō'pyādadānōṁ'śukāntaṁ</l>
<l>gr̥h‍ṇan kēśēṣvapāstaścaraṇanipatitō nēkṣitaḥ saṁbhramēṇa ।</l>
<l>āliṅgan yō'vadhūtastripurayuvatibhiḥ sāśrunētrōtpalābhiḥ</l>
<l>kāmīvārdrāparādhaḥ sa dahatu duritaṁ śāmbhavō vaḥ śarāg‍niḥ ॥</l></lg></b> (amaruka. 2)
<b><lg><l>10. hīnaṁ yatrōpamānaṁ syādupamēyaṁ guṇādhikam ।</l>
<l>hīnōpamaṁ tadapyāhu<hi>rna dōṣaḥ</hi> k‍vāpi tadyathā ॥ 371 ॥</l>
</lg></b>
<b><lg>
<l>tataḥ kumudanāthēna kāminīgaṇḍapāṇḍunā ।</l>
<l>nētrānandēna candrēṇa māhēndrī digalaṅkr̥tā ॥ (mahābhā. drōṇa. 184.46)</l>
</lg></b>
<b><lg>
<l>yatrōpamānamutkr̥ṣṭamupamēyaṁ nikr̥ṣyatē ।</l>
<l>jñēyaṁ tadadhikaupamyamasyāpi <hi>k‍vāpyadōṣatā</hi> ॥ 373 ॥</l>
</lg></b>
<pb n="518"/>
<p>yathā—(kāvyāda. 2.50)</p>
<b><lg>
<l>kāntyā candramasaṁ dhām‍nā sūryaṁ dhairyēṇa cārṇavam ।</l>
<l>rājannanukarōṣi tvaṁ saubhāgyēnāpi manmatham ॥ 374 ॥</l>
</lg></b>
<b><lg><l>11. upamānēna vaiṣamyād bhavēdasadr̥śōpamam ।</l>
<l>tasyābhyanujñāmicchanti vyatirēkōpamādiṣu ॥ 375 ॥</l>
</lg></b>
<b><lg>
<l>prahitaḥ pradhanāya mādhavānahamākārayituṁ mahībhujā ।</l>
<l>na parēṣu mahaujasaśchalādapakurvanti malimlucā iva ॥</l></lg></b> (māgha. 16.52)
<b><lg>
<l>yasyōpamānaṁ lōkēṣu na prasiddhaṁ tadiṣyatē ।</l>
<l>aprasiddhōpamaṁ nāma tatkavaci<hi>nnaiva duṣyati</hi> ॥ 377 ॥</l>
</lg></b>
<p>yathā—</p> <b><lg><l>ud‍garbhahūṇaramaṇīramaṇōpamardabhag‍nōnnatastananivēśanibhaṁ himāṁśōḥ ।</l>
<l>bimbaṁ kaṭhōrabisakāṇḍakaḍāragaurairviṣṇōḥ padaṁ prathamamagrakarairvyanakti ॥ 378 ॥</l>
</lg></b>
<b><lg>
<l>12. niralaṅkāramityāhuralaṅkārōjjhitaṁ vacaḥ ।</l>
<l>arthaurjityēṣu tasyāpi k‍vaci<hi>nnirdōṣatā</hi> yathā ॥ 379 ॥</l>
</lg></b>
<b><lg>
<l>yāñcāṁ dainyaparābhavapraṇayinīṁ nēkṣvākavaḥ śikṣitāḥ</l>
<l>sēvāsaṁvalitaḥ kadā raghukulē maulau nibaddhō'ñjaliḥ ।</l>
</lg></b>
<b><lg>
<l>sarvaṁ tad vihitaṁ tadāpyudadhinā naivōparōdhaḥ kr̥taḥ</l>
<l>pāṇiḥ samprati mē haṭhāt kimaparaṁ spraṣṭuṁ dhanurvāñchati ॥ 380 ॥</l>
</lg></b>
<b><lg>
<l>13. asabhyārthaṁ yadaślīlaṁ yadarthāntaravāci vā ।</l>
<l>tasyēha dr̥ś‍yatē bhūm‍nā prayōgō <hi>nāpi dr̥ṣyati</hi> ॥ 381 ॥</l>
</lg></b>
<p>yathā—</p> <b><lg><l>adyāpi tatkanakakuṇḍalaghr̥ṣṭagaṇḍaṁ</l>
<l>vaktraṁ smarāmi viparītaratābhiyōgē ।</l>
<l>āndōlanaśramavaśasphuṭagharmabindu—</l>
<l>muktāphalaprakaravicchuritaṁ priyāyāḥ ॥ 382 ॥</l></lg></b> (caupa.12)
<b><lg><l>14. dēśō'drivanarāṣṭrādiḥ kālō rātriṁdivartavaḥ ।</l>
<l>nr̥ttagītaprabhr̥tayaḥ kalāḥ kāmārthasaṁśrayāḥ ॥ 383 ॥</l></lg></b> (kāvyāda. 4.40—42)
<b><lg>
<l>carācarāṇāṁ bhūtānāṁ pravr̥ttirlōkasaṁjñitā ।</l>
<l>hētuvidyātmakō nyāyaḥ sasmr̥tiśrutirāgamaḥ ॥ 384 ॥</l></lg></b>
<pb n="519"/>
<b><lg>
<l>tēṣu tēṣvayathārūḍhaṁ yadi kiñcit pravartatē ।</l>
<l>kavēḥ pramādāddēśādivirōdhītyētaducyatē ॥ 385 ॥</l>
</lg></b>
<b><lg>
<l>virōdhaḥ sakalō'pyēṣa kadācit kavikauśalāt ।</l>
<l><hi>vyutkramya dōṣagaṇanāṁ</hi> guṇavīthīṁ vigāhatē ॥</l></lg></b> (kāvyāda. 4.57)
<p>tatra <b>dēśaviruddhasya</b> guṇabhāvō yathā—</p>
<b><lg>
<l>tasya rājñaḥ prabhāvēṇa tadudyānāni jajñirē ।</l>
<l>ārdrāṁśukapravālānāmāspadaṁ suraśākhinām ॥ 387 ॥</l></lg></b>(kāvyāda. 4.58)
<p><b>kālaviruddhasya</b> yathā—</p>
<b><lg>
<l>rājñāṁ vināśapiśunaścacāra kharamārutaḥ ।</l>
<l>dhūnvan kadambarajasā saha sap‍tacchadōdgamān ॥ 388 ॥</l></lg></b> (kāvyāda. 4.59)
<p><b>lōkaviruddhasya</b> yathā—</p>
<b><lg>
<l>aindavādarciṣaḥ kāmī śiśiraṁ havyavāhanam ।</l>
<l>abalāvirahak‍lēśavihvalō gaṇayatyayam ॥ 389 ॥</l></lg></b> (kāvyāda. 4.61)
<p><b>yuktiviruddhasya</b> yathā—</p>
<b><lg>
<l>sa saṅkōcaścandrādiva kumudarāśēraśaraṇaḥ</l>
<l>sa sūryāt kōkānāṁ viraha iva lup‍tapratividhiḥ ।</l>
<l>guṇēbhyastē khēdapraśamanaparēbhyō'pi yadayaṁ</l>
<l>khalānāmud‍vēgastadidamamr̥tādēva	maraṇam ॥ 390 ॥</l>
</lg></b>
<p><b>aucityaviruddhasya</b> yathā—(rā.ca.19.89)</p>
<b><lg>
<l>tēnātha	nātha	durudāharaṇātapēna</l>
<l>saumyāpi nāma paruṣatvamabhiprapannā ।</l>
<l>jajvāla tīkṣṇaviśadāḥ sahasōdgirantī</l>
<l>vāgarciṣastapanakāntiśilēva	sītā ॥ 391 ॥</l>
</lg></b>
<p><b>vacanaviruddhasya</b> yathā—(kāvyāda. 4.10)</p>
<b><lg>
<l>asti kācidavasthā sā sābhiṣaṅgasya cētasaḥ ।</l>
<l>yasyāṁ bhavēdabhimatā viruddhārthāpi bhāratī ॥ 392 ॥</l>
</lg></b>
<b><lg>
<l>paradārābhiṣaṅgō mē kathamāryasya yujyatē ।</l>
<l>pibāmi taralaṁ tasyāḥ kadā nu daśanacchadam ॥ (kāvyāda. 4.11)</l>
</lg></b>
<pb n="520"/>
<p><b>dharmaviruddhasya</b> guṇībhāvō yathā—(kāvyāda. 4.63)</p>
<b><lg>
<l>pañcānāṁ pāṇḍuputrāṇāṁ pat‍nī pāñcālakanyakā ।</l>
<l>satīnāmagraṇīścāsīddaivō hi vidhirīdr̥śaḥ ॥ 394 ॥</l>
</lg></b>
<p><b>arthaviruddhasya</b> guṇībhāvō yathā—</p>
<b><lg>
<l>nītirāpadi yadgamyaḥ parastanmānimō hriyē ।</l>
<l>vidhurvidhuntudasyēva pūrṇastasyōtsavāya saḥ ॥ 395 ॥ (māgha. 2.61)</l>
</lg></b>
<p><b>kāmaviruddhasya</b> guṇībhāvō yathā—</p>
<b><lg>
<l>dōlātiprēraṇatrastavadhūjanamukhōd‍gatam ।</l>
<l>kāmināṁ layavaiṣamyād gēyaṁ rāgamavardhayat ॥ 393 ॥ (kāvyāda. 4.60)</l>
</lg></b>
<p>ēvamanyē'pi draṣṭavyāḥ । tadyathā śiraśśēkharaḥ, karṇāvataṁsaḥ, śravaṇakuṇḍalaṁ,
puṣpamālā, dhanurjyā, ṭaṅkāradhvaniḥ, karikalabha ityādinā puṣṭārthatvamarthaviśēṣapratītēḥ ।
tathā hi—śiraśśēkharādīnāṁ prabhr̥tiyōgaḥ(?), puṣpamālāyāṁ vaiśā x x x diprāśastyaṁ,
dhanurjyāyāmārūḍhiḥ, karikalabhē karipramāṇatā pratīyatē । bhuvanaśiraśśēkharaḥ,
pr̥thvīkarṇāvataṁsaḥ, sarasvatīśravaṇakuṇḍalaṁ, rat‍namālā, dhanurjyā, ṭaṅkāradhvaniḥ, kucakumbhaḥ,
karikalabhakaḥ ityādiṣūpacāraḥ ।</p>
<p>nanu ca guṇakalpanēyaṁ nōpacārakalpanā । tathā hi—viśēṣyēṣu guṇakalpanā
viśēṣaṇēṣūpacārakalpanēti pradarśitaṁ purastāt ।1 na ca guṇavr̥ttirupacāravr̥ttāvantarbhavati,
api tūpacāravr̥ttirguṇavr̥ttau । dvidhā hi gauṇī, guṇanimittā upacāranimittā ca । satyamētat ।
kiṁtu vyavahitapratipattisādhanatvasādharmyādadūraviprakarṣēṇa gauṇīmapyupacaritāmēvācakṣatē ।</p>
<p><b>akṣapāda</b>stu 'sahacaraṇasthānatādarthyādibhyastadvadupacāra' iti bruvāṇō (nyāyasū.
2.2) yaṣṭīḥ pravēśaya, mañcāḥ krōśanti, mallikā pradīpa ityādiṣu lakṣaṇāmapyupacārapakṣē
pratikṣipati । na ca lakṣaṇāgauṇyōrabhēda iti vaktavyam । yadāha <b>bhaṭṭaḥ</b> —</p>
<b><lg>
<l>abhidhēyāvinābhūtapratītirlakṣaṇēṣyatē ।</l>
<l>lakṣyamāṇaguṇairyōgād vr̥ttēriṣṭā tu gauṇatā ॥ 397 ॥</l></lg></b> (tavā. 14.22)
<!-- NOTES pg=520!-->
1. pr̥ṣṭha 44 ।
<pb n="521"/>
<p>tatra lakṣaṇāyāṁ yathaivākr̥tivacanaḥ śabdaḥ tatsahacaritāṁ vyaktiṁ lakṣayati tathaiva
yaṣṭimañcapradīpādayastatsambaddhapuruṣādilakṣaṇārthāḥ prathantē । gauṇyāṁ punarag‍nirmāṇavakaḥ,
siṁhō dēvadattaḥ, gaurbāhīkaḥ, ityādiṣu nāg‍nitvādyavinābhāvēna māṇavakādayaḥ pratīyantē ।
kiṁ tarhi—</p>
<b><lg>
<l>vahnitvalakṣaṇādarthād yatpaiṅgalyādi gamyatē ।</l>
<l>tēna māṇavakē buddhiḥ sādr̥ś‍yādupajāyatē ॥ 398 ॥</l></lg></b> (tavā. 14.22)
<p>nanu ca na gauṇamukhyayōrvivēkō yujyatē । tathā hi— ēka ēvāyaṁ gōśabdō vākyē
k‍vacijjātiviśēṣābhidhāyī gauranubandhya iti, k‍vacijjātyupasarjanadravyamātravācī
gaurānīyatāmiti, k‍vacitparicchinna ēva dravyaviśēṣē vartatē, astyatra kāṁcid gāṁ
paś‍yasīti (mabhā. 1.2.58); k‍vacittu rūḍhasambandhēṣu kriyāguṇēṣu gōśabdaḥ prayujyamānō
dr̥ś‍yatē, yathā— jāḍyādaucchiṣṭyāt sarvasahatvānmahāśanatvād vā gaurbāhīka iti ।
tadēvaṁ sarvaśaktērgōśabdasyārthaprakaraṇādibhiravacchidyamānasāmarthyasya pr̥thivyādāviva
bāhīkē'pi vartamānasya na gauṇatvamupapadyatē । tadāha—(vāpa. 2.253)</p>
<b><lg>
<l>sarvaśaktēstu tasyaiva śabdasyānēkakarmaṇaḥ ।</l>
<l>prasiddhibhēdād gauṇatvaṁ mukhyatvaṁ vā prakalpyatē ॥ 399 ॥</l>
</lg></b>
<p>tathā hi— (vāpa. 2.252)</p>
<b><lg>
<l>yathā sās‍nādimān piṇḍō gōśabdēnābhidhīyatē ।</l>
<l>tathā jāḍyādiguṇavān bāhīkō'pyabhidhīyatē ॥ 400 ॥</l>
</lg></b>
<p>yatra svaviṣaya ēva śabdaḥ prayujyatē tatra mukhyaḥ । yatra tu kutaścinnimittāt
pravr̥ttinimittamarthāntarē'dhyasya prayujyatē tatra gauṇaḥ ।</p>
<p>yadyapi jātiśabdaḥ tayā jātyā svanibandhanabhūtayā vinātyantānabhidhēyē
kriyāguṇamātradvārēṇa nānyatra vartitumarhati, na ca śabdēnāpravartamānēna gaurbāhīka iti
sāmānādhikaraṇyaprayōgō ghaṭatē, tathāpi yathā— kathaṁcit sammōhād rajjudravyē
prāp‍tē buddhiviparyayāṁdarthāntarē'rthārarūpamadhyārōpya svaviṣaya ēva sarpaśabdaṁ prayuṅktē
tathā kasyacidēva sadr̥śasya dharmasya bhūtasya darśanād bhāvinō vā bhūtāsaṅgāt
prāp‍tarūpaviparyāsāyāṁ buddhau bāhīkē gōtvamāsajya gōśabdaṁ sās‍nādimatyēva
piṇḍē prayuṅktē ।</p>
<pb n="522"/>
<p>ēvamapyartharūpamātraviparyayaḥ, śabdasya tu svaviṣayavyabhicārō na vidyatē ।</p>
<p>na cādhyārōpaḥ śakyatē kartum । tathā hi — yadā tāvad bhrāntyā mr̥gatr̥ṣṇāyāṁ
tōyaṁ śuktikāyāṁ rajatamadhyārōpya tacchabdaṁ prayuṅktē tadōbhayōḥ pratipādyapratipādakayō—
rmukhyādhyavasānarūpēṇaiva tōyādipratītēstadbhāvāpattirmukhyatvam; athāpi vaktā vivēkī san
itaravañcanārthaṁ prayuṅktē, śrōtā ca na viviṅktē, tadā tu ēkasya vivēkēnā—
dhyārōpābhāvāditarasya ca viparyayamukhyatvānnaikamapi prati gauṇatvōpapattiḥ ।</p>
<p>yadā tu dvāvapyabhrāntau tadōbhayōḥ sādr̥ś‍yādinimittāt tannimittavatya—
rthādhyavasānādadhyārōpābhāvaḥ । yathaiva hyasadr̥śānāmarthānāṁ tiktamadhurādīnāṁ na kathaṁcidapi
pratītyabhāvāt parasparādhyārōpaṇam, ēvaṁ sadr̥śānāmapi vivēkajñānāt nōpapadyatē । na ca
pratītiviparītaṁ jñānaṁ vyavahārāṅgaṁ bhavati ।</p>
<p>na ca pravr̥ttinimittamantarēṇa śabdō na pravartatē, buddhistu viṣayamantarēṇāpi pravartata
iti vaktumucitam ।</p>
<p>na cārtharahitā buddhirātmākāramātramanubhaviṣyatīti vaktavyam । nīlamida—
mityādibuddhiṣu grāhyasya bāhyatvēnaivāvabhāsāt ।</p>
<p>api cāyaṁ gauṇamukhyāvibhāgaḥ śrōtr̥̄ṇāmarthaviśēṣāvadhāraṇē vyāpriyatē । tē ca
padaśravaṇavēlāyāmanadhyārōpitasvārthavr̥ttyaiva gavādipadamadhyavasāya bāhīkādipadasāmānā—
dhikaraṇyānyathānupapattyā gauṇatāṁ parikalpayanti । tatra caiṣāṁ svayamanadhyārōpyaiva gōtvaṁ,
tatsādr̥ś‍yapratītirbhavati । sā ca kiṁ śabdād arthād vētyanvicchatāmanvayavyati—
rēkābhyāmarthāditi niścayō jāyatē ।</p>
<p>katham?</p>
<b><lg>
<l>siṁhaśabdē hyanuktē'pi siṁhārthasadr̥śī matiḥ ।</l>
<l>jāyatē na tvabuddhē'rthē siṁhaśabdē śrutē'pi naḥ ॥ 401 ॥</l></lg></b> (tavā. 1.4.25)
<p>yadā ca śrōtr̥̄ṇāṁ svayamēvādhyārōpābhāvastadā vaktaryapi naivaiṣāmiyaṁ kalpanā bhavati;
yathā kr̥tamanēna siṁhatvamadhyārōpitamiti ।</p>
<p>kathaṁ tarhi siṁhatvāvinābhūtānēkakriyāguṇasamudāyō'nēna dēvadattē vivakṣitaḥ?</p>
<p>yat‍nagauravabhayānna svairabhidhānairbravīti । na cāsya samastasya kiṁcidēkaṁ vācakaṁ
<!-- NOTES pg=522!-->
1. pr̥ṣṭha 334
<pb n="523"/>
padamasti । tēnāvinābhāvitayā kathaṁ tu siṁhatvāt tatpratītirbhavēditi tattāvadabhidhīyatē
yataḥ sthitayā śabdaśak‍tyā puṁsāṁ vyavahārō na tadvaśēna śak‍tyantarōpajana iti ।
kiṁca—(tavā. 1.4.22)</p>
<b><lg>
<l>yadadhyāsēna vaktr̥̄ṇāṁ gauṇī vr̥ttiḥ prakalpyatē ।</l>
<l>vēdē sā na kathaṁcit syādadhyārōpayiturvinā ॥ 402 ॥</l>
</lg></b>
<p>ēvaṁ tarhi sarva ētē gavādiśabdā jātidravyaguṇakriyāsamudāyavācinaḥ
samastārthāsambhavē sās‍nādimadādau prayujyamānā mukhyāḥ bāhīkādau tu
katipayaguṇakriyāyōgāt pravartamānā gauṇatāṁ labhantē । tatrābhidhīyatē—</p>
<b><lg>
<l>samudāyārthavācitvē naikadēśē bhavēd gatiḥ ।</l>
<l>śataśabdānna pañcāśanmukhyarūpēṇa gamyatē ॥ 403 ॥</l></lg></b>(tavā.)
<p>bhavati tu jātimātrē dr̥ṣṭē sarvakriyāguṇapratyastamayē'pi prayōgaḥ pratyayaśca
mukhyātmanaiva, na bāhīkādiṣviva gōśabdādupacaritaḥ । aprasahyakāryapi hi kadācid
rōgēṇōpahataḥ siṁhyāḥ putraḥ siṁha ēva । jātivācitā ca gavādiśabdānāṁ 1purastāduktā
bādhyēta । kriyāguṇānāṁ tvānantyānna śakyaṁ prativyakti guṇasambandhō'nubhavitum ।</p>
<b><lg>
<l>ēkasyāmēva ca vyaktau bālyādiṣu guṇakriyāḥ ।</l>
<l>anyāścānyāśca śakyantē nābhidhātumasaṅgatēḥ ॥ 404 ॥</l></lg></b> (tavā.)
<p>na cānyat sāmānyaṁ śakyatē kalpayitum, jātyantarē'pi k‍vacit
kāsāṁcitsambhavāt । na cānabhihitaṁ gōtvaṁ guṇakriyāṇāṁ vyavacchēdakaṁ bhavati, apratītēḥ ।
abhihitaṁ cēt tatpratyayādēvāśēṣaguṇakriyāvagamādabhidhānaśak‍tayanavasara iti । (tantravā.)</p>
<p>anyē tu śaktipramāṇādibhirnyūnaṁ gauṇam, atiśayavantaṁ sampūrṇaṁ mukhyamityācakṣatēṁ
nyūnā hi dēvadattē śaktiḥ sampūrṇā siṁhē, alpaṁ pramāṇaṁ kūpē mahat samudra iti । (vāpa.
2.253)</p>
<p>tatrāparē bruvatē (tavā.)—śabdābhidhēyatayā nyūnamadhikaṁ vā vijñāyatē, na tu
śaktipramāṇādyupacayāpacayēna । yō hi śabdō yēnārthēnāvabaddhō'rthāntaraṁ nīyatē
tadupacitamapyartharūpaṁ tacchabdaṁ prati nyūnamēva । tathā hi—'kūpaḥ samudraḥ pāṭalīputraḥ svarga'
ityādau alpapramāṇaśaktyādāvapi svārthē kūpādiśabdānāṁ mukhyatvamēva । ataḥ 'svārthē
pravartamānō mukhyō'rthāntarē tu gauṇa' iti nyāyyam ।</p>
<pb n="524"/>
<p>tatra jātiḥ gavādiśabdānāṁ pravr̥ttinimittaṁ, jātau hi svārthē prāp‍tasvarūpāṇya—
bhidhāṁnāni tatsahacaritāṁstadvārēṇaiva dharmān saṁspr̥śanti । tatra rūḍhasambandhasya
prasiddhasāhacaryasya kriyāguṇādērdharmāntarasya darśanādatajjātīyēṣu jātiśabdaḥ prayujyamānō
gauṇa ityucyatē । ḍitthāḍiṣvapyanāśritākr̥tiṣu kriyāguṇanimittāyāṁ śabdapravr̥ttāvarthāntara—
samudbhavād gavādivadēva gauṇamukhyatvē ।</p>
<p>atrāhuḥ—ajahatsvārthāḥ sarvā vr̥ttayaḥ pūrvaśak‍tyanusārasambhavē śak‍tyantarakalpanē
pramāṇābhāvāt; sambhaviṣyati cātra gōtvāvagatavyak‍tyupasthāpitajāḍyādyanēka—
dharmapratyayād bāhīkē pratyaya iti pūrvaiva śaktirnimittam । atō na saṁśayahētutvēna
vyavahārōcchēdakāraṇaṁ prasiddhahānāprasiddhakalpanamāśrayaṇīyam ।</p>
<p>api ca yathā gaurbāhīka iti kr̥tapratyayalōpō gōśabdō bāhīkārthāntarē pravartamānō
gauṇa ityucyatē, tathā gargasyāpatyāni bahūni gargāḥ, vidā iti pratyayalōpāt
prakr̥tiśabdāḥ pratyayārthē vartamānā arthāntaravacanatvād gauṇā bhavēyuḥ (vāpa. 2.221)
tasmādēka ēva śabdō'nēkamarthaṁ yaugapadyēna paryāyēṇa vābhidhattē, na tu svārthamutsr̥jyārthāntarē
pravartatē । prasiddhyaprasiddhibhyāṁ ca tasya mukhyagauṇavyapadēśō jāyatē (vāpa. 2.263) ।
tatra yaugapadyē'pi yadā prasiddhēnārthēnāvacchidyatē śabdastadā mukhyavyapadēśaṁ labhatē ।
aprasiddhēna tvarthēna prāp‍tāvacchēdasya gauṇavyapadēśō bhavati । paryāyēṇāpi yasmin vākyē
prasiddhārthaḥ śabdastastra mukhyaḥ anyatra tu gauṇaḥ । tadāha—</p>
<b><lg>
<l>viparyāsādivārthasya yatrārthāntaratāmiva ।</l>
<l>manyatē sa gavādistu gauṇa ityucyatē k‍vacit ॥ 405 ॥ (vāpa. 2.274)</l>
</lg></b>
<p>tasmāllabdhvā bhavatu sō'yamiti vā saṁbandhaḥ kriyatām । sarvathā yatrārthāntaravācī
śabdaḥ kutaścinnimittāt parityajyaiva svārthamarthāntarē vartatē, 'yaugapadyamatikramya paryāyē
vyavatiṣṭhatē ।' (vāpa. 2.251) iti prasiddhiḥ, tasya tathābhūtō'rthō gauṇa iti
vyapadiś‍yatē । yatra tu lōkē'rthāntaratvēna prasiddhistatra mukhyatvamēva । yathaiva rūpādēva
kēcit padārthāḥ kēṣucit karmasu yōgyatvēnāśritaśaktayaḥ sādhanatvēna prasiddhasambandhāḥ,
tē ca darśanamātrādēva viśiṣṭaviṣayāstatratatrāvyabhicārēṇa pratīyantē । tadyathā—
sīrāsimusalādayaḥ kr̥ṣivadhāvahananādiṣu prayōgaikadēśarūpatvamiva pratipannā gr̥hyantē
(vāpa. 2.275) ।</p>
<pb n="525"/>
<p>na caiṣāṁ karmāntarēṣu śaktayō na prabhavanti । prasiddhā tu rūpaparikalpitamēṣāṁ
niyatakriyāviṣayasādhanatvaṁ vyavasthitaṁ lōkē । tēṣu karmāntarēṣūpādīyamānāḥ sādhayantō'pi
tadarthaṁ na tadaṅgatvēna vyapadēśaṁ labhantē । tathaivaitē gavādayaḥ śabdāḥ pratyāyakatvasya
vicchēdābhāvād rūpaparigrahēṇa pratyāyanaśaktimātraparigrahēṇa ca kēṣucidarthēṣu lōkē
prasiddhasambandhāḥ śrutimātrādēva tad‌viṣayatvēnāvatiṣṭhantē । pratyāyanaśaktimātraṁ tūpādāyānyatra
prayujyamānāḥ pratyāyayantō'pi tānarthān tatsaṁbandhitvēna lōkavyavasthāprasiddhiṁ na
labhantē ।</p>
<p>tasmācchutimātrēṇa śabdānāṁ yēṣvarthēṣu tādarthyamavasīyatē tamēṣāṁ prasiddhaṁ
mukhyamarthamācakṣatē (vāpa. 2.278)। yatra tu śrutimātraviṣayaṁ kr̥taṁ yat‍namabhikramya
nimittāntarataḥ pratītiḥ tamaprasiddhaṁ gauṇamityāhuḥ (vāpa. 2.266)। atrāpyucyatē—
'prasiddhirnāma prajñānaṁ, na ca prajñānē kaścid viśēṣō'sti । taduktam—</p>
<b><lg>
<l>prasiddhiriti vijñānaṁ na cāsyōnātiriktatā ।</l>
<l>tasmānna tatkr̥taḥ śakyō viśēṣō vak‍tumañjasā ॥ 406 ॥ (tavā. 3.2.1)</l>
</lg></b>
<p>api ca purārātprabhr̥tīnāmākhyātasarūpāṇāṁ ca prasiddhārthābhidhāyināṁ
gauṇumakhyapravibhāgaḥ prasajyēta yathā— 'purā vidyōtatē, naḍēna sma purā brāhmaṇā
adhīyatē (kāśikā3.2.118) ārāddavīyō apasēdha śatrūn (maisaṁ. 3.163),
ārācchatrumapa vādhasva dūraṁ (r̥vē.10.42.7), vāyurvāyuraśvō'śvastēna tēnēti (mabhā.dī.
160)।</p>
<p>kiṁ ca gavādiśabdānāmapi vāgādiṣvaprasiddhargauṇatāprasaṅgaḥ । tasmācchrōtragata—
prasiddhērmūlaṁ tadvaktr̥gataṁ bahvalpaprayōgitvaṁ mukhyagauṇapravibhāgāya prakalpatē । yasya bahuśaḥ
prayōgaḥ sa mukhyaḥ, alpaśastu prayujyamānō gauṇa iti ।</p>
<p>tadapi na samyak । alpaśō'pi prayujyamānō nāsati sāmarthyē pratyāyayēd, ataḥ
sō'pi śabdāt pratīyata iti mukhya ēva । atrāpi ca gavādīnāṁ vāgādiṣu gauṇatāprasaṅgō
vaktavyaḥ । na ca bahvalpaprayōgitā mukhyagauṇatvē hētuḥ । tathā hi—</p>
<b><lg>
<l>maṇḍakairbuhuśastr̥p‍tiḥ	kadācit‌khaṇḍamōdakaiḥ ।</l>
<l>na tasya maṇḍakā mukhyā gauṇā vā khaṇḍamōdakāḥ ॥ 407 ॥</l></lg></b> (tavā.3.2.1)
<p>ēvaṁ tarhi kēvalādēva śabdād yō'rthaḥ pratīyatē sa mukhyō, yastu sōpapadāt
<pb n="526"/>
sa gauṇaḥ (śābhā. 3.2.1) na hi yathā kēvalādag‍niśabdād jvalanapratyayō bhavatyēvaṁ
māṇavakapratyayaḥ, padāntarādhīnatvāt । yatrāpi padāntaraṁ na śrūyatē tatrāpyarthaprakaraṇāpēkṣaṁ
tadēva vyāpriyatē (tavā.) । taduktam—(vāpa. 2.264)</p>
<b><lg>
<l>arthaprakaraṇāpēkṣō yō vā śabdāntaraissaha ।</l>
<l>prayuktō gamayatyarthaṁ sa gauṇa iti gīyatē ॥ 408 ॥</l>
</lg></b>
<p>ētadapyayuktaṁ— 'yasya hi śabdasya yadrūpaṁ kasyacidarthasya nimittaṁ sōpapadasyāpi
tattadēva । na ca śakyaṁ nimittē sati naimittikēna na bhavitum । upapadaṁ tu vidyamānamapi
dyōtakatavēnāpēkṣyatē । yathaiva cakṣuṣaḥ prakāśānugrahāpēkṣitvē rūpamarthō, yathā vā
muktasaṁśayasya mukhyasya varṇakramamātrā'grahaṇasaṁskārasmr̥tisambandhānubhavādyapēkṣitvaṁ
tathātrōpapadamapi naiva vinā sāmarthyēnāpēkṣituṁ śakyatē । apēkṣyamāṇamapi dyōtakatvēnēti—
kartavyatāsthānīyatvānna mukhyatāṁ vihanti । tēna vināpyupapadēna sa tasyārthō bhavatyēva,
kathaṁcittu nābhivyajyatē, tadyathā gavādiśabdānāṁ pr̥thivyādiḥ ।</p>
<p>ēvaṁ tarhi nityaṁ māṇavakāg‍niśabdasamudāyādasyārthasya pratītēḥ aśvakarṇādivat
samudāyavācyatvē satyagnyādēravayavasya tatra gauṇatvamiti ।</p>
<p>tadapi nāsti । anvayavyatirēkābhyāmarthabhēdapratītēstatra samudāyapratītirbhavati ।
yatrāvayavārthau tirōdhāya tyaktabhēdaḥ samudāyārtha (bhēda) ēva pratīyatē, gamayatē
tvatrāg‍niśabdasya paiṅgalyaṁ, māṇavakaśabdasya tu piṇḍasvarūpaṁ viviktaṁ vācyam । ataḥ
prātyātmikayōrubhāvapi vācyatvānmukhyāviti ।</p>
<p>tatraitatsyāt anugatasvārthapadadvayagamyatvānnīlōtpalavat vākyārthō'yam । ataśca
tasyāvayavāpēkṣayā gauṇatvamiti ।</p>
<p>tadapi na । na hyatrāg‍nipadārthēg‍nitvamasti; na cānanvitapadārthō vākyārthaḥ sambhavati ।</p>
<p>asti tarhi svarūpa ēva śabdō nityaṁ vartatē; sa ēvāsyāntaraṅgō'vyabhicārī
śabdāntaraiśca asādhāraṇō'rthaḥ । tatra cānupadēśā pravr̥ttiḥ sarvēṣām । svarūpaṁ tu
śabdānāmarthēṣvadhyārōpyatē । yō gōśabdaḥ sō'yaṁ piṇḍaḥ । tadyathā— yō vr̥ddhiśabdaḥ sa
ādaic iti । tatra svarūpēṣvēva śrutayō nityāvaruddhāḥ । arthasvarūpayōstu rūpaviparyāsamātrē
sakalakōkavyavahāraḥ kriyatē । niyatasvarūpaṁ śrūyatē; dvitīyasthānāpannaviparyāsaṁ hi svarūpaṁ
gauṇavyapadēśē nimittatvaṁ pratipadyatē । tadāha—</p>
<pb n="527"/>
<b><lg>
<l>tatra svarūpaṁ śabdānāṁ sarvārthēṣvanuṣajyatē ।</l>
<l>arthamātraṁ viparyastaṁ svarūpē tu śrutiḥ sthitā ॥ 409 ॥</l></lg></b> (vāpa. 2.256)
<b><lg>
<l>rūḍhyā yatrāsadarthō'pi lōkē śabdō nivēśitaḥ ।</l>
<l>sa mukhyastatra tatsāmyād gauṇō'nyatra skhalad‍gatiḥ ॥</l></lg></b> (pra.vā.pratya. 37)
<p>atrāpi pañcālasyāpatyāni pañcālāḥ, tēṣāṁ nivāsō janapadaḥ pañcālāḥ, pāṇininā
prōktō granthaḥ pāṇinīyaḥ, tamadhītē vētti vā pāṇinīyaḥ śiṣya ityādiṣu śabdasvarūpasya
dvitīyasthānāpannaviparyāsatvād gauṇatvaṁ prāp‍nōti । ēvaṁ tarhyarthabhēdānnāmākhyātaśabdānāmiva
śrutirūpasādr̥śyē'pi gavādiśabdānāṁ bhēda ēva nityō mukhyaḥ paramarthēna vijñāyatē,
durjñānatvācca bhēdasya svarūpāśrayēṇaikatvēna । prakr̥tiśabdānāṁ pratyayārthēṣu
lubādivyavahāramātraṁ śāstrēṇa kriyatē, gauriva gaurbāhīkaḥ, cañcēva cañcā dēvadattaḥ । tatra
yathāsvamapyarthābhidhānē śāstrapravr̥ttyapēkṣayā mukhyagauṇavibhāgaḥ; svatō'rthē pravartamānō
mukhyaḥ, śāstrēṇa tu niyuktō gauṇa iti ।</p>
<p>nanu ca śuklādiśabdānāṁ matublōpāt tadvati dravyē vartamānānāṁ gauṇatāprasaṅgaḥ ।
yatō na nimittavatsu arthēṣu nimittaṁ svarūpapratyayanimittatvaṁ, nimittāni pratipādyamānāni
pratilabdharūpasamprahāṇīva (ṇyēva?) gauṇamukhyavyavahāramavataranti । tēṣāṁ hi
satyapyātmāntarānātmatvē tadātmāśraya ēva vyavahāraḥ prasiddhō lōkō । ēvamapi gargā
bidāḥ pañcālā iti prakr̥tiśabdānāṁ pratyayārthē śāstradvārēṇa pravr̥ttērgauṇatāprasaṅgaḥ । tasmānna
kathaṁcidgauṇamukhyapravibhāgaḥ prakalpata iti ।</p>
<p>atrōcyatē— 'yaḥ sākṣādēva śabdāt pratīyatē sō'rthō mukhamiva bhavatīti mukhya
ityucyatē । tathā hi— 'śākhādibhyō ya' (5.3.103) ityēvamivārthē mukhya ityayaṁ
śabdaprayōgō bhavati । yastu khalu pratītārthāvalambiguṇasambandhavyavadhānēna gamyatē sa
guṇēbhya āgata iti gauṇō bhavati । (śābhā. 3.2.1)</p>
<p>nanu ca yadgiriśikharamāruhya prēkṣatē tadapi pratyakṣamēvēti nyāyād guṇavya—
vadhānēnāpi śabdataḥ pratīyamānō'rthō mukhya ēvēti yujyatē । na hi sāmagrīvyavadhānaṁ
kārakāṇāṁ kārakatvaṁ vihanti; aśvēnāpi grāmaṁ gacchan gantaiva bhavati । naivam;
astyatrāparō'pi viśēṣaḥ । anādr̥tyaiva māṇavakapratyayaṁ jvalanamag‍niśabdātpratiyantō
dr̥śyantē । na tvanādr̥tya jvalanapratyayaṁ māṇavakaṁ pratiyanti । kutaḥ punarētat? yō yō
<pb n="528"/>
'g‍nisadr̥śō vivakṣyatē, tatra tatrāg‍niśabdō nipatati, vigatasādr̥śyācca apayannupalakṣyatē,
atō'g‍nisādr̥śyamasya pravr̥ttau nimittam । na ca jvalanē apratītē tatsādr̥śyaṁ pratīyatē ।
tasmājjvalanē ag‍niśabdō mukhyō māṇavakē tu gauṇa iti । tadāhuḥ—</p>
<b><lg>
<l>prākpratītasya mukhyatvaṁ mukhavatprathamōdgatēḥ ।</l>
<l>paścādgamyasya gauṇatvaṁ guṇāgamanahētukam ॥ 411 ॥</l></lg></b> svārthē
<b><lg>
<l>pravartamānō'pi yasyārthaṁ yō'valambatē ।</l>
<l>nimittaṁ tatra mukhyaḥ syānnimittī gauṇa iṣyatē ॥ 412 ॥</l>
</lg></b>
<p>nanvēvaṁ sati khapuṣpaśaśaviṣāṇādīnāṁ svārthāvinābhūtaguṇābhāvāt
gauṇaprayōgābhāvaprasaṅgaḥ । tathā hi—yastāvatkhapuṣpamātmā śaśaviṣāṇaṁ bhavatsiddhānta iti
prayōgastatra katarat tvayānyatkhapuṣpādikamātmādivyatiriktamag‍nisiṁhagavādivadavadhāritaṁ
yad‍guṇadvārēṇātmādiṣu puvartamānā khapuṣpādayō gauṇā bhavēyuḥ । ataḥ prathamapratītatvāt
khapuṣpādērātmādirarthō na mukhyatvādapaiti । kathamasatō mukhyatvamiti cēttulyamidaṁ
gauṇatvē'pi । ucyatē— khapuṣpaśaśaviṣāṇādayaḥ śabdā atyantābhāvādyupādhiṣu padārthēṣu
labdhamukhyavyapadēśā nāstītyādidharmayōgādātmādiṣu prayujyamānā gauṇabhāvaṁ labhantē ।
tathā hi— sadasatī tattvē iti nyāyātpuṣpamityuktē asti nāstīti prasaṅgaḥ । tatra
yathā latādisambandhādastīti gamyatē tathā''kāśādisambandhānnāstīti gamyatē । kathaṁ tarhi
khapuṣpaṁ nāstīti prayōgaḥ?</p>
<p>pūrvēṇaivāvagatē'bhāvē nāstiśabdō'nuvādaka iti kēcit, bādhaka iti kēcit ।</p>
<p>yadi vā khasya puṣpamityavayavārthau prasiddhau, samāsācca rājapuruṣādivat
sāmānyatōdr̥ṣṭēnānumānēna ṣaṣṭhyarthasmr̥tiḥ prasaktā । na ca kadācidākāśasya
kusumānāśrayatvamavadhāritapūrvaṁ tasyaitatsaṁsargānusandhānaṁ vāryatē ।</p>
<p>ētēna nāsti śaśaviṣāṇamitpapi vyākhyātam ।</p>
<p>athavā śaśamūrdhavartināṁ pr̥thivyavayavānāmuparyuparicīyamānadr̥ḍhadīrghasannivēśarūpēṇā—
pariṇatānāṁ nīcairvr̥ttyā yadavasthānaṁ sō'sya vākyasya viṣayaḥ sambhavatītyavirōdhaḥ ।</p>
<p>na caitad vācyam abhāvō bhāvaśabdairnābhidhīyata iti । yataḥ—</p>
<b><lg>
<l>yāṁ niṣēdhāḥ kriyāmāhurna yātītyēvamādayaḥ ।</l>
<l>tiṣṭhatītyādibhistaistu śabdaiḥ saivābhidhīyatē ॥ 413 ॥</l></lg></b>(tavā.)
<pb n="529"/>
<p>atō labdhamukhyārthānāṁ khapuṣpaśaśaviṣāṇādiśabdānāmanyatrāpi prasiddhānyathā—
vasthāyinyarthē gauṇaḥ prayōga upapannō bhavati । (tavā)</p>
<p>nanu ca sādr̥śyēna pravartamānō gauṇa ityabhyupagamē — prakr̥tiṣu mr̥dgavakādaya iti,
pratimāsu vāsudēvādaya iti, citrēṣu parvatādaya iti, śuktikāyāṁ rajatamiti,
rajjāvahiriti, mr̥gatr̥ṣṇāyāṁ tōyamiti, alātasampātē cakramiti, payaḥpr̥ṣatsūryaraśmiṣu
surāyudhamiti, kṣupātapādiṣu gandharvanagaramiti, pratibimbē stambērama iti, karṇakṣvēḍāyāṁ
ghōṣa iti ālōkābhāvē'ndhakāra (vāpa. 2.287–295) iti ca yō vyapadēśaḥ, tasyāpi
gauṇatvaṁ prāp‍nōti । ētēṣāmapi hi pravr̥ttau sādr̥śyamēva nimittam । tathā hi—
mr̥dgavakādayaḥ kasyacidēva sadr̥śasya dharmasya bhāvādupamānōpamēyasambandhē sati 'ivē
pratikr̥tau' (5.3.96) ityētat prakaraṇavihitānāṁ pratyayānāmutpattau nimittatvaṁ lakṣantē ।
yuktaṁ caitat । yataḥ— (vāpa. 2.293)</p>
<b><lg>
<l>mr̥gapaśvādibhiryāvān mukhyairarthaḥ prasādhyatē ।</l>
<l>na tāvān mr̥nmayēṣvasti tasmāt tē viṣayāḥ kanaḥ ॥ 414 ॥</l>
</lg></b>
<p>ētēna pratimādiṣu vāsudēvādayō vyākhyātāḥ । tathā hi tē mukhyā varapradānadānavō
cchēdādikarmasu sādhanatvēna vyavatiṣṭhantē na tathā grāvamayā vā dārumayā vā । taduktam—</p>
<b><lg>
<l>trailōkyatrāṇasāmarthyaṁ sākṣād viṣṇōryaducyatē ।</l>
<l>śilpibhiḥ kalpyamānasya na tadarcāsu dr̥śyatē ॥ 415 ॥</l>
</lg></b>
<p>ēvaṁ citrē parvatādisvarūpasya nim‍nōnnatāditvēna yad grahaṇaṁ tadapi
tatsahacaritaprapātapratighātādērabhāvādadhaḥ ka x x x x vāvasthānē
nim‍nōnnatavr̥ttērnivr̥ttidarśanādayathārthamēvāvasthāpyatē । taduktam—</p>
<b><lg>
<l>yatra nim‍nōnnataṁ citrē 1sarūpaṁ parvatādibhiḥ ।</l>
<l>na tatra pratighātādikāryaṁ tadvatpravartatē ॥ 416 ॥</l></lg></b> (vāpa. 2.290)
<p>śuktikāyāṁ tu pratyayādhīnē'pi rajatarūpāvadhāraṇē k‍vacit tad‌viṣayāṇāṁ
pratyayānāṁ vyabhicārēṇa yā pravr̥ttiḥ saivāmukhyabhāvaṁ vyavasthāpayati । yadāha—</p>
<b><lg>
<l>yadyapi	pratyayādhīnamarthatattvāvadhāraṇam ।</l>
<l>na sarvaḥ pratyayastasmin prasiddha iva jāyatē ॥ 417 ॥</l></lg></b> (vāpa. 2.286)
<!-- NOTES pg=529!-->
1. svarūpa0 HOS
<pb n="530"/>
<p>rajjudravyē yadyapi varṇasaṁsthānadvārēṇa sarpabuddhiḥ punaḥpunarutpadyatē, tathāpi
yatsādhāraṇaṁ kāṣṇaryadairghyādi tadapāsya śvāsadaṁśādibhirasādhāraṇadharmairmukhyaviṣayaṁ paricchidya
gauṇatvamavadhāryatē । uktaṁ ca—</p>
<b><lg>
<l>yadasādhāraṇaṁ kāryaṁ prasiddhaṁ rajjusarpayōḥ ।</l>
<l>tēna bhēdaparicchēdastayōḥ tulyē'pi darśanē ॥ 418 ॥</l></lg></b>(vāpa. 2.288)
<p>mr̥gatr̥ṣṇāyāṁ punaryadyapi salilanirbhāsā cakṣurdvārikā tathābhūtaiva buddhirutpadyatē,
tathāpi sparśanas‍nānapānādīnāmabhāvāt taddēśaprāp‍tau cādarśanānnēdaṁ salilamiti pratyayēna
bādhyatē । āhuśca—</p>
<b><lg>
<l>darśanaṁ salilē tulyaṁ mr̥gatr̥ṣṇādidarśanaiḥ ।</l>
<l>bhēdāttu sparśanādīnāṁ na jalaṁ mr̥gatr̥ṣṇikā ॥ 419 ॥ (vāpa. 2.287)</l>
</lg></b>
<p>alātacakrē'pi cakrabuddhau cakṣuṣā rūpaprabandhāvagrahavanna hastēna sparśaprabandhō'va—
gr̥hyatē । kriyāvirāmē ca tasya jyōtiṣaścakravadākārō nōpalabhyatē । avicchinnā—
bhinipātēnaiva hi jyōtiṣā nityāvaruddha iva prāyēṇa tatra rūpagrahaṇadēśō rūpagrahaṇakālaśca
vibhāvyatē । tasmādapārthaṁ tad‍grahaṇamaviṣayō mukhyasya śabdasyēti ।
uktaṁ ca—</p>
<b><lg>
<l>sparśaprabandhō hastēna yathā cakrasya santataḥ ।</l>
<l>na tathā'lātacakrasya vicchinnaṁ spr̥śyatē hi tat ॥ 420 ॥</l></lg></b> (vāpa. 2.291)
<p>ēvamindrāyudhē'pi yathā rātrau 1pradīpadīp‍tisannipātānnīlapītādīnāṁ varṇabhēdō lakṣyatē
tathā hi na sūryaraśmisamparkād ghanāraghaṭṭādipayaḥpr̥ṣatām iti mithyātvānmukhyatvam ।
tadāha—</p>
<b><lg>
<l>prasiddhārthaviṣaryāsanimittaṁ yacca dr̥śyatē ।</l>
<l>yasyasmāllakṣyatē bhēdastamasatyaṁ pracakṣatē ॥ 421 ॥ (vāpa. 2.289)</l>
</lg></b>
<p>ētēna kṣupātapādiṣu gandharvanagarādayō vyākhyātāḥ । dēśaviśēṣēṣu kṣupagrāvādau
viprakīryamāṇa ātapa uparyavasthitābbhrapratighātāt pratinivr̥ttaḥ kṣupādīnāmapacita—
parimāṇānāṁ parimāṇōpacayamāvahan gr̥haprākāratōraṇōpavanasannivēśēnāvabhāsamānō
<!-- NOTES pg=530!-->
1. rātrau pradīpa dī=rātrau(ravēḥ) pradīpa(pr̥ṣatsu)dī.'—rāghavaḥ
<pb n="531"/>
gandharvanagaramityucyatē । tatra yathā vaprādibhirmukhyēṣu nagarēṣu gacchatāṁ pratighātō
dasyubhayarakṣādīni ca kāryāṇi prakalpantē na tathā gandharvanagarēṣu, taddēśasthairēva ca tāni
na dr̥śyanta iti na tēṣāṁ mukhyaśabdaviṣayatvam । tadāha—</p>
<b><lg>
<l>vapraprākāra1kalpaiśca sparśanāvaraṇē yathā ।</l>
<l>nagarēṣu tathā naivaṁ gandharvanagarēṣu tē ॥ 422 ॥ (vāpa. 2.292)</l>
</lg></b>
<p>pratibimbaṁ tu hastyādisarūpamādarśādiṣu dr̥śyamānamapi pramāṇabhēdēnāyathārthama—
vasīyatē । hastyādipramāṇēna prakr̥ṣṭadēśavyāpinā bhavitavyam । na cādarśasyāntariyān
dēśaḥ sambhavati । taduktam—</p>
<b><lg>
<l>mahānāvriyatē dēśō mukhyaiḥ stambēramādibhiḥ ।</l>
<l>alpadēśāntarāvasthaṁ pratibimbaṁ tu dr̥śyatē ॥ 423 ॥ (vāpa. 2.294)</l>
</lg></b>
<p>karṇakṣvēḍāyāmapyaśravaṇatvēna ghōṣa iti vyapadēśō na mukhyaḥ । tadāha—</p>
<b><lg>
<l>karṇau pighāya yaḥ śabdaḥ śrūyatē'nāhatāhvayaḥ ।</l>
<l>na tasya ghōṣa ityākhyā mukhyavr̥ttyōpapadyatē ॥ 424 ॥</l>
</lg></b>
<p>ētēnālōkābhāvē'nghakāravyapadēśō'pi gauṇārthaviṣaya ēvētyuktaṁ bhavati । taduktam—</p>
<b><lg>
<l>yatra na prathatē kiṁcittatra tāvanna vibhramaḥ ।</l>
<l>suṣup‍ta iva, bhūcchāyā tamōbhāvō'thavēkṣyatē ॥ 425 ॥</l>
</lg></b>
<p>atrōcyatē—'ākr̥tivādinō matē pratikr̥tipratimācitrādimr̥d‍gavakādiṣu
gavādivyapadēśā mukhyā ēvēti na gauṇatāṁ vigāhantē । na hi tatra gauṇatāhētuḥ sādr̥śyaṁ
parisphurati । śuktikārajjumr̥gatr̥ṣṇādiṣu viparyayajñānatō ya ētē rajatōragajalā—
divyapadēśāḥ, tē'pi bhrāntimukhyatvēna tat‍tad‍bhāvāpattayō na gauṇāḥ । yataḥ—</p>
<b><lg>
<l>atyantaviparītō'pi yadā2 yō'rthō'vadhāryatē ।</l>
<l>yathāsampratyayaṁ śabdastatra mukhyaḥ prayujyatē ॥ 426 ॥</l></lg></b> (vāpa. 2.285)
<p>ācāryāśca pūrvē'pi sarvatra tulyamēva śabdasya pravr̥ttinimittaṁ bhavitumarhatīti
manyamānā buddhipratibhāsamātrēṇaiva śabdasyārthēṣu pravr̥ttiṁ manyantē । tadyathā—</p>
<!-- NOTES pg=531!-->
1. ta HOS	2. thā HOS
<pb n="532"/>
<b><lg>
<l>sannihitarajataśakalē rajatamatirbhavati yādr̥śī satyā ।</l>
<l>bhēdānadhyavasāyē śuktāvapi tādr̥śī sphurati ॥ 427 ॥</l>
</lg></b>
<p>alātacakrādiṣu ca triṣu cakramiva cakramāyudhamivāyudhaṁ nagaramiva
nagaramityavayavaśabdānāṁ yadyapi gauṇatvaṁ ghaṭatē, tathāpi samudāyaśabdānāmētēṣvēvārthēṣu
svarūpāsaṅgād mukhyatvamēva ।</p>
<b><lg>
<l>1ag‍nīṣōmādayaḥ śabdā yē svarūpapadārthakāḥ ।</l>
<l>saṁjñibhiḥ saṁprayujyantē tēṣāṁ sarvatra mukhyatā ॥ 428 ॥</l>
</lg></b>
<b><lg>
<l>ag‍nidattē2 tu yō'g‍nissyāt tatra svārthōpasarjanaḥ ।</l>
<l>śabdō dattārthavr̥ttitvād gauṇatvaṁ pratipadyatē ॥</l></lg></b> (vāpa. 2.281–282)
<p>ēvaṁ gandharvanagarādayō'pi yadā dr̥ṣṭanaṣṭādipadārthēṣu tatsādharmyāt prayujyantē tadā
gauṇā bhavanti । pratibimbēṣu yadādarśādipratihatanayanaraśminā svamukhādaya ēva dr̥śyantē
tathāpi na gauṇatvam, api tu dēśāntarāvasthānēna pratibhāsād bhrāntimukhyatvamēva;
arthāntaramēva cchāyārūpamutpadyatē; tasya pratibimbaṁ mukhacchāyēti vyapadēśē mukhyatvaṁ,
mukhyamityādau tu gauṇatvaṁ bhavati । karṇakṣvēḍāyāmapi yadā śrōtrēndriyasya bahirvr̥tti
nirōdhājjāṭharāg‍nipacyamānānnarasādiśabdaḥ śrūyatē, anāhatākhyaṁ vā śabdabrahmōnmiṣati,
tadā tayōḥ ghōṣavyapadēśō mukhya ēva ।</p>
<p>kiṁ punaranāhatākhyaṁ śabdabrahma?</p>
<p>ucyatē— 'śabdabrahmaṇaścatastrō'vasthāḥ, <b>vaikharī, madhyamā, paśyantī, sūkṣmēti</b> । tatra</p>
<p>(<b>vaikharī</b>)</p>
<p>yēyaṁ sthākaraṇaprayat‍nakramavyajyamānagakārādivarṇasamudāyātmikā vāk sā
<b>vaikharī</b> । tatra viśiṣṭaṁ khaṁ sukhamiti duḥkhamiti vā rāti prayacchatīti vikharō
dēhēndriyasaṅghātaḥ । tathā ca śrutiḥ, 'na ha vai saśarīrasya sataḥ priyāpriyayōrapahatirasti,
aśarīraṁ vā va santaṁ na priyāpriyē spr̥śata' (chāndō. u. 8.12.1) iti ।</p>
<p>tatra bhavā vaikharī ।</p>
<!-- NOTES pg=532!-->
1. yathā hyagnya J. ta(ya)thā hyagnyā HOS, ag‍nisōmā
2. 'ag‍nidattastu' HOS,
<pb n="533"/>
<p>(<b>madhyamā</b>)</p>
<p>yā punarantassañjalparūpā kramavatī śrōtragrāhyavarṇābhivyaktirūpā sā <b>madhyamā</b> ।</p>
<p>(<b>paśyantī</b>)</p>
<p>yā tu varṇavibhāgābhāvādakramā svayaṁprakāśā ca sā <b>paśyantī</b> ।</p>
<p>(<b>sūkṣmā</b>)</p>
<p>yā punaranādyavidyāvāsanōpaplavamānaśabdārthabhēdarahitāvabōdharūpabrahmaśabdavācyā
svarūpajyōtirēvātmanō'ntaranapāyā prakāśatē sā <b>sūkṣmā</b> । taduktam—</p>
<b><lg>
<l>sthānēṣu vidhr̥tē vāyau vr̥ttavarṇaparigrahā ।</l>
<l><hi>vaikharī</hi> vāk prayōktr̥̄ṇāṁ prāṇavr̥ttinibandhanā ॥ 430 ॥</l>
</lg></b>
<b><lg>
<l>kēvalaṁ	buddha‍yupādānakramarūpānupātinī ।</l>
<l>prāṇavr̥ttimatikramya <hi>madhyamā</hi> vāk pravartatē ॥ 431 ॥</l>
</lg></b>
<b><lg>
<l>avibhāgā tu <hi>paśyantī</hi> sarvataḥ saṁhr̥takramā ।</l>
<l>svarūpajyōtirēvāntaḥ <hi>sūkṣmā</hi> vāganapāyinī ॥</l></lg></b> (vāpa.vr̥ 1.143 pr̥. 215)
<p>śrutirapyāha—</p>
<b><lg>
<l>catvāri vāk parimitā padāni</l>
<l>tāni vidurbrāhmaṇā yē manīṣiṇaḥ ।</l>
<l>guhā trīṇi nihitā nēṅgayanti</l>
<l>turīyaṁ vācō munaṣyā vadanti ॥ 433 ॥</l></lg></b> (r̥vē. 1.164.45)
<p>tatra guhāśayēṣu triṣu yadētat sukṣmēti gōyatē tē tadanāhatamityāmananti ।
ēvamālōkābhāvē'ndhakāra iti pratītērviparyayajñānatvācchuktikādau rajatādibuddhēriva
bhrāntimukhyatvamēva na gauṇatā ।</p>
<p>nanu cōttarakālabhāvinā samyagjñānēna yasya bādhaḥ, tadēva viparyayajñānam;
andhakārē tu tadabhāvāt kathamivaitadyujyatē?</p>
<p>tatra hīdamīdr̥śam, alpaṁ bahu, bahulamacchaṁ, gacchati tiṣṭhati, utpadyatē
vinaśyatyarthakriyāṁ karōtīti vastudharmanibandhanēna dēśakālapuṁviśēṣēṣu sarvēṣvābādhyamānō
pratyayavyapadēśō dr̥śyatē । tathā hi yattadānīṁ giriguhāsvapi tamaḥ atasī—
kusumaśyāmamāsīt tadānīmupavanēṣvapyañjanacayaprauḍhaṁ vartatē, sampratyācchāditā diśaḥ
<pb n="534"/>
santasasēnēti yādr̥gētat tatraikadā pratītistādr̥ganyatrānyadāpi, yādr̥gēkasya tādr̥ganyasyāpi
paridr̥śyatē । ālōkōtpattāvapi vinaṣṭaṁ tama iti pratītir, na punarmithyaitaditi ।</p>
<p>kimasyāḥ pratītēḥ kāraṇamiti cēd, vyavahitatamaḥpratibhāsē visphāritē cakṣuṣi
darśanāt, tadabhāvē cādarśanāt । tadēvātra kāraṇam । cakṣuṣmantō hi tamasi nilīyantē,
tamaḥ pariharantō'nyēna pathā vā gacchanti ।</p>
<p>nanu nimīlitākṣasyāpi tamaḥpratipattērna cakṣuṣaḥ kāraṇatvam ।</p>
<p>atraikē varṇayanti— nimīlitākṣasya bahirvr̥ttinirōdhādantaḥsaṁvilīnēndriyavr̥ttiḥ
pakṣmaṇōrēva chāyāṁ gr̥h‍ṇātīti ।</p>
<p>na ca gōlakaśauklyasyāpi grahaṇamasti, sāmīpyāt । andhasyāpi ca
tamaḥ—pratipattērnaitadēvamiti cēt tanna jānīmaḥ । ta ēvātra praṣṭavyāḥ ।</p>
<p>anyē tvāhuḥ yathā visphāritākṣasyēdamidamīdr̥śaṁ cēti spaṣṭarūpatayāvagatiḥ, naiva
nimīlitākṣasya, tasya na kiṁcitpaśyāmīti, pratipattipratyastamayāt । yadyapi cātra
pratibhāsaḥ, tathāpi nimittaparyālōcanayā tasya mithyātvē, andhasya kimāyātam? na
hi svap‍nē rajatajñānamithyātvē'nyadāpi rajatajñānaṁ mithyā bhavitumarhati । ata ēva
cōnmīlitākṣasya bādhakaṁ vijñānamutpadyatē, na punastamasīti ।</p>
<p>mūrtadravyacchāyā ca tamaḥ; pārthivaṁ hi dravyaṁ yasyāṁ diśyālōkastadanyataḥ
chāyāmārabhatē । sā ca sarvairapi vastutvēna pratīyatē, vyapadiśyatē ca iyaṁ chāyā gamyatām,
asyāṁ chāyāyāmupaviśāmaḥ, chāyā madhuraśītalēti । tadēvamakhilavastu—
sādharmyēṇaiva cakṣuṣōpalakṣyamāṇē kr̥ṣṇarūpē tamasi kathamabhidhīyatē na tamō nāma kiṁcid
vasturūpamastīti?</p>
<p>ucyatē—'astyētat, kiṁtu yuktyā na saṁgacchatē । tathā hīdaṁ tama iti sākṣātkārēṇa
pratibhāsālliṅgādanya ēvāyam ।</p>
<p>yadi paraṁ pratyakṣamētad vijñānaṁ syāt?</p>
<p>tattu trēdhā—ātmapratyakṣaṁ manaḥpratyakṣamindriyapratyakṣaṁ cēti । tatra vinaiva
grāhakāntaramātmanō yadaparōkṣalakṣaṇaṁ vijñānaṁ <b>tadātmapratyakṣam</b> । taccānubhavasyēva
svaprakāśatayā vā syād, viṣayasyēva anubhūyamānatayā (vā) । na tāvat svaprakāśatayā,
<pb n="535"/>
tamasō'nubhūyamānatvēna pratibhāsāt । nāpyanubhūyamānatayā, vinaivēndriyairayōginō viṣayē
grahaṇāyōgāt ।</p>
<p>kēvalamanassahāyasyātmanō yadvijñānaṁ <b>tanmanaḥpratyakṣam</b>; tadapyantaranubhūyamāna—
sukhaduḥkhādiviṣayaṁ vā syāt, bahiranubhūtapriyastragādiviṣayaṁ vā । na tāvadāntaram, idamiti
bahīrūpatayā tamasaḥ pratipattēḥ । nāpi bāhyam, indriyāntaranirapēkṣasya manasō bahirviṣayēṣu
grahaṇāsāmarthyāt ।</p>
<p>indriyārthamanassannikarṣajamātmana ēva yadvijñānaṁ <b>tadindriyapratyakṣam</b> । tatra ca cakṣurēva
rūpaṁ gr̥h‍ṇātīti niyamaḥ । na caitaccakṣuṣaiva gr̥hyatē, nimīlitākṣasyāpi
kr̥ṣṇarūpatamaḥpratibhāsāt ।</p>
<p>nimīlitākṣasya na kiṁcit paśyāmīti pratipattipratyastamaya iti cēt,
tanna । kimakṣiṇī nimīlyāndhakāraṁ karōṣītyādipravādānāmupalabdhēḥ ।</p>
<p>nanu ca yadi cakṣuridaṁ vijñānaṁ nādhigacchati tad varamindriyāntarakalpanā, na
punarupalabdhasyāpalāpaḥ?</p>
<p>tanna । kr̥ṣṇarūpagrāhakēndriyāntarakalpanāyāmacakṣuṣō'pi rūpōpalabdhiprasaṅgāt । tasya
tamasyēva śaktiriti cēt rūpāviśēṣē kō'tra vyavasthāhētuḥ? tataśca dūrasthitatamōdarśināṁ
nimīlitākṣāṇāmapi taddarśanaprasaṅgaḥ । visphāritē ca cakṣuṣi cakṣuṣā paśyāmīti
pratītēraprasaṅgaḥ । na ca k‍vacidapi pravādē manasō'nyat ṣaṣṭhamindriyaṁ dr̥śyatē ।</p>
<p>(<b>chāyā + tamaḥpadārtha</b>)</p>
<p>yatra tannimīlitākṣapakṣmacchāyāyāṁ gr̥h‍ṇātīti, tadācaṣṭāmāyuṣmān kēyaṁ chāyā
nāmēti?</p>
<p>nanuktaṁ pārthivaṁ dravyaṁ yasyāṁ diśyālōkastadanyataśchāyāmārabhatē ।</p>
<p>tanna, tasyāstadārabdhatvē tad‍guṇayōgaprasaṅgāt । tataśca rūpamanēkaprakāraṁ śuklādi ।
rasaḥ ṣaḍivadhō madhurādiḥ । gandhō dvividhaḥ surabhirasurabhiśca । sparśō'nuṣṇāśītatvē sati
pākajaḥ । 'sarpirjatumadhūcchiṣṭānāṁ pārthivānāmag‍nisaṁyōgād dravatā'dbhissāmānyam'
(vai.sū. 2.1.1) iti naimittikadravatvam, anyē'pi ca gurutvakaṭhinatvādayaḥ
pr̥thivīdharmāḥ chāyāyāṁ prasajyēran ।</p>
<pb n="536"/>
<p>kathaṁ tarhi chāyā āgacchati, asyāṁ chāyāyāmupaviśāmaḥ, chāyā
madhuraśītalēti ca vyapadēśō bhavati?</p>
<p>ucyatē—'yatra yatra cārakadravyēṇa tējaḥprasarō nirūpyatē tatra tatra tējōdravyābhāvē
chāyēti viparyayapratītērudayaḥ । chāyā madhuraśītalēti tasyāmēvōpacaritō vyavahāraḥ ।
yathā— 'ānandō brahmaṇō rūpam' (nyāyabhūṣaṇam) iti । ētēnaitadapi nirastam । tasya
mithyātvē'nyasya kimāyātamiti । uktanyāyēna dvayōrapi mithyāpratyayatvāt । yadi
hyamithyaiva tamō nāma vastuviśēṣaḥ syāt tadālōkasadbhāvē 'pyanyavastuvad gr̥hyēta ।</p>
<p>virōdhitvādālōkasya tadagrahaṇamiti cēt kimasya virōdhinālōkēna kriyatē,
tirōdhānam, apasāraṇaṁ, vināśō vā?</p>
<p>na tāvat tirōdhānaṁ, rūpavastugrahaṇē tasyānugrāhakatvādatō'nyanīladravyavadālōkē
sutarāṁ tamasō'pi grahaṇaprasaṅgaḥ । yadi ca vidyamānamēva tamastirōdhīyatē tasya
padārthācchādakasvabhāvatvāt tamasīvālōkē'pi na kaścit kañcanāpi paśyēt । tamasā
hi sarvē padārthāḥ pihitāstamō'pyālōkēnēti ।</p>
<p>na cōpalabhyamānānāmēva tirōdhāyakatvaṁ, śabdatirōdhāyakēṣu stimitēṣu vāyuṣu
rūpapidhāyakēṣu paṭalādiṣu ca vyabhicārāt ।</p>
<p>athāpasāraṇam?</p>
<p>tadapi na; pradīpārciṣāntargr̥hamapasāritē tamasi bahirandhakāraprasaṅgāt ।</p>
<p>nāpi vināśaḥ, ālōkēna hi vināśitē ālōkāpasārasamanantaramutpatti—
kāraṇābhāvē kutastamasāmupalabdhiḥ?</p>
<p>na cālōkābhāva ēva kāraṇam, abhāvasya śūnyarūpatvēna anākārakatvāt । na
cānyadutpādē kāraṇaṁ paśyāmaḥ ।</p>
<p>nanvēvamālōkābhāvamātramēva tama iti syāt ।</p>
<p>naivam; na hyalōkābhāva ēvātra gr̥hyatē, abhāvasyāpramēyatvāt ।
ālōkajñānapratyastamayamātrādēva cālōkābhāvavyavahārasiddhēḥ । yadi vātrābhāvaḥ
pratibhāsata ityucyatē, tatō yasyābhāvō yatra cābhāvastatpadārthadvayapurassaramatra pratibhāsēna
<pb n="537"/>
bhavitavyam, anavacchinnasyābhāvasyāpratipattēḥ । na ca tamasi gr̥hyamāṇē niyamēnālōka—
smaraṇam, asmaryamāṇasya na vyavacchēdakatvam । pratibhāsānuguṇaṁ cālambanaṁ parikalpyatē,
na cābhāvasyātadrūpasya kr̥ṣṇarūpaviśēṣāvabhāsinyā tamassañcityānuguṇyamasti ।</p>
<p>api cāsmin pakṣē ālōkābhāvaparyāyatā tamaśśabdasya । tataśca
hastakaraśabdayōriva tadarthapratibhāsabhēdō na syāt । tasmānna kiṁcidanugr̥hyatē । kintvagrahaṇa
ēvāyaṁ grahaṇābhimānaḥ, mithyājñānasya viparyayasvarūpatvāt । āha ca viparyayōdāharaṇaṁ
<b>praśastapādaḥ</b> 'vyapagataghanapaṭalamacalajalanidhisadr̥śavapurambaratalamañjanacūrṇapuñjaśyāmalaṁ
śārvaraṁ tama' (prapābhā.) iti ।</p>
<p>nanvēvamandhakārapratītērviparyayatvē	viparyayātmikāyāstadbhāvāpattēridamudāharaṇaṁ
yujyatē, na tu pravādātmikāyāḥ । pravādātmikāyāṁ tvidamudāhr̥taṁ purastāt (r̥pra. 357)।</p>
<p>tadyathā— (śr̥pra. 357)</p>
<b><lg>
<l>gandharvapurasurāyudhakuraṅgatr̥ṣṇāndhakārarūpāṇi ।</l>
<l>asatāmasatyadurgrahadurāpamalināni vr̥ttāni ॥ 434 ॥</l>
</lg></b>
<p>ucyatē—(vāpa. 2.296)</p>
<b><lg>
<l>dēśakālēndriyagatairbhēdairyaid dr̥śyatē'nyathā ।</l>
<l>yathā prasiddhirlōkasya tathā tad‍vyapadiśyatē ॥ 435 ॥</l>
</lg></b>
<p>tatra prasiddhārthaviparyayahētubhyō madyaviṣapānamarudēśāvasthānādibhyaḥ prasiddhā—
kārēṣvarthēṣu darśanaviparyāsō jāyatē । niśāyāṁ raktakambalahastivanādiṣu varṇapramāṇa—
saṁhatyādibhēdō dr̥śyatē । timirōpaghāta—kāca—kāmalādibhyaḥ kēśōṇḍukadvicandrā—
diṣvayathārthā pratītirudayatē । ardhanimīlitē cakṣuṣi rūpabhēdapratipattirbhavati ।
bhramaṇāvasthānanauyānādiṣu ca pr̥thivīparvatādīnāmanyathākramaḥ upalabhyatē । kāraṇāpagamē
ca punaryathārthaiva pratipattirudēti । tatra sandēhē sati yadyat samadhigatanimittamanyatrāviparyayē
dr̥ṣṭasāmarthyaṁ prasiddhaṁ <b> lōkō hi sarvēṣāṁ viduṣāmaviduṣāṁ ca vyavahāravyavasthā—
hēturalaṅghanīyaḥ pramāṇam</b> । tadatikramāt sarvatra vairasyaṁ labhatē । lōkē ca
kēśōṇḍukadvicandraśuktikārajatādīnāmēva viparyayatvēna prasiddhiḥ, gandharvanagarēndrāyudhamr̥ga—
tr̥ṣṇāndhakārādīnāṁ viparyayatvē'pi vā gandharvanagarādipravādō'bhyadhikaṁ rūpamētēṣāmiti ॥</p>
<pb n="538"/>
<b><lg>
<l>tadētad dōṣahānaṁ ca guṇōpādānamēva ca ।</l>
<l>jñātvā kurvan kaviḥ kāvyaṁ prētya cēha ca nandati ॥ 436 ॥</l>
</lg></b>
<b><lg>
<l>nirdōṣaṁ guṇavad yasya sālaṅkāraṁ rasānvitam ।</l>
<l>satāṁ vasati cētassu vacaḥ sa divi mōdatē ॥ 437 ॥</l>
</lg></b>
<b><lg>
<l>ityēṣa	dōṣaparivarjanayā	guṇānā—</l>
<l>māvarjanēna	ca	kilōbhayathāntaraṅgaḥ ।</l>
<l>kāvyē yathāyathamalaṅkr̥tiyōga ukta—</l>
<l>statraiva bāhyamatha taṁ kramaśō'bhidhāsyē ॥ 438 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
dōṣahānaguṇōpādānaprakāśō nāma</b></p>
<p><b>॥ navamaḥ prakāśaḥ ॥9॥</b></p>
<lg><l>darśanāntaragōkṣīramidaṁ bhōjōpapāditamṁ ।</l>
<l>sāhityatattvajijñāsuṣvalaṁ dr̥gupaśōdhanē ॥</l></lg>
<pb n="539"/>
<p>atha</p>
<p><b>śrr̥ṅgāraprakāśē daśamaḥ prakāśaḥ</b></p>
<p>śabdārthōbhayālaṅkāraprakāśō nāma</p>
<p>(<b><emph>11. alaṅkārayōgaḥ</emph></b>)</p>
<p>atha apāstadōṣasya upāttaguṇasya ca kāvyaśarīrasya cārutvōtkarṣasiddha‍yē
prāp‍takālaḥ alaṅkārayōga ucyatē । yataḥ—</p>
<b><lg>
<l>dīrghāpāṅgaṁ nayanayugaḷaṁ bhūṣayatyañjanaśrīḥ</l>
<l>tuṅgābhōgau prabhavati kucāvarcituṁ hārayaṣṭiḥ ।</l>
<l>madhyakṣāmē vapuṣi labhatē sthāma kūrpāsalakṣmīḥ</l>
<l>śrōṇībimbē guruṇi raśanādāmaśōbhāṁ bibharti ॥1॥</l>
</lg></b>
<p>alaṅkārāśca tridhā— bāhyāḥ, ābhyantarāḥ, bāhyābhyantarāśca । tēṣu —</p>
<p><b>bāhyā</b> vastramālyavibhūṣaṇādayaḥ ।</p>
<p><b>āntarā</b> dantaparikarmanakhacchēdālakakalpanādayaḥ ।</p>
<p><b>bāhyābhyantarāḥ</b> s‍nānadhūpavilēpanāñjanamukhavāsatāmbūlōpayōgādayaḥ śarīrē ।</p>
<p>kāvyaśarīrē'pi —</p>
<p>1. vastramālyabhūṣaṇādisthānīyā jātyādayaḥ <b>śabdālaṅkārāḥ</b>।</p>
<p>2. dantaparikarmādisthānīyāḥ svabhāvākhyānādayaḥ <b>arthālaṅkārāḥ</b>।</p>
<p>3. s‍nānadhūpavilēpanādisthānīyā upamādayaḥ <b>ubhayālaṅkārāḥ</b>
bāhyābhyantarōbhayālaṅkāravyapadēśaṁ labhantē ।</p>
<p>(<b>1. śabdālaṅkārāḥ —24</b>)</p>
<p>yē śabdamēva vyutpattyādinā bhūṣayanti tē śabdālaṅkārāḥ caturviṁśatiḥ —</p>
<p><b>'jātiḥ, gatiḥ, rītiḥ, vr̥ttiḥ, racanā, ghaṭanā, mudrā, chāyā, yuktiḥ,
uktiḥ, bhaṇitiḥ, paṭhitiḥ, śravyatvaṁ, prēkṣyatvam, abhinēyatvam,
adhyēyatvaṁ, vākōvākyaṁ, praś‍nōttaraṁ, prahēlikā, gūḍhaṁ, citraṁ, ślēṣaḥ,
yamakam, anuprāsa'</b> iti । tēṣu —</p>
<pb n="540"/>
<p>(<b>1. jātiḥ —6</b>)</p>
<p><b>saṁskr̥taprākr̥tādirjātiḥ</b> । sā ṣōḍhā—
śuddhā, miśrā, saṅkīrṇā, sādhāraṇī asādhāraṇī, apabhraṣṭā cēti । tatra —
<b>śuddhā</b> yathā—</p>
<b><lg>
<l>sa ēṣa bhuvanatrayaprathitasaṁyamaśśaṅkarō</l>
<l>bibharti vapuṣādhunā virahakātaraḥ kāminīm ।</l>
<l>anēna kila nirjitā vayamiti priyāyāḥ karaṁ</l>
<l>karēṇa paritāḍayan jayati jātahāsaḥ smaraḥ ॥ 2 ॥</l>
</lg></b>
<p><b>miśrā</b> yathā—</p>
<b><lg>
<l>iti stutaguṇaḥ śivō hariviriñcinārāyaṇaiḥ</l>
<l>karōtu	bhavatāṁ	vibhurbhavasamudrapōtāyitam ।</l>
<l>umāa uvaṇē avō saalakajjakallāṇiṇī</l>
<l>sivā sivaparā paraṁ paramamaṅgalā maṅgalam ॥ 3 ॥</l>
</lg></b>
<p><b>saṅkīrṇā</b> yathā—</p>
<b><lg>
<l>akaṭa—gumaṭī candrajyōts‍nā kalaṁ kila kōilō</l>
<l>lavai a muhuryāmyō vāyurnivāara vāi a ।</l>
<l>avi sakhi alā raktāśōkastavāpi manōmudē</l>
<l>nakajanakajaṁ mānēnādya priyaṁ prati jāhudā ॥ 4 ॥</l>
</lg></b>
<lg><l>(ahō manōjñā candrajyōts‍nā kalaṁ kila kōkilō</l>
<l>lapati ca muhuryāmyō vāyuḥ nirvārakō vāti ca ।</l>
<l>api sakhi āgatō raktāśōkastavāpi manōmudē</l>
<l>nārthōnārtha mānēnādya priyaṁ prati yāmaḥ ॥)</l></lg>
<p><b>sādhāraṇī</b> yathā—(rudraṭa. 4.21)</p>
<b><lg>
<l>krīḍanti prasaranti madhu kamalapraṇayi lihanti ।</l>
<l>bhramarā mitra suvibhramā mattā bhūri rasanti ॥ 5 ॥</l>
</lg></b>
<p><b>asādhāraṇī</b> yathā—</p>
<b><lg>
<l>bhīṣmaprōktāni vākyāni vidvadvaktrēṣu śēratē ।</l>
<l>gōsē tiviñchiricchōlī talla tūhē vivallidā ॥ 6 ॥</l>
</lg></b>
<pb n="541"/>
<p><b>apabhraṣṭā</b> yathā—</p>
<b><lg>
<l>muddhē gahaṇaa gēṇhau taṁ dhari muddaṁ ṇiē hatthē ।</l>
<l>ṇic‍cau sundari tuha uvari mama suraappahā atthi ॥ 7 ॥</l>
</lg></b>
<lg>
<l>(mugdhē grahaṇakaṁ (ratamūlyaṁ) gr̥hāṇa tvaṁ dhāraya mudrāṁ nijē hastē ।</l>
<l>niścayaḥ sundari tavōpari mama surataspr̥hā asti ॥)</l>
</lg>
<p>asyā api hyanukaraṇē sādhutvamiṣyatē ॥</p>
<p>(<b>2. gatiḥ —6</b>)</p>
<p><b>gadyapadyamiśrādirgatiḥ</b> । sā ṣōḍhā—</p>
<p>drutā, madhyā, vilambitā, drutamadhyā, drutavilambitā, madhyavilambitēti । tatra—
padyē <b>drutā</b> yathā—</p>
<b><lg>
<l>ayi vijahīhi dr̥ḍhōpagūhanaṁ tyaja navasaṅgamabhīru ! vallabham ।</l>
<l>aruṇakarōdgama ēṣa vartatē varatanu ! sampravadanti kukkuṭāḥ ॥ 8 ॥</l>
</lg></b>
<p><b>madhyā</b> yathā—</p>
<b><lg>
<l>āsīddaityō hayagrīvaḥ suhr̥dvēś‍masu yasya tāḥ ।</l>
<l>prathayanti balaṁ bāhvōḥ sitacchatrasmitāḥ śriyaḥ ॥ 9 ॥</l>
</lg></b>
<p><b>vilambitā</b> yathā— (praprābhā. maṅgalaś‍lōkaḥ)</p>
<b><lg>
<l>praṇamya hētumīśvaraṁ muniṁ kaṇādamannataḥ ।</l>
<l>padārthadharmasaṁgrahaḥ	pravakṣyatē	mahōdayaḥ ॥ 10॥</l>
</lg></b>
<p><b>drutamadhyā</b> yathā—(raghu. 9.67)</p>
<b><lg>
<l>atha turagasamīpādutpatantaṁ mayūraṁ
na sa rucirakalāpaṁ bāṇalakṣmīcakāra ।</l>
<l>sapadi gatamanaskaścitramālyānukīrṇē
rativigalitabandhē kēśapāśē priyāyāḥ ॥ 11 ॥</l>
</lg></b>
<p><b>drutavilambitā</b> yathā—</p>
<b><lg>
<l>avatu vaḥ savitusturagāvalī samabhilaṅghitatuṅgapayōdharā ।</l>
<l>sphuritamadhyagatāruṇanāyakā marakataikalatēva nabhaḥśriyaḥ ॥ 12 ॥</l>
</lg></b>
<p><b>madhyavilambitā</b> yathā—(rāca. 11.116)</p>
<b><lg>
<l>dundubhayō divi dadhvanuruc‍cairuc‍cakarāḥ kapayaśca vavalguḥ ।</l>
<l>siddhanikāyakarābjavimuktaṁ mālyamathāṅgadamūrdh‍ni papāta ॥ 13 ॥</l>
</lg></b>
<pb n="542"/>
<p>ēvaṁ gadyē'pi laghugurumiśravarṇavinyāsabhūyastvēna drutavilaṁmbitamadhyādigatayō
gavēṣaṇīyāḥ ॥</p>
<p>(<b>3. rītiḥ —6</b>)</p>
<p><b>vidarbhādīnāṁ vākyaracanāvartma rītiḥ</b> । sā ṣōḍhā—</p>
<p>vaidarbhī, pāñcālī, gauḍīyā, āvantikā, lāṭīyā, māgadhī ca । tāsu —
asamastapadā <b>vaidarbhī,</b> yathā—(kusaṁ. 5.4)</p>
<b><lg>
<l>manīṣitāḥ santi gr̥hēṣu dēvatāstapaḥ k‍va vatsē k‍va ca tāvakaṁ vapuḥ ।</l>
<l>padaṁ sahēta bhramarasya pēlavaṁ śirīṣapuṣpaṁ na punaḥ patatriṇaḥ ॥ 14 ॥</l>
</lg></b>
<p>samastapañcaṣapadā <b>pāñcālī,</b> yathā—</p>
<b><lg>
<l>gātrābhighātadalitāṅgadajarjarāṇāṁ gaṇḍasthalīluṭhitakuṇḍalatāḍitanām ।</l>
<l>kṣōbhasphuṭanmukuṭakōṭivighaṭṭitānāṁ nādō'bhavajjhaṇajhaṇāmukharō maṇīnām ॥ 15 ॥</l>
</lg></b>
<p>yathāśakti samastapadā <b>gauḍīyā,</b> yathā—</p>
<b><lg>
<l>yasyāvaskandalīlācalitabalaparispandakharvīkr̥tōrvī—
saṁrambhastambhanāgrōnnamitabharanamatkandharāsandhirāsīt	।</l>
<l>śēṣō visphāraphullasphuṭapr̥thulaphaṇāphūtkr̥tāg‍nisphuliṅga—
sphūrjatsandōhasandēhitavikaṭaśikhāmaṇḍalīrat‍nakhaṇḍaḥ	॥ 16॥</l>
</lg></b>
<p>vaidarbhādīnāmantarālarīti<b>rāvantikā</b>, yathā</p>
<b><lg>
<l>ētāni	nissahatanōrasamañjasāni
śūnyaṁ manaḥ piśunayanti padāni tasyāḥ ।</l>
<l>ētē ca mārgataravaḥ prathayanti tāpa—
mālambitōjjhitapariglapitaiḥ	pravālēḥ ॥ 17 ॥</l>
</lg></b>
<p>miśrarī<b>tirlāṭīyā</b>, yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakōkadvandvabandhurvibhindan kupitakapikapōlakrōḍatāmrastamāṁsi ॥ 18 ॥</l>
</lg></b>
<p>khaṇḍarīti<b>rmāgadhī</b>, yathā—</p>
<b><lg>
<l>karikabalanaśiṣṭaiḥ śākhiśākhāgrapatrairaruṇasaraṇayō'mī sarvatō bhīṣayantē ।</l>
<l>calitaśabarasēnādattagōśr̥ṅgacaṇḍadhvanicakitavarāhavyākulā vindhyapādāḥ ॥ 19 ॥</l>
</lg></b>
<pb n="543"/>
<p>(<b>4. vr̥ttiḥ —6</b>)</p>
<p><b>vikāsavikṣēpavistarasaṅkōcēṣu cētasō varttayitrī vr̥ttiḥ</b> । sā ṣōḍhā—</p>
<p>kaiśikī, ārabhaṭī, bhāratī, sātvatī, madhyamārabhaṭī, madhyamakaiśikī ca । tāsu
sukumārasandarbhārthā <b>kaiśikī,</b> yathā—</p>
<b><lg>
<l>śaśiruciṣu dalēṣu nāgavallyā vicakiladāmani candanē ca hr̥dyē ।</l>
<l>kuvalayini purāṇasīdhupātrē taraladr̥śāmapatan dr̥śaḥ priyē ca ॥ 20 ॥</l>
</lg></b>
<p>prauḍhasandarbhārthā <b>ārabhaṭī,</b> yathā—(pr̥. 341 (vēsaṁ. 3.32) )</p>
<p><b>'yō yaśśastraṁ bibharti svabhujagurumadaḥ pāṇḍavīnāṁ camūnām'</b> ityādi ।</p>
<p>sukumārē'rthē nātiprauḍhasandarbhā <b>bhāratī,</b> yathā—(vēsaṁ. 1.3)</p>
<b><lg>
<l>uttiṣṭhantyā ratāntē bharamuragapatau pāṇinaikēna kr̥tvā
dhr̥tvā cānyēna vāsō vigalitakabarībāramaṁsaṁ vahantyāḥ ।</l>
<l>bhūyastatkālakāntidviguṇitasurataprītinā śauriṇā vaḥ
śayyāmālambya nītaṁ vapuralasalasad‍bāhu lakṣmyā punātu ॥ 21 ॥</l>
</lg></b>
<p>prauḍhē'rthē nātisukumārasandarbhā <b>sātvatī,</b> yathā—</p>
<b><lg>
<l>vandyau	dvāvapi	tāvanāryacaritaprāp‍tapratiṣṭhōdayau
bhīmō bhīmaparākramaḥ sa ca munirbhāsvatkuṭhārāyudhaḥ ।</l>
<l>ēkēnāmr̥tavad vidārya karajaiḥ pītānyasr̥ñji dviṣā—
manyēnāpi hatāhitāstrasarasi s‍nātaṁ krudhaḥ śāntayē ॥ 22 ॥</l>
</lg></b>
<p>sukumārē'rthē prauḍhōktiḥ <b>madhyamakaiśikī,</b> yathā—</p>
<b><lg>
<l>kiṁ dvāri daivahatikē ! sahakārakēṇa
saṁvardhitēna viṣapādapa ēṣa pāpaḥ ।</l>
<l>asmin manāgapi vikasavikārabhāji
bhīmā	bhavanti	madanajvarasannipātāḥ ॥ 23 ॥</l>
</lg></b>
<p>prauḍhē'rthē sukumārōkti<b>rmadhyamārabhaṭī</b>, yathā—(kāmī.)</p>
<b><lg>
<l>tvaṁ nāgarāja ! bahuśō'sya nitambabhāgaṁ
bhōgēna	gāḍhamabhivēṣṭaya mandarādrēḥ ।</l>
<l>sōḍhāviṣahyavr̥ṣavāhanayōgalīlā—
paryaṅkabandhanavidhēstava	kō'tibhāraḥ ॥ 24 ॥</l>
</lg></b>
<pb n="544"/>
<p>(<b>5. racanā —6</b>)</p>
<p><b>yathāvacchabdārthayōrnivēśō racanā</b> । sā ṣōḍhā —</p>
<p>śabdaracanā, artharacanā, paryāyaracanā, padaracanā, vākyaracanā, kramaracanā cēti । tāsu—
<b>śabdaracanā</b> yathā—</p>
<b><lg>
<l>tavābhiṣēkē madanāturāyā hastāc‍cyutō hēmaghaṭō yuvatyāḥ ।</l>
<l>sōpānamāsādya karōti śabdaṁ ṭaṁṭaṁ ṭaṭaṁṭaṁ ṭaṭaṭaṁ ṭaṭaṁṭam ॥ 25 ॥</l>
</lg></b>
<p><b>artharacanā</b> yathā—</p>
<b><lg>
<l>dik‍kālātmasamaiva yasya1 vibhutā, 2yastatra vidyatatē,
yatrā'muṣya sudhībhavanti kiraṇā3, rāśōḥ sa yāsāmabhūt4 ।</l>
<l>yastatpittamuṣaḥsu5 yaś‍ca 6haviṣē, yaś‍cāsya* jīvātavē7
vōḍhā yad‍guṇamēṣa8 manmatharipōstāḥ pāntu vō mūrttayaḥ ॥ 26 ॥1</l>
</lg></b>
<p><b>paryāyaracanā</b> yathā—</p>
<b><lg>
<l>kaṇailli c‍cia jāṇai kuṁtapalappāi kīrasaṁlavai ।</l>
<l>pūsaabhāsaṁ muṁcasu ṇa hu rē haṁ dhavvavāāḍhī ॥ 27 ॥</l>
</lg></b>
<lg>
<l>(śuk‍yēva jānāti śukapralapitāni kīrasaṁlāpini !</l>
<l>kīrabhāṣāṁ muñca na khalu rē ahaṁ dhr̥ṣṭaśukī ॥)</l>
</lg>
<p><b>padaracanā</b> yathā—(kāmī.)</p>
<b><lg>
<l>lōlallāṅgulavallīvalayitavakuvalānōkahaskandhalōlai—
rgōlāṅgulairnadadbhiḥ	pratirasitajaratkandarāmandirēṣu ।</l>
<l>khaṇḍēṣūddaṇḍapiṇḍītagarataralanāḥ prāpirē yēna vēlā—
mālambyōttālatallasphuṭitapuṭakinībandhavō	gandhavāhāḥ ॥ 28 ॥</l>
</lg></b>
<p><b>vākyaracanā</b> yathā—</p>
<b><lg>
<l>patiśvaśuratā	jyēṣṭhē	patidēvaratānujē ।</l>
<l>madhyamēṣu ca pāñcālyāḥ tritayaṁ tritayaṁ triṣu ॥ 29 ॥</l>
</lg></b>
<!-- NOTES pg=544!-->
1. vyōma 2. sūrya 3. candraḥ 4. āpaḥ 5. ag‍ni 6. yajamānaḥ 7. vāyuḥ 8. pr̥thivī ।
* jyōśērarāvaghayōstu pāṭhaḥ— <b>yattatpittamuṣaḥ sa yasya haviṣē</b> dra.sa.ka. 2.53. u. rat‍nēś‍varaḥ ।
<pb n="545"/>
<p><b>kramaracanā</b> yathā—</p>
<b><lg>
<l>nīlābjānāṁ	nayanayugaladrāghimā	dattapatraḥ
kumbhāvaibhau	kucaparikaraḥ	pūrvapakṣīcakāra ।</l>
<l>bhrūvibhrāntirmadanadhanuṣō	vibhramānanvavādīd
vaktrajyōts‍nā śaśadhararucaṁ dūṣayāmāsa yasyāḥ ॥ 30 ॥</l>
</lg></b>
<p>(<b>6. ghaṭanā —6</b>)</p>
<p><b>padārthānāṁ parasparamupaślēṣō ghaṭanā</b> । sā ṣōḍhā—</p>
<p>prakrāntaghaṭanā, aprakrāntaghaṭanā, atikrāntaghaṭanā, padaghaṭanā, vākyaghaṭanā,
prakīrṇaghaṭanā cēti । tāsu —</p>
<p><b>prakrāntaghaṭanā</b> yathā—(kusaṁ. 6.3)</p>
<b><lg>
<l>sa tathēti pratijñāya visr̥jya kathamapyumām ।</l>
<l>r̥ṣīñ jyōtirmayān sap‍ta sasmāra smaraśāsanaḥ ॥ 31 ॥</l>
</lg></b>
<p><b>aprakāntaghaṭanā</b> yathā—</p>
<b><lg>
<l>atrāpyudāharantīmamitihāsaṁ	purātanam ।</l>
<l>niṣādasya ca saṁvādamr̥ṣēḥ saṁvaraṇasya ca ॥ 32 ॥</l>
</lg></b>
<p><b>atikrāntaghaṭanā</b> yathā—(rāca.1.18)</p>
<b><lg>
<l>tasya cakruścamatkāraṁ vyatītasamayā api ।</l>
<l>smitārdramukulōdbhēdāḥ	kadambabanarājayaḥ ॥ 33 ॥</l>
</lg></b>
<p><b>padaghaṭanā</b> yathā—</p>
<b><lg>
<l>chinnēna patatā vahnau yanmukhēna haṭhātkr̥tē ।</l>
<l>svēti hēti harēṇōktēḥ svāhā''sīt saiṣa rāvaṇaḥ ॥ 34 ॥</l>
</lg></b>
<p><b>vākyaghaṭanā</b> yathā—(vikra. 4.33)</p>
<b><lg>
<l>haṁsa prayaccha mē kāntāṁ gatistasyāstvayā hr̥tā ।</l>
<l>vibhāvitaikadēśēna	dēyaṁ	yadabhiyujyatē ॥ 35 ॥</l>
</lg></b>
<p><b>prakīrṇaghaṭanā</b> yathā—(māgha. 3.74)</p>
<b><lg>
<l>sāṭōpamurvīmaniśaṁ nadantō yaiḥ plāvayiṣyanti samantatō'mī ।</l>
<l>tānyēkadēśānnibhr̥taṁ payōdhēḥ sō'mbhāṁsi mēghān pibatō dadarśa ॥ 36 ॥</l>
</lg></b>
<pb n="546"/>
<p>(<b>7. mudrā —6</b>)</p>
<p><b>sābhiprāyavacanavinivēśō mudrā</b> । ṣōḍhā—</p>
<p>padamudrā, vibhaktimudrā, vacanamudrā, vākyamudrā, samuc‍cayamudrā, saṁvr̥timudrā cēti । tāsu
<b>padamudrā</b> yathā—(bārā. 1.40)</p>
<b><lg>
<l>nirmālyaṁ nayanaśriyaḥ kuvalayaṁ vaktrasya dāsaḥ śaśī
bhrūyugmasya sanābhi ganmathadhanurjyōts‍nā smitasyāñcalaḥ ।</l>
<l>saṅgītasya	ca	mattakōkilarutānyucchiṣṭamēṇīdr̥śaḥ
sarvāṅgīṇamahō vidhēḥ pariṇataṁ vijñānacitraṁ cirāt ॥ 37 ॥</l>
</lg></b>
<p><b>vibhaktimudrā</b> yathā—(visā. 1.8)</p>
<b><lg>
<l>śriyaḥ prasūtē vipadō ruṇāddhi yaśāṁsi sūtē malinaṁ pramārṣṭi ।</l>
<l>saṁskāraśaucēna paraṁ punītē śuddhā hi buddhiḥ kila kāmadhēnuḥ ॥ 38 ॥</l>
</lg></b>
<p><b>vacanamudrā</b> yathā—(urāca. 1.9)</p>
<b><lg>
<l>viśvambharā	bhagavatī	bhavatīmasūta
rājā prajāpatisamō janakaḥ pitā tē ।</l>
<l>tēṣāṁ vadhūstvamasi nandini ! pārthivānāṁ
yēṣāṁ kulēṣu savitā ca gururvayaṁ ca ॥ 39 ॥</l>
</lg></b>
<p><b>vākyamudrā</b> yathā—</p>
<b><lg>
<l>yat svacchē salilātmani pratiphalēddēvē triyāmāpatau
pīyūṣākr̥ti paryavasyati kila jyōts‍nēti tattvāntaram ।</l>
<l>tigmaṁ dhāma ciraṁ cakāsti divi yat tatrāsti divyaḥ pumān
yaṁ vijñātavatāṁ truṭanita nikhilā bhūyō bhavagranthayaḥ ॥ 40 ॥</l>
</lg></b>
<p><b>samuc‍cayamudrā</b> yathā—(hava.)</p>
<b><lg>
<l>jātaścāyaṁ mukhēndustē bhrukuṭīpraṇayī puraḥ ।</l>
<l>gataṁ ca vasudēvasya kulaṁ nāmāvaśēṣatām ॥ 41 ॥</l>
</lg></b>
<p><b>saṁvr̥timudrā</b> yathā—</p>
<b><lg>
<l>maṇirat‍naṁ prasēnasya tac‍cānāryēṇa viṣṇunā ।</l>
<l>labdhaṁ yēnādya yōgēna kiṁ kīrtitēna vaḥ ॥ 42 ॥</l>
</lg></b>
<pb n="547"/>
<p>(<b>8. chāyā —6</b>)</p>
<p><b>anyōktīnāmanukaraṇaṁ chāyā</b> । sā ṣōḍhā—</p>
<p>lōkōkticchāyā, chōkōkticchāyā, mugdhōkticchāyā, pōṭōkticchāyā,
skhalitōkticchāyā, asamañjasōkticchāyā cēti । tāsu—</p>
<p><b>lōkōkticchāyā</b> yathā—(mēgha.107)</p>
<b><lg>
<l>śāpāntē mē bhujagaśayanādutthitē śārṅgapāṇau
māsānanyān gamaya caturō lōcanē mīlayitvā ।</l>
<l>paścādāvāṁ virahaguṇitaṁ taṁ tamātmābhilāṣaṁ
nirvēkṣyāvaḥ	pariṇataśarac‍candrikāsu	kṣapāsu ॥ 43 ॥</l>
</lg></b>
<p><b>chēkōkticchāyā</b> yathā—</p>
<b><lg>
<l>yō hi dīrghāsitākṣasya vilāsavalitabhruvaḥ ।</l>
<l>kāntāmukhasyāvaśagastasmai	nr̥paśavē	namaḥ ॥ 44 ॥</l>
</lg></b>
<p><b>mugdhōkticchāyā</b> yathā—</p>
<b><lg>
<l>kiṁ sa svargē taruḥ kō'pi yasya puṣpaṁ niśākaraḥ ।</l>
<l>tē vr̥kṣāḥ kīdr̥śā mātaryēṣāṁ muktāphalaṁ phalam ॥ 45 ॥</l>
</lg></b>
<p><b>pōṭōkticchāyā</b> yathā—</p>
<b><lg>
<l>tilakamasahāmmi sōḍhuṁ ghanasārēṇātisāradōṣō mē ।</l>
<l>lambhayati ca daurvarṇyaṁ kuṅkumarāgō mamāṅgāni ॥ 46 ॥</l>
</lg></b>
<p><b>skhalitōkticchāyā</b> yathā—</p>
<b><lg>
<l>pipi priya sasa svayaṁ mumu mukhāsavaṁ dēhi mē
tata tyaja dudu drutaṁ bhabhabha bhājanaṁ kāñcanam ।</l>
<l>iti	skhalitajalpitaṁ	madavaśātkuraṅgīdr̥śaḥ
pragē	hasitahētavē	sahacarībhiradhyaiyata ॥ 47 ॥</l>
</lg></b>
<p><b>asamañjasōkticchāyā</b> yathā—</p>
<b><lg>
<l>dr̥ṣṭaḥ kathaṁ sutanu kiṁ kurutē kimasmad—
vārtā sa pr̥cchati śr̥ṇōti nivēdyamānām ।</l>
<l>āstāṁ kimasya kathayā kathayāśu tāva—
datrāgamiṣyati na vā khalu sō'bhimānī ॥ 48 ॥</l>
</lg></b>
<pb n="548"/>
<p>(<b>9. yuktiḥ —6</b>)</p>
<p><b>śabdasyārthasya vā parasparamayujyamānasya yōjanaṁ yuktiḥ</b> । sā ṣōḍhā—</p>
<p>padaviṣayā, padārthaviṣayā, vākyaviṣayā, vākyārthaviṣayā, prakaraṇaviṣayā,
prabandhaviṣayā cēti । tāsu —</p>
<p>yōgavr̥ttiparamparā aṅgāṅgibhāvaparamparā paryāyaparamparētyādi । <b>padaviṣayā</b> yathā—(sūśa.)</p>
<b><lg>
<l>jambhārātībhakumbhōd‍bhavamiva dadhataḥ sāndrasindūrarēṇu ।</l>
<l>raktāḥ	siktā	ivaughairudayagiritaṭīdhātudhārādravasya ॥ 49 ॥</l>
</lg></b>
<b><lg>
<l>lakṣmīmākraṣṭukāmā iva kamalavanōddhāṭanaṁ kurvatē yē ।</l>
<l>bhaktiprahvāya dātuṁ mukulapuṭakuṭōkōṭarakrōṭarakrōḍalīnām ॥ 50 ॥</l></lg></b> (sūśa.)
<b><lg>
<l>turaṅgakāntāmukhahavyavāhajvālēva bhittvā jalamullalāsa ॥ 51 ॥</l></lg></b> (māgha. 3.33)
<p>jātikriyāguṇadravyāṇāṁ <b>yuktiḥ, padārthaviṣayā</b> yathā—</p>
<b><lg>
<l>strīpuṁnapuṁsamanaghaṁ bhavamānatō'smi ॥ 52 ॥</l>
</lg></b>
<b><lg>
<l>śailādhirājatanayā na yayau na tasthau ॥ 53 ॥</l></lg></b> (kusaṁ. 5.85)
<b><lg>
<l>sābbhrē'hnīva sthalakamalinīṁ na prabuddhāṁ na sup‍tām ॥ 54 ॥</l></lg></b> (mēgha. 89)
<b><lg>
<l>pāyādēkaṁ	madanavijayadvēṣiṇastad	vapurvaḥ ॥ 55 ॥</l>
</lg></b>
<p>vāk‍yagarbhō vākyasamuc‍cayaḥ vākyasaṁvr̥tirityādiḥ <b>vākyaviṣayā,</b> yathā—</p>
<p><b>diṅ‍mātaṅgaghaṭāvibhaktacaturāghāṭā mahī sādhyatē (dra. 7.148)</b></p>
<p>kriyāsamuc‍cayasamabhivyāhārābhyāsādibhiḥ <b>vākyārthaviṣayā,</b> yathā—(māgha. 1.51)</p>
<b><lg>
<l>purīmavaskanda lunīhi nandanaṁ muṣāṇa rat‍nāni harāmarāṅganāḥ ।</l>
<l>vigr̥hya cakrē namucidviṣā balī ya itthamasvāsthyamaharniśa divaḥ ॥ 56 ॥</l>
</lg></b>
<p>aśraddhēyaparvatādivarṇanōtpattihētuḥ <b>prakaraṇaviṣayā,</b> yathā—(māgha. 4.10)</p>
<b><lg>
<l>mudē murārēramaraiḥ sumērōrānīya yasyōpacitasya śr̥ṅgaiḥ ।</l>
<l>bhavanti nōddāmagirāṁ kavīnāmucchrāyasaundaryaguṇā mr̥ṣōdyāḥ ॥ 57 ॥</l>
</lg></b>
<p>prabandhavyāpivastūpapattihētuḥ <b>prabandhaviṣayā,</b> yathā—(mēgha.5)</p>
<b><lg>
<l>dhūmajyōtissalilamarutāṁ sannipātaḥ k‍va mēgha—
ssandēśārthāḥ k‍va paṭukaraṇaiḥ prāṇibhiḥ prāpaṇīyāḥ ।</l>
<l>ityautsukyādaparigaṇayan	guhyakastaṁ	yayācē
kāmārtā	hi	prakr̥ti(praṇaya)kr̥paṇāścētanācētanēṣu ॥ 58 ॥</l>
</lg></b>
<pb n="549"/>
<p>(<b>10. uk‍tiḥ —6</b>)</p>
<p>vidhiniṣēdhādērabhidhām <b>uktiḥ</b> । ṣōḍhā—</p>
<p>vidhiḥ, niṣēdhaḥ, adhikāraḥ, parisaṅkhyā, vikalpaḥ, niyama iti । tēṣu—
aprāp‍tau prāpaṇavacanaṁ <b>vidhiḥ,</b> yathā—(śāku. 4.18)</p>
<b><lg><l>śuśrūṣasva gurūn kuru priyasakhīvr̥tiṁ sapat‍nījanē ॥ 59 ॥</l></lg></b> ityādi
prāp‍tau nivāraṇaṁ <b>niṣēdhaḥ,</b> yathā—(śāku. 4.18)
<b><lg><l>bharturviprakr̥tāpi rōṣaṇatayā mā sma pratīpaṁ gamaḥ ॥ 60 ॥</l>
</lg></b>
<p>vidhinēṣēdhayōgyatādhikāraḥ, yathā—(śāku. 4.18)</p>
<b><lg>
<l>bhūyiṣṭhaṁ bhava dakṣiṇā parijanē bhāgyēṣvanutsōkinī ।</l>
<l>yāntyēvaṁ gr̥hiṇīpadaṁ yuvatayō vāmāḥ kulasyādhayaḥ॥ 61 ॥</l>
</lg></b>
<p>vidhiniṣēdhābhyāṁ śēṣapratiṣēdhābhyanujñānē <b>parisaṅkhyā,</b> yathā—</p>
<b><lg>
<l>pañca pañcanakhā bhakṣyā vāmēnākṣṇā na paś‍yati ।</l>
<l>kāṭhinyamasyāḥ kucayōḥ kimasadyanna rōcatē ॥ 62 ॥</l>
</lg></b>
<p>jātikriyāguṇadravyēṣu ubhayāvalambī <b>vikalpaḥ,</b> yathā—(manu. 6.6)</p>
<b><lg>
<l>putrēṣu dārānnikṣipya vanaṁ gacchēt sahaiva vā ॥ 63 ॥</l>
</lg></b>
<b><lg>
<l>dharmārthakāmān dharmaṁ vā brahma vā brāhmaṇaścarēt ॥ 64 ॥</l>
</lg></b>
<p>ayōgānyayōgātyantāyōgavyavacchēdō <b>niyamaḥ,</b> yathā—</p>
<b><lg>
<l>vivādō'pārtha ēvāyaṁ pārtha ēva dhanurdharaḥ ।</l>
<l>yō na kēvalamātmīyaiḥ parairapyabhinandyatē ॥ 65 ॥</l>
</lg></b>
<p>(<b>11. bhaṇitiḥ —6</b>)</p>
<p><b>uktērēva prakārāntarākhyānaṁ bhaṇitiḥ</b> । sā ṣōḍhā—</p>
<p>sambhāvanābhaṇitiḥ, asambhāvanābhaṇitiḥ, kalpanābhaṇitiḥ, āścaryabhaṇitiḥ,
saṁvr̥tibhaṇitiḥ, viśēṣabhaṇitiriti । tāsu —</p>
<p><b>sambhāvanābhaṇitiḥ</b>—(visā. 3.14)</p>
<b><lg>
<l>sadyōdrāvitakētakōdaradalastrōtaḥśriyaṁ	bibhratī
yēyaṁ	mauktikadāmagumphanavidhēryōgyacchaviḥ	prāgabhūt ।</l>
<l>utsēkyā kalaśībhirañjalipuṭaiḥ pēyā mr̥ṇālāṅkurai—
rmātavyā ca śaśinyamugdhavibhavē sā vartatē candrikā ॥ 66 ॥</l>
</lg></b>
<pb n="550"/>
<p><b>asambhāvanābhaṇiti</b>ryathā—(visā. 1.20)</p>
<b><lg>
<l>k‍va pēyaṁ jyōts‍nāmbhō vadanabisavallīsaraṇibhi—
rmr̥ṇālītantubhyaḥ	sicayaracanā	kutra	bhavati ।</l>
<l>k‍va vā pārīmēyō bata bakuladām‍nāṁ parimalaḥ
kathaṁ svap‍naṁ sākṣāt kuvalayadr̥śaṁ kalpayatu tām ॥ 67 ॥</l>
</lg></b>
<p><b>kalpanābhaṇitiḥ</b> yathā—</p>
<b><lg>
<l>dr̥ś‍yaṁ dr̥śāṁ sahastrairmanasāmayutairvibhāvanīyaṁ ca ।</l>
<l>sukr̥taśatakōṭibhōgyaṁ kimapi vayaḥ subhruvaḥ svadatē ॥ 68 ॥</l>
</lg></b>
<p><b>āścaryabhaṇiti</b>ryathā—</p>
<b><lg>
<l>jyōtirbhyastadidaṁ	tamassamuditaṁ	jātē'yamada‍bhyaśśikhī
pīyūṣādidamutthitaṁ	viṣamayaṁ	chāyāp‍tajanmā''tapaḥ ।</l>
<l>kō nāmāsya vidhiḥ prasāntiṣu bhavēd gāḍhaṁ draḍhīyānayaṁ
granthiryat priyatō'pi vipriyamidaṁ sakhyaḥ kr̥taṁ sāntvanaiḥ ॥ 69 ॥</l>
</lg></b>
<p><b>saṁvr̥tibhaṇiti</b>ryathā—(vikra. 2.3)</p>
<b><lg>
<l>ābharaṇasyābharaṇaṁ prasādhanavidhēḥ prasādhanaviśēṣaḥ ।</l>
<l>upamānasyāpi sakhē ! pratyupamānaṁ vapustasyāḥ ॥ 70 ॥</l>
</lg></b>
<p><b>viśēṣabhaṇiti</b>ryathā—(māgha. 2.16)</p>
<b><lg>
<l>rēvatīvadanōcchiṣṭaparipūtapuṭē	dr̥śau ।</l>
<l>vahan halī madakṣībaḥ pānagōṣṭhyāṁ punātu vaḥ ॥ 71 ॥</l>
</lg></b>
<p>(<b>12. paṭhitiḥ —6</b>)</p>
<p><b>kāk‍vādinā vākyōc‍cāraṇaṁ paṭhitiḥ ।</b> sā ṣōḍhā—</p>
<p>kākuḥ, svaraḥ, vicchēda, kāntiḥ, abhinayaḥ, apadēśa iti । tāsu—
<b>kāku</b>ryathā—(vēsaṁ. 2.20)</p>
<b><lg>
<l>myastā na bhrukuṭirna bāṣpasalilēnācchāditē lōcanē
nītaṁ nānanamanyataḥ saśapathaṁ nāhaṁ spr̥śan vāritaḥ ।</l>
<l>tanvyā	mag‍napayōdharaṁ	bhayavaśādāviddhamāliṅgitaṁ
bhaṅktāsyā niyamasya bhīṣaṇamarunnāyaṁ vayasyō mama ॥ 72 ॥</l>
</lg></b>
<pb n="551"/>
<p><b>svarō</b> yathā—</p>
<b><lg>
<l>subhru! tvaṁ kupitētyapāstamaśanaṁ tyaktā kathā yōṣitāṁ ॥</l></lg></b> ॥ 73 ॥ (pr̥.360)
<p><b>vicchēdō</b> yathā—(dhvanyālōka 2.22/23)</p>
<b><lg>
<l>yēna dhvastamanōbhavēna balijitkāyaḥ purāstrīkr̥taḥ ॥ 74 ॥</l>
</lg></b>
<p><b>kānti</b>ryathā—(kīva. 1.10)</p>
<b><lg>
<l>yasyārijātaṁ nr̥patērapaśyadavalambanam ।</l>
<l>yayau nirjharasambhōgairapaśyadabalaṁ vanam ॥ 75 ॥</l>
</lg></b>
<p><b>abhinayō</b> yathā—</p>
<b><lg>
<l>ēddahamēttatthaṇiā ॥ 76 ॥</l></lg></b> (pr̥॰ 364)
<p><b>apadēśō</b> yathā—</p>
<b><lg>
<l>itaḥ sa daityaḥ prāp‍taśrīḥ ॥ 77 ॥</l></lg></b> (kusaṁ. 2.55)
<p>(<b>13. śravyam —6</b>)</p>
<p><b>śrutisukhamātrajananaṁ śravyam ।</b> tatṣōḍhā—</p>
<p>āśīḥ, nāndī, namaskr̥tiḥ, vastunirdēśaḥ, dhruvā, ākṣip‍tikētyādi । tatra
liṅlōḍvācyō'rthaviśēṣa <b>āśīḥ</b>, yathā—</p>
<b><lg>
<l>bhūyād vaḥ śrēyasē dēvaḥ pārvatīdayitō haraḥ ॥ 78 ॥</l>
</lg></b>
<b><lg>
<l>pātu vaḥ paramaṁ jyōtiravāṅ‌manasagōcaram ॥ 79 ॥</l></lg></b> (kāvyāda. 2.357)
<p>raṅgamaṅgalāntasvastyayanaṁ <b>nāndī</b>, yathā—(kama. 1.1)</p>
<b><lg>
<l>bhaddaṁ bhōdu sarassaīa kaiṇō ṇaṁdaṁtu vāsāiṇō
aṇṇāṇaṁ pi paraṁ paaṭṭhadu varā vāṇī chaillappiā ।</l>
<l>vacchōmī taha māahī phuradu ṇō sā kiṁ a paṁcāliā
rīdīyō vilihaṁtu kavvakusalā jōh‍ṇaṁ caōrā via ॥ 80 ॥</l>
</lg></b>
<lg>
<l>(bhadraṁ bhavatu sarasvatyāḥ kavayō nandantu vyāsādayaḥ
anyēṣāmapi paraṁ pravartatāṁ varā vāṇī vidagdhapriyā ।</l>
<l>vaidarbhī tathā māgadhī sphuratu naḥ sā kiṁ ca pāñcālikā
rītikā vilihantu kāvyakuśalā jyōtsnāṁ cakōrā iva ॥)</l>
</lg>
<p>stutirnamōvākyaṁ vā <b>namaskriyā</b>, yathā—</p>
<b><lg>
<l>jayati brahmabhūḥ śambhuḥ ॥ 81 ॥</l>
</lg></b>
<pb n="552"/>
<b><lg>
<l>vandēmahi mahēśvaram ॥ 82 ॥</l>
</lg></b>
<b><lg>
<l>idaṁ gurubhyaḥ pūrvēbhyō namōvākaṁ praśāsmahē ॥ 83 ॥</l></lg></b> (urāca. 1.1)
<p>kathāśarīravyāpinō nāyakādērabhidhānaṁ <b>vastunirdēśaḥ</b>, yathā—</p>
<b><lg>
<l>astyuddāmajaṭābhārabhrāntagaṅgāmbuśēkharaḥ ।</l>
<l>ādidēvō harō nāma sr̥ṣṭisaṁhārakāraṇam ॥ 84 ॥</l>
</lg></b>
<p>pātrapravēśādisūcakaṁ vākyaṁ <b>dhruvā</b>, yathā</p>
<b><lg>
<l>maa—vaha—ṇimitta—ṇiggaa—mainda—suṇṇaṁ guhaṁ ṇiēūṇa ।</l>
<l>laddhāvasarō gahiūṇa mōttiāiṁ gaō vāhō ॥ 85 ॥</l>
</lg></b>
<lg>
<l>(mugavadhanimittanirgatamr̥gēndraśūnyāṁ guhāṁ nirūpya ।</l>
<l>labdhāvasarō gr̥hītvā mauktikāni gatō vyādhaḥ ॥)</l>
</lg>
<p>abhidhitsitarāgaviśēṣaprayōgamātraphalaṁ vacanamā<b>kṣip‍tikā</b>, yathā—</p>
<b><lg>
<l>paapīḍiamahisāsuradēhēhiṁ	bhuaṇabhaaluāvaa/sasilēhiṁ ।</l>
<l>surasuhadēttavaliadhavalacchihiṁ jaai sahāsaṁ vaaṇu mahalacchihiṁ ॥ 86 ॥</l>
</lg></b>
<lg>
<l>(padapīḍitamahiṣāsuradēhāyā	bhuvanabhayalāvakaśaśilēkhāyāḥ ।</l>
<l>surasukhadātr̥valitadhavalākṣyā jayati sahāsaṁ vadanaṁ mahālakṣmyāḥ ॥)</l>
</lg>
<p>(<b>14. prēkṣyam —6</b>)</p>
<p><b>prēkṣānimittaṁ	vācikādyabhinayarahitamāṅgikaikanirvartyaṁ prasthānaḍōmbalikādivākyaṁ
prēkṣyam ।</b> tatṣōḍhā— lāsyaṁ, tāṇḍavaṁ, chalikaṁ, śamyā, hallīsakaṁ, rāsa iti । tēṣu
śrr̥ṅgārarasapradhānaṁ lāsyaṁ, yathā—</p>
<b><lg>
<l>ucciu vālīyia panthahiṁ jaṁtau ।</l>
<l>pēkkhami hatthaṁ hōi jai lōaṇavaṁtau ॥ 87 ॥</l>
</lg></b>
<lg>
<l>(uccā pāliḥ priyaḥ pathā yāti ।</l>
<l>prēkṣē hastō bhavati yadi lōcanavān ॥)</l>
</lg>
<p>raudravīrapradhānaṁ <b>tāṇḍavaṁ</b>, yathā—</p>
<b><lg>
<l>suavahavaiaru ṇisuṇiu dāruṇu rōsavisaṭṭhapahāraruhirāruṇu ।</l>
<l>jaliu jāṇai ṇaru riusaṁtāvaṇu aṇalasariccha jai hōi mahāraṇu ॥ 88 ॥</l>
</lg></b>
<lg>
<l>(sutavadhavyatikaraṁ niśamya dāruṇaṁ rōṣavisr̥ṣṭaprahārarudhirāruṇaḥ ।</l>
<l>jvalitō jāyatē narō ripusaṁtāpanō'nalasadr̥śō yadi bhavati mahāraṇaḥ ॥)</l>
</lg>
<pb n="553"/>
<p>ubhayātmakaṁ <b>chalikam</b>, yathā—</p>
<b><lg>
<l>ṇisuṇiu pacchā tturaarau bhuṇḍi hiṁsi hasaṁti ।</l>
<l>ṇiakaṁtaḍāḍhajualēhiṁ puṇu puṇu ṇaaṇa valaṁti ॥ 89 ॥</l>
</lg></b>
<lg>
<l>(niśamya paścātturagaravaṁ śūkaryāḥ sahasā iti ।</l>
<l>nijakāntadaṁṣṭrāyugalē punaḥpunarnayanē valataḥ ॥)</l>
</lg>
<p>lāsyamēva dēvakinnaraviṣayaṁ <b>śamyā</b>, yathā—</p>
<b><lg>
<l>vīhēsi harimuhi avi hōhi maṁ galē lēhi sai ।</l>
<l>kandai riṭhṭhāsuramāriu kaṇṭhavaliu ṇa pai ॥ 90 ॥</l>
</lg></b>
<lg>
<l>{bibhēṣi harimukhi api bhava māṁ galē gr̥hāṇa svayam ।</l>
<l>krandati ariṣṭāsurō māritaḥ kaṇṭhavalitō na patiḥtvayā ॥}</l>
</lg>
<b><lg>
<l>maṇḍalēna hi yat strīṇāṁ gītaṁ/nr̥ttyaṁ hallīsakaṁ tu tat ।</l>
<l>tatra nētā bhavēdēkō gōpastrīṇāṁ hariryathā ॥ 91 ॥</l>
</lg></b>
<p>tad yathā—</p>
<b><lg>
<l>caṁdaṇadhūsaraaṁ āulialōaṇaaṁ hāsaparammuhaaṁ ṇīsāsakilāliaṁ ।</l>
<l>dummaṇadummaṇaaṁ saṅkāmiamaṇḍaṇaaṁ māṇiṇi āṇaṇaaṁ kiṁ tu karaṭhṭhiaṁ ॥ 92 ॥</l>
</lg></b>
<lg>
<l>(candanadhūsarakamākulitalōcanaṁ hāsaparāṅmukhaṁ niḥśvāsaklāntam ।</l>
<l>durmanasāṁ durmanaskaṁ saṁkrāmitamaṇḍanaṁ mānini! ānanakaṁ kiṁ tava karasthitam ॥)</l>
</lg>
<p>tadēva tālabandhaviśēṣayuktaṁ <b>rāsaḥ</b>, yathā—</p>
<b><lg>
<l>ai dummaṇa dummaṇaā ajja kiṇō pucchāmi tumaṁ ।</l>
<l>jēṇa jivijjai jēṇa vilāsō palihijjai kīsa jaṇō ॥ 93 ॥</l>
</lg></b>
<lg>
<l>(ayi durmanaḥ durmanaska! adya kiṁ nō pr̥cchāmi tvām ।</l>
<l>yēna jīvyatē yēna vilāsaḥ parihriyatē kasmājja ॥)</l>
</lg>
<p>(<b>15. abhinēyam —6</b>)</p>
<p><b>daśarūpakaviṣayamēva abhinēyam ।</b> abhinayastu ṣōḍhā—</p>
<p>āṅgikaḥ, vācikaḥ, āhāryaḥ, sāttvikaḥ, sāmānyaḥ, citra iti । tatra
<b>āṅgikō</b> yathā—(urā. 2.10)</p>
<b><lg>
<l>dōrdaṇḍāḥ k‍va nu dhr̥tāṅgadāḥ k‍va nu śirānaddhau bhujau dvāvimau
vaktrāṇi k‍va nu kāntimanti valimat k‍vēdaṁ mamaikaṁ mukham ।</l>
<pb n="554"/>
<l>vācastāḥ k‍va jitārṇavadhvanighanāḥ k‍vāyaṁ vacassaṁyamō
hēlākampitabhūdharaḥ k‍va caraṇanyāsaḥ k‍va mandā gatiḥ ॥ 94 ॥</l>
</lg></b>
<p><b>vācikō</b> yathā—(ratnā. 2.1)</p>
<b><lg>
<l>durvārāṁ madanaśaravyathāṁ vahantyā tanvaṅgayā yadabhihitaṁ puraḥ sakhīnām ।</l>
<l>tad bhūyaḥ śiśuśukaśārikābhiruktaṁ dhanyānāṁ śravaṇapathātithitvamēti ॥ 95 ॥</l>
</lg></b>
<p><b>āhāryō</b> yathā—</p>
<p><b>cūḍācumbitakaṅkapatramabhitastūṇīdvayaṁ pr̥ṣṭhataḥ</b> (urāca. 4.20)</p>
<p><b>sāttvikō</b> yathā—(māmā. 1.35)</p>
<b><lg>
<l>vāraṁvāraṁ tirayati dr̥śōrud‍vaman bāṣpapūra—
statsaṁkalpōpahitajaḍima stambhamabhyēti gātram ।</l>
<l>sadyaḥ svidyannayamaviratōtkampalōlāṅgulīkaḥ
pāṇirlēkhāvidhiṣu nitarāṁ vartatē kiṁ karōmi ॥ 96 ॥</l>
</lg></b>
<p>uktānāṁ caturṇāmapi prayōgē <b>sāmānyaḥ</b>, yathā—(māmā. 5.38)</p>
<b><lg>
<l>rāhōścandrakalāmivānanacarīṁ	daivātsamāsādya mē
dasyōrasya	kr̥pāṇapātaviṣayādācchindataḥ	prēyasīm ।</l>
<l>ātaṅkādvikalaṁ drutaṁ karuṇayā vikṣōbhitaṁ vismayā—
tkrōdhēna jvalitaṁ mudā vikasitaṁ cētaḥ kathaṁ vartatē ॥ 97 ॥</l>
</lg></b>
<p>hastādhyāyapadādhyāyayōḥ akathitāṅgikādyabhinayaviśēṣa<b>ścitraḥ</b>, yathā—)</p>
<b><lg>
<l>vyatikara iva bhīmastāmasō vaidyutaśca
kṣaṇamupahatacakṣurvuttirud‍bhūya	śāntaḥ ।</l>
<l>kathamiha na vayasyastat kimētat kimanyat
prabhavati hi mahimnā svēna yōgēśvarīyam ॥ 98 ॥</l></lg></b> (māmā.9.54,10.8)
<p>(<b>16. adhyēyam —6</b>)</p>
<p><b>vidhiniṣēdhavyutpattihēturadhyēyam ।</b> tattu ṣōḍhā—</p>
<p>kāvyaṁ, śāstram, itihāsaḥ, kāvyaśāstraṁ, kāvyētihāsaḥ, śāstrētihāsa iti । tēṣu
uktipradhānaṁ <b>kāvyaṁ</b>, yathā—</p>
<b><lg>
<l>yadi smarāmi tāṁ tanvīṁ jīvitāśā kutō mama ।</l>
<l>atha vismr̥tya jīvāmi jīvitavyasanēna kim ॥ 99 ॥</l>
</lg></b>
<pb n="555"/>
<p>vidhāyakādiśabdapradhānaṁ <b>śāstraṁ</b>, yathā—(br̥hatsaṁ 70.1)</p>
<b><lg>
<l>snigdhōnnatāgratanutāmranakhau kumāryāḥ
pādau	samōpacitacārunigūḍhagulphau ।</l>
<l>śliṣṭāṅgulī kamalakāntitalau ca yasyā—
stāmud‍vahēd yadi bhuvō'dhipatitvamicchēt ॥ 100 ॥</l>
</lg></b>
<p>arthapradhāna <b>itihāsaḥ</b>, yathā—</p>
<b><lg>
<l>hiraṇyakaśipurdaityō yāṁ yāṁ smitvā'pyudaikṣata ।</l>
<l>bhayabhrāntaissuraiścakrē tasyai tasyai diśē namaḥ ॥ 101 ॥</l>
</lg></b>
<p>śāstrē kāvyavinivēśaḥ <b>kāvyaśāstraṁ</b>, yathā—</p>
<b><lg>
<l>nāndīpadāni ratanāṭakavighnaśāntāvājñākṣarāṇi paramāṇyathavā smarasya ।</l>
<l>daṣṭē'dharē praṇayinā vidhutāgrapāṇisītkāraśuṣkaruditāni jayanti nāryāḥ ॥ 102 ॥</l>
</lg></b>
<p>itihāsē kāvyavinivēśaḥ <b>kāvyētihāsaḥ</b>, yathā—(māgha. 1.46)</p>
<b><lg>
<l>sa sañcariṣṇurbhuvanāntarēṣu yāṁ yadr̥cchayāśiśriyadāśrayaḥ śriyaḥ ।</l>
<l>akāri tasyai mukuṭōpalaskhalatkaraistrisandhyaṁ tridaśairdiśē namaḥ ॥ 103 ॥</l>
</lg></b>
<p>itihāsē śāstrārthavinivēśanaṁ <b>śāstrētihāsaḥ</b>, yathā—(mahābhā. 18.5.38)</p>
<b><lg>
<l>dharmē cārthē ca kāmē ca mōkṣē ca bharatarṣabha ।</l>
<l>yadihāsti tadanyatra yannēhāsti na tat kvacit ॥ 104 ॥</l>
</lg></b>
<p>(<b>17. vākōvākyam —6</b>)</p>
<p><b>uktipratyuktirvākōvākyam ।</b> sā ṣōḍhā—</p>
<p>r̥jūktiḥ, vakrōk‍tiḥ‍, vaiyātyōktiḥ, gūḍhōktiḥ, praśnōttarōktiḥ, citrōktiḥ iti । tāsu</p>
<p><b>r̥jūktiryathā</b>—(amaru. 57, pr̥. 511)</p>
<b><lg>
<l>bālē nātha vimuñca mānini ruṣaṁ rōṣānmayā kiṁ kr̥taṁ ॥ 105 ॥</l>
</lg></b>
<p><b>vakrōkti</b>ryathā—</p>
<b><lg>
<l>kēyaṁ mūrdh‍nyandhakārē timiramiha kutaḥ subhru kāntēnduyuktē
kāntāpyatraiva kāminnanu bhavati mayā pr̥ṣṭhamētāvadēva ।</l>
<l>nāhaṁ dvandva karōmi vyapanaya śirasastūrṇamēnāmidānī—
mēvaṁ prōktē bhavānyā prativacanajaḍaḥ pātu vō manmathāriḥ ॥ 106 ॥</l>
</lg></b>
<pb n="556"/>
<p><b>vaiyātyōkti</b>ryathā—</p>
<b><lg>
<l>kuśalaṁ rādhē! sukhitō'si kaṁsa! kaṁsaḥ k‍va, sa k‍va, sā rādhā ।</l>
<l>iti	pālīprativacanairvilakṣahāsō		harērjayati ॥107॥</l>
</lg></b>
<p><b>gūḍhōktiryathā—</b></p>
<b><lg>
<l>kēśava! yamunātīrē vyāhr̥tavānuṣasi haṁsikāṁ kō'dya ।</l>
<l>kāntāvirahabhayāturahr̥dayaḥ	prāyaḥ	priyē'haṁ saḥ ॥ 108 ॥</l>
</lg></b>
<p><b>praś‍nōttarōkti</b>ryathā—(amaru. 71)</p>
<b><lg>
<l>k‍va prasthitāsi karabhōru! ghanē niśīthē
prāṇēśvarō vasati yatra janaḥ priyō mē ।</l>
<l>ēkākinī vada kathaṁ na bibhēṣi bālē!
nanvasti puṅkhitaśarō madanaḥ sahāyaḥ ॥ 109 ॥</l>
</lg></b>
<p><b>citrōkti</b>ryathā—</p>
<b><lg>
<l>kō'yaṁ kāmini! bhūṣaṇaṁ kitava tē śōṇaḥ kathaṁ kuṅkumāt
skūrpāsāntaritaḥ priyē vinimayaṁ paśyāparaṁ k‍vāsti mē ।</l>
<l>paśyāmītyabhidhāya sāndrapulakō mr̥d‍na mr̥ḍānyāḥ stanau
hastēna pratinirjitēnduravatāt dyūtē hasan vō haraḥ ॥ 110 ॥</l>
</lg></b>
<p>(<b>18. praś‍nōttaram —6</b>)</p>
<p><b>vidagdhagōṣṭhīvinōdahētuḥ paryanuyōganirbhēdaḥ praś‍nōttaram ।</b> tatṣōḍhā—
bahiḥpraś‍nam, antaḥpraś‍nam, bahirantaḥpraś‍nam, jātipraś‍nam, pr̥ṣṭapraś‍nam,
uttarapraś‍namiti । tēṣu —</p>
<p><b>bahiḥpraś‍naṁ</b> yathā—(majjanmakaraḥ)</p>
<b><lg>
<l>bhadra! māṇavakākhyāhi kīdr̥śaḥ khalu tē pitā ।</l>
<l>vēlāndōlitakallōlaḥ kīdr̥śaśca mahōdadhiḥ ॥ 111 ॥</l>
</lg></b>
<p><b>antaḥpraś‍naṁ</b> yathā—</p>
<b><lg>
<l>kāhamasmi guhā vakti praś‍nē'muṣmin kimuttaram ।</l>
<l>kathamuktaṁ na jānāsi kadarthayasi yatsakhē ॥ 112 ॥1</l>
</lg></b>
<!-- NOTES pg=556!-->
1. kathamuktaṁ 'ka+tha'—varṇābhyāṁ 'kadarthayasī'—ti kriyāpadē vidyamānābhyāṁ muktaṁ tābhyāṁ hīnaṁ 'daryasi'
iti yat tadēvātrōttaram ।
<pb n="557"/>
<p><b>bahirantaḥpraś‍naṁ</b> yathā—</p>
<b><lg>
<l>subhadrāṁ ka upāyaṁsta praś‍nē'muṣmin ya uttaraḥ ।</l> ('nara' iti)
<l>sa kīdr̥kkapimācaṣṭē vyōmni parṇasthitiḥ kutaḥ1 ॥</l></lg></b> ('vā'—para iti)
<p><b>jātipraś‍naṁ</b> yathā—(haimavāra—karañjinā)</p>
<b><lg>
<l>kīdr̥śā bhūmibhāgēna rājā snātō'numīyatē ।</l>
<l>prāṅgaṇaṁ kurutētyuktāḥ kimāhustadanicchavaḥ ॥ 114 ॥</l>
</lg></b>
<p>sēyaṁ gatapratyāgatajāti ।</p>
<p><b>pr̥ṣṭapraś‍naṁ</b> yathā— (saka. pr̥.303—4)</p>
<b><lg>
<l>kō sō jōaṇavāō kō daṁḍāṇaṁ duvē sahassāiṁ ।</l></lg></b>
<lg><l>(kassa yōjanapādaḥ kō daṇḍānāṁ dvē sahastrē ।)</l></lg>
<b><lg><l>kā kālī kā madhurā kiṁ śukapr̥thukānanacchāyam ॥ 115 ॥</l>
</lg></b>
<p><b>uttarapraś‍naṁ</b> yathā—</p>
<b><lg>
<l>kiṁ vasantasamayē vanabhakṣaḥ pr̥ṣṭavān sapr̥thulōmavilēkhaḥ ।</l>
<l>uttaraṁ ca kimavāpaturētau kānanādatimirādapi kālam (lī) ॥ 116 ॥</l>
</lg></b>
<p>(<b>19. prahēlikā —6</b>)</p>
<p><b>praś‍na ēvānuttara prahēlikā ।</b> sā ṣōḍhā—</p>
<p>cyutākṣarā, dattākṣarā, cyutadattākṣarā, akṣaramuṣṭiḥ, bindumatī, arthaprahēlikā ca । tāsu
<b>cyutākṣarā</b> yathā— (vihaṅgikā hārēṇa)</p>
<b><lg>
<l>payōdharabharākrāntā saṁnamantī padē padē ।</l>
<l>padamēkaṁ na kā yāti yadi hārēṇa varjitā ॥ 117 ॥</l>
</lg></b>
<p><b>dattākṣarā</b> yathā—(śambaraḥ)</p>
<b><lg>
<l>prarūḍhayauvanaḥ kō'yaṁ kāntayānugataḥ sukhī ।</l>
<l>vanē prayāti niśśaṅkaṁ śabaraḥ sattvasaṁkulē ॥ 118 ॥</l>
</lg></b>
<p><b>cyutadattākṣarā</b> yathā—</p>
<b><lg>
<l>vidagdhaḥ sarasō rāgī nitambōpari saṁsthitaḥ ।</l>
<l>tanvaṅgyāliṅgitaḥ kaṇṭhē kalaṁ kūjati kō viṭaḥ ॥ 119 ॥ (ghaṭaḥ)</l>
</lg></b>
<!-- NOTES pg=557!-->
1. vyōm‍ni parṇasthitirvāyutō bhavati । sa narayuktaḥ 'vānara'—rūpaḥ kapimācaṣṭē ।
<pb n="558"/>
<p>ślōkādērakṣaravyatyāsēna kathana<b>makṣaramuṣṭiḥ</b> । yathā—</p>
<b><lg>
<l>atiḥ atiḥ anma alaṁ prīdya radya jadya phadya ।
mēlāmēlā mēlaṁ mēlaṁ phasaphasaphasaphasaḥ ॥ 120 ॥</l>
</lg></b>
<b><lg>
<l>adya mē saphalā prītiradya mē saphalā ratiḥ ।</l>
<l>adya mē saphalaṁ janma adya mē saphalaṁ phalam ॥ 121 ॥</l>
</lg></b>
<p>yathāsthitasvarānusvāravisargasaṁyōgasyōktārthasya ca ślōkādēḥ kādivarṇasthānē
binduvinivēśō <b>bindumatī ।</b> tadyathā—</p>
<b><lg>
<l>tavāpavādaḥ pratyabdhi patākā pratisaṅgaram ।</l>
<l>phalaṁ pratyadbha‍utōpāyaṁ yaśāṁsi na tu na k‍vacit ॥ 122 ॥</l>
</lg></b>
<p>atrārthē,
{/?/
/?/}</p>
<p><b>nirbhēdaḥ —</b></p>
<b><lg>
<l>ṭhuṭhaṭhā ṭhuṭhaṭhā ṭhāṭhā ṭhuṁṭhuṭhē ṭhuṁṭhaṭhē ṭhaṭhā ।</l>
<l>ṭhāṭhaṭhē ṭhāṭhaṭhē ṭhiṁṭhiṁ ṭhaṁṭhaṁṭhiṭhaṭhiṭhīṭhaṭhaḥ ॥123॥</l>
</lg></b>
<b><lg>
<l>udadhāvudadhāvājñā saṁyugē saṁyugē jayaḥ ।</l>
<l>sāhasē sāhasē siddhiḥ sarvatra tava kīrttayaḥ ॥ 124 ॥</l>
</lg></b>
<p><b>arthaprahēlikā</b> yathā—(pak‍vamāmraphalam) (saka. 2.358—365)</p>
<b><lg>
<l>uttap‍takāñcanacchāyaṁ saṁdaṣṭadaśanacchadam ।</l>
<l>sarasaṁ cumbyatē hr̥ṣṭairvr̥ddhairapi kimujjvalam ॥ 125 ॥</l>
</lg></b>
<p>(<b>20. gūḍham —6</b>)</p>
<p><b>gup‍takriyāpadādiprayōgō gūḍham ।</b> tatṣōḍhā—</p>
<p>kriyāgūḍhaṁ, kārakagūḍhaṁ, saṁbandhagūḍhaṁ, vastugūḍhaṁ, pādagūḍham, abhiprāyagūḍhaṁ cēti । tēṣu
<b>kriyāgūḍhaṁ</b> yathā—(na stha)</p>
<b><lg>
<l>stanajaghanabharābhirāmamandaṁ	gamanamidaṁ	madirāruṇēkṣaṇāyāḥ ।</l>
<l>kathamiva sahasā vilōkayantō madanaśarajvarajarjarā yuvānaḥ ॥ 126 ॥</l>
</lg></b>
<pb n="559"/>
<p><b>kārakagūḍhaṁ</b> yathā—</p>
<b><lg>
<l>pibatastē śarāvēṇa vāri kahlāraśītalam ।</l>
<l>kēnēmau durvidagdhēna hr̥dayē vinivēśitau ॥ 127 ॥</l></lg></b> (śarau)
<p><b>sambandhagūḍhaṁ</b> yathā—(kāvyāda. 3.108)</p>
<b><lg>
<l>na mayāgōrasābhijñaṁ cētaḥ kasmāt prakupyasi ।</l>
<l>asthānaruditairēbhiralamālōhitēkṣaṇē ॥ 128 ॥</l>
</lg></b>
<p><b>vastugūḍhaṁ</b> yathā—(dāsī asi)</p>
<b><lg>
<l>pānīyaṁ pātumicchāmi śyāmē kamalalōcanē ।</l>
<l>yadi dāsyasi nēcchāmi na dāsyasi pibāmyaham ॥ 129 ॥</l>
</lg></b>
<p><b>pādagūḍhaṁ</b> yathā—(kirātā. 15.43)</p>
<b><lg>
<l>dyuviyad‍gāminī	tārasaṁrāvavihataśrutiḥ ।</l>
<l>haimīṣumālā śuśubhē	'vidyutāmiva saṁhatiḥ' ॥ 130 ॥</l>
</lg></b>
<p><b>abhiprāyagūḍhaṁ</b> yathā—</p>
<b><lg>
<l>jai dēvarēṇa bhaṇiā khaggaṁ ghēttūṇa rāulaṁ vacca ।</l>
<l>tā kiṁ sēvaavahuē hasiūṇa valōiaṁ asaṇaṁ ॥ 131 ॥</l>
</lg></b>
<b><lg>
<l>(yadi dēvarēṇa bhaṇitā khaṅgaṁ gr̥hītvā rājakulaṁ vraja ।</l>
<l>tatkiṁ sēvakavadhvā hasitvāvalōkitaṁ śayanam ॥)</l></lg></b> (saka. 2.366–370)
<b><lg>
<l>nirīkṣitamanēnēha puruṣāyitalakṣma	ca ।</l>
<l>pādalākṣādikaṁ tēna niyuṅktē māṁ na karmaṇi ॥ 132 ॥</l></lg></b> iti ।
<p>(<b>21. citram —6</b>)</p>
<p><b>svarasthānavarṇagatibandhākāraniyamaścitram ।</b> tat ṣōḍhā svarādiniyamabhēdāt । tēṣu—
<b>catussvaraṁ</b> yathā—(kāvyāda. 3.84)</p>
<b><lg>
<l>āmnāyānāmāhāntyā vāggītīrītīḥ prītībhītīḥ ।</l>
<l>bhōgō rōgō mōhō mōdō dhyēyē vēcchēt kṣēmē dēśē ॥ 133 ॥</l>
</lg></b>
<p><b>tristhānaṁ</b> yathā—(kāvyāda. 3.89)</p>
<b><lg>
<l>alinīlālakalataṁ kaṁ na hanti ghanastani! ।</l>
<l>ānanaṁ nalinacchāyanayanaṁ śaśikānti tē ॥ 134 ॥</l>
</lg></b>
<pb n="560"/>
<p><b>dvivarṇaṁ</b> yathā—(māgha. 19.66)</p>
<b><lg>
<l>bhūribhirbhāribhirbhīrairbhūbhārairabhirēbhirē ।</l>
<l>bhērīrēbhibhirabhrābhairabhīrubhiribhairibhāḥ ॥ 135 ॥</l>
</lg></b>
<p><b>gaticitraṁ</b> yathā—(māgha. 19.44) <b>gatapratyāgatārtha(rdha)m</b></p>
<b><lg>
<l>vāraṇāgagabhīrā sā sārābhīgagaṇāravā ।</l>
<l>kāritārivadhā sēnā nāsēdhāvaritārikā ॥ 136 ॥</l>
</lg></b>
<p><b>bandhacitraṁ</b> yathā—(māgha. 19.29) murajabandhaḥ</p>
<b><lg>
<l>sā sēnā gamanārambhē rasēnāsīdanāratā ।</l>
<l>tāranādajanā	mattadhīranāgamanāmayā ॥ 137 ॥</l>
</lg></b>
<b><lg>
<l>yāśritā	pāvanatayā yātanācchidanīcayā ।</l>
<l>yācanīyā dhiyā māyāyāmāyāsaṁ stutā śriyā ॥ 138 ॥</l></lg> (dēśa. 4) padmam</b>
<p>(<b>22. ślēṣaḥ —6</b>)</p>
<p><b>dvayōstantrēṇābhidhānaṁ ślēṣaḥ ।</b> sa ṣōḍhā—</p>
<p>prakr̥tiślēṣaḥ, pratyayaślēṣaḥ, vibhaktiślēṣaḥ, vacanaślēṣaḥ, padaślēṣaḥ, bhāṣāślēṣaḥ
iti । tēṣu —</p>
<p><b>prakr̥tiślēṣō</b> yathā—</p>
<b><lg>
<l>tvamēva dhātuḥ pūrvō'si tvamēva pratyayaḥ paraḥ ।</l>
<l>anākhyātaṁ na tē kiñcidatastvaṁ nōpamīyasē ॥ 139 ॥</l>
</lg></b>
<p><b>pratyayaślēṣō</b> yathā—</p>
<b><lg>
<l>tasyā vināpi hārēṇa nisargādēva hāriṇau ।</l>
<l>janayāmāsatuḥ kasya vismayaṁ na payōdharau ॥ 140 ॥</l>
</lg></b>
<p><b>vibhaktiślēṣō</b> yathā—</p>
<b><lg>
<l>viṣaṁ nijagalē yēna babhrē ca bhujagaprabhuḥ ।</l>
<l>dēhē yōnāṅgajō dadhrē jāyā ca sa jayatyajaḥ ॥ 141 ॥</l>
</lg></b>
<p><b>vacanaślēṣō</b> yathā—</p>
<b><lg>
<l>tanutvaramaṇīyasya madhyasya ca bhujasya ca ।</l>
<l>abhavannitarāṁ tasyā valayaḥ kāntivr̥ddhayē ॥ 142 ॥</l>
</lg></b>
<pb n="561"/>
<p><b>padaślēṣō</b> yathā—(kāvyāda. 2.29)</p>
<b><lg>
<l>arimēdaḥ palāśaśca bāhuḥ kalpadrumaśca tē ।</l>
<l>bālēvōdyānamālēyaṁ	sālakānanaśōbhinī ॥ 143 ॥</l>
</lg></b>
<p><b>bhāṣāślēṣō</b> yathā—(rudraṭā. 4.15)</p>
<b><lg>
<l>dhīrāgacchadumē	hatamududdharavārisadassu ।</l>
<l>abhramadapprasarābharaṇuravikiraṇā tējassu ॥ 144 ॥</l>
</lg></b>
<p>(<b>23. yamakam—6</b>)</p>
<p><b>bhinnārthēkarūpā ca varṇasaṅghātāvr̥rttiryamakam</b> । tat ṣōḍhā—</p>
<p>sthānayamakam, asthānayamakaṁ, vyapētam, avyapētaṁ, samudrakaḥ, pādayamakamiti ।
tatra pādānāmādimadhyāntāḥ sthānam । tēṣu —</p>
<p><b>śabdasaṅghātāvr̥tti sthānayamakaṁ,</b> yathā—(kāvyāda. 3.34)</p>
<b><lg>
<l>sālaṁ sālambakalikāsālaṁsālaṁ na vīkṣitum ।</l>
<l>nālīnālīnavakulānālī	nālīkinīrapi ॥ 145 ॥</l>
</lg></b>
<p><b>asthānayamakaṁ</b> yathā—(rudraṭā. 3.57)</p>
<b><lg>
<l>kamalinīmalinī dayitaṁ vinā na sahatē saha tēna niṣēvitām ।</l>
<l>tamadhunā madhunā nihitaṁ hr̥di smarati sā ratisāramaharniśam ॥ 146 ॥</l>
</lg></b>
<p><b>vyavahitaṁ vyapētayamakaṁ</b> yathā—(kāvyāda. 3.29)</p>
<b><lg>
<l>kamalēḥ samakēśaṁ tē kamalērṣyākaraṁ mukham ।</l>
<l>kamalēkhyaṁ karōṣi tvaṁ kamalēvōnmadiṣṇuṣu ॥ 147 ॥</l>
</lg></b>
<p><b>avyavahitamavyapētayamakaṁ</b> yathā—(kāvyāda. 3.18)</p>
<b><lg>
<l>ramaṇī ramaṇīyā mē pāṭalāpāṭalāṁśukā ।</l>
<l>vāruṇīvāruṇībhūtasaurabhāḥ	saurabhāspadam ॥ 148 ॥</l>
</lg></b>
<p><b>samudrakō</b> yathā—(pr̥॰dra. 362)</p>
<b><lg>
<l>kāntāratarutalāsitamr̥gayuvaracitāntarā harati vanāntā ॥ 149 ॥</l>
</lg></b>
<p><b>pādayamakaṁ</b> yathā—</p>
<b><lg><l>kamalamaliramuñcadutpalakalikātaralōlamutpalāśakāntē ।</l>
<l>kāntē sma cakṣuralikulakalikātaralōlamutpalaśakāntē ॥ 150 ॥</l>
</lg></b>
<pb n="562"/>
<p>(<b>24. anuprāsaḥ —6</b>)</p>
<p><b>varṇānāmanatidūrāntaramāvr̥ttiranuprāsaḥ</b> । sa ṣōḍhā— varṇānuprāsaḥ, sthānānuprāsaḥ,
padānuprāsaḥ, nāmānuprāsaḥ, pādānuprāsaḥ, vyavahitānuprāsa iti । tatra—</p>
<p><b>varṇānuprāsō</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ ।</l>
<l>ramayanti manaḥ kāntā nitāntaṁ yōgināmapi ॥ 151 ॥</l>
</lg></b>
<p><b>sthānānuprāsō</b> yathā—(kāvyāda. 1.53)</p>
<b><lg>
<l>ēṣa rājā yadā lakṣmīṁ prāp‍tavān brāhmaṇapriyaḥ ।</l>
<l>tadāprabhr̥ti dharmasya lōkē'sminnutsavō'bhavat ॥ 152 ॥</l>
</lg></b>
<p><b>padānuprāsō</b> yathā—</p>
<b><lg>
<l>amr̥tamamr̥taṁ	candraścandrastathāmbujamambujaṁ
ratirapi ratiḥ kāmaḥ kāmō madhūni madhūnyapi ।</l>
<l>iti na bhajatē vastu prāyaḥ parasparasaṁkaraṁ
tadiyamabalā dhattē lakṣmīṁ kathaṁ sakalātmikām ॥ 153 ॥</l>
</lg></b>
<p><b>nāmānuprāsō</b> yathā—</p>
<b><lg>
<l>kr̥tvā kr̥tvā kalakalaṁ mārutēna calācalaḥ ।</l>
<l>mātargulugulāyantē gajā iva ghanāghanāḥ ॥ 154 ॥</l>
</lg></b>
<p><b>pādānuprāsō</b> yathā—(kāvyāda. 1.3)</p>
<b><lg>
<l>rāgadvēṣau yadi syātāṁ tapasā kiṁ prayōjanam ।</l>
<l>tāvēva yadi na syātāṁ tapasā kiṁ prayōjanam ॥ 155 ॥</l>
</lg></b>
<p><b>vyavahitānuprāsō</b> yathā—</p>
<b><lg>
<l>prakāśō yaśasā dēvaḥ prakāśō mahasā raviḥ ।</l>
<l>dussahō dviṣatāṁ svāmī dussahastamasāṁ sa ca ॥ 156 ॥</l>
</lg></b>
<b><lg>
<l>caturviṁśatirityuktāḥ	śabdālaṅkārajātayaḥ ।</l>
<l>jātyādibhēdataḥ padyē gadyē'pyāsāmayaṁ kramaḥ ॥ 157 ॥</l>
</lg></b>
<b><lg>
<l>iha śiṣṭānuśiṣṭānāṁ śiṣṭānāmapi sarvathā ।</l>
<l>vācāmēva prasādēna lōkayātrā pravartatē ॥ 158 ॥</l></lg></b>(kāvyāda. 1.3,4)
<pb n="563"/>
<b><lg>
<l>idamandhaṁ tamaḥ kr̥tsnaṁ jāyēta bhuvanatrayam ।</l>
<l>yadi śabdāhvayaṁ jyōtirāsaṁsārānna dīpyatē ॥ 159 ॥</l>
</lg></b>
<b><lg>
<l><hi>gataya</hi>stasya yāstistrō drutamadhyavilambitāḥ ।</l>
<l>layān padagatēḥ prāhustān gītē gītavēdinaḥ ॥ 160 ॥</l>
</lg></b>
<b><lg>
<l><hi>rītayō</hi> vāṅ‌mayaprāṇā hr̥dayaṁ tasya <hi>vr̥ttayaḥ</hi> ।</l>
<l>racanāditrayaṁ	<hi>mūrti</hi>ranuprāsastu <hi>jīvita</hi>m ॥ 161 ॥</l>
</lg></b>
<b><lg>
<l>uktayō <hi>daivataṁ</hi> chāyāmudrābhaṇitayō	<hi>vr̥tiḥ</hi> ।</l>
<l><hi>paṭhitiḥ</hi> śravyatā prēkṣābhinayō'dhyayanaṁ <hi>dhr̥tiḥ</hi> ॥ 162 ॥</l>
</lg></b>
<b><lg>
<l><hi>ślēṣaḥ</hi> puṣṇāti sarvāsu prāyō vakrōktiṣu śriyam ।</l>
<l><hi>vākōvāk‍yēna</hi> hr̥ṣyanti manāṁsi kr̥ṣatāmapi ॥ 163 ॥</l></lg></b> (kāvyāda. 2.362)
<b><lg>
<l>vinayēna vinā kā śrī. kā niśā śaśinā vinā ।</l>
<l>vinā <hi>yamakacitrābhyāṁ</hi> kīdr̥śīva vidagdhatā ॥ 164 ॥</l></lg></b> (kāvyālaṅkāra 1.4)
<b><lg>
<l><hi>gūḍhaṁ</hi> gūḍhacaturthādi vādināṁ darpaśāntayē ।</l>
<l><hi>praś‍nōttaraṁ</hi> tu nāmnāpi vidagdhamukhamaṇḍanam ॥ 165 ॥</l>
</lg></b>
<b><lg>
<l>krīḍāgōṣṭhīvinōdēṣu	tajjñairākīrṇamantraṇē ।</l>
<l>paravyāmōhanē cāpi sōpayōgāḥ <hi>prahēlikāḥ</hi> ॥ 166 ॥</l></lg></b>(kāvyāda. 3.97)
<b><lg>
<l>yathāmati yathāyukti yathaucityaṁ yathāruci ।</l>
<l>kavēḥ pātrasya caitāsāṁ prayōga upapadyatē ॥ 167 ॥</l>
</lg></b>
<b><lg>
<l>yādr̥g gadyavidhau bāṇaḥ padyabandhē na tādr̥śaḥ ।</l>
<l>pratimārgamiyaṁ dēvī vicitrā hi sarasvatī ॥ 168 ॥</l>
</lg></b>
<b><lg>
<l>saṁskr̥tēnaiva kō'pyarthaḥ prākr̥tēnaiva cāparaḥ ।</l>
<l>śak‍yō racayituṁ kaścidapabhraṁśēna jāyatē ॥ 169 ॥</l></lg></b> (kāvyamīmāṁsā)
<b><lg>
<l>paiśācyā śaurasēnyānyō māgadhyānyō nibadhyatē ।</l>
<l>dvitrābhiḥ kō'pi bhāṣābhiḥ sarvābhirapi kaścana ॥ 170 ॥</l>
</lg></b>
<b><lg>
<l>kaścid gadyēna padyēna kaścinmiśrēṇa śak‍yatē ।</l>
<l>nibaddha‍uṁ kaścana dvābhyāṁ kaścittu pathibhistribhiḥ ॥ 171 ॥</l>
</lg></b>
<pb n="564"/>
<b><lg>
<l>saṁskr̥tēnaiva kē'pyāhuḥ prākr̥tēnaiva kēcana ।</l>
<l>sādhāraṇyādibhiḥ kēcit kēcana mlēcchabhāṣayā ॥ 172 ॥</l>
</lg></b>
<b><lg>
<l>na mlēcchitavyaṁ yajñādau strīṣu nāprākr̥taṁ vadēt ।</l>
<l>saṅkīrṇaṁ nābhijātēṣu nāprabuddhēṣu saṁskr̥tam ॥ 173 ॥</l>
</lg></b>
<b><lg>
<l>vadanti saṁskr̥taṁ dēvā prākr̥taṁ kinnarādayaḥ ।</l>
<l>paiśācādyaṁ piśācādyā māgadhaṁ hīnajātayaḥ ॥ 174 ॥</l>
</lg></b>
<b><lg>
<l>kē'bhūvannāḍhyarājasya rājyē prākr̥tabhāṣiṇaḥ ।</l>
<l>kālē śrīsāhasāṅkasya kē na saṁskr̥tavēdinaḥ ॥ 175 ॥</l>
</lg></b>
<b><lg>
<l>nātyantaṁ saṁskr̥tēnaiva nātyantaṁ dēśabhāṣayā ।</l>
<l>kathā gōṣṭhīṣu kathayan lōkē bahumatō bhavēt ॥ 176 ॥</l>
</lg></b>
<b><lg>
<l>śr̥ṇvanti laṭahaṁ lāṭāḥ prākr̥taṁ saṁskr̥tadviṣaḥ ।</l>
<l>apabhraṁśēna tuṣyanti svēna nānyēna ghūrjarāḥ ॥ 177 ॥</l></lg></b>(kāvyamīmāṁsā)
<b><lg>
<l>brahman vijñāpayāmi tvāṁ svādhikārajihāsayā ।</l>
<l>gauḍastyajatu vā gāthāmanyā vāstu sarasvatī ॥ 178 ॥</l>
</lg></b>
<b><lg>
<l>dvidhā prayuktēna ca vāṅ‌mayēna sarasvatī tanmithunaṁ nunāva ।</l>
<l>saṁskārapūtēna varaṁ varēṇyā vadhūṁ sukhagrāhyanibandhanēna ॥</l></lg></b> (kusaṁ. 7.90)
<b><lg>
<l>ētad grāhyaṁ surabhi kusumaṁ grāhyamētanna dhēyaṁ
dhattē śōbhāṁ viracitamidaṁ sthānamēvaitadasya ।</l>
<l>mālākārō racayati yathā sādhu vijñāya mālāṁ
yōjyaṁ kāvyēṣvavahitadhiyā tad‌vadēvābhidhānam ॥ 180 ॥</l></lg></b> (bhāmahā. 1.59)
<b><lg>
<l>giraḥ śravyā divyāḥ prakr̥timadhurāḥ prākr̥tadhurāḥ
subhavyō'pabhraṁśaḥ	sarasaracanaṁ	bhūtavacanam ।</l>
<l>vidagdhānāmiṣṭē	magadhamathurāvāsibhaṇitī
nibandhā yastēṣāṁ sa khalu kavirājō vijayatē ॥ 181 ॥</l></lg></b> (bārā. 1.11)
<pb n="565"/>
<p>(<b>2. arthālaṅkārāḥ —24</b>)</p>
<p>arthamēva yē vyutpattyādinā bhūṣayanti tē'rthālaṅkārāścaturviṁśatiḥ । tadyathā—</p>
<p><b>jātiḥ sūkṣmaḥ, sāraḥ, samāhitaṁ, bhāvaḥ, vibhāvanā, hētuḥ,
ahētuḥ, sambhavaḥ, virōdhaḥ, dr̥ṣṭāntaḥ, vyatirēkaḥ, anyōnyaṁ, parivr̥ttiḥ,
mīlitaṁ, vitarkaḥ, smaraṇaṁ, bhrāntiḥ, upamānam, anumānam, arthāpattiḥ,
abhāvaḥ, āgamaḥ, pratyakṣamiti</b> । tatra—</p>
<p>(<b>1. jātiḥ</b>)</p>
<b><lg>
<l>nānāvasthāni jāyantē yāni rūpāṇi vastunaḥ ।</l>
<l>svēbhyaḥ svēbhyō nisargēbhyastāni jātiṁ pracakṣatē ॥ 182 ॥</l></lg></b> (kāvyāda. 2.8)
<b><lg>
<l>arthavyaktēriyaṁ	bhēdamiyatā pratipadyatē ।</l>
<l>jāyamānamiyaṁ vakti rūpaṁ sā sārvakālikam ॥ 183 ॥</l>
</lg></b>
<b><lg>
<l>svarūpamāśrayō	hēturiti	tadbhēdahētavaḥ ।</l>
<l>tē saṁsthānādayastēṣu sā viśēṣēṇa śōbhatē ॥ 184 ॥</l></lg></b> (sa. ka. 3)
<p>tatra — saṁsthānam, avasthānaṁ, vēṣō, vyāpāra ityādayaḥ svarūpaṁ, mugdhāṅganāḥ,
śiśavaḥ, tiryañca, hīnapātrāṇītyādaya āśrayaḥ, dēśaḥ, kālaḥ, śaktiḥ,
sādhanamityādayō hētuḥ (saka.3.7)। tēṣu —</p>
<p><b>saṁsthānaṁ</b> yathā—(kusaṁ. 3.70)</p>
<b><lg>
<l>sa dakṣiṇāpāṅganiviṣṭamuṣṭiṁ natāṁsamākuñcitasavyapādam ।</l>
<l>dadarśaṁ cakrīkr̥tacārucāpaṁ prahartumabhyudyatamātmayōnim ॥ 185 ॥</l>
</lg></b>
<p><b>avasthānaṁ</b> yathā—(saka. 3.8.2)</p>
<b><lg>
<l>pādāvaṣṭambhanamrīkr̥tamahiṣatanōrullasad‌bāhumūlaṁ
śūlaṁ prōllāsayantyāḥ sulalitavapuṣō madhyabhāgasya caṇḍyāḥ ।</l>
<l>viśliṣṭaspaṣṭadr̥ṣṭōnnataviralavalivyaktagaurāntarālā—
stistrō vaḥ pāntu lēkhāḥ kramavaśavikasatkañcukaprāntamuktāḥ ॥ 186 ॥</l>
</lg></b>
<p><b>vēṣō</b> yathā—(gāsa. 826 vē.)</p>
<b><lg>
<l>ṣaṇapiṭṭhadhūsaratthaṇi mahuataṁbacchi kuvalaāharēṇa ।</l>
<l>kaṇṇakaacūamaṁjari putti tuē maṁḍiō gāmō ॥ 187 ॥</l>
</lg></b>
<pb n="566"/>
<b><lg>
<l>(kṣaṇapiṣṭadhūsarastani! madhumadatāmrākṣi! kuvalayābharaṇē! ।</l>
<l>karṇakr̥tacūtamañjari! putri! tvayā maṇḍitō grāmaḥ ॥)</l>
</lg></b>
<p><b>vyāpārō</b> yathā—(māgha. 5.15)</p>
<b><lg>
<l>agrē gatēna vasatiṁ parigr̥hya ramyā—
māpātya	sainikanirākaraṇākulēna ।</l>
<l>yāntō'nyataḥ plutakr̥tasvaramāśu dūrā—
dud‌vāhunā juhuvirē muhurātmavargyāḥ ॥ 188 ॥</l>
</lg></b>
<p><b>mugdhāṅganā</b> yathā—(gāsa. 2.45)</p>
<b><lg>
<l>sahiāhiṁ bhaṇṇamāṇā thaṇaē laggaṁ kusuṁbhapupphaṁ ti ।</l>
<l>muddhavahuā hasijjaī papphōḍaṁtī ṇahavaāhaṁ ॥ 189 ॥</l>
</lg></b>
<lg>
<l>(sakhībhirbhaṇyamānā stanē lag‍naṁ kusumbhapuṣpamiti ।</l>
<l>mugdhavadhūrhasyatē prasphōṭayantī nakhapadāni ॥)</l>
</lg>
<p><b>śiśu</b>ryathā—(bhāmahā. 2.94)</p>
<b><lg>
<l>ākrōśannāhvayannanādhāvan maṇḍalaṁ rudan ।</l>
<l>gāḥ kālayati daṇḍēna ḍimbhaḥ sasyāvatāriṇīḥ ॥ 190 ॥</l>
</lg></b>
<p><b>tiryag</b> yathā—(saka. 3.8.7)</p>
<b><lg>
<l>liḍhavyastavipāṇḍurāgranakhayōrākarṇadīrṇaṁ	mukhaṁ
vinyasyāgrimayōryugē caraṇayōḥ sadyō vibhinnadvipaḥ ।</l>
<l>ētasmin madagandhavāsitasaṭaḥ sāvajñatiryagvala—
tsr̥kkāntāhatidhūtalōlamadhupaḥ kuñjēṣu śētē hariḥ ॥ 191 ॥</l>
</lg></b>
<p><b>hīnapātraṁ</b> yathā—(saka. 3.8.8)</p>
<b><lg>
<l>bhadraṁ tē sadr̥śaṁ yadadhvagaśataiḥ kīrtistavōd‌gīyatē
sthānē rūpamanuttamaṁ sukr̥tinā dānēna karṇō jitaḥ ।</l>
<l>ityālōcya ciraṁ dr̥śā karuṇayā śītāturēṇa stutaḥ
pānthēnaikapalālamuṣṭirucinā garvāyatē hālikaḥ ॥ 192 ॥</l>
</lg></b>
<p><b>dēśō</b> yathā—(saka. 3.8.9)</p>
<b><lg>
<l>imāstā vindhyādrēḥ śukaharitavaṁśīvanaghanā
bhuvaḥ	krīḍālōladviradaradanārugṇataravaḥ ।</l>
<pb n="567"/>
<l>latākuñjē yāsāmupanadi ratiklāntaśabarī—
kapōlasvēdāmbhaḥ—paricayanudō vānti marutaḥ ॥ 193 ॥</l>
</lg></b>
<p><b>kālō</b> yathā—(saka. 3.8.10)</p>
<b><lg>
<l>kampantē kapayō bhr̥śaṁ jaḍakr̥śaṁ gō'jāvikaṁ glāyati
śvā cullīkuharōdaraṁ kṣaṇamapi kṣip‍tō'pi naivōjjhati ।</l>
<l>śītārtivyasanāturaḥ punarayaṁ dīnō janaḥ kūrmavat
svānyaṅgāni śarīra ēva hi nijē nihnōtumākāṅkṣati ॥ 194 ॥</l>
</lg></b>
<p><b>śakti</b>ryathā—(kāvyāda. 2.11, saka. 3.8.11)</p>
<b><lg>
<l>bandhannaṅgēṣu rōmāñcaṁ kurvan manasi nirvr̥tim ।</l>
<l>nētrē nimīlayannēṣa priyāsparśaḥ pravartatē ॥ 195 ॥</l>
</lg></b>
<p><b>sādhanaṁ</b> yathā—(saka. 3.8.12)</p>
<b><lg>
<l>upanihitahalīṣāsārgaladvāramārāt paricakitapurandhrīsāritābhyarṇabhāṇḍam ।</l>
<l>pavanarayatiścīrvāridhārāḥ pratīcchan viśativalitaśrr̥ṅgaḥ pāmarāgāramukṣā ॥</l>
</lg></b>
<p>(<b>2. sūkṣmaḥ</b>)</p>
<b><lg>
<l>iṅgitākāralakṣyō'rthaḥ sūkṣmaḥ sūkṣmaguṇāttu saḥ ।</l>
<l>sūkṣmāt pratyakṣataḥ sūkṣmō'pratyakṣa iti bhidyatē ॥ 197 ॥</l>
</lg></b>
<p>sa dvidhā— <b>abhidhīyamānaḥ pratīyamānaśca ।</b> tatra —</p>
<p><b>abhidhīyamāna iṅgitalakṣyō</b> yathā—(raghu. 6.12)</p>
<b><lg>
<l>tāṁ pratyabhivyaktamanōrathānāṁ mahīpatīnāṁ praṇayāgradūtyaḥ ।</l>
<l>pravālaśōbhā iva pādāpānāṁ śrr̥ṅgāracēṣṭā vividhā babhūvuḥ ॥ 198 ॥</l>
</lg></b>
<p>sa ēva <b>ākāralakṣyō</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṁ śaśāka śālīnatayā na vak‍tum ।</l>
<l>rōmāñcalakṣyēṇa sa gātrayaṣṭiṁ bhittvā nirākrāmadarālakēś‍yāḥ ॥ 199 ॥</l>
</lg></b>
<p>sa ēva <b>ubhayalakṣyō</b> yathā—(saka. 3.50)</p>
<b><lg>
<l>tvadarpitadr̥śastasyā	gītagōṣṭhyāmavardhata ।</l>
<l>uddāmarāgapiśunā chāyā kāpi mukhāmbujē ॥ 200 ॥</l>
</lg></b>
<p><b>pratīyamāna iṅgitalakṣyō</b> yathā—(gāsa. 5.16)</p>
<b><lg>
<l>vāhittā paḍivaaṇaṁ ṇa dēi rūsēi ēkkamēkkassa ।</l>
<l>asaī kajjēṇa viṇā paippamāṇē ṇaīkacchē ॥ 201 ॥</l>
</lg></b>
<pb n="568"/>
<lg>
<l>(vyāhr̥tā prativacanaṁ na dadāti ruṣyatyēkaikasmin ।</l>
<l>asatī kāryēṇa vinā pradīpyamānē nadīkacchē ॥)</l>
</lg>
<p>sa ēva <b>ākāralakṣyō</b> yathā—(gāsa. 2.80)</p>
<b><lg>
<l>sāmai sāmalīē addhacchipalōarīa muhasōhā ।</l>
<l>jaṁbūdalakaakaṇṇāvaaṁsabhamirē	haliauttē ॥ 202 ॥</l>
</lg></b>
<lg>
<l>{ś‍yāmāyāḥ ś‍yāmalatayā lāyatē ardhākṣipralōkanaśīlāyā mukhaśōbhā ।</l>
<l>jambūdalakr̥takarṇāvataṁsabhramaṇaśīlē/karṇāvataṁsabhr̥tē	hālikaputrē ॥}</l>
</lg>
<p>sa ēva <b>ubhayalakṣyō</b> yathā—(kirātā. 7.14)</p>
<b><lg>
<l>prayacchatōccaiḥ kusumāni māninī vipakṣagōtraṁ dayitēna lambhitā ।</l>
<l>na kiṁcidūcē caraṇēna kēvalaṁ lilēkha bāṣpākulalōcanā bhuvam ॥ 203 ॥</l>
</lg></b>
<p>(<b>3. sāraḥ</b>)</p>
<p><b>phalgunirāsēna aphalgunirdhāraṇaṁ sāraḥ</b> ।</p>
<p>sa dvidhā— dharmarūpō dharmirūpaśca । tayōḥ —</p>
<p><b>dharmarūpō yathā—</b></p>
<b><lg>
<l>dānaṁ vittādr̥taṁ vācaḥ ॥ 204 ॥</l></lg></b> (pr̥.dra. 366)
<p>yathā vā—(saka. 3.56)</p>
<b><lg>
<l>pōḍhamahilāṇa jaṁ jaṁ susikkhiaṁ taṁ raē suhāvēi ।</l>
<l>jaṁ jaṁ asikkhiaṁ ṇavavahūṇa taṁtaṁ raiṁ dēi ॥ 205 ॥</l>
</lg></b>
<lg>
<l>(prauḍhamahilānāṁ yadyatsuśikṣitaṁ tad ratē sukhayati ।</l>
<l>yadyadaśikṣitaṁ navavadhūnāṁ tattad ratiṁ dadāti ॥)</l>
</lg>
<p><b>dharmirūpō</b> yathā—(rudraṭa. 7.97)</p>
<b><lg>
<l>rājyē sāraṁ vasudhā vasudhāyāṁ pattanaṁ purē saudham ।</l>
<l>saudhē talpaṁ talpē varāṅganā'naṅgasarvasvam ॥ 206 ॥</l>
</lg></b>
<p>yathā vā—</p>
<b><lg>
<l>madhu ca vikasitōtpalāvataṁsaṁ śaśikarapallavitaṁ ca harmyapr̥ṣṭham ।</l>
<l>madanajanitavibhramā ca kāntā sukhamidamarthavatāṁ vibhūtayō'nyāḥ ॥ 207 ॥</l>
</lg></b>
<p>(<b>4. samāhitam</b>)</p>
<p><b>kāryārambhē sahakārikāraṇāvāp‍tiḥ samāhitam</b> । sā dvidhā—</p>
<p>ākasmikī, buddhipūrvikā ca । tayōḥ —</p>
<pb n="569"/>
<p><b>ākasmikī</b> yathā—(kāvyāda. 2.299)</p>
<b><lg>
<l>mānamasyā nirākartuṁ pādayōrmē patiṣyataḥ ।</l>
<l>upakārāya diṣṭyēdamudīrṇaṁ ghanagarjitam ॥ 208 ॥</l>
</lg></b>
<p>yathā vā—(kirātā. 2.54)</p>
<b><lg>
<l>anuśāsatimityanākulaṁ		nayavartmākulamarjunāgrajam ।</l>
<l>svayamartha ivābhivāñchitastamabhīyāya parāśarātmajaḥ ॥ 209 ॥</l>
</lg></b>
<p><b>buddhipūrvikā</b> yathā—</p>
<b><lg>
<l>kalpāntē	śamitatrivikramamahākaṅkālabaddhasphura—
cchēṣa-syūta-nr̥siṁha-vakra-nakhara-prōtādikōlāmiṣaḥ ।</l>
<l>viśvaikārṇavatāviśēṣamuditau	tau	matsyakūrmāvubhau
karṣan dhīvaratāṁ gataḥ syatu jaganmōhaṁ mahābhairavaḥ ॥ 210 ॥</l>
</lg></b>
<p>yathā vā—(saka. 3.105)</p>
<b><lg>
<l>mūlē pañca tataścatuṣṭayamiti straksaṁnivēśaiḥ śiraḥ—
puṣpairanyatamāvalōkanamitairucchōṇitairarcitē	।</l>
<l>hastasparśavaśēna mūrdh‍ni daśamaṁ mūrdhānamārōpayan
śambhōradbha‍utasāhasaikarasikaḥ kairna stutō rāvaṇaḥ ॥ 211 ॥</l>
</lg></b>
<p>(<b>5. bhāvaḥ</b>)</p>
<p><b>abhiprāyānukulaḥ pravr̥ttiviśēṣō bhāvaḥ ।</b> sa dvidhā— sōdbhēdō nirudbhēdaśca । tayōḥ
<b>sōdbhēdō</b> yathā—(gāsa. 2.30)</p>
<b><lg>
<l>sālōē c‍cia sūrē ghariṇī gharasāmiassa ghēttūṇa ।</l>
<l>ṇēcchaṁtassa vi pāē dhuai hasaṁtī hasaṁtassa ॥ 212 ॥</l>
</lg></b>
<lg>
<l>(sālōka ēva sūryē gr̥hiṇī gr̥hasvāminō gr̥hītvā ।</l>
<l>anicchatō'pi pādau dhāvati hasantī hasataḥ ॥)</l>
</lg>
<p>yathā vā—(gāsa. 2.100)</p>
<b><lg>
<l>bhadda/gēṇaha pulōēha imaṁ viasiavaaṇā piassa ōppēi ।</l>
<l>ghariṇī	suapaḍhamubbhiṇṇadaṁtajualaṁkiaṁ	bōram ॥ 213 ॥</l>
</lg></b>
<lg>
<l>(bhadra pralōkayēmaṁ vikasitanayanā priyāyārpayati ।</l>
<l>gr̥hiṇī sutaprathamōdbhinnadantayugalāṅkitaṁ badaram ॥)</l>
</lg>
<pb n="570"/>
<p><b>nirudbhēdō</b> yathā—(gāsa. 2.7)</p>
<b><lg>
<l>gōlā—aḍa—ṭhṭhiaṁ pēcchiūṇa gahavai—suaṁ haliasōṇhā ।</l>
<l>āḍhattā	uttariuṁ	dukkhuttārāē	paavīē ॥ 214 ॥</l>
</lg></b>
<lg>
<l>(gōdātaṭasthitaṁ prēkṣya gr̥hapatisutaṁ hālikasnuṣā ।</l>
<l>ārabdhā	uttarituṁ duḥkhōttārayā	padavyā ॥)</l>
</lg>
<p>yathā vā—(saka. 3.140)</p>
<b><lg>
<l>sālivaṇagōviāē uḍḍīyaṁ/vaṁtīa pūsaviṁdāiṁ ।</l>
<l>savvaṁgasuṁdarīēṁ vi pahiā achīha pēcchaṁti ॥ 215 ॥</l>
</lg></b>
<lg>
<l>(śālivanagōpikāyā uḍḍāyayantyāḥ	śukabr̥ndāni ।</l>
<l>sarvāṅgasundaryā api pathikā akṣiṇī ēva prēkṣantē ॥)</l>
</lg>
<p><b>hr̥dyaṁ sūkṣmaṁ</b> ca bhāva ēva । tayō<b>rhr̥dyaṁ</b> yathā— (gāsa. 916 vē.)</p>
<b><lg>
<l>hiaē rōsuggiṇṇaṁ pāappaharaṁ sirēṇa patthaṁtō ।</l>
<l>ṇa haō daiō māṇāṁsiṇīē thōrassuaṁ ruṇṇaṁ ॥ 216 ॥</l>
</lg></b>
<lg>
<l>(hr̥dayē rōṣōdgīrṇaṁ pādaprahāraṁ śirasā prārthitavān ।</l>
<l>na hatō dayitō manasvinyā sthūlāśrukaṁ ruditam ॥)</l>
</lg>
<p><b>sūkṣmō</b> yathā—(kāvyāda. 2.261)</p>
<b><lg>
<l>kadā nau saṁgamō bhāvītyākīrṇē vak‍tumakṣamam ।</l>
<l>avētya kāntamabalā līlāpadmaṁ nyamīlayat ॥ 217 ॥</l>
</lg></b>
<p>(<b>6. vibhāvanā</b>)</p>
<b><lg>
<l>prasiddhahētutyāgēna	hētvantaravibhānam ।</l>
<l>yatra svābhāvikatvaṁ vā vibhāvyaṁ sā vibhāvanā ॥ 218 ॥</l>
</lg></b>
<p>tayō<b>rādyā</b> yathā—(kusaṁ. 1.31)</p>
<b><lg>
<l>asambhr̥taṁ	maṇḍanamaṅgyaṣṭēranāsavākhyaṁ karaṇaṁ madasya ।</l>
<l>kāmasya puṣpavyatiriktamastraṁ bālyāt paraṁ sātha vayaḥ prapēdē ॥ 219 ॥</l>
</lg></b>
<p>yathā vā—(kāvyāda. 2.200)</p>
<b><lg>
<l>apītakṣībakādambamasaṁmr̥ṣṭāmalāmbaram ।</l>
<l>aprasāditasūkṣmāmbu	jagadāsīnmanōharam ॥ 220 ॥</l>
</lg></b>
<p><b>dvitīyā</b> yathā—</p>
<b><lg>
<l>ṇamaha avaṭṭhiatuṅgaṁ ॥ 221 ॥</l></lg></b> (sēba. 1.1) (dra॰ 3.60;7.201)
<pb n="571"/>
<p>yathā vā—(kusaṁ. 1.10)</p>
<b><lg>
<l>vanēcarāṇāṁ vanitāsakhānāṁ darīgr̥hōtsaṅganiṣaktabhāsaḥ ।</l>
<l>bhavanti yatrauṣadhayō rajanyāmatailapūrāḥ suratapradīpāḥ ॥ 222 ॥</l>
</lg></b>
<p>(<b>7. hētuḥ</b>)</p>
<p><b>pravr̥ttinivr̥ttyōrnibandhanaṁ hētuḥ</b> । sa ṣōḍhā—</p>
<p>pravartakaḥ, nivartakaḥ, prayōjakaḥ, jñāpakaḥ, abhāvahētuścitrahētuśca । tatra —</p>
<p><b>pravartakō</b> yathā—</p>
<b><lg>
<l>jitēndriyatvaṁ vinayasya kāraṇaṁ guṇaprakarṣō vinayādavāpyatē ।</l>
<l>guṇādhikē puṁsi janō'nurajyatē janānurāgaprabhāvāśca sampadaḥ ॥ 223 ॥</l>
</lg></b>
<p><b>nivartakō</b> yathā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍nē samāgamaḥ ।</l>
<l>bāṣpastu na dadātyēnāṁ draṣṭuṁ citragatāmapi ॥ 224 ॥</l>
</lg></b>
<p><b>prayōjakō</b> yathā—(kāvyāda. 2.143)</p>
<b><lg>
<l>mānayōgyāṁ karōmīti priyasthānē sthitāṁ sakhīm ।</l>
<l>bālā bhrūbhaṅgajihmākṣī paś‍yati sphuritādharā ॥ 225 ॥</l>
</lg></b>
<p><b>jñāpakō</b> yathā—(saka. 3.153)</p>
<b><lg>
<l>gajjaṁtē khē mēhā phullā ṇīvā paṇac‍ciā mōrā ।</l>
<l>ṇaṭhṭhō caṁdujjōō vāsārattō halā pattō ॥ 226 ॥</l>
</lg></b>
<lg>
<l>(garjanti khē mēghāḥ, phullā nīpāḥ, praṇartitā mayūrāḥ ।</l>
<l>naṣṭaścandrōddyōtō	varṣartuḥ	sakhi	prāp‍taḥ ॥)</l>
</lg>
<p><b>abhāvahētu</b>ryathā—(kāvyāda. 2.247)</p>
<b><lg>
<l>anabhyāsēna	vidyānāmasaṁsargēṇa	dhīmatām ।</l>
<l>anigrahēṇa cākṣāṇāṁ jāyatē vyasanaṁ nr̥ṇām ॥ 227 ॥</l>
</lg></b>
<p><b>citrahētu</b>ryathā—(amaru.34)</p>
<b><lg>
<l>sā bālā vayamapragalbhamanasaḥ, sā strī vayaṁ kātarāḥ,
sā pīnōnnatimatyayōdharabharaṁ dhattē sakhēdā vayam ।</l>
<l>sākrāntā jaghanasthalēna guruṇā gantuṁ na śaktā vayaṁ,
dōṣairanyajanāśrayairapaṭavō jātāḥ sma ityadbhutam ॥ 228 ॥</l>
</lg></b>
<pb n="572"/>
<p>(<b>8. ahētuḥ</b>)</p>
<p>satyapi sāmarthyē'nutpāditasvakāryō vyāhataśca hētu<b>rahētuḥ</b> । tayōḥ—</p>
<p><b>anutpāditasvakāryō</b> yathā—</p>
<b><lg>
<l>na viracitā lalāṭataṭalāsyakarī bhrukuṭi—
rna	paruṣahuṅkr̥tēna	madhurasmitamantaritam ।</l>
<l>na tava niśumbhasambhramavaśādapi dāruṇayā
bhagavati cēṣṭayā kaluṣitaṁ vadanāmburuham ॥ 229 ॥</l></lg></b> (saka.3.43)
<p>yathā vā—(dhva. 1.13,14)</p>
<b><lg>
<l>anurāgavatī sandhyā divasastatpurassaraḥ ।</l>
<l>ahō daivagatiścitrā tathāpi na samāgamaḥ ॥ 230 ॥</l>
</lg></b>
<p><b>vyāhatō</b> yathā—(mēgha. 69)</p>
<b><lg>
<l>nīvībandhōcchvasitaśithilaṁ yatra yakṣāṅganānāṁ
kṣaumaṁ	rāgādanibhr̥takarēṣvākṣipatsu	priyēṣu ।</l>
<l>arcistuṅgānabhimukhamapi prāpya rat‍napradīpān
hrīmūḍhānāṁ bhavati viphalaprēraṇā cūrṇamuṣṭiḥ ॥ 231 ॥</l>
</lg></b>
<p>yathā vā—(saka. 3.46)</p>
<b><lg>
<l>śambhōruddhanr̥ttakarmaṇi	karē	kaṅkālamādyaṁ		harēḥ
saṁghaṭṭasphuṭitēndumaṇḍalagalatpīyūṣasañjīvitam	।</l>
<l>tatkālapraṇatē muradviṣi navē dr̥ṣṭvā vilāsaṁ śriyaḥ
kurvatkōpakaṣāyitēna manasā mithyōtplutīḥ pātu vaḥ ॥ 232 ॥</l>
</lg></b>
<p>(<b>9. sambhavaḥ</b>)</p>
<p><b>prabalakāraṇakalāpadarśanādidamēvaṁ bhavēditi jñānaṁ sambhavaḥ ।</b></p>
<p>sa caturdhā— vidhirūpō, niṣēdharūpa ubhayarūpō'nubhayarūpaśca । tēṣu —</p>
<p><b>vidhirūpō</b> yathā— (mēgha.46)</p>
<b><lg>
<l>tvayyādātuṁ	jalamavanatē	śārṅgiṇō	varṇacaurē
tasyāḥ sindhōḥ pr̥thumapi tanuṁ dūrabhāvāt pravāham ।</l>
<l>prēkṣiṣyantē	gaganagatayō	nūnamāvarjya	dr̥ṣṭī—
rēkaṁ	muktāguṇamiva		bhuvaḥ	sthūlamadhyēndranīlam ॥ 233 ॥</l>
</lg></b>
<pb n="573"/>
<p><b>niṣēdharūpō</b> yathā—(kirātā. 16.23)</p>
<b><lg>
<l>parasya bhūyān vivarē'bhiyōgaḥ prasahya saṁrakṣaṇamātmarandhrē ।</l>
<l>bhīṣmē'pyasambhāvyamidaṁ gurau vā na sambhavatyēva vanēcarēṣu ॥ 234 ॥</l>
</lg></b>
<p><b>ubhayarūpō</b> yathā—(mēgha. 22)</p>
<b><lg>
<l>utpaś‍yāmi drutamapi sakhē ! matpriyārthaṁ yiyāsōḥ
kālakṣēpaṁ kakubhasurabhō parvatē parvatē tē ।</l>
<l>śuklāpāṅgaiḥ sajalanayanaiḥ svāgatīkr̥tya kēkāḥ
pratyudyātaḥ kathamapi bhavān gantumāśu vyavasyēt ॥ 235 ॥</l>
</lg></b>
<p><b>anubhayarūpō</b> yathā—(mēgha.51)</p>
<b><lg>
<l>tasyāḥ pātuṁ suragaja iva vyōm‍ni paścārdhalambī
tvaṁ cēdacchasphaṭikaviśadaṁ tarkayōstiryagambhaḥ ।</l>
<l>saṁsarpantyā sapadi bhavataḥ strōtasi cchāyayā sā
syādasthānōpagatayamunāsaṅgamēnābhirāmā	॥ 236 ॥</l>
</lg></b>
<p>(<b>10. virōdhaḥ</b>)</p>
<p><b>padārthānāṁ parasparāsaṅgatirvirōdhaḥ</b> । yathā— (saka. 3.60)</p>
<b><lg>
<l>k‍va yuvatimārdavaṁ k‍va ca mahāhavadāruṇatā
k‍va ca valayī karaḥ k‍va karidantajamuṣṭirasiḥ ।</l>
<l>k‍va ca navayauvanaṁ kva kusumāyudhanisspr̥hatā
tava	lalanāvicēṣṭitaviruddhamahō	lalitam ॥ 237 ॥</l>
</lg></b>
<p>yathā vā—</p>
<b><lg>
<l>digvāsā yadi tat kimasya dhanuṣā sāstrasya kiṁ bhasmanā
bhasmāthāsya kimaṅganā yadi ca sā kāmaṁ paridvēṣṭi kim ।</l>
<l>ityanyōnyaviruddhacēṣṭitamidaṁ	paś‍yannijasvāminō
bhr̥ṅgī	sāndraśirāvanaddhaparuṣaṁ	dhattē'sthiraśēṣaṁ	vapuḥ ॥ 238 ॥</l>
</lg></b>
<p>viṣamam, asaṅgatiḥ, pratyanīkam adhikaṁ ca virōdha ēva । tēṣu —</p>
<p><b>viṣamaṁ</b> yathā— (kāda.)</p>
<b><lg>
<l>diśāmalīkālakabhaṅgatāṁ	gatastrayīvadhūkarṇatamālapallavaḥ ।</l>
<l>cakāra yasyādhvaradhūmasañcayōmalīmasaḥ śuklataraṁ nijaṁ yaśaḥ ॥ 239 ॥</l>
</lg></b>
<pb n="574"/>
<p><b>asaṅgati</b>ryathā— (saka. 3.62)</p>
<b><lg>
<l>sā uppaḍī gōṭṭhauhi ॥ 240 ॥ (dra॰ 8.05, pr̥.398)</l>
</lg></b>
<p>pratyanīkaṁ yathā—(rudraṭā. 7.55)</p>
<b><lg>
<l>utkaṇṭhā santāpō raṇaraṇakō jāgarastanōstanutā ।</l>
<l>phalamidamahō mayāp‍taṁ sukhāya mr̥galōcanāṁ dr̥ṣṭvā ॥ 241 ॥</l>
</lg></b>
<p><b>adhikaṁ</b> yathā—(raghu. 12.45)</p>
<b><lg>
<l>ēkō daśarathiḥ kāmaṁ yātudhānāḥ sahastraśaḥ ।</l>
<l>tē tu yāvanta ēvājau tāvaddhā dadr̥śē sa taiḥ ॥ 242 ॥</l>
</lg></b>
<p>(<b>11. dr̥ṣṭāntaḥ</b>)</p>
<p><b>uktārthaprasiddhayē prasiddhatattulyārthapradarśanaṁ dr̥ṣṭāntaḥ ।</b></p>
<p>sa caturdhā— pūrvaḥ, uttaraḥ, samaḥ, viparītaśca । tēṣu —</p>
<p><b>pūrvō</b> yathā—(saka. 3.89)</p>
<b><lg>
<l>ṇa uva varakōaṇḍadaṇḍaē puti māṇusē vi ēmēa ।</l>
<l>guṇavijjaē ṇa jāai vaṁsuppaṇṇē vi ṭaṅkārō ॥ 243 ॥</l>
</lg></b>
<lg>
<l>(na punarvarakōdaṇḍadaṇḍakē putri ! mānuṣē'pyēvamēva ।</l>
<l>guṇavarjitē na jāyatē vaṁśōtpannē'pi ṭaṅkāraḥ ॥)</l>
</lg>
<p><b>uttarō</b> yathā—(saka. 3.86)</p>
<b><lg>
<l>hiaa tiracchīyai saṁmuha ॥ 244 ॥</l></lg></b> (dra. 8.09; pr̥. 399)
<p><b>samō</b> yathā—(kāvyāda. 2.350)</p>
<b><lg>
<l>yāti candrāṁśubhiḥ spr̥ṣṭā dhvāntarājī parābhavam ।</l>
<l>sadyō rājaviruddhānāṁ darśayantī durantatām ॥ 245 ॥</l>
</lg></b>
<p><b>viparītō</b> yathā—(murā. 1.21)</p>
<b><lg>
<l>uparighanaṁ ghanapaṭalaṁ dūrē dayitā kimētadāpatitam ।</l>
<l>himavati divyauṣadhayaḥ kōpāviṣṭaḥ phaṇī śirasi ॥ 246 ॥</l>
</lg></b>
<p>(<b>12. vyatirēkaḥ</b>)</p>
<p><b>sadr̥śayōrbhēdakathanaṁ vyatirēkaḥ ।</b></p>
<p>sa ṣōḍhā—ēkavyatirēkaḥ, ubhayavyatirēkaḥ, sadr̥śavyatirēkaḥ, asadr̥śavyatirēkaḥ,
svajātivyatirēkaḥ, svavyaktivyatirēka iti । tatra—</p>
<pb n="575"/>
<p><b>ēkavyatirēkō</b> yathā— (rudraṭā. 5.87)</p>
<b><lg>
<l>sakalaṅkēna jaḍēna ca sāmyaṁ dōṣākarēṇa tē kīdr̥k ।</l>
<l>abhujaṅgaḥ samanayanaḥ kathamupamēyō harēṇāsi ॥ 247 ॥</l>
</lg></b>
<p><b>ubhayavyatirēkō</b> yathā— (kāvyāda. 2.183)</p>
<b><lg>
<l>abhinnavēlau	gambhīrāvamburāśirbhavānāpi ।</l>
<l>asāvañjanasaṁkāśastvaṁ tu cāmīkaracchaviḥ ॥ 248 ॥</l>
</lg></b>
<p><b>sadr̥śavyatirēkō</b> yathā— (kāvyāda. 2.194)</p>
<b><lg>
<l>candrō'yamambarōttaṁsō haṁsō'yaṁ tōyabhūṣaṇam ।</l>
<l>nabhā	nakṣatramālīdamidamutkumudaṁ	payaḥ ॥ 249 ॥</l>
</lg></b>
<p><b>asadr̥śavyatirēkō</b> yathā— (kāvyāda. 2.199)</p>
<b><lg>
<l>abhrūvilāsamaspr̥ṣṭamadarāgaṁ	mr̥gēkṣaṇam ।</l>
<l>idaṁ tu nayanadvandvaṁ tava tadguṇabhūṣitam ॥ 250 ॥</l>
</lg></b>
<p><b>svajātivyatirēkō</b> yathā— (kāvyāda. 2.197)</p>
<b><lg>
<l>arat‍nālōkasaṁhāryamavāryaṁ	sūryaraśmibhiḥ ।</l>
<l>dr̥ṣṭirōdhakaraṁ yūnāṁ yauvanaprabhavaṁ tamaḥ ॥ 251 ॥</l>
</lg></b>
<p><b>svavyaktivyatirēkō</b> yathā— (saka. 3.91)</p>
<b><lg>
<l>aṇṇōṇṇōhiṁ sucariasaahiṁ aṇudiṇa vaḍ‍ḍhiia māṇu ।</l>
<l>appaṇa vi ṇa hu mahu pi aha appāṇēṇa samāṇu ॥ 252 ॥</l>
</lg></b>
<lg>
<l>(anyōnyaiḥ sucaritaśatairanudinaṁ vardhatē mānaḥ ।</l>
<l>ātmāpi na khalu mahānapi athātmanā samānaḥ ॥)</l>
</lg>
<p>(<b>13. ayōnyam</b>)</p>
<p><b>parasparamupakāryōpakārakādibhāvō'nyōnyam ।</b></p>
<p>tattridhā—abhidhīyamānaṁ, pratīyamānam ubhayarūpaṁ cēti । tēṣu —</p>
<p><b>abhidhīyamānaṁ</b> yathā— (kusaṁ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya ।</l>
<l>anyōnyaśōbhājananād babhūva sādhāraṇō bhūṣaṇabhūṣyabhāvaḥ ॥ 253 ॥</l>
</lg></b>
<pb n="576"/>
<p><b>pratīyamānaṁ</b> yathā— (gāsa. 2.61)</p>
<b><lg>
<l>uddhacchō piai jalaṁ jaha jaha viralaṁgulī ciraṁ pahiō ।</l>
<l>pāvāliā vi taha taha dhāraṁ taṇuaṁ pi taṇuēī ॥ 254 ॥</l>
</lg></b>
<lg>
<l>(ūrdhvākṣaḥ pibati jalaṁ yathā yathā viralāṅguliściraṁ pathikaḥ ।</l>
<l>prapāpālikāpi tathā tathā dhārāṁ tanukāmapi tanūkarōti ॥)</l>
</lg>
<p><b>ubhayarūpaṁ</b> yathā—(gāsa. 2.93)</p>
<b><lg>
<l>gōlāvisamōāracchalēṇa appā urammi sē muk‍kō ।</l>
<l>aṇuaṁpāṇiddōsaṁ tēṇa vi sā gāḍhamuavaūḍhā ॥ 255 ॥</l>
</lg></b>
<lg>
<l>(gōdāviṣamāvatāracchalēna ātmā urasi tasya muktaḥ ।</l>
<l>anukampānirdōṣaṁ	tēnāpi	sā	gāḍhamupagūḍhā ॥)</l>
</lg>
<p>anyōnyacūlikā, anyōnyabhrāntiḥ, anyōnyaikatā <b>cānyōnyamēva</b> । tatrātra—</p>
<p><b>anyōnyacūlikā</b> yathā—(saka. 3.75)</p>
<b><lg>
<l>śaśinā ca niśā niśayā ca śaśī
śaśinā niśayā ca yathā gaganam ।</l>
<l>bhavatā ca sabhā sabhayā ca bhavān
bhavatā sabhayā ca vibhāti jagat ॥ 256 ॥</l>
</lg></b>
<p><b>anyōnyabhrānti</b>ryathā—</p>
<b><lg>
<l>jambūnāṁ	kusumōdarē	navamadhunyārabdhapānōtsavāḥ
kīrāḥ pak‍vaphalāśayā madhukarīś‍cumbanti muñcanti ca ।</l>
<l>ētēṣāmapi	nīlakiṁśukadalairēbhiḥ	samānatviṣāṁ
puṣpabhrāntibhirāpatanti sahasā cañcūṣu bhr̥ṅgāṅganāḥ ॥ 257 ॥</l>
</lg></b>
<p><b>anyōnyaikatā</b> yathā—(māgha. 1.22)</p>
<b><lg>
<l>praphullatāpicchanibhairabhīṣubhiḥ śubhaiśca sap‍tacchadapāṁsupāṇḍubhiḥ ।</l>
<l>parasparēṇa cchuritāmalacchavī tadēkavarṇāviva tau babhūvatuḥ ॥ 258 ॥</l>
</lg></b>
<p>(<b>14. parivr̥ttiḥ</b>)</p>
<p><b>guṇadravyāṇāṁ vyatyayavinimayau parivr̥ttiḥ</b> । sā tridhā—</p>
<p>vyatyayavatī, vinimayavatī, ubhayavatī ca । tēṣu —</p>
<pb n="577"/>
<p><b>vyatyayavatī</b> yathā—(gāsa. 2.6)</p>
<b><lg>
<l>jō tīa ahararāō rattiṁ uvvāsiō piaamēṇa ।</l>
<l>sō c‍cia dīsai gōsē savattiṇaaṇēṣu saṁkaṁtō ॥ 259 ॥</l>
</lg></b>
<lg>
<l>(yastasyā adhararāgō rātrāvudvāsitaḥ priyatamēna ।</l>
<l>sa ēva dr̥śyatē prātaḥ sapat‍nīnayanēṣu saṁkrāntaḥ ॥)</l>
</lg>
<p>yathā vā—(māgha. 11.64)</p>
<b><lg>
<l>kumudavanamapaśri	śrīmadambhōjaṣaṇḍaṁ
tyajati mudamulūkaḥ prītimām̐ścakravākaḥ ।</l>
<l>udayamahimaraśiryāti	śītāṁśurastaṁ
hatavidhilasitānāṁ hī vicitrō vipākaḥ ॥260॥</l>
</lg></b>
<p><b>vinimayavatī</b> yathā—(kirātā. 7.35)</p>
<b><lg>
<l>praś‍cyōtanmadasurabhīṇi nim‍nagāyāḥ krīḍantō gajapatayaḥ payāṁsi kr̥tvā ।</l>
<l>kiñjalkavyatikaratāmradānalēkhairuttēruḥ sarasijagandhibhiḥ kapōlaiḥ ॥ 261 ॥</l>
</lg></b>
<p>yathā vā—(rāca. 2.7)</p>
<b><lg>
<l>tasya ca pravayasō jaṭāyuṣaḥ svargiṇaḥ kimiha śōcyatē'dhunā ।</l>
<l>yēna jarjarakalēbaravyayāt krītamindukiraṇōjjvalaṁ yaśaḥ ॥ 262 ॥</l>
</lg></b>
<p><b>ubhayavatī</b> yathā—(kirātā. 9.60)</p>
<b><lg>
<l>lōcanādharakr̥tāhr̥tarāgā	vāsitānanaviśēṣitagandhā ।</l>
<l>vāruṇī paraguṇātmaguṇānāṁ vyatyayaṁ vinimayaṁ nu vitēnē ॥ 263 ॥</l>
</lg></b>
<p>yathā vā—(saka. 3.83)</p>
<b><lg>
<l>kiṁ citraṁ yadi dēvēna bhūbhr̥taḥ karadīkr̥tāḥ ।</l>
<l>dēvō'pi dāpitaḥ kiṁ tairna punaḥ pr̥ṣṭhataḥ karam ॥ 264 ॥</l>
</lg></b>
<p>(<b>15. mīlitam</b>)</p>
<p><b>vastunā vastvantaratiraskārō mīlitam</b> । yathā— (saka. 3.126)</p>
<b><lg>
<l>ēṁtō vi ṇa sac‍caviō gōsē pasaraṁtapallavāruṇacchāō ।</l>
<l>majjaṇataṁbēsu maō taha maataṁbēsu lōaṇēsu amarisō ॥ 265 ॥</l>
</lg></b>
<lg>
<l>(āgacchannapi na dr̥ṣṭaḥ prātaḥ prasaratpallavāruṇacchāyaḥ ।</l>
<l>majjanatāmrayōrmadastathā	madatāmrayōrlōcanayōramarṣaḥ ॥)</l>
</lg>
<pb n="578"/>
<p>yathā vā— (gāsa. 4.23)</p>
<b><lg>
<l>piadaṁsaṇēṇa suharasa—muulia jai sē ṇa hōṁti ṇaaṇāiṁ ।</l>
<l>tā kēṇa kaṇṇaraiaṁ lakkhijjai kuvalaaṁ tissā ॥ 266 ॥</l>
</lg></b>
<lg>
<l>(priyadarśanēna sukharasamukulitē yadyasyā na bhavētāṁ nayanē ।</l>
<l>tat kēna karṇaracitaṁ lakṣyēta kuvalayaṁ tasyāḥ ॥)</l>
</lg>
<p>pihitam, apihitaṁ, tadga‍uṇō'tadga‍uṇa itīmānyapi mīlitānyēva । tēṣu —
<b>pihitaṁ</b> yathā—</p>
<b><lg>
<l>paaḍiasaṇēhasabbhāvavibbhamaṁ tīa jaha tumaṁ diṭṭhō ।</l>
<l>saṁvaraṇavāvaḍāē aṇṇō vi jaṇō taha c‍cēa ॥ 267 ॥</l>
</lg></b>
<lg>
<l>(prakaṭitas‍nēhasadbhāvavibhramaṁ tayā yathā tvaṁ dr̥ṣṭaḥ ।</l>
<l>saṁvaraṇavyāpr̥tayā anyō'pi janastathā caiva ॥)</l></lg> (gāsa.2.99)
<p><b>apihitaṁ</b> yathā—(gāsa. 720 vē.)</p>
<b><lg>
<l>diṭhṭhā i jaṁṇa diṭhṭhō ālaviāē vi jaṁṇa ālaviō ।</l>
<l>uvaārō jaṁ ṇa kaō taṁ cia kaliaṁ chaillēhiṁ ॥ 268 ॥</l>
</lg></b>
<lg>
<l>(dr̥ṣṭayāpi yanna dr̥ṣṭa ālapitayāpi yannālapitaḥ ।</l>
<l>upacārō yanna kr̥tastadēva ca kalitaṁ chēkaiḥ ॥)</l>
</lg>
<p><b>tad‍guṇō</b> yathā—(saka. 3.130)</p>
<b><lg>
<l>gōraṁgau taruṇīaṇu jōṇhai ahisarai
siaṇēvacchapaḍicchiu	vallahavaddharai ।</l>
<l>tacchāahiṁ	puṇu	caliau
sāmalagattu	tahiṁ	maaṇu	maṁtiahiṁ ॥ 269 ॥</l>
</lg></b>
<lg>
<l>(gaurāṅgastaruṇījanō jyōts‍nāyāmabhisarati
sitanēpaṁthyaparicchannō	vallabhabaddharatiḥ ।</l>
<l>tacchāyāsu	punaścalitaḥ
śyāmalagātrastatra madanō mantryabhūt ॥)</l>
</lg>
<p><b>atad‍guṇō</b> yathā—(saka. 3.131)</p>
<b><lg>
<l>karkandhūphalamuc‍cinōti śabarī muktāphalākāṅkṣayā
kruddhōlūkakadambakasya purataḥ kākō'pi haṁsāyatē ।</l>
<pb n="579"/>
<l>kīrtyā tē dhavalīkr̥tē tribhuvanē kṣmāpāla ! lakṣmīḥ puraḥ
kr̥ṣṇaṁ vīkṣya balō'yamityupahitavrīḍaṁ śanairjalpati ॥ 270 ॥</l>
</lg></b>
<p>(<b>16. vitarkaḥ</b>)</p>
<p><b>sandēhanirṇayāntarālavartyūhō vitarkaḥ ।</b></p>
<p>sa dvidhā— nirṇayāntō'nirṇayāntaśca । tayōḥ —</p>
<p>nirṇayāntastridhā tattvānupātī, attattvānupātī, ubhayātmakaśca ।</p>
<p>anirṇayāntō'pi tridhā mithyārūpaḥ, amithyārūpaḥ ubhayātmakaśca । tēṣu —</p>
<p><b>nirṇayāntastattvānupātī</b> yathā—(urāca. 2.29)</p>
<b><lg>
<l>mainākaḥ kimayaṁ ruṇaddhi gaganē manmārgamavyāhataṁ
śaktistasya kutassa vajrapatanād bhītō mahēndrādapi ।</l>
<l>tārkṣyaḥ sō'pi samaṁ nijēna vibhunā jānāti māṁ rāvaṇaṁ
ā jñātaṁ sa jaṭāyurēva jarasā kliṣṭō vadhaṁ vāñchati ॥ 271 ॥</l>
</lg></b>
<p><b>atattvānupātī</b> yathā—(vikra.1.8)</p>
<b><lg>
<l>asyāḥ sargavidhau prajāpatirabhūc‍candrō nu kāntaprabhaḥ
śr̥ṅgāraikarasaḥ svayaṁ nu madanō māsō nu puṣpākaraḥ ।</l>
<l>vēdābhyāsajaḍaḥ kathaṁ nu viṣayavyāvr̥ttakautūhalō
nirmātuṁ prabhavēnmanōharamidaṁ rūpaṁ purāṇō muniḥ ॥ 272 ॥</l>
</lg></b>
<p><b>ubhayātmakō</b> yathā—(śāku.2.9)</p>
<b><lg>
<l>citrē nivēśya parikalpitasattvayōgā
rūpōc‍cayēna racitā manasā kr̥tā nu ।</l>
<l>strīrat‍nasr̥ṣṭiraparā pratibhāti sā mē
dhāturvibhutvamanucintya vapuśca tasyāḥ ॥ 273 ॥</l>
</lg></b>
<p><b>anirṇayāntamithyārūpō</b> yathā—(mēgha. 14)</p>
<b><lg>
<l>adrēḥ śaṅgaṁ harati pavanaḥ kiṁsvidityunmukhībhi—
rdr̥ṣṭōcchrāyaścakitacakitaṁ	mugdhasiddhāṅganābhiḥ ।</l>
<l>sthānādasmātsarasaniculādutpatōdaṅmukhaḥ	khaṁ
diṅnāgānāṁ pathi pariharan sthūlahastāvalēpān ॥ 274 ॥</l>
</lg></b>
<pb n="580"/>
<p><b>amithyārūpō</b> yathā— (kirātā. 18.9)</p>
<b><lg>
<l>ayamasau bhagavānuta pāṇḍavaḥ sthitamavāṅmuninā śaśimaulinā ।</l>
<l>samadhirūḍhamajēna nu jiṣṇunā sviditi vēgavaśānmumuhē gaṇaiḥ ॥ 275 ॥</l>
</lg></b>
<p><b>ubhayātmakō</b> yathā—(kirātā. 16.18)</p>
<b><lg>
<l>māyā svidēṣā mativibhramō vā dhvastaṁ nu mē vīryamutāhamanyaḥ ।</l>
<l>gāṇḍīvamuktā hi yathā purā mē parākramantē na śarāḥ kirātē ॥ 276 ॥</l>
</lg></b>
<p>(<b>17. smaraṇam</b>)</p>
<p><b>sādr̥śādr̥ṣṭacintādēranubhūtapadārthajñānōtpattiḥ smaraṇam ।</b> tat —
<b>sadr̥śādyathā</b>—(rāca. 1.19)</p>
<b><lg>
<l>adr̥śyanta purastēna khēlatkhañjanapaṅktayaḥ ।</l>
<l>asmaryanta viniḥśvasya priyānayanavibhramāḥ ॥ 277 ॥</l>
</lg></b>
<p><b>adr̥ṣṭād‍</b> yathā—(śāku. 6.8)</p>
<b><lg>
<l>munisutāpraṇayasmr̥tirōdhinā mama ca muktamidaṁ tamasā manaḥ ।</l>
<l>manasijēna sakhē ! prahariṣyatā dhanuṣi cūtaśaraśca nivēśitaḥ ॥ 278 ॥</l>
</lg></b>
<p><b>cintāyā</b> yathā—(urāca. 2.27)</p>
<b><lg>
<l>purā yatra strōtaḥ pulinamadhunā tatra saritāṁ
viparyāsaṁ yātō ghanaviralabhāvaḥ kṣitiruhām ।</l>
<l>bahōrdr̥ṣṭaṁ kālādaparamiva manyē vanamidaṁ
nivēśaḥ śailānāṁ tadidamiti buddhiṁ draḍhayati ॥ 279 ॥</l>
</lg></b>
<p>ādigrahaṇā<b>tparaprayat‍natō</b> yathā—(śāku. 6.21)</p>
<b><lg>
<l>darśanapathamāyātā sākṣādiva tanmayēna hr̥dayēna ।</l>
<l>smr̥tikāriṇā tvayā mē punarapi citrīkr̥tā kāntā ॥ 280 ॥</l>
</lg></b>
<p>svap‍nasmr̥tiḥ, pratyabhijñānaṁ ca smaraṇamēva । tayōḥ —</p>
<p><b>svap‍nasmr̥ti</b>ryathā—(visā. 1.15)</p>
<b><lg>
<l>jānē svap‍navidhau mamādya culukōtsēkyaṁ purastādabhūt
pratyūṣē parivēṣamaṇḍalamiva jyōts‍nāsapat‍naṁ mahaḥ ।</l>
<l>tasyāntarnakhanistuṣīkr̥taśarac‍candraprabhairaṅgakai—
rdr̥ṣṭā kāpyabalā balāt kr̥tavatī sā manmathaṁ manmatham ॥ 281 ॥</l>
</lg></b>
<pb n="581"/>
<p><b>pratyabhijñānaṁ</b> yathā—(urāca. 3.40)</p>
<b><lg>
<l>gr̥hītō yaḥ pūrvaṁ pariṇayavidhau kaṅkaṇadharaḥ
sudhāsūtēḥ	pādairamr̥taśiśirairyaḥ paricitaḥ ।</l>
<l>sa	ēvāyaṁ	tasyāstaditārakaraupamyasubhagō
mayā labdhaḥ pāṇirlalitalavalīkandalanibhaḥ ॥ 282 ॥</l>
</lg></b>
<p>(<b>18. bhrāntiḥ</b>)</p>
<p><b>viparyayajñānaṁ bhrāntiḥ ।</b> sā dvidhā— atattvē tattvarūpā, tattvē atattvarūpā ca ।
atattvē tattvarūpā tridhā— abādhitā, bādhitā kāraṇabādhitā ca । tāsu—</p>
<p><b>abādhitā</b> yathā—(saka. 3.108)</p>
<b><lg>
<l>mōhaviramē sarōsaṁ thōratthaṇamaṁḍalē suravahūṇaṁ ।</l>
<l>jēṇa karikuṁbhasaṁbhāvaṇāi diṭhṭhī pariṭṭhaviā ॥ 283 ॥</l>
</lg></b>
<lg>
<l>(mōhaviramē sarōṣaṁ sthūlastanamaṇḍalē suravadhūnām ।</l>
<l>yēna karikumbhasambhāvanayā dr̥ṣṭiḥ paristhāpitā ॥)</l>
</lg>
<p><b>bādhitā</b> yathā—(gāsa.3.63)</p>
<b><lg>
<l>hasiaṁ sahatthatālaṁ sukkhavaḍaṁ uvagaēhi pahiēhi ।</l>
<l>patthapphalasāricchē	uḍḍīṇē	pūsavaṁdassiṁ/mmi ॥ 284 ॥</l>
</lg></b>
<lg>
<l>(hasitaṁ sahastatālaṁ śuṣkavaṭamupagataiḥ pathikaiḥ ।</l>
<l>patraphalasadr̥kṣē uḍḍīnē śukavr̥ndē'smin/vr̥ndē ॥)</l>
</lg>
<p><b>kāraṇabādhitā</b> yathā—(saka. 3.110)</p>
<b><lg>
<l>kanakakalaśasvacchē	rādhāpayōdharamaṇḍalē
navajaladharaśyāmāmātmadyutiṁ	pratibimbitām ।</l>
<l>asitasicayaprāntabhrāntyā	muhurmuhurutkṣipañ
jayati janitavrīḍāhāsaḥ priyāhasitō hariḥ ॥ 285 ॥</l>
</lg></b>
<p>tattvē atattvarūpāpi tridhā— hānahētuḥ, upādānahētuḥ, upēkṣāhētuśca । tāsu—
<b>hānahētu</b>ryathā—(saka. 3.111)</p>
<b><lg>
<l>sō muddhamaō maataṇhiāhiṁ taha dūmi tuha āsāhiṁ/dūmiō haāsāhiṁ ।</l>
<l>jaha	saṁbhāvamaīṇa	vi	ṇaīṇa	paraṁmuhō	jāō ॥ 286 ॥</l>
</lg></b>
<lg>
<l>(sa mugdhamr̥gō mr̥gatr̥ṣṇikābhistathā dūnastvadāśābhiḥ ।</l>
<l>yathā sadbhāvamayīṣvapi nadīṣu parāṅmukhō jātaḥ ॥)</l>
</lg>
﻿<pb n="582"/>
<p><b>upādānahētu</b>ryathā—(vikramō. 4.39)</p>
<b><lg>
<l>samarthayē yat prathamaṁ priyāṁ prati kṣaṇēna tanmē parivartatē'nyathā ।</l>
<l>atō vinidrē sahasā vilōcanē karōmi na sparśavibhāvitāpriyaḥ ॥ 287 ॥</l>
</lg></b>
<p><b>upēkṣāhētu</b>ryathā—(māgha. 3.51)</p>
<b><lg>
<l>cikraṁsayā kr̥trimapatripaṅktēḥ kapōtapālīṣu nikētanānām ।</l>
<l>mārjāramapyāyataniścalāṅgaṁ yasyāṁ janaḥ kr̥trimamēva mēnē ॥ 288 ॥</l>
</lg></b>
<p>bhrāntimān, bhrāntimālā, upamābhrāntiḥ, bhrāntyatiśayaśca bhrāntirēva । tēṣu —
<b>bhrāntimān</b> yathā—</p>
<b><lg>
<l>kapālē mārjāraḥ paya iti karām̐llēḍhi śaśina—
starucchidraprōtān bisamiti karī saṁkalayati ।</l>
<l>ratāntē talpasthān harati vanitāpyaṁśukamiti
prabhāmattaścandrō	jagadidamahō	vibhramayati ॥ 289 ॥</l>
</lg></b>
<p><b>bhrāntimālā</b> yathā—(saka. 3.115)</p>
<b><lg>
<l>nīlēndīvaraśaṅkyā	nayanayōrbandhūkabuddha‍yādharē
pāṇau padmadhiyā madhūkakusumabhrāntyā tathā gaṇḍayōḥ ।</l>
<l>līyantē	kabarīṣu	bāndhavakulavyāmōhajātaspr̥hā
durvārā madhupāḥ kiyanti bhavatī sthānāni rakṣiṣyati ॥ 290 ॥</l>
</lg></b>
<p><b>upamābhrānti</b>ryathā—(vikramō. 4.7)</p>
<b><lg>
<l>hr̥tōṣṭharāgairnayanōdabindubhirnimag‍nanābhērnipatadbhiraṅkitam	।</l>
<l>cyutaṁ ruṣā bhinnagatērasaṁśayaṁ śukōdaraśyāmamidaṁ stanāṁśukam ॥ 291 ॥</l>
</lg></b>
<p><b>bhrāntyatiśayō</b> yathā—(saka. 3.117)</p>
<b><lg>
<l>diśyād dhūrjaṭijūṭakōṭisariti jyōts‍nālavōd‍bhāsinī
śāśāṅkī kalikā jalabhramivaśād drāgdr̥ṣṭanaṣṭā mudam ।</l>
<l>yāṁ cañcacchapharībhramēṇa mukulīkurvan phaṇālīṁ muhu—
rmuhyam̐llakṣyamahirjighr̥kṣatitamāmākuñcanaprāñcanaiḥ	॥ 292 ॥</l>
</lg></b>
<p>anadhyavasāyō'pi <b>bhrāntirēva</b> । yathā—(saka. 3.119)</p>
<b><lg>
<l>ubhau rambhāstambhāvupari viparītau kamalayō—
stadūrghvaṁ rat‍nāśmasthalamatha durūhaṁ kimapi tat ।</l>
﻿<pb n="583"/>
<l>tataḥ kumbhau paścād bisakisalayē kandalamayē
tadanvindāvindīvaramadhukarāḥ	kiṁ	punaridam ॥ 293 ॥</l>
</lg></b>
<p>yathā vā—(saka. 3.118)</p>
<b><lg>
<l>virahiṇijaṇaha daaṁtēṇa ṇāvai takkhaṇi
chāijjai aliṇivahēhiṁ cēttēṇa cūavaṇī ।</l>
<l>taha tāsu vi maaraṁdēhiṁ saṁdāṇiai
jaha ṇa klaṁbu ṇa aṁbu ṇa jaṁbū jāṇiai ॥ 294 ॥</l>
</lg></b>
<lg>
<l>(virahiṇījanasya dayamānēna pratibhāti nanu tatkṣaṇē
chādyatē'linivahaiścaitrēṇa	cūtavanī ।</l>
<l>tathā tāsvapi makarandaiḥ sandānyatē
yathā na kadambō nāmrō na jambūrjñāyatē ॥)</l>
</lg>
<p>(<b>19. upamānam</b>)</p>
<p><b>sadr̥śāt sadr̥śapratipattirupamānam</b> । yathā—</p>
<b><lg>
<l>tāṁ rōhiṇīṁ vijānīhi jyōtiṣāmatra maṇḍalē ।</l>
<l>samūhastārakāṇāṁ	yaḥ	śakaṭākāramāśritaḥ ॥ 295 ॥</l>
</lg></b>
<p>yathā vā—(mavīca.1.45)</p>
<b><lg>
<l>sarvaprāṇapravaṇamaghavanmuktamāhatya	vakṣa—
statsaṁghaṭṭād	vighaṭitabuhatkhaṇḍamuc‍caṇḍarōciḥ ।</l>
<l>ēvaṁ vēgāt kuliśamakarōd vyōma vidyutsahasrai—
rbharturvajrajvalanakapiśāstē	ca	rōṣāṭṭahāsāḥ ॥ 296 ॥</l>
</lg></b>
<p>abhinayō'<b>pyupamānamēva</b> । yathā—(gāsa. 3.57)</p>
<b><lg>
<l>vaivivaraṇiggaadalō ēraṁḍō sāhai vva taruṇāṇaṁ ।</l>
<l>ēttha gharē haliabahū ēddahamēttatthaṇī vasai ॥ 297 ॥</l>
</lg></b>
<lg>
<l>(vr̥tivivaranirgatadala ēraṇḍaḥ sādhayatīva taruṇānām ।</l>
<l>atra gr̥hē halikavadhūrētāvanmātrastanī	vasati ॥)</l>
</lg>
<p>ētēna pratibimbamudrālēkhyādayō vyākhyātāḥ । tēṣu —</p>
<p><b>pratibimbō</b> yathā—(kusaṁ. 8.11)</p>
<b><lg>
<l>darpaṇē ca paribhōgadarśinī pr̥ṣṭhataḥ praṇayinō niṣēduṣaḥ ।</l>
<l>vīkṣya bimbamanubimbamātmanaḥ kāni kānyapi cakāra lajjayā ॥ 298 ॥</l>
</lg></b>
﻿<pb n="584"/>
<p><b>mudrā</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ ।</l>
<l>kṣitiṣu	dadr̥śirē	jiṣṇōrupahitakēturathāṅgalāñchanāni ॥ 299 ॥</l>
</lg></b>
<p><b>ālēkhyaṁ</b> yathā—</p>
<b><lg>
<l>tavālēkhyē		kautūhalataralatanvīviracitē
vidhāyaikā cakraṁ racayati suparṇāsutamapi ।</l>
<l>atha	svidyatpāṇistvaritamapamr̥jyaitadaparā
karē pauṣpaṁ cāpaṁ makaramupariṣṭāc‍ca likhati ॥ 300 ॥</l>
</lg></b>
<p><b>athāsyōpamābhēdaḥ । kō bhēdaḥ ?</b></p>
<p>ucyatē—'padārthayōrguṇalēśēna sādr̥śyapratipattirupamā' । yadāha— (kāvyāda. 2.14)</p>
<b><lg>
<l>yathākathaṁcit sādr̥śyaṁ yatrōdbha‍ūtaṁ pratīyatē ।</l>
<l>upamāṁ nāma tāmāhuryathēnduriva tē mukham ॥ 301 ॥</l>
</lg></b>
<b><lg>
<l>upamaiva tirōbhūtabhēdā rūpakamiṣyatē ।</l>
<l>yathā bāhulatā pāṇipadmaṁ caraṇapallavam ॥ 302 ॥</l></lg></b> (kāvyāda. 2.66)
<b><lg>
<l>yadaprasiddhau	sādr̥śyamuktibhaṅgēna	kēnacit ।</l>
<l>tatsādr̥śyaṁ prakārāṇāmasya saṁkhyā na vidyatē ॥ 303 ॥</l>
</lg></b>
<p>tadyathā—(saka. 4.71)</p>
<b><lg>
<l>dātārō yadi kalpaśākhibhiralaṁ yadyarthinaḥ kiṁ tr̥ṇaiḥ
santaścēdamr̥taṁ vr̥thā yadi khalāstatkālakūṭēna kim ।</l>
<l>kiṁ karpūraśalākayā yadi dr̥śōḥ panthānamēti priyā
saṁsārē'pi satīndrajālamaparaṁ yadyasti tēnāpi kim ॥ 304 ॥</l>
</lg></b>
<p>yathā vā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṁ niṣēduṣīmāsanabandhadhīraḥ ।</l>
<l>jalābhilāṣī jalamādadānāṁ chāyēva tāṁ bhūpatiranvagacchat ॥ 305 ॥</l>
</lg></b>
<p>ēvamanyē'pyanyōktyādayō vaktavyāḥ । tē cōbhayālaṅkārē viśēṣēṇāgratō vakṣyantē । tēṣūbhayōḥ
sādr̥śyamivādayaḥ pratipādayanti । iha tu sadr̥śēna sadr̥śaḥ pratīyata ityasti bhēdaḥ ।</p>
﻿<pb n="585"/>
<p>(<b>20. anumānam</b>)</p>
<p>liṅgadarśanād liṅgijñānam <b>anumānam</b> । yathā—(rudraṭā. 7.57)</p>
<b><lg>
<l>sāvajñamāgamiṣyan nūnaṁ patitō'si pādayōstasyāḥ ।</l>
<l>kathamanyathā lalāṭē yāvakarasatilakapaṅktiriyam ॥ 306 ॥</l>
</lg></b>
<p>yathā vā—(rudraṭā. 7.60)</p>
<b><lg>
<l>aviralavilōlajaladaḥ kuṭajārjunanīpasurabhivanavātaḥ ।</l>
<l>ayamāyātaḥ kālō hanta mr̥tāḥ pathikagēhinyaḥ ॥ 307 ॥</l>
</lg></b>
<p><b>kō'sya jñāpakād bhēda iti cēducyatē</b>—'jānantaṁ prayuṅkta iti jñāpakaḥ;
anu paścānmīyatē anēnētyanumānam । nanvidamapi jñāpayati,
satyam । kiṁtvidamajijñāsumapi jñāpayati, sa tu jijñāsumēva । yathā—(gasā.6.42)</p>
<b><lg>
<l>dīsai ṇa cūamaulaṁ attā ṇa a vāi malaagaṁdhavahō ।</l>
<l>ēttaṁ vasaṁtamāsaṁ sahi jaṁ uk‍kaṭhiaṁ cēaṁ ॥ 308 ॥</l>
</lg></b>
<lg>
<l>(dr̥śyatē na cūtamukulamadya na ca vāti malayagandhavahaḥ ।</l>
<l>ēti vasantamāsaḥ sakhi ! yadutkaṇṭhitaṁ cētaḥ ॥)</l>
</lg>
<p>athavā pramitirūpaṁ <b>phalamanumānam</b> । yathā—</p>
<b><lg>
<l>ai sahi vakkulajāviri, chuhihisi gōttassa matthaē chāraṁ ।</l>
<l>ac‍caṁta—datta—diṭ‍ṭhēṇa sāmi valisṇa hasiēṇa ॥ 308a ॥</l>
</lg></b>
<lg>
<l>(ayi sakhi vakrōllapanaśīlē kṣapsyarina gōtrasya mastakē kṣāram ।</l>
<l>atyantadattadr̥ṣṭēna	sāmi=ardha—valitēna	hasitēna ॥)</l></lg>(dra.jō.407)
<b><lg>
<l>aṁbāṇa maṁjarī ṇigaa ttia kassa ṇu kahēmi pōddāē ।</l>
<l>cittapariattaṇēṇa	puḍhamaṁ	aṁhēhi	viṇṇāaṁ ॥309॥</l>
</lg></b>
<lg>
<l>(āmrāṇāṁ mañjarī nirgatā iti kasya nu kathayāmi putryāḥ ।</l>
<l>cittaparivarttanēna	prathamamasmābhirvijñātam ॥)</l></lg>(dra.rā.pr̥.621)
<p>pramāṇarūpō hētu<b>rjñāpakaḥ</b> । yathā—(kāvyāda. 2.245)</p>
<b><lg>
<l>avadhyairindupādānāmasādhyaiścandanāmbhasām	।</l>
<l>dēhōṣmabhiḥ subōdhaṁ tē sakhi ! kāmāturaṁ manaḥ ॥ 310 ॥</l>
</lg></b>
﻿<pb n="586"/>
<p>yadi vā upāttavyāpārō<b>'numānahētuḥ</b> yathā—(saka. 2.28)</p>
<b><lg>
<l>ētāni nissahatanōrasamañjasāni śūnyaṁ manaḥ piśunayanti padāni tasyāḥ ।</l>
<l>ētē ca mārgataravaḥ kathayanti tāpamālambitōjjhitapariglapitaiḥ pravālaiḥ ॥</l>
</lg></b>
<p>anupāttavyāpārō <b>jñāpakaḥ</b> । sa tridhā—trikālārthaviṣayabhēdāt । tēṣu
<b>bhūtārthaviṣayō</b> yathā—(kāvyād. 2.12)</p>
<b><lg>
<l>kaṇṭhēkālaḥ karasthēna kapālēnēnduśēkharaḥ ।</l>
<l>jaṭābhiḥ s‍nigdhatāmrābhirāvirāsīd vr̥ṣadhvajaḥ ॥ 312 ॥</l>
</lg></b>
<p>yathā vā—(māgha. 1.70)</p>
<b><lg>
<l>sa bāla āsīd vapuṣā caturbhujō mukhēna pūrṇēndunibhastrilōcanaḥ ।</l>
<l>yuvā karākrāntamahībhr̥duc‍cakairasaṁśayaṁ samprati tējasā raviḥ ॥ 313 ॥</l>
</lg></b>
<p><b>vartamānārthaviṣayō</b> yathā—(visā. 1.23)</p>
<b><lg>
<l>parvagranthiṣu vīrudhāṁ sumanasō madhyē'ṅkuraṁ pallavā
vāñchāmātraparigrahaḥ	pikavadhūkaṇṭhō/?/darē pañcamaḥ ।</l>
<l>kiṁ ca trīṇi jaganti jiṣṇudivasairdvitrairmanōjanmanō
dēvasyāpi cirōjjhitaṁ yadi bhavēdabhyāsavaśyaṁ dhanuḥ ॥ 314 ॥</l>
</lg></b>
<p>yathā vā—(saka. 1.90)</p>
<b><lg>
<l>maulau dhāraya puṇḍarīkamamitaṁ tanvātmanō vikramaṁ
cakrāṅka vaha pādayugmamavanīṁ dōṣṇā samabhyuddhara ।</l>
<l>lakṣmīṁ bhrūnikaṭē nivēśaya bhava jyāyān divaukaspatē—
rviśvāntaḥkaraṇaikacōra ! tadapi jñātaṁ hariḥ khalvasi ॥ 315 ॥</l>
</lg></b>
<p><b>bhaviṣyadarthaviṣayō</b> yathā—(mabhā. 2.3.13)</p>
<b><lg>
<l>vātāya	kapilā	vidyudātapāyātilōhinī ।</l>
<l>pītā varṣāya vijñēyā durbhikṣāya sitā bhavēt ॥ 316 ॥</l>
</lg></b>
<p>yathā vā—(visā. 1.3)</p>
<b><lg>
<l>gōnāsāya niyōjitāgadarajāḥ sarpāya baddhauṣadhiḥ
kaṇṭhasthāya viṣāya vīryamahatē pāṇau maṇīn bibhratī ।</l>
<l>bharturbhūtagaṇāya	gōtrajaratīnirdiṣṭamantrākṣarā
rakṣatvadrisutā vivāhasamayē prītā ca bhītā ca vaḥ ॥ 317 ॥</l>
</lg></b>
﻿<pb n="587"/>
<p>(<b>21.arthāpattiḥ</b>)</p>
<p><b>pratyakṣādyadhigatō'rthastathānupapadyamānō'rthāntaraṁ gamayatītyarthāpattiḥ</b> । yathā—</p>
<b><lg>
<l>nirṇētuṁ śakyamastīti madhyaṁ tava nitambini ।</l>
<l>anyathānupapattyaiva	payōdharabharasthitēḥ ॥ 318 ॥</l></lg></b> (kāvyāda.2.218)
<p>yathā vā—(saka. 3.171)</p>
<b><lg>
<l>ētadālōkya lōlākṣi rūpamapratimaṁ tava ।</l>
<l>kalpayāmaḥ	kalātattvagurutāmādivēdhasaḥ ॥ 319 ॥</l>
</lg></b>
<p>(<b>22. abhāvaḥ</b>)</p>
<p><b>padārthānāmavidyamānatā abhāvaḥ</b>, yathā—(sēba. 4.20)</p>
<b><lg>
<l>saggaṁ apārijāaṁ kōtthuhalacchirahiaṁ mahumahassa uraṁ ।</l>
<l>sumarāmi mahaṇapuraō amuddhaaṁdaṁ ca harajaḍāpabbhāraṁ ॥ 320 ॥</l>
</lg></b>
<lg>
<l>(svargamapārijātaṁ kaustubhalakṣmīrahitaṁ madhumathanasyōraḥ ।</l>
<l>smarāmi mathanapuratō'mugdhacandraṁ ca harajaṭāprāgbhāram ॥)</l>
</lg>
<p>yathā vā—(raghu. 8.65)</p>
<b><lg>
<l>dhr̥tirastamitā ratiś‍cyutā galitaṁ gēyamr̥turnirutsavaḥ ।</l>
<l>gatamābharaṇaprayōjanaṁ pariśūnyaṁ śayanīyamadya mē ॥ 321 ॥</l>
</lg></b>
<p>(<b>23. āgamaḥ</b>)</p>
<p>āp‍tavacana<b>māgamaḥ</b> । yathā—</p>
<b><lg>
<l>na kañcidavamanyēta sarvasya śr̥ṇuyānmatam ।</l>
<l>bālasyāpyarthavad vākyamupayuñjīta paṇḍitaḥ ॥ 322 ॥</l>
</lg></b>
<p>yathā vā—(kusaṁ. 5.83)</p>
<b><lg>
<l>nivāryatāmāli ! kimapyasau vaṭuḥ punarvivakṣuḥ sphuritōttarādharaḥ ।</l>
<l>na kēvalaṁ yō mahatāṁ vibhāṣatē śr̥ṇōti tasmādapi yaḥ sa pāpabhāk ॥ 323 ॥</l>
</lg></b>
<p>(<b>24. pratyakṣam</b>)</p>
<p><b>aindriyaṁ mānasaṁ vā jñānaṁ pratyakṣam</b> । yathā—(māgha. 10.3)</p>
<b><lg>
<l>krāntakāntavadanapratibimbē	bhag‍nabālasahakārasugandhau ।</l>
<l>svāduni praṇaditālini śītē nirvavāra madhunīndriyavargaḥ ॥ 324 ॥</l>
</lg></b>
﻿<pb n="588"/>
<p>yathā vā—(māmā. 1.43)</p>
<b><lg>
<l>paśyāmi tāmita itaśca puraśca paścādantarbahiḥ parita ēva ca vartamānām ।</l>
<l>ud‍buddhamugdhakanakābjanibhaṁ vahantīmāsaṅgitiryagapavartitadr̥ṣṭi vaktram ॥ 325 ॥</l>
</lg></b>
<b><lg>
<l>imāścaturviṁśatirarthasaṁśrayāḥ pr̥thagvibhaktāḥ kavibhiḥ svalaṅkriyāḥ ।</l>
<l>śrutītihāsaprabhavān	viśēṣatō	mahāprabandhānupakartumīśatē ॥ 326 ॥</l>
</lg></b>
<b><lg>
<l>anēkadhā'yaṁ kavibhiścirantanaiḥ prapañcitō bhāmaha—vāmanādibhiḥ ।</l>
<l>yatō'tra jātyādiralaṁkriyāgaṇō'bhidhēyatastēna kr̥tō na vistaraḥ ॥ 327 ॥</l>
</lg></b>
<b><lg>
<l>athōbhayālaṁkr̥tayō manōharāḥ prapañcitā yadyapi pūrvasūribhiḥ ।</l>
<l>tathāpi tēbhyaḥ saviśēṣamucyatē svarūpamāsāmiha tanniśamyatām ॥ 328 ॥</l>
</lg></b>
<p>(<b>3. ubhayālaṅkārāḥ —24</b>)</p>
<p><b>śabdaviśēṣadvārakō'rthaviśēṣō yēṣu pratīyatē tē ubhayālaṅkārāḥ ।</b></p>
<p>tē'pi caturviṁśatirēva । tadyathā—</p>
<p><b>upamā, rūpakaṁ, sāmyaṁ, saṁśayaḥ, samādhiḥ, samāsōktiḥ,
sahōktiḥ, samuc‍cayaḥ, tulyayōgitā, lēśaḥ, apahnutiḥ, aprastutapraśaṁsā,
utprēkṣā, arthāntaranyāsaḥ, dīpakaṁ, parikaraḥ, kramaḥ, paryāyaḥ, atiśayaḥ,
ākṣēpaḥ, viśēṣaḥ, ślēṣaḥ, bhāvikaḥ, saṁsr̥ṣṭiriti</b> । tatra —</p>
<p>(<b>1. upamā</b>)</p>
<p>prasiddha‍yanurōdhēnārthayōrmithaḥ pratīyamānābhidhīyamānabhūyōvayavasāmānyayōga <b>upamā</b> ।</p>
<p>sā tridhā— padōpamā, vākyōpamā prapañcōpamā ca । tāsu</p>
<p><b>padōpamā</b> dvidhā— samāsōpamā, pratyayōpamā ca । tayōḥ</p>
<p><b>samāsōpamā</b> caturdhā— antarbhūtēvārthā, antarbhūtasāmānyā, antarbhūtōbhayārthā
sarvasamāsā cēti । tāsu—</p>
<p><b>prathamā</b> yathā—(rudraṭā. 8.18)</p>
<b><lg>
<l>mukhamindusundaraṁ tē bisakisalayakōmalē bhujālatikē ।</l>
<l>jaghanasthalī ca sundari tava śailaśilāviśālēyam ॥ 329 ॥</l>
</lg></b>
﻿<pb n="589"/>
<p><b>dvitīyā</b> yathā—(gāsa. 3.13)</p>
<b><lg>
<l>candasarisaṁ muhaṁ sē amaasaricchō a muharasō tissā ।</l>
<l>sakaaggaharahasujjalacuṁbanaaṁ kassa sarisaṁ sē ॥ 330 ॥</l>
</lg></b>
<lg>
<l>(candrasadr̥śaṁ mukhaṁ tasyā amr̥tasadr̥kṣaśca mukharasastasyāḥ ।</l>
<l>sakacagraharabhasōjjvalacumbanakaṁ kasya sadr̥śaṁ tasyāḥ ॥)</l>
</lg>
<p><b>tr̥tīyā</b> yathā—(saka. 4.3)</p>
<b><lg>
<l>kamalakarā rambhōrū kuvalaaṇaaṇā miaṁkavaaṇā sā ।</l>
<l>kaha ṇu ṇavacaṁpaaṁtrī muṇālabāhū piā tavai(dahai) ॥ 331 ॥</l>
</lg></b>
<lg>
<l>(kamalakarā rambhōrūḥ kuvalayanayanā mr̥gāṅkavadanā sā ।</l>
<l>kathaṁ nu navacampakāṅgī mr̥ṇālabāhuḥ priyā tapati(dahati) ॥)</l>
</lg>
<p><b>caturthī</b> yathā—(rudraṭa. 8.20)</p>
<b><lg>
<l>śaradindusundaramukhī kuvalayadaladīrghalōcanā sā mē ।</l>
<l>dahati	manaḥ	kathamaniśaṁ	rambhāgarbhābhirāmōrūḥ ॥ 332 ॥</l>
</lg></b>
<p><b>pratyayōpamāpi</b> caturdhaiva ।</p>
<p>pratyayō hi kaścidupamēyē, kaścidupamānē, kaścitsāmānyē, kaścidivārthē vidhīyatē । tatra,
<b>upamēyē</b> yathā—(saka. 4.5)</p>
<b><lg>
<l>haṁsō dhvāṅkṣavirāvī syāduṣṭrakrōśī ca kōkilaḥ ।</l>
<l>kharanādī mayūrō'pi tvaṁ cēd vadasi vāggmini ! ॥ 333 ॥</l>
</lg></b>
<p><b>upamānē</b> yathā—(saka. 4.6)</p>
<b><lg>
<l>pūrṇēndukalpavadanā	mr̥ṇālīdēśyadōrlatā ।</l>
<l>cakradēśīyajaghanā sā svap‍nē'pi na dr̥śyatē ॥ 334 ॥</l>
</lg></b>
<p><b>sāmānyē</b> yathā—(saka. 4.7)</p>
<b><lg>
<l>sūryīyati	sudhāraśmiranāthati	mr̥tāyatē ।</l>
<l>mr̥tasya kāntāvirahē svargō'pi narakīyati ॥ 335 ॥</l>
</lg></b>
<p><b>ivārthē</b> yathā—(saka. 4.8)</p>
<b><lg>
<l>ēka ēva hi bhūtātmā bhūtē bhūtē vyavasthitaḥ ।</l>
<l>ēkadhā bahudhā caiva dr̥śyatē jalacandravat ॥ 336 ॥</l></lg></b> (upaniṣad)
﻿<pb n="590"/>
<p><b>vākyōpamā</b>pi dvidhā— padārthayōrvākyārthayōśca । tatra—</p>
<p><b>padārthayō</b>ścaturdhā— pūrṇā, lup‍tā, lup‍tapūrṇā, pūrṇalup‍tā cēti । tatra—
upamānōpamēyasāmānyadharmadyōtakānāṁ caturṇāmapi prayōgē <b>pūrṇā</b> । yathā—(rudraṭā. 8.6)</p>
<b><lg>
<l>kamalamiva cāru vadanaṁ mr̥ṇālamiva kōmalaṁ bhujāyugalam ।</l>
<l>alimālēva ca nīlā tavaiva madirēkṣaṇē kabarī ॥ 337 ॥</l>
</lg></b>
<p>sāmānyadharmadyōtakalōpē <b>lup‍tā</b> । yathā—(kāvyāda. 2.36)</p>
<b><lg>
<l>na padmaṁ mukhamēvēdaṁ na bhr̥ṅgau cakṣuṣī imē ।</l>
<l>na kēsarāṇi kāntāyā imāstā dantapaṅktayaḥ ॥ 338 ॥</l>
</lg></b>
<p>sāmānyadharmalōpē <b>lup‍tapūrṇā</b> । yathā—(kāvyāda. 2.16, saka. 4.11)</p>
<b><lg>
<l>rājīvamiva tē vaktraṁ nētrē nīlōtpalē iva ।</l>
<l>rambhāstambhāvivōrū ca karikumbhāviva stanau ॥ 339 ॥</l>
</lg></b>
<p>dyōtakalōpē <b>pūrṇalup‍tā</b> । yathā—(kāvyāda. 2.193, saka. 4.12)</p>
<b><lg>
<l>tvanmukhaṁ puṇḍarīkaṁ ca phullē surabhigandhinī ।</l>
<l>kōmalāpāṭalau tanvi ! pallavaścādharaśca tē ॥ 340 ॥</l>
</lg></b>
<p><b>vākyārthayōrapi</b> caturdhaiva ।</p>
<p>ēkēvādiśabdā, anēkēvādiśabdā, anivādiśabdā asādr̥śyā ca । tatra—
<b>ēkēvādiśabdā</b> yathā—(raghu. 6.60)</p>
<b><lg>
<l>pāṇḍyō'yamaṁsārpitalambahāraḥ klr̥p‍tāṅgarāgō haricandanēna ।</l>
<l>ābhāti bālātaparaktasānuḥ sanirjharōdgāra ivādrirājaḥ ॥ 341 ॥</l>
</lg></b>
<p><b>anēkēvaśabdā</b> yathā—(kāvyāda. 2.45)</p>
<b><lg>
<l>nalinyā iva tanvaṅgyāstasyāḥ padmamivānanam ।</l>
<l>mayā	madhuvratēnēva	pāyampāyamaramyata ॥ 342 ॥</l>
</lg></b>
<p><b>anivādiśabdā</b> yathā—(kāvyāda. 2.49)</p>
<b><lg>
<l>divō jāgarti rakṣāyai pulōmārirbhuvō bhavān ।</l>
<l>asurāstēna hanyantē sāvalēpā nr̥pāstvayā ॥ 343 ॥</l>
</lg></b>
<p><b>asādr̥śyā</b> yathā—(māgha. 16.52)</p>
<b><lg>
<l>prahitaḥ pradhanāya mādhavānahamākārayituṁ mahībhujā ।</l>
<l>na parēṣu mahaujasaśchalādapakurvanti malimlucā iva ॥ 344 ॥</l>
</lg></b>
﻿<pb n="591"/>
<p>vākyōpamāyā ēva prakāraḥ <b>prapañcōpamā ।</b></p>
<p>sāpi dvidhā— prakr̥tarūpā vikr̥tarūpā ca । tayōḥ</p>
<p>prakr̥tarūpā caturdhā— samastōpamā, ēkadēśōpamā, mālōpamā raśanōpamā ca । tāsu
<b>samastōpamā</b> yathā—(ridraṭā. 8.30)</p>
<b><lg>
<l>alivalayairalakairiva kusumastabakaiḥ stanairiva vasantē ।</l>
<l>bhānti latā lalanā iva pāṇibhiriva kisalayaiḥ sapadi ॥ 345 ॥</l>
</lg></b>
<p><b>ēkadēśōpamā</b> yathā—(rudraṭā. 8.31)</p>
<b><lg>
<l>kamaladalairadharairiva daśanairiva kēsarairvirājantē ।</l>
<l>alivalayairalakairiva kamalairvadanairiva nalinyaḥ ॥ 346 ॥</l>
</lg></b>
<p><b>mālōpamā</b> yathā—(sēba. 1.48)</p>
<b><lg>
<l>sōha vva lakkhaṇamuhaṁ vaṇamāla vva viaṁḍa harivaissa uram ।</l>
<l>kitti vva pavaṇataṇaaṁ, āṇa vva balāīṁ sē vilaggai didaṭhī ॥ 347 ॥</l>
</lg></b>
<lg>
<l>(śōbhēva lakṣmaṇamukhaṁ vanamālēva vikaṭaṁ haripatēruraḥ ।</l>
<l>kīrtiriva pavanatanayamājñēva balānyastatasya vilagati dr̥ṣṭiḥ ॥)</l>
</lg>
<p><b>raśanōpamā</b> yathā—(rudraṭaṭīkā 8.28)</p>
<b><lg>
<l>candrāyatē śiklarucātha haṁsō haṁsāyatē cārugatēna kāntā ।</l>
<l>kāntāyatē sparśasukhēna vāri vārīyatē svacchatayā vihāyaḥ ॥ 348 ॥</l>
</lg></b>
<p><b>vikr̥tarūpāpi</b> caturdhaiva— viparyāsōpamā, ubhayōpamā, utpādyōpamā,
ananvayōpayōpamā ca । tāsu —</p>
<p><b>viparyasōpamā</b> yathā—(ratnā.)</p>
<b><lg>
<l>yat tvannētrasamānakānti salilē mag‍naṁ tadindīvaraṁ
mēghairantaritaḥ priyē! tava mukhacchāyānukārī śaśī ।</l>
<l>yē'pi	tvadnamanānusārigatayastē	rājahaṁsā	gatā—
stvatsādr̥ś‍yavinōdamātramapi mē daivēna na kṣamayatē ॥ 349 ॥</l>
</lg></b>
<p><b>ubhayōpamā</b> yathā—(kāvyāda. 2.18)</p>
<b><lg>
<l>tvadānanamivāmbhōjamambhōjamiva	tē	mukham ।</l>
<l>nilīnāṁ nalinīkhaṇḍē kathaṁ nu tvāṁ labhēmahi ॥ 350 ॥</l>
</lg></b>
﻿<pb n="592"/>
<p><b>utpādyōpamā</b> yathā—</p>
<b><lg>
<l>suvr̥ttamuktāphalajālacitrakaṁ bhavēdakhaṇḍaṁ yadi candramaṇḍalam ।</l>
<l>śramāmbubindūttaraśōbhā tārakaṁ tatō mukhaṁ tēna tavōpamīyatē ॥ 351 ॥</l>
</lg></b>
<p><b>ananvayōpamā</b> yathā—(kāvyāda. 2.259)</p>
<b><lg>
<l>tvanmukhaṁ tvanmukhamiva tvadadr̥śau tvadadr̥śāviva ।</l>
<l>tvanmūrtiriva mūrtistē tvamiva tvaṁ kr̥śōdari ॥ 352 ॥</l>
</lg></b>
<p>(<b>2. rūpakam</b>)</p>
<p>upamaivōtpannasādr̥ś‍yāt tirōbhūtabhēdā <b>rūpakam</b> । tat ṣōḍhā—</p>
<p>śabdapradhānam, arthapradhānam, ubhayapradhānaṁ, sāvayavaṁ, niravayavaṁ, saṅkīrṇaṁ ca । tēṣu</p>
<p><b>śabdapradhānaṁ</b> caturvidham— samastam, asamastaṁ, samastavyastaṁ, rūpakarūpakaṁ ca । tatra
<b>samastaṁ</b> yathā—(kāvyāda. 2.259)</p>
<b><lg>
<l>pāṇipadmāni bhūpānāṁ saṁkōcayitumīśatē ।</l>
<l>tvatpādanakhacandrāṇāmarciṣaḥ kundanirmalāḥ ॥ 353 ॥</l>
</lg></b>
<p><b>asamastaṁ</b> yathā—(kāvyāda. 2.67)</p>
<b><lg>
<l>aṅgulyaḥ pallavānyāsan kusumāni nakhārciṣaḥ ।</l>
<l>bāhū latē vasantaśrīstvaṁ naḥ pratyakṣacāriṇī ॥ 354 ॥</l>
</lg></b>
<p><b>samastavyastaṁ</b> yathā—</p>
<b><lg>
<l>smitaṁ mukhēndau jyōtsnā tē prabhāmbu kucakumbhayōḥ ।</l>
<l>dōrlatāpallavē pāṇau puṣpaṁ sakhi nakhārciṣaḥ ॥ 355 ॥</l>
</lg></b>
<p><b>rūpakarūpakaṁ</b> yathā—(kāvyāda. 2.93)</p>
<b><lg>
<l>mukhapaṅkajaraṅgē'smin bhrūlatā nartakī tava ।</l>
<l>līlānāṭyāmr̥taṁ dr̥ṣṭau sakhi! yūnā niṣiñcati ॥ 356 ॥</l>
</lg></b>
<p><b>arthapradhānaṁ</b> caturdhā— samastaviṣayam, ēkadēśāviṣayaṁ, yuktimat ayuktaṁ ca । tatra
<b>samastaviṣayaṁ</b> yathā—(kāvyāda. 2.69)</p>
<b><lg>
<l>tāmrāṅgulidalaśrēṇinakhadidhītikēsaram ।</l>
<l>dhriyatē mūrdh‍ni bhūpālairbhavaccaraṇapaṅkajam ॥ 357 ॥</l>
</lg></b>
﻿<pb n="593"/>
<p><b>ēkadēśaviṣayaṁ</b> yathā—(kāvyāda. 2.71)</p>
<b><lg>
<l>akasmādēva tē caṇḍi ! sphuritādharapallavam ।</l>
<l>mukhaṁ muktārucō dhattē gharmāmbhaḥ—kaṇamañjarīḥ ॥ 358 ॥</l>
</lg></b>
<p><b>yuktimad</b> yathā—(kāvyāda. 2.77)</p>
<b><lg>
<l>smitapuṣpōjjvalaṁ lōlanētrabhr̥ṅgamidaṁ mukham ।</l>
<l>na kāsyanandanaṁ subhru ! surabhiśvasitānilam ॥ 359 ॥</l>
</lg></b>
<p><b>ayuktaṁ</b> yathā—(kāvyāda. 2.78)</p>
<b><lg>
<l>idamārdrasmitajyōts‍naṁ s‍nigdhanētrōtpalaṁ mukham ।</l>
<l>jagannētrēndurasmākaṁ kathaṁ tāpāya kalpatē ॥ 360 ॥</l>
</lg></b>
<p><b>ubhayapradhānaṁ</b> caturdhā— śuddhaṁ, saviśēṣaṇaṁ, raśanā mālā ca । tatra</p>
<p><b>śuddhaṁ</b> yathā—</p>
<b><lg>
<l>vēllitabhru	galad‌gharmajalamālōhitēkṣaṇam ।</l>
<l>vivr̥ṇōti	madāvasthāmidaṁ	vadanapaṅkajam ॥ 361 ॥</l>
</lg></b>
<p><b>saviśēṣaṇaṁ</b> yathā—(kāvyāda. 2.81)</p>
<b><lg>
<l>haripādaḥ śirōlag‍najahnukanyājalāṁśukaḥ ।</l>
<l>jayatyasuraniḥśaṅkasurānandōtsavadhvajaḥ ॥ 362 ॥</l>
</lg></b>
<p><b>raśanā</b> yathā—(rudraṭā.8.50)</p>
<b><lg>
<l>kisalayakarairlatānāṁ karakamalairmr̥gadr̥śāṁ jagajjayati ।</l>
<l>nalinīnāṁ	kamalamukhairmukhēndubhiryōṣitāṁ	 madanaḥ ॥ 363 ॥</l>
</lg></b>
<p><b>mālā</b> yathā—(u.rā.ca. 1.38)</p>
<b><lg>
<l>iyaṁ	gēhē	lakṣmīriyamamr̥tavartirnayanayō—
rasāvasyāḥ	sparśō vapuṣi	bahalaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikasaraḥ
kimasyā na prēyō yadi paramasahyastu virahaḥ ॥ 364 ॥</l>
</lg></b>
<p><b>sāvayavaṁ</b> caturdhā— sahajāvayavam, āhāryāvayavam, ubhayāvayavaṁ viṣamaṁ ca ।</p>
<p><b>sahajāvayavaṁ</b> yathā—</p>
<b><lg>
<l>papphuriauṭhṭhadalaaṁ	takkhaṇavigaliaruhiramahuvicchaḍḍa ।</l>
<l>ukkhaḍidaaṁṭhaṇālaṁ paḍiaṁ phuḍadasaṇakēsaraṁ muhakamalaṁ ॥ 365 ॥</l>
</lg></b>
﻿<pb n="594"/>
<lg>
<l>(prasphuritōṣṭhadalaṁ	tatkṣaṇavigalitarudhiramadhuvicchardam ।</l>
<l>utkhaṇḍitakaṇṭhanālaṁ patitaṁ sphuṭadaśanakēsaraṁ mukhakamalam ॥)</l>
</lg>
<p><b>āhāryāvayavaṁ</b> yathā—</p>
<b><lg>
<l>tō	kuṁbhaaṇṇapaḍivaaṇadaṁḍapaḍighaṭṭiāmarisaghōravisō ।</l>
<l>galiaṁsuaṇimmōō jāō bhīsaṇaarō dasāṇaṇabhuaō ॥ 366 ॥</l>
</lg></b>
<lg>
<l>(tataḥ	kumbhakarṇaprativacanadaṇḍaparighaṭṭitāmarṣaghōraviṣaḥ ।</l>
<l>galitāṁśukanirmōkō jātō bhīṣaṇanarō daśānanabhujagaḥ ॥)</l>
</lg>
<p><b>ubhayāvayavaṁ</b> yathā—(rudraṭaṭīkā 8.43)</p>
<b><lg>
<l>yasyā bījamahaṁkr̥tirgurutarō mūlaṁ mamēti grahō
nityatvasmr̥tiraṅkuraḥ sutasuhr̥djñātyādayaḥ pallavāḥ ।</l>
<l>skandhō dāraparigrahaḥ paribhavaḥ puṣpaṁ phalaṁ durgatiḥ
sā mē tavac‍caraṇārhaṇāparaśunā tr̥ṣṇālatā lūyatām ॥ 367 ॥</l>
</lg></b>
<p><b>viṣamaṁ</b> yathā—(kāvyāda. 2.80)</p>
<b><lg>
<l>madaraktakapōlēna manmathastvanmukhēndunā ।</l>
<l>nartitabhrulatēnālaṁ mardituṁ bhuvanatrayam ॥ 368 ॥</l>
</lg></b>
<p><b>niravayavaṁ</b> caturdhā— sādhāraṁ, nirādhāraṁ, paramparitaṁ vyatirēkavac‍ca ।</p>
<p><b>sādhāraṁ</b> yathā—(sēba. 1.22)</p>
<b><lg>
<l>sōhai visuddhakiraṇō gaaṇasamuddammi raaṇivēlālaggō ।</l>
<l>tārāmuttāvaarō phuḍavihaḍiamēhasippisaṁpuḍavimmukkō ॥ 369 ॥</l>
</lg></b>
<lg>
<l>(śōbhatē viśuddhakiraṇō gaganasamudrē rajanīvēlālag‍naḥ ।</l>
<l>tārāmuktāprakaraḥ sphuṭavighaṭitamēghaśuktisaṁpuṭavimuktaḥ ॥)</l>
</lg>
<p><b>nirādhāraṁ</b> yathā—</p>
<b><lg>
<l>vaṇarāikēsahatthā kusumāuhasurahisaṁcaraṁtadhaavaḍā ।</l>
<l>sasiaramuhuttamēhā tamapaḍihatthā viṇēṁtti dhūmuppīḍāḥ ॥ 370 ॥</l>
</lg></b>
<lg>
<l>(vanarājikēśahastāḥ	kusumāyudhasurabhisaṁcaraddhvajapaṭāḥ ।</l>
<l>śaśikaramuhūrtamēghāstamaḥ—pratihastā viniryanti dhūmōtpīḍāḥ ॥)</l>
</lg>
<p><b>paramparitaṁ</b> yathā—</p>
<p><b>vavasāaraipaōsō.</b> (sēba. 1.14; dra. pr̥. 339)</p>
﻿<pb n="595"/>
<p><b>vyatirēkavad</b> yathā—(śāku. 2.10)</p>
<b><lg>
<l>anāghrātaṁ puṣpaṁ kisalayamalūnaṁ kararuhai—
ranāviddhaṁ rat‍naṁ madhu navamanāsvāditarasam ।</l>
<l>akhaṇḍaṁ puṇyānāṁ phalamiva ca tadrūpamanaghaṁ
na jānē bhōktāraṁ kamiha samupasthāsyati vidhiḥ ॥ 371 ॥</l>
</lg></b>
<p><b>saṅkīrṇaṁ</b> caturdhā— sāvayavasaṅkīrṇaṁ, niravayavasaṅkīrṇam, ubhayasaṅkīrṇaṁ, ślēṣānvitaṁ ca ।
<b>sāvayavasaṅkīrṇaṁ</b> yathā—(sēba. 1.17)</p>
<b><lg>
<l>raiarakēsaraṇivahaṁ sōhai dhavalabbhadalasahassaparigaaṁ ।</l>
<l>mahumahadaṁsaṇajōggaṁ piāmahuppattipaṁkaaṁ va ṇahaalaṁ ॥ 372 ॥</l>
</lg></b>
<lg>
<l>(ravikarakēsaranivahaṁ śōbhatē dhavalābhradalasahastraparigatam ।</l>
<l>madhumathanadarśanayōgyaṁ pitāmahōtpattipaṅkajamiva nabhaḥ sthalam ॥)</l>
</lg>
<p><b>niravayavasaṅkīrṇaṁ</b> yathā—</p>
<b><lg>
<l>dīhō diahabhuaṁgō/viasaṁtō raibiṁbaphaṇāmaṇippahaṁ pairaṁtō ।</l>
<l>avarasamuddamuvagaō muṁcaṁtō kaṁcuaṁ va ghammaa—āavaṇivahaṁ ॥ 373 ॥</l>
</lg></b>
<lg>
<l>(dīrghō divasabhujaṅgō ravibimbaphaṇāmaṇiprabhāṁ prakiran/vikasamānaḥ ।</l>
<l>aparasamudramabhigatō muñcan kañcukamiva dharma/ātapanivaham ॥)</l>
</lg>
<p><b>ubhayasaṅkīrṇaṁ</b> yathā—(sēba. 1.19)</p>
<b><lg>
<l>dhuamēhamahuarāō	ghaṇasamaāaḍiḍhaōṇaavimukkāō ।</l>
<l>ṇahapāaasāhāō ṇiaaṭṭhāṇaṁ va paḍigaāō disāō ॥ 374 ॥</l>
</lg></b>
<lg>
<l>(dhutamēghamadhukarā	ghanasamayākr̥ṣṭāvanatavimuktāḥ ।</l>
<l>namaḥpādapaśākhā nijakasthānamiva pratigatā diśaḥ ॥)</l>
</lg>
<p><b>ślēṣānvitaṁ</b> yathā—(sēba. 1.24)</p>
<b><lg>
<l>pīṇapaōhabaralaggaṁ	disāṇaṁ	pavasaṁtajalaasamaaviiṇṇaṁ ।</l>
<l>sōhaggapaḍhamaiṇhaṁ pammāai/pavvāai sarasaṇahavaaṁ iṁdadhaṇuṁ ॥ 375 ॥</l>
</lg></b>
<lg>
<l>(pīnapayōdharalag‍naṁ	diśāṁ	pravasajjaladasamayavitīrṇam ।</l>
<l>saubhāgyaprathamacihnaṁ pramlāyati/praśuṣyati sarasanakhapadamindradhanuḥ ॥)</l>
</lg>
﻿<pb n="596"/>
<p>(<b>3. sāmyam</b>)</p>
<p><b>prasiddhasādharmyābhāvē dyōtakābhāvē ubhayābhāvē vā ukticāturyādaupamyapratītiḥ
sāmyam</b> । sā tridhā— prasiddhasādharmyābhāvaḥ, dyōtakābhāvaḥ, ubhayābhāvaḥ । tatra
<b>prasiddhasādharmyābhāvē</b> yathā—(raghu. 6.67)</p>
<b><lg>
<l>saṁcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 376 ॥</l>
</lg></b>
<p><b>dyōtakābhāvē</b> yathā—</p>
<b><lg>
<l>naikō'pi tvādr̥śō'dyāpi jāyamānēṣu rājasu ।</l>
<l>nanu dvitīyō nāstyēva pārijātasya pādapaḥ ॥ 377 ॥</l>
</lg></b>
<p><b>ubhayābhāvē</b> yathā—(sa.ka. 3.184)</p>
<b><lg>
<l>na martyalōkastridivāt prahīyatē mriyēta nāgrē yadi vallabhō janaḥ ।</l>
<l>nivr̥ttamēva tridivaprayōjanaṁ mr̥taḥ sa cējjīvata ēva jīvati ॥ 378 ॥</l>
</lg></b>
<p>asya ca sāmyōtkarṣādibhirananta uktiprapañcaḥ । sāmyēna yathā—(śāku. 1.16)</p>
<b><lg>
<l>śuddhāntadurlabhamidaṁ vapurāśramavāsinō yadi janasya ।</l>
<l>dūrīkr̥tāḥ	khalu	guṇaurudyānalatā	vanalatābhiḥ ॥ 379 ॥</l>
</lg></b>
<p><b>utkarṣēṇa</b> yathā—(bārā. 2.17)</p>
<b><lg>
<l>tad vaktraṁ yadi mudritā śaśikathā tac‍cat smitaṁ kā sudhā
tac‍cakṣuryadi hāritaṁ kuvalayaistāścēd girō dhiṅ madhu ।</l>
<l>hā kandarpadhanurbhuvau ca yadi tē kiṁ vā bahu brūmahē
yatsatyaṁ	punaruktavastuvirasaḥ'	sargakramō	vēdhasaḥ ॥ 380 ॥</l>
</lg></b>
<p><b>sāmyōtkarṣābhyāṁ</b> yathā—(visā. 3.27)</p>
<b><lg>
<l>taraṅgaya	dr̥śō'ṅganē ! patatu citramindīvaraṁ
sphuṭīkuru radacchadaṁ vrajatu vidrumaḥ śvētatām ।</l>
<l>kṣaṇaṁ vapurapāvr̥ṇu spr̥śatu kāñcanaṁ kālikā—
mudañcaya manāṅ mukhaṁ bhavatu ca dvicandraṁ nabhaḥ ॥ 381 ॥</l>
</lg></b>
<p><b>upamēyāpakarṣēṇa</b> yathā—(rudraṭā. 8.78)</p>
<b><lg>
<l>garvamasaṁvāhyamimaṁ lōcanayugalēna vahasi kiṁ bhadrē ! ।</l>
<l>santīdr̥śāni diśi saraḥsu nanu nīlanalināni ॥ 382 ॥</l>
</lg></b>
﻿<pb n="597"/>
<p><b>upamānāpakarṣēṇa</b> yathā—</p>
<b><lg>
<l>ēkkōṇṇāmiamuabhaṁgē	vimalakavōlē
vaaṇammi tua maacchi tiriñchaṇaaṇē ।</l>
<l>ēhu sasibibau kalaṁgagārau paṇḍara ukhittau
upparēṇa	bhamāi	aṇimañchaṇakhapparau ॥ 383 ॥</l>
</lg></b>
<lg>
<l>(ēkōnnāmitabhrūbhaṅgē	vimalakapōlē
vadanē	tava	madākṣi	tiryaṅnayanē ।</l>
<l>ētacchaśibimbaṁ kalaṅkāgāraṁ pāṇḍaramutkṣip‍ta—
mupari	bhrāmayitvā	nirmañchanakarparam ॥)</l>
</lg>
<p><b>ubhayāpakarṣēṇa</b> yathā—(gā.sa.1.13)</p>
<b><lg>
<l>ghariṇīē mahāṇasakammalaggamasimalii/maili—ēṇa hatthēṇa ।</l>
<l>chittaṁ muhaṁ hasijjai, caṁdāvatthaṁ gaaṁ paiṇā ॥ 384 ॥</l>
</lg></b>
<lg>
<l>(gr̥hiṇyā mahānasakarmalag‍namaṣīmalinitēna/malinēna hastēna ।</l>
<l>spr̥ṣṭaṁ mukhaṁ hasyatē candrāvasthā gataṁ patyā ॥)</l>
</lg>
<p><b>upamānasya sāmyāpakarṣō</b> yathā—</p>
<b><lg>
<l>anyatō naya muhūrtamānanaṁ candra ēṣa saralē ! kalāmayaḥ ।</l>
<l>mā kadācana kapōlayōrmalaṁ saṁkramayya samatāṁ nēṣyati ॥ 385 ॥</l>
</lg></b>
<p><b>anutkarṣāpakarṣaṁ</b> yathā—(rudraṭā. 8.108)</p>
<b><lg>
<l>magaṁ mr̥gāṅkaḥ sahajaṁ kalaṅkaṁ bibharti tasyāstu mukhaṁ kadācit ।</l>
<l>āhāryamēkaṁ	mr̥ganābhipatramiyānaśēṣēṇa	tayōrviśēṣaḥ ॥ 386 ॥</l>
</lg></b>
<p>ēvamanyadapi yathā—(rudraṭā. 8.73)</p>
<b><lg>
<l>kiṁ maraṇaṁ ! dāridrayaṁ, kō vyādhirjivitaṁ daridrasya ।</l>
<l>kassvargaḥ ! sanmitraṁ, sukalatraṁ, suprabhuḥ, susutaḥ, ॥ 387 ॥</l>
</lg></b>
<p>(<b>4. saṁśayaḥ</b>)</p>
<p>upamānōpamēyayōḥ atyantasādr̥ś‍yāt sandēhaḥ <b>saṁśayaḥ</b> । yathā—(sa.ka. 4.75)</p>
<b><lg>
<l>vālī bhaṁbhurabhōlī ullasia ṇiaṁsiṇī
gahaṇaṁ suṇia vinikkantā ṇiddāē bhēmbhalī ।</l>
<l>rāhu vi tīa muhu jōhaī puṇu jōhaī gaaṇu
bhullallēō ṇa hu āṇaī dōṇhavi candukaṁ vaṇu ॥ 388 ॥</l>
</lg></b>
﻿<pb n="598"/>
<lg>
<l>(bālā atīva mugdhā skhalitanivasanā
grahaṇaṁ śrutvā viniṣkrāntā nidrayā vihvalā ।</l>
<l>rāhurapi tasyā mukhaṁ paś‍yati punaḥ paś‍yati gaganaṁ
bhrāntimān na khalu jānāti dvayōścandraḥ kaḥ ॥)</l>
</lg>
<p>yathā vā—(saka. 4.79)</p>
<b><lg>
<l>muhē	maakhaliullāvē	ṇhāṇōllaē	ciurē
vēṇīaṁsaṇasārē	samōttiahārē		urē ।</l>
<l>kālāntarē taralācchihu maaṇu/ṇa samullasai
māhau puṇu tthaṇaguḍarē ṇa muṇai kahiṁ vasai ॥ 389 ॥</l>
</lg></b>
<lg>
<l>(mukhē madaskhalitōllāpē s‍nānōtplutē cikurē
vēṇīnivasanasārē	samauktikahārē	urasi ।</l>
<l>kālāntarē	taralākṣṇōrmadanaḥ	samullasati
māghē punaḥ stanagr̥hē na jñāyatē kutra vasati ॥)</l>
</lg>
<p>(<b>5. samādhiḥ</b>)</p>
<p><b>anyadharmāṇāmanyatrārōpaṇaṁ samādhiḥ ।</b></p>
<p>yathā—(saka. 5.357)</p>
<b><lg>
<l>avaūhiapubbadisē samaaṁ jōṇhāē sēviapaōsamuhē ।</l>
<l>māi ṇa jhijjau raaṇī varadisāitapacchiammi miaṅkēṁ ॥ 390 ॥</l>
</lg></b>
<lg>
<l>(avagūhitapūrvadiśō samakaṁ jyōts‍nayā sēvitapradōṣamukhē ।</l>
<l>mātarna kṣīyatē rajanī aparadiśābhimukhaprasthitē mr̥gāṅkē ॥)</l>
</lg>
<p>yathā vā—</p>
<b><lg>
<l>vallahē lahu vōlantai pattai puṇu bahu bali
kijjami tāmarasiṇi tujjha rōsahu thirahu ।</l>
<l>jēṇa ṇiraggalu jampai kimpi ṇa jāva jaṇu
tāva himēṇa visitti jhatthi puluṭhṭhatanu ॥ 391 ॥1</l>
</lg></b>
<lg>
<l>(vallabhē laghu vyapakrāmatyāgacchati punarbahu baliḥ
kriyē tāmarasāni tava rōṣasya sthirasya ।</l>
<l>yēna nirargalaṁ jalpati kimapi na yāvajjana—
stāvaddhimēna viśīrṇā jhaṭiti pluṣṭatanuḥ ॥)</l>
</lg>
<!-- NOTES pg=598!-->
1. atra rāghavaḥ—'mātr̥kāsu bhūyasā apapāṭhaḥ ।' iti । sādhu । mūlaṁ tu kimādhr̥tamiti jñēyam ।
﻿<pb n="599"/>
<p>mēlitamapi <b>samādhirēva</b> । yathā—</p>
<b><lg>
<l>dēhō vva paḍai diahō kaṇṭhacchēō vva lōhiō hōi raī ।</l>
<l>galai ruhiraṁ vva saṁjhā ghōlai kēsakasaṇaṁ sirammia timiraṁ ॥ 392 ॥</l>
</lg></b>
<lg>
<l>(dēha iva patati divasaḥ kaṇṭhacchēda iva lōhitō bhavati raviḥ ।</l>
<l>galati rudhiramiva sandhyā ghūrṇatē kēśakr̥ṣṇaṁ śira iva timiram ॥)</l>
</lg>
<p>yathā ca—(7.57, 10.417)</p> <b><lg><l>pallaviaṁ via karapallavēhiṁ ॥ 393 ॥</l>
</lg></b>
<p>(<b>6. samāsōk‍tiḥ</b>)</p>
<p><b>upamānōpamēyayōratyantaprasiddhērupamānēnaiva saṁkṣēpatō'bhidhānaṁ samāsōktiḥ ।</b></p>
<p>sā dvidhā — abhidhīyamānasādr̥ś‍yā, pratīyamānasādr̥śyā ca । tayōḥ—</p>
<p><b>abhidhīyamānasadr̥ś‍yā</b> yathā—</p>
<b><lg>
<l>nālasya prasarō jalēṣvapi kr̥tāvāsasya kōśē ruci—
rdaṇḍē karkaśatā mukhē ca mr̥dutā mitrē mahān praśrayaḥ ।</l>
<l>āmūlaṁ guṇasaṁgrahavyasanitā dvēṣaśca dōṣāgamē/karē
yasyaiṣā sthitirambujasya vasatiryuktaiva tatra śriyaḥ ॥ 394 ॥</l>
</lg></b>
<p>yathā ca—(bārā. 1.42)</p>
<b><lg>
<l>indurlip‍ta ivāñjanēna jaḍitā dr̥ṣṭirmr̥gīṇāmiva
pramlānāruṇimēva vidrumalatā ś‍yāmēva hēmaprabhā ।</l>
<l>pāruṣyaṁ kalayā ca kōkilavadhūkaṇṭēṣviva prastutaṁ
sītāyāḥ purataśca hanta śikhināṁ barhāḥ sagarhā iva ॥ 395 ॥</l>
</lg></b>
<p><b>pratīyamānasādr̥ś‍yā</b> yathā—</p>
<b><lg>
<l>uttuṅgēṁ	kr̥tasaṁśrayasya	śikhariṇyuc‍cāvacagrāvaṇi
nyagrōdhasya kimaṅga tasya vacasā ślāghāsu paryāpyatē ।</l>
<l>bandhurvā sa purākr̥taḥ kimathavā satkarmaṇāṁ saṁcayō
mārgē rūkṣavipatraśākhini janō yaṁ prāpya viśrāmyati ॥ 396 ॥</l>
</lg></b>
<p>yathā ca—(bha.śa. 39)</p>
<b><lg>
<l>kiṁ jātō'si catuṣpathē yadi ghanacchāyō'si kiṁ chāyayā
saṁpannaḥ phalitō'si kiṁ yadi phalaiḥ pūrṇō'si kiṁ saṁnataḥ ।</l>
<l>hē sadvr̥kṣa ! sahasva samprati sakhē śākhāśikhākarṣaṇa—
kṣōbhāmōṭanabhañjanāni	jagataḥ	svairēva	duścēṣṭitaiḥ ॥ 397 ॥</l>
</lg></b>
﻿<pb n="600"/>
<p>(<b>7. sahōk‍tiḥ</b>)</p>
<p><b>dravyaguṇākriyādīnāṁ sahābhidhānaṁ sahōktiḥ ।</b></p>
<p>sā dvidhā— sādr̥ś‍yavatī, asādr̥ś‍yavatī ca tayōḥ</p>
<p><b>ādyā (sādr̥ś‍yavatī)</b> yathā—(sēba. 2.14)</p>
<b><lg>
<l>dhīraṁ va jalasamūhaṁ timiṇivahamiva sapakkhapavvaalōaṁ ।</l>
<l>ṇaisōttē vva taraṅgē raaṇāi va garuaguṇasaāi vahahaṁtaṁ ॥ 398 ॥</l>
</lg></b>
<lg>
<l>(dhairyamiva jalasamūhaṁ timinivahamiva sapakṣaparvatalōkam ।</l>
<l>nadīstrōtāṁsīva taraṅgān rat‍nānīva gurukaguṇaśatāni vahantam ॥)</l>
</lg>
<p>dvitīyā (<b>asādr̥ś‍yavatī</b>) yathā—(sēba. 5.7)</p>
<b><lg>
<l>dhīrēṇa samaṁ jāmā hiaēṇa samaṁ ahiṭhṭhiā uvaēsā ।</l>
<l>ucchāhēṇa saha bhuā bāhēṇa samaṁ galanti sē ullāvā ॥ 399 ॥</l>
</lg></b>
<lg>
<l>(dhaiyrēṇa samaṁ yāmā hr̥dayēna samamaniṣṭhitā upadēśāḥ ।</l>
<l>utsāhēna saha bhujau bāṣpēṇa samaṁ galantyasyōllāpāḥ ॥)</l>
</lg>
<p>(<b>8. samuc‍cayōktiḥ</b>)</p>
<p><b>dravyaguṇakriyāṇāmēkatra bahūnāmārōpaṇaṁ samuc‍cayōktiḥ ।</b></p>
<p>sā caturdhā— ēkadyōtakā, anēkadyōtakā, ēkānēkadyōtakā, adyōtakā ca ।</p>
<p><b>ēkadyōtakā</b> yathā—</p>
<b><lg>
<l>kalāḥ pralāpā gatayō madālasā viśuddhavistrambharasāḥ samāgamāḥ ।</l>
<l>tadaṅganānāṁ ramaṇīyatāṁ yayurvisarpilajjāvibhavāśca vibhramāḥ ॥ 400 ॥</l>
</lg></b>
<p><b>anēkadyōtakā</b> yathā—</p>
<b><lg>
<l>aprākr̥tassa kathamastu na vismayāya yasminnuvāsa karuṇā ca kr̥tajñatā ca ।</l>
<l>lakṣmīśca sāttvikaguṇōjjvalitaṁ ca tējō dharmaśca mānavinayau ca parākramaśca ॥ 401 ॥</l>
</lg></b>
<p><b>ēkānēkadyōtakā</b> yathā—</p>
<b><lg>
<l>vicintyamānaṁ manasā'pi dēhināmidaṁ hi lōkēṣu cakāsti durlabham ।</l>
<l>niśā sacandrā madirā ca sōtpalā priyānurāgō'bhinavaṁ ca yauvanam ॥ 402 ॥</l>
</lg></b>
<p><b>adyōtakā</b> yathā—</p>
<b><lg>
<l>puraṁ trikūṭaṁ parikhā payōnidhiḥ prabhurdaśāsyaḥ subhaṭā niśācarāḥ ।</l>
<l>narō'bhiyōktā ripavaḥ plavaṅgamāḥ kimatra vō hāsyapadē mahad bhayam ॥ 403 ॥</l>
</lg></b>
﻿<pb n="601"/>
<p>(<b>9. tulyayōgitā</b>)</p>
<p><b>vivakṣitaguṇōtkarṣaiḥ stutinindārthaṁ sahābhidhānaṁ tulyayōgitā</b> । sā
<b>stutyarthā</b> yathā—(kāvyāda. 3.28)</p>
<b><lg>
<l>śēṣō himagiristvaṁ ca mahāntō guravaḥ sthirāḥ ।</l>
<l>yadalaṅghitamaryādāścalantīṁ bibhr̥tha kṣitim ॥ 404 ॥</l>
</lg></b>
<p><b>nindārthā</b> yathā—(kāvyāda. 2.332)</p>
<b><lg>
<l>saṅgatāni mr̥gākṣīṇāṁ taṭidvilasitāni ca ।</l>
<l>kṣaṇadvayaṁ na tiṣṭhanti ghanārabdhānyapi svayam ॥ 405 ॥</l>
</lg></b>
<p>(<b>10. lēśaḥ</b>)</p>
<p><b>dōṣasya guṇībhāvō guṇasya ca dōṣībhāvō lēśaḥ</b> । tatra
<b>dōṣasya guṇībhāvō</b> yathā—(kāvyāda. 2.271)</p>
<b><lg>
<l>capalō nirdayaścāsau janaḥ kiṁ tēna mē sakhi! ।</l>
<l>āgaḥpramārjanāyaiva cāṭavō yēna śikṣitāḥ ॥ 406 ॥</l>
</lg></b>
<p><b>guṇasya dōṣībhāvō</b> yathā—(kāvyāda. 2.269)</p>
<b><lg>
<l>yuvaiṣa guṇavān rājā yōgyastē patirūrjitaḥ ।</l>
<l>raṇōtsavē manaḥ saktaṁ yasya kāmōtsavādapi ॥ 407 ॥</l>
</lg></b>
<p><b>vyājastutirapi</b> lēśa ēva । yathā—(kāvyāda. 2.345)</p>
<b><lg>
<l>puṁsaḥ purāṇādācchidya śrīstvayā paribhujyatē ।</l>
<l>rājannikṣvākuvaṁśasya kimidaṁ tava yujyatē ॥ 408 ॥</l>
</lg></b>
<p>yathā ca—</p>
<b><lg>
<l>indōrlakṣma tripurajayinaḥ kaṇṭhamūlaṁ murāri—
rdiṅnāgānāṁ ghanamadamaṣībhāñji gaṇḍasthalāni ।</l>
<l>adyāpyurvīvalayatilaka! śyāmalim‍nānulip‍tā—
nyābhāsantē vada dhavalitaṁ kiṁ tvadīyairyaśōbhiḥ ॥ 409 ॥</l>
</lg></b>
<p>(<b>11. apahnutiḥ</b>)</p>
<p><b>padārthāpalāpō'pahnutiḥ</b> ।</p>
<p>sā dvidhā— aupamyavatī, anaupamyā ca ।</p>
<pb n="602"/>
<p><b>aupamyavatī</b> yathā—(gāsa.1.70)</p>
<b><lg>
<l>gihmē davaggimasimailiāim̐ dīsaṁti viṁjhasiharāiṁ ।</l>
<l>āsasu pautthavaiē ṇa hōṁti ṇavapāusabbhāiṁ ॥ 410 ॥</l>
</lg></b>
<lg><l>(grīṣmē davāg‍nimaṣīmalināni dr̥śyantē vindhyaśikharāṇi ।</l>
<l>āśvasihi prōṣitapatikē! na bhavanti navaprāvr̥ḍabhrāṇi ॥)</l></lg>
<p>yathā ca—</p>
<b><lg>
<l>na kētakīnāṁ vilasanti sūcayaḥ pravāsinō hanta hasatyayaṁ vidhiḥ ।</l>
<l>taḍillatēyaṁ na cakāsti cañcalā puraḥ smarajyōtiridaṁ vijr̥mbhatē ॥ 411 ॥</l>
</lg></b>
<p><b>anaupamyā</b> yathā—(kāvyāda. 2.266)</p>
<b><lg>
<l>rājakanyānuraktaṁ māṁ rōmōdbhēdēna rakṣakāḥ ।</l>
<l>avagacchēyurā jñātamahō śītānilaṁ vanam ॥ 412 ॥</l>
</lg></b>
<p>yathā ca—(kāvyāda. 2.367)</p>
<b><lg>
<l>ānandāśru pravr̥ttaṁ mē kathaṁ dr̥ṣṭvaiva kanyakām ।</l>
<l>akṣi mē puṣparajasā vātōddha‍ūtēna dūṣitam ॥ 413 ॥</l>
</lg></b>
<p>(<b>12. aprastutapraśaṁsā</b>)</p>
<p><b>astōtavyasyābhinandanamaprastutapraśaṁsā</b> । yathā—</p>
<b><lg>
<l>kāmaṁ vanēṣu hariṇāstr̥ṇēna jīvantyayat‍nasulabhēna ।</l>
<l>dhaniṣu na dainyaṁ vidadhati tē kila paśavō, vayaṁ sudhiyaḥ ॥ 414 ॥</l>
</lg></b>
<p>yathā vā—</p>
<b><lg>
<l>paṅgō! vandyastvamasi na gr̥haṁ yāsi yō'rthī parēṣāṁ</l>
<l>dhanyō'ndha! tvaṁ dhanamadavatāṁ nēkṣasē yō mukhāni ।</l>
<l>ślāghyō mūka! tvamapi kr̥paṇaṁ stauṣi nārthāśayā yaḥ</l>
<l>stōtavyastvaṁ badhira! na giraṁ yaḥ khalānāṁ śr̥ṇōṣiḥ ॥ 415 ॥</l>
</lg></b>
<p>(<b>13. utprēkṣā</b>)</p>
<p><b>anyathāvasthitasyānyathōtprēkṣaṇam utprēkṣā</b> ।</p>
<p>sā tridhā— dravyaviṣayā, guṇaviṣayā, kriyāviṣayā ca । tatra—
<b>dravyaviṣayā</b> yathā—</p>
<pb n="603"/>
<b><lg>
<l>dēhasthā darpaṇē yasya paśyati pratimāmumā ।</l>
<l>anyārdhārdhamivōtpannamardhanārīśvarāntaram ॥ 416 ॥</l>
</lg></b>
<p><b>guṇaviṣayā</b> yathā—</p>
<b><lg>
<l>pallaviaṁ via karapallavēhiṁ ॥ 417 ॥</l></lg></b> (10.393 ihaiva)
<p><b>kriyāviṣayā</b> yathā—</p>
<b><lg>
<l>sēnāgajāḥ svakarapuṣkaralēkhanībhirgaṇḍasthalānmadamaṣīṁ muhurādadānāḥ ।</l>
<l>manyē narēndra! tava tōyadhitīratālīpatrōdarēṣu vijayastutimālikhanti ॥ 418 ॥</l>
</lg></b>
<p>matamutprēkṣōpamōtprēkṣāvayavaśca <b>utprēkṣaiva</b> । tēṣu—</p>
<p><b>mataṁ</b> yathā—</p>
<b><lg>
<l>yadētaccandrāntarjaladalavalīlāṁ	prakurutē
tadācaṣṭē lōkaḥ śaśa iti, na tanmāṁ prati tathā ।</l>
<l>ahaṁ tvinduṁ manyē tvadarivirahaklāntataruṇī—
kaṭākṣōlkāpāta—vraṇa—kiṇa—kalaṅkāṅkita—tanum ॥ 419 ॥</l>
</lg></b>
<p><b>utprēkṣōpamā</b> yathā—(bhāmahā. 2.92)</p>
<b><lg>
<l>kiṁśukavyapadēśēna tarumārudya sarvataḥ ।</l>
<l>dagdhādagdhāmaraṇyānīṁ paśyatīva vibhāvasuḥ ॥ 420 ॥</l>
</lg></b>
<p><b>utprēkṣāvayavō</b> yathā—(kusaṁ. 8.53)</p>
<b><lg>
<l>aṅgulībhiriva kēśasañcayaṁ saṁnigr̥hya timiraṁ marīcibhiḥ ।</l>
<l>kuḍ‍malīkr̥tasarōjalōcanaṁ cumbatīva rajanīmukhaṁ śaśī ॥ 421 ॥</l>
</lg></b>
<p>(<b>14. arthāntaranyāsaḥ</b>)</p>
<p>vastūpanyasya tatsādhanasamarthasya vastunō'yasya nyasana<b>marthāntaranyāyaḥ</b> ।
sa tridhā— sādharmyēṇa, vaidharmyēṇa, viparyayēṇa ca ।</p>
<p><b>sādharmyēṇa</b> yathā—(kāvyāda. 2.173)</p>
<b><lg>
<l>payōmucaḥ parītāpaṁ harantyētē śarīriṇām ।</l>
<l>nanvātmalābhō mahatāṁ paraduḥkhōpaśāntayē ॥ 422 ॥</l>
</lg></b>
<p><b>vaidharmyēṇa</b> yathā—(kirātā. 8.37)</p>
<b><lg>
<l>priyēṇa saṁgrathya vipakṣasaṁnidhāvupāhitāṁ vakṣasi pīvarastanē ।</l>
<l>srajaṁ na kācidvijahau jalāvilāṁ vasanti hi prēmṇi guṇā na vastuni ॥</l>
</lg></b>
<pb n="604"/>
<p><b>viparyayēṇa</b> yathā—(gāsa. 1.100)</p>
<b><lg>
<l>jō jassa hiaadaiō dukkhaṁ dēṁtō vi sō tahā tassa/suhaṁ dēi ।</l>
<l>daiaṇahadūmiāṇaṁ vi vaḍ‍ḍhai thaṇāṇam̐ rōmañcō ॥ 424 ॥</l>
</lg></b>
<lg><l>(yō yasya hr̥dayadayitō duḥkhaṁ dadadapi sa tathā tasya/sukhaṁ dadāti ।</l>
<l>dayitanakhadūnayōrapi vardhatē stanayō rōmāñcaḥ ॥)</l></lg>
<p><b>ubhayanyāsaḥ, pratyanīkanyāsaḥ, pratīkanyāsō'pi cārthāntaranyāsa</b> ēva । tatra
<b>ubhayanyāsō</b> yathā—(sēba. 3.9)</p>
<b><lg>
<l>tē viralā sappurisā jē abhaṇaṁtā ghaḍaṁti kajjālāvē ।</l>
<l>thōa ccia tē vi dumā jē amuṇiakusumaṇiggamā dēṁti phalaṁ ॥ 425 ॥</l>
</lg></b>
<lg><l>(tē viralāḥ satpuruṣā yē'bhaṇantā ghaṭayanti kāryālāpān ।</l>
<l>stōkā ēva tē'pi drumā yē'jñātakusumanirgamā dadati phalam ॥)</l></lg>
<p><b>pratyanīkanyāsō</b> yathā—</p>
<b><lg>
<l>viralā uvaāri ccia ṇiravēkkhā jalahara vva vaṭṭaṁti ।</l>
<l>jhijjaṁti tāṇa virahē virala ccia sarippavāha vva ॥ 426 ॥</l>
</lg></b>
<lg><l>(viralā upakāriṇa ēva nirapēkṣā jaladharā iva vartantē ।</l>
<l>kṣīyantē tēṣāṁ virahē viralā ēva saritpravāhā iva ॥)</l></lg>
<p><b>pratīkanyāsō</b> yathā—(śāku. 3.1)</p>
<b><lg>
<l>kā kathā bāṇasandhānē jyāśabdēnaiva dūrataḥ ।</l>
<l>huṅkārēṇēva dhanuṣaḥ sa hi vigh‍nānapōhati ॥ 427 ॥</l>
</lg></b>
<p>(<b>15. dīpakam</b>)</p>
<p>jātyādivācinā padēna sarvavākyōpakārō <b>dīpakam</b> ।</p>
<p>tattridhā— kriyādīpakaṁ, kārakadīpakaṁ, mālādīpakaṁ ca । tatra—
<b>kriyādīpakaṁ</b> yathā—(kāvyāda. 2.106)</p>
<b><lg>
<l>tvayā karṇōtpalaṁ karṇē smarēṇāstraṁ śarāsanē ।</l>
<l>mayā ca maraṇē cētastrayamētat samaṁ kr̥tam ॥ 428 ॥</l>
</lg></b>
<p><b>kārakadīpakaṁ</b> yathā—(kāvyāda. 2.98)</p>
<b><lg>
<l>pavanō dakṣiṇaḥ parṇaṁ jīrṇaṁ harati vīrudhām ।</l>
<l>sa ēva ca natāṅgīnāṁ mānabhaṅgāya kalpatē ॥ 429 ॥</l>
</lg></b>
<pb n="605"/>
<p><b>mālādīpakaṁ</b> yathā—</p>
<b><lg>
<l>imiṇā saraēṇa sasī sasiṇā vi ṇisā ṇisāi kumuavaṇaṁ ।</l>
<l>kumaavaṇēṇa a puliṇaṁ puliṇēṇa a sōhaē haṁsaulaṁ ॥ 430 ॥</l>
</lg></b>
<lg><l>(anayā śaradā śaśī śaśināpi niśā niśayā kumudavanam ।</l>
<l>kumudavanēna ca pulinaṁ pulinēna ca hasati haṁsakulam ॥)</l></lg>
<p>āvr̥ttirapi <b>dīpakamēva</b> । sāpi tridhā — śabdāvr̥ttirarthāvr̥ttirubhayāvr̥ttiśca ।
<b>śabdāvr̥tti</b>ryathā—(kāvyāda. 2.118)</p>
<b><lg>
<l>utkaṇṭhayati mēghānāṁ mālā vr̥ndaṁ kalāpinām ।</l>
<l>yūnāṁ cōtkaṇṭhayatyadya mānasaṁ makaradhvajaḥ ॥ 431 ॥</l>
</lg></b>
<p><b>arthāvr̥tti</b>ryathā—</p>
<b><lg>
<l>hr̥ṣyati cūtēṣu ciraṁ tuṣyati bakulēṣu mōdatē maruti ।</l>
<l>iha hi madhau kalakūjiṣu pikēṣu ca prīyatē kāmī ॥ 432 ॥</l>
</lg></b>
<p><b>ubhayāvr̥tti</b>ryathā—(māmā. 9.4)</p>
<b><lg>
<l>jaya dēva! bhuvanabhāvana! jaya bhagavan! nikhilavarada! nigamanidhē! ।</l>
<l>jaya cārucandraśēkhara! jaya madanāntaka! jayādigurō! ॥ 433 ॥</l>
</lg></b>
<p>(<b>16. parikaraḥ</b> (ēkāvalī ca) )</p>
<p><b>kriyāpadādīnāmupaskāraḥ parikaraḥ</b> ।</p>
<p>sa tridhā— kriyāparikaraḥ, kārakaparikaraḥ, vastuparikaraśca ।</p>
<p><b>kriyāparikarō</b> yathā—(sēba. 4.57)</p>
<b><lg>
<l>vavasiaṇivēiatthō sō māruiladdhapaccaāgaaharisaṁ ।</l>
<l>suggīvēṇa uratthalavaṇamālāmaliamahuaraṁ avaūḍhō ॥ 434 ॥</l>
</lg></b>
<lg><l>(vyavasitanivēditārthaḥ sa mārutilabdhapratyayāgataharṣam ।</l>
<l>sugrīvēṇōraḥsthalavanamālāmr̥ditamadhukaramupagūḍhaḥ ॥)</l></lg>
<p><b>kārakaparikarō</b> yathā—(sēba. 11.54)</p>
<b><lg>
<l>paḍiā a hatthasiḍhiliaṇirōhapaṁḍarasamūsasaṁtakavōlā ।</l>
<l>pēlliavāmapaōharavisamuṇṇaadāhiṇatthaṇī jaṇaa—suā ॥ 435 ॥</l>
</lg></b>
<lg><l>(patitā ca hastaśithilitanirōdhapāṇḍurasamucch‌vasatkapōlā ।</l>
<l>prērita/pīḍitavāmapayōdharaviṣamōnnatadakṣiṇastanī janakasutā ॥)</l></lg>
<pb n="606"/>
<p><b>vastuparikarō</b> yathā—</p>
<b><lg>
<l>dēvī putramasūta nr̥tyata gaṇāḥ! kiṁ tiṣṭhatētyudbha‍ujē
harṣād bhr̥ṅgiriṭāvudāhr̥tagirā cāmuṇḍayāliṅgitē ।</l>
<l>pāyād vō jitadēvadundubhighanadhvānapravr̥ttastayō—
ranyōnyāṅganipātajarjaratarasthūlāsthijanmā	ravaḥ ॥ 436॥</l>
</lg></b>
<p>(<b>ēkāvalī</b>)</p>
<p><b>ēkāvalyapi parikaraviśēṣa ēva</b> ।</p>
<p>sā tridhā— śabdaikāvalī, arthaikāvalī, ubhayaikāvalī ca ।</p>
<p><b>śabdaikāvalī</b> yathā—(na.ca. 6.29)</p>
<b><lg>
<l>parvatabhēdi pavitraṁ jaitraṁ narakasya bahumataṁ gahanam ।</l>
<l>harimiva harimiva harimiva vahati payaḥ paśyata payōṣṇī ॥ 437 ॥</l>
</lg></b>
<p><b>arthaikāvalī</b> yathā—(kāvyāda. 2.107)</p>
<b><lg>
<l>śuklaḥ śvētārciṣō vr̥ddha‍yai pakṣaḥ pañcaśarasya saḥ ।</l>
<l>sa ca rāgasya rāgō'pi yūnāṁ ratyutsavaśriyaḥ ॥ 438 ॥</l>
</lg></b>
<p><b>ubhayaikāvalī</b> yathā—(rudraṭā. 7.110)</p>
<b><lg>
<l>salilaṁ vikāsikamalaṁ kamalāni sugandhimadhusamr̥ddhāni ।</l>
<l>madhu līnālikulākulamalikulamapi madhuraraṇitamiha ॥ 439 ॥</l>
</lg></b>
<p>(<b>17. kramaḥ</b>)</p>
<p><b>śabdārthō</b>bhayānāṁ paripāṭiḥ <b>kramaḥ</b> । tēṣu—
<b>śabdaparipāṭi</b>ryathā—</p>
<b><lg>
<l>tasyāḥ pravr̥ddhalīlābhirālāpasmitadr̥ṣṭibhiḥ ।</l>
<l>jīyantē vallakīkundasragindīvarasampadaḥ ॥ 440 ॥</l>
</lg></b>
<p><b>arthaparipāṭi</b>ryathā—</p>
<b><lg>
<l>pāyād vō racitatrivikramatanurdēvaḥ sa daityāntakō
yasyākasmikavardhamānavapuṣastigmadyutērmaṇḍalam ।</l>
<l>maulau rat‍naruci śrutau parilasattāṭaṅkakānti kramā—
jjātaṁ vakṣasi kaustubhābhamudarē nābhīsarōjōpamam ॥ 441 ॥</l>
</lg></b>
<pb n="607"/>
<p><b>ubhayaparipāṭi</b>ryathā—</p>
<b><lg>
<l>paṅkaa paṅki vahēlia kuvalaa khittau hadahiṁ
vālihiṁ bimba vivilliō ghattiō candu ṇahahi ।</l>
<l>karaṇaaṇāharavaaṇahiṁ tahiṁ līlāvaihiṁ
ṇiasiṭhṭhi vi ucciṭhṭhīṇā iṁ paāvaihiṁ ॥ 442 ॥</l>
</lg></b>
<lg><l>(paṅkajaṁ paṅkē'vahēlya kuvalayaṁ kṣip‍tvā hradē
vr̥ntē bimbaṁ viprakīrṇaṁ nirastaścandrō nabhasi ।</l>
<l>karanayanādharavadanaistatra līlāvatyāṁ
nijasr̥ṣṭirapyutsr̥ṣṭā kiṁ prajāpatinā ॥)</l></lg>
<p>(<b>18. paryāyaḥ</b>)</p>
<p>miṣamuktiprakārō'vasara iti <b>paryāya</b>stridhā । tatra
<b>miṣaṁ</b> yathā—(kāvyāda. 2.168)</p>
<b><lg>
<l>daśatyasau parabhr̥taḥ sahakārasya mañjarīm ।</l>
<l>tamahaṁ vārayiṣyāmi yuvābhyāṁ svairamāsyatām ॥ 443 ॥</l>
</lg></b>
<p><b>uktiprakārō</b> yathā—(khapra.)</p>
<b><lg>
<l>rājan rājasutā na pāṭhayati māṁ dēvyō'pi tūṣṇīṁ sthitāḥ
kubjē bhōjaya māṁ kumāra kuśalaṁ nādyājjukē bhujyatē ।</l>
<l>itthaṁ nātha śukastavāribhavanē muktō'dhvagaiḥ pañjarā—
ccitrasthānavalōkya	vēśmavalabhīṣvēkaikamābhāṣatē ॥ 444 ॥</l>
</lg></b>
<p><b>avasarō</b> yathā—(kusaṁ.4.25)</p>
<b><lg>
<l>atha taiḥ paridēvitākṣarairhr̥dayē digdhaśarairivārditaḥ ।</l>
<l>ratimabhyupapattumāturāṁ madhurātmānasadarśayatpuraḥ ॥ 445 ॥</l>
</lg></b>
<p>(<b>19. atiśayaḥ</b>)</p>
<p>viśēṣasya vivakṣayā lōkavr̥ttānatikramēṇātyuktērabhidhāna<b>matiśayaḥ</b>. yathā—</p>
<b><lg>
<l>ahō viśālaṁ bhūpāla bhuvanatritayōdaram ।</l>
<l>māti mātumaśakyō'pi yaśōrāśiryadatra tē ॥ 446 ॥</l></lg></b>(kāvyāda.2.219)
<pb n="608"/>
<p>yathā vā—(kāvyāda. 2.217)</p>
<b><lg>
<l>stanayōrjaghanasyāpi madhyē madhyaṁ priyē! tava ।</l>
<l>asti nāstīti sandēhō na mē'dyāpi nivartatē ॥ 447 ॥</l>
</lg></b>
<p>(<b>20. ākṣēpaḥ</b>)</p>
<p>vidhiniṣēdhābhyāṁ pratiṣēdhōkti<b>rākṣēpaḥ</b> । sa dvidhā— śuddhamiśrabhēdāt । tatra—
<b>vidhyākṣēpaḥ śuddhō</b> yathā—(kāvyāda. 2.141)</p>
<b><lg>
<l>gaccha gacchasi cēt kānta! panthānaḥ santu tē śivāḥ ।</l>
<l>mamāpi janma tatraiva bhūyād yatra gatō bhavān ॥ 448 ॥</l>
</lg></b>
<p><b>miśrō</b> yathā—(kusaṁ. 5.82)</p>
<b><lg>
<l>alaṁ vivādēna yathāśrutastvayā tathāvidhastāvadaśēṣamastu saḥ ।</l>
<l>mamātra bhāvaikarasaṁ manaḥ sthitaṁ na kāmavr̥ttirvacanīyamīkṣatē ॥ 449 ॥</l>
</lg></b>
<p><b>niṣēdhākṣēpaḥ śuddhō</b> yathā—(kāvyāda. 2.123)</p>
<b><lg>
<l>kutaḥ kuvalayaṁ karṇē karōṣi kalabhāṣiṇi! ।</l>
<l>kimapāṅgamaparyāp‍tamasmin karmaṇi manyasē ॥ 450 ॥</l>
</lg></b>
<p><b>miśrō</b> yathā—</p>
<b><lg>
<l>saccaṁ guruō giriṇō kō bhaṇai jalāsaā ṇa gambhīrā ।</l>
<l>dhīrēhiṁ uvamāum̐ taha vi khu maha ṇa tthi ucchāhō ॥ 451 ॥</l>
</lg></b>
<lg><l>(satyaṁ guravō girayaḥ kō bhaṇati jalāśayā na gambhīrāḥ ।</l>
<l>dhīrairupamātuṁ tathāpi khalu mama nāstyutsāhaḥ ॥)</l></lg>
<p>rōdhō'pi <b>niṣēdhākṣēpa</b> ēva । yathā—</p>
<b><lg>
<l>kiṁ jampiēṇa dahamuha jampiasarisaṁ aṇivvahantassa bharaṁ ।</l>
<l>ēttia jampiasāraṁ ṇihaṇaṁ aṇṇē vi vajjadhārāsu vaā ॥ 452 ॥</l>
</lg></b>
<lg><l>(kiṁ jalpitēna daśamukha jalpitasadr̥śamanirvahatō bharam ।</l>
<l>ētāvad jalpitasāraṁ nidhanamanyē'pi vajradhārāsu gatāḥ ॥)</l></lg>
<p>yathā ca—</p>
<b><lg>
<l>paurajuāṇō gāmō mahumāsō jōvvaṇaṁ paī ṭhērō ।</l>
<l>juṇṇasurā sāhīṇā asaī mā hōu kiṁ marau ॥ 453 ॥</l>
</lg></b>
<lg><l>(pracurayuvā grāmō madhumāsō yauvanaṁ patiḥ sthaviraḥ ।</l>
<l>jīrṇasurā svādhīnā asatī mā bhavatu kiṁ mriyatām ॥)</l></lg>
<pb n="609"/>
<p>(<b>21. viśēṣōktiḥ</b>)</p>
<p>ādhikyēna nyūnatayā vōtkarṣavivakṣā <b>viśēṣōktiḥ</b> । tatra—
<b>ādhikyēna</b> yathā—(vikra. 3.11)</p>
<b><lg>
<l>ayaṁ tayā rathakṣōbhādaṁsēnāṁsō nipīḍitaḥ ।</l>
<l>ēkaḥ kr̥tī śarīrē'smin śēṣamaṅgaṁ bhuvō bharaḥ ॥ 454 ॥</l>
</lg></b>
<p><b>nyūnatayā</b> yathā—(kāvyāda. 2.324)</p>
<b><lg>
<l>na kaṭhōraṁ na vā tīkṣṇaṁ śastraṁ kusumadhanvanaḥ ।</l>
<l>tathāpi jitamēvābhūdamunā bhuvanatrayam ॥ 455 ॥</l>
</lg></b>
<p>(<b>22. ślēṣaḥ</b>)</p>
<p><b>ēkapadēnānēkārthābhidhānaṁ ślēṣaḥ</b> ।</p>
<p>sa ṣōḍhā —abhinnapadō, bhinnapadaśca; abhinnakriyō bhinnakriyaśca; abhinnakārakō
bhinnakārakaścēti । tēṣu —</p>
<p><b>abhinnapadō</b> yathā—(kāvyāda. 2.324)</p>
<b><lg>
<l>asāvudayamārūḍhaḥ kāntimān raktamaṇḍalaḥ ।</l>
<l>rājā harati lōkasya hr̥dayaṁ mr̥dubhiḥ karaiḥ ॥ 456 ॥</l>
</lg></b>
<p><b>bhinnapadō</b> yathā—(kāvyāda. 2.312)</p>
<b><lg>
<l>dōṣākarēṇa saṁbadh‍nan nakṣatrapathavartinā ।</l>
<l>rājñā pradōṣō māmitthamapriyaṁ kiṁ na bādhatē ॥ 457 ॥</l>
</lg></b>
<p><b>abhinnakriyō</b> yathā—(kāvyāda. 2.316)</p>
<b><lg>
<l>svabhāvamadhurāḥ s‍nigdhāḥ śaṁsantyō rāgamulbaṇam ।</l>
<l>dr̥śō dūtyaśca karṣanti kāntābhiḥ prēṣitāḥ priyān ॥ 458 ॥</l>
</lg></b>
<p><b>bhinnakriyō1</b> yathā—(kāvyāda. 2.317)</p>
<b><lg>
<l>madhurā rāgavardhinyaḥ kōmalāḥ kōkilāgiraḥ ।</l>
<l>ākarṇyantē madakalāḥ śliṣyantē cāsitēkṣaṇāḥ ॥ 459 ॥</l>
</lg></b>
<p><b>abhinnakārakō</b> yathā—(kāvyāda. 2.319)</p>
<b><lg>
<l>kr̥ṣṇārjunānuraktāpi dr̥ṣṭiḥ karṇāvalambinī ।</l>
<l>yāti viśvasanīyatvaṁ kasya tē kalabhāṣiṇi ॥ 460 ॥</l>
</lg></b>
<!-- NOTES pg=609!-->
1. bhinnakārakō iti rāghavaḥ ।
<pb n="610"/>
<p><b>bhinnakārakō</b> yathā—(kāvyāda. 4.229)</p>
<b><lg>
<l>gatirvēṇī ca nāgēna vapurūrū ca rambhayā ।</l>
<l>ōṣṭhau pāṇī pravālaiśca tasyāstulyatvamāyayuḥ ॥ 461 ॥</l>
</lg></b>
<p>(<b>23. bhāvikam</b>)</p>
<p>svābhiprāyakathanamanyāpadēśō'nyabhāvanā ca <b>bhāvikam</b> । tēṣu—
<b>svabhiprāyakathanaṁ</b> yathā—</p>
<b><lg>
<l>ṇāvajjhai duggējjhiā diṭhṭhammi jammi bhiuḍiā
jattha ṇa avvāhāraō ghippai āhāsattaē ।</l>
<l>vicchuhai ahiṇiṁta(da)ē jattha ṇa sō vaassiā
taṁ mē kahau māṇaaṁ jai mē icchadu(hi) jīaaṁ ॥ 462 ॥</l>
</lg></b>
<lg><l>(nābaddha‍yatē durgr̥hītā dr̥ṣṭē yasmin bhrukuṭikō
yatra nāvyāhārō gr̥hyatē ābhāṣamāṇē ।</l>
<l>vikṣubhyatē'bhinindyatē yatra na sa vayasyayā
taṁ mē kathaya mānaṁ yadi mē icchasi jīvanam ॥)</l></lg>
<p><b>anyāpadēśō</b> yathā—</p>
<b><lg>
<l>āsāiamaṇṇāēṇa jēttiaṁ cia vihīṇa ।</l>
<l>ōramasu vasaha ēh‍iṇaṁ rakkhijjai gahavaicchēttaṁ ॥ 463 ॥</l>
</lg></b>
<lg><l>(āsvāditamajñātēna yāvat tāvadēva vrīhīṇām ।</l>
<l>uparama vr̥ṣabhēdānīṁ rakṣyatē gr̥hapatikṣētram ॥)</l></lg>
<p><b>anyabhāvanā</b> yathā—(vajjāla 538)</p>
<b><lg>
<l>daṁsaṇaliaṁ daḍhakaṁ vibandhaṇaṁ dīharaṁ supariṇāhaṁ ।</l>
<l>hōi gharē sāhīṇaṁ musalaṁ ghaṇṇāṇa mahilāṇaṁ ॥ 464 ॥</l>
</lg></b>
<lg><l>(daṁśanavalitaṁ dr̥ḍhakaṁ vibandhanaṁ dīrdhaṁ supariṇāham ।</l>
<l>bhavati gr̥hē svādhīnaṁ musalaṁ dhanyānāṁ mahilānām ॥)</l></lg>
<p><b>udbhēdō'pi bhāvikamēva</b> । sa tridhā—avyaktō vyakta ubhayātmakaśca ।</p>
<p><b>avyaktō</b> yathā—(amaru. 105)</p>
<b><lg>
<l>niḥśēṣacyutacandanaṁ	stanataṭaṁ	nirmr̥ṣṭarāgō'dharō
nētrē dūramanañjanē pulakitā tanvī tavēyaṁ tanuḥ ।</l>
</lg></b>
<pb n="611"/>
<b><lg>
<l>mithyāvādini dūti bāndhavajanasyājñātapīḍāgamē
vāpīṁ s‍nātumitō gatāsi na punastasyādhamasyāntikam ॥ 465 ॥</l>
</lg></b>
<p><b>vyaktō</b> yathā—</p>
<b><lg>
<l>atikōmalamēkatō'nyataḥ sarasāmbhōruhanālakarkaśam ।</l>
<l>vahati sphuṭamētadēva tē vacanaṁ śākapalāśadēśyatām ॥ 466 ॥</l>
</lg></b>
<p>ubhayarūpō yathā—</p>
<b><lg>
<l>pramlānōtpalakōmalē! sakhi! dr̥śau nīlāñjanēnāñcitē
karpūracchuraṇācca gaṇḍaphalakē saṁvēllitaḥ pāṇḍimā ।</l>
<l>śvāsāḥ santu ca kandukabhramibhuvaḥ kintu prabhāvāhinā—
maṅgānāṁ kraśimānamutkaṭamamuṁ kō nāma nōtprēkṣatē ॥ 467 ॥</l>
</lg></b>
<p>(<b>24. saṁsr̥ṣṭiḥ</b>)</p>
<p><b>nānālaṅkārasaṅkaraḥ saṁsr̥ṣṭiḥ</b> ।</p>
<p>sā tridhā— vyaktarūpā, avyaktarūpā, vyaktāvyaktarūpā ca । tāsu
<b>vyaktarūpā</b> tilataṇḍulavat chāyādarśavacca । tayō<b>rādyā</b> yathā—</p>
<b><lg>
<l>pinaṣṭīva taraṅgāgrairudadhiḥ phēnacandanam ।</l>
<l>tadādāya karairindurlimpatīva digaṅganāḥ ॥ 468 ॥</l>
</lg></b>
<p>atrōtprēkṣādvayaṁ rūpakadvayaṁ ca tilataṇḍulavat saṅkīrṇam ।
<b>dvitīyā</b> yathā—(rāca.1.5)</p>
<b><lg>
<l>nirmalēndu nabhō rējē vikacābjaṁ babhau saraḥ ।</l>
<l>paraṁ paryaśrunayanau mamlaturbhrātarāvubhau ॥ 469 ॥</l>
</lg></b>
<p>atrādarśē cchāyēva hētvalaṅkārē rāmalakṣmaṇamukhayōrindupadmaupamyaṁ dr̥śyatē ।
avyaktarūpā kṣīrajalavat pāṁsūdakavacca । tayō<b>rādyā</b> yathā—</p>
<b><lg>
<l>kṣīrakṣālitacandrēva nīlīdhautāmbarēva ca ।</l>
<l>ṭaṅkōllikhitasūryēva vasantaśrīradr̥śyata ॥ 470 ॥</l>
</lg></b>
<p>atrōpamōtprēkṣē kṣīranīravanmithaḥ saṁsr̥ṣṭē na vyajyētē ।</p>
<lg><l><b>dvitīyā</b> yathā— <b>kr̥ṣṇārjunānuraktāpi.॥ 471 ॥</b></l></lg> (609 pr̥.)
<p>atra pāṁsūdakayōriva mr̥tpiṇḍē ś‍lēṣavirōdhayōravyaktarūpayōrēva vyājastutāvaṅga—
bhāvō'vagamyatē । vyaktāvyaktarūpā narasiṁhavac‍citravarṇavacca । tayō<b>rādyā</b> yathā—(raghu. 4.29)</p>
<pb n="612"/>
<b><lg>
<l>rajōbhiḥ syandanōd‍dhūtairgajaiśca ghanasaṁnibhaiḥ ।</l>
<l>bhuvastalamiva vyōma kurvan vyōmēva bhūtalam ॥ 472 ॥</l>
</lg></b>
<p>atra narasiṁhajātāviva siṁhanaraśarīrabhāgayōḥ parivr̥ttyalaṅkārahētūpamayōraṅgabhāvō
vyaktāvyaktarūpaḥ parisphurannupalabhyatē ।</p>
<p><b>dvitīyā</b> yathā—</p> <b><lg><l>mayūrārāvamukharāṁ prāvr̥ṣaṁ sataḍillatām ।</l>
<l>mahāṭavīmivōllaṅghya tōyāni mumucurghanāḥ ॥ 473 ॥</l>
</lg></b>
<p>atra paṭāvayavasthānāṁ nīlādīnāmiva paṭāvayavyāśritē citravarṇē ślēṣarūpakōpamārtha—
ślēṣāṇāṁ padapadārthāśrayāṇāṁ śarad‍varṇanavākyāśrayiṇi samādhyalaṅkārē vyaktāvyakta—
rūpō'ṅgāṅgibhāvaḥ pratīyatē ॥</p>
<b><lg>
<l>caturviṁśatirityētāḥ kramēṇōbhayasaṁśritāḥ ।</l>
<l>kāvyālaṅkr̥tayaḥ prōktā yathāvadupamādayaḥ ॥ 474 ॥</l>
</lg></b>
<b><lg>
<l>iha hīvādibhiḥ śabdaissādr̥śyādiḥ pratīyatē ।</l>
<l>arthō'smāt sūrayaḥ prāhurubhayālaṅkr̥tīrimāḥ ॥ 475 ॥</l>
</lg></b>
<b><lg>
<l>alaṅ‍‌kriyā yāstviha śabdasaṁśrayāstatō'rthabhūṣābhyadhikaṁ prakr̥ṣyatē ।</l>
<l>tatō'bhirūpāmubhayōralaṅkr̥tiṁ vadanti, saṁsr̥ṣṭiratō'pi śōbhatē ॥ 476 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
ubhayālaṅkāraprakāśō nāma</b></p>
<p><b>॥ daśamaḥ prakāśaḥ ॥10॥</b></p>
<lg><l>bhag‍nō mammaṭabhaṭṭakō'tra mahati śrībhōjarājōd‍gatē—
'laṅkārē trividhōttamaprasaraṇē divyaiḥ prabandhākaraiḥ ।</l>
<l>dhvanyadhvanyatayā prathāṁ gatavatāmānandagup‍taprabhr̥—
tyāryāṇāmapi bhāṣitānyahaha nō paryāp‍timābibhrati ॥</l></lg>
<lg><l>rēvāprasādō'smyahamuccabhāgyō yasyāsakau vai sulabhō'sti rāśiḥ ।</l>
<l>vidhiprasādādatha yasya labhyō'vakāśakālē'navakāśakō'pi ॥</l></lg>
<pb n="613"/>
<p>atha</p>
<p><b>śr̥ṅgāraprakāśē ēkādaśaḥ prakāśaḥ</b></p>
<p>rasāviyōgaprakāśanaprakāśō nāma</p>
<p>(<b><emph>12. rasāviyōgaḥ</emph></b>)</p>
<p>nirdōṣasya guṇavatō'laṅkr̥tasya ca kāvyaśarīrasya kāminīśarīrasyēva
śōbhātiśayaniṣpattau <b>rasāviyōga</b> ēva prakr̥ṣṭa upāyō gīyatē । yataḥ,</p>
<b><lg>
<l>kalyā mūrtiḥ kulamamalinaṁ yauvanaṁ rūpasampat
saubhāgyarddhiḥ priyavacanatā śīlavaidagdhyayōgaḥ ।</l>
<l>śālīnatvaṁ vinayaparatētyaṅganābhūṣaṇaṁ yat
tat prēmārdraṁ praṇayini manō nāsti cēnnāsti kiñcit ॥1॥</l>
</lg></b>
<p>kiṁ ca—</p>
<b><lg>
<l>alaṅkr̥tāpyanvayaśīlabhūṣaṇairna śōbhatē māṁ prati tāvadaṅganā ।</l>
<l>bibharti yāvat pramadā samāgamē na śūrabhāryādr̥tagarvitaṁ śiraḥ ॥ 2 ॥</l>
</lg></b>
<p><b>rasaṁ tviha prēmāṇamēvāmananti, sarvēṣāmapi hi ratyādiprakarṣāṇāṁ ratipriyō
raṇapriyō amarṣapriyaḥ parihāsapriya iti prēmaṇyēva paryavasānāt</b> ।</p>
<b><lg>
<l>ahētuḥ pakṣapātō yastasya nāsti pratikriyā ।</l>
<l>sa hi s‍nēhātmakastanturantarbhūtāni sīvyati ॥ 3 ॥ (urāca. 5.17)</l>
</lg></b>
<p>tatō hi—</p>
<b><lg>
<l>yadēva rōcatē mahyaṁ tadēva kurutē priyā ।</l>
<l>iti vētti na jānāti tatpriyaṁ yatkarōti sā ॥ 4 ॥</l>
</lg></b>
<p>api ca— (urāca. 2.19, 65)</p>
<b><lg>
<l>akiñcidapi kurvāṇaḥ saukhyairduḥkhānyapōhati ।</l>
<l>tat tasya kimapi dravyaṁ yō hi yasya priyō janaḥ ॥ 5 ॥</l>
</lg></b>
<b><lg>
<l>dukkhaṁ dantō vi suhaṁ jaṇēi jō jassa vallahō hōi ।</l>
<l>daia-ṇaha-dūmiāṇa vi vaḍ‍ḍhai tthaṇaāṇa rōmañcō ॥ 6 ॥</l></lg></b>(gāsa.1.100)
<lg><l>(duḥkhaṁ dadadapi sukhaṁ janayati yō yasya vallabhō bhavati ।</l>
<l>dayitanakhadūyamānayōrapi vardhatē stanayō rōmāñcaḥ ॥)</l></lg>
<pb n="614"/>
<p>taduktam—</p>
<b><lg>
<l>aprātikūlikatayā manasō mudādē—
ryassaṁvidō'nubhavahēturihābhimānaḥ ।</l>
<l>jñēyō rasaḥ sa rasanīyatayā''tmaśaktē(/rak‍tēḥ)1
ratyādibhūmani punarvitathā rasōktiḥ ॥ 7 ॥</l>
</lg></b>
<p>nanu 'idānīmēvōktaṁ ratipriyō raṇapriyō'marṣapriyaḥ parihāsapriya iti
ratyādiprakarṣāṇāṁ prēmaṇyēva paryavasānāt rasamiha prēmāṇamāmanantī'ti tat kathamucyatē
ratyādibhūmani punarvitathā, rasōktiriti? ucyatē, na ratyādibhūmā rasaḥ । kiṁ tarhi?
<b>śr̥ṅgāraḥ</b> ।</p>
<p>(<b>rasalakṣaṇam</b>)</p>
<p><b>śr̥ṅgārō hi nāma viśiṣṭēṣṭadr̥ṣṭacēṣṭābhivyañjakānām ātmaguṇasampadāmutkarṣabījaṁ
buddhisukhaduḥkhēcchādvēṣaprayat‍nasaṁskārādyatiśayahēturātmanō'haṅkāraguṇaviśēṣaḥ sacētasā
rasyamānō rasa</b> ityucyatē । yadastitvē rasikō'nyathātvē nīrasa iti ॥ 8 ॥</p>
<p>(<b>bhāvāḥ — 51</b>)</p>
<p><b>tadāvirbhāvahētavaśca tatprabhavā ēva bhāvāḥ</b> । tē caikōnapañcāśat—</p>
<p>(1) <b>ratiḥ</b>, (2. <b>prītiḥ</b>),(3) <b>harṣaḥ</b>, (4) <b>rōmāñcaḥ</b>, (5) <b>dhr̥tiḥ</b>, (6) <b>garvaḥ</b>,
(7) <b>hāsaḥ</b>, (8) <b>madaḥ</b>, (9. <b>mōhaḥ</b>), (10) <b>utkaṇṭhā</b>, (11) <b>cintā</b>, (12) <b>smr̥tiḥ</b>,
(13) <b>matiḥ</b>, (14) <b>vitarkaḥ</b>, (15) <b>utyāhaḥ</b>, (16) <b>krōdhaḥ</b>, (17) <b>amarṣaḥ</b>, (18) <b>asūyā</b>,
(19) <b>īrṣyā</b>, (20) <b>ugratā</b>, (21) <b>jugupsā</b>, (22) <b>vismayaḥ</b>, (23) <b>nidrā</b>,
(24) <b>sup‍tam(/svap‍naḥ)</b>, (25) <b>prabōdhaḥ</b>, (26) <b>capalatā</b>, (27) <b>ālasyaṁ</b>, (28) <b>bhayaṁ</b>,
(29) <b>śaṅkā</b>, (30) <b>trāsaḥ</b>, (31) <b>vēpathuḥ</b>, (32) <b>vrīḍā</b>, (33) <b>avahitthaṁ</b>, (34) <b>stambhaḥ</b>,
(35) <b>glāniḥ</b>, (36) <b>svēdaḥ</b>, (37) <b>vyādhiḥ</b>, (38) <b>unmādaḥ</b>, (39) <b>śramaḥ</b>, (40) <b>śōkaḥ</b>,
(41) <b>viṣādaḥ</b>, (42) <b>vaivarṇyaṁ</b>, (43) <b>dainyaṁ</b>, (44) <b>svarabhēdaḥ</b>, (45) <b>āvēgaḥ</b>, (46) <b>aśru</b>,
(47. <b>mōhaḥ/s‍nēhaḥ</b>), (48) <b>pralayaḥ</b>, (49) <b>jāḍyaṁ</b>, (50) <b>nirvēdaḥ</b>, (51) <b>śama</b>2 iti ।</p>
<!-- NOTES pg=614!-->
1. dra. atraiva pr̥. 1 pādaṭippaṇī 3 ।
2. bharatanirdiṣṭau maraṇāpasmārāvatra na bhavataḥ, bhavataś‍ca bharatānirdiṣṭau 'īṣyō—śamau' । saṁkhyā tu samaiva । ētēṣāṁ
vibhāvādīnāṁ ratēś‍ca viśadya vivēcanaṁ trayōdaśaprakāśē (dra.pr̥.794), śēṣāṇāñca caturdaśē prakāśē bhāvi ।
<pb n="615"/>
<p>tatra kēcidācakṣatē ratiprabhavaḥ śr̥ṅgāra iti ।</p>
<p><b>vayaṁ tu manyāmahē ratyādīnāmayamēva prabhava iti</b> । śr̥ṅgāriṇō hi ratyādayō jāyantē,
nāśr̥ṅgariṇaḥ । śr̥ṅgārī hi ramatē, smayatē, utsahatē, s‍nihyatīti ।</p>
<p><b>tē tu bhāvyamānatvād bhāvā ēva, na rasāḥ</b> ।</p>
<p><b>yāvatsambhavaṁ hi bhāvanayā bhāvyamānō bhāva ēvōcyatē</b> ।</p>
<p><b>bhāvanāpathamatītastu rasa</b> iti ।</p>
<p><b>manō'nukūlēṣu hi 1sukhādiṣu ātmanaḥ sukhānubhavābhimānō rasaḥ</b> ।</p>
<p>sa tu pāramparyēṇa sukhahētutvāt ratyādibhūmasūpacārēṇa vyavahriyatē । atō na
ratyādīnāṁ rasatvaṁ, api tu bhāvanāviṣayatvād bhāvatvamēva ।</p>
<p>yadapyuktaṁ paraprakarṣagāmī ratyādibhāvō rasa iti, tadapyasāram, glānyādiṣvapi
tadupapattēḥ । glānyādayō'pi śramādibhiḥ paraṁ prakarṣamārōpyantē । na tē sthāyina iti cēt,
sthāyitvamēṣāmutpannatīvrasaṁskārāt । saṁskārōtpattiśca viṣayātiśayānnāyakaprakr̥tēśca ।
prakr̥tiśca tridhā sāttvikī, rājasī, tāmasīti । tadvaśāc‍ca tathāvidhānubhavabhāvanōtpattiḥ ।
tataścaiṣāṁ sthāyitvavyapadēśa iti ।</p>
<p>nanvaṣṭau sthāyinō'ṣṭau sāttvikāstrayastriṁśad vyabhicāriṇa iti bruvatē?</p>
<p>na tatsādhu ।</p>
<p>yatō'mīṣāmanyatamasyaitairēva parasparaṁ nirvartyamānatvāt । kaścit kadācitsthāyī,
kadācittu vyabhicārī । atō'vasthāvaśāt sarvē'pyamī vyabhicāriṇa:, sarvē'pi ca
sthāyinaḥ, sāttvikā api sarva ēva manaḥprabhavatvāt । <b>anupahataṁ hi manassattva</b>mityucyatē ।</p>
<p>yaccōktaṁ <b>vibhāvānubhāvavyabhicārisaṁyōgāt sthāyinō rasatvamiti2</b>, tadapi mandam,
<!-- NOTES pg=615!-->
1. 'sukha.=duḥkhā.' rāghavaḥ, lēṣvapi sukhaduḥkhā iti tatra pāṭhāntaram । manasā gr̥hītamātmanā rasyatē iti
tu vivakṣitamatra ।
2. bharatōk‍tē 'vibhāvānubhāvavyabhicārisaṁyōgād rasaniṣpatti'—riti rasasūtrē sthāyiśabdō nāsti ।
dhvanivādināmucita ēva sthāyyabhāvō'tra, ullēkha ēva pratyuta śalyabhūtō bhavēt । tanmatē sthāyināṁ
ratyādīnāṁ lābhō vibhāvatāvacchēdakatayā, ratimata ēva duṣyantādēḥ sāmājikān prati vibhāvatvāt ।
ēvaṁ ca bhāvō rasa iti prathamaṁ rasasūtram, 'vibhāvānubhāvavyabhicārisaṁyōgō rasa' iti dvitīyaṁ,
vibhāvānubhāvavyabhicāristhāyisaṁyōgō rasa iti tr̥tīyaṁ, caturthaṁ punarvibhāvānubhāvavyabhicāristhāyi
sātvikasaṁyōga iti, pañcamaṁ 'bhāvasaṁyuktaḥ sthāyī'—ti । sthāyī cā'tra na ratyādiḥ, na ca nirvēdādiḥ,
apitu pratyakcaitanyamēva rasikasya । draṣṭavyaḥ atrāsmākaṁ rasabhōgaḥ, kāvyālaṅkārakārikā ca ।
<pb n="616"/>
harṣādiṣvapi vibhāvānubhāvavyabhicārisaṁyōgasya vidyamānatvāt । tasmād ratyādayaḥ sarva
ēvaitē bhāvāḥ, <b>śr̥ṅgāra ēvaikō rasa</b> iti । taiśca savibhāvānubhāvaiḥ prakāśamānaḥ śr̥ṅgārō
viśēṣataḥ svadatē ।</p>
<p>tatra kēcanāhuḥ — 'nāyaṁ rasaḥ śr̥ṅgārākhyō ratyādibhirabhivyajyatē, apitvālambana—
vibhāvādutpannō ratyādirēvōddēpanavibhāvādibhiḥ paraṁ prakarṣamārōpyamāṇō rasībhavan
śr̥ṅgārādisaṁjñāṁ labhata' iti ।</p>
<p>ta ēvaṁ praṣṭavyāḥ — 'kimētē ratyādayaḥ svēbhyaḥ ālambanēbhyaḥ utpadyamānāḥ
sarvasyāpyutpadyantē, uta kasyacidēvēti?'</p>
<p><b>yadi tāvat sarvasya</b>, tadā sarvaṁ jagad rasikaṁ syāt । na caitadasti । yataḥ
kaścid‍rasikaḥ kaścittu nīrasō dr̥śyatē । na ca dr̥ṣṭaviparītaṁ śakyamanujñātum । atō na
sarvasya ratyādayō jāyantē ।</p>
<p><b>atha kasyacit</b>, tatra nimittamabhidhānīyam । tad dr̥ṣṭamadr̥ṣṭaṁ vā syāt ।</p>
<p>na tāvat dr̥ṣṭamanupalabhyamānatvāt ।</p>
<p>adr̥ṣṭaṁ tu sādhāraṇamasadhāraṇaṁ vā ।</p>
<p><b>sādhāraṇē</b> pūrva ēva dōṣaḥ, sarvaṁ jagadrasikaṁ syāditi ।</p>
<p><b>asādhāraṇaṁ</b> tu pratyagātmagatānādivāsanānubandhidharmakāryaṁ bhavitumarhati । taṁ
cātmanō'haṅkāraguṇaviśēṣaṁ brūmaḥ । sa śr̥ṅgāraḥ, sō'bhimānaḥ, sa rasaḥ । tata ētē ratyādayō
jāyantē । taiścāyaṁ prakarṣaprāp‍taiḥ sap‍tārcirarciścayairiva prakāśamānaḥ śr̥ṅgāriṇāmēva svadata' iti ।</p>
<p>tadupādhiścāyamupajāyamānō rasastridhā vikhyāyatē—</p>
<p><b>'prakr̥ṣṭō, bhāvarūpa, ābhāsaśca'</b> । tatra—</p>
<p>yaḥ kathāśarīravyāpina uttamanāyakasya tathāvidha ēva viṣayē jāyatē, sa <b>prakr̥ṣṭaḥ</b> ।</p>
<p>madhyamasya ya upajātō (jāyatē) na prakarṣamāsādayati sa <b>bhāvarūpaḥ</b> ।</p>
<p>yaśca tiraścāṁ pratināyakādīnāṁ cōpajāyatē sa <b>śr̥ṅgārābhāsaḥ</b>1 ।</p>
<p>tasyāviyōgō dvidhā— <b>(1) vākyaviṣayaḥ,</b>
<b>(2) prabandhaviṣayaśca ।</b>2 tayōḥ —</p>
<!-- NOTES pg=616!-->
1. rasābhāsa ityarthaḥ — rē.	2. atraiva dra. pr̥. 658
<pb n="617"/>
<p>(<b>1. vākyaviṣayaḥ rasāviyōgaḥ</b>)</p>
<p><b>vākyaviṣayō</b>'ślīlāmaṅgalaghr̥ṇāvadarthaṁ grāmyamityādidōṣahānēna, dīp‍tarasatvaṁ
kāntirityādiguṇōpādānēna kaiśikīvaidarbhyādyalaṅkārayōgēna ca yadyapi prasaṅgatastantrayuktyā
tatratatrōpavarṇitastathāpi	guṇālaṅkārasannivēśaviśēṣajanyatvānnānālaṅkārasaṁsr̥ṣṭāvēva
<b>prakr̥ṣṭatvaṁ</b> labhatē ।</p>
<p>prāyēṇa hi guṇānāmiva śabdārthōbhayālaṅkārāṇāmanuprāsajātirūpakādīnāṁ
<b>kāvyaśarīrēṣu</b> kāminīśarīrēṣviva kaṭakakēyūrakuṇḍalādīnāṁ kēvalānāmadarśanāt saṁsr̥ṣṭirēva
prakr̥ṣṭaṁ bhūṣaṇamavadhāryatē । tataśca—</p>
<p>bhōjanē madhurāmlalavaṇaṣāḍavānāṁ,</p>
<p>vēṣa iva vastrānulēpanamālyavibhūṣaṇānāṁ,</p>
<p>dhūpa iva candanāgarukarpūrasiddhakānāṁ,</p>
<p>saṅgīta iva nr̥ttavādyapāṭhyānāṁ,</p>
<p>prēmaṇīva kōpānuśayaprasādasaṅgamasukhānāṁ,</p>
<p>gārhasthya iva dharmārthakāmamōkṣasādhanānuṣṭhānānāṁ, <b>kāvyaśarīrē'pi</b> rūpakādīnāṁ
saṁsr̥ṣṭirēva viśēṣataḥ svadamānā <b>rasāviyōgahēturbhavati</b> । ataḥ prāgupadiṣṭāpi yat‍nataḥ
prapañcyatē ।</p>
<p>sa tu dvidhā <b>pradhānāṅgabhāvēna, samakakṣyatayā</b> ca । yadāha— (kāvyāda. 2.360)</p>
<b><lg>
<l>aṅgāṅgibhāvāvasthānaṁ sarvēṣāṁ samakakṣyatā ।</l>
<l>ityalaṅkārasaṁsr̥ṣṭērlakṣaṇīyā dvayī gatiḥ ॥ 9 ॥</l>
</lg></b>
<p>tatra pradhānasyōpakāritvēna yad vartatē <b>tadaṅgam</b> ।</p>
<p>yattēnōpakriyatē ta<b>tpradhānam</b> (śābhā.3.1.2, vāpa. 2.82)</p>
<p>tadyathā— (kāvyāda. 2.361)</p>
<b><lg>
<l>ākṣipantyaravindāni mugdhē tava mukhaśriyam ।</l>
<l>kōśadaṇḍasamagrāṇāṁ kimēṣāmasti duṣkaram ॥ 10 ॥</l>
</lg></b>
<p>atrāravindāni mugdhē tava mukhaśriyamākṣipantītyupamā । kōśadaṇḍasamagrāṇāṁ
kimēṣāmasti duṣkaramiti ślēṣōpasarjanō'rthāntaranyāsaḥ । bhavanti cāravindāni
kōśadaṇḍasamagrāṇi, tēna tēṣāṁ na kiṁcidaśakyamasti । kōśadaṇḍayōrvijayasādhanatvāt ।
ētēna	ślēṣasya	sādhanabhūtārthasamarpakatvādupamāyāstu prakr̥tasādhyavastuviśēṣa—
katvādarthāntaranyāsaṁ <b>pratyaṅgabhāvō</b> vijñāyatē ।</p>
<pb n="618"/>
<p>nanu caitad vākyadōṣāṇāmadōṣaprastāvē śabdahīnasya k‍vacid vivakṣātō guṇatvamiti
varṇitam । uktaṁ ca— (kāvyāda. 4.28)</p>
<b><lg>
<l>idaṁ hi śāstramāhātmyadarśanālasacētasām ।</l>
<l>apabhāṣaṇavad bhāti na ca saubhāgyamujjhati ॥ 11 ॥</l>
</lg></b>
<p>tatkimatrāpabhāṣaṇaṁ, kā vā saubhāgyatyāgahētuvivakṣēti?</p>
<p>ucyatē । kimēṣāṁ duṣkaramiti ṣaṣṭhyanupapattirapabhāṣaṇaṁ, 'kartr̥karmaṇōḥ kr̥ti
(2.3.65)' iti ṣaṣṭhyāḥ 'na lōkāvyayaniṣṭhākhalarthatr̥nām' (2.3.69)' iti
pratiṣēdhāt । kēha saubhāgyatyāgahētuvivakṣā?</p>
<p>tatraikē varṇayanti 'anantaḥ khalvēṣa śabdasamām‍nāyaḥ । tatra yathā—annam ajiraṁ
vicakṣaṇaḥ samāhvayaḥ(3.3.118) ityādiṣu 'adō jagdhiḥ' (2.4.36), 'ajērvya'
(2.4.56), 'cakṣiṅaḥ khyāñ' (2.4.54), 'ētadō'ś' (5.3.5) ityādayō
viśēṣavidhayaḥ k‍vacid vārttikēṣṭijñāpakādau pratiṣēdhānna bhavanti, tathēha
ṣaṣṭhīpratiṣēdhō'pi k‍vacid viśēṣavacanānna bhaviṣyati । dr̥śyatē cēha
mahākavīnāmavibhāgēna prayōgaḥ । tadyathā—</p>
<b><lg>
<l>api vāgadhipasya durvacaṁ vacanaṁ tad vidadhīta vismayam ॥ 12 ॥</l>
</lg></b>
<p>iti bhāravēḥ (kirāta. 2.2)</p>
<b><lg>
<l>ikṣvākūṇāṁ durāpē'rthē tvadadhīnā hi siddhayaḥ ॥ 13 ॥</l>
</lg></b>
<p>iti kālidāsasya (raghu. 1.72)</p>
<p>viṣama upanyāsaḥ । <b>lakṣaṇāsmaraṇē hi śiṣṭaprayōgō lakṣaṇamanumāpayati</b> । yatra tu
na lakṣaṇasmaraṇābhāvamātraṁ, api tu tad‌viparītā smr̥tiḥ 'na lōkāvyayaniṣṭhā—
khalarthatr̥nām' (2.3.69) iti, tatra kiṁ mahākaviprayōgasya śakyam ? ataḥ
pūrvōktaślōkārdhayōstad‍vyākhyātārō'nyathā vyākhyānamakurvan । draupadī yadavōcattad durvacaṁ
vacanaṁ vāgadhipasyāpi vismayaṁ vidadhītēti, durāpē'rthē ikṣvākūṇāṁ tvadāyattāḥ siddhaya iti ।
ēvaṁ tarhi śēṣaṣaṣṭhī bhaviṣyati ।</p>
<p>(<b>śēṣapadārthaḥ</b>)</p>
<p><b>kaḥ punarayaṁ śēṣa:?</b> kiṁ kārakēbhyō'nyaḥ, uta kārakāṇāmavivakṣēti?</p>
<p>kiṁ cātaḥ?</p>
<p>yadi <b>kārakēbhyō'nyaḥ śēṣaḥ</b>, sa nāsti, sarvatra kriyākārakasambandhasya bhāvāt ।
<pb n="619"/>
yathā rājñaḥ puruṣa iti rājā puruṣaṁ bibharti iti kartr̥karmaṇōrbharaṇakriyākr̥taḥ
sambandhaḥ, pituḥ putra iti pitāputrayōḥ jananakr̥taḥ sambandhaḥ । vr̥kṣasya śākhēti vr̥kṣē śākhā
śākhāsu vā vr̥kṣastiṣṭhatīti kartradhikaraṇayōḥ sthitikriyājanitaḥ saṁbandhō bhavati ।</p>
<p>astu tarhi <b>kārakāṇāmavivakṣā śēṣaḥ</b> ।</p>
<p>tanna, sataḥ avivakṣā'bhāvāt । na hi san ghaṭaḥ avivakṣātaḥ asan bhavati ।</p>
<p>yathēcchasi tathāstu ।</p>
<p>astu tāvatkārakēbhyō'nyaḥ <b>śēṣaḥ</b> ।</p>
<p>nanu cōktaṁ kārakāṇāṁ sarvatra bhāvānna tatō'nyaḥ kaścidasti <b>śēṣa</b> iti?</p>
<p>astyēvēti brūmaḥ ।</p>
<p><b>yadā tāvatkārakādhikaraṇēṣu kriyākārakasambandhaḥ sambandhāntaraṁ janayati tadā
bhavati sambandhaḥ kārakēbhyō'nyaḥ</b> । tathā hi — 'rājñaḥ puruṣa ityatra kartr̥karmaṇōḥ
bharaṇakriyākr̥tēna janyajanakalakṣaṇaḥ, vr̥kṣasya śākhētyatra sthitikriyākr̥tēnāvayavā—
vayavilakṣaṇa' iti, tatra ṣaṣṭhī bhaviṣyati ।</p>
<p>ēvamanyē'pyaśrūyamāṇakriyāpadāḥ ṣaṣṭhyarthāḥ samunnēyāḥ । śrūyamāṇakriyāpadāḥ khalvapi
yathā naṭasya śr̥ṇōti, na granthikasyēti sambandhiśravaṇaṁ ṣaṣṭhyarthaḥ pratīyatē । na
māṣāṇāmaśnīyāditi pratiṣēdhō gamyatē । 'na tē sukhasya jānanti yē na vatsyanti nandanē'
iti sukhasaṁbandhitayā jñānapratiṣēdhō'vadhāryatē', ēvamiha (ākṣipēti padyē) duṣkarō mukhaśriya
ākṣēpaḥ ।</p>
<p>śrūyamāṇakriyāpadāḥ ṣaṣṭhyarthāḥ samunnēyāḥ, kōśadaṇḍasamagratvāt sukaratvaṁ
vākyārthatvēnāvabōdhayannaravindānāṁ saṁbandhitayā na śēṣalakṣaṇāṁ ṣaṣṭhīṁ vigh‍nayati iti ।
tadētasmin darśana idamuktam— (vāpa. 3.7.156)</p>
<b><lg>
<l>sambandhaḥ kārakēbhyō'nyaḥ kriyākārakapūrvakaḥ ।</l>
<l>śrutāyāmaśrutāyāṁ vā kriyāyāṁ sō'bhidhīyatē ॥ 14 ॥</l>
</lg></b>
<p>tathā hi— (vāpa. 2.197)</p>
<b><lg>
<l>janayitvā kriyā kācit sambandhaṁ vinivartatē ।</l>
<l>śrūyamāṇē kriyāśabdē sambandhō jāyatē k‍vacit ॥ 15 ॥</l>
</lg></b>
<p>ēvaṁ kārakēbhyō'nyaḥ śēṣa iti darśanē kimēṣāmasti duṣkaramiti na ṣaṣṭhyanupapattiḥ ।
athavā punarastu kārakāṇāmavivakṣā śēṣaḥ ।</p>
<pb n="620"/>
<p>nanu cōktaṁ sataḥ kathamavivakṣā?</p>
<p>satō'pyavivakṣā dr̥śyatē । yathā— anudarā kanyā, alōmikā ēḍakēti ।</p>
<p>asatō'pi vivakṣā yathā— vindhyō vardhitakaḥ, samudraḥ kuṇḍikēti ।</p>
<p>ēvamiha kimēṣāmasti duṣkaramiti satō'pi karturavivakṣāyāṁ na tr̥tīyā, api
(tu) śēṣaṣaṣṭhyēva ।</p>
<p>yadi tarhi śrūyamāṇakriyāpadō'pi kārakēbhyō'nyaḥ kārakavivakṣā vā śēṣaḥ, kimarthaṁ
'jñō'vidarthasya karaṇē' ityēvamādiḥ ṣaṣṭhīvidhānārthaḥ sūtraprabandhaḥ <b>pāṇinēḥ</b>?</p>
<p>na; tasya anyārthatvāt samāsapratiṣēdhārthaḥ sa <b>vārttikakr̥tā</b> vyākhyātaḥ
'pratipadavidhānā ca ṣaṣṭhī na samasyata' (2.2.10) iti । anyairapyuktam—</p>
<b><lg>
<l>1kārakairvyapadiṣṭē ca śrūyamāṇakriyāpadē ।</l>
<l>śēṣē prōktā punaḥ ṣaṣṭhī2 samāsasya nivr̥ttayē ॥ 16 ॥</l></lg></b> (vāpa. 3.7.159)
<p>ēvamiyamupamāślēṣārthāntaranyāsānāmupakāryōpakāritayā pradhānaguṇabhāvēna saṁsr̥ṣṭiḥ ।
yuktamidam । ayuktaṁ tu tulyakakṣyatayēti ।</p>
<p>vākyē padārthānāṁ samakakṣyatā pradhānānāṁ vā bhavēdapradhānānāṁ vā?</p>
<p>na tāvat pradhānānām, parasparamanapēkṣatvēna sambandhābhāvāt ।</p>
<p>nāpyapradhānānām, pradhānāpēkṣatvēna parasparānapēkṣāyāmasambandhādēva । taduktaṁ
'asambandhaḥ samatvāt syād' (pūmī. 3.1.22) iti । tatkathamucyatē tulyakakṣyatēti?
ēvaṁ manyatē — 'yadōtprēkṣōpamādayō'laṅkārā vibhāvānubhāvavyabhicāryādinirvartanaparatayā
rasādēraṅgatāṁ pratipadyantē, tadā bhavatyēva tulyakakṣyatē' ti । yathā—</p>
<b><lg>
<l>limpatīva tamō'ṅgāni varṣatīvāñjanaṁ nabhaḥ ।</l>
<l>asatpuruṣasēvēva dr̥ṣṭirniṣphalatāṁ gatā ॥ 17 ॥</l>
</lg></b>
<p>(kāvyāda.2.226, mr̥ccha.1.34)</p>
<p><b>'atra limpatīva tamō'ṅgāni varṣatīvāñjanaṁ nabha'</b> iti dvē utprēkṣē । <b>'asatpuruṣasēvēva
dr̥ṣṭirniṣphalatāṁ gatā'</b> ityupamā ca varṇanīyasya tamasa uddīpanavibhāvabhūtasya
samatayaivōtkarṣāpādakatvēnāṅgabhāvamupagatā iti nāsti lakṣaṇānupapattiḥ । nanu ca—</p>
<!-- NOTES pg=620!-->
1. kārakaiḥ = sādhanaiḥ aiyaraḥ ।
2. śēṣē prōk‍tā punaḥ = prōktā pratipadaṁ — aiyara ।
<pb n="621"/>
<p>(<b>ivārthāḥ</b>)</p>
<b><lg>
<l>ivavad‍vāyathāśabdā samānanibhasannibhāḥ ।</l>
<l>tulyasaṅkāśanīkāśaprakāśapratirūpakāḥ ॥ 18 ॥</l></lg></b> (kāvyāda. 2.57)
<b><lg>
<l>pratipakṣapratidvandvipratyanīkavirōdhinaḥ ।</l>
<l>sadr̥ksadr̥śasaṁvādisajātīyānuvādinaḥ ॥ 19 ॥</l>
</lg></b>
<b><lg>
<l>pratibimbapraticchandasarūpasamasaprabhāḥ	।</l>
<l>salakṣaṇasadr̥kṣābhasapakṣōpamitōpamāḥ	॥ 20 ॥</l>
</lg></b>
<lg>
<l>(salōhitasanābhisapiṇḍasabrahmacāriṇau	।</l>
<l>savarṇatulitau śabdau prakhyapratinidhī api ॥)</l>
</lg>
<b><lg>
<l>kalpadēśīyadēśyādyā yē ca nyūnārthavācinaḥ ।</l>
<l>samāsaśca	bahuvrīhiḥ	śaśāṅkavadanādiṣu ॥ 21 ॥</l>
</lg></b>
<b><lg>
<l>spardhatē jayati dvēṣṭi druhyati pratigarjati ।</l>
<l>ākrōśatyavajānāti kadarthayati nindati ॥ 22 ॥</l>
</lg></b>
<b><lg>
<l>viḍambayati	saṁrundhē	hasatīrṣyatyasūyati ।</l>
<l>tasya muṣṇāti saubhāgyaṁ tasya kāntiṁ vilumpati ॥ 23 ॥</l>
</lg></b>
<b><lg>
<l>tēna sārdhaṁ vigr̥h‍ṇāti tulāṁ tēnādhirōhati ।</l>
<l>tatpadavyāṁ padaṁ dhattē tasya kakṣyāṁ vigāhatē ॥ 24 ॥</l>
</lg></b>
<b><lg>
<l>tamanvētyanubadh‍nāti tacchīlaṁ tanniṣēdhati ।</l>
<l>tasya cānukarōtīti śabdāḥ sādr̥śyasūcakāḥ ॥ 25 ॥</l></lg></b> (kāvyāda. 2.58–64)
<p>tatkathamucyatē <b>'limpatīva tamō'ṅgāni varṣatīvāñjanaṁ nabha'</b> iti dvē utprēkṣē, na
tūpamē, iti ? ivō hi vākyāntaraprayujyamāna upamānōpamēyayōḥ sādr̥śyāvadyōtanē
nirūḍhaśaktiḥ, sa ihāpi tadartha ēva bhavitumarhatīti ।</p>
<p>naivam । upamānōpamēyaśabdapratipannasya sādr̥śyāvadyōtanamivēna kriyatē । na ca
limpatītyēvamādau tamasō nabhasō vā dvitīyamupamēyamupamānaṁ vāsti, yēna tayōḥ
sādr̥śyāvadyōtanāya ivaḥ prayujyatē ।</p>
<p>ēvaṁ tarhi ivaśrutisāmarthyāt tamasō nabhasaśca dvitīyamupamānadvayamupasthāpayiṣyatē ।
yathā praviśa piṇḍīmiti pravēśanakriyā svayōgyaṁ karmōpasthāpayati— praviśa gr̥haṁ,
piṇḍīkarmāpi svayōgyāṁ kriyāṁ piṇḍīṁ bhakṣayēti । ēvamihāpi ivaḥ tamasi nabhasi vōpamēyē
upamānamaparamupasthāpayiṣyatīti ।</p>
<pb n="622"/>
<p>naivam । na hi tiṅantēnōpamānamasti ।</p>
<p>kā punaratrōpapattiḥ ?</p>
<p>ucyatē— <b>satyupamēyē sati cōpamānē tayōśca tulyē dharmē satyupamānōpamēyabhāvaḥ,</b>
nāsati । na cēha tamasō nabhasō vā saṁbandhyupamānamupamēyaṁ vāsti, yadāśraya
upamānōpamēyabhāvaḥ kalpyatē ।</p>
<p>nanu ca ivaśrutirēva tamasō nabhasaśca yōgyamupamānamupasthāpayiṣyati
praviśapiṇḍīnyāyēna । viṣama upanyāsaḥ । pravēśanakriyā svasiddhayē sarvaṁ
karmakārakamākṣipati । tatra prasiddhitaḥ pratyāsannaṁ gr̥hamēva gamyatē । na caivamivasya kiṁcit
sāmarthyamasti, yēna svārthasiddhayē prasiddhamupamānaṁ tamasō nabhasō vā samupasthāpayati ।
upamānōpamēyabhāvamantarēṇāpyasya prayōgadarśanāt । yathā 'kathamivaitad bhaviṣyati' iti ।
astu tarhi limpatiṁtamasōrvarṣatinabhasōścōpamānōpamēyabhāvaḥ । bhavatvēvam । kiṁ tu
upamānōpamēyayōstulyadharmō na dr̥śyatē, ya upamānōpamēyabhāvāya prabhavati । kimanyēna lēpanaṁ
limpatēr, varṣaṇaṁ vā varṣatēḥ, dharmiṇō'nyaḥ kaścid dharmō bhavitumīṣṭē ।</p>
<p>nanu ca yathā rāhōḥ śira iti bhēdābhāvē'pyavayavāvayavibhāvaḥ tannibandhanā ca
vyatirēkaṣaṣṭhī, ēvaṁ limpatērlēpanaṁ varṣatēśca varṣaṇaṁ dharmō bhaviṣyatīti ।</p>
<p>maivam । iha dvayaṁ cakāsti, dhāturlimpatirvarṣatiśca, tadarthō lēpanaṁ varṣaṇaṁ ca ।
tayōryadyupamēyasya tamasō nabhasō vā limpatirvarṣatirvā dhāturupamānaṁ syāt tasya tēna
sādr̥śyaṁ kiṁ syāt ?</p>
<p>atha yathāmī bhāvāḥ sarvē sārūpyaṁ na dadhati ēvamasārūpyamapi na । tataścāstitvā—
bhidhēyatvajñēyatvādibhiḥ sarvatra pravartatāmupamānōpamēyabhāva iti nyāyāt tamasō
<b>limpatirnabhasō varṣatirupamānaṁ</b> bhaviṣyati । yadyēvaṁ <b>limpatiriva tamaḥ varṣatiriva nabha</b>
iti prāp‍nōti, na <b>limpatīva varṣatīvēti ।</b> tatō lēpanaṁ varṣaṇamēva avaśiṣyatē । tatkimastu
tulyō dharma upamānadharmī vā ? yadi tulyō dharmaḥ mārgaṇīya upamānadharmī,
yadyupamānadharmī mārgaṇīyastulyō dharmaḥ । sa cēha nāsti ।</p>
<p>atha yathā rāhōḥ śira iti bhēdābhāvē'pyavayavāvayavibhāvaḥ, tathēha
dharmadharmibhāvō'pi bhaviṣyati ।</p>
<p>naivam । upamānōpamēyabhāvasya bhēdasādr̥śyapratipattinibandhanatvāt tadabhāvē'pi yastaṁ
manyatē sa kathaṁ nōnmattaḥ syāt ? taduktam— (kāvyāda. 2.229)</p>
<b><lg>
<l>'sa ēva dharmō dharmī cētyanunmattō na bhāṣatē' ॥ 26 ॥</l>
</lg></b>
<pb n="623"/>
<p>astu tarhi tiṅvācyaḥ kartōpamānamiti ।</p>
<p>nyagbhūtō'sau kriyāpadē ।</p>
<p>kathaṁ punarasau kriyāpadē nyagbhavati ?</p>
<p>śrūyatām ṣaḍarthāstiṅantēna pratīyantē— <b>'kriyā, kālaḥ, upagrahaḥ, sādhanaṁ,
saṅkhyā, puruṣa'</b> iti । tēṣu kriyākālātmanēpadanimittāni prakr̥tirābhidhattē । pratyayaḥ,
sādhanaṁ, saṅkhyāṁ, puruṣaṁ ca । ētēṣāṁ tu kriyārthatvāt kriyā pradhānaṁ, kālātmanēpadanimittē
kriyāviśēṣaṇatvēna, saṁkhyāpuruṣau sādhanaviśēṣaṇatvēna tayōrēva nyagbhavataḥ । sādhanaṁ punaḥ
'prakr̥tipratyayau pratyayārthaṁ saha brūta iti nyāyāt pradhānabhūtamapi 'bhūtaṁ bhavyāyōpa—
diśyatē' iti nyāyēna kriyāsiddhāvupāttavyāpāraṁ parārthatayā kriyāyāṁ nyagbhavati । tēnāyaṁ
kartā svakriyāsiddhāvākulaḥ kathamupamānatvēnōpamēyatvēna vānyadapēkṣituṁ kṣamatē ? ēvaṁ
tarhi yō'ṅgāni limpati yō'ñjanaṁ varṣati tēna kriyōpalakṣitēna kartrā tulyaṁ tamō
nabhaścētyarthaḥ pratipatsyatē ।</p>
<p>naivam । kriyōpalakṣitasya karturupamānabhūtasya śabdanyāyabalād apratipattēḥ ।
taduktam— (kāvyāda. 1.75)</p>
<b><lg>
<l>na hi pratītiḥ subhagā śabdanyāyavilaṅghinī ॥ 27 ॥</l>
</lg></b>
<p>athādhyāhārādibhiridamapi syāt । tathāpi tulyadharmō mārgaṇīyaḥ । tadvadēva vipratipattēḥ ।
na ca candramukhādivadanabhidhīyamānasyāpi tulyaguṇasya saṁpratyayō bhavatīti vācyam ।</p>
<b><lg>
<l>yathēnduriva tē vaktramiti kāntiḥ pratīyatē ।</l>
<l>na tathā lēpavarṣābhyāmanyadatra pratīyatē ॥ 28 ॥</l></lg></b> (kāvyāda. 2.232)
<b><lg>
<l>tadupaślēṣaṇārthō'yaṁ	limpatirdhvāntakartr̥kaḥ ।</l>
<l>aṅgakarmā ca puṁsaivamutprēkṣyata itīṣyatām ॥ 29 ॥</l></lg></b> (kāvyāda. 2.233)
<b><lg>
<l>ēvamañjanakarmāpi	varṣatirvyōmakartr̥kaḥ ।</l>
<l>kṣaraṇārthaśca vidudbhirutprēkṣyata itīṣyatām ॥ 30 ॥1</l>
</lg></b>
<b><lg>
<l>manyē śaṅkē dhruvaṁ prāyō nūnamityēvamādibhiḥ ।</l>
<l>utprēkṣā vyajyatē śabdairivaśabdō'pi tādr̥śaḥ ॥ 31 ॥</l></lg></b> (kāvyāda. 2.234)
<p>ataḥ sthitamētat । utprēkṣādvayasyōpamāyāśca tamōvarṇanaparatayā tulyakakṣyatvēnaiṣāṁ
saṁsr̥ṣṭiriti । sā ca nānalaṅkārasaṅkara ityuktam ।</p>
<!-- NOTES pg=623!-->
1. ślōka ēṣa kāvyādarśē nōpalabhyata iti rāghavaḥ, itaḥ 2.234 tamarūpēṇa yōjya iti vayam ।
<pb n="624"/>
<p>(<b>guṇarasādīnāmalaṅkāratvam</b>)</p>
<p>tatrālaṅkārasaṅkaraḥ (alaṅkāra—)saṁsr̥ṣṭirityēva vaktavyē nānāgrahaṇaṁ guṇarasādīnā—
mapyalaṅkāratāpratipattyartham । tēṣāmapi kāvyaśōbhākaratvēnālaṅkāratvāt । yadāha—</p>
<b><lg>
<l>kāvyaśōbhākarān	dharmānalaṅkārān	pracakṣatē ।</l>
<l>tē cādyāpi vikalpyantē kastān kārts‍nyēna vakṣyati ॥ 32 ॥</l></lg></b> (kāvyāda. 2.1,3)
<p>api ca—</p>
<b><lg>
<l>kāścinmārgavibhāgārthamuktāḥ prāgapyalaṅkriyāḥ ।</l>
<l>sādhāraṇamalaṅkārajātamadya	pradarśyatē ॥ 33 ॥</l></lg></b> (kāvyāda. 2.1,3)
<p>tatra kāvyaśōbhākarānityanēna ślēṣōpamādivad guṇarasabhāvatadābhāsatatpraśamānapyu—
pasaṁgr̥h‍ṇāti । mārgavibhāgakr̥d‍guṇānāmalaṅkriyā(yō)padēśēna ślēṣādīnāṁ guṇatvamivā—
laṅkāratvamapi bōdhayati । kiṁ ca—</p>
<b><lg>
<l>ślēṣaḥ prasādaḥ samatā mādhuryaṁ sukumāratā ।</l>
<l>arthavyaktirudāratvamōjaḥkāntisamādhayaḥ	॥ 34 ॥</l>
</lg></b>
<b><lg>
<l>iti vaidarbhamārgasya prāṇā daśa guṇāḥ smr̥tāḥ ।</l>
<l>tēṣāṁ viparyayaḥ prāyō lakṣyatē gauḍavartmani ॥ 35 ॥</l></lg></b> (kāvyāda. 1.41,42).
<p>iti ślēṣādīnāṁ daśānāmēva mārgapravibhāgakāritāṁ bruvatā kāvyaśōbhākaratvēna
guṇāntarāṇāmapyalaṅkāratvamuktaṁ bhavati । tadāha—'kastān kārts‍nyēna vakṣyatī'ti ।</p>
<p>yuktamidam, ayuktaṁ tu rasādīnāmalaṅkāratēti, tēṣāṁ guṇānāmivālaṅkāra—
vyapadēśābhāvāt</p>
<p>nāyuktam, yuktōtkarṣāṇām ūrjasvirasavatprēyasāmalaṅkārēṣūpadēśāt । tadyathā—</p>
<b><lg>
<l>prēyaḥ priyatarākhyānaṁ rasavad rasapēśalam ।</l>
<l>ūrjasvi rūḍhāhaṅkāraṁ yuktōtkarṣaṁ ca tattrayam ॥ 36 ॥</l></lg></b> (kāvyāda. 2.275)
<p>tatra ūrjasvi rūḍhāhaṅkāramityanēnātmaviśēṣaniṣṭhasyōtkr̥ṣṭādr̥ṣṭajanmanō'nēkajanmā
nubhavasaṁskārā''sāditadraḍhim‍naḥ samagrātmaguṇasampadudayātiśayahētōrahaṅkāraviśēṣasyōpa
saṁgrahādahaṅkārābhimānaśr̥ṅgārādyaparanām‍nō rasasya mānamayavikārarūpēṇābhimānināṁ manasi
jāgrataḥ <b>pūrvāṁ kōṭimupavarṇayati</b> । yadāha—</p>
<b><lg>
<l>sattvātmanāmamaladharmaviśēṣajanmā	janmāntarānubhavanirmitavāsanōtthaḥ ।</l>
<l>sarvātmasampadudayātiśayaikahēturjāgarti kō'pi hr̥di mānamayō vikāraḥ ॥</l>
</lg></b>
<pb n="625"/>
<b><lg>
<l>ahō ahō namō mahyaṁ yadahaṁ vīkṣitō'nayā ।</l>
<l>mugdhayā	trastasāraṅgataralāyatanētrayā ॥ 38 ॥</l>
</lg></b>
<p>tathā ca—</p>
<b><lg>
<l>tiṣṭhantyā janasaṁkulē'pi sudr̥śā sāyaṁ gr̥haprāṅgaṇē
tatkālaṁ mayi nissahākulatanau bāhau mr̥du prēṅkhati ।</l>
<l>hrīnamrānanayaiva lōlasaralaṁ niḥśvasya tatrāntarē
prēmārdrāḥ śaśikhaṇḍapāṇḍimamuṣō muktāḥ kaṭākṣacchaṭāḥ ॥ 39 ॥</l>
</lg></b>
<p>rasavad rasapēśalamityanēna vibhāvānubhāvavyabhicārisaṁyōgād rasaniṣpattiriti
ratyādirūpēṇānēkadhā'virbhavatō'bhivardhamānasya paraprakarṣagāminaḥ śr̥ṅgārasya <b>madhyamāma—
vasthāmavasthā</b>payati । yadāha—</p>
<b><lg>
<l>ratyādayō'rdhaśatamēkavivarjitā hi bhāvāḥ pr̥thagvidhavibhāvabhuvō bhavanti ।</l>
<l>śr̥ṅgāratattvamabhitaḥ parivārayantaḥ sap‍tārciṣaṁ dyuticayā iva vardhayanti ॥</l>
</lg></b>
<p>tadyathā—</p>
<b><lg>
<l>atrāntarē	kimapi	vāgvibhavātivr̥tta—
vaicitryamullasitavibhramamutpalākṣyāḥ	।</l>
<l>tad	bhūrisāttvikavikāramapāstadhairya—
mācāryakaṁ	kimapi	mānmathamāvirāsīt ॥ 41 ॥</l></lg></b> (māmā. 1.29)
<p>yathā ca— <b>rāhōścandrakalāmivānanacarīmityādi'</b> । (māmā. 5.28)</p>
<p>'prēyaḥ priyatarākhyānami'tyanēna ca samastabhāvamūrdhābhiṣiktāṁyā ratēḥ paraprakarṣā—
dhigamād bhāvanāpathātikramē bhāvarūpatāmullaṅghya prēmarūpēṇa pariṇatāyā upādānād
bhāvāntarāṇāmapi paraprakarṣādhigamē rasarūpēṇa pariṇatiriti jñāpa<b>yannahaṅkārasyōttarāṁ
kōṭimupalakṣayati</b> । yadāha—</p>
<b><lg>
<l>ābhāvanōdayamananyadhiyā janēna yō bhāvyatē manasi bhāvanayā sa bhāvaḥ ।</l>
<l>yō bhāvanāpathamatītya vivarttamānaḥ sāhaṁkr̥tē hr̥di paraṁ svadatē rasō'sau ॥</l>
</lg></b>
<p>tadyathā—</p>
<b><lg>
<l>yadēva rōcatē mahyaṁ tadēva kurutē priyā ।</l>
<l>iti vētti na jānāti tat priyaṁ yat karōti sā ॥ 43 ॥</l>
</lg></b>
<pb n="626"/>
<p>yathā ca—(u.rā.ca. 1.39)</p>
<b><lg>
<l>advaitaṁ sukhaduḥkhayōranugataṁ sarvāsvavasthāsu yad
viśrāmō hr̥dayasya yatra jarasā yasminnahāryō rasaḥ ।</l>
<l>kālēnāvaraṇātyayāt pariṇatē yat s‍nēhasārē sthitaṁ
bhadraṁ tasya sumānuṣasya kathamapyēkaṁ hitaṁ prāpyatē ॥ 44 ॥</l>
</lg></b>
<p><b>'yuktōtkarṣaṁ ca tattrayami'tyanēnāyuktōtkarṣāṇāṁ trayāṇāmapyūrjasvirasavatprēyasāṁ
guṇatvamēva, nālaṅkāratvamiti jñāpayati । tathā hyaurjityaṁ bhāvikatvaṁ prēya'</b> iti
padaistrayō'pyētē guṇēṣūpadiṣṭāḥ ।</p>
<p>kutaḥ punarētat, yadēkadōrjasvirasavatprēyasāmalaṅkāratvam, anyadā guṇatvam ?</p>
<p>ucyatē—(mabhā. 5.2.94)</p>
<b><lg>
<l>bhūmanindāpraśaṁsāsu	nityayōgē'tiśāyanē ।</l>
<l>saṁsargē'stivivakṣāyāṁ bhavanti matubādayaḥ ॥ 45 ॥</l></lg></b> iti ।
<p>yathā— gōmān dēśaḥ, vācālō vaṭuḥ, vaggmī vipaścit, kṣīriṇō vr̥kṣāḥ,
balavān mallaḥ, daṇḍimatī śālēti । tatrōrjasvirasavatōralaṅkāratvavivakṣāyā<b>matiśāyanē
bhūm‍ni</b> vā matvarthīyaḥ । guṇatvavivakṣāyāṁ tu praśaṁsānityayōgayōrityāpi draṣṭavyam । nityō
hi kāvyē guṇayōga iva rasāviyōgaḥ । guṇavatō rasavataśca niścitaivāsya <b>praśaṁsā</b>,
saṁsargastu guṇānāmavaśyōpādānēna । <b>nindā</b> punardōṣahānēna bādhitā nāvatarati । prēya ityayaṁ
tvātiśāyanikaḥ । tadāha 'prēyaḥ priyatarākhyānam' iti ।</p>
<p>nanvalaṅkārēṣu guṇēṣu vā prēya iti rūpābhēdāt kathamalaṅkāratvē tadutkarṣapratītiḥ ?</p>
<p>yathā 'yudhiṣṭhiraḥ śrēṣṭhatamaḥ kuruṇām' iti । tatrātiśāyanikāntarēṇa tadgatiriti
cēdihāpi yuktōtkarṣaṁ ca tat trayamiti vākyāntarēṇa bhaviṣyati । na vātiśāyanikāḥ
svārthātiriktaṁ kimapi bruvatē, api tu prakr̥tyupāttamēva prakarṣādikaṁ gamayanti, svārthikēṣu
tēṣāṁ vidhānāt ।</p>
<p><b>atha rasavaditi kiṁ matvarthīyaḥ, uta vatiḥ ?</b></p>
<p>kiṁcātaḥ ?</p>
<p><b>yadi matvarthīyaḥ</b>, matvarthānupapattēstadabhāvaḥ । rasā hi sukhaduḥkhāvasthārūpāḥ । tē
ca śarīriṇāṁ caitanyavatām, na kāvyasya, tasya śabdārtharūpatayā acētanatvēna
bhūmanindādīnāmabhāvāt ।</p>
<pb n="627"/>
<p><b>atha vatiḥ</b>, vatyarthānupapattēstadabhāvaḥ । 'tēna tulyaṁ kriyā cēdvatiḥ', 'tatra tasyēva' ।
na ca rasaistulyaṁ vartata iti rasavat । nāpi rasa ivātra rasasyēvāsya kiñcidastīti ।</p>
<p>yathēcchasi tathāstu ।</p>
<p>astu tāvanmatvarthīyaḥ ।</p>
<p>nanu cōktaṁ matvarthābhāvāt tadanupapattiḥ ? rasavatō rāmādēryad vacanaṁ tad‍ rasamūlatvād
rasavat, abhēdasamadhyārōpāc‍ca kavinā anukriyamāṇasya tasyānukaraṇamapi rasavat ।</p>
<p>athavā punarastu vatiḥ ।</p>
<p>nanu cōktaṁ vatyarthānupapattērna vatiḥ ।</p>
<p>atrāpi nānupapattiḥ । 'tadarham' (5.1.117) iti vacanād vatirbhaviṣyati । rasān
pratipādayituṁ yadarhati tad rasavat । arhati ca rasavad rāmādivacanamanukriyamāṇamabhēda—
samadhyārōpād rasān pratipādayitumiti rasavad bhavati ।</p>
<p>nanu ca sarvēṣāmapyupādēyānāṁ kāvyaśōbhākaratvādalaṅkāratvē vyavacchēdyābhāvāt saṅkaraḥ
saṁsr̥ṣṭirityētāvadēva vācyaṁ bhavati ।</p>
<p>naivam; ēvaṁ sati vibhāvānubhāvavyabhicārisaṁyōgād rasaniṣpattiriti
vibhāvādisaṅkarasyāpi saṁsr̥ṣṭitvaṁ prāp‍nōti । tadalaṅkāragrahaṇēna nivartyatē । na hi
vibhāvādayō'laṅakārāḥ, api tu bhāvarasatadābhāsānāmalaṅkārāṇāmabhiniṣpatti—
hētavō'rthaviśēṣāḥ ।</p>
<p>nanvēvamapyarthaguṇatvādamīṣāmapyalaṅkāratvaṁ prāp‍nōti ।</p>
<p>satyamētat kintvanyaparatayā ta upādīyamānāstatraiva nyagbhavanti, na vākyārthapratītau
padārthāḥ pr̥thak sphurantīti ।</p>
<p>tatra bhāvānāmalaṅkārairguṇairbhāvaiśca saṁkarō bhavati, na rasatadābhāsaiḥ, tēṣāṁ tadaṅgatvāt ।
rasānāmalaṅkārairguṇai rasabhāvaiśca saṅkarō bhavati, na bhāvarasābhāsaiḥ, bhāvānāṁ
rasāṅgatvādābhāsānāṁ tu rasavirōdhāt । ābhāsānāmalaṅkārairguṇairābhāsaiśca. saṅkarō bhavati, na
rasabhāvairvirōdhibhāvāṅgabhāvābhyāmēvēti ।</p>
<p>nanu cāṅgāṅginōḥ saṁkaravyavahārābhāvē kathamuktam—(kāvyāda. 2.260)</p>
<b><lg>
<l>aṅgāṅgibhāvāvasthānaṁ sarvēṣāṁ samakakṣyatā ।</l>
<l>ityalaṅkārasaṁsr̥ṣṭērlakṣaṇīyā dvayī gatiḥ ॥ 46 ॥ iti ।</l>
</lg></b>
<p>udāhr̥taṁ ca ākṣipantyaravindānītyādi ।</p>
<pb n="628"/>
<p>ucyatē— yatra pr̥thaksiddhayōruktibalādupakāryōpakārakatvādināṅgāṅgibhāvō'—
vasthāpyatē tatraiva saṁsr̥ṣṭiḥ । yatra punarapr̥thaksiddhayōrēvālaṅkārayōḥ (rasabhāvayōḥ)
vāgārambhakatvēnārabhyatvēna vāvasthitayōḥ svābhāvika upaślēṣaḥ tatra saṁkaravyavahārō na
pravartatē । yathā anantara ēvōdāharaṇē hētvarthāntaranyāsayōḥ; arthāntaranyāsō hi
hētunaivārabhyatē । yadāha— (kāvyāda. 2.169)</p>
<b><lg>
<l>jñēyaḥ sō'rthāntaranyāsō vastu prastutya kiṁcana ।</l>
<l>tatsādhanasamarthasya nyāsō yō'nyasya vastunaḥ ॥ 47 ॥</l>
</lg></b>
<p>tatrārthāntaranyāsa iti lakṣyanirdēśaḥ । vastu prastutya kiṁcana, tatsādhanasamarthasya nyāsō
yō'nyasya vastuna iti lakṣaṇanirdēśaḥ । vastu prastutyānyasya vastunaḥ ētāvatyucyamānē
ghaṭō'stītyatrāpi prasaṅgaḥ, tadarthamāha tatsādhanasamarthasyēti । na caitad vācyaṁ
dhūmō'yamag‍nērityatrāpyarthāntaranyāsaḥ prasajēt । yadyapi dhūmasyōtpādyasya sādhanasamarthō'g‍niḥ,
tathāpi 'kāvyaśōbhākarān dharmānalaṅkārān pracakṣatē' ityētadapi sarvālaṅkārasādhāraṇaṁ
lakṣaṇamanusarttavyam । asmin sati sarvālaṅkārajātayō vakrōktyabhidhānavācyā bhavanti ।
taduktam— (kāvyāda. 2.363)</p>
<b><lg>
<l>'vakratvamēva kāvyānāṁ parā bhūṣēti bhāmahaḥ ।'</l></lg></b> (iti)
<b><lg>
<l>ślēṣaḥ puṣṇāti sarvāsu prāyō vakrōktiṣu śriyam ॥ 48 ॥</l></lg></b> (iti ca)
<p>nanvēvaṁ sati vibhāvānubhāvavyabhicārisaṁyōgād rasaniṣpattirityādinā na
bhavitavyamēvālaṅkārēṇa ।</p>
<p>naivam ।</p>
<p>trividhaḥ khalvalaṅkāravargaḥ — <b>vakrōktiḥ, svabhāvōktiḥ, rasōktiriti</b> ।</p>
<p>1. tatrōpamādyalaṅkāraprādhānyē <b>vakrōktiḥ</b>,</p>
<p>2. ślēṣādiguṇaprādhānyē <b>svabhāvōktiḥ</b>,</p>
<p>3. vibhāvānubhāvavyabhicārisaṁyōgāt tu rasaniṣpattau <b>rasōktiriti</b> ।</p>
<p>tatra dvividhō vibhāvaḥ — <b>ālambanavibhāva uddīpanavibhāvaśca</b> ।</p>
<p>tayōrālambanavibhāva iṣṭāniṣṭasaṁdarśanādiḥ, yamālambya sukhaṁ duḥkhaṁ cōtpadyatē ।
tēna sukhaduḥkhaviṣayēṇānubhāvēna smaraṇahētuḥ saṁskārō janyatē ।</p>
<pb n="629"/>
<p>saṁskāraprabōdhahētavaḥ punaruddīpanavibhāvāḥ r̥tumālyavilēpanādayaḥ । taiḥ
pratibuddhasaṁskārasya smaraṇēcchādvēṣaprayat‍nāḥ tēbhyō manōvāg‌‍buddhiśarīrārambhāḥ
tē'nubhūyamānatvādanubhāvāḥ । tairayamabhipravardhamāna īpsitamarthamāsādayan jihāsitaṁ jihānaḥ
sukhātmakairvyabhicāribhiḥ harṣadhr̥tismr̥timatiprabhr̥tibhiḥ saṁsr̥jyamānaḥ samāsāditōttarōttara—
ratyādisthāyibhāvaḥ śr̥ṅgāraprabhava ēva sambhōgaśr̥ṅgārādirasarūpatāmadhigacchati । sa ēva
tvīpsitānavāp‍tau jihāsitasya ahānāt, duḥkhātmakairvyabhicāribhiścintautsukyā—
vēganirvēdādibhiḥ saṁsr̥jyamānō duḥkhātmakavipralambhaśr̥ṅgārādirasarūpatāmadhyāstē । tatra—</p>
<p>(<b>bhāvēbhyō rasaniṣpattiḥ</b>)</p>
<p><b>ratēḥ śr̥ṅgāraniṣpatti</b>ryathā— (kāvyāda. 2.280)</p>
<b><lg>
<l>mr̥tēti prētya saṅgantuṁ yayā mē maraṇaṁ matam ।</l>
<l>saiṣāvantī mayā labdhā kathamatraiva janmani ॥ 49 ॥</l>
</lg></b>
<p>atrāvantyā vāsavadattāyā ālambanavibhāvabhūtāyāḥ sakāśādutpannē vatsēśvarasya ratau
sthāyibhāvē tasyāḥ punarjīvanādibhiruddīpanavibhāvairuddīpyamanē, samutpannēṣu harṣadhr̥tismr̥ti—
vitarkaprabhr̥tiṣu sukhātmakēṣu vyabhicāriṣu sambhōgaśr̥ṅgāratāṁ prāp‍tē sthāyini yadētadanubhāvarūpaṁ
mr̥tētyādivacanaṁ vatsēśvarasya tacchr̥ṅgārarasādupajāyamānaṁ rasavaducyatē ।</p>
<p><b>hāsāddhāsyaniṣpatti</b>ryathā— (kāvyāda. 2.289)</p>
<b><lg>
<l>idamamlānamānāyā lag‍naṁ stanataṭē tava ।</l>
<l>chādyatāmuttarīyēṇa navaṁ nakhapadaṁ sakhi ! ॥ 50 ॥</l>
</lg></b>
<p>atra kāṁcitsakhīṁ pūrvaṁ bhartari parigr̥hītamānāṁ tēnaiva navanakhapadāṅkitastanīmālambana—
vibhāvabhūtāmupālabhamānāyāḥ kasyāścit sakhyā utpannē hāsasthāyibhāvē tadīyamāna—
parigrahasmaraṇādibhiruddīpanavibhāvairuddīpyamānē samutpannēṣu śaṅkāvahitthaharṣagadgadādiṣu
vyabhicāriṣu paraprakarṣādhigamād dhāsyarasatāmāpannē sthāyini yadētadamlānamānādivacanaṁ
taddhāsyarasasamud‍bhūtaṁ rasavaducyatē ।</p>
<p><b>utsāhād vīraniṣpatti</b>ryathā—(kāvyāda. 2.284)</p>
<b><lg>
<l>ajitvā sārṇavāmurvīmaniṣṭvā vividhairmakhaiḥ ।</l>
<l>adattvā cārthamarthibhyō bhavēyaṁ pārthivaḥ katham ॥ 51 ॥</l>
</lg></b>
<p>atra vasudhāvijayādēśalambanavibhāvādutpannē sthāyinyutsāhabhāvē tējaḥsthairyadhairyādi—
<pb n="630"/>
bhiruddīpanavibhāvairuddīpyamānē samutpannēṣu smr̥timativitarkaprabhr̥tiṣu vyabhicāriṣu paraprakarṣā—
dhigamād vīrarasatāmāpannē sthāyini vīrarasātmanaḥ puṁsō yadētadajitvētyādivacanaṁ tad
vīrarasādupajāyamānaṁ rasavaducyatē ।</p>
<p><b>vismayādad‍bhutaniṣpatti</b>ryathā—(kāvyāda. 2.290)</p>
<b><lg>
<l>aṁśukāni pravālāni puṣpaṁ hārādibhūṣaṇam ।</l>
<l>phalaṁ madhūni harmyāṇi śākhā nandanaśākhinām ॥ 52 ॥</l>
</lg></b>
<p>atra śākhināṁ pravālapuṣpaphalaśākhāsampattirnijaṁ rūpaṁ; nandanaśākhināṁ punaḥ
pravālādisthānēṣu aṁśukahāramaṇimandirāṇi, tadētadāścaryamētēṣāmataścaitēbhya ālambana—
vibhāvēbhyaḥ kasyacid dēvabhūmigatasyōtpannē vismayasthāyibhāvē tadīyāvayavadarśanā—
dibhiruddīpanavibhāvairuddīpyamānē samutpannēṣu harṣarōmōdgamasvēdagadgadādiṣu vyabhicāriṣu
paraprakarṣādhigamādad‍bhutarasatvamāpannē sthāyini yadētadaṁśukāni prāvālānītyādivacanaṁ
tadad‍bhutarasādupajāyamānaṁ rasavaducyatē ।</p>
<p><b>krōdhād raudraniṣpatti</b>ryathā— (kāvyāda. 2.282)</p>
<b><lg>
<l>nigr̥hya kēśēṣvākr̥ṣṭā kr̥ṣṇā yēna mamāgrataḥ ।</l>
<l>sō'yaṁ duśśāsanaḥ pāpō labdhaḥ kiṁ jīvati kṣaṇam ॥ 53 ॥</l>
</lg></b>
<p>atra duśśāsanālambanavibhāvāya krudhyatō bhīmasēnasya pūrvamutpannē krōdhasthāyibhāvē
tadavāp‍tēḥ smaryamāṇasamakṣakr̥tadraupadīkēśakarṣaṇādibhiruddīpanavibhāvairuddīpyamānē samutpannēṣu
asūyāvēgavipathuśramādiṣu duḥkhātmakēṣu vyabhicāriṣu paraṁ prakarṣamadhirūḍhē raudrarasatāmāpannē
sthāyinī yadētad bhīmasēnasya nigr̥hyētyādivacastad raudrarasādupajāyamānaṁ rasavaducyatē ।</p>
<p><b>bhayād bhayānakaniṣpatti</b>ryathā— (kāvyāda. 2.291)</p>
<b><lg>
<l>idaṁ maghōnaḥ kuliśaṁ dhārāsannihitānalam ।</l>
<l>smaraṇaṁ yasya daityastrīgarbhapātāya kalpatē ॥ 54 ॥</l>
</lg></b>
<p>atra mahēndrakuliśād dhārāsannihitānalādālambanavibhāvāt smaryamāṇādapi
daityastrīṇāmutpannē	bhayasthāyibhāvē	tad‍‌vidīrṇadānavamaraṇasmaraṇādibhiḥ
uddīpanavibhāvairuddīpyamānē samutpannēṣu svēdastambhavaivarṇyavēpathuprabhr̥tiṣu vyabhicāriṣu sthāyinō
bhayānakarasatāmāpannasya garbhapātādibhiranubhāvairvibhāvyamānasya svarūpasūcakaṁ yadētadidaṁ
maghōnaḥ kuliśamityādivacanaṁ tadapi tanmūlatvād rasavaducyatē ।</p>
<pb n="631"/>
<p><b>śōkāt karuṇaniṣpatti</b>ryathā—(kāvyāda. 2.286)</p>
<b><lg>
<l>yasyāḥ kusumaśayyāpi kōmalāṅgyā rujākarī ।</l>
<l>sādhiśētē kathaṁ dēvī hutāśanavatīṁ citām ॥ 55 ॥</l>
</lg></b>
<p>atra cālambanavibhāvabhūtād dēvīmaraṇādutpannē śōkasthāyibhāvē citānivēśana—
hutāśanajvālādibhiruddīpanavibhāvairuddīpyamānē samutpannēṣu nirvēdaglānicintāstambhādiṣu
vyabhicāriṣu paraprakarṣāt karuṇarasatāmāpannē sthāyini karuṇarasavatō nāyakasya yadētad
yasyāḥ kusumaśayyāpītyādivacanaṁ tat karuṇarasādupajāyamānamanubhāvarūpaṁ rasavaducyatē ।</p>
<p><b>jugupsāyā bībhatsaniṣpatti</b>ryathā—(kāvyāda. 2.288)</p>
<b><lg>
<l>pāyaṁ pāyaṁ tavārīṇāṁ śōṇitaṁ pāṇisampuṭaiḥ ।</l>
<l>kauṇapāssaha	nr̥tyanti	kabandhairāntrabhūṣaṇāḥ ॥ 56 ॥</l>
</lg></b>
<p>atrālambanavibhāvabhūtēbhyaḥ kauṇapēbhyaḥ kasyacid‍rājñō vijayaśaṁsinaḥ puṁsa utpannē
jugupsāsthāyibhāvē śiraśchēdavigalad‍rudhiradhārāpariplutapranartitakabandhāntrabhūṣaṇaśōṇita—
pānādibhiruddīpanavibhāvairuddīpyamānē samutpannēṣu bhayāvēgaśaṅkāvahitthādiṣu vyabhicāriṣu parāṁ
kōṭimadhirūḍhē bībhatsarasatāmāpannē sthāyini yadētat pāyaṁpāyamityādivacanaṁ tad
bībhatsarasādupajāyamānaṁ rasavaducyatē । ēvamētē aṣṭāvēva ratyādayō bhūmānamāpannāḥ
śr̥ṅgāravīrādivyapadēśaṁ labhantē ।</p>
<p>(<b>rasēbhyō rasaniṣpattiḥ</b>)</p>
<p>yathā caitē bhāvēbhyō rasāḥ rasēbhyō bhāvāḥ tathā <b>rasēbhyaśca rasā</b> bhavantīti
<b>bharatācāryaḥ</b> । tatra—</p>
<p><b>śr̥ṅgārāddhāsyarasaniṣpatti</b>ryathā— (dra. atraiva 10.2)</p>
<b><lg>
<l>sa	ēṣa	bhuvanatrayaprathitasaṁyamaśśaṅkarō
bibharti vapuṣādhunā virahakātaraḥ kāminīm ।</l>
<l>anēna kila nirjitā vayamiti priyāyāḥ karaṁ
karēṇa parighaṭṭayan jayati jātahāsaḥ smaraḥ ॥ 57 ॥</l>
</lg></b>
<p><b>vīrādadbhutaniṣpatti</b>ryathā—</p>
<b><lg>
<l>sampratyēva hi gōgrahē yadabhavat tat tāvadākarṇyatā—
mētat tē hr̥dayaṁ spr̥śāmi yadi vā sākṣī tavaivātmajaḥ ।</l>
<pb n="632"/>
<l>ēkaḥ	pūrvamudāyudhaissubahubhirdr̥ṣṭastatō'nantaraṁ
yāvantō	vayamāhavapraṇayinaḥ	tāvanta	ēvārjunāḥ ॥ 58 ॥</l>
</lg></b>
<p><b>raudrāt karuṇaniṣpatti</b>ryathā—(mavīca. 2.20)</p>
<b><lg>
<l>sattvabhraṁśaviṣādibhiḥ kathamapi trastaiḥ kṣaṇaṁ vētribhi—
rdr̥ṣṭō	dr̥ṣṭinipātajihmitamukhairavyāhataprakramaḥ ।</l>
<l>rāmānvēṣaṇatatparaḥ	parijanairunmuktahāhāravaṁ
kanyāntaḥpuramēva hā praviśati kruddhō munirbhārgavaḥ ॥ 59 ॥</l>
</lg></b>
<p><b>bībhatsād bhayānakaniṣpatti</b>ryathā—(mavīca.1.35)</p>
<b><lg>
<l>āntraprōtabr̥hatkapālanalakakrūrak‍vaṇatkaṅkaṇa—
prāyaprēṅkhitabhūribhūṣaṇaravairāghōṣayantyambaram ।</l>
<l>pītaccharditaraktakardamaghanaprāgbhāraghōrōllasad—
vyālōlastanabhārabhairavavapurbandhōr̥taṁ dhāvati ॥ 60 ॥</l>
</lg></b>
<p>ētac‍cāyuktaṁ, yatō'mī ratyādayaḥ paraṁ prakarṣamārūḍhā bhāvā ēva, na rasāḥ, tathātvē
harṣādīnāmapi rasatvaprasaṅgāt । tadāha—</p>
<b><lg>
<l>ratyādayō yadi	rasāḥ	syuratiprakarṣē
harṣādibhiḥ	kimaparāddhamatad‍‌vibhinnaiḥ ।</l>
<l>na sthāyinasta iti cēd bhayahāsaśōka—
krōdhādayō	vada	kiyac‍ciramulasanti ॥ 61 ॥</l>
</lg></b>
<p><b>na cāṣṭāvēvēti niyamaḥ</b>, yataḥ śāntaṁ prēyāṁsamuddhatamūrjasvinaṁ ca kēcid
rasamācakṣatē । tanmūlāśca kila nāyakānāṁ dhīrapraśāntadhīralalitadhīrōddhatadhīrōdātta—
vyapadēśāḥ । tēṣu —</p>
<p><b>dhīrapraśāntāśrayaḥ śāntō</b> yathā—</p>
<b><lg>
<l>sarvāssampattayastasya santuṣṭaṁ yasya mānasam ।</l>
<l>upānad‍gūḍhapādasya	nanu	carmāstr̥taiva	bhūḥ ॥ 62 ॥</l>
</lg></b>
<p><b>dhīralalitāśrayaḥ prēyān</b> yathā—</p>
<b><lg>
<l>yadēva	rōcatē	mahyaṁ	tadēva	kurutē	priyā ।</l>
<l>iti vētti na jānāti tat priyaṁ yat karōti sā ॥ 63 ॥</l>
</lg></b>
<pb n="633"/>
<p><b>dhīrōddhatāśraya uddhatō</b> yathā—(vēsaṁ. 3.46)</p>
<b><lg>
<l>dhr̥tāyudhō	yāvadahaṁ	tāvadanyaiḥ	kimāyudhaiḥ ।</l>
<l>yadvā na siddhamastrēṇa mama tat kēna sētsyati ॥ 64 ॥</l>
</lg></b>
<p><b>dhīrōdāttāśraya ūrjasvī</b> yathā—(kāvyāda. 2.293)</p>
<b><lg>
<l>apakartāhamasmīti mā tē manasi bhūd bhayam ।</l>
<l>vimukhēṣu na mē khaṅgaḥ prahartuṁ jātu vāñchati ॥ 65 ॥</l>
</lg></b>
<p>atra ca śamaprakr̥tiḥ śāntaḥ, s‍nēhaprakr̥tiḥ prēyān, garvaprakr̥tiruddhataḥ,
ahaṅkāraprakr̥tiḥ punarūrjasvīti śr̥ṅgārādivadētēṣvapi vibhāvānubhāvavyabhicārisaṁyōgō
draṣṭavyaḥ ।</p>
<p>anyē tvāhuḥ — sarva ēva ratyādayō vibhāvānubhāvavyabhicārisaṁyōgādutpadyamānāḥ
bhūmānamāpannā rasībhavanti । tathā hi— (rudraṭā. 12.4)</p>
<b><lg>
<l>rasanād rasatvamēṣāṁ madhurādīnāmivōktamācāryaiḥ ।</l>
<l>nirvēdādiṣvapi tat prakāmamastīti tē'pi rasāḥ ॥ 66 ॥</l>
</lg></b>
<p>sarvēṣāṁ ca tulyē rasatvē ratyādīnāmēva paraprakarṣagāmināṁ śr̥ṅgāravīrādivyapadēśa iti
na ghaṭatē । tathātvē vā nāmamātraṁ bhidyatē । taduktam—</p>
<b><lg>
<l>vīrādbhutādiṣu ca yēha rasaprasiddhiḥ
siddhā kutō'pi vaṭayakṣavadāvibhāti ।</l>
<l>lōkē	gatānugatikatvavaśādupētā
mētāṁ nivartayitumēṣa pariśramō naḥ ॥ 67 ॥</l>
</lg></b>
<p>yadi ca ratyādayaḥ prakarṣagāminō bhāvā ēva rasāḥ, kathamucyatē bhāvēbhyō rasā iti ?</p>
<p><b>rasēbhyō bhāvā ityapyayuktam</b> । na hi bahavō rasāḥ, api tvēka ēva śr̥ṅgārō
rasa ityagratō'pi prabandhēna pratipādayiṣyatē ।</p>
<p><b>yac‍cōktaṁ rasēbhyaśca rasā</b> iti, tatra yadyālambanavibhāvabhūtēbhya iti mataṁ, tadā</p>
<b><lg>
<l>śr̥ṅgārāt tu bhavēddhāsyō raudrāt tu karuṇō rasaḥ ।</l>
<l>vīrāc‍caivādbhutō nāma bībhatsāt tu bhayānakaḥ ॥ 68 ॥</l></lg></b> (nāśā. 6.38)
<p>iti niyamō na ghaṭatē,</p>
<pb n="634"/>
<p>yataḥ śr̥ṅgārādanyatō'pi <b>hāsya</b> utpadyamānō dr̥śyatē, yathā—</p>
<b><lg>
<l>hastālambitamakṣasūtravalayaṁ	karṇāvataṁsīkr̥taṁ
strastaṁ	bhrūyugamunnamayya	racitaṁ	yajñōpavītēna	ca ।</l>
<l>sannaddhā jaghanē ca valkalapaṭī pāṇiśca dhattē dhanuḥ
dr̥ṣṭaṁ bhō janakasya yōgina idaṁ dāntaṁ viraktaṁ manaḥ ॥ 69 ॥</l></lg></b>(bārā.1.53)
<p>śr̥ṅgārādapi na dr̥śyatē, yathā—(gāsa. 1.60)</p>
<b><lg>
<l>cintāṇiadaiasamāgamammi kaamaṇṇuāim̐ bhariūṇa ।</l>
<l>suṇṇaṁ kalahāantī sahīhi ruṇṇā ṇa ōhasiā ॥ 70 ॥</l>
</lg></b>
<lg>
<l>(cintānītadayitasamāgamē kr̥tamanyukāni smr̥tvā ।</l>
<l>śūnyaṁ kalahāyamānā sakhībhī ruditā na upahasitā ॥)</l>
</lg>
<p>raudrādanyatō'pi <b>karuṇō</b> dr̥śyatē, yathā—</p>
<b><lg>
<l>ārdraṁ	nāgājinamavayavagranthimad	bibhradaṁsē
rūpaṁ	prāvr̥ḍghanaruci	mahābhairavaṁ	darśayitvā ।</l>
<l>paśyan	gaurīṁ	bhayacalakarālambitaskandahastāṁ
manyē prītyā druta iva bhavān vajradēhō'bhijātaḥ ॥ 71 ॥</l>
</lg></b>
<p>raudrādapi na dr̥śyatē, yathā—(kirātā. 3.21)</p>
<b><lg>
<l>nirīkṣya saṁrambhanirastadhairyaṁ rādhēyamārādhitajāmadagnyam ।</l>
<l>asaṁstutēṣu prasabhaṁ bhayēṣu jāyēta mr̥tyōrapi pakṣapātaḥ ॥ 72 ॥</l>
</lg></b>
<p>vīrādanyatō'<b>pyad‍bhutō</b> dr̥śyatē, yathā—</p>
<b><lg>
<l>kāsukhahēhu kōtti āi ajjaṇṇa uppāō ।</l>
<l>piasaṁgama sahaṇaṭṭāṇisasa saṁghāṇisuṁpuḍa jāi ॥ 73 ॥</l>
</lg></b>
<p>vīrādapi na dr̥śyatē, yathā—(śāku. 2.15)</p>
<b><lg>
<l>naitac‍citraṁ yadayamudadhiśyāmasīmāṁ dharitrī—
mēkaḥ	kr̥ts‍nāṁ	nagaraparighaprāṁśubāhurbhunakti ।</l>
<l>āśaṁsantē surayuvatayaḥ saktavairā hi daityai—
rasyādhijyē dhanuṣi vijayaṁ pauruhūtē ca vajrē ॥ 74 ॥</l>
</lg></b>
<pb n="635"/>
<p>bībhatsādanyatō'pi <b>bhayānakō</b> dr̥śyatē, yathā—(kirātā. 3.19)</p>
<b><lg>
<l>yasminnanaiśvaryakr̥tavyalīkaḥ	parābhavaṁ	prāp‍ta	ivāntakō'pi ।</l>
<l>dhunvan dhanuḥ kasya raṇē na kuryānmanō bhayaikapravaṇaṁ sa bhīṣmaḥ ॥ 75 ॥</l>
</lg></b>
<p>bībhatsādapi na dr̥śyatē, yathā—(mavīca. 5.29)</p>
<b><lg>
<l>tatkrūradantakarapatranikr̥ttasattvasaṅghātanissaradasr̥kplutakūrcaguccham	।</l>
<l>vaktraṁ vapuśca vikr̥tākr̥ti dīrghabāhōrāryēṇa rākṣasakutūhalinā na dr̥ṣṭam ॥</l>
</lg></b>
<p><b>atha prakr̥tibhūtēbhya iti pakṣaḥ</b> ।</p>
<p>tatrāpi kiṁ śr̥ṅgārāddhāsyō jāyatē ? uta śr̥ṅgāra ēva hāsyō bhavati ?</p>
<p>kiṁ cātaḥ ?</p>
<p>yadi śr̥ṅgārāddhāsyō jāyatē, tadiṣyata ēva ।</p>
<p><b>na hyaśr̥ṅgāriṇaḥ kaścidapi prakarṣagāmī aprakarṣagāmī vā bhāvaḥ sambhavati ।
śr̥ṅgārī hi</b> 'ramatē, utsahatē, hasati, vismayatē, jugupsatē, śōcatē, bibhēti, śāmyati,
s‍nihyati, garvāyatē, abhimanyata' iti ।</p>
<p>atha ratiprakr̥tirēva śr̥ṅgārō hāsyarasībhavati, tanna ghaṭatē, śr̥ṅgārasya
hāsyavyapadēśābhāvāt । athōcyatē—</p>
<b><lg>
<l>śr̥ṅgārānukr̥tiryēha sa hāsyō rasa iṣyatē ॥ 77 ॥</l></lg></b> (nāśā. 6.39)
<p>tarhi,</p>
<b><lg><l>vīrasyānukr̥tiryēha sō'pi hāsya itīṣyatām ॥ 78 ॥</l>
</lg></b>
<p>ētēna 'raudrāttu karuṇō rasa' ityapi pratyuktam । na hi raudrāt karuṇō jāyatē,
nāpi raudraḥ karuṇō bhavati ।</p>
<b><lg>
<l>atha raudrasya yat karma karuṇassa nigadyatē ॥ 79 ॥</l></lg></b> (nāśā. 6.39)
<p>tathāpi,</p>
<b><lg>
<l>na raudrakarma karuṇaḥ kāraṇaṁ karuṇasya tat ।</l>
<l>ētēna vīrakarmāpi na bhavēdadbha‍utō rasaḥ ॥ 80 ॥</l>
</lg></b>
<b><lg>
<l>hētutvaṁ tu tadutpattau tasyāpi na nivāryatē ।</l>
<l>bībhatsadarśanād yaḥ syāt sa bhavēt tu bhayānakaḥ ॥</l></lg></b> (nāśā. 6.40)
<b><lg>
<l>ityālambanahētubhyō vibhāvēbhyō na bhidyatē ॥ 82 ॥</l>
</lg></b>
<pb n="636"/>
<p>atō yatkiṁcidētad <b>'bhāvēbhyō rasā, rasēbhyō bhāvā, rasēbhyaśca rasā'</b> iti ।</p>
<p>kiṁ punariha nyāyyam ?</p>
<p>yathōpavarṇitaṁ purastāt—</p>
<b><lg>
<l>aprātikūlikatayā manasō mudādē—
ryassaṁvidō'nubhavahēturihābhimānaḥ	।</l>
<l>jñēyō rasaḥ sa rasanīyatayā''tmaśaktēḥ(/rak‍tēḥ)1
ratyādibhūmani punarvitathā rasōktiḥ ॥ 83 ॥</l>
</lg></b>
<p>ētēna rūḍhāhaṅkāratā2 rasasya <b>pūrvā kōṭiḥ</b> । ratyādīnāmēkōnapañcāśatō'pi
vibhāvānubhāvavyabhicārisaṁyōgāt paraprakarṣādhigamē rasavyapadēśārhatā rasasyaiva
<b>madhyamāvasthā</b> । 'prēyaḥ priyatarākhyānam' ityupalakṣaṇēna yathā ratēḥ prēmarūpēṇa pariṇatistathā
bhāvāntarāṇāmapi paramaparipākē prēmarūpēṇa pariṇatau rasaikāyanamiti rasasya <b>paramā kāṣṭhēti</b>
pratiṣṭhitaṁ bhavati । tathā hi — yathōrjasvinyapakartāhamiti yattē cētasi bhayaṁ, na mē
khaṅgaḥ parāṅmukhēṣu kadācidapi prahartumutsahata iti rūḍhō'haṅkāraḥ pratīyatē, saiṣāvantī
mayātraiva janmani labdhēti dhik tē vr̥thāpratijñō mānaparigraha iti, urvīvijayādyakr̥tvā
kathaṁ pārthivō bhavēyamiti, na mayēdr̥śāḥ śākhinaḥ k‍vacidapi dr̥ṣṭā iti, anēna mē
draupadī kēśēṣvākr̥ṣṭēti, dhanyō maghavā yasyaitadāyudhamiti, sā mē dēvī citāmadhyāsta
iti, dhik kauṇapāḥ śōṇitamāntrabhūṣaṇāḥ pibantīti, asti mē santōṣō manasa iti,
yathēyaṁ mē priyā tathāhamapyasyā yatō madanukūlamēvaiṣāpi cēṣṭata iti, mayi
dhr̥tāyudhē kimāyudhāntarairiti sarvatraivāhaṅkāraḥ pratīyatē ।</p>
<p>kathaṁ punarvibhāvānubhāvavyabhicārisaṁyōgād rasaniṣpattiḥ ?</p>
<p>ucyatē, yathēndusannidhērgaṇḍakaḥ syandatē, yathārkasannidhēssūryakāntō jvalati, yathā
karpūrasannidhēḥ sphaṭikō vilīyatē tathā tēbhyastēbhya ālambanavibhāvēbhyastattadākāra—
pariṇatēndriyabuddha‍yupādhiyōginō'bhimānimanasastē tē ratikrōdhaśōkādayō bhāvāḥ samutpadyantē ।
tē ratyādayō yathā—(māmā. 3.5)</p>
<b><lg>
<l>āścaryamutpaladr̥śō vadanāmalēndusānnidhyatō mama muhurjaḍimānamētya ।</l>
<l>jātyēna candramaṇinēva mahīdharasya sandhāryatē dravamayō manasō vikāraḥ ॥ 84 ॥</l>
</lg></b>
<!-- NOTES pg=636!-->
1. dra. atraiva 1.8 ; 11.7
2. ahamityēvāhaṅkāraḥ yathā ōmityēva ōṅkāra iṁti 'kāraḥ' svārthaka ēvēti nātra garvadōṣaḥ ।
<pb n="637"/>
<p>krōdhādayō yathā— (rāca. 19.89)</p>
<b><lg>
<l>tēnātha	nātha	durudāharaṇātapēna
saumyāpi	nāma	paruṣatvamabhiprapannā ।</l>
<l>jajvāla tīkṣṇaviśadāḥ sahasōd‌gi‍rantī
vāgarciṣastapanakāntaśilēva	sītā ॥ 85 ॥</l>
</lg></b>
<p>śōkādayō yathā—(urāca. 1.28)</p>
<b><lg>
<l>athēdaṁ	rakṣōbhiḥ	kanakahariṇacchadmavidhinā
tathāvr̥ttaṁ	pāpairvyathayati	yathā	kṣālitamapi ।</l>
<l>janasthānē	śūnyē	viśadakaruṇairāryacaritai—
rapi grāvā rōdityapi dalati vajrasya hr̥dayam ॥ 86 ॥</l>
</lg></b>
<p>atha yathēndūdayē samudraḥ kṣubhyati, yathā'pathyasēvayā vyādhirabhivardhatē,
yathānāryasannidhēḥ sādhuḥ sutarāṁ duḥkhākarōti, tathā tēbhyastēbhya uddīpanavibhāvēbhya—
stattadanubhavasaṁskārayōginō manasastattad‍bhāvābhivr̥ddhayē tē tē vikārā upajāyantē । tē
tatkṣōbhē yathā—(raghu. 8.43)</p>
<b><lg>
<l>vilalāpa sa bāṣpagad‍gadaṁ sahajāmapyapahāya dhīratām ।</l>
<l>abhitap‍tamayō'pi mārdavaṁ bhajatē kaiva kathā śarīriṣu ॥ 87 ॥</l>
</lg></b>
<p>tadabhivr̥ddhau yathā—(kusaṁ. 4.26)</p>
<b><lg>
<l>tamudīkṣya rurōda sā bhr̥śaṁ stanasaṁbādhamurō jaghāna ca ।</l>
<l>svajanasya hi duḥkhamagratō vivr̥tadvāramivōpajāyatē ॥ 88 ॥</l>
</lg></b>
<p>tatprātikūlyē yathā—(vikramō. 2.6)</p>
<b><lg>
<l>idamasulabhavastuprārthanādurnivāraṁ
prathamamapi manō mē pañcabāṇaḥ kṣiṇōti ।</l>
<l>kimuta	malayavātōnmūlitāpāṇḍupatrai—
rupavanasahakārairdarśitēṣvaṅkurēṣu	॥ 89 ॥</l>
</lg></b>
<p>atha yathaikasyāpi bhūruhādēḥ kāṇḍaskandhaśākhāviṭapādayaḥ prakārāḥ,
pallavapatrapuṣpaphalasampadādayō vikārāḥ, ēkasyāpyambhasaḥ pravāhāvartabud‍budataraṅgādayō
vivartāḥ, muktāphalaphēnalavaṇakārakādayō vipariṇāmāḥ, ēkasyāpi dhvanēstāramadhyamandra—
kruṣṭādayō bhēdāḥ, varṇapadavākyakūjitādayō avacchēdāḥ, ēkasyāpi vāyōḥ
pravahāvahaparivahādayaḥ skandhāḥ prāṇāpānavyānādayō'nubandhāḥ tēbhyastēbhya upādhibhyō
<pb n="638"/>
jāyantē, tathaikasyāpi ratikrōdhaśōkādēstēbhyastēbhya upādhibhyastē tē'nubhāvā
vyabhicāriṇaścābhyantarā bāhyāśca vyavasthāsamplavābhyāmupaplavantē । tatrābhyantarā
vyabhicāriṣu cintautsukyāvēgavitarkādayaḥ, bāhyāḥ svēdarōmāñcāśruvaivarṇyādayaḥ;
anubhāvēṣvābhyantarāḥ smaraṇēcchādvēṣaprayat‍nāḥ, bāhyā manōvāmbuddhiśarīrārambhāḥ, ta ubhayē
apyanukriyamāṇāḥ sāttvikāṅgivācikacitrasāmānyābhinayavyapadēśaṁ labhantē । tēṣu</p>
<p><b>ratiprabhavā</b> yathā—(kusaṁ. 3.68)</p>
<b><lg>
<l>vivr̥ṇvatī śailasutāpi bhāvamaṅgaiḥ sphurad‍bālakadambakalpaiḥ ।</l>
<l>sācīkr̥tā cārutarēṇa tasthau mukhēna paryastavilōcanēna ॥ 90 ॥</l>
</lg></b>
<p><b>krōdhaprabhavā</b> yathā—(pr̥. 835)</p>
<b><lg>
<l>pratyagrārikr̥tābhimanyunidhanaprōd‍bhūtatīvrakrudhaḥ
kīrṇā bāṣpakaṇaiḥ patanti dhanuṣi vrīḍājaḍā dr̥ṣṭayaḥ ।</l>
<l>pārthasyākr̥taśātravapratikr̥tērantaḥ	śucā	muhyatō
hā vatsēti giraḥ sphuranti, na punarniryānti kaṇṭhād bahiḥ ॥ 91 ॥</l>
</lg></b>
<p><b>śōkaprabhavā</b> yathā—(māmā. 9.20)</p>
<b><lg>
<l>mātarmātardalati	hr̥dayaṁ	dhvaṁsatē	dēhabandhaḥ
śūnyaṁ	manyē	jagadaviratajvālamantarjvalāmi ।</l>
<l>sīdannandhē	tamasi	vidhurō	majjatīvāntarātmā
viṣvaṅ mōhaḥ sthagayati kathaṁ mandabhāgyaḥ karōmi ॥ 92 ॥</l>
</lg></b>
<p>atha yathēkṣubhyō rasaḥ, sarṣapēbhyastailaṁ dhātubhyō hiraṇyaṁ, aśmabhyō lōhaṁ,
dadh‍nō navanītaṁ, kāṣṭhatō'g‍nistēbhyastēbhyō yantrāg‍nimanthasaṁyōgēbhyō niṣpatanti tathā svēbhyaḥ
svēbhyō vibhāvānubhāvavyabhicārisaṁyōgēbhyō ratikrōdhaśōkādibhyastē <b>tē rasā niṣpadyantē ।</b></p>
<p>yathā—(māmā. 5.28)</p>
<b><lg>
<l>rāhōścandrakalāmivānanacarīṁ	daivātsamāsādya	mē
dasyōrasya	kr̥pāṇapātaviṣayādācchindataḥ	prēyasīm ।</l>
<l>ātaṅkād vikalaṁ, drutaṁ karuṇayā, vikṣōbhitaṁ vismayāt,
krōdhēna jvalitaṁ, mudā vikasitaṁ, cētaḥ kathaṁ vartatē ॥ 93 ॥</l>
</lg></b>
<p>atha yathā lavaṇāmlādayaḥ svasaṁyōginō mr̥dvīkādīnapyātmarūpatāṁ nayanta
upacīyantē, tathā ratyādijanmānō rasāḥ vibhāvādīnapyātmarūpatāṁ nayanta upacīyantē ।
yathā—(gāsa. 4.89)</p>
<pb n="639"/>
<b><lg>
<l>kassa bharisi tti bhaṇiē kō mē atthi tti jappamāṇāē ।</l>
<l>uvvēgarōirīē	amhē	vi	ruāviā	tīē ॥ 94 ॥</l>
</lg></b>
<lg>
<l>(kasya smarasīti bhaṇitē kō mē'stīti jalpamānayā ।</l>
<l>udvig‍narōdanaśīlayā	vayamapi	rōditāstayā ॥)</l>
</lg>
<p>atha yathā (vai.sū. 2.1.6) sarpirjatumadhūcchiṣṭādīnāṁ pārthivānāṁ
ghanatuhinakarakādīnāmāpyānāṁ trapusīsarajatādīnāṁ taijasānāmag‍nisaṁyōgād dravatā
adbhissāmānyaṁ bhavati, tathā vibhāvānubhāvavyabhicāriṇāṁ rasasaṁyōgād rasatā rasēnaiva
sāmānyaṁ bhavati । yathā—(raghu. 8.70)</p>
<b><lg>
<l>vilapanniti kōsalādhipaḥ karuṇārthagrathitaṁ priyāṁ prati ।</l>
<l>akarōt	pr̥thivīruhānapi	strutaśākhārasabāṣpadurdinān ॥ 95 ॥</l>
</lg></b>
<p>atha yathā ōṣadhirasēbhyō madhuniṣpattiḥ, yathā madhurādibhyaḥ ṣāḍavōtpattiḥ, yathā
guḍādibhya āsavōtpattiḥ; tathā tēbhyastēbhyō rasasāmānyēbhyaḥ rasaviśēṣābhinirvr̥ttiḥ
bhavati । yathā—(rat‍nā. 4. 19)</p>
<b><lg>
<l>yātō	vikramabāhurātmasamatāṁ	prāp‍tēyamurvītalē
sāraṁ	sāgarikā	sasāgaramahīprāp‍tyēkahētuḥ	priyā ।</l>
<l>dēvī prītimupāgatā ca bhaginīlābhājjitāḥ kōsalāḥ
kiṁ nāsti tvayi satyamātyavr̥ṣabhē yasmin karōmi spr̥hām ॥ 96 ॥</l>
</lg></b>
<p>atha yathaikasyāpyagrērbhaumadivyaudaryādayō jātibhēdāḥ dāhālōkapākādayō'rthakriyāḥ
dhūmārciraṅgārādayō'vasthāḥ saṁdr̥śyantē, tathaikasyāpi rasasya bhāvarasatadābhāsādayō
jātibhēdā utkaṇṭhābhiṣaṅganirvr̥tyādayō'rthakriyā utpādābhivr̥ddhisthairyādayō'vasthāssa—
mupalabhyantē । tatra—</p>
<p><b>bhāvō</b> yathā—(kusaṁ. 3.67)</p>
<b><lg>
<l>harastu kiṁcitparivr̥ttarivr̥ttadhairyaścandrōdayārambha ivāmburāśiḥ ।</l>
<l>umāmukhē bimbaphalādharōṣṭhē vyāpārayāmāsa vilōcanāni ॥ 97 ॥</l>
</lg></b>
<p><b>rasō</b> yathā—(kusaṁ. 5.85)</p>
<b><lg>
<l>taṁ vīkṣya vēpathumatī sarasāṅgayāṣṭiḥ vikṣēpa ēva padam ॥ 98 ॥</l></lg></b> ityādi ।
<pb n="640"/>
<p><b>ābhāsō</b> yathā—</p>
<b><lg>
<l>āḥ	sītē !	patigarvavibhramabharabhrāntabhramadvāndhava
pradhvaṁsasmitakāntimat tava tadā jātaṁ yadētanmukham ।</l>
<l>saṁpratyēṣa haṭhāt tadēva kurutē kēśōc‍cayākarṣaṇa—
tryaśrōttānitalōlalōcanapatadvāṣpaplutaṁ	rāvaṇaḥ ॥ 99 ॥</l>
</lg></b>
<p><b>utkaṇṭhā</b> yathā—(kusaṁ. 6.95)</p>
<b><lg>
<l>paśupatirapi	tānyahāni	kr̥cchrādagamayadadrisutāsamāgamōtkaḥ ।</l>
<l>kamaparamavaśaṁ na viprakuryurvibhumapi taṁ yadamī spr̥śanti bhāvāḥ ॥ 100 ॥</l>
</lg></b>
<p><b>abhiṣaṅgō</b> yathā—(māmā. 5.10)</p>
<b><lg>
<l>līnēva	pratibimbitēva	likhitēvautkīrṇarūpēṇa	ca
pratyup‍tēva	ca	vajralēpaghaṭitēvāntarnikhātēva	ca ।</l>
<l>sā naścētasi kīlitēva viśikhaiścētōbhuvaḥ pañcabhi—
ścintāsantatitantujālanibiḍasyūtēva	lag‍nā	priyā ॥ 101 ॥</l>
</lg></b>
<p><b>nirvr̥ti</b>ryathā—(māmā. 1.36)</p>
<b><lg>
<l>jagati	jayinastē	tē	bhāvā	navēndukalādayaḥ
prakr̥timadhurāḥ	santyēvānyē	manō madayanti	yē ।</l>
<l>mama	tu	yadiyaṁ	yātā	lōkē	vilōcanacandrikā
nayanaviṣayaṁ	janmanyēkaḥ	sa	ēva	mahōtsavaḥ ॥ 102 ॥</l>
</lg></b>
<p><b>utpādō</b> yathā—(mavīca. 1.21)</p>
<b><lg>
<l>utpattirdēvayajanād	brahmavādī	nr̥paḥ	pitā ।</l>
<l>suprasannōjjvalā mūrtirasyāḥ s‍nēhaṁ karōti mē ॥ 103 ॥</l>
</lg></b>
<p><b>abhavr̥ddhi</b>ryathā—</p>
<b><lg>
<l>kāntē	talpamupāgatē	vigalitā	nīvī	svayaṁ	bandhanāt
tad	vāsaḥ	ślabhamēkhalāguṇadhr̥taṁ kiṁcinnitambē	sthitam ।</l>
<l>ētāvat	sakhi	vēdmi	sāmpratamahaṁ	tasyāṅgasaṅgē	punaḥ
kō'sau kāsmi rataṁ ca kiṁ kathamiti svalpāpi mē na smr̥tiḥ ॥ 104 ॥</l>
</lg></b>
<p><b>sthairyaṁ</b> yathā—(urāca. 1.39)</p>
<b><lg>
<l>advaitaṁ sukhaduḥkhayōranugataṁ sarvāsvavasthāsu yat ॥ 105 ॥</l>
</lg></b>
<pb n="641"/>
<p><b>bhāvaviśēṣō</b> yathā—(urā. 5.4)</p>
<b><lg>
<l>śatrōssāgaralaṅghanaṁ kimaparaṁ dvārōparōdhaḥ purē
dōrdaṇḍā api mē ta ēva kuliśakṣuṇṇāṅgadagranthayaḥ ।</l>
<l>sarvaṁ sōḍhamidaṁ vr̥thaiva hi mayā sītāprasaktātmanā
pāpō dhvastamanōrathastu saralaṁ dr̥ṣṭō'pi nāhaṁ tayā ॥ 106 ॥</l>
</lg></b>
<p>(manōrathō'tra kartr̥)</p>
<p><b>rasaviśēṣō</b> yathā—(amaruka. 38)</p>
<b><lg>
<l>kōpō yatra bhrukuṭiracanā vigrahō yatra maunaṁ
yatrānyōnyasmitamanunayō dr̥ṣṭipātaḥ prasādaḥ ।</l>
<l>tasya prēmṇastadidamadhunā vaiśasaṁ paśya jātaṁ
tvaṁ pādāntē luṭhasi na ca mē manyumōkṣaḥ khalāyāḥ ॥ 107 ॥</l>
</lg></b>
<p><b>ābhāsaviśēṣō</b> yathā—</p>
<b><lg>
<l>āpr̥ṣṭāsi vyathayasi manō durbalā vāsaraśrī—
rēhyāliṅga kṣapaya rajanīmēkikā cakravākī ।</l>
<l>nānyāsaktō na khalu kupitō nānurāgacyutō vā
daivādhīnastadiha	bhavatīmasvatantrastyajāmi ॥ 108 ॥</l>
</lg></b>
<p>(<b>alaṅkārasaṅkaraḥ —6</b>)</p>
<p>ēvamavasthāpitē guṇarasatadābhāsabhāvānāmalaṅkāratvē ṣaṭprakārō'laṅkārasaṅkara
sambhavati— <b>guṇasaṅkaraḥ, rasasaṅkaraḥ, alaṅkārasaṅkaraḥ, guṇarasasaṅkaraḥ, guṇālaṅkārasaṅkaraḥ,
rasālaṅkārasaṅkara</b> iti ।</p>
<p>(<b>1. guṇasaṅkaraḥ</b>)</p>
<p>nanu ca guṇānāṁ saṅkaravyavahārō nōpapadyatē, bahuṣvapi guṇēṣu guṇavadityēva vyapadēśāt ।</p>
<p>naivam; trividhā guṇāḥ <b>śabdaguṇā, arthaguṇā dōṣaguṇāśca ।</b></p>
<p>tē tu pratyēkaṁ dvidhā <b>ullēkhavantō nirullēkhāśca ।</b> tatra —</p>
<p><b>śabdaguṇēṣu</b> samādhimādhuryaudāryagāmbhīryādayaḥ <b>sōllēkhāḥ।</b></p>
<p>ślēṣaprasādasamatāsaukumāryādayō <b>nirullēkhāḥ ।</b></p>
<p><b>arthaguṇēṣu</b> ślēṣaprasādarītikāntyādayaḥ <b>sōllēkhāḥ</b>,
arthavyaktisaukṣmyagāmbhīryasammitatvādayō <b>nirullēkhāḥ ।</b></p>
<pb n="642"/>
<p><b>dōṣaguṇēṣu</b> grāmpapunaruktatāpārthavyarthādayaḥ <b>sōllēkhāḥ</b>,
śabdahīnasaṁśayāpakramavisandhyādayō <b>nirullēkhāḥ ।</b></p>
<p>tatra sajātīyānāṁ sōllēkhānāmiva vijātīyānāṁ tu nirullēkhānāmapi saṅkaraḥ
pravartatē । tatra <b>sajātīyānāṁ</b> —</p>
<p><b>śabdaguṇēṣu samādhyādīnāṁ</b> yathā—</p>
<b><lg>
<l>ṇavapallavēsu lōlai ghōlai viḍavēsu valai siharēsu ।</l>
<l>ṭhavai thavaēsu calaṇē vasaṁtalacchī asōassa ॥ 109 ॥</l>
</lg></b>
<lg>
<l>(navapallavēṣu lōlati ghūrṇatē viṭapēṣu valatē śikharēṣu ।</l>
<l>sbhagati stabakēṣu caraṇau vasantalakṣmīraśōkasya ॥)</l>
</lg>
<p>atra anyadharmāṇāmanyatrārōpaṇaṁ <b>samādhiḥ</b>, pr̥thakpadatā <b>mādhuryaṁ</b>,
bandhavikaṭatva<b>mudāratā</b>, dhvanimattā <b>gāmbhīryamiti</b> sajātīyāssaṅkīryantē । yatō
vasantalakṣmīraśōkasyēti padayōḥ śabdadhvanirapi parisphurati; yathā kasyacidaśōkasya
kāminō'ṅgēṣu priyāṅganā savilāsaṁ cēṣṭatē tathāsyēyamiti ।</p>
<p><b>arthaguṇēṣu ślēṣādīnāṁ</b> yathā—</p>
<b><lg>
<l>janaḥ puṇyairyāyājjaladhijalabhāvaṁ jalamucaḥ ॥110॥</l>
</lg></b>
<p>atra saṁvidhānakasusūtratā ślēṣaḥ, arthasya prākaṭyaṁ prasādaḥ, utpattyādi kriyākramō
rītiḥ, dīp‍tarasatvaṁ kāntiḥ ityarthaguṇāssajātīyāssaṁkīryantē ।</p>
<p><b>dōṣaguṇēṣu grāmyādīnāṁ</b> yathā— (kāvyāda. 4.15)</p>
<b><lg>
<l>hanyatē sā varārōhā smarēṇākāṇḍavairiṇā ।</l>
<l>hanyatē cārusarvāṅgī hanyatē mañjubhāṣiṇī ॥ 111 ॥</l>
</lg></b>
<p>atra hanyata ityamaṅgalārthaṁ varārōhētyaślīlārthaṁ hanyatē hanyata iti punaruktaṁ
cārusarvāṅgītyuktvā varārēhēti vyartham, ata ētē sajātīyāścatvārō'pi dōṣaguṇāḥ
saṅkīryamāṇāḥ kasyacidunmattabhāṣiṇō anukampādyatiśayavivakṣāyāmabhyanujñāyantē । yadāha—</p>
<b><lg>
<l>anukampādyatiśayō yadi kaścid vivakṣyatē ।</l>
<l>na dōṣaḥ punaruktādau pratyutēyamalaṅkriyā ॥ 112 ॥</l></lg></b>(kāvyāda. 4.14)
<p>atha <b>asajātīyānāṁ</b></p>
<p><b>śabdaguṇānām arthaguṇānāṁ</b> ca saṅkarō yathā—</p>
<pb n="643"/>
<b><lg>
<l>kō nāma nōdayati nāstamupaiti kō vā
lōkōttaraḥ punarayaṁ savitā jagatsu ।</l>
<l>yatrōdayāstamayabhāji rucāṁ nidhānē
dvēdhā bhavatyahariti kṣaṇadēti kālaḥ ॥ 113 ॥</l>
</lg></b>
<p>atra yāvadarthapadatā sammitatvaṁ, bandhavikaṭatvamudāratā, ślāghyaviśēṣaṇayōga
udāttatvamiti śabdaguṇāḥ; uktārthanirvahaṇaṁ prauḍhiḥ, arthasya prākaṭyaṁ prasādaḥ,
rūḍhāhaṅkāratairjityamityarthaguṇāśca saṅkīryantē ।</p>
<p><b>śabdaguṇānāṁ dōṣaguṇānāṁ</b> ca yathā—</p>
<b><lg>
<l>ēhyēhi vatsa! raghunandana! pūrṇacandra!
cumbāmi mūrdhani cirāya pariṣvajē tvām ।</l>
<l>ārōpya vā hr̥di divāniśamud‍vahāmi
vandē'thavā	caraṇapuṣkarakadvayaṁ	tē ॥ 114 ॥ (mavīca. 1.55)</l>
</lg></b>
<p>atra bhavatō vākpravr̥ttirbhāvikatvaṁ, prasiddhārthapadatā prasādaḥ, prēyārthapadōpākhyānaṁ
prēya iti śabdaguṇāḥ, ēhyēhīti punaruktaṁ, vatsētyuktvā tvatpādābjadvayaṁ vanda iti
viruddhaṁ, mūrdh‍ni cumbāmi hr̥di vahāmi pādau vanda iti kriyāsvanupayōgāt pūrṇacandrēti
darśanādikriyōpayōgi vyarthaṁ cēti dōṣaguṇāḥ parasparaṁ saṅkīryantē । rasākṣēpādau hi
punaruktādayō na duṣyanti ।</p>
<p><b>arthaguṇānāṁ dōṣaguṇānāṁ</b> ca yathā—</p>
<b><lg>
<l>kiṁ dvāri daivahatikē sahakārakēṇa saṁvardhitēna viṣapādapa ēṣa pāpaḥ ।‍</l>
<l>asmin manāgapi vikāsavikārabhāji bhīmā bhavanti madanajvarasannipātāḥ ॥ 115 ॥</l>
</lg></b>
<p>atra dīp‍tarasatvaṁ kāntiḥ, arthaprākaṭyaṁ prasādaḥ, aktārthanirvahaṇaṁ
prauḍhirityarthaguṇāḥ; daivahatikē viṣapādapō'yaṁ pāpa ityādyamaṅgalārthaṁ grāmyam, kimanēna
saṁvardhitēnētyatra madanajvarasannipāta ityatra ca kartavyaprayōjanādērvirahiṇō draṣṭurityādēścā—
dhyāhārādasampūrṇavākyatāyāmarthavyaktiviparyayaḥ, asmin vikāsavikārabhājīti
vikāsaśabdasya puṣpaviṣayatvād vr̥kṣē'pi prayōgē'vācakatvādasamarthamiti dōṣaguṇā mithaḥ
saṅkīryantē । yatō rasākṣapāt parihāsalēśōktyōramaṅgalaṁ, praviśa piṇḍīṁdvāraṁ dvāramiti
nyāyāt prasiddhādhyāhāraḥ, darī vadati, mañcāḥ krōśantīti prayōgadarśanādā—
dhārādhēyayōrabhēdōpacāraśca viruddhalakṣaṇādibhiḥ prayujyamānō na dōṣāyēti ।</p>
<pb n="644"/>
<p>(<b>2. rasasaṅkaraḥ —6</b>)</p>
<p>astu nāma guṇānāṁ śabdārthadōṣaguṇabhēdāt traividhyē nirullēkhatayā sōllēkhatayā
ca saṅkaravyavahāraḥ, rasānāṁ tu vīrādbha‍utādīnāṁ nirastatvāt kathamivaikaḥ śrr̥ṅgārō
anēkasādhyaṁ saṅkaravyavahāraṁ vartayati ?</p>
<p>ucyatē — yadyapi śrr̥ṅgāra ēvaikō rasaḥ; tathāpi tatprabhavā yē ratyādayaḥ;
tē'pyuddīpanavibhāvairuddīpyamānāstadanupravēśādēva sañcāriṇāmanubhāvānāṁ ca nimittabhāva—
mupayantō rasavyapadēśaṁ labhantē । yathā —</p>
<p><b>hyabhimānō ratyādīnāṁ nimittaṁ cētasā rasyamānō rasaḥ tathā ratyādayō'pi
harṣadhr̥ticintautsukyādīnāṁ manōvākkāyabuddhiśarīrārambhāṇāṁ ca nimittamabhimānānupravēśēnaiva
cētasā rasyamānā rasā ityucyantē ।</b> yugapadabhidhānē ca saṅkaravyavahāraṁ kalpayanti । tē
tūtpattau bhāvāḥ, prakarṣē rasāḥ, viparyayē bhāvarasābhāsāḥ, pravilayē tatpraśamā iti
prabhidyamānāḥ saṅkīryanta iti ।</p>
<p>tatsaṅkaraḥ ṣōḍhā — bhāvasaṅkara, rasasaṅkaḥ, bhāvābhāsasaṅkaraḥ, rasābhāsasaṅkaraḥ,
bhāvapraśamasaṅkaraḥ, rasapraśamasaṅkara iti । tēṣu</p>
<p><b>bhāvasaṅkarō</b> yathā— (mavīca. 5.32)</p>
<b><lg>
<l>nyakkārō hr̥di vajrakīla iva mē tīvraḥ parispandatē
ghōrāndhē tamasīva majjati manaḥ saṁmīlitaṁ lajjayā ।</l>
<l>śōkastātavipattitō dahati māṁ nāstyēva yasmin kriyā
marmāṇyēva punaśchinatti karuṇā sītāṁ varākīṁ prati ॥ 116 ॥</l>
</lg></b>
<p>atrāmarṣalajjāśōkaprītayaḥ samakakṣyatayā mithastilataṇḍulavat saṅkīryamāṇā
rāmasya virahiṇō vāgārambhānubhāvōktiparatayā pratīyantē ।</p>
<p><b>rasasaṅkarō</b> yathā—</p>
<b><lg>
<l>kṣip‍tō hastāvalagnaḥ prasabhamabhihatō'pyādadānōṁ'śukāntaṁ ॥ 117 ॥</l></lg></b> (pr̥.552)
<p>atra śrr̥ṅgārakaruṇau haraprabhāvavarṇanāyāṁ mr̥tpiṇḍē pāṁsūdakavat pradhānāṅgabhāvēna
saṁkīrtētē ।</p>
<p><b>bhāvābhāsasaṅkarō</b> yathā—</p>
<b><lg>
<l>āḥ sītē! patigarvavibhramabharabhrāntabhramadvāndhava॰ ॥ 118 ॥</l></lg></b> (pr̥. 691)
<p>atra krōdhābhāsē chāyādarśanyāyēna ratyābhāsaḥ upalabhyatē ।</p>
<pb n="645"/>
<p><b>rasābhāsasaṅkarō</b> yathā—</p>
<b><lg>
<l>ēkēnārkaṁ	pravitataruṣā	pāṭalēnāstasaṁsthaṁ
paśyatyakṣṇā	sajalataralēnāparēṇātmakāntam ।</l>
<l>ahnaśchēdē	dayitavirahāśaṅkinī	cakravākī
dvau saṅkīrṇau racayati rasau nartakīva pragalbhā ॥ 119 ॥</l>
</lg></b>
<p>atra narasiṁhajātāviva siṁhanarabhāgau nartakīcakravākyupamānē rōṣaśōkaprakarṣā—
vābhāsamānau mithaḥ saṁkīryētē ।</p>
<p><b>bhāvapraśamasaṅkarō</b> yathā—</p>
<p><b>dr̥ṣṭē lōcanavanmanāk॰ ॥ 120 ॥</b> (pr̥. 500)</p>
<p>atra kasyāścit sakhīvikhyātamānasaṁvidhānakāyā mānavatyāḥ priyadarśanā—
lambanavibhāvādutpannē prakr̥ṣṭaratiprabhavē praharṣasthāyibhāvē tatpārś‍vōpasarpaṇādibhiruddīpana—
vibhāvairuddīpyamānē samutpadyamānēṣu pulakādiṣu sukhātmakēṣu vyabhicāriṣu nayanani—
mīlanādhōmukhyanīvīstraṁsanādibhiranubhāvaiḥ paraprakarṣārōpaṇādānandarasatāmāpadyamānē sthāyini
prabalavirōdhibhāvāntarōdayādētēbhya ēva kāraṇēbhyaḥ pratikṣaṇamapacīyamānayōrlajjārōṣayōḥ
praśamau samakakṣyatayā kṣīranīravat saṅkīryamāṇau pratīyētē ।</p>
<p><b>rasapraśamasaṅkarō</b> yathā—(urāca. 6.11)</p>
<b><lg>
<l>virōdhō viśrāntaḥ prasarati rasō nirvr̥tighana—
stadauddhatyaṁ kvāpi vrajati, vinayaḥ prahvayati mām ।</l>
<l>jhaṭityasmin dr̥ṣṭē kimapi paravānasmi yadi vā
mahārghastīrthānāmiva hi mahatāṁ kō'pyatiśayaḥ ॥ 121 ॥</l>
</lg></b>
<p>atra vīraiddhatyasvātantryarasānāmānandapraśamapāravaśyarasaistiraskriyamāṇānāṁ paṭa iva
nīlādibhiḥ sitādīnāṁ praśamē rāmadarśanaprabhāvōdbhavē lavasya vismayātiśayapraśamajanmani
vāgārambhānubhāvōpamādau citravarṇavat saṅkīryamāṇaḥ samupalabhyatē ।</p>
<p>(<b>3. alaṅkārasaṅkaraḥ —6</b>)</p>
<p><b>athālaṅkārasaṅkaraḥ</b>। sa yadyapi vyaktāvyaktōbhayātmatayā tilataṇḍulakādibhēdaiḥ
pradhānāṅgabhāvasamakakṣyatābhyāṁ purastāduktaḥ, tathāpi tēṣāṁ guṇādisaṅkarasādhāraṇatvāt
sampratyasādhāraṇaḥ prakāra ucyatē ।</p>
<pb n="646"/>
<p>sa ṣōḍhā— <b>'śabdālaṅkārasaṅkaraḥ, arthālaṅkārasaṅkaraḥ, ubhayālaṅkārasaṅkaraḥ,
śabdārthālaṅkārasaṅkaraḥ, śabdōbhayālaṅkārasaṅkaraḥ, arthōbhayālaṅkārasaṅkara'</b> iti । tēṣu</p>
<p><b>śabdālaṅkārasaṅkarō</b> yathā—</p>
<b><lg>
<l>haṁsālī bhayataralā sārāsarasā sarāsasārasarāsā ।</l>
<l>ambaratalamārūḍhā sārāsarasā sarāsasārasarāsā ॥ 122 ॥</l></lg></b>(saka.)
<p>atra saṁskr̥taprākr̥tabhāṣāślēṣaḥ gatapratyāgataṁ citraṁ pādāvr̥tti yamakaṁ varṇānuprāsaścēti
catvāraḥ śabdālaṅkārāḥ saṅkīryantē ।</p>
<p><b>arthālaṅkārasaṅkarō</b> yathā—</p>
<b><lg>
<l>vāsāvasthitatāmracūḍavayasāmāyāmibhiḥ	kūjitai—
rdūrādapyanumīyamānavasatirgrāmō'yamagrēvaṇam	।</l>
<l>yatrādīp‍takukūlakūṭavisaraddha‍ūmyāghanaṁ	ghūrṇatē
sandhyāntōllasadacchabhallapaṭalacchāyājaṭālaṁ tamaḥ ॥ 123 ॥</l></lg></b> (saka.)
<p>atra tāmracūḍavayasāṁ kūjitairityanumānaṁ, yatra tamō ghūrṇata iti jñāpakahētuḥ,
ādīp‍takukūlakūṭavisaraddha‍ūmyāghanamiti	sandhyāntōllasadacchabhallapaṭalacchāyā—
jaṭālamiti ca kārakahētuḥ, jāyamānapadārthasvarūpābhidhānaṁ jātirityarthālaṅkārā— ścatvārō
mithaḥ saṅkīryantē ।</p>
<p><b>ubhayālaṅkārasaṅkarō</b> yathā—</p>
<b><lg>
<l>ṇa hu ṇavaraṁ dīvasihāsāricchaṁ caṁpaēhiṁ paḍivaṇṇaṁ ।</l>
<l>kajjalakajjaṁ pi kaaṁ uari bhamaṁtēhiṁ bhamarēhiṁ ॥ 124 ॥</l>
</lg></b>
<lg>
<l>(na khalu kēvalaṁ dīpaśikhāsādr̥śyaṁ campakaiḥ pratipannam ।</l>
<l>kajjalakāryamapi	kr̥tamupari	bhramadbhirbhramaraiḥ ॥)</l>
</lg>
<p>atra campakānāṁ pradīpaśikhābhirākārakāntibhyāmupamā, virahiṇīhr̥dayadāhōdyāna—
dyōtanārthakriyābhyāṁ sāmyaṁ, kajjalapaṭalānāmiva bhramarapaṭalānāmuparimēlanānmēlitaṁ,
campakapradīpakalikayōriva bhramarakajjalapaṭalayōrapyaupamyādisambandhāt samuccaya
ityubhayālaṅkārāścatvārō mithaḥ saṅkīryantē ।</p>
<p><b>śabdārthālaṅkārasaṅkarō</b> yathā—</p>
<b><lg>
<l>sarvāśārudhi dagdhavīrudhi sadā sāraṅgabaddhakrudhi
kṣāmakṣmāruhi mandamunmadhulihi svacchandakundadruhi ।</l>
<pb n="647"/>
<l>śuṣyatstrōtasi tap‍tabhūrirajasi jvālāyamānāmbhasi
grīṣmē māsi tatārkatējasi kathaṁ pāntha! vrajan jīvasi ॥ 125 ॥</l>
</lg></b>
<p>atrāvantyā rītiḥ, padamudrā, vibhaktimudrā, anuprāsaścēti śabdālaṅkārāḥ; jātiḥ,
kārakajñāpakahētū citraṁhētuścētyarthālaṅkārāḥ mithaḥ saṅkīryantē।</p>
<p><b>śabdōbhayālaṅkārasaṅkarō</b> yathā—</p>
<b><lg>
<l>stōkastōkamamūbhirambaratalē	tārāmirastaṁ gataṁ
gacchatyastagirēḥ śirastadanu ca cchāyādaridraḥ śaśī ।</l>
<l>pratyāsannatarōdayasya taraṇērbimbāruṇimnā tatō
mañjiṣṭhārasalōhinī digapi ca prācī samunmīlati ॥ 126 ॥</l>
</lg></b>
<p>atra cchāyādaridraḥ mañjiṣṭhārasalōhinīti padamudrā, tārābhirastaṁ gataṁ prācī
samunmīlatīti vibhaktimudrā, tadanu ca digapi cēti samuccayamudrā, stōkastōkamastaṁ
gataṁ	gacchatītyādiranuprāsaśca	śabdālaṅkārāḥ,	hētūpamāsamādhirarthakramaḥ,
samuccayōktiścētyubhayālaṅkārā mithaḥ saṅkīryantē ।</p>
<p><b>arthōbhayālaṅkārasaṅkarō</b> yathā—</p>
<b><lg>
<l>khaṁ vastē kalaviṅkakaṇṭhamalinaṁ kādambinīkambalaṁ
carcā pārayatīva dardurakulaṁ kōlāhalairunmadam ।</l>
<l>gandhaṁ muñcati siktalājasurabhiṁ varṣēṇa dagdhā sthalī
durlakṣō'pi vibhāvyatē kamalinīhāsēna bhāsāṁ patiḥ ॥ 127 ॥</l>
</lg></b>
<p>atra jātiranumānaṁ kārakajñāpakahētū cētyarthālaṅkārāḥ, rūpakamupamā
hētūpamōtprēkṣōpamēti ca ubhayālaṅkārā mithaḥ saṅkīryantē ।</p>
<p>(<b>4. guṇarasasaṅkaraḥ —6</b>)</p>
<p>bhavatu nāma guṇānāṁ rasānāmalaṅkārāṇāṁ ca saṅkaraḥ; guṇarasasaṅkarastu kathaṁkāramupapannō
bhavati? yatō dōṣadānamiva guṇōpādānamapi niyamanirvartyam, alaṅkārayōga iva
rasāviyōgō'pyavaśyavidhēyaḥ ।</p>
<p>kadācidalaṅkārayōgō'pi tyajyatē, na tu rasāviyōgō guṇayōgaśca । vyabhicarita—
sambandhā ēva ca padārthāḥ padārthāntaraistilataṇḍulakṣīranīrādivat saṁsr̥jyamānāḥ saṅkara—
buddhimutpādayantō dr̥śyantē, nāvayavāvayavivajjātivyaktivaccāvyabhicaritasambandhā iti ।</p>
<pb n="648"/>
<p>atrāpi brūmaḥ — yatra citravarṇavannarasiṁhavat pāṁsūdakavacca avayavāvayavinyāyēna
jātivyaktinyāyēna cāpr̥thakprayatnanirvartyānāṁ guṇarasānāṁ vākyē sannivēśaḥ, tatraṁ
saṅkaravyavahārō na pravartatē । tadyathā— (kāvyāda. 1.51)</p>
<b><lg>
<l>madhuraṁ rasavad‍ vāci vastunyapi rasasthitiḥ ।</l>
<l>yēna mādyanti dhīmantō madhunēva madhuvratāḥ ॥ 128 ॥</l>
</lg></b>
<b><lg>
<l>kāmaṁ sarvō'pyalaṅkārō rasamarthē niṣiñcatu ।</l>
<l>tathāpyagrāmyataivainaṁ bhāraṁ vahati bhūyasā ॥ 129 ॥</l></lg></b> (kāvyāda. 1.62)
<b><lg>
<l>śrr̥ṅgāra ēva madhuraḥ paraprahlādanō rasaḥ ।</l>
<l>tanmayaṁ kāvyamāśritya mādhuryaṁ pratitiṣṭhati ॥ 130 ॥</l></lg></b> (dhva. 2.8)
<b><lg>
<l>śrr̥ṅgārē vipralambhākhyē karuṇē ca prakarṣavat ।</l>
<l>mādhuryamārdratāṁ yāti yatastatrādhikaṁ manaḥ ॥ 131 ॥</l></lg></b> (dhva. 2.9)
<b><lg>
<l>raudrādayō rasā dīptyā lakṣyantē kāvyavartinaḥ ।</l>
<l>tadva‍yaktihētū śabdārthāvōjō'dhiṣṭhāya tiṣṭhati ॥ 132 ॥</l></lg></b> (dhva. 2.10)
<b><lg>
<l>samarpakatvaṁ vākyasya yattu sarvarasān prati ।</l>
<l>sa prasādō guṇō jñēyaḥ sarvasādhāraṇakriyaḥ ॥ 133 ॥</l></lg></b> (dhva. 2.11)
<p>sēyaṁ guṇānāṁ rasārambhakatvē saṅkarāprasiddhiḥ । ēvaṁ rasānāṁ guṇārambhakatvē'pi ।
tadyathā — rūḍhāhaṅkārataurjityaṁ, bhāvatō vākyavr̥ttirbhāvikatvaṁ, krōdhādāvapyatīvratā mādhuryam,
āśayōtkarṣaḥ udāttatvam, arthasyābhīṣṭatamatā prēyaḥ, dīp‍tarasatvaṁ kāntiriti । yatra tu
tilataṇḍulavat kṣīranīravacchāyādarśavacca tulyakakṣyatayaiva guṇarasānāṁ vākyē
pr̥thakprayatnanirvartyānāṁ vinivēśastatra <b>saṅkaravyavahāraḥ</b> pravartata ēva ।</p>
<p>sa ṣōḍhā— <b>guṇapradhānaḥ, rasapradhānaḥ; ubhayapradhānaḥ, ubhayāpradhānaḥ, guṇādhikaḥ,
rasādhika</b> iti । tēṣu</p>
<p><b>guṇapradhānō</b> yathā— (visā. 1.19)</p>
<b><lg>
<l>atrāntarē lalitahāralatānitambasaṁvāhanaskhalitavēgataraṅgitāṅgī ।</l>
<l>dēvī vyapāsya śayanaṁ dhr̥tamānatanturantaḥpuraṁ gatavatī saha sauvidallaiḥ ॥ 134 ॥</l>
</lg></b>
<p>atrārthaprākaṭyaudāryayōrarthaśabdaguṇayōḥ prādhānyam, na ratikrōdhayōriti guṇapradhānaḥ ।</p>
<pb n="649"/>
<p><b>rasapradhānō</b> yathā—(kirātā. 5.33)</p>
<b><lg>
<l>asminnagr̥hyata pinākabhr̥tā salīlamārabdhavēpathuradhīravilōcanāyāḥ ।</l>
<l>vinyastamaṅgalamahauṣadhirīśvarāyāḥ strastōragapratisarēṇa karēṇa pāṇiḥ ॥ 135 ॥</l>
</lg></b>
<p>atra ślāghyaviśēṣaṇayōga udāttatvam, bandhavikaṭatvamudāratā, arthaprākaṭyaṁ prasādaḥ,
dīp‍tarasatvaṁ kāntiriti guṇāḥ, sādhvasavilāsānurāgasaṅgamarasairatiśayyanta iti
rasapradhānaḥ ।</p>
<p><b>ubhayapradhānō</b> yathā—</p>
<b><lg>
<l>āpātamātrarasikē	sarasīruhasya
kiṁ	bījamarpayitumicchasi	vāpikāyām ।</l>
<l>kālaḥ kalirjagadidaṁ na kr̥tajñamajñē!
sthitvā hariṣyati tavaiva mukhasya lakṣmīm ॥ 136 ॥</l>
</lg></b>
<p>atra bhaṇitiviśēṣa uktiḥ, saṁvidhānē susūtratā ślēṣa iti śabdaguṇayōḥ
lāvaṇyavilāsavarṇanīyarasayōśca tulyakakṣyatayā nirdēśa ityubhayapradhānaḥ ।</p>
<p><b>ubhayāpradhānō</b> yathā—</p>
<b><lg>
<l>abhinavavadhūrōṣasvāduḥ karīṣatanūnapāt॰ ॥ 137 ॥ (pr̥. 516)</l>
</lg></b>
<p>atra svādukrūramasr̥ṇaklaibyamityanyadharmāṇāmanyatrārōpaṇaṁ samādhiḥ, abhinava—
vadhūrōṣādīnāṁ caturṇāmapyarthānāṁ svādvādīnāṁ ca lakṣaṇādilakṣitānāṁ prākaṭyaṁ prasādaḥ,
abhinavavadhūrōṣasvāduḥ karīṣatanūnapāt iti viśēṣaṇaviśēṣyāṇāmupakramakramēṇa nirvahaṇaṁ
rītiḥ, pādacatuṣṭyē caturṇāmapyarthānāṁ vibhajya samatvēna nivēśaḥ sammitatvāmiti catvārō
guṇāḥ, catvāraśca ratyamarṣaviṣādajugupsātmānō rasāḥ kālāvasthānivēdanaparatvēna pratīyanta
ityubhayāpradhānaḥ ।</p>
<p><b>guṇādhikō</b> yathā—</p>
<b><lg>
<l>ajananirastu	vibhūtērapūraṇirbhavatu	sarvakāmānām ।</l>
<l>mā yāciṣi mā sēviṣi mā sahiṣi parābhavaṁ dhaninaḥ ॥ 138 ॥</l>
</lg></b>
<p>atra sup‍tiṅvyutpattiḥ sauśabdyam, vākyānāṁ paripūrṇatvamarthavyaktiḥ, arthasya
prākaṭyaṁ prasādaḥ, vibhūtēranutpattau kāmā na pūryantē, aparipūrṇakāmō yācatē,
yācamānastadanāp‍nuvan dhaninaḥ sēvatē, sēvamānastu taiḥ paribhūyata ityutpattyādikriyākramō
rītiriti guṇāścatvāraḥ, rasastu nirvēda ēvaika iti guṇādhikaḥ ।</p>
<pb n="650"/>
<p><b>rasādhikō</b> yathā—</p>
<b><lg>
<l>kamalamanambhasi kamalē॰ ॥ 139 ॥</l></lg></b> (pr̥. 336)
<p>atra 'kamalamanambhasi kamalē ca kuvalayē tāni kanakalatikāyām' ityanya—
dharmāṇāmanyatrārōpaṇaṁ <b>samādhiḥ</b>, 'sā ca sukumārasubhagētyutpātaparamparā kēyami'—
tyaślīlāmaṅgalārthau dōṣaguṇāvapi, ślāghyaviśēṣaṇayōga udāttatvam, bandhavikaṭa—
tvamudāratā, upakramābhēdō rītiḥ, arthasya prākaṭyaṁ prasādaḥ, aniṣṭhuratā saukumāryaṁ,
abhīṣṭatamatā prēyaḥ, dīp‍tarasatvaṁ kāntiriti guṇā daśa, rasāstu ratyutkarṣaharṣadhr̥tyutkaṇṭhā—
vēgavismayamativitarkacintācapalatāhāsōtsāhastambhagadgadōnmādavrīḍāvahitthabhayaśaṅkā
viṁśatirvāgārambhānubhāvē śrr̥ṅgāriṇaḥ priyācāṭukārasya kasyacit pratīyanta iti
rasādhikaḥ ।</p>
<p><b>nanu cānyadharmāṇāmanyatrārōpaṇaṁ samādhiḥ ।</b> iha tu kamalamanambhasi ityādau dharmiṇa
ēvādhyāsē tadbhāvāpattau kathaṁ samadhitvōpapattiḥ ।</p>
<p>ucyatē— anyasya ca dharmāṇāṁ cānyatrārōpaṇaṁ <b>samādhiriti ।</b> ētēna
guṇālaṅkārasaṁkarē'pi ṣaṭprakārasyaiva samādhēḥ prādhānyamabhihitaṁ bhavati । yadāha—</p>
<b><lg>
<l>tadētat kāvyasarvasvaṁ samādhirnāma yō guṇaḥ ।</l>
<l>kavisārthaḥ	samagrō'pi tamēvamanudhāvati ॥ 140॥</l></lg></b> (kāvyāda. 1.100)
<p>sa tridhā— ēkadharmādhyāsē'nēkadharmādhyāsē dharmyadhyāsē ca । tatra—</p>
<p><b>anēkadharmādhyāsē</b> samādhērubhayālaṅkāratvamuktam ।</p>
<p><b>ēkadharmādhyāsē</b> samādhistu dvidhā— <b>śabdaguṇarūpō dōṣaguṇarūpaśca ।</b></p>
<p><b>śabdaguṇarūpō</b> yathā—(kāvyāda. 1.94)</p>
<b><lg>
<l>kumudāni nimīlanti kamalānyunmiṣanti ca ।</l>
<l>iti nētrakriyādhyāsāllabdhā tadvācinī śrutiḥ ॥ 141 ॥</l>
</lg></b>
<p><b>dōṣaguṇēṣu</b> tu—(kāvyāda. 1.95)</p>
<b><lg>
<l>niṣṭhyūtōdgīrṇavāntādi	gauṇavr̥ttivyapāśrayam ।</l>
<l>atisundaram, anyattu grāmyakakṣāṁ vigāhatē ॥ 142 ॥</l>
</lg></b>
<p>tadyathā—(kāvyāda. 1.96)</p>
<b><lg>
<l>padmānyarkāṁśuniṣṭh‌yūtāḥ pītvā pāvakavipruṣaḥ ।</l>
<l>bhūyō vamantīva mukhairudgīrṇāruṇarēṇubhiḥ ॥ 143 ॥</l>
</lg></b>
<pb n="651"/>
<b><lg>
<l>iti hr̥dyam; ahr̥dyaṁ tu niṣṭhīvati vadhūriti ।</l>
<l>yugapannaikadharmāṇāmadhyāsō'laṅkr̥tiryathā	॥ 144 ॥</l></lg></b> (kāvyāda. 1.97)
<b><lg>
<l>gurugarbhabharaklāntāḥ stanantyō mēghapaṅktayaḥ ।</l>
<l>acalādhityakōtsaṅgamimāḥ	samadhiśēratē ॥ 145 ॥</l></lg></b> (kāvyāda. 1.98)
<b><lg>
<l>utsaṅgaśayanaṁ sakhyāḥ stananaṁ gauravaṁ klamaḥ ।</l>
<l>itīha garbhiṇīdharmā bahavō'nyatra darśitāḥ ॥ 146 ॥</l></lg></b> (kāvyāda. 1.99)
<p>(<b>5. guṇālaṅkārasaṅkaraḥ —6</b>)</p>
<p>dharmyadhyāsastu guṇālaṅkārasaṅkarē pradhānaṁ bhavati । yatō yadyapi guṇavatyēva
vākyē'laṅkārayōgaḥ, tathāpi kavacid guṇasya prādhānyaṁ kvacidalaṅkārasyēti
pradhānāṅgabhāvēna guṇālaṅkārayōḥ saṁkaravyavahāraḥ pravartatē ।</p>
<p>sa ṣōḍhā— <b>śabdaguṇapradhānaḥ, arthaguṇapradhānaḥ, dōṣaguṇapradhānaḥ, śabdālaṅkārapradhānaḥ,
arthālaṅkārapradhānaḥ, ubhayālaṅkārapradhānaḥ ।</b> tēṣu—</p>
<p><b>śabdaguṇapradhānō</b> yathā—</p>
<b><lg>
<l>prāp‍taśrīrēṣa kasmāt॰ ॥ 147 ॥</l></lg></b> (pr̥. 332)
<p>atra hētūtprēkṣābhidhānē tvayītyādau padē viṣṇōḥ svarūpādhyāsēna tad‍bhāvāpattau
samādhēriha prādhānyaṁ pratīyatē ।</p>
<p>nanu cāyamarthasya prākaṭyāt prasādō'rthaguṇaḥ kasmānna bhavati?</p>
<p>atasminnapi tad‍vyapadēśēna śabdaśaktērādhikyāt ।</p>
<p>nanu ca'tvayi iti, ēṣa iti asya iti yuṣmadētadidamāṁ na kaścana viṣṇuvācī;
sa kathaṁ varṇanīyē adhyastamarthamabhidadhīta,</p>
<p>sarvanāmatvēnaiṣāṁ sarvavācitvāt । sarvanāmāni hi sarvābhidhāyīnyapi prakaraṇādhi
/?/gamyaṁ viśēṣamēva bruvatē । sa ca iha prāp‍taśrīrityēvamādibhirabhivyaktamēvāvagamyata iti ।</p>
<p><b>arthaguṇapradhānō</b> yathā—(dē.pa.ghaṭastabē 18)</p>
<b><lg>
<l>lakṣmīvaśīkaraṇacūrṇasahōdarāṇi—
tvatpādapaṅkajarajāṁsi ciraṁ jayanti ।</l>
<l>yāni praṇāmamilitāni nr̥ṇāṁ lalāṭē
lumpanti daivalikhitāni durakṣarāṇi ॥ 148 ॥</l>
</lg></b>
<p>atra hētusāmyōbhayālaṅkr̥tyabhidhānē'pi prādhānyēnārthaprākaṭyamarthaguṇaḥ pratīyatē ।</p>
<pb n="652"/>
<p><b>dōṣaguṇapradhānō</b> yathā—(kirātā. 5.30)</p>
<b><lg>
<l>yēnāpaviddhasalilasphuṭanāgasadmā—dēvāsurairamr̥tamambunidhirmamanthē ।</l>
<l>vyāvartanairahipatērayamāhitāṅkaḥ khaṁ vyālikhanniva vibhāti sa mandarādriḥ ॥ 149 ॥</l>
</lg></b>
<p>atra 'vyāvartanairahipatērayamāhitāṅkaḥ' iti jñāpakahētōḥ 'khaṁ vyālikhanniva' iti
utprēkṣāvayavācca, dēvāsurairiti nityavairavivakṣāyāṁ bahuvacanam, 'amr̥tamambunidhirmamanthē'
iti 'dvikarmakēṣu jiprabhr̥tīnāmupasaṁkhyānam' iti amr̥taśabdād dvitīyā iti dōṣaguṇayōḥ
prādhānyaṁ pratīyatē ।</p>
<p>nanu cātrāpyarthasya prākaṭyāt prasādasya prādhānyaṁ kathaṁ na bhavati ?</p>
<p>tadviṣayasya jñāpakahētunāpahr̥tatvāt sō'pi hr̥rthālaṅkāra ēva ।</p>
<p><b>guṇālaṅkārayōśca tulyakakṣyatāyāmalaṅkāraḥ pradhānaṁ bhavati, na guṇaḥ </b>। gumairhi
guṇabhūtairēvālaṅkārāḥ prāya ārabhyantē । tadyathā—</p>
<b><lg>
<l>aspr̥ṣṭā dōṣamātrābhiḥ samagraguṇagumphitā ।</l>
<l>vipañcīsvarasaubhāgyā vaidarbhī rītiriṣyatē ॥ 150 ॥</l>
</lg></b>
<b><lg>
<l>samastātyudbhaṭapadāmōjaḥkāntisamanvitām ।</l>
<l>gauḍīyēti vijānanti rītiṁ rītivicakṣaṇāḥ ॥ 151 ॥</l>
</lg></b>
<b><lg>
<l>āśliṣṭaślathabhāvāṁ tu purāṇacchāyayāśritām ।</l>
<l>madhurāṁ sukumārāṁ ca pāñcālīṁ kavayō viduḥ ॥ 152 ॥</l>
</lg></b>
<b><lg>
<l>mādhuryamabhivāñchanti/ntaḥ prasādaṁ ca sumēdhasaḥ ।</l>
<l>samāsavanti bhūyāṁsi na padāni prayuñjatē ॥ 153 ॥</l></lg></b> (bhāmahā. 2.1)
<b><lg>
<l>lāṭīyāvantyayōrvr̥ttyō1-rmāgadhyāṁ ca kvacit kvacit ।</l>
<l>kēcidōjō'bhidhitsantaḥ	samasyanti	bahūnyapi ॥</l></lg></b> (bhāmahā. 2.2)
<b><lg>
<l>pratītaśabdamōjasvi suśliṣṭapadasandhi ca ।</l>
<l>prasādi svābhidhānaṁ ca yamakaṁ kr̥tināṁ matam ॥ iti ।</l></lg></b> (bhāmahā. 2.18)
<p>mā bhūdalaṅkāratulyakakṣatayā arthaguṇasya prādhānyaṁ, śabdaguṇasya ślāghyaviśēṣaṇayōga
udāttatvamityādēḥ kimiti prādhānyaṁ na bhavati ?</p>
<p>dōṣaguṇānāmatīvōllēkhavattvēna prādhānyāt ।</p>
<!-- NOTES pg=652!-->
1. vr̥ttyō = rītyōriti tu vak‍tavyam ।
<pb n="653"/>
<b><lg>
<l>sā vāmanaprasiddhirlaṅghitanabhasō balidviṣō'dyāpi ।</l>
<l>matyariṇaḥ khalu lōkā marmāṇyēvānubadh‍nanti ॥ 156 ॥</l>
</lg></b>
<p>dōṣasya yō guṇībhāvaḥ sa tatō'pyadhikaṁ prakāśata iti ।</p>
<p><b>śabdālaṅkārapradhānō</b> yathā—(sa.ka.)</p>
<b><lg>
<l>yaccandrakōṭikarakōrakabhārabhāji babhrāma babhruṇi jaṭāpaṭalē harasya ।</l>
<l>tad vaḥ punātu himaśailaśilānikuñjajhāṅkāraḍambaravirāvi surāpagāmbhaḥ ॥ 157 ॥</l>
</lg></b>
<p>atrārthasya prākaṭyaṁ prasādaḥ, vibhavōtkarṣa udāratā, mr̥dusphuṭōnmiśra—
varṇānāmavaiṣamyaṁ samatā, bandhagāḍhatā aurjityamityādibhyō guṇēbhyaḥ prādhānyēna
śabdālaṅkārānuprāsaḥ pratīyatē ।</p>
<p><b>arthālaṅkārapradhānō</b> yathā—</p>
<b><lg>
<l>āślēṣiṇaḥ pr̥thutaraklamapītaśītamāyāminīrghanamudō rajanīryuvānaḥ ।</l>
<l>ūrvōrmuhurvalanabandhanasandhilōlapādāntasaṁvalitatūlapaṭāḥ svapanti ॥ 158 ॥</l>
</lg></b>
<p>atra bandhavikaṭatvamudāratā, ślāghyaviśēṣaṇayōga udāttatvam, vibhavōtkarṣa
audāryam, dīp‍tarasatvaṁ kāntirityādibhyō guṇēbhyaḥ prādhānyēna jātirarthālaṅkāraḥ pratīyatē ।</p>
<p><b>ubhayālaṅkārapradhānō</b> yathā—</p>
<b><lg>
<l>abhyuddha‍r̥tā vasumatī dalitaṁ ripūraḥ॰ ॥ 159 ॥</l></lg></b> (pr̥. 501)
<p>atrōktiparipākaḥ prauḍhiḥ, bandhavikaṭatvamudāratā, āśayōtkarṣa udāttatvam,
arthasya prākaṭyaṁ prasāda ityādibhyō guṇēbhyaḥ ślēṣōpasarjanā viśēṣōktirubhayālaṅkāraḥ
prādhānyēna pratīyatē ।</p>
<p>(<b>6. rasālaṅkārasaṅkaraḥ —6</b>)</p>
<p>atha <b>rasālaṅkārasaṅkara</b>:—</p>
<b><lg>
<l>rasavanti hi vastūni sālaṅkārāṇi kānicit ।</l>
<l>ēkēnaiva prayatnēna nirvartyantē mahākavēḥ ॥ 160 ॥</l></lg></b> (dhva. 2.17)
<b><lg>
<l>rasabhāvādiviṣayavivakṣāvirahē sati ।</l>
<l>alaṅkāranibandhō yaḥ sa 1kavibhyō na rōcatē ॥ 161 ॥</l></lg></b> (dhva. 3.42 saṁ.)
<!-- NOTES pg=653!-->
1. 'sa' citraviṣayō mataḥ' dhva. 3.42 saṁkā.	2. prakr̥ṣyatē = dhvanau mataḥ — dhva. 2.16
<pb n="654"/>
<b><lg>
<l>rasākṣip‍tatayā yasya bandhaḥ śakyakriyō bhavēt ।</l>
<l>apr̥thagyat‍nanirvartyaḥ sō'laṅkāraḥ 2prakr̥ṣyatē ॥ 162 ॥</l></lg></b> (dhva. 2.16)
<b><lg>
<l>śrr̥ṅgārī cēt kaviḥ kāvyē jātaṁ rasamayaṁ jagat ।</l>
<l>sa ēva vītarāgaścēnnīrasaṁ sarvamēva tat ॥ 163 ॥</l></lg></b> (dhva. 3.43)
<b><lg>
<l>yayā kayācicchutyā	yatsamānamanubhūyatē ।</l>
<l>tadrūpādipadāsaktissānuprāsā	rasāvahā ॥ 164 ॥</l></lg></b> (kāvyāda. 1.52)
<b><lg>
<l>navō'rthaḥ sūktiragrāmyā śravyō bandhaḥ sphuṭā śrutiḥ ।</l>
<l>alaukikārthānuktiśca	rasamāhartumīśata1 ॥ 165 ॥</l></lg></b> (ha.ca.)
<p>tatra rasālaṅkārasaṅkaraḥ ṣōḍhā sambhavati—</p>
<p><b>'śabdālaṅkārapradhānaḥ, arthālaṅkārapradhānaḥ, ubhayālaṅkārapradhānaḥ, bhāvapradhānaḥ,
ābhāsapradhānaḥ rasapradhānaścēti' ।</b> tēṣu —</p>
<p><b>śabdālaṅkārapradhānō</b> yathā—(pr̥. 605)</p>
<b><lg>
<l>kamalamaliramuñcadutpalakalikātaralōlamutpalāśaṅkāṁ	tē ।</l>
<l>kurutē sma cakṣuralikulakalikātaralōlamutpalāśaṅkāṁ tē ॥ 166 ॥</l>
</lg></b>
<p>atra ratirasaprabhavaṁ vāgārambhamabhibhūya yamakānuprāsau śabdālaṅkārau prādhānyēna pratīyētē ।</p>
<p><b>arthālaṅkārapradhānō</b> yathā— (sēba. 15.66)</p>
<b><lg>
<l>pulaaṁ jaṇēṁti dahakaṁdharassa rāhavasarā sarīraaḍaṁtā ।</l>
<l>jaṇaasuāpaōharapphaṁsa—karajualāṇivvūḍhā ॥ 167 ॥</l>
</lg></b>
<lg>
<l>(pulakaṁ janayanti daśakandharasya rāghavaśarāḥ śarīrē patantaḥ ।</l>
<l>janakasutāpayōdharasparśamahārghita—kara—yugala—nirvyūḍhā ॥)</l>
</lg>
<p>atra rasābhāsamabhibhūya hēturarthālaṅkāraḥ prādhānyēna pratīyatē ।</p>
<p><b>ubhayālaṅkārapradhānō</b> yathā—</p>
<b><lg>
<l>kiṁ guru jahaṇaṁ aha thaṇabharō tti bhāa-kara-alagga-tuliāē ।</l>
<l>vihiṇō khuttaṁguli-magga-vibbhamaṁ vahai sē tivalī ॥ 168 ॥</l>
</lg></b>
<lg>
<l>(kiṁ guru jaghanamatha stanabhara iti bhāgakaratalāgratulitāyāḥ ।</l>
<l>vidhēḥ	khātāṅgulimārgavibhramaṁ	vahatyasyāstrivalī ॥)</l>
</lg>
<!-- NOTES pg=654!-->
1. iha uttarārdham 'vikaṭākṣarabandhastu kr̥tsnamēkatra duṣkaram' iti ।
<pb n="655"/>
<p>atra ratiprabhavān vismayādīnabhibhūya paryāyasaṁśayahētūtprēkṣōpamā ubhayālaṅkārāḥ
prādhānyēna pratīyantē ।</p>
<p><b>bhāvapradhānō</b> yathā—</p>
<b><lg>
<l>tīē daṁsaṇasuhaē paṇaa-kkhalaṇa-jaṇiō muhammi maṇaharē ।</l>
<l>rōsō vi harai hiaaṁ maapaṁkō vva maalaṁchaṇammi ṇisaṇṇō ॥ 169 ॥</l>
</lg></b>
<lg>
<l>(tasyā darśanasubhagē praṇayaskhalanajanitō mukhē manōharē ।</l>
<l>rōṣō'pi harati hr̥dayaṁ madapaṅka iva mr̥galāñchanē niṣaṇṇaḥ ॥)</l>
</lg>
<p>atra	hētūpamātiraskārēṇa rasavatō harērvacasi vāgārambharūpē rukmiṇīdatta—
pārijātamañjarīvilōkanaprabhavaṁ satyabhāmāyā rōṣabhāvarāmaṇīyakaṁ prādhānyēna pratīyatē ।</p>
<p><b>ābhāsapradhānō</b> yathā—</p>
<b><lg>
<l>kaha mā jhijjau majjhō imīa kaṁdōṭṭhadalasaricchēhiṁ ।</l>
<l>acchīhiṁ jō ṇa dīsai ghaṇa-thaṇahara-ruddha-pasarēhiṁ ॥ 170 ॥</l>
</lg></b>
<lg>
<l>(kathaṁ mā kṣīyatāṁ madhya ētasyā kandōṣṭha/nīlōtpala—dalasadr̥śābhyām ।</l>
<l>akṣibhyāṁ yō na dr̥śyatē ghanastanabhararuddhaprasarābhyām ॥)</l></lg>
<p>atra hētūpamōtprēkṣāsamādhitiraskārēṇa kasyacidanavāp‍tadayitāpratyabhiyōgā—
bhimānasukhasya subhagamāninaḥ pratināyakādēḥ pratyahaṁ sīdataḥ rasābhāsavāgārambhaḥ
prādhānyēna pratīyatē ।</p>
<p><b>rasapradhānō</b> yathā—</p>
<p><b>mā garvamudvaha kapōlatalē cakāsti ॰॥ 171 ॥</b> (pr̥. 535 H.O.S.)</p>
<p>atrākṣēpahētvahētuparyāyōktibhyaḥ prakr̥ṣṭaratirasaprasavaḥ priyaprēmābhimānavikatthanāyāḥ
priyavayasyāyāḥ purastāt svakāntaprēmanivēdanāparaḥ vēpathuvyabhicārasūcakō vāgārambhaḥ
prādhānyēna pratīyatē ।</p>
<p>ēvamiyamanēkaprakārā saṁsr̥ṣṭirguṇarasālaṅkārasaṁkaraprabhavābhimantavyā । tatrāpi
pradhānāṅgabhāvēna samakakṣyatayā ca vyaktāvyaktōbhayātmakarūpāyāḥ tilataṇḍulakṣīra—
jalacchāyādarśakādayō bhēdā yathāyōgamavagantavyāḥ ।</p>
<p>tē kiṁ vaktavyāḥ?</p>
<p>na vaktavyāḥ ।</p>
<p>kathamanuktā gamyantē ?</p>
<pb n="656"/>
<p>uktēṣvēvāntarbhāvāt । tadyathā—arthōbhayālaṅkārasaṅkarābhidhānē 'khaṁ vastē' iti 'carcāṁ
pārayati' iti <b>vibhakti</b>mudrā 'kalaviṅkakaṇṭhamalinaṁ kādambinīkambalam' iti <b>padamudrā</b>
ca śabdālaṅkārāvapi saṁkīryamāṇau pratīyētē ।</p>
<p>kiṁ punaramī saṅkarā dvayōrbahūnāmapi bhavantīti?</p>
<p>dvayōrēvēti brūmaḥ ।</p>
<p>nanvidānīmēvōktaṁ bahūnāmapi bhavantīti? dvayōrdvayōḥ sarvaprakārairapyudāhr̥tatvād vākyē
ca guṇarasayōgasya nityatvādullēkhavanta ēva saṅkarā gr̥hyantē, nānullēkhavantaḥ ।</p>
<p>tadyathā— (kusaṁ. 2.12)</p>
<b><lg>
<l>ud‍ghātaḥ praṇavō yāsāṁ nyāyaistribhirudīraṇam ।</l>
<l>karma yajñaḥ phalaṁ svargastāsāṁ tvaṁ prabhavō girām ॥ 172 ॥</l>
</lg></b>
<p>atra ślāghyaviśēṣaṇayōga udāttatvamiti śabdaguṇē arthaprākaṭyaṁ prasādaḥ,
viśēṣyānupādānādasampūrṇavākyatā nēyatvamiti dōṣaguṇaśca nōllikhati, vibhāvyamānastu
pratīyatē । jñāpakahētvarthālaṅkārē 'tāsāṁ tva prabhava' iti kārakahēturarthālaṅkāraḥ kramaracanēti
śabdālaṅkāra 1nōllikhati vibhāvyamānastu pratīyatē । prēyasi rasē vismayaprakarṣō harṣōtkarṣaṁ
(rṣaśca?) nōllikhati vibhāvyamānastu pratīyatē । ēvaṁ</p>
<b><lg>
<l>kiṁ yēna sr̥jasi vyaktamuta yēna bibharṣi tat ।</l>
<l>atha yastasya saṁhartā bhāgaḥ katama ēṣa tē ॥ 173 ॥</l></lg></b> (kusaṁ. 6.23)
<p>atra vitarkālaṅkārē kārakahētuḥ kramaracanā ca nōllikhati, prasādārthaguṇē suśabdatā
bandhavaikaṭyaṁ ca nōllikhati, matiprakarṣē prītyutkarṣō vitarkaśca nōllikhati ।
vibhāvyamānāstu sarva ēva pratīyantē । tathā</p>
<b><lg>
<l>śiñjānamañjumañjīrakāñcīsañcāracāravaḥ ।</l>
<l>ramayanti manaḥ kāntā nitāntaṁ yōgināmapi ॥ 174 ॥</l>
</lg></b>
<p>atra saukumāryaśabdaguṇē samāsabhūyastvamōjaḥ ślāghyaviśēṣaṇayōga udāttatvaṁ ca
nōllikhati । anuprāsaśabdālaṅkārē hēturarthālaṁkārō jātiśca nōllikhati । vismayabhāvē
ratirmatiśca nōllikhati । vibhāvyamānāśca sarva ēva pratīyantē । api ca</p>
<b><lg>
<l>payōdharataṭōtsaṅgalagnasandhyātapāṁśukā ।</l>
<l>kasya kāmāturaṁ cētō vāruṇī na kariṣyati ॥ 175 ॥</l></lg></b> (kāvyāda. 1.84)
<p>atra hētusamādhyalaṅkārayōḥ ślēṣarūpakālaṅkārau kāntyudāttatvaguṇayōrōjaḥ—
<!-- NOTES pg=656!-->
1. nōllikhatītyēvā'trāsau vākyayōgaḥ ।
<pb n="657"/>
prasādaguṇau ālambanavibhāvōddīpanavibhāvayōrmativitarkau ca nōllikhati । tē tu
vibhāvyamānāḥ pratīyantē । kiṁca —</p>
<b><lg>
<l>hastē līlākamalamalakaṁ bālakundānuviddhaṁ1
nītā lōdhraprasavarajasā pāṇḍutāmānanaśrīḥ ।</l>
<l>cūḍāpāśē navakuravakaṁ cāru karṇē śirīṣaṁ
sīmantē ca tvadupagamajaṁ yatra nīpaṁ vadhūnām ॥ 176 ॥</l></lg></b> (mēgha. 65)
<p>atra jñāpakahētvalaṅkārē kārakahēturjātiścārthālaṅkārau, āvantyā rītiḥ kramaracanā
ca śabdālaṅkārau, dīpakakramaślēṣahētūktiparyāyāśca ubhayālaṅkārau(rā) nōllikhanti ।
ślāghyaviśēṣaṇayōga udāttatvamiti śabdaguṇē yāvadarthapadatā saṁmitatvam,
aniṣṭhurākṣaraprāyatā saukumāryamiti śabdaguṇau, dīp‍tarasatvaṁ kāntirarthaprākaṭyaṁ prasāda
ityarthaguṇō, kālavirōdhi niṣkriyamaśarīramiti dōṣaguṇau ca nōllikhanti ।
svanivāsavarṇanōtkarṣē patiprabhāvōpavarṇanaṁ nivāsijanavaidagdhyābhidhānaṁ ca vibhāvau
priyatamāsthāna (?) prēyōrasē sarvōpakaraṇaprāguṇyasmr̥tiḥ vilāsādyabhinandanaṁ cānubhāvau
priyasuhr̥tprarōcanōtsāhē ghanāgamanīpavikāsasmr̥tirutkaṇṭhēti ca vyabhicāriṇau nōllikhanti ।
vibhāvyamānāstu sarva ēva pratīyantē । anyacca —</p>
<b><lg>
<l>śikhaṇḍē khaṇḍēnduḥ śaśidinakarau karṇayugalē
galē tārā hāraḥ taralamuḍucakraṁ ca kucayōḥ ।</l>
<l>taṭitkāñcī sandhyā sicayarucayaḥ kāli! tadayaṁ
tavākalpaḥ kalpavyuparamavidhēyō vijayatē ॥ 177 ॥</l>
</lg></b>
<p>atrārōhāvarōhakramō gatiḥ, ślāghyaviśēṣaṇayōga udāttatvamiti śabdaguṇayōrbandha—
vaikaṭyādayaḥ śabdaguṇāḥ, dīp‍tarasatvaṁ kāntirarthaprākaṭyaṁ prasāda ityarthaguṇayōḥ
rūḍhāhaṅkārataurjityamityādayō'rthaguṇāḥ, kālādivirōdhyaprakr̥tarasatvamiti dōṣaguṇayōḥ
niṣkriyatvādayō dōṣaguṇā nōllikhanti । vākyamudrānuprāsaśabdālaṅkārayōḥ kramaracanādayaḥ
śabdālaṅkārāḥ, jātihētvarthālaṅkārayōḥ jñāpakahētvādayō'rthālaṅkārā; samāsōktirūpa—
kōbhayālaṅkārayōḥ samuccayōktyādaya ubhayālaṅkārāḥ nōllikhanti । prēyaśśāntara—
sayōrbhayānakādayō rasāḥ raudraśrr̥ṅgārābhāsayōrvīrābhāsādayaḥ ābhāsā matismr̥tibhāva—
yōrharṣādayaśca bhāvā nōllikhanti । vibhāvyamānāśca tē sarva ēva pratīyantē ।</p>
<p><b>sō'yaṁ vākyaviṣayō rasāviyōga uktaḥ ॥</b></p>
<!-- NOTES pg=657!-->
1. dra. asmākaṁ kālidāsagranthāvalīgataḥ pāṭhaḥ ।
<pb n="658"/>
<p>(<b>2. prabandhaviṣayō rasāviyōga</b>)*</p>
<p><b>prabandhaviṣaya</b> ucyatē— sō'pi dōṣahānēna guṇōpādānēna alaṅkārasaṅkarēṇa ca
prakāśamānō manīṣiṇāṁ manaḥprakarṣahēturbhavati । tatra</p>
<p><b>dōṣahānamanaucityādiparihārēṇa</b> yathā— māyākaikēyīdaśarathābhyāṁ rāmaḥ pravāsitō
na mātāpitr̥bhyāmiti <b>nirdōṣadaśarathē;</b></p>
<p>rāmamēva yōdhayan rāmēṇa vālī nihatō na sugrīvamiti <b>mahāvīracaritē;</b></p>
<p>rudhirapriyarākṣasēna duśśāsanasya rudhiraṁ pītaṁ 1na bhīmasēnēnēti <b>vēṇīsaṁhārē;</b></p>
<p>anaṅgāvatārasya pradyumnasyaiva janmāntarapatnī ratirmāyāvatī na gurvaṅganēti <b>harivaṁśē;</b></p>
<p>durvāsasō avadhyānād duṣyantaḥ śakuntalāsvīkāraṁ visasmāra, nānavasthitā—
nurāgatayēti <b>śākuntalē;</b></p>
<p>lavaṇaprayuktarākṣasākṣyāṁ rāma upahvarē tattadabhidhāya sītā parityājitā na
kaikēyīmantharābhyāmiti <b>chalitarāmē;</b></p>
<p>dagdhāyāmapi vāsavadattāyāṁ vairapraticikīrṣayā padmāvatī mayōḍhā, siddhē ca
samīhitē tayā vinā kṣaṇamapi na jīvāmītyavijñātavāsavadattāsannidhērvatsarāja—
syāgnipravēśādhyavasāyaḥ priyāhr̥dayatō vyalīkaśalyamuccakhānēti <b>tāpasavatsarājē;</b></p>
<p>nīcākṣaḥ svāmikāryaṁ sādhayāmīti prabhubhaktyā niraparādhāmapi prēyasīṁ hitvā
svāmikāryāpēkṣayā ahamētāvanti dināni jīvitaḥ, adya tu kr̥tasvāmikārya—
stāmēvānugacchāmīti śivagaṇaḥ śūdrakavinirmitāṁ māyāmayīṁ citāṁ priyāsamakṣaṁ pravivēśa,
sāpi tatprēmāpadānadarśanāpahnutapriyavyalīkā tadviyōgakātarā tatraivātmānaṁ pracikṣēpēti
<b>vikrāntaśūdrakē</b>।</p>
<p>ēvamanyadapi dōṣahānamudāhāryam । guṇōpādānaṁ tu vakṣyamāṇaprabandhabhēdānāṁ
samyaglakṣaṇayōgēna saṁvidhānakasusūtratā; tēṣvēva nagarārṇavavarṇanādīnāṁ sannivēśa—
prāśastyamalaṅkārasaṅkara iti । taduktam— (rāmābhyudayē prastāvanāyām)</p>
<b><lg>
<l>aucityaṁ vacasāṁ prakr̥tyanugataṁ, sarvatra pātrōcitā
puṣṭiḥ svāvasarē rasasya ca, kathāmārgē na cātikramaḥ ।</l>
<l>śuddhiḥ prastutasaṁvidhānakavidhau, prauḍhiśca śabdārthayōḥ,
vidvadbhiḥ	paribhāvyatāmavahitairētāvadēvāstu naḥ ॥ 178 ॥</l>
</lg></b>
<!-- NOTES pg=658!-->
* dra॰ atraiva pr̥॰ 616
<pb n="659"/>
<p>tatrēṣṭārthavyavacchinnā padapaṅ‌ktirvākyapaddhatiḥ prakaraṇāvalī vā <b>prabandhaḥ</b> । yataḥ
padānāṁ subantānāṁ tiṅantānāṁ ca sarvārthasādhāraṇatvānna svarūpanibandhanō viśēṣaḥ pratīyatē ।
nāpi vākyānāṁ, sarvavyavahārasādhāraṇatvāt parasparāvacchēdahētuḥ bhēdaḥ saṁbhavati । na ca
prakaraṇānāṁ śailartunagarārṇavavarṇanādirūpāṇāṁ sakalakāvyaśarīrāṅgatvē tadgatō vyatirēka
upapadyatē । atō ya ēva taiḥ upakriyamāṇō mahāvākyārthaḥ pratiniyatarūpaḥ sa
paramanēkavākyaprakaraṇādisamudāyarūpasya mahākāvyādēravacchēdahētuḥ, tēna vyavacchinnā
viśēṣē'vasthāpitā padapaṅktirvākyapaddhatiḥ prakaraṇāvalī vā prabandhaḥ । yathā
<b>jānakīharaṇaṁ, kumārasambhava</b> iti ।</p>
<p>nanu ca jānakyā haraṇamasmin, kumārasya sambhavō'sminniti bahuvrīhau
prabandhē'nyapadārthē jānakīharaṇamiti na prāpnōti, kāvyē tu kumārasambhava iti । na caikatra
kāvyamēvānyapadārthatvēnāśrīyatē, anyatra prabandha ēvēti niyamahēturasti । tarhi nāyaṁ
bahuvrīhiḥ, ati tu tatpuruṣaḥ, jānakyā haraṇaṁ jānakīharaṇaṁ, kumārasya sambhavaḥ
kumārasambhava iti । abhidhēyēna cābhidhāyakamapi vyapadiśanti kavayaḥ; yathā
abhijñānaśākuntalaṁ nāṭakaṁ, harṣacaritamākhyāyikēti ।</p>
<p>prabandhaścēha dvidhā— <b>prēkṣyaḥ, śravyaśca ।</b> tayōḥ —</p>
<p><b>abhinēyaḥ prēkṣyaḥ </b>। sa ca nāṭakādibhēdāccaturviṁśatiprakārō bhavati—</p>
<p>nāṭakaṁ, prakaraṇaṁ, vyāyōgaḥ, īhāmr̥gaḥ, samavakāraḥ, ḍimaḥ, utsr̥ṣṭikāṅkaḥ, bhāṇaḥ,
prahasanaṁ, vīthī, nāṭikā, saṭṭakaḥ, śrīgaditaṁ, 1durmilikā, prasthānaṁ, kāvyaṁ, bhāṇakaṁ,
bhāṇikā, gōṣṭhī, hallīsakaṁ, nartanakaṁ, prēkṣaṇakaṁ, rāsakaṁ, nāṭyarāsakamiti ।</p>
<p><b>anabhinēyaḥ śravyaḥ ।</b> sō'pyākhyāyikādibhēdāccaturviṁśatiprakārō bhavati—</p>
<p>ākhyāyikā, upākhyānam, ākhyānaṁ, nidarśanaṁ, pravahlikā, mandhu(nthu)llikā,
maṇikulyā, kathā, parikathā, khaṇḍakathā, upakathā, br̥hatkathā, campūḥ, parvabandhaḥ,
kāṇḍabandhaḥ, āśvāsakabandhaḥ, sandhibandhaḥ, avaskandhabandhaḥ, kāvyaśāstraṁ, sargabandhaḥ,
śāstrakāvyaṁ, kōśaḥ, saṅghātaḥ, saṁhitā, 2<b>sāhityaprakāśa</b> iti । tatra</p>
<!-- NOTES pg=659!-->
1. agrē'pi durmilikētyēva nāma ।
2. idamēva hi vastubhūtaṁ nāma granthasyāsya ।
<pb n="660"/>
<p>(<b>prēkṣyaprabandhaḥ (vākyārthābhinayaḥ) —24</b>)</p>
<p><b>abhinēyabhēdēṣu—</b></p>
<p>(<b>1. nāṭakam</b>)</p>
<b><lg>
<l>prakhyātavastuviṣayaṁ prakhyātōdāttanāyakaṁ caiva ।</l>
<l>rājarṣicaritavaṁśānucaritadivyāśrayōpētam	॥ 171 ॥1</l></lg></b> (nāśā.18.9)
<b><lg>
<l>sarvābhirbhāṣābhiḥ	samanvitaṁ	gadyapadyamiśrābhiḥ ।</l>
<l>sarvaiścālaṅkārairlakṣaṇaṣaṭ‌triśatā2	yuktam ॥ 180 ॥</l>
</lg></b>
<b><lg>
<l>nānāvibhūtisaṁyutamr̥ddhivilāsādibhirguṇairyuktam ।</l>
<l>aṅkapravēśakāḍhyaṁ rūpakamiha <hi>nāṭakaṁ</hi> nāma ॥ 181 ॥</l></lg></b> (20.11)
<b><lg>
<l>nr̥patīnāṁ yaccaritaṁ nānārasabhāvasaṁśritaṁ bahudhā ।</l>
<l>sukhaduḥkhōtpattikr̥taṁ vācyaṁ tannāṭakē bhavati ॥ 182 ॥</l></lg></b> (20.12)
<b><lg>
<l>tatrāvasthōpētaṁ kāryaṁ prasamīkṣya binduvistārāt ।</l>
<l>kartavyō'ṅkaḥ samyagguṇānvitō nāṭyatattvajñaiḥ ॥ 183 ॥</l>
</lg></b>
<b><lg>
<l>yatrārthasya samāp‍tiryatra ca bījasya bhavati saṁhāraḥ ।</l>
<l>kiñcidavalagnabinduḥ sō'ṅka iti sadāvagantavyaḥ ॥ 184 ॥</l>
</lg></b>
<b><lg>
<l>yē nāyakā nigaditāstēṣāṁ pratyakṣacaritasambhōgaḥ ।</l>
<l>nānāvasthāntaritaḥ kāryastvaṅkō yathārtharasaḥ ॥ 185 ॥</l>
</lg></b>
<b><lg>
<l>nāyakadēvīparijanapurōhitāmātyasārthavāhānām ।</l>
<l>naikarasāntaravihitō hyaṅka iti budhaiḥ sa vijñēyaḥ ॥ 186 ॥</l>
</lg></b>
<b><lg>
<l>śōkaprasādavidravaśāpōtsargaprasādanakrōdhāḥ ।</l>
<l>udvāhō3'dbha‍utadarśanamaṅkē	pratyakṣajāni syuḥ ॥ 187 ॥</l>
</lg></b>
<b><lg>
<l>yuddhaṁ rājyabhraṁśō maraṇaṁ nagarōparōdhanaṁ caiva ।</l>
<l>pratyakṣāṇi tu nāṅkē pravēśakaiḥ saṁvidhēyāni ॥ 188 ॥</l>
</lg></b>
<!-- NOTES pg=660!-->
1. nā.śā. kāśīsaṁ. ।	2. bhōjamatēna lakṣaṇāni catuṣṣaṣṭirbhavanti ।
3. ud‍vāhō = utsāhō
<pb n="661"/>
<b><lg>
<l>bhāvā rasāśca yasminnārōhantyaṅkavad bhavēt sō'ṅkaḥ ।</l>
<l>nānāvidhānayuktō lakṣmēva ca yaḥ prabandhasya ॥ 189 ॥</l>
</lg></b>
<b><lg>
<l>ēkadivasaprayōjyaḥ kāryastvaṅkō'rthabījamadhikr̥tya ।</l>
<l>āvaśyakakāryāṇāmavirōdhēna	prabandhēṣu ॥ 190 ॥</l>
</lg></b>
<b><lg>
<l>ēkāṅkēna kadācid bahūni kāryāṇi yōjayēd dhīmān ।</l>
<l>āvaśyakāvirōdhēna tatra kāryāṇi kāryāṇi ॥ 191 ॥</l>
</lg></b>
<b><lg>
<l>jñātvā divasāvasthāṁ kṣaṇayāmamuhūrtalakṣaṇōpētām ।</l>
<l>vibhajēt kāryaṁ matimān pr̥thakpr̥thak sarvamaṅkēṣu ॥ 192 ॥</l>
</lg></b>
<b><lg>
<l>raṅgaṁ tu yē praviṣṭāssarvēṣāṁ bhavati tatra niṣkrāmaḥ ।</l>
<l>bījārthayuktiyuktaṁ kr̥tvā kāryaṁ yathārtharasam ॥ 193 ॥</l>
</lg></b>
<b><lg>
<l>divasāvasānakāryaṁ yadyaṅkē nōpapadyatē sarvam ।</l>
<l>aṅkacchēdaṁ kr̥tvā pravēśakaistad vidhātavyam ॥ 194 ॥</l>
</lg></b>
<b><lg>
<l>sannihitanāyakō'ṅkaḥ kartavyō nāṭakē prakaraṇē vā ।</l>
<l>parijanakathānubandhaḥ pravēśakastatra vijñēyaḥ ॥ 195 ॥</l>
</lg></b>
<b><lg>
<l>aṅkacchēdaṁ kr̥tvā māsakr̥taṁ varṣasañcitaṁ vāpi ।</l>
<l>tat sarvaṁ kartavyaṁ varṣādūrdhvaṁ na tu kadācit ॥ 196 ॥</l>
</lg></b>
<b><lg>
<l>yadi kiñcit kāryavaśād gacchati puruṣaḥ prakr̥ṣṭamadhvānam ।</l>
<l>tatrāpyaṅkacchēdaḥ kartavyaḥ pūrvatantrajñaiḥ ॥ 197 ॥</l>
</lg></b>
<b><lg>
<l>aṅkāntarānusārī saṁkṣēpārthamadhikr̥tya bindūnām ।</l>
<l>prakaraṇanāṭakaviṣayē pravēśakassaṁvidhātavyaḥ ॥ 198 ॥</l>
</lg></b>
<b><lg>
<l>nōttamamadhyamapuruṣairācaritō nāpyudāttavacanakr̥taḥ ।</l>
<l>prākr̥tabhāṣācāraḥ	prayōgamāsādya	kartavyaḥ ॥ 199 ॥</l>
</lg></b>
<b><lg>
<l>viṭamunidaivatapuruṣaiḥ	kañcukibhiścārthayuktimāsādya ।</l>
<l>saṁskr̥tavāgbhirapītthaṁ	pravēśakaḥ	saṁvidhātavyaḥ ॥ 200 ॥</l>
</lg></b>
<pb n="662"/>
<b><lg>
<l>kālōtthānagatirasa—vyatyāsārambhakāmaviṣayāṇām ।</l>
<l>arthābhidhānabhūtaḥ pravēśakaḥ syādanēkārthaḥ ॥ 201 ॥</l>
</lg></b>
<b><lg>
<l>bahvāśrayamapyarthaṁ pravēśakaiḥ saṁkṣipēt prabandhēṣu ।</l>
<l>aṅkēṣu saṁprayuktō janayati khēdaṁ prayōgasya ॥ 202 ॥</l>
</lg></b>
<b><lg>
<l>yatrārthasya samāp‍tirna bhavatyaṅkē prayōgabāhulyāt ।</l>
<l>vr̥ttāntaḥ svalpakathaiḥ pravēśakaissō'bhidhātavyaḥ ॥ 203 ॥</l>
</lg></b>
<b><lg>
<l>śuddhassaṅkīrṇō vā dvividhō viṣkambhakaśca vijñēyaḥ ।</l>
<l>madhyamapātraśśuddhaḥ saṅkīrṇō madhyanīcakr̥taḥ ॥ 204 ॥</l>
</lg></b>
<b><lg>
<l>aṅkamukhaṁ garbhāṅkaḥ kāryō'smiṁś‍cūlikāpi vā kuśalaiḥ ।</l>
<l>mā bhūditivr̥ttānāṁ vicchēdō vistarō vēti ॥ 205 ॥</l>
</lg></b>
<b><lg>
<l>aṅkamukhaṁ viśliṣṭaṁ yatrōpaśliṣyatē striyā vākyaiḥ ।</l>
<l>puruṣasya vā tadasminnaṅkamukhamiti vyapadiśanti ॥ 206 ॥</l>
</lg></b>
<b><lg>
<l>aṅkāntarē parāṅkō nipatati yasmin prayōgamāsādya ।</l>
<l>bījārthayuktiyuktō garbhāṅkō nāma sa jñēyaḥ ॥ 207 ॥</l>
</lg></b>
<b><lg>
<l>antaryavanikasaṁsthairmāgadhasūtādibhistu yaḥ kriyatē ।</l>
<l>arthasyōpakṣēpō'nēkavidhaś‍cūlikā	sāpi ॥ 208 ॥</l>
</lg></b>
<b><lg>
<l>nāṭakalakṣaṇamētanmayā samāsēna kīrtitaṁ vidhivat ।</l>
<l>prakaraṇamataḥ paramahaṁ lakṣaṇayuktyā pravakṣyāmi ॥ 209 ॥</l>
</lg></b>
<p>(<b>2. prakaraṇam</b>)</p>
<b><lg>
<l>yatra kavirātmabuddha‍yā vastu śarīraṁ ca nāyakaṁ caiva ।</l>
<l>autpattikaṁ prakurutē tajjñēyaṁ <hi>prakaraṇaṁ</hi> nāma ॥ 210 ॥</l>
</lg></b>
<b><lg>
<l>yadanārṣamaprayuktaṁ parēṇa yat syādabhūtaguṇabandham ।</l>
<l>prakaraṇamiti tadvidyādaud‍‌bhijabījārthasaṁyuktam ॥ 211 ॥</l>
</lg></b>
<b><lg>
<l>yannāṭakē mayōktaṁ vastuśarīraṁ rasāśrayōpētam ।</l>
<l>tatprakaraṇē'pi kāryaṁ kēvalamutpādyavastviha tat ॥ 212 ॥</l>
</lg></b>
<pb n="663"/>
<b><lg>
<l>vipravaṇiksacivānāṁ purōhitāmātyasārthavāhānām ।</l>
<l>caritaṁ yannaikavidhaṁ tajjñēyaṁ prakaraṇaṁ kr̥tibhiḥ ॥ 213 ॥</l>
</lg></b>
<b><lg>
<l>nōdāttanr̥pōpētaṁ na divyacaritaṁ na rājasambhōgam ।</l>
<l>bāhyajanasaṁprayuktaṁ tajjñēyaṁ prakaraṇaṁ lōkē ॥ 214 ॥</l>
</lg></b>
<b><lg>
<l>dāsaviṭaśrēṣṭhiyutaṁ vēśastryupacārakāraṇōpētam ।</l>
<l>mandakulastrīcaritaṁ kāryaṁ kāryaṁ <hi>prakaraṇē</hi> tu ॥ 215 ॥</l>
</lg></b>
<b><lg>
<l>sacivaśrēṣṭhibrāhmaṇapurōhitāmātyasārthavāhānām ।</l>
<l>gr̥havārtā yatra bhavēnna tatra vēśyāṅganā kāryā ॥ 216 ॥</l>
</lg></b>
<b><lg>
<l>yadi vēśayuvatiyuktaṁ na kulastrīsaṅgamarhati kadācit ।</l>
<l>atha kulavadhūprayuktaṁ na vēśayuvatirbhavēttatra ॥ 217 ॥</l>
</lg></b>
<b><lg>
<l>yadi vā kāraṇayuktyā vēśakulastrīsamāgamō'pi syāt ।</l>
<l>avikr̥tabhāṣācāraṁ tatra tu pāṭhyaṁ prayōktavyam ॥ 218 ॥</l>
</lg></b>
<b><lg>
<l>madhyamapuruṣairnityaṁ yōjyō viṣkambhakō'tra tantrajñaiḥ ।</l>
<l>saṁskr̥tavacanānugataḥ saṁkṣēpārthaḥ pravēśakavat ॥ 219 ॥</l>
</lg></b>
<b><lg>
<l>aṅkāntarālavihitapravēśakō'rthakriyāmabhisamīkṣya ।</l>
<l>saṁkṣēpāt sandhīnāmarthānāṁ caiva kartavyaḥ ॥ 220 ॥</l>
</lg></b>
<b><lg>
<l>aṅkē pravēśakē vā prakaraṇamāśritya nāṭakaṁ vāpi ।</l>
<l>na vadhaḥ kartavyō vai yastatra tu nāyakaḥ khyātaḥ ॥ 221 ॥</l>
</lg></b>
<b><lg>
<l>apasaraṇamēva kāryaṁ grahaṇaṁ vā sandhirēva vā yōjyaḥ ।</l>
<l>kāryaṁ ślēṣairbahubhiryathārasaṁ nāṭyatattvajñaiḥ ॥ 222 ॥</l>
</lg></b>
<b><lg>
<l>prakaraṇanāṭakaviṣayē pañcādyā daśaparā bhavatyaṅkāḥ ।</l>
<l>aṅkāntarasandhiṣu ca pravēśakāstēṣu tāvantaḥ ॥ 223 ॥</l>
</lg></b>
<b><lg>
<l>na mahājanaparivāraṁ kartavyaṁ nāṭakaṁ prakaraṇaṁ vā ।</l>
<l>yē tatra kāryapuruṣāścatvāraḥ pañca vā tē syuḥ ॥ 224 ॥</l>
</lg></b>
<b><lg>
<l>vyāyōgēhāmr̥gasamavakāraḍimasaṁjñitāni kāvyāni ।</l>
<l>daśabhirdvādaśabhirvā ṣōḍaśabhirvāpi puruṣaiḥ syuḥ ॥ 225 ॥</l>
</lg></b>
<pb n="664"/>
<p>(<b>3. vyāyōgaḥ</b>)</p>
<b><lg>
<l>vyāyōgastatra budhaiḥ kāryaḥ prakhyātanāyakaśarīraḥ ।</l>
<l>alpastrījanayuktaḥ syādēkāhaprayōjyaśca ॥ 226 ॥</l>
</lg></b>
<b><lg>
<l>bahavastatra tu puruṣā vyāyacchantē kathāśarīravaśāt ।</l>
<l>na ca tatpramāṇaniyamaḥ kiñcaikāṅkau vidhātavyaḥ ॥ 227 ॥</l>
</lg></b>
<b><lg>
<l>na sa divyanāyakakr̥taḥ kāryō rājarṣināyakanibandhaḥ ।</l>
<l>yuddhaniyuddhādharṣaṇasaṅgharṣayutaśca	kartavyaḥ ॥ 228 ॥</l>
</lg></b>
<b><lg>
<l>ēvaṁvidhastu kāryō <hi>vyāyōgō</hi> dīp‍takāvyarasayōniḥ ॥ 229 ॥</l>
</lg></b>
<p>(<b>4. īhāmr̥gaḥ</b>)</p>
<b><lg>
<l>vakṣyāmyataḥ paramahaṁ lakṣaṇamīhāmr̥gasyāpi ।</l>
<l>divyapuruṣāśrayakr̥tō divyastrīkāraṇōpagatayuddhaḥ ॥ 230 ॥</l>
</lg></b>
<b><lg>
<l>suvihitavastunibandhō	vipratyayakārakaścaiva ।</l>
<l>uddhatapuruṣaprāyastrīrōṣagrathitakāvyabandhaśca	॥ 231 ॥</l>
</lg></b>
<b><lg>
<l>saṁkṣōbhavidravakr̥taḥ saṁsphōṭakr̥taśca sa jñēyaḥ ।</l>
<l>tatra ca vadhēpsitānāṁ vadhō'pyudagrō bhavēnna puruṣāṇām ॥ 232 ॥</l>
</lg></b>
<b><lg>
<l>kiñcid‍vyājaṁ kr̥tvā tēṣāṁ yuddhaṁ śamayitavyam ।</l>
<l>strībhēdanāpaharaṇōpamardanaprāp‍tavastuśr̥ṅgāraḥ ॥ 233 ॥</l>
</lg></b>
<b><lg>
<l>īhāmr̥gō	vidhēyaścaturaṅkavibhūṣitastajjñaiḥ ।</l>
<l>yad vyāyōgē kāryaṁ yē puruṣā vr̥ttayō rasāścaiva ॥ 234 ॥</l>
</lg></b>
<b><lg>
<l>īhāmr̥gē'pi tē syuḥ kēvalamamarastriyā yōgaḥ ।</l>
<l><hi>īhāmr̥gasya</hi> lakṣaṇamityuktamidaṁ mayā samāsēna ॥ 235 ॥</l>
</lg></b>
<p>(<b>5. samavakāraḥ</b>)</p>
<b><lg>
<l>vakṣyāmyataḥparamahaṁ lakṣaṇayuktyā samavakāram ।</l>
<l>dēvāsurabījakr̥taḥ prakhyātōdāttanāyakaścaiva ।</l>
<l>tryaṅkastathā trikapaṭastrividravaḥ syāttriśr̥ṅgāraḥ ॥ 236 ॥</l>
</lg></b>
<pb n="665"/>
<b><lg>
<l>dvādaśanāyakabahulō hyaṣṭādaśanāḍikāpramāṇaśca ।</l>
<l>vakṣyāmyasyāṅkavidhiṁ yāvatyō nāḍikā yatra ॥ 237 ॥</l>
</lg></b>
<b><lg>
<l>aṅkō'tra saprahasanaḥ savidravaḥ sakapaṭaḥ savīthīkaḥ ।</l>
<l>dvādaśanāḍīyuktaḥ prathamaḥ kāryaḥ kriyōpētaḥ ॥ 238 ॥</l>
</lg></b>
<b><lg>
<l>kāryastathā dvitīyassamāśritō nāḍikāścatasrastu ।</l>
<l>vastusamāpanavihitō dvināḍikaḥ syāt tr̥tīyō'smin ॥ 239 ॥</l>
</lg></b>
<b><lg>
<l>nāḍīsaṁjñā jñēyā mānaṁ kālasya yanmuhūrtārdham ।</l>
<l>tannāḍikāpramāṇaṁ yathōktamaṅkēṣu saṁyōjyam ॥ 240 ॥</l>
</lg></b>
<b><lg>
<l>aṅkē'ṅkē sambandhaḥ kartavyaḥ kāvyabandhamāsādya ।</l>
<l>arthaṁ	hi	samavakārēṣvapratisambandhamicchanti ॥ 241 ॥</l>
</lg></b>
<b><lg>
<l>vastugatikramavihitō daivavaśādvā paraprayuktō vā ।</l>
<l>sukhaduḥkhōtpattikr̥tastrividhaḥ kapaṭō'tra vijñēyaḥ ॥ 242 ॥</l>
</lg></b>
<b><lg>
<l>yuddhajalasaṁbhramō vā vāyvag‍nigajēndrasaṁbhramakr̥tō vā ।</l>
<l>nagarōparōdhajō	vijñēyō	vidravastrividhaḥ ॥ 243 ॥</l>
</lg></b>
<b><lg>
<l>vividhaścātra vidhijñaiḥ pr̥thakpr̥thakakkāvyabandhavihitārthaḥ ।</l>
<l>trividhakr̥taḥ	śr̥ṅgārō jñēyō dharmārthakāmēṣu ॥ 244 ॥</l>
</lg></b>
<b><lg>
<l>yasmin dharmaprāpakamātmahitaṁ bhavati sādhanaṁ bahudhā ।</l>
<l>vrataniyamatapōyuktō jñēyō'sau dharmaśr̥ṅgāraḥ ॥ 245 ॥</l>
</lg></b>
<b><lg>
<l>arthasyāp‍tiryasmin bhavati ca bahudhā sa cārthaśr̥ṅgāraḥ ।</l>
<l>strīsaṁprayōgaviṣayē	hyarthārthamapīṣyatē'bhiratiḥ ॥ 246 ॥</l>
</lg></b>
<b><lg>
<l>kanyāvilōbhanakr̥taḥ prāp‍tau strīpuṁsayōḥ sa ratyaiva ।</l>
<l>nibhr̥taṁ sāvēgaṁ vā vijñēyaḥ kāmaśr̥ṅgāraḥ ॥ 247 ॥</l>
</lg></b>
<b><lg>
<l>uṣṇiggāyatryādyānyanyāni ca yāni bandhakuṭilāni ।</l>
<l>vr̥ttāni samavakārē kavibhistāni prayōjyāni ॥ 248 ॥</l>
</lg></b>
<b><lg>
<l>ēvaṁ	kāryaḥ	prājñairnānārasasaṁśrayaḥ <hi>samavakāraḥ</hi> ।</l>
<pb n="666"/>
(6. ḍimaḥ)
<l>ḍimalakṣaṇaṁ tu bhūyō lakṣaṇayuktyā pravakṣyāmi ॥ 249 ॥</l>
</lg></b>
<b><lg>
<l>śr̥ṅgārahāsyavarjaṁ śaiṣaiḥ sarvai rasaissamāyuktaḥ ।</l>
<l>dīp‍tarasakāvyayōniścaturaṅkō vai <hi>ḍimaḥ</hi> kāryaḥ ॥ 250 ॥</l>
</lg></b>
<b><lg>
<l>prakhyātavastuviṣayaḥ	prakhyātōdāttanāyakarścēva ।</l>
<l>raudrabhayānakabībhatsavīrakaruṇādbha‍utōpētaḥ	॥ 251 ॥</l>
</lg></b>
<b><lg>
<l>māyēndrajālabahulō	bahupuṁsō(pustō)tthānasaṁyuktaḥ ।</l>
<l>dēvabhujagēndrarākṣasayakṣapiśācāvakīrṇaśca	॥ 252 ॥</l>
</lg></b>
<b><lg>
<l>nirghātōlkāpātairuparāgaiścandrasūryayōryuktaḥ ।</l>
<l>yuddhaniyuddhanibaddhaḥ saṁsphō(samphē)ṭakutaśca kartavyaḥ ॥ 253 ॥</l>
</lg></b>
<b><lg>
<l>sātvatyārabhaṭībhyāṁ vr̥ttibhyāmanvitō ḍimaḥ kāryaḥ ।</l>
<l>ṣōḍaśanāyakabahulastajjñairnānāśrayaviśēṣaḥ ॥ 254 ॥</l>
</lg></b>
<b><lg>
<l>ḍimalakṣaṇamapyabhihitamidamuddēśakramēṇa saṁkṣēpāt ।</l>
<l>utsr̥ṣṭikāṅkabhāṇaprahasanavīthīrathō	vakṣyē ॥ 255 ॥</l>
</lg></b>
<p>(<b>7. utsr̥ṣṭikāṅkaḥ</b>)</p>
<b><lg>
<l>prakhyātavastuviṣayastēṣvaprakhyātavastuviṣayō vā ।</l>
<l>divyapuruṣairviyuktaśśēṣaiśca	samanvitaḥ	puṁbhiḥ ॥ 256 ॥</l>
</lg></b>
<b><lg>
<l>karuṇarasaprāyakr̥tō	niyuddhayuddhōddhataprahāraśca ।</l>
<l>strīparidēvitabahulō	nirvēditavākyabhāṣaśca ॥ 257 ॥</l>
</lg></b>
<b><lg>
<l>nātivyāyatacēṣṭaḥ	sātvatyārabhaṭikaiśikīhīnaḥ ।</l>
<l>kāryaḥ kāvyavidhijñaissatatamihō<b>tsr̥ṣṭikāṅka</b>stu ॥ 258 ॥</l>
</lg></b>
<p>(<b>8. bhāṇaḥ</b>)</p>
<b><lg>
<l>dhūrtaviṭasaṁprayōjyō	nānāvasthāntarātmakaścaiva ।</l>
<l>vastusamāṅkaḥ kāryaḥ satataṁ kāvyē budhai<hi>rbhāṇaḥ</hi> ॥ 259 ॥</l>
</lg></b>
<pb n="667"/>
<b><lg>
<l>ātmānubhūtaśaṁśī parasaṁśrayavarṇanāviśēṣayutaḥ ।</l>
<l>vividhāśrayaśca	bhāṇō	vijñēyaḥ	saikahāryaśca ॥ 260 ॥</l>
</lg></b>
<b><lg>
<l>paravacanamātmasaṁsthaṁ paravacanaiḥ sōttarairgrathitavākyam ।</l>
<l>ākāśapuruṣakathitairaṅgavikārairihābhinayēt	॥ 261 ॥</l>
</lg></b>
<p>(<b>9. prahasanam</b>)</p>
<b><lg>
<l><hi>prahasanami</hi>ha vijñēyaṁ dvividhaṁ śuddhaṁ ca saṅkīrṇam ।</l>
<l>vakṣyāmi tayōryuktyā pr̥thakpr̥thaglakṣaṇaviśēṣam ॥ 262 ॥</l>
</lg></b>
<b><lg>
<l>lōkōpacārayuktā yā vārtā yaśca dambhasaṁyōgaḥ ।</l>
<l>sa	prahasanē	prayōjyō	dhūrtajanavivādasampannaḥ ॥ 263 ॥</l>
</lg></b>
<b><lg>
<l>bhagavattāpasaviprairanyairapi	hāsavādasampannam ।</l>
<l>nīcajanasaṁprayuktaṁ	parihāsābhāṣaṇaprāyam ॥ 264 ॥</l>
</lg></b>
<b><lg>
<l>vēśyānapuṁsakaviṭairvātikadāsījanēna	saṁkīrṇam ।</l>
<l>anibhr̥tavēṣaparicchadacēṣṭitakaraṇaiśca	saṁpannam ॥ 265 ॥</l>
</lg></b>
<b><lg>
<l>avikr̥tabhāṣācāraṁ	viśēṣabhāṣōpahāsaracitapadam ।</l>
<l>niyatagativastuviṣayaṁ śuddhamiha prahasanaṁ bhavati ॥ 266 ॥</l>
</lg></b>
<b><lg>
<l>ud‍ghātyakādibhiridaṁ vīthyaṅgairmiśritaṁ bhavēnmiśram ।</l>
(10. vīthī)
<l><hi>vīthī</hi> syādēkāṅkā dvipātrahāryaikahāryā vā ॥ 267 ॥</l>
</lg></b>
<b><lg>
<l>sarvarasalakṣaṇāḍhyā samanvitāṅgairiyaṁ trayōdaśabhiḥ ।</l>
<l>prathamō(adhamō)ttamamadhyamābhiryuktaḥ syāt prakr̥tibhistisr̥bhiḥ ॥ 268 ॥</l>
</lg></b>
<b><lg>
<l>iti daśarūpakamētad bharatācāryānusāratō gaditam ।</l>
(11. nāṭikā)
<l>prakaraṇanāṭakabhēdō rūpakamiha <hi>nāṭikā</hi> bhavati ॥ 269 ॥</l>
</lg></b>
<b><lg>
<l>strīprāyā caturaṅkā lalitābhinayātmikā suvihitāṅgī ।</l>
<l>bahugītanr̥ttavādyā	ratisaṁbhōgātmikā	caiva ।</l>
<l>rājōpacārayuktā	śr̥ṅgārābhinayabhāvasaṁyuktā ॥ 270 ॥</l>
</lg></b>
<b><lg>
<l>nāyakadēvīparijanasamanvitā	nāṭakaprakr̥tiḥ ।</l>
<pb n="668"/>
(12. saṭṭakaḥ)
<l>prakaraṇasamudbhavā punarutpādyaṁ vastu nāyakaṁ nr̥patim ॥ 271 ॥</l>
</lg></b>
<b><lg>
<l>antaḥpurasaṅgītakakanyāmadhikr̥tya	kartavyā ।</l>
<l>viṣkambhakapravēśakarahitō yastvēkabhāṣayā bhavati ॥ 272 ॥</l>
</lg></b>
<b><lg>
<l>aprākr̥ta—saṁskr̥tayā sa <hi>saṭṭakō</hi> nāṭikāpratimaḥ ।</l>
<l>kāvyaṁ gōpucchāgraṁ kartavyaṁ nāṭikādiṣu prājñaiḥ ॥ 273 ॥</l>
</lg></b>
<b><lg>
<l>yē tūdāttā bhāvāstē sarvē pr̥ṣṭhataḥ kāryāḥ ।</l>
<l>sarvēṣāṁ	kāvyānāṁ	nānārasabhāvayuktiyuktānām ॥ 274 ॥</l>
</lg></b>
<b><lg>
<l>nirvahaṇē kartavyō nityaṁ hi rasō'dbha‍utastajjñaiḥ ।</l>
<l>yaddivyanāyakakr̥taṁ kāvyaṁ saṁgrāmabandhavadhayuktam ॥ 275 ॥</l>
</lg></b>
<b><lg>
<l>tad	bhāratē'tra	varṣē	kartavyaṁ	kāvyabandhēṣu ।</l>
<l>tasmād bhāratamiṣṭaṁ	varṣēṣvanyēṣu nityakālaṁ hi ॥ 276 ॥</l>
</lg></b>
<b><lg>
<l>hr̥dyā	sarvā	bhūmiḥ	śubhagandhā	hēmarat‍namayī ।</l>
<l>upavanagamanakrīḍāvihāranārīratipramōdāḥ	syuḥ ॥ 277 ॥</l>
</lg></b>
<b><lg>
<l>tēṣu hi varṣēṣu sadā na tatra duḥkhaṁ na vā śōkaḥ ।</l>
<l>yē caiṣāmadhivāsāḥ purāṇavādēṣu parvatāḥ kathitāḥ ।</l>
<l>sambhōgastēṣu	bhavēt	karmārambhastathā tasmin ॥ 278 ॥</l>
</lg></b>
<b><lg>
<l>vākyārthābhinayō'yaṁ prakīrtitō nāṭakādibhēdēna ।</l>
<l>dvādaśavidhapadārthābhinayamatha	yathāsthitaṁ	vakṣyē ॥ 279 ॥</l>
</lg></b>
<p>(<b>padārthābhinayaḥ</b>)</p>
<b><lg>
<l>tatra śrīriva dānavaśatrōryasmin kulāṅganā patyuḥ ।</l>
<l>varṇayati	śauryadhairyaprabhr̥tiguṇānagratassakhyāḥ ॥ 280 ॥</l>
</lg></b>
<b><lg>
<l>patyā ca vipralabdhā gātavyē taṁ kramādupālabhatē ।</l>
<l><hi>śrīgaditamiti</hi> 13 manīṣibhirudāhr̥tō'sau padābhinayaḥ ॥ 281 ॥</l>
</lg></b>
<pb n="669"/>
<b><lg>
<l>cauryaratapratibhēdaṁ	yūnōranurāgavarṇanaṁ	vāpi ।</l>
<l>yatra grāmyakathābhiḥ kurutē kila dūtikā rahasi ॥ 282 ॥</l>
</lg></b>
<b><lg>
<l>mantrayati ca tadviṣaya(yē) nyagjātitvēna yācatē ca vasu ।</l>
<l>labdhvāpi labdhumicchati <hi>durmilikā</hi>14 nāma sā bhavati ॥ 283 ॥</l>
</lg></b>
<b><lg>
<l>prathamānurāgamānapravāsaśr̥ṅgārasaṁśrayaṁ	yat	syāt ।</l>
<l>prāvr̥ḍvasantavarṇanaparamanyad	vāpi	sōtkaṇṭham ॥ 284 ॥</l>
</lg></b>
<b><lg>
<l>antē	vīrarasāḍhyairnibaddhamētaccaturbhirapasāraiḥ ।</l>
<l><hi>prasthāna</hi>mita15 bruvatē pravāsamupalakṣayēt sudhiyaḥ ॥ 285 ॥</l>
</lg></b>
<b><lg>
<l>ākṣip‍tikātha varṇō mātrā dhruvakō'tha bhag‍natālaśca ।</l>
<l>paddhatikācchardhanikā yatra syustadiha 16<hi>kāvya</hi>miti ॥ 286 ॥</l>
</lg></b>
<b><lg>
<l>yuktaṁ layāntarairyacca dhvanikāsthānanirmitairbhavati ।</l>
<l>kāvyamiti; vividharāgaṁ citramiti taducyatē kr̥tibhiḥ ॥ 287 ॥</l>
</lg></b>
<b><lg>
<l>hariharabhānubhavānīskandapramathādhipastutinibandhaḥ ।</l>
<l>uddhatakaraṇaprāyaḥ	strīvarjō	varṇanāyuktaḥ ॥ 288 ॥</l>
</lg></b>
<b><lg>
<l>dhavalaguṇakīrtanaparairgāthārambhādibhiḥ stutinibandhaḥ ।</l>
<l>gāyanasahōktiyuktōdantēna	vibhūṣitaprāyaḥ ॥ 289 ॥</l>
</lg></b>
<b><lg>
<l>tricatuḥpañcavitālairviśrāmaiḥ	sap‍tabhiḥ	paricchinnaḥ ।</l>
<l>ardhōd‍grāhanivāraṇasaṁkhyātaiḥ	kutracinniyataḥ ॥ 290 ॥</l>
</lg></b>
<b><lg>
<l>samaviśrāmairdvipathairvibhūṣitaḥ	pañcamē	viparivartē ।</l>
<l>gāthāmātrādvipathakapāṭhyēnālaṅkr̥tō	bhavati ॥ 291 ॥</l>
</lg></b>
<b><lg>
<l>varṇō'tha mattapālī sabhag‍natālā tvanantaraṁ gāthā ।</l>
<l>anubhag‍natālamātrē prathamē syād bhag‍natālaśca ॥ 292 ॥</l>
</lg></b>
<b><lg>
<l>mātrānu ca mārgaṇikā mātrātha tatō'nu bhag‍natālaśca ।</l>
<l>gāthādvipathavahantō viśrāmē syād dvitīyē tu ॥ 293 ॥</l>
</lg></b>
<b><lg>
<l>mātrā viṣamacchinnā sabhag‍natālātha bhavati radhvāthyā ca ।</l>
<l><hi>mārgaṇi</hi>kētyēvaṁ syāt tālavidhānaṁ tr̥tīyē tu ॥ 294 ॥</l>
</lg></b>
<pb n="670"/>
<b><lg>
<l>mātrādvipathavahantō radhvāthyāvasthāpanaṁ caturthē syuḥ ।</l>
<l>radhvā/thyātha bhag‍natālō mārgaṇikādvipathaviṣamāśca ॥ 295 ॥</l>
</lg></b>
<b><lg>
<l>pañcamakē ṣaṣṭhē'pyatha radhvā/thyānu ca bhag‍natālaḥ syāt ।</l>
<l>dvipathakamārgaṇikē ca syātāmatha sap‍tamē śr̥ṇuta ॥ 296 ॥</l>
</lg></b>
<b><lg>
<l>radhvā/thyātha bhag‍natālaśśuddhē bhāṇē kramaḥ pradiṣṭō'yam ।</l>
<l>saṅkīrṇabhāṇabhaṇitiḥ kāryā syādubhayasaṁyōgāt ।</l>
<l>kiñcidanuddhatabhāvāt tālakramavarjanācca citrō'yam ॥ 297 ॥</l>
</lg></b>
<b><lg>
<l>iti śuddhaḥ saṁkīrṇaścitraśca matastridhā bhāṇaḥ ।</l>
<l>yadi vaiṣa śuddhavācā śuddhaḥ saṁkīrṇayātha saṁkīrṇaḥ ॥ 298 ॥</l>
</lg></b>
<b><lg>
<l>sarvābhirbhāṣābhiścitraiśca	vicēṣṭitaiścitraḥ ।</l>
<l>ayamuddhatō'tha lalitō bhāṇō lalitōddhataśca sambhavati ॥ 299 ॥</l>
</lg></b>
<b><lg>
<l>arthānāmauddhatyāllālityādubhayabhāvācca ।</l>
<l>yad duṣkaramabhinēyaṁ citraṁ cātyudbhaṭaṁ ca yad bhavati ।</l>
<l><hi>tadbhāṇakē'bhidhēya</hi>17	yutamanutālairvitālaiśca ॥ 300 ॥</l>
</lg></b>
<b><lg>
<l>sō'traivāntarbhāvyō yō bhāṇō nandimālināmā syāt ।</l>
<l>bhinnaḥ kaiścit kathitō bharatamataṁ samyagaviditvā ॥ 301 ॥</l>
</lg></b>
<b><lg>
<l>ākāśapuruṣamuddiśya vastu yat paṭhyatē'thavā kriyatē ।</l>
<l>viśliṣṭōdbhaṭabhāvaprayōgamiha <hi>nandimālī</hi> saḥ ॥ 302 ॥</l>
</lg></b>
<b><lg>
<l>prāyō haricaritayutā svīkr̥tagāthādivarṇamātrā ca ।</l>
<l>sukumārataḥ prayōgād bhāṇō'pi hi <b>bhāṇikā</b>18 bhavati ॥ 303 ॥</l>
</lg></b>
<b><lg>
<l>divyābhiścārībhirvivarjitā	lalitakaraṇasaṁyuktā ।</l>
<l>tālāntarālanr̥ttā k‍vacidapi radhvā/yādisaṅkalitā ॥ 304 ॥</l>
</lg></b>
<b><lg>
<l>ardhōd‍grāhanivāraṇagāyanasahavacanamattapālībhiḥ ।</l>
<l>viśrāmaiśca vihīnā strīyōjyā varjitaiḥ/tastālaiḥ ॥ 305 ॥</l>
</lg></b>
<b><lg>
<l>vastūni <hi>bhāṇikāyā</hi> nava daśa vā niyamatō vidhīyantē ।</l>
<l>navamādyapañcamēṣu sthānēṣu ca bhag‍natālaḥ syāt ॥ 306 ॥</l>
</lg></b>
<pb n="671"/>
<b><lg>
<l>sthānāntarēṣu cāsyāṁ layatālavidhiryadr̥cchayā kriyatē ।</l>
<l>vividhavacōvinyāsaissabhyajanōtsāhasampattiḥ	॥ 307 ॥</l>
</lg></b>
<b><lg>
<l>gōṣṭhē yattu viharataścēṣṭitamiha kaiṭabhadviṣaḥ kiṁcit ।</l>
<l>riṣṭāsurapramathanaprabhr̥ti tadicchanti 19<hi>gōṣṭhīti</hi> ॥ 308 ॥</l>
</lg></b>
<b><lg>
<l>yanmaṇḍalēna nr̥ttaṁ strīṇāṁ 20<hi>hallīsakaṁ</hi> tu tat prāhuḥ ।</l>
<l>tatraikō nētā syād gōpastrīṇāmiva murāriḥ ॥ 309 ॥</l>
</lg></b>
<b><lg>
<l>yasya padārthābhinayaṁ lalitalayaṁ sadasi nartakī kurutē ।</l>
<l>tanna<hi>rtanakaṁ</hi>21	śamyālāsyacchalikadvipadyādi ॥ 310 ॥</l>
</lg></b>
<b><lg>
<l>rathyāsamājacatvarasurālayādau pravartyatē bahubhiḥ ।</l>
<l>pātraviśēṣairyat tat <hi>prēkṣaṇakaṁ</hi>22 kāmadahanādi ॥ 311 ॥</l>
</lg></b>
<b><lg>
<l>ṣōḍaśa dvādaśāṣṭau vā yasmin nr̥tyanti nāyikāḥ ।</l>
<l>piṇḍībandhādivinyāsai	<hi>rāsakaṁ</hi>23	tadudāhr̥tam ॥ 312 ॥</l>
</lg></b>
<b><lg>
<l>piṇḍanāttu bhavē<hi>tpiṇḍī</hi> gumphanā<hi>cchuṅkhalā</hi> bhavēt ।</l>
<l>bhēdanād bhēdyakō jātō latā jālāpanōdanaḥ ॥ 313 ॥</l>
</lg></b>
<b><lg>
<l>ētē nr̥ttātmakāḥ kāryā nāṭyavantaḥ kriyāvidhau ।</l>
<l>sukumārōddhatairaṅgairgāyikābhirvilakṣaṇāḥ	॥ 314 ॥</l>
</lg></b>
<b><lg>
<l>vākyasyāvadhayō hyētē piṇḍyādyā brahmaṇō'ṅgajāḥ ।</l>
<l>na	padairabhidhīyantē	hyanukāryānurūpiṇaḥ ॥ 315 ॥</l>
</lg></b>
<b><lg>
<l>kāminībhirbhuvō	bhartuś‍cēṣṭitaṁ	yattu	nr̥tyatē ।</l>
<l>rāgād vasantamāsādya sa jñēyō <hi>nāṭyarāsakaḥ</hi>24 ॥ 316 ॥</l>
</lg></b>
<b><lg>
<l><hi>carca</hi>rīti	ca	tāmāhurvarṇatālēna	tatra tu ।</l>
<l>praviśēt	kāminīyugmaṁ	samacāryadiśikṣitam ॥ 317 ॥</l>
</lg></b>
<b><lg>
<l>vāmadakṣiṇasañcārairaṅgaistēna	pariṣkr̥tam ।</l>
<l>tatastadēva		<hi>varṇaṁ</hi>	tadālīḍhadvayasaṁsthitam ॥ 318 ॥</l>
</lg></b>
<b><lg>
<l>chōṭikābhirdrutaṁ	tālaṁ	vādakānāṁ	pradarśayēt ।</l>
<l>pañcaghātakasaṁjñō'rthaśchēdaḥ	tasmāt	pravartatē ॥ 319 ॥</l>
</lg></b>
<pb n="672"/>
<b><lg>
<l>nr̥ttēna	vibhajēt	khaṇḍaiścaturbhistribhirēva	vā ।</l>
<l>anyōnyāṅkisañcārairhastatālairmithaḥ	kr̥taiḥ ॥ 320 ॥</l>
</lg></b>
<b><lg>
<l>parikramya ca niṣkrāmēt tatō'nyad dvitayaṁ viśēt ।</l>
<l>ēkakālaṁ	tu	nissandhipravēśō	nirgamastayōḥ ॥ 321 ॥</l>
</lg></b>
<b><lg>
<l><hi>puṣpāñjali</hi>prayōgaṁ	tu	mātrātālēna	yōjayēt ।</l>
<l>ubhayōḥ pārśvayōḥ paścāt pātrāṇi praviśanti ca ॥ 322 ॥</l>
</lg></b>
<b><lg>
<l>yad	dārpaṇakatālēna	rathyāvarṇādivarṇakaiḥ ।</l>
<l>śuṣkagītaprayōgaṁ	tu	tatō	gāyanti	gāyanāḥ ॥ 323 ॥</l>
</lg></b>
<b><lg>
<l>latākhyairbhēdyakairgulmairnānāvr̥/nr̥ttapradarśakaiḥ	।</l>
<l>pātrairēkatra		saṁyuktaṁ	<hi>piṇḍībandhaṁ</hi> tu kārayēt ॥ 324 ॥</l>
</lg></b>
<b><lg>
<l>tatō	valinikātālaṁ	śuṣkavarṇaprayōgataḥ ।</l>
<l>murajākṣaravādyaistu	hanyāddaṇḍaṁ	tu	daṇḍakaiḥ ॥ 325 ॥</l>
</lg></b>
<b><lg>
<l>ēvaṁ	nr̥ttakramēṇānyō	hyapasārassamāpyatē ।</l>
<l>apasāratrayaṁ	cānyat	kalpyatē	sāmprataṁ	mayā ॥ 326 ॥</l>
</lg></b>
<b><lg>
<l>tatrāpi	pūrvavannr̥ttaṁ	kāmatastu	layakramaḥ ।</l>
<l>kathitō	rāsakaprāntē	śubhārthō	vacanakramaḥ ॥ 327 ॥</l>
</lg></b>
<b><lg>
<l>labdhvā dugdhamahōdadhau suragaṇaiḥ pītvā'mr̥taṁ yastadā
piṇḍīśr̥ṅkhalikāviśēṣavihitō yuktō latābhēdyakaiḥ ।</l>
<l>citrātōdyapadakramairlayayutō	bhēdadvayālaṅkr̥ta—
ścārīkhaṇḍasumaṇḍalairanugataḥ sō'yaṁ matō <hi>rāsakaḥ</hi> ॥ 328 ॥</l>
</lg></b>
<p>(<b>śravyaprabandhaḥ —24</b>)</p>
<p>athānabhinēyabhēdāḥ । tēṣu—</p>
<b><lg>
<l>kanyāpahārasaṅgarasamāgamābhyudayabhūṣitaṁ	yasyām ।</l>
<l>nāyakacaritaṁ	brūtē	nāyaka	ēvāsya	vānucaraḥ ॥ 321 ॥</l>
</lg></b>
<b><lg>
<l>vaktrāparavaktravatī sōcch‍vāsā saṁskr̥tēna gadyēna ।</l>
<l>sā''khyāyikēti kathitā mādhavikā—harṣacaritādi ॥ 330 ॥</l>
</lg></b>
<pb n="673"/>
<b><lg>
<l>nala—sāvitrī—ṣōḍaśarājōpākhyānavat prabandhāntaḥ ।</l>
<l>anyaprabōdhanārthaṁ	yadupākhyāti	<hi>tadupākhyānam</hi> ॥ 331 ॥</l>
</lg></b>
<b><lg>
<l><hi>ākhyānaka</hi>saṁjñāṁ tallabhatē yadyabhinayan paṭhan gāyan ।</l>
<l><hi>granthika</hi> ēkaḥ kathayati gōvindavadavahitē sadasi ॥ 332 ॥</l>
</lg></b>
<b><lg>
<l>niścīyatē tiraścāmatiraścāṁ vā yatra cēṣṭābhiḥ ।</l>
<l>kāryamakāryaṁ	vā	<hi>tannidarśanaṁ</hi> pañcatantrādi ॥ 333 ॥</l>
</lg></b>
<b><lg>
<l>dhūrtaviṭa—kuṭṭanīmatamayūramārjārikādi	yallōkē ।</l>
<l>kāryākāryanirūpaṇarūpamiha	<hi>nidarśanaṁ</hi>	tadapi ॥ 334 ॥</l>
</lg></b>
<b><lg>
<l>yatra dvayōrvivādaḥ pradhānamadhikr̥tya jāyatē sadasi ।</l>
<l>sārdhaprākr̥taracitā	<hi>pravahlikā</hi> cēṭakaprabhr̥ti ॥ 335 ॥</l>
</lg></b>
<b><lg>
<l>kṣudrakathā <hi>manthullī</hi> yēha mahārāṣṭrabhāṣayā bhavati ।</l>
<l>gōrōcanēva kāryā <hi>sānaṅgavatīva</hi> vā kavibhiḥ ॥ 336 ॥</l>
</lg></b>
<b><lg>
<l>yasyāmupahāsaḥ syāt purōhitāmātyatāpasādīnām ।</l>
<l>prārabdhānirvāhē	sāpi	hi	<hi>manthullikā</hi> bhavati ॥ 337 ॥</l>
</lg></b>
<b><lg>
<l>maṇikulyāyāṁ jalamiva na lakṣyatē yatra pūrvatō vastu ।</l>
<l>paścāt prakāśatē sā <hi>maṇikulyā</hi> matsyahasitādi ॥ 338 ॥</l>
</lg></b>
<b><lg>
<l>yā'niyamitagatibhāṣā	divyādivyōbhayētivr̥ttavatī ।</l>
<l>kādambarīva līlāvatīva vā sā <hi>kathā</hi> kathitā ॥ 339 ॥</l>
</lg></b>
<b><lg>
<l>paryāyēṇa bahūnāṁ yatra pratiyōgināṁ kathākuśalaiḥ ।</l>
<l>śrūyantē śūdrakavajjigīṣubhiḥ <hi>parikathā</hi> sā tu ॥ 340 ॥</l>
</lg></b>
<b><lg>
<l>granthāntaraprasiddhaṁ	yasyāmitivr̥ttamucyatē	vibudhaiḥ ।</l>
<l>madhyādupāntatō	vā	sā	<hi>khaṇḍakathā</hi> yathēndumatī ॥ 341 ॥</l>
</lg></b>
<b><lg>
<l>yatrāśritya kathāntaramatiprasiddhaṁ nibadhyatē kavibhiḥ ।</l>
<l>caritaṁ	vicitramanyat		<hi>sōpakathā</hi> citralēkhādi ॥ 342 ॥</l>
</lg></b>
<b><lg>
<l>lambhāṅkitādbha‍utārthā piśācabhāṣāmayī mahāviṣayā ।</l>
<l>naravāhanadattādēścaritamiva	<hi>br̥hatkathā</hi> bhavati ॥ 343 ॥</l>
</lg></b>
<pb n="674"/>
<b><lg>
<l>yā''khyāyikaiva sāṅkā sōcch‌vāsā divyapadyagadyamayī ।</l>
<l>sā	damayantī—vāsavadattādirihōcyatē <hi>campūḥ</hi> ॥ 344 ॥</l>
</lg></b>
<b><lg>
<l>yasminnitihāsārthāśchandōbhissaṁskr̥tēna	badhyantē ।</l>
<l>bahavaḥ	sa	<hi>parvabandhō</hi> bhavati mahābhārataprabhr̥tiḥ ॥ 345 ॥</l>
</lg></b>
<b><lg>
<l>yatrētihāsamakhilaṁ	yathāsthitaṁ	caikamēva	bhāṣantē ।</l>
<l>r̥ṣayasya	<hi>kāṇḍabandhō</hi> rāmāyaṇasannibhō bhavati ॥ 346 ॥</l>
</lg></b>
<b><lg>
<l>yasminnitihāsārthān apēśalān pēśalān kaviḥ kurutē ।</l>
<l>sa hayagrīvavadhādiprabandha iva <hi>sargabandhaḥ</hi> syāt ॥ 347 ॥</l>
</lg></b>
<b><lg>
<l>yaḥ sargabandhatulyō nibadhyatē prākr̥tēna śuddhēna ।</l>
<l><hi>āśvāsakabandhō'sau</hi>	vijñēyaḥ	sētubandhādiḥ ॥ 348 ॥</l>
</lg></b>
<b><lg>
<l>yō'pabhraṁśanibandhō	mātrācchandōbhirabhimatō'lpadhiyām ।</l>
<l>vācyassa	<hi>sandhibandhaśca</hi>turmukhōktābdhimathanādi ॥ 349 ॥</l>
</lg></b>
<b><lg>
<l>ya iha dvicārikāvāggrāmyagirā gīyatē gabhīrōktaḥ ।</l>
<l><hi>sō'vaskandhakabandhō</hi>'bhidhīyatē	bhīmakulyādi ॥ 350 ॥</l>
</lg></b>
<b><lg>
<l>yatrārthaśśāstrāṇāṁ kāvyē'bhinivēśyatē mahākavibhiḥ ।</l>
<l>tadbhaṭṭikāvyamudrārākṣasavat <hi>kāvyaśāstraṁ</hi> syāt ॥ 351 ॥</l>
</lg></b>
<b><lg>
<l>śāstraṁ yatra kavīnāṁ rahasyamupakalpayantyanalpadhiyaḥ ।</l>
<l>tadrativilāsakāmandakīyava<hi>cchāstrakāvyaṁ</hi> tu ॥ 352 ॥</l>
</lg></b>
<b><lg>
<l>kōśa iva yaḥ subhāṣitarat‍nasamūhātmakaḥ samuddhriyatē ।</l>
<l>mahataḥ kāvyāmbhōdhēḥ sa <hi>kōśa</hi> iha sap‍taśatikādi ॥ 353 ॥</l>
</lg></b>
<b><lg>
<l>ēkapraghaṭṭakē yastvēkakr̥tō bhavati sūktisamudāyaḥ ।</l>
<l><hi>saṅghātassa</hi>	nigaditō	br̥ndāvanamēghadūtādi ॥ 354 ॥</l>
</lg></b>
<b><lg>
<l>yasyāṁ sandhīyantē manīṣibhirviprakīrṇavr̥ttāntāḥ ।</l>
<l>sā <hi>saṁhitēti</hi> gaditā yaduvaṁśadilīpavaṁśādi ॥ 355 ॥</l>
</lg></b>
<b><lg>
<l>yasminnaśēṣavidyāsthānārthavibhūtayaḥ	prakāśantē ।</l>
<l>saṁhatya	sa	<hi>sāhityaprakāśaḥ</hi> 1ētādr̥śō bhavati ॥ 356 ॥</l>
</lg></b>
<!-- NOTES pg=674!-->
1. ētādr̥śa śr̥ṅgāraprakāśasadr̥śaḥ ।
<pb n="675"/>
<p><b>ētasmin	hi	śr̥ṅgāraprakāśē	suprakāśamēvāśēṣaśāstrārthasampadupaniṣadām
akhilakalākāvyaucityakalpanārahasyānāṁ ca sannivēśō dr̥śyatē ।</b></p>
<p>athaitēṣāmubhayēṣāmapi prabandhaskandhabhēdānāmavaiśēṣikō vaiśēṣikaśca guṇālaṅkāra—
lakṣaṇayōgō rasāviyōgahēturbhavati । tatra</p>
<p>guṇō dvēdhā — <b>śabdaguṇō'rthaguṇaśca</b> ।</p>
<p>alaṅkārō'pi <b>śabdālaṅkārō'rthālaṅkāraśca</b> । tābhyāmubhayaguṇālaṅkārā vyākhyātaḥ(tāḥ) ।</p>
<p>ta ētē guṇā alaṅkārāścāviśēṣēṇa । lakṣaṇaṁ tu trividhamapi viśēṣēṇa vyākhyāyatē ।
tatra— mahākāvyādau yathāsambhavam, asaṁkṣip‍tagranthatvamaviṣamabandhatvaṁ, śravyavr̥ttatvam,
anativistīrṇasargāditvam, suśliṣṭasandhitvaṁ cēti <b>śabdaguṇāḥ</b> ।</p>
<p>caturvargasuphalāyattatvaṁ, caturōdāttanāyakatvaṁ, rasabhāvanirantaratvaṁ, vidhiniṣēdhavyu—
tpādakatvaṁ, susūtrasaṁvidhānakatva<b>mityarthaguṇāḥ</b> ।</p>
<p>rasānurūpasandarbhatvaṁ pātrānurūpabhāṣatvamarthānurūpacchandastvaṁ	samastalōkarañjakatvaṁ
sadalaṅkāravākyatva<b>mityubhayaguṇāḥ</b>;</p>
<p>namaskārādyupakramatvaṁ, saṁbandhādimadādivākyatvaṁ, duṣkara(sama)saṁskr̥tādivākyatvaṁ,
bhinnavr̥ttasargāntatvaṁ, kavibhāvāṅkitasamāp‍titvamiti <b>śabdālaṅkārāḥ</b> ।</p>
<p>nagarāśramaśailasainyāvāsārṇavādivarṇanam,	r̥turātrindivārkāstamayacandrōdayādi—
varṇanaṁ,	nāyakanāyikākumārasahāyavāhanādivarṇanam,	mantradūtaprayāṇasaṅgrāmābhyudayā—
divarṇanaṁ, vanavihārajalakrīḍāmadhupānamānāpagamaratōtsavādivarṇana<b>mityarthālaṅkārāḥ</b> ।</p>
<p>bījabindupatākāprakarīkāryōpakalpanaṁ,	garbhāṅkacūlikāṅkāvatāraviṣkambhaka—
pravēśakavidhānaṁ, dēśakālapātracēṣṭākathāntarānuṣañjanaṁ,	dvisandhānaṁ,	mārgadvayānuvartana—
<b>mityubhayālaṅkārāḥ</b> ।</p>
<p><b>tatrāsaṅkṣip‍tagranthatvamityanēna</b>	granthagauravamācakṣāṇaḥ	kathārasavicchēdaśaṅkināṁ
manāṁsyāvarjayati ।</p>
<p><b>aviṣamabandhatvamityanēna</b> śabdasandarbhavēdināṁ manōmudamādadhāti ।</p>
<p><b>śravyavr̥ttatvamityanēna</b> yadyapi padyabhēdatvānmahākāvyādēḥ sarvāpi catuṣpadī samākr̥ṣṭā,
<pb n="676"/>
tathāpi yānyēva śrutisukhamupajanayanti vr̥ttāni tānyēva nibandhanīyānīti darśayan śrōtr̥janaṁ
prōtsāhayati ।</p>
<p><b>anativistīrṇasargāditvamityanēna</b>	granthavistarabhīrūṇāṁ	cittamākarṣayati ।
suśliṣṭasandhitvamityanēna	tu	sargādīnāṁ	parasparamēkavākyatayā	mahāvākyātmakasya
prabandhasyōpakāritvaṁ darśayati ।</p>
<p><b>caturvargaphalāyattatvamityanēna</b> catvārō vargā dharmārthakāmamōkṣāḥ, ta ēva vyastāḥ
samastā vā phalaṁ, tatsādhanōpāyaviṣayaṁ mahākāvyādīti jñāpayan muktakādibhyō
bhēdamācaṣṭē ।</p>
<p><b>caturōdāttanāyakatvamityanēna</b> kathāśarīravyāpinō nāyakasya dharmārthakāmamōkṣēṣu
vaicakṣaṇyamabhidadhāna āśayavibhūtyōrapyutkarṣamabhidadhāti ।</p>
<p><b>rasabhāvanirantaratvamityanēna</b> rasagrahaṇēnāpi tatkāraṇabhūtānāṁ bhāvānāṁ parigrahē
pr̥thagbhāvagrahaṇēna rasabhāvānāṁ parasparaṁ kāryakāraṇabhāvamabhidadhad rasēbhyō bhāvā bhāvēbhyō
rasā rasēbhyaśca rasā iti nairantaryasya, rasabhāvabahutvasyānvayēna bhōjanasyēvaikarasasya
prabandhasyāpi vairasyamapākarōti ।</p>
<p><b>vidhiniṣēdhavyutpādakatvēna</b>	tu	guṇavatō	nāyakasyōtkarṣaprakāśanēna
dōṣavataścōcchēdapradarśanēna jigīṣuṇā guṇavataiva bhāvyaṁ, na dōṣavatēti vyutpādayati ।</p>
<p><b>susūtrasaṁvidhānakatvamityanēna</b> prōktalakṣaṇā vakṣyamāṇalakṣaṇāśca	padārthāstathā
nibandhanīyāḥ, yathā prabandhasya śōbhāyai bhavantīti kavīn śikṣayati ।</p>
<p><b>rasānurūpasandarbhatvamityanēna</b> ratiprakarṣē kōmala utsāhaprakarṣē prauḍhaḥ krōdhaprakarṣē
kaṭhōraḥ śōkaprakarṣē mr̥duḥ vismayaprakarṣē tu sphuṭaḥ śabdasandarbhō viracanīya ityupadiśan
'naikamōjaḥ prasādō vā rasabhāvavidaḥ kavēḥ' (māgha. 2.83) iti khyāpayati ।</p>
<p><b>pātrānurūpabhāṣatvamityanēna</b> uttamapātrāṇi saṁskr̥tēna 1uttamādhamāni prākr̥tēna,
madhyamāni śaurasēnyā jaghanyānyapabhraṁśēna tadaparāṇi māgadhikayā bhāṣanta iti jñāpayan
bhinnabhāṣēṣu bhāṣācitrāṇāmavakāśaṁ dadāti ।</p>
<!-- NOTES pg=676!-->
1. cēṭyādyapēkṣayōttamatvaṁ nāyakādyapēkṣayā cādhamatvamiti rājamahiṣyādayō'tra grāhyāḥ uttamēṣvadhamānīti vigr̥hya ।
<pb n="677"/>
<p><b>arthānurūpacchandastvamityanēna</b> śr̥ṅgārē drutavilambitādayō, vīrē vasantatila—
kādayaḥ, karuṇē vaitālīyādayaḥ, raudrē sragdharādayaḥ,	sarvatra	śārdūlavikrīḍitādayō
nibandhanīyā ityupadiśati ।</p>
<p><b>samastalōkarañjakatvamityanēna</b> alaukikatāṁ pariharan kīrttiprītinibandhanasya
prabandhasya lōkē pratiṣṭhayā kavēḥ prayāsavaiyarthyamapākarōti ।</p>
<p><b>sadalaṅkāravākyatvamityanēna</b> tu yadyapyupāttalakṣaṇānāṁ	śabdārthōbhayaguṇānāṁ
svarūpasaundaryēṇaiva kāvyaśōbhākaratvaṁ tathāpyalaṅkāravattaivainaṁ bhāramudvōḍhumalamityētaduparyupa—
dēśēnōpapādayati ।</p>
<p>tē'mī śabdārthōbhayaguṇā mahākāvyēṣu rasāviyōgahētavō bhavanti ।</p>
<p>ēvamalaṅkārā api ।</p>
<p>tatra <b>namaskārādyupakramatvamityanēna</b> namaskāraḥ stutirāśīrvastunirdēśō vastūpakṣēpa
ityupalakṣyantē । tatra</p>
<p><b>namaskārō</b> yathā <b>harṣacaritē</b>—</p>
<b><lg>
<l>namastuṅgaśiraś‍cumbicandracāmaracāravē	।</l>
<l>trailōkyanagarārambhamūlastambhāya	śambhavē ॥ 357 ॥</l>
</lg></b>
<p><b>stuti</b>ryathā raghuvaṁśē—(raghu.1.1)</p>
<b><lg>
<l>vāgarthāviva sampr̥ktau vāgarthapratipattayē ।</l>
<l>jagataḥ	pitarau	vandē	pārvatīparamēśvarau ॥ 358 ॥</l>
</lg></b>
<p><b>āśī</b>ryathā <b>harivilāsē</b>—</p>
<b><lg>
<l>ōmityētatparaṁ	brahma	śrutīnāṁ	mukhamakṣaram ।</l>
<l>prasīdat	satāṁ	svāntēṣvēkaṁ	tripuruṣīmayam ॥ 359 ॥</l>
</lg></b>
<p><b>vastunirdēśō</b> yathā <b>hayagrīvavadhē</b>—</p>
<b><lg>
<l>āsīd daityō hayagrīvaḥ suhr̥d‍vēśmasu yasya tāḥ ।</l>
<l>vadanti sma balaṁ bāhvōḥ sitacchatrasmitāḥ śriyaḥ ॥ 360 ॥</l>
</lg></b>
<p><b>vastūpakṣēpō</b> yathā <b>mārīcavadhē</b>—</p>
<b><lg>
<l>maavaha-ṇimittaṇiggaa-maiṁdasuṇṇaṁ	guhaṁ	ṇiēūṇa ।</l>
<l>laddhāvasarō	gahiūṇa	mōttiāiṁ	gaō	vāhō ॥ 361 ॥</l>
</lg></b>
<pb n="678"/>
<lg><l>(mr̥gavadhanimittanirgatamr̥gēndraśūnyāṁ guhāṁ nirūpya ।</l>
<l>labdhāvasarō gr̥hītvā mauktikāni gatō vyādhaḥ ॥)</l></lg>
<p><b>saṁbandhādimadādivākyatvamityanēna</b> svavaṁśādikīrtanaṁ, vaktavyārthapratijñānaṁ,
tatprayōjanōpanyāsaḥ, kavipraśaṁsā, durjanasujanasvarūpamityādayaḥ saṁgr̥hyantē । tatra—</p>
<p><b>svavaṁśādikīrtanaṁ</b> yathā kādambaryām—<b>'babhūva vātsyāyanavaṁśasaṁbhava'</b> ityupakramya,</p>
<b><lg>
<l>dvijēna tēnākṣatakaṇṭhakauṇṭhyayā	mahāmanōmōhamalīmasāndhayā ।</l>
<l>alabdhavaidagdhyavilāsamugdhayā dhiyā nibaddhēyamatidvayī kathā ॥ 362 ॥</l>
</lg></b>
<p><b>vaktavyārthapratijñānaṁ</b> yathā sētubandhē—(1.12)</p>
<b><lg>
<l>taṁ	tiasabaṁdimōkkhaṁ	samatthatēllōkkahiaasalluddharaṇaṁ ।</l>
<l>suṇaha aṇurāaiṇhaṁ sīādukkhakkhaaṁ dahamuhassa vahaṁ ॥ 363 ॥</l>
</lg></b>
<lg><l>(taṁ tridaśabandimōkṣaṁ samastatrailōkyahr̥dayaśalyōddharaṇam ।</l>
<l>śr̥ṇutānurāgacihnaṁ	sītāduḥkhakṣayaṁ	daśamukhasya vadham ॥)</l></lg>
<p><b>prayōjanōpanyāsō</b> yathā tatraiva—(sēba. 1.10)</p>
<b><lg>
<l>parivaḍh‍ḍhai viṇṇāṇaṁ saṁbhāvijjai jasō viḍhappaṁti guṇā ।</l>
<l>suvvai suurisacariaṁ kiṁ taṁ jēṇa ṇa haraṁti kavvālāvā ॥ 364 ॥</l>
</lg></b>
<lg><l>(parivardhatē	vijñānaṁ	saṁbhāvyatē	yaśō'rjyantē	guṇāḥ ।</l>
<l>śrūyatē supuruṣacaritaṁ kiṁ tad yanna haranti kāvyālāpāḥ ॥)</l></lg>
<p><b>kavipraśaṁsā</b> yathā rāvaṇavijayē—</p>
<b><lg>
<l>saalaṁ cēa ṇibaṁdhaṁ dōhi paēhi kalusaṁ pasaṇṇaṁ ca ṭhiaṁ ।</l>
<l>jāṇaṁti kaīṇa kaī suddhasahāvēhi lōaṇēhi va hiaaṁ ॥ 365 ॥</l>
</lg></b>
<lg><l>(sakalamēva nibandhanaṁ dvābhyāṁ padābhyāṁ kaluṣaṁ prasannaṁ ca sthitam ।</l>
<l>jānanti kavīnāṁ kavayaḥ śuddhasvamāvābhyāṁ lōcanābhyāmiva hr̥dayam ॥)</l></lg>
<p><b>durjanasujanasvarūpaṁ</b> yathā kādambaryām—</p>
<b><lg>
<l>kaṭu k‍vaṇantō maladāyakāḥ khalāstudantyalaṁ bandhanaśr̥ṅkhalā iva ।</l>
<l>manastu sādhudhvanibhiḥ padēpadē haranti santō maṇinūpurā iva ॥ 366 ॥</l>
</lg></b>
<pb n="679"/>
<p><b>duṣkarasamasaṁskr̥tādisargatvamityanēna</b> gōmūtrikāmurajabandhaikākṣarapādayamakamāṣā—
citrādaya upalakṣyantē । tēṣu —</p>
<p><b>gōmūtrikā</b> yathā <b>kirātārjunīyē</b>—(kirātā. 15.12)</p>
<b><lg>
<l>nāsurō'yaṁ navā nāgō dharasaṁsthō na rākṣasaḥ ।</l>
<l>nāsukhō'yaṁ navābhōgō dharaṇīsthō hi rājasaḥ ॥ 367 ॥</l>
</lg></b>
<p><b>murajabandhō</b> yathā <b>śiśupālavadhē</b>—(māgha.19.29)</p>
<b><lg>
<l>sāsēnā gamanārambhē rasēnāsīdanāratā ।</l>
<l>tāranādajanāmattadhīranāgamanāmayā ॥ 368 ॥</l>
</lg></b>
<p><b>ēkākṣarapādō</b> yathā (<b>tatraiva</b>)—(māgha. 19.3)</p>
<b><lg>
<l>jajaujōjājijijjā jī taṁ tatō'titatātitut ।</l>
<l>bhābhō'bhībhābhibhūbhābhūrārārirarirīraraḥ	॥ 369 ॥</l>
</lg></b>
<p><b>yamakaṁ</b> yathā tatraiva—(māgha. 19.9)</p>
<b><lg>
<l>pr̥thōradhyakṣipad rukmī yayā cāpamudāyudhaḥ ।</l>
<l>tayaiva vācāpagamaṁ yayācāpamudā yudhaḥ ॥ 370 ॥</l>
</lg></b>
<p><b>bhāṣācitraṁ</b> mālatīmādhavē—(māmā. 6.11)</p>
<b><lg>
<l>kiṁ	vā	bhaṇāmi	vicchēdadāruṇāyāsakāriṇi ।</l>
<l>kāmaṁ	kuru	varārōhē	dēhi	mē	parirambhaṇam ॥ 371 ॥</l>
</lg></b>
<p><b>bhinnavr̥ttasargāntatvamityanēna</b> bhinnaparvāntatvaṁ, bhinnakāṇḍāntatvaṁ, bhinnasargāntatvaṁ,
bhinnāśvāsakāntatvaṁ, bhinnasandhyantatvamityādīnyupasaṁgr̥hyantē । sargagrahaṇasya chatriṇō
gacchantītivat sahacaritōpalakṣaṇatvāt । ētēna vr̥ttagrahaṇēna na kēvalaṁ gaṇacchandō
mātrākṣaracchandō'pi parigr̥hītaṁ bhavati ।</p>
<p>nanu	cāśvāsakabandhēṣu	tatsamāp‍tāvapi	na	cchangōbhēda	upalabhyatē ।	tathā hi
rāvaṇavijaya—harivijaya—sētubandhēṣu	āditassamāp‍tiparyantamēkamēva	cchandō	bhavati ।
galitakāni tu tatra <b>1vyāsakaṣṭavat</b> kairapi vidagdhamānibhirupakṣip‍tānīti tadvidō bhāṣantē ।</p>
<p>maivam; mātrācchandasāṁ skandhakādīnāṁ chandōvicitiṣvēkaikasyāpyanantabhēdatvāt ।
<b>anyē</b> tu bhinnavr̥ttāḥ sargāntāḥ parvakāṇḍasargā ētēṣviti vyācakṣatē । tēnāyamarthaḥ saṁpadyatē</p>
<!-- NOTES pg=679!-->
1. vyāsāṣṭakavaditi tu syāt ।
<pb n="680"/>
<p>parvaṇiparvaṇi kāṇḍēkāṇḍē sargēsargē cānyadanyacchandō nibandhanīyamati ।
āśvāsakasandhibandhayōstu sarvatra ēkamēva cchandō bhavati ।</p>
<p>tanna samyak; āśvāsakabandhē'pi bhinnavr̥ttāntatvadarśanāt । tadyathā hariprabōdhē
āryāgīticchandōnibandhaka āśvāsakāntē puṣpitāgrā—</p>
<b><lg>
<l>bhagavati śayitē vibhāvarīṇāṁ dyutimapahr̥tya yaśōvibhāvarīṇām ।</l>
<l>gatamasasitayā(?) vibhāvarīṇāṁ saghanamahassamatāvibhāvarīṇām ॥ 372 ॥</l>
</lg></b>
<p>sandhibandhēṣu	ca	nārācatōṭakādīni vicitrāṇi cchandāṁsi dr̥śyantē । ēkēnēva
anuṣṭubjātyādinā chandasā bahavaḥ sargakāṇḍādayō <b>raghuvaṁśa—rāmāyaṇādi</b>ṣūpalabhyantē ।
tasmādupakrāntavr̥ttavyudāsēna sargādīnāṁ vr̥ttāntarairupasaṁhāraḥ kartavya ityētadēva vyākhyānaṁ
śrēyaḥ । tadyathā kumārasambhavē—(kusaṁ.2.64)</p>
<b><lg>
<l>atha	sa	lalitayōṣid‍bhrūlatācāruśr̥ṅgaṁ
rativalayapadāṅkē	cāpamāsajya	kaṇṭhē ।</l>
<l>sahacaramadhuhastanyastacūtāṅkurāstraḥ
śatamakhamupatasthē	prāñjaliḥ	puṣpadhanvā ॥ 373 ॥</l>
</lg></b>
<p><b>kavibhāvāṅkitasamāp‍tivākyatvamityanēna</b>	'svābhiprāyāṅkatā	svanāmāṅkatā
iṣṭanāmāṅkatā, maṅgalāṅkatā, āśaṁsāṅkatā' ca saṁgr̥hyantē । tēṣu —</p>
<p><b>abhiprāyāṅkatā</b> yathā dhairyamāḍhyarājasya, utsāhaḥ sarvasēnasya, anurāgaḥ pravarasēnasyēti ।</p>
<p><b>svanāmāṅkatā</b> yathā svaprabandhēṣu gōvindacaturmukhādīnāṁ, yathā ca rājaśēkharasya haravilāsē ।</p>
<p><b>iṣṭanāmāṅkatā</b> yathā lakṣmyaṅkatā kirātē bhāravēḥ, śrayaṅkatā śiśupālavadhē māghasya,
caturmukha—gōvinda—candraśēkharēṣṭadēvatānāmāṅkatā ca pūrvōktēṣu pūrvōktānāmiti ।</p>
<p><b>maṅgalāṅkatā</b>	yathā—	abhyudayaḥ	kr̥ṣṇacaritē,	jaya	uṣāharaṇē,	ānandaḥ
pañcaśikhaśūdrakakathāyāmiti ।</p>
<p><b>āśaṁsā(ṅkatā)</b> dharmārthakāmamōkṣaviṣayā । tāsu</p>
<p><b>dharmaviṣayā</b> yathā <b>uttararāmacaritē</b>—(u.rā.ca. 7.21)</p>
<b><lg>
<l>pāpmabhyaśca punāti vardhayati ca śrēyāṁsi yēyaṁ kathā</l>
<l>maṅgalyā ca manōharā ca jagatāṁ mātēva gaṅgēva ca ।</l>
</lg></b>
<pb n="681"/>
<b><lg>
<l>tāmētāṁ	paribhāvayantvabhinayairvinyastarūpāṁ budhāḥ</l>
<l>śabdabrahmavidaḥ	kavēḥ	pariṇataprajñasya	vāṇīmapi ॥ 374 ॥</l>
</lg></b>
<p><b>arthaviṣayā</b> yathā—(vikramō. 5.24)</p>
<b><lg>
<l>parasparavirōdhinyōrēkasaṁśrayadurlabham	।</l>
<l>saṁgataṁ śrīsarasvatyōrbhūtayē'stu satāṁ bhuvi ॥ 375 ॥</l>
</lg></b>
<p><b>kāmaviṣayā</b> yathā—</p>
<b><lg>
<l>mama	hr̥dayamaśaṅkitavyalīkaṁ	samasukhaduḥkhamajātaviprayōgam ।</l>
<l>anubhavatu mudaḥ sadaiva yūnāṁ mithunamabhīṣṭatamāstava prasādāt ॥ 376 ॥</l>
</lg></b>
<p><b>mōkṣaviṣayā</b> yathā—(śāku. 7.35)</p>
<b><lg>
<l>pravartatāṁ prakr̥tihitāya pārthivaḥ, sarasvatī śrutimahatāṁ mahīyatām ।</l>
<l>mamāpi ca kṣapayatu nīlalōhitaḥ punarbhavaṁ parigataśaktirātmabhūḥ ॥ 377 ॥</l>
</lg></b>
<p>ētēnānyadapi vyākhyātam । tadyathā—</p>
<b><lg>
<l>yāvallīlāvatīnāmanaṇumaṇiraṇatkiṅkiṇīk‍vāṇakūjat—
kāñcīdāmōpanaddhāḥ	pr̥thujaghanataṭīḥ	pañcabāṇō'dhiśētē ।</l>
<l>yāvacca	bhrūvilāsassakalajanamanōhāriṇaḥ	sundarīṇāṁ
tasyaivāstrībhavanti	tribhuvanavijayē	tāvadēvāstu	kīrttiḥ ॥ 378 ॥</l>
</lg></b>
<p><b>nagarāśramaśailasainyāvāsārṇavavarṇanamityanēna</b> arthālaṅkārēṣu dēśapraśaṁsāmupadiśati । tatra —</p>
<p><b>nagaravarṇanaṁ</b> yathā sētubandha—harivijaya—śiśupālavadha—kumārasambhavādau ।</p>
<p><b>āśramavarṇanaṁ</b> yathā raghuvaṁśa—kirātārjunīya—kādambarī—śākuntalādau ।</p>
<p><b>śailavarṇanaṁ</b> yathā kirātārjunīya—śiśupālavadha—sētubandha—harivijayādau ।</p>
<p><b>sainyāvāsavarṇanaṁ</b> yathā śiśupālavadha—kirātārjunīya—rāvaṇavijaya—raghuvaṁśādau ।</p>
<p><b>arṇavavarṇanaṁ</b> yathā sētubandha—harivijaya—raghuvaṁśādau ।</p>
<p><b>r̥turātrindivārkāstamayacandrōdayādivarṇanamityanēna</b> kālāvasthōpavarṇanaṁ lakṣayati । tatra</p>
<p><b>r̥tuvarṇanaṁ</b> śarad‍vasantagrīṣmavarṣādivarṇanāni sētubandha—harivijaya—raghuvaṁśa—harivaṁśādau ।</p>
<p><b>rātrivarṇanaṁ</b> yathā kirātārjunīya—kumārasambhava—śiśupālavadha—hayagrīvavadhādau ।</p>
<p><b>divasavarṇanaṁ</b> x x x x x x</p>
<pb n="682"/>
<p><b>prabhātapūrvāh‍ṇāparāh‍ṇamadhyāhnavarṇanāni</b>	śiśupālavadha—rāmacarita—uttararāmacarita—
kirātārjunīyādau ।</p>
<p><b>arkāstamayavarṇanaṁ</b> yathā kumārasambhava—harivijaya—sētubandhādau ।</p>
<p><b>candrōdayavarṇanaṁ</b> yathā kumārasambhava—kirātārjunīya—śiśupālavadha—sētubandhādāviti ।</p>
<p><b>nāyakanāyikākumārasahāyavāhanādivarṇanamityanēna</b> pātraviśēṣābhinandanaṁ sūcayati । tatra</p>
<p><b>nāyakavarṇanaṁ</b> yathā harivijaya—rāvaṇavijaya—jānakīharaṇa—raghuvaṁśādau ।</p>
<p><b>nāyikāvarṇanaṁ</b> yathā kuvalayāśvacarita—kumārasambhava—jānakīharaṇa—subhadrāharaṇādau ।</p>
<p><b>kumāravarṇanaṁ</b> yathā raghuvaṁśa—uttaracarita—kādambarī—harṣacaritādau ।</p>
<p><b>sahāyavarṇanaṁ</b> yathā rāmāyaṇa—mahābhārata—br̥hatkathā—mālatīmādhavādau ।</p>
<p><b>vāhanavarṇanaṁ</b> yathā harṣacarita—kādambarī—harivijaya—rāvaṇavijayādau ।</p>
<p>hastyaśvagarutmatpuṣpakādivarṇanādi ।</p>
<p><b>mantradūtaprayāṇasaṅgrāmābhyudayavarṇanamityanēna</b> arthapradhānacēṣṭānāmupadēśāt 'caturvargaphalatvē'pi
bhūyasārthōpadēśakr̥t' mahākāvyādikaṁ bhavatītyabhidhattē । puruṣakārāyattāṁ ca nāyakasya
siddhiṁ sūcayati । tatra</p>
<p><b>mantraḥ</b>	pañcāṅgaḥ	karmaṇāmārambhōpāyaḥ	puruṣadravyasampat	dēśakālavibhāgaḥ
vinipātapratīkāraḥ	kāryasiddhiścēti । sa yathā kirātārjunīya—śiśupālavadha—
hayagrīvavadha—bhaṭṭikāvyādau ।</p>
<p><b>dūta</b>stridhā— nisr̥ṣṭārthaḥ, parimitārthaḥ śāsanaharaśca । tatra</p>
<p><b>nisr̥ṣṭārthō</b> yathā udyōgaparvaṇi vāsudēvaḥ, harivijayē vā satyakaḥ ।</p>
<p><b>parimitārthō</b> yathā rāmāyaṇē'ṅgadaḥ ।</p>
<p><b>śāsanaharō</b> yathā kādambaryāṁ kēyūraka iti ।</p>
<p><b>prayāṇaṁ</b> tridhā— svaśaktyupacayē, paravyasanē, abhimatārthasiddhayē ca । tatra</p>
<p><b>svaśaktyupacayē</b> yathā raghuvaṁśē ।</p>
<p><b>paravyasanē</b> yathā jarāsandhavyasaninaḥ śiśupālasyōcchēdāya vāsudēvasya śiśupālavadhē ।</p>
<p><b>abhimatārthasiddhayē</b> yathā viṣṇōḥ pārijātaharaṇāya harivijayē,	yathā	vā
divyāstralābhāyārjunasya kirātārjunīya iti ।</p>
<pb n="683"/>
<p><b>saṅgrāma</b>stridhā— samō, viṣamaḥ, samaviṣama iti । tatra</p>
<p><b>samō</b> dvandvayuddhē caturaṅgayuddhē ca । dvandvayuddhaṁ yathā rāmarāvaṇayōḥ । caturaṅgaṁ yathā
kurupāṇḍavānām ।</p>
<p><b>viṣamō</b> yathā rāmasya kharadūṣaṇatriśirōbhiḥ saha ।</p>
<b><lg>
<l>caturdaśasahastrāṇi	caturdaśa	ca	rakṣasām ।</l>
<l>hatānyēkēna	rāmēṇa	mānuṣēṇa	padātinā ॥ 379 ॥</l></lg></b> (vārā. 3.26.35)
<p><b>samaviṣamō</b> yathā mahēśvarārjunayōḥ kirātārjunīyē, raghumaghōnōrvā raghuvaṁśa iti ।</p>
<p><b>abhyudayastridhā</b>— arivijayaḥ, strīlābhaḥ, putrōtpattiriti । tatra—</p>
<p><b>arivijayō</b> dvidhā— śatrūcchēdēna, tadupanatyā ca । sa pūrvō yathā <b>rāvaṇavadhādau</b> ।</p>
<p>dvitīyō yathā <b>harivijayādau</b> ।</p>
<p><b>strīlābhō</b> yathā indumatīsvayaṁvarē ।</p>
<p><b>putralābhō</b> yathā dilīpasya <b>raghuvaṁśa</b> iti ।</p>
<p><b>vanavihārajalakrīḍāmadhupānamānāpagamaratōtsavādivarṇanamityanēna</b> rasōddīpanavibhāvasya
sambhōgaśr̥ṅgārasya upadēśānmantradūtaprayāṇasaṅgrāmābhyudayādibhistāṁstānarthānadhigamya
taistairvilāsaviśēṣaiḥ kāmasēvayā tadupayōgaḥ kartavya iti śikṣayati । tatra</p>
<p><b>vanavihārō</b> dvidhā— mr̥gayādibhiḥ puṣpāpacayādibhiśca ।</p>
<p><b>tatrādyō</b> yathā daśarathasya raghuvaṁśē, duṣyantasya śākuntalē ।</p>
<p><b>dvitīyō</b> yathā yadūnāṁ śiśupālavadhē, apsarasāṁ vā kirātārjunīyē iti ।</p>
<p><b>jalakrīḍā</b> dvidhā— ēkasya vā bahvībhiḥ svayōṣābhirbahūnāṁ vā bahvībhiḥ yathāsvamaṅganābhiḥ ।</p>
<p><b>tatrādyā</b> yathā kārtavīryasya narmadāyāṁ, kuśasya vā sarayvām ।</p>
<p><b>dvitīyā</b> yathā apsarasāṁ vā siddhasindhau, yadūnāṁ vā raivatakahrada iti ।</p>
<p><b>madhupānaṁ</b> dvidhā; gōṣṭhīgr̥hē vāsabhavanē ca ।</p>
<p><b>tatrādyaṁ</b> yathā harivijayē śiśupālavadhē ca ।</p>
<p><b>dvitīyaṁ</b> yathā kumārasambhavē kirātārjunīyē ca ।</p>
<p><b>mānāpagamō</b> dvidhā— prāyat‍nikō naimittikaśca ।</p>
<p><b>prāyat‍nikō</b> yathā harivijayē satyabhāmāyāḥ, rat‍nāvalyāṁ vāsavadattāyāḥ;
<pb n="684"/>
<b>naimittikō</b> yathā rāmātaṅkānniśācarīṇāṁ sētubandhē, yathā vā malayamārutēndūdayādibhyō
mahāprabandhēṣu ।</p>
<p><b>ratōtsavō</b>'pi dvidhā— sāmānyatō viśēṣataśca ।</p>
<p><b>sāmānyatō</b> yathā kirātārjunīyē śiśupālavadhē ca ।</p>
<p><b>viśēṣatō</b> yathā kumārasambhavē jānakīharaṇē cēti ।</p>
<p><b>bījabindupatākāprakarīkāryōpakalpanamityanēna pañcānāmarthapukr̥tīnāṁ</b> prayōgē saṁpūrṇam ।</p>
<p>prabandhaśarīramadhya ēvaikadvitrilōpē tvaparipūrṇamiti upavarṇayati । tatra</p>
<b><lg>
<l>alyamātramupakṣip‍taṁ	bahudhā	yad	visarpati ।</l>
<l>phalāvasānaṁ yacca syāt tad <hi>bījamiha</hi> kīrtitam ॥</l></lg></b> (nāśā. 19.22)
<p>tadyathā—</p>
<b><lg>
<l>dhūrtairyacch‌vapacīkr̥tō <hi>vararuciḥ</hi> sarvajñakalpō'pi sañ
jīvannēva	piśācatāṁ	ca	gamitō	bhatsyuryadabhyarcyadhīḥ ।</l>
<l>chandōgō'yamiti	<hi>prabhākaragururdēśācca</hi>	nirvāsitō
mad‍vr̥ttāntavijr̥mbhitēna	mahatā	tat sarvamalpīkr̥tam ॥ 381 ॥</l>
</lg></b>
<b><lg>
<l>prayōjanānāṁ	vicchēdē	yadavicchēdakāraṇam ।</l>
<l>yāvatsamāp‍ti sambandhaḥ sa <hi>binduri</hi>ti kīrtitaḥ ॥ 382 ॥</l>
</lg></b>
<p>yathā—</p>
<b><lg>
<l>dhvastāḥ kṣudrāḥ dhārtarāṣṭrāssamastāḥ pītaṁ raktaṁ svād duśśāsanasya ।</l>
<l>pūrṇā	kr̥ṣṇākēśabandhapratijñā	tiṣṭhatyēkaḥ	kauravasyōrubhaṅgaḥ ॥ 383 ॥</l>
</lg></b>
<b><lg>
<l>yasyā vr̥ttaṁ parārthaṁ syāt pradhānasyōpakārakam ।</l>
<l>ātmānubandhaphalavat sā <hi>patākēti</hi> kīrtitā ॥ 384 ॥</l>
</lg></b>
<p>yathā— (urāca. 1.32)</p>
<b><lg>
<l>diṣṭyā	saiṣa	mahābāhurañjanānandavardhanaḥ ।</l>
<l>yasya vīryēṇa kr̥tinō vayaṁ ca bhuvanāni ca ॥ 385 ॥</l>
</lg></b>
<b><lg>
<l>phalaṁ prakalpatē yasyāḥ parārthāyaiva kēvalam ।</l>
<l>anubandhavihīnāṁ tāṁ <hi>prakarīti</hi> vinirdiśēt ॥ 386 ॥</l>
</lg></b>
<pb n="685"/>
<p>yathā—</p>
<b><lg>
<l>sandhyābhrakapiśastatra virādhō nāma rākṣasaḥ ।</l>
<l>atiṣṭhanmārgamāvr̥tya	rāmasyēndōriva grahaḥ ॥ 387 ॥</l>
</lg></b>
<b><lg>
<l>yadādhikārikaṁ vastu samyak prājñaiḥ prayujyatē ।</l>
<l>yadarthaśca samārambhastat <hi>kāryamiti</hi> kīrtitam ॥ 388 ॥</l>
</lg></b>
<p>yathā—</p>
<b><lg>
<l>ājñā kr̥tā gurūṇāṁ suhr̥dbhiraparikṣatairahaṁ yuktaḥ ।</l>
<l>dr̥ṣṭō bhagavān sākṣāddēvī prāp‍tā priyaṁ kimataḥ ॥ 389 ॥</l>
</lg></b>
<p>ēṣāṁ tvēkadvitrilōpē niyama ucyatē—(nāśā. 19.18)</p>
<b><lg>
<l>ēkalōpē	caturthasya	dvilōpē	tricaturthayōḥ ।</l>
<l>dvitr̥tīyacaturthānāṁ	trilōpē	lōpa	iṣyatē ॥ 390 ॥</l>
</lg></b>
<p><b>garbhāṅkacūlikāṅkamukhaviṣkambhakapravēśakavidhānamityanēna</b>	saṁkṣēpābhidhānēnāpi
kathāśarīrasyāvicchēdād rasāvicchēdaṁ rasāntaratiraskāraṁ ca sūcayati । tatra—</p>
<b><lg>
<l>bījārthayuktimān aṅkō yō'ṅkēṣvaṅkaḥ prayujyatē ।</l>
<l>sa nāṭakēṣu <hi>garbhāṅkō'ṅkāvatāraśca</hi> kathyatē ॥ 391 ॥</l>
</lg></b>
<p>yathā bālarāmāyaṇē—(3.12)</p>
<b><lg>
<l>śravaṇaiḥ śravyamanēkairdr̥śyaṁ dīrghaiśca lōcanairbahubhiḥ ।</l>
<l>bhavadarthamiva nibaddhaṁ nāṭyaṁ sītāsvayaṁvaraṇam ॥ 392 ॥</l>
</lg></b>
<b><lg>
<l>antaryavanikāsaṁsthaiḥ	sūtādibhiranēkadhā ।</l>
<l>arthōpakṣēpaṇaṁ yatra kriyatē sā hi <hi>cūlikā</hi> ॥ 393 ॥</l>
</lg></b>
<p>yathā vēṇīsaṁhārē nēpathyē—(vēsaṁ. 3.19)</p>
<b><lg>
<l>ācāryasya tribhuvanagurōrnyastaśastrasya śōkād
drōṇasyājau	nayanasalilacchāditākṣānanasya ।</l>
<l>maulau pāṇiṁ palitadhavalē nyasya kr̥tvā nr̥śaṁsaṁ
dhr̥ṣṭādyum‍naḥ svaśibiramayaṁ yāti sarvē sahadhvē ॥ 394 ॥</l>
</lg></b>
<b><lg>
<l>viśiṣṭaṁ mukhamaṅkasya striyā vā puruṣēṇa vā ।</l>
<l>yadupakṣipyatē	pūrvaṁ	<hi>tadaṅkamukhamucyatē</hi> ॥ 395 ॥</l>
</lg></b>
<pb n="686"/>
<p>yathā— mālatīmādhavē— 'ēṣāsmi saudāmanī bhagavataḥ śrīparvatādupētya' ityādi ॥</p>
<b><lg>
<l>nīcamadhyamapātrābhyāṁ	madhyamābhyāṁ	prayujyatē ।</l>
<l>tadaṅkamukhamēvēha <hi>viṣkambhaka</hi> iti smr̥tam ॥ 396 ॥</l>
</lg></b>
<p>yathā—</p>
<p>{kāmandakī— vatsē! avalōkitē !
avalōkitā— āṇavēdu bhaavadī (ājñāpayatu bhagavatī ।)}</p>
<p>kāmandakī— api nāma kalyāṇinōranayōrbhūrivasudēvarātāpatyayōrmālatīmādhava—
yōrabhimataḥ pāṇigrahaḥ syādityādi । (māmā. 1)</p>
<b><lg>
<l>hīnābhyāmēva pātrābhyāmaṅkādau yaḥ prayujyatē ।</l>
<l>pravēśakassa	vijñēyaḥ	śaurasēnyādibhāṣayā ॥ 397 ॥</l>
</lg></b>
<p>yathā— tataḥ praviśataścēṭyau ।</p>
<p>ēkā— sahi! saṁgīdasālāparisarē avalōidādudiā bhaavadī maṁtaaṁtī āsī ।
(sakhi! saṁgītaśālāparisarē avalōkitādvitīyā bhagavatī mantrayantī āsīt ।)</p>
<p>dvitīyā— sahi! tēṇa kila māhavapiavayassēṇa maarandēṇa saalō
maaraṁdaujjāṇauttaṁtō bhaavadīē ṇivēdidō । (sakhi tēna kila
mādhavapriyavayasyēna makarandēna sakalō makarandōdyānavr̥ttāntō bhagavatyai
nivēditaḥ ।) ityādi ।</p>
<p><b>dēśakālapātracēṣṭākathāntarānuṣañjanamityanēna</b>	paripūrṇāṅgē'pi	saṁvidhānakē
dēśakālādyavirōdhēna tadvarṇanādikaṁ nirdiśati । tatra</p>
<p><b>dēśāntarānuṣañjanaṁ</b> yathā śiśupālavadhē— (māgha. 4.10)</p>
<b><lg>
<l>mudē murārēramaraiḥ sumērōrānīya yasyōpacitasya śr̥ṅgaiḥ ।</l>
<l>bhavanti nōddāmagirāṁ kavīnāmucchrāyasaundaryaguṇā mr̥ṣōdyāḥ ॥ 398 ॥</l>
</lg></b>
<p><b>kālāntarānuṣañjanaṁ</b> yathā <b>kirātārjunīyē</b>—(kirātā. 10.18)</p>
<b><lg>
<l>sapadi harisakhairvadhūnidēśād dhvanitamanōramavallakīmr̥daṅgaiḥ ।</l>
<l>yugapadr̥tugaṇasya sannidhānaṁ viyati vanē ca yathāyathaṁ vitēnē ॥ 399 ॥</l>
</lg></b>
<p><b>pātrāntarānuṣañjanaṁ</b> yathā—(kirātā. 3.29)</p>
<b><lg>
<l>kariṣyasē	yatra	suduścarāṇi	prasattayē	gōtrabhidastapāṁsi ।</l>
<l>śilōccayaṁ		cāruśilōccayaṁ tamēṣa kṣaṇānnēṣyati guhyakastvām ॥ 400 ॥</l>
</lg></b>
<pb n="687"/>
<p><b>cēṣṭāntarānuṣañjanaṁ</b> yathā— (kirātā. 16.2)</p>
<b><lg>
<l>madasrutiśyāmitagaṇḍarēkhāḥ krāmanti vikrāntanarādhirūḍhāḥ ।</l>
<l>sahiṣṇavō nēha yudhāmabhijñā nāgā nagōcchrāyamivākṣipantaḥ ॥ 401 ॥</l>
</lg></b>
<p><b>kathāntarānuṣañjanaṁ</b> yathā kumārasambhavē—(kusaṁ. 4.40)</p>
<b><lg>
<l>kusumāyudhapat‍ni! durlabhastava bhartā na cirād‍ bhaviṣyati ।</l>
<l>śr̥ṇu yēna gataḥ sa karmaṇā śalabhatvaṁ haralōcanārciṣi ॥ 402 ॥</l>
</lg></b>
<p><b>dvisandhānamityanēna vākyaprakaraṇaprabandhānāmanēkārthānusandhānēna</b> kavēḥ śaktiviśēṣaṁ
vyañjayati । tatra —</p>
<p>kiñcidēkamēva vākyaṁ prakaraṇaṁ prabandhō vā dvayōrarthayōḥ saṁgacchatē ।</p>
<p>kiṁcidabhinnārthamēvōcyamānamanēkēna śrōtrā sambandhamanubhavati ।</p>
<p>kiñcitpunarēkamuddiśyābhidhīyamānamarthabhēdādanyēnāpi sambadhyatē । tatra—
<b>ādyasyōdāharaṇaṁ</b> yathā mālatīmādhavē —</p>
<p>'mahābhāga! suśliṣṭaguṇatayā ramaṇīya ēṣa sannivēśaḥ । kutūlinī ca nō bhartr̥dārikā
vartatē	tasyāmabhinavō		vicitrakusumēṣuvyāpāraḥ ।	tadbhavatu	kr̥tārthatā
vaidagdhyasya । phalatu nirmāṇasya ramaṇīyatā । samāsādayatu sarasa ēva (ṣa)
bhartr̥dārikāyāḥ kaṇṭhāvalambanamahārghatāmiti ।'</p>
<p><b>dvitīyasya</b> yathā śiśupālavadhē— (māgha. 16.1)</p>
<b><lg>
<l>damaghōṣasutēna	kaścana	pratiśiṣṭaḥ	pratibhānavānatha ।</l>
<l>upagamya hariṁ sadasyadaḥ sphuṭabhinnārthamudāharad vacaḥ ॥ 403 ॥</l>
</lg></b>
<p><b>tr̥tīyasya</b> yathā daṇḍinō dhanañjayasya vā dvisandhānaprabandhau rāmāyaṇamahābhāratārthāvanubadh‍nāti ।</p>
<p><b>caturthasya</b> yathā kumārasambhavē—(kusaṁ. 2.18)</p>
<b><lg>
<l>svāgataṁ svānadhīkārān prabhāvairavalambya vaḥ ।</l>
<l>yugapad yugabāhubhyaḥ prāp‍tēbhyaḥ prājyavikramāḥ ॥ 404 ॥</l>
</lg></b>
<p>ityādiprakaraṇaṁ catasr̥ṣvapi dikṣvavasthitairdivaukōbhirbrahmaṇābhidhīyamānamabhisambadhyatē ।</p>
<p><b>pañcamasya</b>	yathā	kīcakavadhē	draupadī	virāṭamabhibhāṣamāṇā	tēnaiva	vākyēna
yudhiṣṭhirādīnabhibhāṣata iti ।</p>
<pb n="688"/>
<p><b>mārgadvayānuvartanamityanēna</b> mahākavīnāṁ samayamupalakṣayati । tatra—</p>
<b><lg>
<l>guṇataḥ	prāgupanyasya	nāyakaṁ	tēna	vidviṣām ।</l>
<l>nirākaraṇamityēṣa	mārgaḥ	prakr̥tisundaraḥ ॥ 405 ॥</l></lg></b> (kāvyāda. 1.21)
<b><lg>
<l>vaṁśavīryaśrutādīni	varṇayitvā	ripōrapi ।</l>
<l>tajjayānnāyakōtkarṣakathanaṁ	ca	dhinōti	naḥ ॥ 406 ॥</l></lg></b> (kāvyāda. 1.22)
<p>kiṁ punarayaṁ nāyakēna ripōrucchēdaḥ kriyamāṇō <b>dōṣavatō</b> vā syād? <b>guṇavatō</b> vā?</p>
<p>kiṁ cātaḥ?</p>
<p>yadi <b>dōṣavatasta</b>dā tata ēvōcchēdaḥ । na hi śīryamāṇanadītaṭōpaviṣṭaprakṣēpaṇē
puruṣakāraḥ sāphalyamanubhavati । taduktaṁ 'kāṣṭhamiva ca ghuṇajagdhamavinītaputraṁ
rājakulamaniyuktamātraṁ 'bhajyēta' ।</p>
<p>nāpi <b>guṇavataḥ</b>, tasyānucchēdyatvāt nāyakasya dviṣatō vā na kaścidviśēṣa iti ।</p>
<p>naivam; vidhiniṣēdhavyutpattiphalatvāt prabandhānām । tathā hi— <b>rāmāyaṇādiṣu</b>
guṇavatō nāyakasya utkarṣapradarśanē na dōṣaḥ । kō hi guṇārjanaṁ prati yatēta yadi
guṇavatō'pyutchēdaḥ syāt? api ca guṇavattvē tulyē ēkasya jayō'nyasya parājaya iti
niyamanimittamabhidhānīyam; tannāntarēṇa daivaṁ bhavitumarhati । daivasampāditāyāṁ ca siddhau
puruṣakāraśūnyasya nāyakasya dviṣatō vā na kaścidviśēṣa iti ।</p>
<p>naivaṁ; <b>vidhiniṣēdhavyutpattiphalatvāt prabandhānām</b> । tathā hi <b>rāmāyaṇādiṣu</b> guṇavatō
nāyakasya utkarṣapradarśanēna dōṣavataścōcchēdaprakāśēna ētad‍vyutpādyatē rāmavad vartitavyaṁ na
rāvaṇavat, yathā rāmasya piturājñāṁ paripālayatō vanavāsinō'pi vijayaḥ saṁpannaḥ,
rāvaṇasya ca paradārānabhilaṣataḥstrailōkyavijayinō'pyucchēdaḥ, tathānyasyāpi saṁpatsyata
iti vidhiniṣēdhavyutpattiḥ । tadanuvidhānēna ca mahākāvyādiprabandhānāṁ viracanēti ।</p>
<p>yatpunaridamuktaṁ dōṣavataḥ samucchēdē svata ēva viśīryamāṇatvāt ka iva
nāyakasyōtkarṣaḥ? kō vā guṇārjanaṁ prati yatēta, yadi guṇavatō'pyucchēdaḥ syāt?</p>
<p>tatra na puruṣārthaviṣayatvēna dōṣavattvam; nāpyucchēdanimittatvēna guṇavattvam; api
tūcchēdanimittatvēna dōṣavattvaṁ, nāyakōtkarṣaprakāśakatvēna ca pratipakṣasya ca
guṇasamr̥ddhirvarṇyatē । sthityatikramaśca tasyōcchēdanimittaṁ bhavati । tathā ca purāṇēṣu
hiraṇyakaśipuprabhr̥tīnāṁ	dēvatārādhanaprāp‍tamahāvīryāṇāṁ	trailōkyakaṇṭakatvēna	samucchēdō
dr̥śyatē । vaṁśavīryaśrutādivarṇanajanitaśca	tadutkarṣastajjayānnāyakasyaivōtkarṣahēturbhavati ॥</p>
<pb n="689"/>
<p>atha kimētāni nagarārṇavavarṇanādīni samuccayaprayōjyāni, uta vikalpaprayōjyāni?
samuccayaprayōjyānīti	cēt	<b>kirātārjunīyādau</b>	nagarārṇavārkōdaya—
kumāravivāhābhyudayādīnāṁ bhaṇanaṁ; atha vikalpēna yathēṣṭakalpanāyām, alakṣaṇaprasaṅgaḥ ।</p>
<p>tanna; aṅgakalpanasyōbhayathāpīṣṭatvāt । yadā kathāśarīrasya paripūrṇāṅgasambhavaḥ tadā
samuccayēna, yadānyathā tadā vikalpēnēti । tatrāpi kēṣāṁcidēvāṅgānāṁ vikalpaḥ, aparēṣāṁ
niyamēna prayōgaḥ । yāni puruṣārthasya kāmādērāsannōpakārīṇi tāni niyamataḥ prayujyantē ।
yathā— <b>'mantradūtaprayāṇājināyakābhyudayādayaḥ ।'</b> (bhāmahā. 1.20)</p>
<p>yathā ca śailartūdyānagamanajalakrīḍācandrōdayamadhupānaratōtsavādayaḥ । tāni ca yadi
kathāśarīrē na syuḥ, tadā kathāntarādyanuṣañjanēnāpi kartavyānīti pracakṣatē । tadētadubhayamapi
tatra tatra niyamyamānaṁ śabdalakṣaṇamarthalakṣaṇaṁ ca vēditavyam । tadyathā—</p>
<b><lg>
<l>sargabandhō	mahākāvyamucyatē	tasya	lakṣaṇam ।</l>
<l>āśīrnamaskriyā	vastunirdēśō	vāpi	tanmukham ॥ (kāvyāda. 1.14–20)</l>
</lg></b>
<b><lg>
<l>itihāsakathōdbha‍ūtamitarad	vā	sadāśrayam ।</l>
<l>caturvargaphalōpētaṁ	caturōdāttanāyakam ॥ 408 ॥</l>
</lg></b>
<b><lg>
<l>nagarārṇavaśailartucandrārkōdayavarṇanaiḥ	 ।</l>
<l>udyānasalilakrīḍāmadhupānaratōtsavaiḥ ॥ 409 ॥</l>
</lg></b>
<b><lg>
<l>vipralambhairvivāhaiśca	kumārōdayavarṇanaiḥ ।</l>
<l>mantradūtaprayāṇājināyakābhyudayairapi	॥ 410 ॥</l>
</lg></b>
<b><lg>
<l>alaṅkr̥tamasaṁkṣip‍taṁ	rasabhāvanirantaram ।</l>
<l>sargairanativistīrṇaiḥ	śravyavr̥ttaiḥ	sumandhibhiḥ ॥ 411 ॥</l>
</lg></b>
<b><lg>
<l>sarvatra	bhinnasargāntairupētaṁ	lōkarañjakam ।</l>
<l>kāvyaṁ	kalpāntarasthāyi	jāyatē	sadalaṅkr̥ti ॥ 412 ॥</l>
</lg></b>
<b><lg>
<l>nyūnamapyatra yaiḥ kaiścidaṅgaiḥ kāvyaṁ na duṣyati ।</l>
<l>yadyupāttēṣu	sampattirārādhayati	tadvidaḥ ॥ 413 ॥</l></lg></b> iti ।
<p>yathā ca— (nāśā. 19.139–141)</p>
<pb n="690"/>
<b><lg>
<l>vr̥ttipratyaṅgasampannaṁ	pañcārthaprakr̥tikṣamam ।</l>
<l>pañcāvasthābhiniṣpannaiḥ	pañcabhissandhibhiryutam ॥ 414 ॥</l>
</lg></b>
<b><lg>
<l>sandhyantaraikaviṁśatyā	catuṣṣaṣṭyaṅgasaṁyutam ।</l>
<l>mahārasaṁ	mahābhōgamudāttavacanānvitam ॥ 415 ॥</l>
</lg></b>
<b><lg>
<l>mahāpuruṣasañcāraṁ	sādhvācārajanapriyam ।</l>
<l>suśliṣṭasandhisaṁyōgaṁ	suprayōgaṁ	sukhāśrayam ॥ 416 ॥</l>
</lg></b>
<b><lg>
<l>mr̥duśabdābhidhānaṁ	ca	guṇālaṅkārasaṁyutam ।</l>
<l>lakṣaṇaiśca	catuṣṣaṣṭyā yuktaṁ kurvīta nāṭakam ॥ 417 ॥</l>
</lg></b>
<b><lg>
<l>nāṭakē lakṣaṇaṁ yattu tat syāt prakaraṇē'pi ca ।</l>
<l>saṭṭakē nāṭikāyāṁ ca kiñcidūnaṁ taducyatē ॥ 418 ॥</l>
</lg></b>
<b><lg>
<l>mahākāvyēṣu ga ga ga ga ga ga ga tat ।</l>
<l>kāvyaśāstrādiṣu	tathā	tathaivākhyāyikādiṣu ॥ 419 ॥</l>
</lg></b>
<b><lg>
<l>mahākāvyādayaḥ	padyaṁ	gadyamākhyāyikādayaḥ।</l>
<l>gadyapadyamayī	campūḥ	padyagadyē	tathā	pr̥thak ॥ (kāvyāda.1.31)</l>
</lg></b>
<b><lg>
<l>pañcasandhi mahākāvyaṁ nāṭakaṁ nāṭikā tathā ।</l>
<l>ākhyāyikā	prakaraṇaṁ	parvabandhādayaśca	yē ॥ 421 ॥</l>
</lg></b>
<b><lg>
<l>ḍimassamavakāraśca	catussandhī	prakīrtitau ।</l>
<l>vyāyōgēhāmr̥gau	prājñaiḥ	saṁvidhēyau	trisandhikau ॥ 422 ॥</l>
</lg></b>
<b><lg>
<l>dvisandhi syāt prahasanaṁ vīthyaṅkau bhāṇa ēva ca ।</l>
<l>pravahlikādiṣu	jñēyā	yathēṣṭaṁ	sandhikalpanā ॥ 423 ॥</l>
</lg></b>
<b><lg>
<l>na	sandhikalpanā	kōśasaṅghātādiṣu vidyatē ।</l>
<l>kāvyavarjaṁ	samastēṣu	padārthābhinayēṣu	ca ॥ 424 ॥</l>
</lg></b>
<b><lg>
<l>kaiśikīvr̥ttihīnāni	ḍimādīnyaṣṭa	lakṣayēt ।</l>
<l>kathādiṣu	yathāyōgaṁ	vijñēyā	vr̥ttikalpanā ॥ 425 ॥</l>
</lg></b>
<b><lg>
<l>saṁskr̥taṁ sargabandhādi prākr̥taṁ skandhakādi yat ।</l>
<l>avaskandhānyapabhraṁśō nāṭakādi tu miśrakam ॥</l></lg></b> (kāvyāda. 1.37)
<pb n="691"/>
<b><lg>
<l>iti	saṁkṣēpataḥ	prōktaṁ	mahākāvyādilakṣaṇam ।</l>
<l>śēṣaṁ yad yatra nirdiṣṭaṁ tat tatraivōpalakṣayēt ॥ 427 ॥</l>
</lg></b>
<b><lg>
<l>tanmahākāvyamityāhurmahatāṁ	ca	mahac‍ca yat ।</l>
<l>niruktamavagantavyamitthamēvāparēṣvapi	॥ 428 ॥</l></lg></b>(bhāmahā. 1.19)
<b><lg>
<l>caturvargaphalatvē'pi	bhūyasārthōpadēśakr̥t ।</l>
<l>mahākāvyaṁ bhavēt kāmapradhānāstu kathādayaḥ ॥ 429 ॥</l></lg></b>(bhāmahā. 1.21)
<b><lg>
<l>vākyaprabandhānugatō'yamuktō
mayā	samāsēna	rasāviyōgaḥ ।</l>
<l>athēha yē'rthā na vivēcitāḥ pr̥thag
vibhajya	tē	kēcidudāhriyantē ॥ 430 ॥</l>
</lg></b>
<p><b>iti mahārājādhirājaśrībhōjadēvaviracitē śr̥ṅgāraprakāśē
rasāviyōgaprakāśō nāma</b></p>
<p><b>॥ ēkādaśaḥ prakāśaḥ ॥ 11 ॥</b></p>
<b><lg>
<l>rēvāprasādēna sanātanēna prakāśa ēkādaśa ēṣa diṣṭyā ।</l>
<l>sāhityatattvaṁ praṇidhāya cittē vyaśōdhi, dhārādhipatēḥ prakāśē ॥</l>
</lg></b>
<pb n="692"/>
<p>atha</p>
<p><b>śr̥ṅgāraprakāśē dvādaśaḥ prakāśaḥ</b></p>
<p>prabandhāṅgacatuṣṣaṣṭicatuṣṭayō nāma</p>
<p>tatra ca—(kāvyāda. 1.15)</p>
<b><lg>
<l>itihāsakathōd‍bhūtamitarad vā sadāśrayam ।</l>
<l>caturvargaphalōpētaṁ	caturōdāttanāyakam ॥ 1 ॥</l>
</lg></b>
<b><lg>
<l>pañcāvasthābhiniṣpannaiḥ pañcabhiḥ sandhibhiryutam ।</l>
<l>vr̥ttivr̥ttyaṅgasaṁpannaṁ	pañcārthaprakr̥tikṣamam ॥ 2 ॥</l>
</lg></b>
<b><lg>
<l>mahārasaṁ	mahābhōgamudāttavacanānvitam ।</l>
<l>mahāpuruṣasañcāraṁ	sādhvācārajanapriyam ॥ 3 ॥</l>
</lg></b>
<b><lg>
<l>suś‍liṣṭasandhisaṁyōgaṁ suprayōgaṁ sukhāśrayam ।</l>
<l>mr̥duśabdābhidhānañca	guṇālaṅkārabhūṣitam ॥ 4 ॥</l>
</lg></b>
<b><lg>
<l>sandhyantaraikaviṁśatyā catuṣṣaṣṭyaṅgasaṁyutam ।</l>
<l>lakṣaṇaiś‍ca catuṣṣaṣṭyā yuktaṁ kurvīta nāṭakam ॥ 5 ॥</l>
</lg></b>
<p>iti yaduktaṁ 1(nāśā. 19.27) tatra yathā kāvyādēḥ prabandhasya—</p>
<p><b>1.</b> (1) <b>śarīrāṇi</b> pañca, (2) <b>ārambhavidhayaḥ</b> pañca, (3) <b>arthaprakr̥tayaḥ</b> pañca,
(4) <b>avasthāḥ</b> pañca, (5) <b>saṁsthāḥ</b> pañca, (6) <b>samavasthāḥ</b> pañca, (7) <b>sandhayaḥ</b> pañca,
(8) <b>vr̥ttayaḥ</b> pañca, (9) caturviṁśatiḥ <b>pravr̥ttayaḥ ityēkā catuṣṣaṣṭiḥ</b> ।</p>
<p><b>2.</b> (1) daśa <b>lāsyāṅgani</b>, (2) trayōdaśa <b>vīthyaṅgāni</b>, (3) ṣōḍaśa <b>vr̥ttyaṅgāni</b>,
(4)ēkaviṁśatiḥ <b>sandhyantarāṇi</b>, (5)catvāri <b>patākāsthānāni</b> iti <b>dvitīyā catuṣṣaṣṭiḥ</b>,</p>
<p><b>3.</b> sandhyaṅgāni <b>catuṣṣaṣṭiḥ iti tr̥tīyā</b>,</p>
<p><b>4.</b> kāvyalakṣaṇāni 1<b>catuṣṣaṣṭiriti caturthī ।</b></p>
<p>imā<b>ś‍catastrō'pi catuṣṣaṣṭayaḥ</b> kramēṇa kriyantē । tatra—</p>
<!-- NOTES pg=692!-->
1. atra draṣṭavyamasmatsaṁpāditē nāṭyaśāstrē 19.127, baḍa़audāsaṁskaraṇē 19.139 । ābhirēva kārikā—
bhirmahākāvyasargabandhādilakṣaṇamapi bharatōktaṁ phalati ।
<pb n="693"/>
<p>(<b>1. prathamā catuṣṣaṣṭiḥ</b>)</p>
<p>(<b>1. prabandhaśarīrāṇi—5</b>)</p>
<p>prathamacatuṣṣaṣṭau—</p>
<p>itihāsāśrayam,	kathāśrayam,	utpādyētivr̥ttam,	anutpādyētivr̥ttam,
pratisaṁskāryētivr̥ttamiti pañca prabandhaśarīrāṇi,</p>
<p>1.(1.1) <b>itihāsāśraya</b>mityanēna	vr̥ttadēvādicaritasaṁśritā । śaṁsitāmāha,	yathā
<b>kumārasambhava—hayagrīvavadhādayō</b> mahādēvādīnāmaitihāsikaṁ caritamāvēdayanti ।</p>
<p>2.(1.2) <b>kathāśraya</b>mityanēna <b>br̥hatkathādi</b>pratipannaprakhyātōdāttanāyakacaritaviṣayatāmapi
mahākāvyādēḥ prabandhasyābhidhattē, yathā <b>br̥hatkathāyāṁ</b> kathāmukha—pratipanna—
vatsēśvaracaritam udayanōdayē ।</p>
<p>3.(1.3) <b>utpādyētivr̥tta</b>mityanēna kavimanīṣāprakalpitacaturvargāvabōdhahētudivyāditvaṁ brūtē,
yathā candrāpīḍapuṇḍarīkādicaritavarṇanaṁ <b>kādambaryām</b> ।</p>
<p>4.(1.4) <b>anutpādyētivr̥tta</b>mityanēna	yathāvagatavartamānātītamahārājādivr̥ttavarṇana—
viṣayatāmasyācaṣṭē, yathā harṣavardhanarājyavardhanādīnāṁ ca varṇanaṁ <b><hi>harṣacaritē</hi></b> ।</p>
<p>5.(1.5) <b>pratisaṁskāryēti</b>vr̥ttamityanēnētihāsēṣu yathāsthitavr̥ttōpanibandhanē nyāyapravr̥ttērapya—
phalatvamaniṣṭāvāp‍tiphalatvaṁ ca dr̥śyatē, anyathā pravr̥ttērapi phalayōgō'—
vadhāryatē, tatra tathā pratisaṁskārō vidhēyaḥ, yathā nyāyapravr̥ttērēva
phalayōgābhinirvr̥tiḥ, viparītasya niṣphalatvāniṣṭāvāp‍tī bhavata iti
vyutpādayati ।</p>
<p>tē ca dharmaśr̥ṅgārārthaśr̥ṅgārakāmaśr̥ṅgāramōkṣaśr̥ṅgārādhikāriṇaḥ dhīrōdāttadhīralalita—
dhīrōddhatadhīrapraśāntasāttvika—rājasa—tāmasōttamamadhyamakaniṣṭhasādhāraṇānukūladakṣiṇa—
śaṭhadhr̥ṣṭādibhēdabhinnā nāyakānunāyakōpanāyakapratināyakā agrataḥ prabandhēna pratipādayiṣyanta
iti nēha pratanyatē ।</p>
<p>(<b>2. ārambhavidhaya :—5)</b></p>
<p><b>pramāṇaṁ, pramēyaṁ, vimarśaḥ, nirṇayaḥ, pravr̥ttiḥ</b> ityētāḥ <b>pañcārambhavidhayaḥ(dhāḥ)</b> ।</p>
<p>tāśca pratyēkaṁ pañcaprakāratvāt pañcaviṁśatirbhavanti । tatra—</p>
<!-- NOTES pg=693!-->
1. lakṣaṇāni bharataśāstrē ṣaṭ‌‍‍triṁśadēva । tēṣāmēva nāmaparamparādvayam, yayōraṣṭādaśa nūtanāni (18+18+18=54)
ityēvaṁ vardhiṣṇau saṁkhyāyāṁ gup‍tapādānāmānantyaṁ parāyaṇaṁ bhōjasya punaś‍catuṣṣaṣṭitvam ।
<pb n="694"/>
<p>6.(2.1) yuktiruktirdr̥ṣṭaṁ nidarśanamarthāpattiriti <b>pramāṇāni</b> ।</p>
<p>7.(2.2) dharmō'rthaḥ kāmō lōkō lōkayātrēti <b>pramēyāṇi</b> ।</p>
<p>8.(2.3) karmaṇāmārambhōpāyaḥ, puruṣadravyasaṁpad, dēśakālavibhāgaḥ, vinipātapratīkāraḥ,
kāryasiddhiścēti <b>vimarśāḥ</b> ।</p>
<p>9.(2.4) anupalabdhasya jñānam, upalabdhasya niścayabalādhānam, advaidhasya
saṁśayōcchēdana(artha)m, ēkadēśadr̥ṣṭasya śēṣōpalabdhiḥ, viparyayacikitsā
cēti <b>nirṇayāḥ</b> ।</p>
<p>10.(2.5) alabdhalābhārthā, labdhaparirakṣārthā, rakṣitābhivr̥ddha‍yarthā, vardhitōpayōgārthā,
upayōgaparyāp‍tyarthā cēti <b>pravr̥ttayaḥ</b> । pramāṇēna pramēyamupalabhya vimr̥śyāvadhārya
upēkṣā(prēkṣā)pūrvakāriṇō abhīṣṭakarmāṇi prārabhantē ।</p>
<p>tā imāḥ pañcaviṁśatirārambhavidhayaḥ kathyantē ।</p>
<p>(<b>3. arthaprakr̥tayaḥ — 5</b>)</p>
<p>athaitāsu kathāśarīrōpādānakāraṇabhūtāḥ pañcārthaprakr̥tayō bhavanti । catasr̥ṣu hi
vidhāsu tattvaṁ parisamāpyatē— 'kartā karma karaṇaṁ kriyē'ti । tāśca
prakr̥tipañcakōpalakṣaṇēna pratipādyantē । tadyathā—</p>
<b><lg>
<l>bījaṁ binduḥ patākā ca prakarī kāryamēva ca ।</l>
<l>arthaprakr̥tayaḥ	pañca	kathādēhasya hētavaḥ ॥ 6 ॥</l></lg></b> (nāśā. 19.20)
<p>11.(3.1) (<b>bījam</b>)</p>
<p>kathāśarīravyāpini nāyakē kartari karmaṇi vāvatiṣṭhamāna ārambhō
<b>bījami</b>tyucyatē, yathā <b>rāmacaritaṁ śiśupālavadha</b> iti । ētēna nāyikā api
vyākhyātāḥ, yathā <b>lakṣmīsvayaṁvaraḥ, subhadrāharaṇa</b>miti । uktaṁ ca—(nāśā. 19.21)</p>
<b><lg>
<l>alpamātramupakṣip‍taṁ	bahudhā	yad	visarpati ।</l>
<l>phalāvasānaṁ yac‍ca syāt tad <hi>bīja</hi>miti saṁjñitam ॥ 7 ॥</l>
</lg></b>
<p>bījamiva ca bījam yathā bījamup‍tamaṅkuramūlaprakāṇḍapatraskandhaśākhā—
prarōhapallavapuṣpādinā prakārēṇa bahudhā visarpad antē phalāya kalpatē, tathā yō
mahāvākyārthō	nāyakōpanāyakānunāyakapratināyakasuhr̥tsahāyādivyāpārabhēdād
bahudhā visarpannantē phalāya jāyatē sa bījamityucyatē । kathāśarīravyāpiṣu
<pb n="695"/>
gurujñātipurōhitāmātyabhr̥tyadāsapīṭhamardaviṭavidūṣakaśakārasiddhatāpasādināyaka—
pratināyakasahāyēṣu kartr̥bhūtēṣu paryastamāna ārambhō <b>bījami</b>tyucyatē ।</p>
<p>12.(3.2) (<b>bindu</b>)</p>
<p>sa hi viṣkambhapravēśakādibhirasambaddhaḥ sambaddhō vā kathāśarīrā'vicchēda—
hētutayāvatiṣṭhamānō <b>binduri</b>tyākhyāyatē । uktaṁ ca—</p>
<b><lg>
<l>prayōjanānāṁ	vicchēdē	yadavicchēdakāraṇam ।</l>
<l>yāvatsamāp‍ti yadvandhaḥ sa binduriti kīrtitaḥ ॥ 8 ॥</l></lg></b> (nāśā. 19.22)
<p>binduriva ca binduḥ । yathā payōbinduś‍cyōtam payō'bhiṣyandalakṣaṇāyāḥ kriyāyā
avicchēdahētuḥ, yathā vā dhr̥tabindurag‍nijvalanalakṣaṇāyāḥ, ēvaṁ vicchinnāvicchinnēṣu
kathāśarīrēṣu yō'nusandhātā sa bindurityucyatē ।</p>
<p>13.(3.3) (<b>patākā</b>)</p>
<p>kathāśarīravyāpini punaḥ sahāyaviśēṣē sādhakatamatvēna karaṇabhūtē vartamāna
ārambhaḥ <b>patākē</b>tyucyatē । kathāśarīravyāpinō hi nāyakasya prādhānyēna yadupakārakaṁ
ca phalēna ca phalavat sā patākā । uktaṁ ca—</p>
<b><lg>
<l>yasyā vr̥ttaṁ parārthaṁ syāt pradhānasyōpakārakam ।</l>
<l>tatsambandhāc‍ca phalavat sā patākēti kīrtitā ॥ 9 ॥</l></lg></b> (nāśā. 19.23)
<p>yathā hi patākā kasyacic‍cihnarūpēṇa prakarṣaśōbhāyai bhavati, ēvaṁ tēṣu
yadupanāyakādēścaritaṁ tatpradhānasyātmanaśca śōbhāprakarṣāya jāyamānaṁ patākētyucyatē ।</p>
<p>14.(3.4) (<b>prakarī</b>)</p>
<p>kathāśarīravyāpini punaḥ sahāyaviśēṣa ēva sādhakatvāt karaṇābhāsabhūtē
vartamāna ārambhaḥ <b>prakarī</b>tyucyatē । patākaiva hyaphalavatyanubandhavihīnā ca prakarī ।
yathōcyatē—</p>
<b><lg>
<l>phalaṁ prakalpatē yasyāḥ parārthāyaidha kēvalam ।</l>
<l>anubandhavihīnāṁ tāṁ prakarīti vinirdiśēt ॥ 10 ॥</l></lg></b> (nāśā. 19.24)
<p>prakarīva prakarī; laghurhi prakaraḥ prakarītyucyatē । sa tu puṣpādīnāmēva syāt । yathā
ca puṣpaprakaraḥ parārthō'pavarakādēḥ śayanasthānasya anyasya vā śōbhāyai bhavati ēvaṁ
mahāprabandhasya r̥tuvarṇanādiḥ, anyō vā kō'pi tadvidhō vyāpāraḥ sā prakarīti kathyatē ।
<pb n="696"/>
15.(3.5) (<b>kāryam</b>)</p>
<p>kathāśarīravyāpinyāṁ nāyakasahāyādikriyāyāmupalabhyamānaṁ pradhānasambandhī
prārambhaphalaviśēṣaḥ <b>kāryami</b>tyucyatē । dharmārthakāmānāmanyatamaṁ hi puruṣārtha—
kāryamityāmananti । tadāha—</p>
<b><lg>
<l>yadādhikārikaṁ vastu samyak prājñaiḥ prayujyatē ।</l>
<l>yadarthaśca	samārambhastatkāryāmiti	kīrtitam ॥ 11 ॥</l></lg></b> (nāśā. 19.25)
<p>athaitēṣāmudāharaṇāni1— (māvīca. 1.7)</p>
<b><lg>
<l>prācētasō	munivr̥ṣā	pravaraḥ	kavīnāṁ
yatpāvanaṁ	raghupatēḥ	praṇināya	vr̥ttam ।</l>
<l>bhaktasya tatra samaranta mamāpi vācaḥ
tāḥ suprasannamanasaḥ kr̥tinō bhajantām ॥ 12 ॥</l></lg></b> iti <b>bījasya</b> ।
<b><lg>
<l>hā vatsāḥ kharadūṣaṇaprabhr̥tayō vadhyāḥ stha pāpasya mē
hā hā vatsa ! vibhīṣaṇa ! tvamapi mē kāryēṇa hēyaḥ sthitaḥ ।</l>
<l>hā mad vatsala ! vatsa ! rāvaṇa ! mahat paśyāmi tē saṅkaṭaṁ
vatsē ! kaikasi ! hā hatāsi na ciraṁ trīn putrakān drakṣyasi ॥ 13a ॥</l>
</lg></b>
<p>iti <b>bindōḥ</b> । (māvīca. 4.11)</p>
<b><lg>
<l>'mūrdh‍nā jāmbavatō'bhivādya caraṇāvāpr̥cchya sēnāpatīn' ॥ 13b ॥</l>
</lg></b>
<p>iti <b>patākāyāḥ</b>, (rāca. 15.67, atraiva pr̥.514)</p>
<b><lg>
<l>mainākaḥ	kimayaṁ	ruṇaddhi	gaganē	manmārgamavyāhataṁ
śaktistasya kutaḥ sa vajrapatanād bhītō mahēndrādapi ।</l>
<l>tārkṣyaḥ sō'pi samaṁ nijēna vibhunā jānāti māṁ rāvaṇaṁ
āḥ jñātaṁ sa jaṭāyurēṣa jarasā kliṣṭō vadha vāñchati ॥</l></lg></b>(urā. 2.31)
<p>iti <b>prakaryāḥ</b> ।</p>
<b><lg>
<l>nītō	vikramabāhurātmasamatāṁ	prāp‍tēyamurvītalē
sāraṁ	sāgarikā	sasāgaramahīprāp‍tyēkahētuḥ	priyā ।</l>
<l>pratyāvr̥ttimupāgatā ca bhaginīlābhēna dēvī punaḥ
kiṁ nāsti tvayi satyamātyavr̥ṣabhē yasmin karōmi spr̥hām ॥ 15 ॥</l></lg></b>(rat‍nā. 4.19)
<p>iti <b>kāryasya</b> ।</p>
<!-- NOTES pg=696!-->
1. ṇāni । bījasya yathā prācēta. jōśēra । ēvamagrē'pi ।
<pb n="697"/>
<p>(<b>4. avasthāḥ —5</b>)</p>
<p>kāvyā(ryā)rthaṁ ca nētārō yat‍namadhyāsatē । tasya tasya daivapauruṣōbhaya—
prādhānyādavasthāḥ saṁsthāḥ samavasthāstrayō vyapadēśāḥ jāyantē । avasthādīnāṁ ca
tisr̥̄ṇāmapyārambhaprārthanādīni pañca pañca parvāṇi bhavanti । tatra daivaprādhānyē
avasthāstāsāmārambhādayaḥ pañca parvāṇi ।</p>
16.(4.1) <b><lg><l>ārambhaprasavōdbhēdakiñcicchēṣasamāp‍tayaḥ	।</l>
<l>nirdiṣṭāḥ sūribhistē tu tēṣāṁ lakṣaṇamucyatē ॥ 16 ॥</l>
</lg></b>
<p><b>(mahataḥ) phalayōgasya sa khalvā<hi>rambha</hi> iṣyatē</b> ।	(nāśā. 19.8)</p>
17.(4.2) <b><lg><l>apaśyataḥ phalaprāp‍tiṁ yō vyāpāraḥ phalaṁ prati ।</l>
<l>paraṁ tvautsukyagamanaṁ <hi>prasavaḥ</hi> sa udāhr̥taḥ ॥ 17 ॥</l></lg></b> (nāśā. 19.9)
18.(4.3) <b><lg><l>īṣatprāp‍tiryadā kācit phalasya parikalpyatē ।</l>
<l>bhāvamātrēṇa taṁ prāhu<hi>rudbhēda</hi>miha sūrayaḥ ॥ 18 ॥</l></lg></b> (nāśā. 19.10)
<p><b>niyatāṁ tu phalaprāp‍tiṁ yadā bhāvēna paśyati</b> ।	(nāśā. 19.11)</p>
19.(4.4) <b><lg><l>kiñcicchēṣa—samāp‍tiṁ tāmākṣipantaḥ pracakṣatē ।</l>
20.(4.5) <l>abhiprētaṁ samagraṁ ca pratirūpaṁ nigadyatē ॥ 19 ॥</l></lg></b> (nāśā. 19.12)
<p>(<b>5. saṁsthāḥ —5</b>)</p>
<p>pauruṣaprādhānyē <b>saṁsthāḥ</b> । tāsāṁ tu prārambhādayaḥ pañca parvāṇi ।</p>
<p>21–25.(5.1–5.5)</p>
<b><lg>
<l>prārambhaśca prayat‍naśca tathā vai prāp‍tisambhavaḥ ।</l>
<l>niyatā tu phalaprāp‍tiḥ phalayōgaśca pañcamaḥ ॥ 20 ॥</l></lg></b> (nāśā. 19.7)
<p>atra pratyēkaṁ prōpasargayōgāt pauruṣaprakarṣō'vabhāsatē । puruṣavyāpārēṇa
balātkāryasiddhiḥ saṁsthāpyatē iti imāḥ saṁsthā ucyantē । arthastu yaḥ pūrvēṣāṁ
sa ēṣāmapīti ।</p>
<p>(<b>6. samavasthāḥ —5</b>)</p>
<p>(ubhayaprādhānyē <b>samavasthāḥ</b> । tāsāṁ tu) prārthanādayaḥ pañcaiva parvāṇi ।
26–30.(6.1–6.5) <b>prārthanā lābhasaṁyōgau nāśassaṁprāp‍tirēva ca ॥</b></p>
<p>atra lābhanāśayōrdaivasya prādhānyaṁ, prārthanāsaṁyōgayōḥ pauruṣasya, saṁprāp‍tau
<pb n="698"/>
daivapauruṣayōriti na sarvatra prakarṣavācī prōpasargayōgō bhavati । tatra ārambhaprasavādayō
avasthā <b>uṣāharaṇādiṣu</b>, prārambhaprayat‍nādayaḥ saṁsthāśca<b>turdārikālābhādiṣu</b> prabandhēṣu
upavīthayō (upādhayō) gr̥hyantē ।</p>
<p>(<b>7. sandhayaḥ—5</b>)</p>
<p>athaitadupādhēḥ kathāśarīrabhāgānāṁ mukhādayaḥ pañca vyapadēśā bhavanti—<b>mukhaṁ, pratimukhaṁ,
garbhō, vimarśō, nirvahaṇami</b>ti । tē ca bījabindvādīnāmarthaprakr̥tīnāṁ sandhānāt <b>sandhaya</b> ucyantē ।</p>
<p>tadāha— (nāśā. 19.35)</p>
<b><lg>
<l>mukhaṁ pratimukhaṁ garbhō vimarśaśca tathaiva hi ।</l>
<l>tathā nirvahaṇaṁ cēti sandhayaḥ pañca nāṭakē ॥ 21 ॥</l>
</lg></b>
<p>31.(7.1) tatrādhikāriṇō nāyakādēḥ yatra nirūpaṇaṁ tatra rasasambhavāḥ ।</p>
<b><lg>
<l>yatra	bījasamutpattirnānārtharasasambhavā ।</l>
<l>kathāśarīrānugataṁ ta<hi>nmukhaṁ</hi> parikīrtitam ॥ 22 ॥</l></lg></b>	(nāśā. 19.36)
<p>32.(7.2) yatra phalārthāyāḥ pravr̥ttērupakramaskandhē tu yannirūpaṇaṁ tatpratimukham । yathōcyatē—
<b><lg>
<l>bījasyōddhāṭanaṁ yatra dr̥ṣṭanaṣṭamiva k‍vacit ।</l>
<l>mukhē nyastasya dr̥śyēta tadvai <hi>pratimukhaṁ</hi> smr̥tam ॥ 23 ॥</l></lg></b> (nāśā. 19.37)
33.(7.3) yatra kriyāphalasyōdbhēdalābhanāśānvēṣaṇādayō jāyantē sa <b>garbhaḥ</b> । yathōcyatē—</p>
<b><lg>
<l>udbhēdaḥ kāryabījasya prāp‍tiraprāp‍tirēva vā ।</l>
<l>punaścānvēṣaṇaṁ yatra sa <hi>garbha</hi> iti saṁjñitaḥ ॥ 24 ॥</l></lg></b> (nāśā. 19.38)
<p>34.(7.4) kriyāphalāvāp‍tayē vicāranirṇayō <b>vimarśaḥ</b> । yathōcyatē—</p>
<b><lg>
<l>garbhanirbhinnabījārthaḥ krōdhavyasanajō'pi vā ।</l>
<l>vipralambhakr̥tō vāpi <hi>vimarśa</hi> iti saṁjñitaḥ ॥25॥</l></lg></b> (nāśā. 19.39) iti ।
<p>35.(7.5) kriyāphalēna samyagyōgō <b>nirvahaṇam</b> । yathōcyatē—</p>
<b><lg>
<l>yatrānayanamarthānāṁ	mukhādyānāṁ	mahaujasām ।</l>
<l>phalōpabr̥ṁhitānāṁ syājjñēyaṁ <hi>nirvahaṇaṁ</hi> tu tat ॥ 26 ॥</l></lg></b> (nāśā. 19.40)
<p>ētē ca mahāvākyēṣu <b>rat‍nāvalyā</b>diṣūpakṣēpaparikarādyaṅgacatuṣṣaṣṭipravibhāgaprastāvādanyatra
vistarādudāhariṣyanta iti nēha pratanyatē । tathā cōpakṣēpādayaḥ prabandhēṣvādhikārikāḥ
ānuṣaṅgikāḥ prāsaṅgikā vā prayōktavyāḥ, yathā sandarbhasya śōbhāyai bhavanti ।
tēnānusandhyādīnāmapi samāvēśō vyākhyātaḥ ।</p>
<pb n="699"/>
<p>tatra kimādhikārikaṁ kimānuṣaṅgikaṁ kiṁ prāsaṅgikamiti cēt—</p>
<b><lg>
<l>yat kāryaṁ hi phalaprāp‍tau samarthaṁ parikalpyatē ।</l>
<l>tadādhikārikaṁ jñēyamanyat syādānuṣaṅgikam ॥ 27 ॥</l></lg></b> (nāśā. 19.3)
<b><lg>
<l>kāraṇāt phalayōgasya vr̥ttaṁ syādādhikārikam ।</l>
<l>tasyōdāharaṇārthaṁ	tu	prāsaṅgikamihōcyatē ॥ 28 ॥</l></lg></b>	(nāśā. 19.4)
<p>ēvamētē <b>pañca sandhayaḥ</b> paripūrṇaprabandhē bhavanti । taduktam—</p>
<b><lg>
<l>ētē tu sandhayaḥ kāryā nāṭakēṣu prayōk‍tr̥bhiḥ ।</l>
<l>tathā prakaraṇēṣvēvaṁ kathāsvākhyāyikāsu ca ॥ 29 ॥</l></lg></b> (nāśā. 19.44)
<b><lg>
<l>mahākāvyēṣu campūṣu tathaivākhyānakēṣu ca ।</l>
<l>kriyantē yatra naitē tu sarvē tē syurḍimādayaḥ ॥ 30 ॥</l>
</lg></b>
<b><lg>
<l>ēkalōpē caturthasya dvilōpē tricaturthayōḥ ।</l>
<l>dvitr̥tīyacaturthānāṁ trilōpē lōpa iṣyatē ॥ 31 ॥</l></lg></b> (nāśa. 19.17)
<p>(<b>8. vr̥ttayaḥ — 5</b>)</p>
<p>mukhādisandhiṣu ca vyāpriyamāṇānāṁ nāyikā'— nāyakōpanāyakādīnāṁ
manōvākkāyakarmanibandhanāḥ pañca vr̥ttayō bhavanti— <b>'bhāratī, ārabhaṭī, kaiśikī, sāttvatī,
vimiśrā'</b> cēti । tāsu— (nāśā.20.23)</p>
36.(8.1) <b><lg><l>yā vākpradhānā nr̥varaprayōjyā strīvarjitā saṁskr̥tavākyayuktā ।</l>
<l>svānāmadhēyairbharataprayōjyā sā <hi>bhāratī</hi> nāma bhavēttu vr̥ttiḥ ॥ 32 ॥</l>
</lg></b>
37.(8.2) <b><lg><l>prastāvapātaplutalaṅghanāni chēdyāni māyākr̥tamindrajālam ।</l>
<l>citrāṇi yuddhāni ca yatra vr̥ttiṁ tāṁ tādr̥śī<hi>mārabhaṭīṁ</hi> vadanti ॥</l></lg></b> (nāśā.20.53ṭi.)
38.(8.3) <b><lg><l>yā ślakṣṇanēpathyaviśēṣayuktā strīsaṁyutā yā bahugītanr̥ttā ।</l>
<l>kāmōpabhōgaprabhavōpacārā tāṁ <hi>kaiśikīṁ</hi> vr̥ttimudāharanti ॥</l></lg></b> (nāśā.20.45)
39.(8.4) <b><lg><l>yā sāttvatēnēha guṇēna yuktā tyāgēna vr̥ttēna samanvitā ca ।</l>
<l>harṣōtkaṭā saṁhr̥taśōkabhāvā sā <hi>sāttvatī</hi> nāma bhavēttu vr̥ttiḥ ॥ 35 ॥</l></lg></b>(nāśā. 20.36)
40.(8.5) <b><lg><l>yatrārabhaṭyādiguṇāssamastāḥ miśratvamāśritya mithaḥ prathantē ।</l>
<l>miśrēti tāṁ vr̥ttimuśanti dhīrāḥ sādhāraṇīmarthacatuṣṭayasya ॥ 36 ॥1</l>
</lg></b>
<p>sō'yaṁ pañcaprakārō'pi cēṣṭāviśēṣavinyāsakramō <b>vr̥ttiri</b>tyākhyāyatē ।</p>
<pb n="700"/>
<p>(<b>9. pravr̥ttayaḥ —24</b>)</p>
<p><b>vēṣavinyāsakramaḥ pravr̥ttiḥ</b> । sāpi caturdhā— <b>'paurastyā, māgadhī, dākṣiṇātyā,
āvantyā'</b> ca । tāsāṁ ca lakṣaṇānyagratō vakṣyāmaḥ । (dra. pr̥. 977)</p>
<p>anyē punaranyathā pravr̥ttiṁ vyācakṣatē— daśavidhā puṇyapravr̥ttiḥ, daśavidhā
pāpapravr̥ttiriti । sā cāgratō vyākariṣyatē ।</p>
<p>kēcittu tāmapyanyathā āhuḥ— pañca buddhīndriyāṇi, pañca karmōndriyāṇi tad‍dvārikā ca
dharmā ca vādasthānē ca pr̥thakpr̥thak daśaprakārā pravr̥ttiḥ bhavati ।</p>
<p>athānyanmatam— <b>'pravr̥ttirvāgbuddhiśarīrārambhā'</b> । tatra <b>vāgārambhā</b> dvādaśa
ālāpapralāpādayaḥ, <b>buddha‍yārambhā</b> dvādaśa bhāvahāvādayaḥ, <b>śarīrārambhā</b> dvādaśa
vilāsādayaḥ । ta ētē ṣaṭ‌triṁśadapyagrata udāhariṣyantē । (dra. pr̥. 969)</p>
<p>anyattu darśanam— vēṣavinyāsakramaḥ pravr̥ttirityuktam । tatra ca paurastyauḍhramāgadhī—
tyādinā dēśōpalakṣaṇēna <b>dēśakālapātravayō'vasthāśaktisādhanābhiprāyapratyaya(/vyatyāsa)—
vipariṇāmanimittābhigamasaṅgrāmavihārōpahāracchalacchadmāśramajātivr̥ttivyaktivibhava—
prakīrṇasaṁkīrṇaviprakīrṇā</b>dayō <b>vēṣaviśēṣapravr̥ttihētavaḥ</b> saṁgr̥hyantē । tatra—</p>
<p>41.(9.1) <b>dēśō</b> yathā—</p>
<b><lg>
<l>tāṭaṅkavalganataraṅgitagaṇḍalēkham ānābhilambi daradōlitatārahāram ।</l>
<l>āśrōṇigulphaparimaṇḍalitāntarīyaṁ vēṣaṁ namasyata mahōdayasundarīṇām ॥ 37 ॥</l>
</lg></b>
<p>42.(9.2) <b>kālō</b> yathā—</p>
<b><lg>
<l>karṇē smēraṁ śirīṣaṁ, śirasi vicakilastraglatāḥ pāṭalinyaḥ,1
kaṇṭhē mārṇālahārō, valayitabisinīmūlakāṇḍāḥ kalācyōḥ ।</l>
<l>sāmōdaṁ candanāmbhaḥ stanabhuvi, nayanē mlānamāñjiṣṭhapr̥ṣṭhē
gātraṁ lōlajjalārdraṁ jayati mr̥gadr̥śāṁ grauṣmikō vēṣa ēṣaḥ ॥ 38 ॥</l>
</lg></b>
<p>43.(9.3) <b>pātraṁ</b> yathā—</p>
<p><b>chaṇapiṭṭhadhūsaratthaṇi</b> । (atrēva pr̥. 1127)</p>
<p>44.(9.4) <b>vayō</b> yathā—</p>
<b><lg>
<l>viracitaviśēṣakāṇāṁ	śēkhariṇāmikṣukāṇḍahastānām ।</l>
<l>vr̥ndaiḥ	kumārakāṇāṁ	vihitavataṁsā	iva	grāmāḥ ॥ 39 ॥</l>
</lg></b>
<!-- NOTES pg=700!-->
1. bhōjasyaivēdaṁ padam ।
<pb n="701"/>
<p>45.(9.5) <b>avasthā</b> yathā—(śāku. 7.21)</p>
<b><lg>
<l>vasanē paridhūsarē vasānā niyamakṣāmatanuḥ kr̥śaikavēṇī ।</l>
<l>atiniṣkaruṇasya śuddhaśīlā mama dīrghāṁ virahavyathāṁ bibharti ॥ 40 ॥।</l>
</lg></b>
<p>46.(9.6) <b>śakti</b>ryathā—</p>
<b><lg>
<l>ārdrāḥ strajō malayajōdakamacchamēkaṁ vāsaśca vāsavaripurmamr̥ṣē'lasāṅgaḥ ।</l>
<l>sañcikliśē kalitarudranikētanādribhārēṇa tatkṣaṇamasau maṇibhūṣaṇānām ॥ 41 ॥</l>
</lg></b>
<p>47.(9.7) <b>sādhanaṁ</b> yathā—</p>
<b><lg>
<l>vāsō jāmbavapallavāni jaghanē guñjāstrajō bhūṣaṇaṁ
hastasvastikadānamaṁśukavidhirdhātudravō	maṇḍanam ।</l>
<l>uttaṁsaḥ	śitikaṇṭhapiñchalatikāvēṣō'yamalpairdinaiḥ—
ryasyārātivadhūjanēna	śabarīsaṁvāsataḥ	śikṣitaḥ ॥ 42 ॥</l>
</lg></b>
<p>48.(9.8) <b>abhiprāyō</b> yathā—(gāsa. 2.73)</p>
<b><lg>
<l>sihipēhuṇāvaaṁsā vahuā vāhassa gavvirī bhamai ।</l>
<l>gaa-mōttia-raia-pasāhaṇāṇa	majjhē	savattīṇaṁ ॥ 43 ॥</l>
</lg></b>
<lg>
<l>(śikhipiñchāvataṁsā vadhūrvyādhasya garviṇī bhramati ।</l>
<l>gaja-mauktika-racita-prasādhanānāṁ madhyē sapat‍nīnām ॥)</l>
</lg>
<p>49.(9.9) <b>vyatyāsō</b> yathā—(māghasyēva)</p>
<b><lg>
<l>pratimūrdhajaṁ	nihitakarṇapūrakā	rabhasēna	hārapadadattakāñcayaḥ ।</l>
<l>parivartitāmbarayugā samāpatan valayīkr̥taśravaṇakuṇḍalāḥ striyaḥ ॥ 44 ॥</l>
</lg></b>
<p>50.(9.10) <b>vipariṇāmō</b> yathā—(kusaṁ. 7.32)</p>
<b><lg>
<l>babhūva	bhasmaiva	sitāṅgarāgaḥ	kapālamēvāmalaśēkharaśrīḥ ।</l>
<l>upāntabhāgēṣu ca rōcanāṅkaḥ siṁhāgajājinasyaiva dukūlabhāvaḥ ॥ 45 ॥</l>
</lg></b>
<p>51.(9.11) <b>nimittaṁ</b> yathā—(rat‍nā. 1.20)</p>
<b><lg>
<l>pratyagramajjanaviśēṣaviviktamūrtiḥ kausumbharāgarucirasphuradaṁśukāntā ।</l>
<l>vibhrājasē makarakētanamarcayantī bālapravālaviṭapiprabhavā latēva ॥ 46 ॥</l>
</lg></b>
<pb n="702"/>
<p>52.(9.12) <b>abhigamō</b> yathā—</p>
<b><lg>
<l>gōraṅgau taruṇīaṇō jōṇhāiṁ ahisarai
siaṇēvacchapaḍicchiu	vallahabaddharai ।</l>
<l>tacchāāhiṁ	puṇa	caliau
sāmalagattō	taha	maaṇu	mantiahiṁ ॥ 47 ॥</l>
</lg></b>
<lg>
<l>(gaurāṅgastaruṇījanō jyōts‍nāyāmabhisarati
sitanēpathyaparicchannō	vallabhabaddharatiḥ ।</l>
<l>tacchāyāsu	punaścalitaḥ
śyāmalagātrastatra madanō mantryabhūt ॥)</l>
</lg>
<p>53.(9.13) <b>saṅgrāmō</b> yathā—(kirātā. 3.56)</p>
<b><lg>
<l>athābhipaśyanniva vidviṣaḥ puraḥ purōdhasārōpitahētisaṁhatiḥ ।</l>
<l>babhāra ramyō'pi vapuḥ sa bhīṣaṇaṁ gataḥ kriyāṁ mantra ivābhicārikīm ॥ 48 ॥</l>
</lg></b>
<p>54.(9.14) <b>vihārō</b> yathā—(māgha. 8.30)</p>
<b><lg>
<l>śr̥ṅgāṇi drutakanakōjjvalāni gandhāḥ kausumbhaṁ pr̥thukucakumbhasaṅgi vāsaḥ ।</l>
<l>mārdvīkaṁ priyatamasannidhānamāsan nārīṇāmiti jalakēlisādhanāni ॥ 49 ॥</l>
</lg></b>
<p>55.(9.15) <b>upahārō</b> yathā—(māmā. 5.24)</p>
<b><lg>
<l>nyastālaktakaraktamālyavasanā	pāṣaṇḍacaṇḍālayōḥ
pāpārambhavatōrmr̥gīva	vr̥kayōrbhīrurgatā gōcaram ।</l>
<l>sēyaṁ	bhūrivasōrvasōriva	sutā	mr̥tyōrmukhē	vartatē
hā dhikkaṣṭamaniṣṭamastakaruṇaḥ kō'yaṁ vidhēḥ prakramaḥ ॥ 50 ॥</l>
</lg></b>
<p>56.(9.16) <b>chalaṁ</b> yathā—(kusaṁ. 5.30)</p>
<b><lg>
<l>athājināṣāḍhadharaḥ pragalbhavāg jvalanniva brahmamayēna varcasā ।</l>
<l>vivēśa kaścijjaṭilastapōvanaṁ śarīrabandhaḥ prathamāśramō yathā ॥ 51 ॥</l>
</lg></b>
<p>57.(9.17) <b>chadma</b> yathā—(urā. 2.11)</p>
<b><lg>
<l>jātaṁ mē paruṣēṇa bhasmarajasā tac‍candanōddha‍ūlanaṁ
hārō vakṣasi yajñasūtramucitaṁ cīnāṁśukaṁ valkalam ।</l>
<l>rudrākṣaiḥ sakalaissarat‍navalayāḥ1 kliṣṭā jaṭākuntalā—
ssītā2lōcanahāri kalpitamahō ramyaṁ vapuḥ kāminām3 ॥ 52 ॥</l>
</lg></b>
<pb n="703"/>
<p>58.(9.18) <b>āśramō</b> yathā—(urāca. 4.20, pr̥. 464)</p>
<p><b>cūḍācumbitakaṅkapatramabhitastūṇīdvayaṁ pr̥ṣṭhataḥ॰</b> ॥ 53 ॥</p>
<p>59.(9.19) <b>jāti</b>ryathā—</p>
<b><lg>
<l>galanihitakusumamālaścandanacarcārcitassanistrāvaḥ ।</l>
<l>bhaṭṭaḥ praviśati hr̥ṣṭaḥ kuṭīrakaṁ haṭṭakuṭṭinyāḥ ॥ 54 ॥</l>
</lg></b>
<p>60.(9.20) <b>vyakti</b>ryathā—(kirātā. 18.15)</p>
<b><lg>
<l>atha himarucibhasmabhūṣitaṁ śirasi virājitamindulēkhayā ।</l>
<l>svavapuratimanōharaṁ haraṁ dadhatamudīkṣya nanāma pāṇḍavaḥ ॥ 55 ॥</l>
</lg></b>
<p>61.(9.21) <b>vibhavō</b> yathā—</p>
<b><lg>
<l>śirasi jaṇḍīlō aḍīgaṇimaṇiaḍāṇagīsatō ।</l>
<l>vigōdhaḍākara	viāmuddhaēu	īrassa ॥ 56 ॥ (?)</l>
</lg></b>
<p>62.(9.23) <b>prakīrṇaṁ</b> yathā—</p>
<b><lg>
<l>maliṇavasaṇāṇa kaavēṇiāṇa āpaṁḍugaṁḍapālīṇa ।</l>
<l>pupphavaiāṇa kāmō aṁgēsu kaāuhō vasai ॥ 57 ॥</l>
</lg></b>
<lg>
<l>(malinavasanānāṁ kr̥tavēṇikānāmāpāṇḍugaṇḍapālīnām ।</l>
<l>puṣpavatīnāṁ	kāmō'ṅgēṣu	kr̥tāyudhō	vasati ॥)</l>
</lg>
<p>63.(9.24) <b>saṅkīrṇaṁ</b> yathā—</p>
<b><lg>
<l>k‍va yuvatimārdavaṁ k‍vaca mahāhavadāruṇatā
k‍va ca valayī karaḥ k‍va karidantajamuṣṭirasiḥ ।</l>
<l>k‍va ca navayauvanaṁ k‍va kusumāyudhanisspr̥hatā
tava	lalanāvicēṣṭitaviruddhamahō	lalitam ॥ 58 ॥</l>
</lg></b>
<p>64.(9.24) <b>viprakīrṇaṁ</b> yathā—(kusaṁ. 2.64)</p>
<b><lg>
<l>atha	sa	lalitayōṣid‍bhrūlatācāruśr̥ṅgaṁ
rativalayapadāṅkē	cāpamāsajya	kaṇṭhē ।</l>
<l>sahacara-madhu-hasta-nyasta-cūtāṅkurāstraḥ
śatamakhamupatasthē	prāñjaliḥ	puṣpakētuḥ ॥ 59 ॥</l>
</lg></b>
<p>ēvamiyaṁ prathamā catuṣṣaṣṭiḥ ॥</p>
<!-- NOTES pg=703!-->
1. sakalai॰ ॰kuntalāḥ=sakilai tarau (sakalaissarat‍na) valaya(yāḥ) kliṣṭā jaṭā kuntalā=rāghavaḥ ।
2. lōcanahāri = kuntalahāri rāghavaḥ 3. nām = nā(nām) rāghavaḥ
<pb n="704"/>
<p>(<b>2. dvitīyā catuṣṣaṣṭiḥ</b>)</p>
<p>(<b>1. lāsyāṅgāni — 10</b>)</p>
<p>atha dvitīyā । tasyāṁ <b>gēyapadaṁ, sthitapāṭhyam, āsīnaṁ, puṣpagandhi(ṇḍi)kā,
pracchēdakaṁ, saindhavaṁ, dvimūḍhakam, uttamōttamam, uktapratyuktamiti</b> lāsyāṅgāni । tēṣu—</p>
1.(1.1) <b><lg><l>āsanēṣūpaviṣṭairyadbhāṇḍavādyōpabr̥ṁhitam	।</l>
<l>gāyanairgīyatē śuṣkaṁ tad <hi>gēyapadamucyatē</hi> ॥ 60 ॥</l></lg></b> (nāśā. 19.114)
<p>yathā <b>nāgānandē</b> prathamē'ṅkē vīṇāṁ vādayantī malayavatī gāyati—(nāgā. 1.14)</p>
<b><lg>
<l>utphullakamalakēsaraparāgagauradyutē ! mama hi gauri !/?/</l>
<l>abhivāñchitaṁ prasidhyatu bhagavati ! yuṣmatprasādēna ॥ 61 ॥</l>
</lg></b>
2.(1.2) <b><lg><l>prākr̥taṁ yanniyuktē/viyuktā tu paṭhēdāsanasaṁsthitā ।</l>
<l>madanānalatap‍tāṅgī	<hi>sthitapāṭhyaṁ</hi>	taducyatē ॥ 62 ॥</l></lg></b> (nāśā. 19.114)
<p>yathā rat‍nāvalyāṁ dvitīyē'ṅkē—</p>
<p>'sāgarikā (niḥśvasya)—'hiaa, pasīda, kiṁ imiṇā āāsamēttaphalaēṇa
dullahajaṇappatthaṇāṇubaṁdhēṇa । aṇṇac‍ca—jēṇa ēvva diṭhṭhamēttēṇa aaṁ īdisō
saṁdāvō taṁ ēvva puṇō pēkkhiduṁ ahilasasi tti ahō dē mūḍhadā । kiṁ ca—
ai ṇisaṁsa ! jammapahudi saha vaḍ‌ḍhiaṁ maṁ parivaṁia kkhaṇamattadaṁsaṇaṁ jaṇaṁ
aṇugacchaṁtō kahaṁ ṇa lajjēsi ? ahavā aṇaṁgasarasaṇibaṁdhaṇabhīdēṇa tuē ēdaṁ
vvavasidaṁ । bhaavaṁ kusumāuha ! ṇijjiasaalasurāsurō bhavia itthiājaṇaṁ
paharaṁtō ṇa lajjēsi । savvahā ma imiṇā ṇimittēṇa uvaṭṭhidaṁ । tā jāva iha
ṇa kō vi āacchadi dāva ālēkkhagadaṁ vi taṁ jaṇaṁ pēkkhia jahāsamīhidaṁ
karaissaṁ' (rat‍nā. 2)1 iti ।</p>
3.(1.3) <b><lg><l><hi>āsīnamā</hi>syatē	yatra	sarvātōdyavivarjitam ।</l>
<l>aprasāritamātraṁ	ca	cintāśōkasamanvitam ॥ 63 ॥</l></lg></b> (nāśā. 19.116)
<!-- NOTES pg=704!-->
1. hr̥daya, prasīda । kimamunāyāsamātraphalakēna durlabhajanaprārthanānubandhēna ? anyac‍ca—yēnaiva dr̥ṣṭamātrēṇa ayam
īdr̥śaḥ santāpaḥ tamēva punaḥ prēkṣituṁ abhilaṣasītyahō tē mūḍhatā । kiṁ ca ayi nr̥śaṁsa ! janmaprabhr̥ti
saha vardhitaṁ māṁ parivarjya kṣaṇamātradarśanaṁ janamanugacchat kathaṁ na lajjsē ? athavā anaṅgaśara—
nibandhanabhītēna tvayaitad vyavasitam । bhagavan kusumāyudha ! nirjitasakalasurāsurō bhūtvā strījanaṁ praharan
na lajjasē । sarvathā mama anēna nimittēna upasthitam । tadyāvadiha na kē'pi āgacchati
tāvadālēkhyagataṁ taṁ janaṁ prēkṣya yathāsamīhitaṁ kariṣyāmi ।
<pb n="705"/>
<p>yathā <b>rat‍nāvalyāṁ</b> tr̥tīyē'ṅkē rājā āsanastha ēva praviṣṭaḥ paṭhati—(rat‍nā. 3.1)</p>
<b><lg>
<l>saṁtāpō hr̥daya ! smarānalakr̥taḥ saṁpratyayaṁ sahyatāṁ
nāstyēvōparamō'sya tāṁ prati punaḥ kiṁ tvaṁ mudhā khidyasē ।</l>
<l>yanmūḍhēna mayā tadā kathamapi prāp‍tō gr̥hītvā ciraṁ
vinyastastvayi sāndracandanarasasparśō na tasyāḥ karaḥ ॥ 64 ॥</l>
</lg></b>
<p>na ca tathāhamēvaṁvidhamātmānaṁ cintayāmi yathāntarnigūḍhakōpasambhārāyā dēvyā
gōcaragatāṁ tāmēva tapasvinīṁ sāgarikām । tathā hi—(rat‍nā. 3.4)</p>
<b><lg>
<l>hriyā sarvasyādhō nayati viditāsmīti vadanaṁ
dvayōrdr̥ṣṭvā''lāpaṁ kalayati kathāmātmaviṣayām ।</l>
<l>sakhīṣu smērāsu prakaṭayati vailakṣyamiti mē
priyā	prāyēṇāstē	hr̥dayanihitātaṅkavidhurā ॥ 65 ॥</l></lg></b> iti ।
4.(1.4) <b><lg><l>vr̥ttāni vividhāni syurgēyaṁ cātōdyasaṁśritam ।</l>
<l>cēṣṭā ca vividhā puṁsā yatra sā <hi>puṣpagaṇḍikā</hi> ॥ 66 ॥</l></lg></b>(nāśā. 19.117)
<p>yathā <b>rat‍nāvalyāṁ</b> dvitīyē'ṅkē vidūṣakēṇa nalinīpatraśayanē darśitē
rājā— vayasya, nipuṇamupalakṣitam ।</p>
<b><lg>
<l>parimlānaṁ	pīnastanajaghanasaṅgādubhayata—
stanōrmadhyasyāntaḥ parimilanamaprāpya haritam ।</l>
<l>idaṁ vyastanyāsaṁ ślathabhujalatākṣēpavalanaiḥ
kr̥śāṅgyāḥ santāpaṁ vadati nalinīpatraśayanam ॥ 67 ॥</l></lg></b> (rat‍nā. 2.11)
<p>api ca—</p>
<b><lg>
<l>sthitamurasi	viśālaṁ	padminīpatramētat
kathayati	na	tathāntarmanmathōtthāmavasthām ।</l>
<l>atiśayaparitāpaglāpitāṅgyā	yathāsyāḥ
stanayugapariṇāhaṁ	maṇḍalābhyāṁ	bravīti ॥ 68 ॥</l></lg></b> (rat‍nā. 2.12)
5.(1.5) <b><lg><l><hi>pracchēda</hi>kassa vijñēyō yatra candrātapāhatāḥ ।</l>
<l>striyaḥ priyēṣu sajjantē api vipriyakāriṣu ॥ 69 ॥</l></lg></b> (nāśā. 19.118)
<p>yathā <b>rāsakāṅkē</b> — 'sādhu rē caṁdāyaṇa paḍu aṇasu ēva x x x ṇac‍cāṇa akkhaṁka
(ta) hiaaṁ x x x tanōdīrayāva c‍cia īdisē cuddhacandālōē vadō
<pb n="706"/>
u(sa)maē(samaē) ṇiddiṭṭhasaṁkēaṁ piavaassaṁ kadaṇu a x x x
capalādiyaṁ vēsaantēṇa ṇivvūḍhaṁ tē jahā samatthidaṁ ti ।
(sādhu rē candrāyaṇa x x x ākrāntahr̥dayaṁ x x x iva īdr̥śē śuddhacandrālōkē
pradōṣasamayē nirdiṣṭasaṅkētaṁ priyavayasyaṁ x x x nirvyūḍhaṁ tē yathā samarthitam) iti
vidūṣakādēva prakr̥tibhēdamavagamya tathākr̥tāparādhamapi candrātapāhatā
priyamabhisasāra rādhā, 'yatra vā pālitakā gatā' iti ।</p>
6.(1.6) <b><lg><l>aniṣṭhuraślakṣṇapadaṁ		samavr̥ttairalaṅkr̥tam ।</l>
<l>nāṭyaṁ	puruṣabhāvāḍhyaṁ		<hi>trimūḍhaka</hi>mudāhr̥tam ॥ 70 ॥</l></lg></b> (nāśā. 19.119)
<p>yathā <b>rat‍nāvalyāṁ</b> dvitīyē'ṅkē rājā sāgarikāmēvāvalōkyāha—(rat‍nā. 2.14)</p>
<b><lg>
<l>dr̥śaḥ	pr̥thutarīkr̥tā	jitanijābjapatratviṣaḥ
caturbhirapi sādhu sādhviti mukhaiḥ samaṁ vyāhr̥tam ।</l>
<l>śirāṁsi calitāni vismayavaśād dhruvaṁ vēdhasō
vidhāya	lalanāṁ	jagattrayalalāmabhūtāmimām ॥ 71 ॥</l>
</lg></b>
<b><lg>
<l>dr̥ṣṭiṁ ruṣā kṣipasi yadyapi bhāminīmāṁ
s‍nigdhēyēṣyati tathāpi na rūkṣabhāvam ।</l>
<l>tyaktvā tvarāṁ vraja padaiḥ skhalitairayaṁ tē
khēdaṁ	gamiṣyati	gururniyataṁ	nitambaḥ ॥ 72 ॥</l></lg></b> (rat‍nā. 2.15)
<b><lg>
<l>śrīrēṣā pāṇirapyasyāḥ pārijātasya pallavaḥ ।</l>
<l>kutō'nyathā sravatyēṣa svēdacchadmāmr̥tadravaḥ ॥ 73 ॥</l></lg></b> (rat‍nā. 2.16)
7.(1.7) <b><lg><l>rūpādivādyasaṁyuktaṁ pāṭhyēna ca vivarjitam ।</l>
<l>nāṭyaṁ hi tattu vijñēyaṁ <hi>saindhavaṁ</hi> nāṭyakōvidaiḥ ॥ 74 ॥</l></lg></b>(nāśā. ba.sa. 19.123)
<p><b>rat‍nāvalyāṁ</b> dvitīyē'ṅkē vidūṣakaḥ—'bhō avassa jidaṁ amhēhiṁ' (bhō vayasya, jitaṁ
asmābhiḥ।) ityuktvā bāhū prasārya nr̥tyati । kakṣāyāḥ
citraphalakaṁ patati, vidūṣakaḥ viṣādaṁ nāṭayati । rājā
apavārya	vidūṣakam	aṅgulyā	tarjayatīti ।
॥75॥ (rat‍nā. 2.17/18)</p>
8.(1.8) <b><lg><l>mukhapratimukhōpētaṁ	caturaśrapadakramam ।</l>
<l>spaṣṭabhāvarasōpētaṁ citrārthaṁ cēd <hi>dvimūḍhakam</hi> ॥ 76 ॥</l></lg></b> (nāśā. 19.121)
<pb n="707"/>
<p><b>rat‍nāvalyāṁ</b> dvitīyē'ṅkē rājā citragatāṁ sāgarikāṁ dr̥ṣṭvā āha—</p>
<b><lg>
<l>līlāvadhūtapadmā kathayantī pakṣapātamadhikaṁ mē ।</l>
<l>mānasamupaiti kēyaṁ citragatā rājahaṁsīva ॥ 77 ॥</l></lg></b> (rat‍nā. 2.7)
<p>ityādyabhihitaṁ yāvat susaṅgatā āgacchati, ētanmukhōpakṣip‍tabījōd‍bhēdānmukhamiva
mukham । tathā susaṅgatāyāmāgatāyāṁ rājani sāśaṅkē vicchinnamiva tad bījamiti
dr̥śyatē ।</p>
<b><lg>
<l>'bījasyōd‍ghāṭanaṁ yatra dr̥ṣṭanaṣṭamiva k‍vacit ॥ 78 ॥'</l></lg></b> (nāśā. 19.37) iti ।
<p>ata ēvābhihitaṁ rājñā 'susaṅgatē krīḍāmātrakamēvaitad' (rat‍nā. 2.13) ityādi ।
ata ēva dvē mukhapratimukhē mūḍhē ghaṭitē yatra tad <b>dvimūḍhakamiti</b> ।</p>
9.(1.9) <b><lg><l><hi>uttamōttamakaṁ</hi>	vidyādanēkarasasaṁśrayam ।</l>
<l>vicitraślōkabandhaiśca hēlāhāvavibhūṣitam ॥ 79 ॥</l></lg></b> (nāśā. 19.122)
<p>yathā <b>rat‍nāvalyāṁ</b> tr̥tīyē'ṅkē,</p>
<p>rājā sāgarikābuddhyā vāsavadattāmāha— 'priyē sāgarikē'/?/ !</p>
<b><lg>
<l>śītāṁśurmukhamutpalē tava dr̥śau padmānukārau karau
rambhāgarbhanibhaṁ tavōruyugalaṁ bāhū mr̥ṇālōpamau ।</l>
<l>ityāhlādakarākhilāṅgi ! rabhasānniśśaṅkamāliṅgya mā—
maṅgāni	tvamanaṅgatāpavidhurāṇyēhyēhi	nirvāpaya ॥ 80 ॥</l>
</lg></b>
<p>(rat‍nā. 3.11) ityādi ।</p>
10(1.10) <b><lg><l>kōpa-prasāda-janitamadhikṣēpasamāśrayam	।</l>
<l><hi>uktapratyuktamēvaṁ</hi> syāllāsyāṅgaṁ daśamaṁ tviha ॥ 81 ॥</l></lg></b> (nāśā. 19.123)
<p>yathā <b>rat‍nāvalyāṁ</b> tr̥tīyē'ṅkē rājñā pratyabhijñātāyāṁ vāsavadattāyāṁ 'priyē vāsavadattē'
ityādyabhihitē vāsavadattā sakōpamāha,</p>
<p>'ajjautta, mā ēvvaṁ bhaṇa । adikkaṁdāiṁ dāṇiṁ ēdāiṁ akkharāiṁ' । (āryaputra,
mā ēvaṁ bhaṇa । atikrāntānīdānīmētānyakṣarāṇi ।) ēvamuktē tadā vijñāpanānantaraṁ
pādayōḥ patantaṁ rājānaṁ dr̥ṣṭvā vāsavadattā punaranubhāvānnāyakaprasādamurarīkr̥tya
praviṣṭāha— 'kaṁcaṇamālē, taṁ tahā calaṇaṇipaḍidaṁ ajjauttaṁ avadhīria
āacchaṁtīē maē adiniṭhṭhuraṁ ēvva kidaṁ । dāṇiṁ saaṁ tā gadua alakkhidā
ēvva kaṁṭhē gēṇhia pasādaissaṁ ।' (rat‍nā. 3.17)</p>
<pb n="708"/>
<p>(kāñcanamālē, taṁ tathā caraṇanipatitamāryaputramavadhīryāgacchantyā mayātiniṣṭhuram ēva kr̥tam ।
idānīṁ svayaṁ taṁ gatvā alakṣitaiva kaṇṭhē gr̥hītvā prasādayiṣyē ।) ityādi ।</p>
<p>(<b>2. vīthyaṅgani—13</b>)</p>
<p>atha vīthyaṅgāni — <b>ud‍ghātyakam, avaluṇṭhitam(avalagitam),
anvasyanditam, asatpralāpaḥ, nālikā, vākkēliḥ, adhibalaṁ, chalaṁ, vyāhāraḥ,
trigataṁ, gaṇḍaḥ, mr̥davaṁ, prapañca</b> iti ।</p>
11.(2.1) <b><lg><l>padāni tvagatārthāni tadarthagatayē narāḥ ।</l>
<l>paryāyairavabōdhyantē	ta<hi>dud‍ghātyaka</hi>mucyatē ॥ 82 ॥</l></lg></b> (nāśā. 18.108)
<p>yathā <b>mālatikāyāṁ</b> vīthyām—mālatikā—</p>
<b><lg>
<l>kō visamō saṁsārē kō vā dukkhēna pīraē tariuṁ ॥ 83 ॥</l>
</lg></b>
<lg>
<l>(kō viṣamaḥ saṁsārē kō vā duḥkhēna pāryatē tarttum ।)</l></lg>
rājā— <b><lg><l>kusumaśarastaralākṣīviyōgaduḥkhāmbudhiścaiva ॥ 84 ॥</l>
</lg></b>
<p>yathā vā <b>vēṇīsaṁhārē</b>—</p>
<b><lg>
<l>satpakṣā madhuragiraḥ prasādhitāśā madōddhatārambhāḥ ।</l>
<l>nipatanti	dhārtarāṣṭrāḥ	kālavaśānmēdinīpr̥ṣṭhē ॥ 85 ॥</l></lg></b> (vēsaṁ. 1.5)
<p>iti sūtradhārēṇa paṭhitē praviśya saṁbhrāntaḥ</p>
<p>pāripārśvakaḥ— 'bhāva, śāntaṁ pāpaṁ, pratihatamamaṅgalam ।'</p>
<p>sūtradhāraḥ— nanu śaratsamayavarṇanāśaṁsayā haṁsān dhārtarāṣṭrāniti vyapadiśāmi ।</p>
<p>pāripārśvakaḥ— bhāva, na khalu na jānē । kintvamaṅgalatvādasya vō vacasaḥ
kampitamiva mē hr̥dayam iti ।</p>
12.(2.2) <b><lg><l>yatrānyasmin samāvēśya kāryamanyat prasādhyatē ।</l>
<l>ta<hi>c‍cāvalagitaṁ</hi> nāma vijñēyaṁ nāṭyayōktr̥bhiḥ ॥ 86 ॥</l></lg></b> (nāśā. 18.109)
<p>yathā <b>rat‍nāvalyāṁ</b> dvitīyē'ṅkē</p>
<p>susaṅgatā—sahi, jassa kidē tumaṁ āadā sō aaṁ ciṭṭhadi । (sakhi, yasya
kr̥tē tvamāgatā sō'yaṁ tiṣṭhati ।)</p>
<p>sāgarikā— (sāsūyaṁ) sahi, kassa kidē ahaṁ āadā ? (sakhi, kasya
kr̥tē'hamāgatā ?) susaṅgatā—(vihasya), citraphalakasya kr̥tē āgatāhamiti
pratipādayantyā chāyāntarēṇa rājārthō'pi pratipādita ityavalagitam ।</p>
<pb n="709"/>
13.(2.3) <b><lg><l>ākāṅ‍‌kṣitē tu kismiṁścicchubhāśubhasamutthitē ।</l>
<l>kauśalāducyatē'nyō'rthasta<hi>davasyanditaṁ</hi> bhavēta ॥ 87 ॥</l></lg></b> (nāśā. 18.110)
<p>yathā <b>vēṇīsaṁhārē</b> prathamē'ṅkē sūtradhāraḥ— (vēsaṁ. 1.6)</p>
<b><lg>
<l>nirvāṇavairadahanāḥ praśamādarīṇāṁ nandantu pāṇḍutanayāḥ saha mādhavēna ।</l>
<l>raktaprasādhitabhuvaḥ kṣatavigrahāśca svasthā bhavantu kururājasutāḥ sabhr̥tyāḥ ॥</l>
</lg></b>
<p>iti sūtradhāravacanamamr̥ṣyamāṇaḥ krudhyan</p>
<p>bhīmasēnaḥ prāha — āḥ durātman vr̥thāmaṅgalapāṭhaka śailūṣāpasada !</p>
<b><lg>
<l>lākṣāgr̥hānalaviṣānnasabhāpravēśaiḥ
prāṇēṣu vittanicayēṣu ca naḥ prahr̥tya ।</l>
<l>ākr̥ṣṭapāṇḍavavadhūparidhānakēśāḥ
svasthā bhavantu mayi jīvati dhārtarāṣṭrāḥ ? ॥ 89 ॥</l></lg></b> (vēsaṁ. 1.7)
<p>iti bhīmasēnēnōktē</p>
<p>sahadēva āha— 'ārya ! anumatamēvāsya nō bharataputravacanam । tathāhi— 'nirvāṇa
vairadahanā ityanyathāsya vyākhyānam' ityuktvā, 'raktaprasādhitabhuvaḥ
kṣatavigrahāḥ svargasthā bhavantu' iti anyathā vyācaṣṭē ।
14.(2.4) mūrkhajanasannikarṣē hitamapi yatra prabhāṣatē vidvān ।
<b>na ca gr̥hyatē'sya vacanaṁ vijñē<hi>yō'satpralāpō</hi>'sau ॥ 90 ॥</b>(nāśā. 18.111)
yathā— <b>rāmābhyudayē</b> dvitīyē'ṅkē</p>
<p>rāvaṇaḥ — 'prāyaḥ śrutamēva bhavadbhiḥ । yathā kalatramātrasādhanō'sau tāpasaḥ, tadapahāra
ēva tāvan nirūpyatām । na ca kalatrāpaharaṇādr̥tē puruṣasyāparaṁ
paribhavasthānamasti । tatra ca mārīcēna sāhāyyakaṁ kriyamāṇamicchāmi ।</p>
<p>mārīcaḥ— svāmin, jīvatō rāmasya paribhava ityaśakyamētat । na khalu tāpasa
iti mā tamavajñātumarhati dēvaḥ । anyadēva kimapi vastvantaraṁ tat ।</p>
<p>rāvaṇaḥ— (sakrōdham) āḥ, kinnāma vastvantaraṁ tat ? mūḍha !</p>
<b><lg>
<l>yuktyaiva kṣatrabandhōḥ paribhavamamasamaṁ jīvataḥ kartumicchan
māyāsāhāyyakē tvaṁ nipuṇatara iti prārthayē, nāsamarthaḥ ।</l>
<l>yac‍cānyat	tatra	vajraprahatimasr̥ṇitasphārakēyūrabhājaḥ
sajjāstrailōkyalakṣmīhaṭhaharaṇasahā	bāhavō	rāvaṇasya ॥ 91 ॥</l>
</lg></b>
<pb n="710"/>
15.(2.5) <b><lg><l>yatrātmanaḥ parasya ca vacanaṁ syāduttarōttaraprabhavam ।</l>
<l>anyōnyārthaviśēṣaka<hi>madhibala</hi>miti tad budhairjñēyam ॥ 92 ॥</l></lg></b>(nāśā. 18.109)
<p>yathā — <b>kr̥tyārāvaṇē</b>—'hā bhrātarlakṣmaṇa paritrāyasva māṁ paritrāyasvaṁ' iti śrutvā
sītāvēṣadhāriṇī śūrpaṇakhā mōhamupāgatā, tasyāṁ ca mūḍhāyāṁ</p>
<p>lakṣmaṇaḥ — āryē, samāśvasihi, samāśvasihi ।</p>
<p>śūrpaṇakhā — {akṣiṇī ni(un‍ ‍)mīlya, sakrōdhaṁ sakaruṇaṁ ca} ā aṇayya! ajjavi
tumaṁ ciṭhṭhasi yyēva । ahō dāṇiṁ sē tumaṁ nisaṁsō nissinēhō । ciṭhṭhadu
dāva bhāduasinēhō, kahaṁ ikkhāukulasaṁbhavēṇa mahākhattiēṇa bhavia
ēvvaṁ tuē vavasidaṁ ? ṇaṁ bhaṇāmi ēvaṁ akkadaṁtō sattū vi ṇa
uvēkkhīadi, kiṁ puṇa ayyauttō ?</p>
<p>{ā anārya ! adyāpi tvaṁ tiṣṭhasyēva । ahō idānīmasi tvaṁ nr̥śaṁsō
niḥs‍nēhaḥ ! tiṣṭhatu tāvat bhrātr̥s‍nēhaḥ, katham ikṣvākukulasambhavēna
mahākṣattriyēṇa bhūtvā ēvaṁ (tvayā) vyavasitam ? nanu bhaṇāmi ēvamākrandan
śatrurapi nōpēkṣyatē, kiṁ punarāryaputraḥ ?}</p>
<p>lakṣmaṇaḥ — āryē nanu tvadartha ēva āryēṇa sthāpitō'smi ?</p>
<p>śūrpaṇakhā — ēvaṁ mama atthō kadō hōdi ? ēvaṁ ca parirakkhidā hōmi ? tti । (ēvaṁ
mamārthaḥ kr̥tō bhavati । ēvaṁ cāhaṁ parirakṣitā bhavāmi iti) <b>॥ 93 ॥</b></p>
16.(2.6) <b><lg><l>anyārthamēva vākyaṁ <hi>chalama</hi>bhisandhānahāsyarōṣakaram ॥ 94 ॥</l></lg></b> (nāśā.18.115)
<p>yathā— <b>rat‍nāvalyāṁ</b> citraphalakē rājānaṁ sāgarikāṁ cāvalōkya 'kassa ēdaṁ
viṇṇāṇaṁ ?' (kasyēdaṁ vijñānam ?) iti vāsavadattāpraś‍nē,</p>
<p>rājā — dēvi ! alamanyathā sambhāvitēna । iyaṁ hi mayā svacētasaiva
vikalpyālikhitā, na tu dr̥ṣṭapūrvā ।</p>
<p>vidūṣakaḥ sac‍ca savāmi bamhasuttēṇa jai amhēhiṁ īdisī diṭhṭhapuvvā । (satyaṁ
śapē brahmasūtrēṇa yadi asmābhirīdr̥śī dr̥ṣṭapūrvā) iti ॥</p>
17.(2.7) <b><lg><l>pratyakṣavr̥ttiruktō <hi>vyāhārō</hi> hāsyalēśārthaḥ ॥ 95 ॥</l></lg></b> (nāśā. 18.116)
<p>yathā— <b>rat‍nāvalyāṁ</b> tr̥tīyē'ṅkē</p>
<p>rājā— 'vayasya, kathaṁ darśanamapi bhaviṣyati' ityuktaḥ (rat‍nā. 3.4/5)</p>
<pb n="711"/>
<p>vidūṣakaḥ — kahaṁ ṇa bhavissadi, jassa dē ōhasidabuhappadibuddhivihavō aaṁ
amaccō । (kathaṁ na bhaviṣyati yasya ta upahasitabr̥haspati—
buddhivibhavō'yamamātyaḥ)<b>॥ 96 ॥</b></p>
<p>atra vidūṣakēṇānubhūtasyārthasya hāsyalēśāya <b>vyāhāra</b> iti ।</p>
18.(2.8) <b><lg><l>śrutisārūpyād yasmin bahavō'rthā yuktibhirniyujyantē ।</l>
<l>yaddhāsyamahāsyaṁ vā tat <hi>trigataṁ</hi> nāma vijñēyam ॥ 97 ॥</l></lg></b> (nāśā. 18.115)
<p>yathā <b>indulēkhāyāṁ vīthyām</b> rājā—vayasya!</p>
<b><lg>
<l>kiṁ nu kalahaṁsanādō madhurō madhupāyināṁ tu jhaṅkāraḥ ।</l>
<l>hr̥dayagr̥hadēvatāyāstasyā nu sanūpuraṁ caraṇam ॥ 98 ॥</l>
</lg></b>
<p>yadi vā—(nāśā. 18.115)</p>
<b><lg>
<l>yatrānudāttavacanaṁ tridhā vibhaktaṁ bhavēt prayōgē tu ।</l>
<l>hāsyarasasaṁprayuktaṁ tat <hi>trigataṁ</hi> nāma vijñēyam ॥ 99 ॥</l>
</lg></b>
<p>yathā <b>pullasakē rūpakē</b>— taralaṁ hi bhaṭṭā tuṁha ēaṁ avatthaṁ sōūṇa cintā
aāmāuḷaharāō āgadēhiṁ sidhatthavarēṇṇō x x x suruṣaca mālaiāē
mālaṁ saaṁvaratthēṇa viraiaṁ gaiūṇa ēsā dēvī iha ēvvāyaddē tti ।
x x x bhartaḥ! tavēmāmavasthāṁ śrutvā cintā (?) x x x rājā āgata
mālatikāyā mālāṁ svayaṁvaratvēna viracitaṁ grahītum ēṣā dēvī
ihaivāgatā iti ।</p>
19.(2.9) <b><lg><l>saṁrambhasambhramayutaṁ viṣādayuktaṁ tathāpavādakr̥tam ।</l>
<l>bahuvacanākṣēpakr̥taṁ <hi>gaṇḍami</hi>ti vadanti tattvajñāḥ ॥ 100 ॥</l></lg></b> (nāśā. 18.116)
<p>yathā— vēṇīsaṁhārē dvitīyē'ṅkē duryōdhanō bhānumatīmuddiśya—(vēsaṁ. 2.23)</p>
<b><lg>
<l>lōlāṁśukasya pavanākulitāṁśukāntaṁ tvad‍dr̥ṣṭihāri mama lōcanabāndhavasya ।</l>
<l>adhyāsituṁ tava ciraṁ jaghanasthalasya paryāp‍tamēva karabhōru! mamōruyugmam ॥ 101 ॥</l>
</lg></b>
<p>kañcukī— dēva, bhagnam ।</p>
<p>duryōdhanaḥ— kēna?</p>
<p>kañcukī— bhīmēna ।</p>
<p>duryōdhanaḥ— āḥ, kimēvaṁ pralapasi?</p>
<pb n="712"/>
<p>kañcukī—(sabhayaṁ) nanu kathayāmi, bhagnaṁ bhīmēna bhavataḥ—
duryōdhanaḥ—hā dhik, pralāpin, vr̥ddhāpasada, kō'yamamadya tē vyāmōhaḥ?
kañcukī—dēva na khalu kaścid vyāmōhaḥ, satyamēvam—॥ 102 ॥</p>
<b><lg>
<l>bhagnaṁ bhīmēna bhavatō marutā rathakētanam ।</l>
<l>patitaṁ kiṅkiṇīk‍vāṇabaddhākrandamiva kṣitau ॥ 103 ॥</l></lg></b> (vēsaṁ. 2.23) iti ।
<p>nanu ca bahōḥ vakṣyamāṇasya aśubhavārtābahulamatvarthō(?) bahuvacanākṣēpakr̥taṁ
gaṇḍamityanēnōcyatē; tacca patākāsthāṁnakasyāpi, āgāmivastusūcanātmakatvāt, tatō'sya
kō bhēdaḥ?</p>
<p>ucyatē । patākāsthānakēna dharmādērnāṭakaśarīrabhūtasya sādhyasya vastunaḥ
sādhanabhūtānāmākṣēpaḥ kriyatē; ata ēva tad‍‌vigh‍nabhūtānāmiti viśēṣaḥ । ata ēva gaṇḍa
iva gaṇḍakō <b>gaṇḍō</b> jñēyaḥ yathā hi gaṇḍō gaṇḍarūpaḥ prathamamudbhidyamānō vyā varttakō
bhavati tathā gaṇḍō jñēyaḥ । tadāha—(nāśā. 18.118)</p>
<p>20.(2.10) vacasā1 sambandhānāmantē yatpadaṁ tvasambandham ।</p>
<b><lg>
<l>sambaddhamivābhāti hi tad gaṇḍaṁ nāma vīthyāṁ syāt ।</l>
<l>hāsyēnōpagatārthā prahēlikā <hi>nālikē</hi>ti+ vijñēyā ॥ 104 ॥</l>
</lg></b>
<p>*yathā mālatikāyāṁ vīthyām—</p>
<b><lg>
<l>siakusumahāsiṇi japa x x x x x x x maṁ jā uṇa muhaṁkhamaṇaassa ।</l>
<l>ujjāṇavi ē ā x x x x x x x kā sā diṭṭhā maē ajja ॥</l>
</lg></b>
<lg>
<l>(sitakusumahāsini x x x x x x x ।</l>
<l>udyāna x x x x x x x kā sā dr̥ṣṭā mayā adya ॥)</l>
</lg>
<p>21.(2.11) ēkadviprativacanā <b><hi>vākkēlī</hi></b>+ ।</p>
<p>vidūṣakaḥ— hā sā caccarī ।</p>
<p>madanikā—(hadāsa, na sā hōdi caccarī ।) dupadīkhaṇḍaṁ kkhu ēdam । (hatāśa,
na sā bhavati carcarī । dvipadīkhaṇḍaṁ khalvētat ।)</p>
<!-- NOTES pg=712!-->
1. jōśērastu 'bahuvacanasa॰॰ padaṁ ca sambaddham ।' iti paṭhati ।
** tārādvayamadhyagatō granthō jōśērē nāsti ।
++ nālikā vāk‍kēlīti ca dvē api adhibalātpūrvamullikhitē vīthyaṅgēṣu ।
<pb n="713"/>
<p>vidūṣakaḥ— kiṁ ēdaṁ kkhu taṁ khaṇḍaṁ, jēṇa mōṇakē karīaṁti? (kimētat khalu
tat khaṇḍam, yēna mōdakāḥ kriyantē?)</p>
<p>madanikā — ṇahi ṇahiṁ । paḍhīadi kkhu ēdaṁ । (nahi nahi । paṭhyatē khalvētat)</p>
	<p>(rat‍nā. 1.16/17)</p>
<p>yathā vā—* <b>॥ 105 ॥</b></p>
<b><lg>
<l>kō'yaṁ dvāri? hariḥ, prayāhyupavanaṁ śākhāmr̥gasyātra kim ?</l>
<l>kr̥ṣṇō'haṁ dayitē! bibhēmi sutarāṁ kr̥ṣṇaḥ kutō vānaraḥ ?</l>
<l>mugdhē'haṁ madhusūdanō, vraja latāṁ tāmēva tanvīmalaṁ</l>
<l>mithyā sūcayasītyupētya dhanikāṁ hrītō hariḥ pātu vaḥ ॥ 106 ॥</l>
</lg></b>
<p>yathā <b>mr̥cchakaṭikāyāṁ</b></p>
<p>vasantasēnā — kadhaṁ pariaṇō tti maṁ avagacchadi । hōdu, ēvvaṁ dāva karaissaṁ ।
(gr̥h‍ṇāti, āghrāya) aṇudāsīṇaṁ sē jōvvaṇaṁ paḍihāsēdi—(anudāsīnamasya yauvanaṁ
pratibhāsatē ।)</p>
<p>nāyakaḥ — radanikē! rōhasēnaṁ gr̥hītvā abhyantaracatuśśālaṁ pravēśaya ।</p>
<p>vasantasēnā — aṇabbhaṁtarā kkhu ahaṁ abbhaṁtaracaussālassa । (anabhyantarā
khalvahaṁ abhyantaracatuśśālasya ।</p>
<p>nāyakaḥ — kathamuttarōttaraprativādinī radanikā । kaṣṭam! <b>॥ 107 ॥</b></p>
<b><lg>
<l>yadā hi bhāgyakṣayapīḍitō narō daśāṁ kr̥tāntōpahitāṁ prapadyatē ।</l>
<l>tadā'sya mitrāṇyapi yāntyamitratāṁ cirānuraktō'pi virajyatē janaḥ ॥ 108 ॥</l>
</lg></b>
22.(2.12) <b><lg><l>yad‍guṇadōṣīkaraṇaṁ dōṣaguṇīkaraṇamēva vā vādē ।</l>
<l>hētubhirupapannārthaista<hi>nmr̥davaṁ</hi>		nāma vijñēyam ॥ 109 ॥</l></lg></b> (nāśā. 18.113)
<p>tatra dōṣasya guṇīkaraṇaṁ yathā <b>śākuntalē</b>—(śāku. 2.5)</p>
<b><lg>
<l>mēdaśchēdakr̥śōdaraṁ laghu bhavatyutthānayōgyaṁ vapuḥ
sattvānāmupalakṣyatē vikr̥timaccittaṁ	bhayakrōdhayōḥ ।</l>
<l>utkarṣaḥ sa ca dhanvināṁ yadiṣavaḥ siddha‍yanti lakṣyē calē
mithyaiva vyasanaṁ vadanti mr̥gayāmīdr̥g vinōdaḥ kutaḥ ॥ 110 ॥</l>
</lg></b>
<p>guṇasya dōṣīkaraṇaṁ yathā—<b>mālatīmādhavē</b>— (māmā. 6.15/16)</p>
<pb n="714"/>
<b><lg>
<l>puraścakṣūrāgastadanu	manasō'nanyaparatā—
tanuglāniryasya tvayi samabhavad yatra ca tava ।</l>
<l>yuvā sō'yaṁ prēyāniha suvadanē! muñca jaḍatāṁ
vidhāturvaidagdhyaṁ vilasati sakāmō'stu madanaḥ ॥ 111 ॥</l>
</lg></b>
<p>iti kāmandakīvacanādanantaraṁ—</p>
<p>lavaṅgikā—bhaavadi! kisaṇa—cauddasīraaṇīmasāṇasaṁcāraṇipaḍida ṇivvattia
visamavavasāaṇiṭṭhāvidacaṁḍapāsaṁḍavaaṁḍadōddaṁḍasāhasō	sāhasiō
kkhu ēsō । adō piasahī ukkaṁpidā ।</p>
<p>(bhagavati! kr̥ṣṇacaturdaśīrajanīśmaśānasañcāranipatita viṣamavyavasāya—
niṣṭhāpitacaṇḍapāṣaṇḍapracaṇḍadōrdaṇḍasāhasaḥ sāhasikaḥ khalvēṣaḥ । ataḥ
priyasakhī utkampitā ।)</p>
<p>kāmandakī—sādhu lavaṅgikē! sādhu । avasarē khalu anurāgōpakārayōrgarī
yasōrupanyāsaḥ ॥ 112 ॥ (māmā. 6.15)</p>
23.(2.13) <b><lg><l>yadasad‍bhūtaṁ vacanaṁ saṁstavayuktaṁ dvayōḥ parasparaṁ yattu ।</l>
<l>ēkasya vā'rthahētōḥ sa hāsyajananaḥ <hi>prapañca</hi>stu ॥ 113 ॥(nāśā. 18.112)</l>
</lg></b>
<p>yathā <b>prayōgadvayē</b> (<b>prayōgābhyudayē</b>)—</p>
<p>taraṅgadattakacēṭī— ammō! ayaṁ kkhu ēsō saṁcārimaṁ avahāsapaṭṭaṇaṁ aybhaṁḍīravō
idō yyēva āgacchadi । (ahō! ayaṁ khalvēṣa
sañcariṣṇūpahāsapattanamāryabhaṇḍīrava ita ēvāgacchati ।)</p>
<p>vidūṣakaḥ— (upasūtya) bhōdī! sāgadaṁ dē । (bhavati! svāgataṁ tē ।)</p>
<p>cēṭī—(svagatam) parihāsaissaṁ dāva ṇaṁ । (parihāsayiṣyāmi tāvadēnam ।)
(prakāśam) kō dāṇi ēsō amhāṇaṁ pēsaṇaāraō cēḍau tti? । (ka
idānīmēṣō'smākaṁ prēṣaṇakāraścēṭaka iti?)</p>
<p>vidūṣakaḥ—ahaṁ ghaṭadāsīṇaṁ sāmiṇō । (ahaṁ ghaṭadāsīnāṁ svāmī ।)</p>
<p>cēṭī — kiṁ cēḍau tti bhaṇidē kuvidō tumaṁ? (kiṁ cēṭaka iti bhaṇitē
kupitastvam?)</p>
<p>vidūṣakaḥ —kō dāṇi visēsō ghaṭadāsīṇaṁ kuṁbhadāsīṇaṁ ca? (ka idānīṁ viśēṣō
ghaṭadāsīnāṁ kumbhadāsīnāṁ ca?)</p>
<pb n="715"/>
<p>cēṭī— mā kuppa, bhaṭṭauttō tti bhaṇissaṁ । (mā kupya, bhaṭṭaputra iti bhaṇiṣyāmi ।)</p>
<p>vidūṣakaḥ — bhōdī! tuvaṁ pi mā kuppa, ajjā itti bhaṇissaṁ । (bhavati,
tvamapi mā kupya, āryā iti bhaṇipyāmi ।)</p>
<p>cēṭī—ahō! bhaṭṭaputtassa gadī! (ahō! bhaṭṭaputrasya gatiḥ!)</p>
<p>vidūṣakaḥ—ahō !adirūā ajjayā ॥ (ahō ! atirūpā āryā ॥)</p>
<p><b>ēkasya vā'rthahētōḥ</b>—yathā <b>mr̥cchakaṭikāyām—</b></p>
<p>nāyakaḥ—(maitrēyaṁ dr̥ṣṭvā) diṣṭyā bhavān dr̥śyatē?</p>
<p>vidūṣakaḥ— saṭṭu x x x x x kaṁ cōrakaṁ tō rā dōṇī samiduṇṇa tāri sādō
gaṇiā—kaṁ tā rā dō । kkhu uccadi—akaṁdasamutthitā paumiṇī,
avañcaō vāṇiō, acōrō suvaṇṇaārō, akalahō gāmasamāgamō,
aluddhā gaṇiā tti dukkaraṁ ēdē saṁbhāvīanti । tā piavaassaṁ
gadua imādō gaṇiāpasaṅgādō ṇivattāvēmi । (parikramaya dr̥ṣṭ‍vā) kathaṁ
piavaassō rukkhavāḍiāē uvaviṭṭō ciṭṭhadi । tā jāva
uvasappāmi । (upasr̥tya) sōtthi bhavadē । vaḍ‌ṭhaḍhadu bhavaṁ ।</p>
<p>nāyakaḥ — vayasya ! kathaya vr̥ttāntam1 ।</p>
<p>vidūṣakaḥ — taṁ kkhu kajjaṁ viṇaṭhṭhaṁ ।</p>
<p>cārudattaḥ — kiṁ tayā na gr̥hītā sā rat‍nāvalī?</p>
<p>vidūṣakaḥ — kudō amhāṇaṁ ēttiaṁ bhāahēaṁ । ṇavaṇaliṇakōmalaṁ aṁjaliṁ matthaē
kadua paḍicchiā ॥ 114 ॥</p>
<p>(<b>3. vr̥ttyaṅgāni2 — 16</b>)</p>
<p>atha vr̥ttyaṅgāni ।</p>
<p>(<b>bhāratyaṅgāni—4</b>)</p>
<p>uddhātaḥ(tyakaḥ)/kathōd‍ghātaḥ, prayōgātiśayaḥ, pravr̥ttakō'valagitamiti
<b>bhāratyaṅgāni</b> । tatra —</p>
<!-- NOTES pg=715!-->
1. atra rāghavapāṭhaḥ vidūṣakaḥ— kudō ētti uttī ā bhi paḍigiṇhisi । ēdaṁ ēvva pasādhia
virala viṇṇi aṁgulī kariia aṁjaliuḍaṁ tahu kkhidāē vilapajjaravihīē maṁ
sa pēsī vitiṇō tāvatī ēsā muktāvalī akkhittō ।
2. 'pratyaṅgāni' jōśēraḥ
<pb n="716"/>
<p>24.(3.1) <b>ud‌ghātyakō</b> yathā—</p>
<b><lg>
<l>kō jayati? jayati śarvaḥ; kēna jitaṁ? jitamanaṅgadahanēna ।</l>
<l>tripurāriṇā	bhagavatā	bālaśaśāṅkāṅkitajaṭēna ॥ 115 ॥</l>
</lg></b>
<p><b>kathōd‍ghātō</b> yathā—</p>
<b><lg>
<l>sākaṁ paṅkajajanmanā surapatērabhyarthanāyā vaśā—
dikṣvākōḥ śaradindubimbavimalē vaṁśē'vatīrya svayam ।</l>
<l>niśśōṣābhayadastrayīpathajuṣāṁ	vidvēṣiṇāṁ	rakṣasāṁ
yaḥ paulastyamahan sa pātu bhavatō rāmābhidhānō hariḥ ॥ 116 ॥</l>
</lg></b>
<p>25.(3.2) <b>prayōgātiśayō</b> yathā—</p>
<b><lg>
<l>yūthāyitamavatu harēḥ kṣmāmuddharatō varāhavapuṣō vaḥ ।</l>
<l>śēṣaphaṇarat‍nadarṇaṇasahastrasaṅkrāntabimbasya	॥ 117 ॥</l>
</lg></b>
<p>26.(3.3) <b>pravr̥ttakō</b> yathā—(chalitarāmakē.)</p>
<b><lg>
<l>āsāditaprakaṭanirmalacandrahāsaḥ
prāp‍taḥ śaratsamaya ēṣa viśuddhakāntaḥ ।</l>
<l>utkhāya	gāḍhatamasaṁ	ghanakālamugraṁ
rāmō daśāsyamiva sambhr̥tabandhujīvaḥ ॥ 118 ॥</l>
</lg></b>
<p>27.(3.4) <b>avalagitaṁ</b> yathā—</p>
<p>amumēva śaratsamayamadhikr̥tya gīyatām । asyāṁ hi śaradi—(vēsaṁ. 1.5)</p>
<b><lg>
<l>satpakṣā madhuragiraḥ prasādhitāśā madōddhatārambhāḥ ।</l>
<l>nipatanti	dhārtarāṣṭrāḥ	kālavaśānmēdinīpr̥ṣṭhē ॥ 119 ॥</l>
</lg></b>
<p>(<b>ārabhaṭyaṅgāni—4</b>)</p>
<p>saṁkṣip‍tikā, avapātaḥ, vastūtthāpanaṁ, saṁsphōṭa iti catvāryārabhaṭyaṅgani । tēṣu
28.(3.5) māyēndrajālaśilpanaipathyādibhiḥ vastusaṁkṣēpaḥ <b>saṁkṣip‍tikā ।</b></p>
<p>yathā—(raghu.12.53)</p>
<b><lg>
<l>rakṣasā mr̥garūpēṇa vañcayitvā sa rāghavau ।</l>
<l>jahāra sītāṁ pakṣīndraprayāsakṣaṇavigh‍nitaḥ ॥ 120 ॥</l>
</lg></b>
<pb n="717"/>
<p>29.(3.6) bhayādibhi vidravādikarmasu pravēśanirgamana<b>mavapātaḥ</b>।</p>
<p>yathā—(urā. 2.22)</p>
<b><lg>
<l>mr̥garūpaṁ parityajya vidhāya vikaṭaṁ vapuḥ ।</l>
<l>nīyatē rakṣasā tēna lakṣmaṇō yudhi saṁśayam ॥ 121 ॥</l>
</lg></b>
<p>30.(3.7) avidravaḥ savidravō vā sarvarasabhāvasamāsō <b>vastūtthāpanam</b> । yathā—
<b>rāhōścandrakalām ityādi ॥122 ॥</b> (māmā. 5.28, pr̥. 638)</p>
<p>31.(3.8) nānāstrayuddhaniyuddhādibhiḥ saṁrambhasaṁprahāraḥ <b>saṁsphōṭaḥ</b> ।</p>
<p>yathā—(vēsaṁ. 3.42)</p>
<b><lg>
<l>kr̥ṣṭā yēna vilōlakēśanivahā pāñcālarājātmajā
yēnāsyāḥ paridhānamapyapahr̥taṁ rājñāṁ kurūṇāṁ puraḥ ।</l>
<l>yasyōrassthalaśōṇitāsavamahaṁ pātuṁ pratijñātavān
sō'yaṁ mad‍bhujapañjarē nipatitaḥ saṁrakṣyatāṁ kauravāḥ! ॥ 123 ॥</l>
</lg></b>
<p>(<b>kaiśikyaṅgāni—4</b>)</p>
<p>narma, narmasphijaḥ, narmasphōṭaḥ, narmagarbha iti catvāri <b>kaiśikyaṅgāni ।</b> tēṣu —</p>
<p>32.(3.9) āsthāpitaśrr̥ṅgāraṁ vacō vicēṣṭitaṁ vā saparihāsaṁ <b>narma</b> । yathā—(māmā. 6.9)</p>
<b><lg>
<l>vayaṁ tathā nāma yadāttha kiṁ vadā—
myayaṁ tvakasmād vikalaḥ kathāntarē ।</l>
<l>kadambagōlākr̥timantritaṁ/māśritaḥ	kathaṁ
viśuddhamugdhaḥ	kulakanyakājanaḥ ॥ 124 ॥</l>
</lg></b>
<p>33.(3.10) prathamasambhōgē navāvasthānaṁ sambhōgāśrayavākyādikarma narma saṁjñā <b>sphijaḥ</b> । yathā—</p>
<b><lg>
<l>prāp‍tā'sau vr̥ṣaparvaṇaḥ priyasutā saṅkētaṣaṇḍaṁ sakhē!
vr̥ṣṭiḥ sēyamanambudāmr̥tamayī gātrāṇi mē siñcati ।</l>
<l>kiṁ jānāsi vinōdayiṣyasi manaḥ santap‍tamēṣā ca mē</l>
vidūṣakaḥ—
<l>durvātyēva vinōdayiṣyati na bhōstāṁ dēvayānī yadi ॥ 125 ॥</l>
</lg></b>
<p>34.(3.11) āvirbhūtābhilāṣānubhāvayōrakāṇḍa ēva sambhōgabhaṅgō <b>narmasphōṭaḥ</b>।</p>
<pb n="718"/>
<p>yathā— (raghu. 7.67)</p>
<b><lg>
<l>itaḥ parānarbhakahāryaśastrān vaidarbhi ! paśyānupatā mayā'si ।</l>
<l>ēvaṁvidhēnāhavacēṣṭitēna tvaṁ prārthyasē hastagatā mamaibhiḥ ॥ 126 ॥</l>
</lg></b>
<p>35.(3.12) kāryahētōḥ svarūpavijñānādipracchādanaṁ <b>narmagarbhaḥ</b> । yathā— (kusaṁ. 5.30)</p>
<b><lg>
<l>athājināṣāḍhadharaḥ pragalbhavāg jvalanniva brahmamayēna varcasā ।</l>
<l>vivēśa kaścijjaṭilastapōvanaṁ śarīrabaddhaḥ prathamāśramō yathā ॥ 127 ॥</l>
</lg></b>
<p>(<b>sāttvatyaṅgāni—4</b>)</p>
<p>utthāpakaḥ, parivartakaḥ, saṁlāpakaḥ, saṁghātyaka iti catvāri sāttvatyaṅgāni । tēṣu
36.(3.13) parasparībhūtārthēṣu utthāpanam <b>utthāpakaḥ</b> । yathā—(mavīca. 2.49)</p>
<b><lg>
<l>prahara namatu cāpaṁ prāk‌prahārapriyō'haṁ
mayi tu kr̥tanighātē kiṁ vidadhyāt parēṇa ।</l>
<l>jhaṭiti	vitatavahnayud‍gārabhāsvatkuṭhāra—
pravighaṭitakaṭhōraskandhabandhaḥ		kabandhaḥ ॥ 128 ॥</l>
</lg></b>
<p>37.(3.14) prastutārthatyāgādanyārthabhajanaṁ <b>parivartakaḥ</b> । yathā—(kirātā. 10.40)</p>
<b><lg>
<l>munimabhimukhatāṁ ninīṣavō yāḥ samupayayuḥ kamanīyatāguṇēna ।</l>
<l>madanamupadadhē sa ēva tābhyō duradhigamā hi gatiḥ prayōjanānām ॥ 129 ॥</l>
</lg></b>
<p>38.(3.15) sadasi nānāvākyairmithō'dhikṣēpaḥ <b>saṁlāpakaḥ</b> । yathā—(vēsaṁ. 3.35)</p>
<b><lg>
<l>kathamapi na niṣiddhō duḥkhinā bhīruṇā vā
drupadatanayapāṇistēna	pitrā	mamādya ।</l>
<l>tava bhujabaladarpādhmāyamānasya	 vāmaḥ
śirasi caraṇa ēṣa nyasyatē vārayainam ॥ 130 ॥</l>
</lg></b>
<p>39.(3.16)kāryamantrārthaprabhāvadaivādibhiḥ saṁghātabhēdaḥ <b>saṁghātyakaḥ</b> (nāśā. 20.49) ।
yathā— (kirātā.15.2)</p>
<b><lg>
<l>apaśyadbhirivēśānaṁ raṇānnivavr̥tē gaṇaiḥ ।</l>
<l>muhyatyēva hi kr̥cchrēṣu sambhramajvaritaṁ manaḥ ॥ 131 ॥</l>
</lg></b>
<pb n="719"/>
<p>(<b>4. sandhyantarāṇi—21</b>)</p>
<p>atha sandhyantarāṇyēkaviṁśatiḥ । tad yathā—</p>
<p><b>sāma, bhēdaḥ, daṇḍaḥ, pradānam, vadhaḥ, pratyutpannamatitvam,
gōtraskhalitam, sāhasam, bhayam, hrīḥ, māyā, krōdhaḥ, ōjaḥ, saṁvaraṇam,
bhrāntiḥ, hētvavadhāraṇam, dūtaḥ, lēkhaḥ, svapnaḥ, citram, mada</b> iti । tatra</p>
<p>40.(4.1) <b>sāma</b> yathā— <b>pārthavijayē</b> bhagavān vāsudēvō dūtyēna gatō duryōdhanamāha—</p>
<b><lg>
<l>kṣīrōdādamr̥tadyutiḥ	kṣitibhujāṁ	vaṁśastatō bhārataḥ</l>
<l>ślāghyaḥ ślāghyaguṇaśca kiṁ ca bahunā yatrōdbhavastvādr̥śām ॥ 132 ॥</l></lg></b> ityādi
<p>41.(4.2) <b>bhēdō</b> yathā mudrārākṣasē—</p>
<p><b>cāṇakyēna tanmudrālāñchitalēkhālaṅkārādidarśanēna rākṣasāt malayakēturbhēditaḥ ।</b></p>
<p>42.(4.3) <b>daṇḍō</b> yathā tatraiva rākṣasasaṅgrahārthaṁ vadhabandhādikaṁ tanmitrē śrēṣṭhini candanadāsē
prayuktam ।</p>
<p>43.(4.4) <b>pradānaṁ</b> yathā mr̥cchakaṭyām—</p>
<p><b>śakārō gaṇikāṁ vyāpādayituṁ viṭāya dānamupanyastavān । (śakāraḥ) bhāva !</b></p>
<b><lg>
<l>jadicchasē	laṁbadasākalāpaṁ pāvāiaṁ suttasatēna juttaṁ ।</l>
<l>maṁsaṁ ca khāduṁ taha tuṭṭhi kāhiṁ cuhū cuhū cukku cuhū cuhūtti ॥ 133 ॥</l>
</lg></b>
<lg>
<l>{yadīcchasi	lambadaśākalāpaṁ	prāvārakaṁ	sūtraśatēna	yuktam ।</l>
<l>māṁsaṁ ca khādituṁ tathā tuṣṭiṁ kartuṁ (cuhū cuhū cukku cuhū cuhū)iti ॥}</l>
</lg>
<p>viṭaḥ— tataḥ kim?</p>
<p>śakāraḥ— mama piaṁ kahēhi । (mama priyaṁ kuru ।)</p>
<p>viṭaḥ— bāḍhaṁ karōmi, varjayitvā tvakāryam ।</p>
<p>śakāraḥ— akajjassa gaṁdhō vi ṇa tthi । (akāryasya gandhō'pi nāsti ।)</p>
<p>viṭaḥ— ucyatāṁ tarhi ।</p>
<p>śakāraḥ— mālēhi vasaṁtaśēṇiaṁ ti । (māraya vasantasēnām iti ।) tathā mama
svāminānēnāryēṇa (anāryēṇa) vasantasēnā vyāpāditā; na cārudattēna iti
bruvatē sa cēṭāya kaṭakaṁ prayacchannāha ca—putaka (ēdaṁ gēh‍iṇaa aṇṇa)
dhā bhaṇa । (putraka ! ētad gr̥hītvā'nyathā bhaṇa ।) ॥ 134 ॥</p>
<pb n="720"/>
<p>44.(4.5) <b>vadhō</b> yathā— rāmāyaṇīyēṣu nāṭakēṣu tāṭakāvirādhavālijaṭāyuḥprabhr̥tīnāṁ,
bhāratīyēṣu bakahiḍimbakīcakābhimanyuprabhr̥tīnāmiti ।</p>
<p>45.(4.6) <b>pratyutpannamatitvaṁ</b> yathā tāpasavatsarājē vasantakēna rājā bhautikanaiṣṭhika—
vr̥ttayōrviśēṣaṁ pr̥ṣṭaḥ kathayitvā''ha — kiṁ ca bhavān naiṣṭhikaṁ prapannaḥ?</p>
<p>vidūṣakaḥ — bhō ṇāhaṁ bhōdiaṁ jāṇāmi । ṇa hi (ṇa)ṭṭhiaṁ । jadā tumaṁ ēda vva
padaṁ pariccaasi tadā x x x x jā ēsā dāsīē libhā assa thavia
x x x x ēdāvia akha x x x x vimēdhā dōṇēddaradi । ēdaṁ
parivyāaabhaṁḍiaṁ sadasakkāraṁ ṇaia tā ajjēva dēvīē vāsavadattāē
sahatthōvaṇīdamōdaē aṇhaṁtō paḍhamakālādō vi avbhuaṁ vilasissaṁ । (bhō
nāhaṁ bhautikaṁ jānāmi, na hi naiṣṭhikam । yadā tvam ētadēva padaṁ parityajasi
tadā x x x x yā ēṣā dāsyāḥ x x x x tarati । ēvaṁ parivrājakabhaṇḍilaṁ
śatasatkāraṁ	nītvā	tad	adyaiva	dēvyā	vāsavadattayā
svahastōpanītamōdakānyaśrnan prathamakālādapi adbhutaṁ vilasiṣyāmi ।)</p>
<p>rājā—	sasamabhramautsukyaṁ kathamiva? tataḥ x x x x</p>
<p>vidūṣakaḥ— {prakāśitadāhāyā vāsavadattāyā rabhasāt jīvanōcchēdaṁ (?) kr̥tvā,
hastamavadhūya, ātmagatam} kiṁ dāṇiṁ ēttha karissaṁ? (kimidānīmatra
kariṣyāmi?) (pratyutpannamatitvāt cintayan āha) ahavā ēvvaṁ dāva ।
(athavā ēvaṁ tāvat) । (prakāśam) bhō vaassa ! kiṁ ṇa suramadi
bhavaṁ jaṁ bhaṇidaṁ tēṇa bhaavadā sihādēsēṇa dēvīsarisākidīē
kaṇṇaāē pāṇiggahaṇaṁ ṇiccatia dēvīsamāgamō dē bhavissidi tti ।
(bhō vayasya ! kiṁ na smarati bhavān—yad bhaṇitaṁ tēna bhagavatā
siddhādēśēna dēvīsadr̥śākr̥tyāḥ kanyakāyāḥ pāṇigrahaṇaṁ nirvartya
dēvīsamāgamastē bhaviṣyatīti ।) ॥ 135 ॥</p>
<p>46.(4.7) <b>gōtraskhalitaṁ</b> yathā— vikramōrvaśyām— apsarasā anyasyai kathitam ūrvaśyā
śakrasadasi prēkṣaṇīyē 'puruṣōttama' iti vaktavyē tadgatamanasā 'purūravāḥ'
ityabhihitam iti pravēśakē sūcitam ।</p>
<pb n="721"/>
<p>47.(4.8)<b>sāhasaṁ</b> yathā— (dēvī)candragup‍tē— strīvēṣanihnutaścandragup‍taḥ śatrōḥ skandhāvāram
alipuraṁ gatavati (śakapati)vadhāyāgamad iti prayōgē darśitam,
śakapatimaghātayad iti ca vr̥ttaṁ sūcitam ।</p>
<p>48.(4.9) <b>bhayaṁ</b> yathā— vēṇīsaṁhārē nēpathyē sūcitam—'bhō bhō bhayaskhalitakārmuka—
kr̥pāṇatōmaraśakti(ktayaḥ)	kauravabalapakṣapātatr̥ṇīkr̥taprāṇadraviṇasañcayā
narapatayaḥ । saṁstabhyatām । nirhataduśśāsanapītaśēṣaśōṇitasnapita—
bībhatsavr̥kōdaradarśanapariskhalatpraharaṇāni raṇād vidravanti balāni ।'
punaśca mūrcchitaduryōdhanamapavāhayatā sūtēnōktam— kathāmāsanna ēvāyaṁ
durātmā kauravadrumōtpātamārutō mārutiḥ! anupalabdhasaṁjñaśca tāvadatra
mahārājaḥ! bhavatu, sudūramapaharāmi syandanam । ityēvaṁ prayōga ēva
darśitam ।</p>
<p>49.(4.10) <b>hnīrya</b>thā— tāpasavatsarājē padmāvatī pratyākhyānaduḥkhāduddha‍r̥tyātmānaṁ vyāpādayantī
vatsarājēna nivāritā hriyā yuktā । tatra hi— (tāva. 4.20/21)</p>
<p>vidūṣakaḥ— bhōdi ! aaṁ dāva dhōaguggullanibaddhāō uṇhōdaēṇṇa jaḍāō
vicchōlia tārisō ēvva । ahaṁ puṇa aṇavarādhamuṁḍidō kudō tārisē
caṁḍu X X X X lahisaṁ । {bhavati ! ayaṁ tāvad X X X X guga (?)
X X X X uṣṇōdakēna X X X X}</p>
<p>padmāvatī— (lajjāvanatamukhī smitaṁ karōti ।) punaśca kañcukivijñāpanayā anujñātā
rājñā salajjā adhōmukhī kañcukinā saha niṣkrāntā ।</p>
<p>tathā puṁsō'pi hrīryathā pārthavijayē— gandharvaiḥ parājitya badhyasya arjunēna vikramya
mōcitasya duryōdhanasya ।</p>
<p>tatra hi duryōdhanamarjuna āha— 'na cāhamasmin kālē pāṇḍavēnāhūta iti manasi
sambhāvanīyam । yasmād abhinnamēva āryayudhiṣṭhiramahārājamavagacchāmaḥ,
viśēṣatō'smin kālē । paś‍yatu mahārājaḥ—</p>
<b><lg>
<l>svairvairē kurupāṇḍavāntarakr̥tō yasmin viśēṣō'sti na—
stasmiṁstat kimasādhu sādhu kathamityāryā vijānanti tat ।</l>
<l>yatraikābhijanānvayē	tvabhibhavaḥ	kṣatrasya tasmin puna—
rbhrātr̥̄ṇāṁ	puratō'bhiyōgasamayē	pañcōttaraṁ naḥ	śatam ॥ 136 ॥'</l>
</lg></b>
<pb n="722"/>
<p>duryōdhanaḥ— (savairalakṣyamātmagatam) hr̥daya, śikṣayōttaram । kathamivainamālapāmi?</p>
<b><lg>
<l>bhrātāhamityasadr̥śaṁ	mama	duṣkr̥taistai—
rdvēṣṭā	bhavāniti	tadatra	daśāviruddham ।</l>
<l>yadyad bravīmi vacanaṁ laghu tattu tatra
kāmaṁ	bhavēccharaṇamapratipattirēva ॥ 137 ॥</l>
</lg></b>
<p>tadatra vailakṣyam lajjānimittamēva ।</p>
<p>50. (4.11) <b>māyā</b> yathā dēvīcandragup‍tē— candragup‍tasya kr̥takōnmāda iti mānuṣī māyā।
kr̥tyārāvaṇādiṣu— kanakamr̥gādiracanātmikā tvamānuṣī ।</p>
<p>51. (4.12) <b>krōdhō</b> yathā— śrīviśākhadēvakr̥tē abhisārikāvañcitē vatsaṁrājaḥ
sambhāvitaputravadhāyai padmāvatyai kruddhaḥ, tathā cābhyadhāt—</p>
<b><lg>
<l>praduṣṭōgragrāhāṁ	saritamavagāḍhaḥ	śramavaśā—
dupālīnaḥ śākhāṁ phalakusumalōbhād viṣatarōḥ ।</l>
<l>phaṇālīḍhēnārthī	cyutaparicayāṁ krauryaniratāṁ
viṣajvālāgarbhāṁ	ciramuragakanyāmanusr̥taḥ ॥ 138 ॥</l>
</lg></b>
<p>yō'sau puruṣārthasiddhihētuḥ krōdhaḥ sthāyibhāvaḥ, sō'yaṁ na bhavatītyudāhr̥tam ।
puruṣārthasiddhihētustu sthāyibhāvaḥ, na sandhyantaram ।</p>
<p>52. (4.13) <b>ōjō</b> yathā dēvīcandragup‍tē vidūṣakaḥ śakapatēḥ śibiramabhiprasthitaṁ nāyakamāha—
bhō kaha dāṇiṁ tumaṁ subahuāṇaṁ amaccāṇaṁ majjhē saṁcarissasi? (bhōḥ,
kathamidānīṁ tvaṁ subahūnām amātyānāṁ madhyē ēkākī saṁcariṣyasi ?)</p>
<p>nāyakaḥ— alaṁ mūrkhaṁ, sattvamr̥tsr̥jya saṅkhyāyāṁ bahumānō bhavataḥ । paś‍ya—</p>
<b><lg>
<l>sadvaṁśān	pr̥thuvarṣmavikramabalān	dr̥ṣṭvādbha‍utān	dantinō
hāsasmēraguhāmukhādabhimukhaṁ	niṣkrāmataḥ	parvatāt ।</l>
<l>ēkasyāpi vidhūtakēsarasaṭābhārasya	bhītā	mr̥gā
gandhādēva	harērdravanti	bahavō,	vīrasya	kiṁ	saṁkhyayā ॥ 139 ॥</l>
</lg></b>
<p>ētadōjasābhihitam ।</p>
<p>53. (4.14) <b>saṁvaraṇa</b> yathā tāpasavatsarājē— padmāvatyā svikāyāṁ vatsarājapratikr̥tau
darśitāyāṁ</p>
<pb n="723"/>
<p>vāsavadattāṁ svagatamāha— kahaṁ ayyauttō ! ai hadahiaa āliaṁ mahāṇubhāvaṁ
attaa	cē(pē)kkhassaṁ	taṁ khivvaṁtaṁ	mandabhāiṇiṁ āāsēsi ।
(kathamāryaputraḥ! ayi hatahr̥daya! ālikhitaṁ mahānubhāvam X X X
X (?) mandabhāginīmāyāsayasi ?) iti sasaṁvaraṇamāstē ।</p>
<p>padmāvatī— piasahi, kiṁ bhaṇāmi ṇaṁ lajjāvēdi piasahī ēsa (mi?)
jaḍāpariggahō । (priyasakhi! kiṁ bhaṇāmi, lajjayati priyasakhi, ēṣa
jaṭāparigrahaḥ ।)</p>
<p>vāsavadattā—kahaṁ tē ēsā ākidī aṇaṇurūpē abhiramadi । (kathaṁ tava ēṣā
ākr̥tiḥ ananurūpē abhiramatē ?)</p>
<p>sāṁkr̥tyāyanī—(sakhēdamātmagatam) ahō dhairyaṁ vatsāyāḥ, yēnēyam—(tāpa. 3.7)</p>
<b><lg>
<l>dayitaṁ vilōkayantī	tadgatamanasō'pi	hastagatamasyāḥ ।</l>
<l>antarniyamitaduḥkhā	na	manāgapi vikr̥timāyāti ॥ 140 ॥</l>
</lg></b>
<p>54.(4.15) <b>bhrānti</b>ryathā	<b>rat‍nāvalyāṁ</b>—	rātrāvudyānasaṅkētasthānasthitēna rājñā
naipathyasādr̥ś‍yanimittayā bhrāntyā sāgarikēti tannāmnā vāsavadattā
samābhāṣitā, vāsavadattānāmnā sāgarikā ।</p>
<p>55. (4.16) <b>hētvavadhāraṇaṁ</b> yathā <b>mudrārākṣasē</b> nēpathyē— vaitālikābhyāṁ dēvatārūpakēṇa
pravr̥ttaśaradu/?/ṇa— prakhyāpakāśīrvacanē paṭhitē'nantaraṁ ś‍lōkadvayaṁ paṭhitam—</p>
<b><lg>
<l>sattvōtkarṣasya dhātrā nidhaya iva kr̥tāḥ kē'pi kasyāpi hētō—
rjētāraḥ svēna dhāmnā madasalilamucāṁ	nāgayūthēśvarāṇām ।</l>
<l>daṁṣṭrābhaṅgaṁ	mr̥gāṇāmadhipataya	iva	tyaktamānāvalēpāḥ
nājñābhaṅgaṁ	sahantē	nr̥vara!	nr̥patayastvādr̥śāssārvabhaumāḥ ॥ 141 ॥</l>
</lg></b>
<p>api ca—</p><b><lg>
<l>bhūṣaṇādyupabhōgēna prabhurbhavati na prabhuḥ ।</l>
<l>parairaparibhūtājñastvamiva prabhurucyatē ॥ 142 ॥</l>
</lg></b>
<p>ētadākarṇya cāṇakyaścandragup‍tēnādiṣṭasya kaumudīmahōtsavasya svayaṁ kr̥taṁ
pratiṣēdhamanusandhāya candragup‍tasamuttējanaparamētadityavadhārayan tathā hi svagatamāha—
prathamaṁ tāvad viśiṣṭadēvatā (stutirūpēṇa pravr̥taśaradu/?/ṇaprakhyāpanamāśīrvacana)m,
<pb n="724"/>
aparaṁ kimityavadhārayāmi ? (vicintya) āḥ, bhavatu jñātam । rākṣasasyāyaṁ
prayōgaḥ । (ākāśē lakṣyaṁ vaddhvā) rākṣasa rākṣasa ! dr̥ś‍yasē bhōḥ! (dr̥ś‍yasē)
jāgarti khalu kauṭilyaḥ (iti) rākṣasaprayuktē hētōravadhāraṇam ॥</p>
<p>56.(4.17) <b>dūtō</b> yathā <b>pārthavijayē</b>—bhagavān vāsudēvō duryōdhanasya dūtō gataḥ ।</p>
<p>57.(4.18) <b>lēkhō</b> yathā <b>tāpasavatsarājē</b>— pradyōtēna vāsavadattāyāḥ prahitē lēkhē, vatsē
tvāṁ svajanāśiṣāmaviṣayaṁ patyuḥ ।</p>
<p>58.(4.19) <b>svap‍nō</b> yathā <b>svap‍na vāsavadattē</b> padmāvatīmasvasthāṁ dr̥ṣṭvā rājā samudragr̥hakaṁ
gataḥ । padmāvatīrahitaṁ ca tadavalōkya tasyā ēva śayanīyē suṣvāpa । vāsavadattāṁ
ca svap‍navadasvap‍nē dadarśa । svap‍nāyamānaśca vāsavadattā— mābabhāṣē । svap‍naśabdēna
cēha svāpō vā svap‍nadarśanaṁ vā svap‍nāyitaṁ vā vivakṣitam; sarvatrēdamēvōdāharaṇam,
sarvēṣāṁ sambhavāt ।</p>
<p>59.(4.20) <b>citraṁ</b> yathā <b>ratnāvalyāṁ</b> citragatāṁ sāgarikāṁ dr̥ṣṭvā vatsarājasya kāmaḥ ।</p>
<p>60(4.21) <b>madaḥ</b> māninō bhavasya (?) cētihāsēṣu darśitam; rāvaṇasyāpi nāṭakēṣu
kavibhirnibandhaḥ(ddhaḥ)। yathā <b>kr̥tyārāvaṇē</b> vimānasthō rāvaṇō madādāha—</p>
<b><lg>
<l>bhītāḥ stha bhōḥ kimamarāssamarābhimāna—
mutsr̥jya tiṣṭhati ripau na hi mē'sti vairam ।</l>
<l>svasthō'ruṇa—vraja—vikr̥ṣṭakhalīnapāśaḥ
prēṣyēṣu kiṁ daśaśirāḥ prahiṇōti śastram? ॥ 143 ॥</l>
</lg></b>
<p>atha <b>pānanimittō</b> yathā <b>mālavikāg‍nimitrē</b> । tatra hi irāvatī yuktamadā (praviś‍ya)
cēṭī ca—</p>
<p>irāvatī — haṁjē niuṇiē, suṇōmi bahusō madō kila visēsamaṁḍaṇaṁ itthiāaṇassa
tti । avi saccō lōappavādō ? (hañjē nipuṇikē, śrr̥ṇōmi bahuśaḥ madaḥ kila
viśēṣamaṇḍanaṁ strījanasyēti । api satyō lōkapravādaḥ ?)</p>
<p>cēṭī— paḍamaṁ lōappavādō ēvva, ajja uṇa saccō saṁuttō । (prathamaṁ lōkapravāda
ēva; adya punaḥ satyaḥ saṁvr̥ttaḥ ।)<b>॥ 144 ॥</b></p>
<pb n="725"/>
<p>(<b>5. patākāsthānam—4</b>)</p>
<p>atha patākāsthānāni catvāri । tatra ca—(nāśā. 19. 30)</p>
<b><lg>
<l>yatrārthē cintitē'nyasmiṁstalliṅgō'nyaḥ prayujyatē ।</l>
<l>āgantukēna	bhāvēna	patākāsthānakaṁ	tu	tat ॥ 145 ॥</l>
</lg></b>
<p>taccaturdhā— (nāśā 19.31)</p>
<p>61.(5.1)</p><b><lg>
<l>sahasaivārthasampattirguṇavatyupakārataḥ ।</l>
<l>patākāsthānakamidaṁ prathamaṁ parikīrtitam ॥ 146 ॥</l>
</lg></b>
<p>kēvatinā (śakapatinā) paraṁ kr̥cchramāpatitaṁ rāmagup‍taskandhāvāramanujighr̥kṣu—
rupāyāntarāgōcarē pratīkārē niśi vētālasādhanamadhyavasyati kumāracandragup‍tē
ātrēyēṇa vidūṣakēṇōktam—</p>
<p>vidūṣakaḥ— bhō ṇa sakkaṁ dāṇiṁ bhavadā imāē vēlāṁmabhaṇḍāgāriāṇaṁ) saāsādō
padādō padaṁ vi gaṁtuṁ ? (bhōḥ! na śakyamidānīṁ bhavatā asyāṁ vēlāyāṁ
bhāṇḍāgārikāṇāṁ sakāśāt padatpadamapi gantum ?)</p>
<p>nāyakaḥ—(svagatam) atrōpāyaścintanīyaḥ । (praviś‍ya paṭalakahastā cēṭikā)</p>
<p>cēṭī—jaadu jaadu kumārō । kumāra! kahiṁ ajjuā . . . ajja khu
ajjuā kēṇa vi kāraṇēṇa aaṁ vimaṇā kumāraṁ pēkkhāmi tti bhaṇaṁtī
rāuḷādō ṇikkaṁtā । imaṁ ca sē dēvīē dhupadēvīē sasarīraparibhuttaṁ
vasāhaṇaaṁ pasādīkidaṁ gah‍ṇia kumārassa samīpē ajjua . . .
maṇṇā āgadatthia vattēakhōai imaṁ jāva ajjuaṁ aṇṇōsāmi ।
(niṣkrāntā ।)</p>
<p>(jayatu jayatu kumāraḥ । kumāra! kutrājjukā ? X X X X adya khalu ajjukā
kēnāpi kāraṇēna ahaṁ vimanāḥ kumāraṁ prēkṣē iti bhaṇantī rājakulānniṣkrāntā ।
idaṁ ca tasyā dēvyāḥ dhruvadēvyāḥ svaśarīraparibhuktaṁ prasādhanakaṁ prasādīkr̥taṁ
gr̥hītvā kumārasya samīpē'jjukā gatā । yāvadajjukāmanvēṣayāmi ।)</p>
<p>vidūṣakaḥ—ā dāsīēdhīē ! kiṁ tava ahaṁ bhaṁḍāgāriō ? gaccha vēcchi
ā dāsyāḥ putri! kiṁ tavāhaṁ bhāṇḍāgārikaḥ? gaccha iti
yavanikāntaritaḥ strīvēṣaṁ kr̥tvā niṣkrāntaḥ <b>॥ 147 ॥</b></p>
<pb n="726"/>
<p>tadēvamanyathā nirgamanōpāyē cintyamānē strīvēṣaḥ sādhanamupagatāmiti
sāmānyalakṣaṇānugamāttadbhēdaścēṭīvacanaprayukta<b>mēkaṁ patākāsthānakamiti</b> ।</p>
<p>62. (5. 2)</p><b><lg><l>vacaḥ sātiśayaṁ śliṣṭaṁ kāvyabandhasamāśrayam ।</l>
<l>patākāsthānakamidaṁ	dvitīyaṁ	parikīrtitam ॥ 148 ॥</l></lg></b> (nāśā. 19.31)
<p>yathā <b>rāmābhyudayē</b>— tr̥tīyē'ṅkē sugrīvaḥ saṁdiśati—</p>
<b><lg>
<l>bahunātra kimuktēna pārē'pi jaladhēḥ sthitām ।</l>
<l>acirādēva dēvi tvāmāryaḥ praśvāsayiṣyati ॥ 149 ॥</l>
</lg></b>
<p>atra jaladhēḥ pārasya durgatvāt duṣkaraṁ praśvāsaṁ manyamānō rāmaparākramasya
tatrāpratighātādatiśayamupavarṇayaṁścintyamānēṣu dēśāntarēṣu sukaratāṁ praśvāsanē
bhāvinīṁ khyāpayati, na tu jaladhēḥ pārē sthitāṁ jñātvaiva ।</p>
<p>63.(5.3)</p> <b><lg><l>arthōpakṣēpaṇaṁ yatra hīnaṁ/līnaṁ savinayaṁ bhavēt ।</l>
<l>śliṣṭapratyuttarōpētaṁ	tr̥tīyamidamiṣyatē ॥ 150 ॥(nāśā. 19.32)</l>
</lg></b>
<p>yathā mudrārākṣasē— cāṇakyēna svacaritāt prayōgādrākṣasagrahaṇē sandēhādāśaṁsitē
siddhārthavacanasaṅghaṭanayā niścaya upakṣip‍taḥ । tatra</p>
<p>cāṇakyaḥ— api nāma durātmā rākṣasō gr̥hyēta ?</p>
<p>siddhārthakaḥ— ayaṁ gaṇhiō । (ayaṁ gr̥hītaḥ ।)</p>
<p>cāṇakyaḥ— (saharṣamātmagatam) hanta, gr̥hītō durātmā rākṣasaḥ! (prakāśam) bhadra
atha kō'yaṁ gr̥hītaḥ?</p>
<p>siddhārthakaḥ— gahīdō ayyasaṁdēsō tti । (gr̥hīta āryasandēśa iti ।)॥ 151 ॥</p>
<p>64.(5.4)</p> <b><lg><l>dva‍yarthō vacanavinyāsaḥ suśliṣṭaḥ kāryayōjitaḥ ।</l>
<l>upanyāsasuyuktatvaṁ	taccaturthamudāhr̥tam ॥ 152 ॥</l></lg></b> (nāśā. 19.33)
<p>yathā <b>ratnāvalyāṁ</b> rājā navamālikōpanyāsādāha— (ratnā. 2.4)</p>
<b><lg>
<l>uddāmōtkalikāṁ vipāṇḍurarucaṁ prārabdhajr̥mbhāṁ kṣaṇā—
dāyāsaṁ	śvasanōd‌gamairaviratairātanvatīmātmanaḥ ।</l>
<l>adyōdyānalatāmimāṁ samadanāṁ nārīmivānyāṁ dhruvaṁ
paś‍yan kōpavipāṭaladyuti mukhaṁ dēvyāḥ kariṣyāmyaham ॥ 153 ॥</l>
</lg></b>
<pb n="727"/>
<p>atra	vatsarājasya	vāsavadattayā	saha	navamālikāmādhavīlatayōḥ
prathamakusumōdgamanimittē samāhvayē viṣayasukhamabhilaṣataḥ sāgarikāsaṁdarśanaṁ sukhanimittaṁ
dvitīyārthābhidhānādāgāmi prayuktam; ayaṁ ca vacanavinyāsaḥ suśliṣṭō
nitarāmupakṣēpaṇārthēnāliṅgitaḥ prasaṅgāduktaḥ । sēyaṁ <b>dvitīyā catuṣṣaṣṭiḥ</b> ॥</p>
<p>(<b>3. tr̥tīyā catuṣṣaṣṭiḥ</b>)</p>
<p>(sandhyaṅgacatuṣṣaṣṭiḥ)</p>
<p>atha tr̥tīyā sandhyaṅgacatuṣṣaṣṭirityācakṣatē ।</p>
<b><lg>
<l>sandhīnāṁ yāni vr̥ttāni pradēśēṣvanu pūrvaśaḥ ।</l>
<l>susampadguṇayuktāni	tānyaṅgānyupadhārayēt ॥ 154 ॥</l>
</lg></b>
<b><lg>
<l>iṣṭasyārthasya	racanā	vr̥ttāntasyānupakṣayaḥ ।
rāgaprāp‍tiḥ prayōgasya guhyānāṁ ca nigūhanam ॥ 155 ॥</l>
</lg></b>
<b><lg>
<l>āścaryavadabhikhyānaṁ prakāś‍yānāṁ prakāśanam ।</l>
<l>aṅgānāṁ ṣaḍivadhaṁ hyētad dr̥ṣṭaṁ śāstrē prayōjanam ॥ 156 ॥</l>
</lg></b>
<b><lg>
<l>aṅgahīnō narō yaśca naivārambhakṣamō bhavēt ।</l>
<l>aṅgahīnaṁ tathā kāvyaṁ na prayōgakṣamaṁ bhavēt ॥ 157 ॥</l></lg></b> (nāśā.19.47)
<b><lg>
<l>kāvyaṁ yadapi hīnārthaṁ samyagaṅgaiḥ samanvitam ।</l>
<l>dīp‍tatvāttu prayōgasya śōbhāmēti na saṁśayaḥ ॥ 158 ॥</l></lg></b> (nāśā. 19.48)
<b><lg>
<l>udāttamapi yat kāryaṁ/kāvyaṁ syādaṅgaiḥ parivarjitam ।</l>
<l>hīnatvāddhi	prayōgasya	na	satāṁ	rañjayēnmanaḥ ॥ 159 ॥</l></lg></b>(nāśā.19.49)
<b><lg>
<l>tasmāt sandhiprayōgēṣu yathākāvyaṁ yathārasam ।</l>
<l>kāryāṇyaṅgāni tēṣāṁ tu pravibhāgaḥ pradr̥ś‍yatē ॥ 160 ॥</l></lg></b> (nāśā. 19.50)
<p>upakṣēpaḥ, parīkarma/parikaraḥ, parinyāsō, vilōbhanam, yuktiḥ, prāp‍tiḥ, samādhānaṁ,
vidhānaṁ, paribhāvanā, udbhēdaḥ, karaṇaṁ, bhēdaḥ iti <b>mukhasandhau dvādaśāṅgāni ।</b></p>
<p>vilāsaḥ, parisarpaḥ, vidhūtaṁ, tāpanaṁ, narma, narmadyutiḥ, pragamanaṁ, virōdhaḥ(nirōdhaḥ),
paryupāsanaṁ, puṣpaṁ, vajraṁ, varṇasaṁhāra iti <b>pratimukhasandhāvapi dvādaśāṅgāni ।</b></p>
<pb n="728"/>
<p>abhūtāharaṇaṁ, mārgaḥ, rūpam, udāharaṇaṁ, kramaḥ, saṅgrahaḥ anumānaṁ, prārthanā,
ākṣip‍tiḥ(saṁkṣip‍tiḥ), tōṭakam, adhibalam, udvēgaḥ, vidravaḥ iti <b>garbhasandhau
trayōdaśāṅgāni ।</b></p>
<p>apavādaḥ, saṁsphōṭaḥ, dravaḥ, śaktiḥ, vyavasāyaḥ, prasaṅgaḥ, kāntiḥ, khēdaḥ,
pratiṣēdhaḥ, virōdhanam, ādānaṁ, sādhanaṁ/chādanaṁ, prarōcanēti <b>vimarśasandhāvapi trayōdaśa ।</b></p>
<p>sandhiḥ, nirōdhaḥ, grathanaṁ, nirṇayaḥ, śēṣaṇaṁ/paribhāṣaṇam, kāntiḥ(dyutiḥ), prasādaḥ,
ānandaḥ, samayaḥ, upagūhanaṁ, bhūṣaṇaṁ, punarvākyaṁ, kāvyasaṁhāraḥ, praśastiḥ iti
<b>nirvahaṇasandhau caturdaśāṅgāni ।</b></p>
<p>saiṣā sandhyaṅgacatuṣṭirnāṭakādiṣu mahākāvyādiṣu ca pūrṇasandhyādiṣu
nibandhanīyā । pratisandhi ca yānyaṅgāni paṭhitāni tāvatāmēva kramēṇa nibandhaḥ kārya ityēṣa
pracuraḥ prayōgaḥ । saṁvidhānavaśācca nyūnādhikabhāvēna vyutkramēṇa ca prayōga
ityētadapyavagantavyamiti <b>॥ 161 ॥</b> tēṣu —</p>
<p>(<b>1. mukhasandhau dvādaśāṅgāni</b>)</p>
<p><b>mukhāṅgāni</b> (12) tāvat—</p>
<p><b>1. (1.1 upakṣēpaḥ)</b></p>
<b><lg>
<l>kāvyārthasya samutpattirupakṣēpa iti smr̥taḥ ॥ 162 ॥</l></lg></b> (nāśā. 19.65)
<p>yathā <b>ratnāvalyāṁ</b> yaugandharāyaṇaḥ sūtradhārānantaram— ēvamētat । kassandēhaḥ?
<b>'dvīpādanyasmādapi'</b> ityādi paṭhati ।</p>
<p>yathā ca <b>vēṇīsaṁhārē</b> sūtradhāraḥ—</p>
<b><lg>
<l>nirvāṇavairadahanāḥ	praśamādarīṇāṁ
nandantu pāṇḍutanayāḥ saha mādhavēna ।</l>
<l>raktaprasādhitabhuvaḥ	kṣatavigrahāśca
svasthā bhavantu kururājasutāḥ sabhr̥tyāḥ ॥ 163 ॥</l>
</lg></b>
<p><b>2. (1.2 parikaraḥ)</b></p>
<b><lg>
<l>samutpannārthabāhulyājjñēyaḥ parikarastu saḥ ॥ 164 ॥</l></lg></b> (nāśā. 19.65)
<pb n="729"/>
<p>yathā <b>ratnāvalyām</b>— anyathā k‍va siddhādēśapratyayaprārthitāyāḥ siṁhalēśvaraduhituḥ
samudrē	pravahaṇabhaṅganimagnāyāḥ	phalakāsādanam ratnamālācihnāyāḥ
parijñāyēhānayanam, iti yāvat ॥</p>
<p>yathā ca <b>vēṇīsaṁhārē</b> bhīmaḥ— sahadēva, ucyatāṁ mad‌vacanādāryaḥ— (vēsaṁ. 1.11)</p>
<b><lg>
<l>yuṣmacchāsanalaṅghanāmbhāsi mayā magnēna nāma sthitaṁ
prāp‍tā nāma vigarhaṇā sthitimatāṁ madhyē'nujānāmapi ।</l>
<l>krōdhōllāsitaśōṇitāruṇagadasyōcchindataḥ kauravā—
nadyaikaṁ divasaṁ mamāsi na gururnāhaṁ vidhēyastava ॥ 165 ॥</l>
</lg></b>
<p><b>3. (1.3 parinyāsaḥ)</b></p>
<p><b>tanniṣpapattiḥ parinyāsō vijñēyaḥ kavibhiḥ sadā ॥ 166 ॥</b> (nāśā. 19.66)</p>
<p>yathā <b>ratnāvalyāṁ</b> yaugandharāyaṇaḥ — tadēvaṁ niṣpannaprāyamapi prabhuprayōjanaṁ na mē
dhr̥timāvahatīti kaṣṭō'yaṁ khalu bhr̥tyabhāvaḥ bhartuḥ iti yāvat । yathā ca
<b>vēṇīsaṁhārē</b>—(vēsaṁ. 1.20)</p>
<b><lg>
<l>cañcadbha‍ujabhramitacaṇḍagadābhighātasaṁcūrṇitōruyugalasya	suyōdhanasya ।</l>
<l>styānāvanaddhaghanaśōṇitaśōṇapāṇiruttaṁsayiṣyati kacāṁstava dēvi bhīmaḥ ॥</l>
</lg></b>
<p><b>4. (1.4 vilōbhanam)</b></p>
<b><lg>
<l>guṇanirvarṇanaṁ caiva vilōbhanamiti smr̥tam ॥ 168 ॥</l></lg></b> (nāśā. 19.66)
<p>yathā <b>ratnāvalyāṁ</b> yaugandharāyaṇaḥ ratnāvalītō vilōbhanārthamāha—</p>
<p><b>'viśrāntavigrahakathaḥ'</b> ityupakramya,</p>
<b><lg>
<l>'vatsēśvaraḥ kusumacāpa ivābhyupaiti' ॥ 169 ॥</l></lg></b> (rat‍nā. 1.8) iti ।
<p>yathā ca <b>vēṇīsaṁhārē</b>— (vēsaṁ. 1.21)</p>
<b><lg>
<l>manthāyastārṇavāmbhaḥplutakuhara—valanmanadaradhvānadhīraḥ
kōṇāghātēṣu	garjatpralayaghanaghaṭānyōnyasaṅghaṭṭacaṇḍaḥ ।</l>
<l>kr̥ṣṇākrōdhāgradūtaḥ	kuruśatanidhanōtpātanirghātavātaḥ
kēnāsmatsiṁhanādapratirasitasakhō	dundubhistāḍitō'yam ॥ 170 ॥</l></lg></b> iti ॥
<p>5. (1.5 yuktiḥ)</p>
<b><lg>
<l>sampradhāraṇamarthānāṁ yuktirityabhidhīyatē ॥ 171 ॥</l></lg></b> (nāśā. 11.67)
<pb n="730"/>
<p>yathā <b>ratnāvalyāṁ</b> rājā—(ratnā.1.9)</p>
<b><lg>
<l>rājyaṁ nirjitaśatru yōgyasacivē nyastaḥ samastō bharaḥ
samyakpālanalālitāḥ praśamitāśēṣōpasargāḥ prajāḥ ।</l>
<l>pradyōtasya sutā basantasamayastvaṁ cēti nām‍nā dhr̥tiṁ
kāmaḥ kāmamupaitvayaṁ mama punarmanyē mahānutsavaḥ ॥ 172 ॥</l>
</lg></b>
<p>yathā <b>vēṇīsaṁhārē</b> —</p>
<p>sahadēvaḥ —ārya kiṁ mahārājasya saṁ)dēśō'yamāryēṇāpi avyutpanna iva gr̥hītaḥ ।</p>
<p>bhīmaḥ— kā punarasya vyutpatti?</p>
<p>sahadēvaḥ— ēvamāryēṇa sandiṣṭaṁ suyōdhanasya—(vēsaṁ. 1.15)</p>
<b><lg>
<l>kuśasthalaṁ vr̥kasthalaṁ mākandīṁ vāraṇāvatam ।</l>
<l>prayaccha caturō grāmān kaṁcidēva tu pañcamam ॥ 173 ॥</l></lg></b> iti ।
<p>tadanayā pratināmagrāmaprārthanayā pañcamasya cākīrtanād‌viṣabhōjanajatugr̥hadāha—
dyūtasamādyapakārōd‌ghāṭanamēvēdaṁ manyāmahē iti ॥</p>
<p><b>6. (1.6 prāp‍tiḥ)</b> (nāśā. 19.67)</p>
<b><lg>
<l>sukhārtasyōpagamanaṁ prāp‍tirityabhidhīyatē ॥ 174 ॥</l>
</lg></b>
<p>yathā ratnāvalyāṁ vasantakēna madanamahōtsavē varṇi X X X</p>
<p>dadhadvasantakēnānēkavidhaṁ madanikāṁ nr̥tyantīṁ paś‍yan sukhātiśayamanubhūtavān ।</p>
<p>yathā ca <b>vēṇīsaṁhārē</b> —</p>
<p>cēṭī— (sāmandaṁ) bhaṭṭiṇi! parikuvidō via kumālō lakkhīadi । (bhaṭṭiṇi!
parikupita iva kumārō lakṣyatē ।)</p>
<p>draupadī— hañjē! jadi ēvvaṁ tā avahīraṇā vi ēsā samāsāsēdi । tā iha
ēvva upavisia (suṇāmō) dāva ṇāhassa vavasidaṁ । {hañjē! yadyēvaṁ
tadavadhīraṇā'pyēṣā samāśvāsayati । tat ihaiva upaviś‍ya
śrr̥ṇugastāvannāthasya vyavasitam ।}</p>
<p>bhīmaḥ—</p>
<b><lg>
<l>mathnāmi	kauravaśataṁ samarē na kōpād
duśśāsanasya	rudhiraṁ	na	pibāmyurastaḥ ।</l>
<l>sañcūrṇayāmi	gadayā	na	suyōdhanōrū
sandhiṁ	karōtu	bhavatāṁ	nr̥patiḥ	paṇēna ॥ 175 ॥</l></lg></b> (vēsaṁ. 1.14)
<pb n="731"/>
<p>draupadī—assudapuvvaṁ kkhu dē ēdisaṁ vaaṇaṁ । ṇāha ! puṇō vi bhaṇa । (aśrutapūrvaṁ
khalu tē īdr̥śaṁ vatanam । nātha ! punarapi bhaṇa) iti ॥</p>
<p>7. (<b>1.7 samādhānam</b>)</p>
<b><lg>
<l>bījārthasyōpagamanaṁ samādhānamiti smr̥tam ॥ 176 ॥</l></lg></b> (nāśā. 19.68)
<p>yathā— <b>rat‍nāvalyāṁ</b>—</p>
<p>cēṭyau— ṇahi ṇahi viṇṇavēdi । (nahi nahi, vijñāpayati ।)</p>
<p>rājā— (vihasya, sādaram) madanikē ! nanvājñāpayatītyētadēva ramaṇīyam,
viśēṣatō'dya madanōtsavē । tat kimājñāpayati dēvī ? ।</p>
<p>cēṭyau—jahā ajja maē maaraṁdujjāṇē rattāsōaṇaavaṭṭhiassa bhaavadō
kusumāuhassa pūā ṇivvattaidavvā x x x saṁ(?) ayyauttēṇa hōdavvaṁ
tti । (yathā adya mayā makarandōdyānē raktāśōkapādapasthitasya bhagavataḥ
kusumāyudhasya pūjā nirvartayitavyā āryaputrēṇa sannihitēna bhavitavyam
iti ।)</p>
<p>vidūṣakaḥ— bhō ! uṭṭhēhi lahu gacchahmābaṁhaṇassa mē sōtthivāaṇaṁ bhavissidi tti ।
(bhō ! uttiṣṭha, laghu tatra gacchāvaḥ । brāhmaṇasya mē svastivāyanaṁ bhaviṣyati
iti) ॥ rat‍nā. 1.16</p>
<p>yathā ca <b>vēṇīsaṁhārē</b>—</p>
<p>draupadī— ṇāha ! mā kkhu jaṇṇasēṇīparibhavuddīvidakōvāṇalā sarīraṇaravēkkhaṁ
parikkāmissathō । jadō appamattasaṁcaraṇīāṇi riubalāṇi suṇīaṁti ।
(nātha! khalu yājñasēnīparibhavōddīpitakōpānalā śarīranirapēkṣaṁ
parikrāmiṣyatha । yatō'pramattasañcaraṇīyāni ripubalāni śrūyantē ।)</p>
bhīmaḥ— <b><lg><l>ayi sukṣatriyē ! ॥ 177 ॥</l></lg></b> (vēsaṁ. 1.26)
<b><lg>
<l>anyōnyāsphālabhinnadviparudhiravasāsāndramastiṣkapaṅkē
mag‍nānāṁ	syandanānāmupari	kr̥tapadanyāsavikrāntapattau ।</l>
<l>sphītāsr̥kpānagōṣṭhīrasadaśivaśivātūryanr̥tyatkabandhē
saṅgrāmaikārṇavāntaḥpayasi vicarituṁ paṇḍitāḥ pāṇḍuputrāḥ ॥ 178 ॥</l></lg></b>iti ।
<pb n="732"/>
<p>8. (<b>1.8 vidhānam</b>)</p>
<b><lg>
<l>sukhaduḥkhānvitō yō'rthastad vidhānamiti smr̥tam ॥ 179 ॥</l></lg></b> (nāśā. 19.68)
<p>yathā <b>rat‍nāvalyām</b>—</p>
<p>kāñcanamālā— dēvi ! aaṁ sō rattāsōapāavō jahiṁ dēvī aṇaṁgassa pūāṁ
ṇivvattaismidi । (dēvi ! ayaṁ sa raktāśōkapādapaḥ yatra dēvī
anaṅgasya pūjāṁ nirvartayiṣyati ।)</p>
<p>vāsavadattā— tēṇa hi avaṇēhi mē pūāṇimittaupaaraṇāī । (tēna hi upanaya
mē pūjānimittōpakaraṇāni ।)</p>
<p>sāgarikā— dēvi ! ūṇaiṁ (dēvi ! upanītam ।)</p>
<p>vāsavadattā— (nirūpyātmagatam) ahō pamādō pariaṇassa । jassa jēvva
daṁsaṇapadhādō paattēṇa rakkhīadi, tassa jēvva ajja
diṭhṭhigōaragadā । (prakāśap) halā sāariē ! kīsa tumaṁ
maaṇavarāhiṇṇa pariaṇē maaṇamahūssavē sāriaṁ mōttūṇa idha
āgadā ? tā tahiṁ ēvva gaccha । ēaṁ savvaṁ kaṁcaṇamālāē samappēhi ।
{ahō pramādaḥ parijanasya ! yasya ēva darśanapathāt prayat‍nēna rakṣyatē
tasyaivādya dr̥ṣṭigōcaragatā । halā sāgarikē ! kasmāt tvaṁ madanaparādhīnē
parijanē madanamahōtsavē ? śārikāṁ muktvā ihāgatā ? tat tatraiva
gaccha । ētat sarvaṁ kāñcanamālāyai samarpaya ।}</p>
<p>sāgarikā— jaṁ dēvī āṇavēdi (yad dēvī ājñāpayati) (iti katicit padāni
gatvā) sāriā dāva maē susaṁgadāē samappidā । ēdaṁ vi atthi
pēkkhiduṁ mē kaudūhalaṁ । taṁ jahā nātādassa aṁtēurē bhaau aṇaṁgō
ac‍cīadi ihāpi(vi) taha ēvva, ādu aṇṇaha tā alakkhidā
bhavia pēkkhissaṁ । {śārikā tāvat mayā susaṅgatāyai samarpitā ।
(ētadapyasti) prēkṣituṁ mē kautūhalam — tad yathā tātasyāntaḥ purē
bhagavānanaṅgō'rcyatē, ihāpi tathaiva । athavā anyathā iti । tadalakṣitā
bhūtvā prēkṣiṣyē ।} <b>॥ 180 ॥</b></p>
<pb n="733"/>
<p>yathā ca <b>vēṇīsaṁhārē</b></p>
<p>draupadī— ṇāha ! puṇō tuē ahaṁ āacchia samāsāsaidavvā ।</p>
<p>(nātha ! punastvayā'hamāgatya samāśvāsayitavyā ।)</p>
<p>bhīmaḥ ! nanu pañcālarājatanayē ! kimadyāpyalīkāśvāsanādibhiḥ ।</p>
<b><lg>
<l>bhūyaḥ	paribhavakṣāntilajjābandhuritānanam ।</l>
<l>aniśśēṣitakauravyaṁ na paśyasi vr̥kōdaram ॥ 181 ॥</l></lg></b> (vēsaṁ.1.25) iti ।
<p>9. (<b>1.9 paribhāvanā</b>)</p>
<b><lg>
<l>kutūhalōttarāvēdhaḥ(gā) prōktā tu paribhāvanā ॥ 182 ॥</l></lg></b> (nāśā. 19.69)
<p>yathā <b>rat‍nāvalyāṁ</b></p>
<p>sāgarikā—kahaṁ pac‍cakkhō ēvva bhaavaṁta sumāugō pac‍cīadi ? (kathaṁ pratyakṣa
ēva bhagavān sumāśugaḥ pratīcchati ?)</p>
<p>yathā (ca) <b>vēṇīsaṁhārē</b>—</p>
<p>draupadī— kiṁ dāṇiṁ ēsō palaajala (kimidānīmēṣaḥ pralayajala॰ ।)</p>
<p>10. (<b>1.10 ud‍bhēdaḥ</b>)</p>
<b><lg>
<l>(bījārthasya) prarōhō ya udbhēdaḥ sa tu kīrtitaḥ ॥ 183 ॥</l></lg></b> (nāśā. 19.69)
<p>yathā <b>rat‍nāvalyāṁ</b> nēpathyē vaitālikaḥ—(rat‍nā. 1.23)</p>
<b><lg>
<l>astāpāstasamastabhāsi nabhasaḥ pāraṁ prayātē ravā—
vāsthānīṁ samayē samaṁ nr̥pajanassāyantanē sampatan ।</l>
<l>sampratyēva	sarōruhadyutimuṣaḥ	pādāṁstavāsēvituṁ
prītyutkarṣakr̥tō	dr̥śāmudayanasyēndōrivōdvīkṣatē ॥ 184 ॥</l>
</lg></b>
<p>sāgarikā— (saharṣaṁ parivr̥tya saspr̥haṁ paśyantī) kahaṁ aaṁ sō rāā (udaaṇō
jassa ahaṁ tādēṇa diṇṇā । (kathamayaṁ sē rājā udayanō yasyāhaṁ tātēna dattā ?)</p>
<p>yathā ca <b>vēṇīsaṁhārē</b> bhīmaḥ — raṇayajñaḥ । tathāhi— (vēsaṁ. 1.24)</p>
<b><lg>
<l>catvārō vayamr̥tvijaḥ sa bhagavān karmōpadēṣṭā hariḥ
saṁgrāmādhvaradīkṣitō narapatiḥ pat‍nī gr̥hītavratā ।</l>
<l>kauravyāḥ paśavaḥ priyāparibhavaklēśōpaśāntiḥ phalaṁ
rājanyōpanimantraṇāya rasati sphītaṁ yaśō/itō dundubhiḥ ॥ 185 ॥</l>
</lg></b>
<pb n="734"/>
<p>11. (<b>1.11 karaṇam</b>)</p>
<b><lg>
<l>prakr̥tārthasamārambhaṁ karaṇaṁ paricakṣatē ॥ 186 ॥</l></lg></b> (nāśā. 19.70)
<p>yathā <b>rat‍nāvalyāṁ</b></p>
<p>sāgarikā—kahaṁ aaṁ sō rājā udaaṇō jassa aaṁ tādēṇa diṇṇā । tā
parappēsaṇadūsidaṁ vi mē sarīraṁ ēdassa daṁsaṇēṇa ajja bahumadaṁ
saṁvuttam ।) (kathamayaṁ sa rājā udayanō yasyāhaṁ tātēna dattā ? tat
paraprēṣaṇadūṣitamapi mē śarīramētasya darśanēnādya bahumataṁ saṁvr̥ttam ।)</p>
<p>yathā ca <b>vēṇīsaṁhārē</b>—</p>
<p>sahadēvaḥ—ārya, gacchāmō vayamidānīṁ gurujanēnānujñātā vikramānurūpamā—
caritum ।</p>
<p>bhīmaḥ—vatsa, ētē vayamudyatā ēva (āryasya) ājñāmanuṣṭhātum । (uttiṣṭhati ।) ।</p>
<p>(utthāya) dēvi, gacchāmō vayamidānīṁ kurukulakṣayāya iti ।</p>
<p>12. (<b>1.12 bhēdaḥ</b>)</p>
<b><lg>
<l>saṅghātarūpabhēdō yaḥ sa bhēda iti kīrtitaḥ ॥ 187 ॥</l></lg></b> (nāśā. 19.70)
<p>yathā <b>rat‍nāvalyāṁ</b> —</p>
<p>sāgarikā— diṭhṭhaṁ jaṁ diṭhṭhavvaṁ (dr̥ṣṭhaṁ yad draṣṭavyam) ityādi bhaṇitvā nirgatā ।
yathā ca <b>vēṇīsaṁhārē</b> vāsudēvōpakrāntaḥ sandhiḥ x x x x (vēsaṁ. 1.23)</p>
<b><lg>
<l>yat satyavratabhaṅgabhīrumanasā yat‍nēna mandīkr̥taṁ
yad vismartumapīhitaṁ śamavatā śāntiṁ kulasyēcchatā ।</l>
<l>tad	dyūtāraṇisambhr̥taṁ	nr̥pavadhūkēśāmbarākarṣaṇaiḥ
krōdhajyōtiridaṁ mahat kuruvanē yaudhiṣṭhiraṁ jr̥mbhatē ॥ 188 ॥</l>
</lg></b>
<p>bhīmaḥ— jr̥mbhatāmapratihatakōpamāryasya jyōtiriti । (vēsaṁ. 1.22—24)</p>
<p>(<b>2. pratimukhasandhau dvādaśāṅgani</b>)</p>
<p>atha <b>pratimukhāṅgāni</b> dvādaśa ।</p>
<p>13. (<b>2.1 vilāsaḥ</b>)</p>
<p>samīhā ratibhōgārthā vilāsaḥ parikīrtitaḥ ॥ (nāśā. 19.71)</p>
<p>yathā <b>rat‍nāvalyāṁ</b> citritēnāpi nāyakēna saha sambhōgasukhamavagacchantyā sāgarikayā ।</p>
<pb n="735"/>
<p>yathā ca <b>vēṇīsaṁhārē</b> rājā— vinayandhara, prātarēva vāsabhavanānmāmanāmantryaiva
bhānumatī niṣkrāntēti vyākṣip‍taṁ mē manaḥ ।</p>
<p>14. (<b>2.2 parisarpa</b>)</p>
<b><lg>
<l>dr̥ṣṭanaṣṭānusaraṇaṁ parisarpaḥ ॥ 189 ॥</l></lg></b> (nāśā. 19.71)
<p>yathā <b>rat‍nāvalyāṁ</b> madanaparavaśāṁ sāgarikāṁ rājānamālikhantīṁ dr̥ṣṭvā susaṅgatayā—
bhyadhāyi — kiṁ puṇa ēsā guruāṇurāōkkhittahiaā ālihaṁtī maṁ
pi ṇa pēkkhadi । hōdu । tō jāva imāē diṭhṭhivahaṁ sē pariharia ṇirūvaissaṁ
kiṁ ēsā ālihadi tti । {kiṁ punarēṣā gurvanurāgōtkṣip‍tahr̥dayā ālikhantī
mām api na prēkṣatē ? bhavatu । tadyāvadasyā dr̥ṣṭipathaṁ parihr̥tya nirūpayiṣyāmi
kimēṣā''likhati iti ।}</p>
<p>yathā ca <b>vēṇīsaṁhārē</b> kañcukī— sādhu pativratē sādhu ! strīsvabhāvē'pi vartamānā
varaṁ bhavatī, na punarmahārājaḥ, yō'yamudyatēṣu balavatsu, athavā kiṁ balavatsu
vāsudēvasahāyakēṣu ripuṣu adyāpyantaḥpurakrīḍāsukhamabhilaṣati । idaṁ
cāparamayathāyathaṁ svāminaścēṣṭitam । (vēsaṁ. 2.2)</p>
<b><lg>
<l>āśastragrahaṇādakuṇṭhaparaśōstasyāpi jētā munē—
stāpāyāsya na pāṇḍusūnubhirayaṁ bhīṣmaḥ śaraiḥ śāyitaḥ ।</l>
<l>prauḍhānēkadhanurdharārivijayaśrāntasya	caikākinō
bālasyāyamarātilūnadhanuṣaḥ	prītō'bhimanyōrvadhāt ॥</l></lg></b> iti ।
<p>15. (<b>2.3 vidhūtam</b>)</p>
<b><lg>
<l>kr̥tasya vinaya(syānunaya)syādau vidhūtaṁ hyaparigrahaḥ ॥ 191 ॥</l></lg></b> (nāśā. 19.72)
<p>yathā <b>rat‍nāvalyāṁ</b> —</p>
<p>susaṅgatā— (sāgarikāhr̥dayē hastaṁ dattvā), sahi samassasa samassasa । jāva imāē
digghiāē ṇaliṇīpattāiṁ muṇālōaiṁ a gēṇhia āacchāmi । {sakhi,
samāśvasihi samāśvasihi ! yāvadasyā dīrghikāyā nalinīpatrāṇi mr̥ṇālikāṁ
ca gr̥hītvā āgacchāmi । (utthāya parikramyōpasr̥tya nalinīpatrāṇi
mr̥ṇālikāśca nāṭyēna hr̥dayē'syā dadāti ।)}</p>
<pb n="736"/>
<p>sāgarikā— (patrāṇi vikṣipantī) sahi, avaṇēhi ṇaliṇīpattāiṁ muṇāliā
a । alaṁ ēdēhiṁ । kīsa aāraṇē attāṇaṁ āāsēsi tti । (sakhi, apanaya
nalinīpatrāṇi mr̥ṇālikāśca । alamētēna । kimakāraṇa ātmānamāyāsayasi
iti ।) <b>॥ 192 ॥</b></p>
<p>yathā ca <b>vēṇīsaṁhārē</b> (dvitīyē')ṅkē — (vēsaṁ. 2.16)</p>
<p>rājā—</p>
<b><lg>
<l>vikira dhavaladīrghāpāṅgasaṁsarpi	cakṣuḥ
parijanapadavartinyatra	kiṁ	sambhramēṇa ।</l>
<l>smitamadhuramudāraṁ	dēvi !	māmālapōc‍cai
prabhavati mama pāṇyōrañjaliḥ tvaṁ spr̥śā'smin ॥ 193 ॥</l>
</lg></b>
<p>bhānumatī— ayyautta ! kassiṁci ṇiamē ahippāō । tō aṇumaṇṇadu maṁ ayyauttō
tti । (āryaputra ! kasmiṁścinniyamē'bhiprāyaḥ । tadanumanyatāṁ māmāryaputraḥ iti ।)</p>
<b><lg>
<l>16. (2.4 tāpanam) apāyadarśanaṁ yattuṁ tāpanaṁ nāma tadbhavēt ॥ 194 ॥</l></lg></b>(nāśā.19.72)
<p>yathā <b>rat‍nāvalyāṁ</b> sāgarikā—</p>
<b><lg>
<l>dullahajaṇē'ṇurāō lajjā guruī paravvasō appā ।</l>
<l>piasahi visamaṁ ppēmma maraṇaṁ saraṇaṁ ṇu varamēkam ॥ 195 ॥</l>
</lg></b>
<lg>
<l>(durlabhajanē'nurāgō lajjā gurvī paravaśa ātmā ।</l>
<l>priyasakhi ! viṣamaṁ prēma maraṇaṁ śaraṇaṁ nu varamēkam ॥)</l></lg>(rat‍nā. 2.1)
<p>yathā ca <b>vēṇīsaṁhārē</b>—</p>
<p>suvadanā— sahi bhāṇumadi ! kīsa dāṇīṁ tumaṁ siviṇaadaṁsaṇamēttakassa kidē
ahimāṇiṇō mahārāadujjōhaṇassa mahisī bhavia ēvvaṁ
vialiatthirabhāvā aṇimittaṁ saṁtappasi । (sakhi bhānumati !
kasmādidānīṁ tvaṁ svap‍nadarśanamātrakasya kr̥tē abhimāninō
mahārājaduryōdhanasya mahiṣī bhūtvā ēvaṁ vigalitasthirabhāvā animittaṁ
santapyasē ?)</p>
<p>bhānumatī—ēvvaṁ ṇēdam । kiṁ uṇa taṁ(?) mē siviṇaaṇimittaṁ āui
(āula)daṁsaṇaṁ paḍibhādi । (ēvaṁ nu ētat । kiṁ punastat mēṁ
svap‍nanimittamākuladarśanaṁ pratibhāti ?) <b>॥ 196 ॥</b></p>
<pb n="737"/>
<p>17. (<b>2.5 narma</b>)</p>
<b><lg>
<l>krīḍāvilōbhanārthaṁ ca hāsyaṁ narmēti kīrtitam ॥ 197 ॥</l></lg></b> (nāśā. 19.73)
<p>yathā <b>rat‍nāvalyāṁ</b></p>
<p>vidūṣakaḥ—(karṇaṁ dattvā, sasambhramaṁ rājānaṁ hastē gr̥hītvā) bhō vayassa ! ēhi
palāahma । ēssiṁ baulapāapē kiṁ vi bhūdaṁ paḍivasadi । jai maṁ
ṇa pattiāāsi, tā aggadō bhavia saaṁ ē(vva) āaṇṇēhi ।
{bhō vayasya ! (ēhi pa)lāyāvaḥ । asmin vakulapādapē kimapi bhūtaṁ
prativasati । yadi māṁ na pratyāyayasi, tadagratō bhūtvā
svayamēvākarṇaya ।}</p>
<p>rājā—(ākarṇya) vayasya ! śārikēyam iti ॥</p>
<p>yathā ca <b>vēṇīsaṁhārē</b></p>
<p>rājā kr̥tāvakuṇṭhanaścēṭyā hastād gr̥hītvā bhānumatyā arghyapātramupanayati ।</p>
<p>bhānumatī—{sparśamabhinīya sōtkampamarghyapātraṁ dhārayati । sasādhvasāyā hastāt
puṣpāṇi patanti । (rājānamavalōkya) ahō pamādō pariaṇassa । (ahō
pramādaḥ parijanasya !)} ityata ārabhya—</p>
<p>rājā—(saparihāsaṁ) nipuṇaḥ parijanastē ēvaṁvidhē sēvāvakāśē iti <b>॥ 198 ॥</b></p>
<p>18. (<b>2.6. narmadyutiḥ</b>)</p>
<b><lg>
<l>dōṣapracchādanārthaṁ tu hāsyaṁ narmadyutiḥ smr̥tā ॥ 199 ॥</l></lg></b> (nāśā. 19.73)
<p>yathā <b>rat‍nāvalyāṁ</b></p>
<p>vidūṣakaḥ— (ūrdhvaṁ vilōkya) kahaṁ sac‍caṁ ēvva sāriā । (daṇḍakāṣṭhamudyamya)
dāsīēdhīē, kiṁ tuē jāṇidaṁ jahā sa sac‍caṁ ēvva vasantaō
bhāadi । tā ciṭhṭha muhuttaaṁ, jāva imiṇā rattakāmiṇīhiaabhaṁgurēṇa
daṁḍakaṭhṭhaēṇa paḍipakkē via kaitthaphalaṁ imādō vauḷapāavādō
pāḍaissaṁ iti । (kathaṁ satyamēva śārikā ! dāsyāḥputri, kiṁ tvayā
jñātaṁ yathā sa satyamēva vasantakō bibhēti ? tattiṣṭha muhūrtaṁ yāvadētēna
raktakāminīhr̥dayabhaṅgurēṇa	daṇḍakāṣṭhēna	paripak‍vamiva
kapitthaphalamasmād vakulapādapāt pātayiṣyāmi iti ।)</p>
<pb n="738"/>
<p>yathā ca <b>vēṇīsaṁhārē</b></p>
<p>rājā— (saparihāsaṁ) dēvi ! śrutavistāra ēvāsmi bhavatyāḥ svap‍navr̥ttāntasya;
tadalamatyantasukumāramātmānaṁ khēdayitum iti <b>॥200 ॥</b></p>
<p>19. (<b>2.7. praśamanam</b>)</p>
<b><lg>
<l>uttarōttaravākyaṁ tu bhavēt praśamanaṁ tathā ॥ 201 ॥</l></lg></b> (nāśā. 19.74)
<p>yathā <b>rat‍nāvalyāṁ</b></p>
<p>vidūṣakaḥ— bhō ēsā khu sāriā cauvēdī via brahmaṇō riāō
paṭhiduṁ āraddhā । (bhō ēṣā khalu śārikā caturvēdī iva brāhmaṇaḥ
r̥caḥ paṭhitumārabdhā ।)</p>
<p>rājā— mitrā'nyacētasā mayā nāvadhāritaṁ, kimanayōktam ?</p>
<p>vidūṣakaḥ— bhō ēāē maṁtidaṁ— (bhō ētayā mantritam)— duḷahajaṇē'ṇurāō
(durlabhajanē'nurāgō) ityādi paṭhati ।</p>
<p>rājā— (sahāsaṁ) mahābrāhmaṇa, bhavantaṁ muktvā kō'nya ēvamr̥cāmabhijñaḥ ?</p>
<p>viduṣakaḥ— kiṁ khu dāṇi ēdaṁ । (kiṁ khalvidānīmētat ?)</p>
<p>rājā— vayasya, nanu gāthā । idaṁ kayāpi ślāghyamanāsādayantyā
jīvitanirapēkṣayōktam ।</p>
<p>vidūṣakaḥ— kiṁ ēdēhiṁ vak‍kabhaṇidēhiṁ ? ujjuaṁ ēvvaṁ kiṁ ṇa bhaṇasi jaha
maṁ ṇāsāaaṁtīē tti । aṇṇahā kō aṇṇō kusumacāvavvavadēsēṇa
ṇiṇhavīadi । {kimētairvakrabhaṇitaiḥ ? r̥jukamēvaṁ kiṁ na bhaṇasi yathā
mām anāsādayantyā iti । anyathā kō'nyaḥ kusumacāpavyapadēśēna
nihnūyatē ?} (ityuc‍cairhasati ॥)</p>
<p>yathā ca <b>vēṇīsaṁhārē</b> (praviśya)</p>
<p>kañcukī— bhag‍nam ।</p>
<p>duryōdhanaḥ— kēna ?</p>
<p>kañcukī— bhīmēna ।</p>
<p>duryōdhanaḥ— kasya ?</p>
<p>kañcukī— bhavataḥ ।</p>
<p>duryōdhanaḥ— kimuddhataṁ pralapasi ?</p>
<pb n="739"/>
<p>kañcukī—(sabhayaṁ) dēva,</p>
<b><lg>
<l>bhag‍naṁ bhīmēna bhavatō marutā rathakētanam ॥ 202 ॥</l></lg></b> (vēsaṁ. 2.23) iti ॥
<p><b>20. (2.8 nirōdha:)</b></p>
<b><lg>
<l>sukhānāṁ sannivēśō yaḥ sa nirōdhaḥ prakīrtitaḥ ॥ 203 ॥</l></lg></b> (nāśā.19.74)
<p>yathā <b>rat‍nāvalyāṁ</b></p>
<p>rājā— dhiṅmūrkha! kimuccairhasatā tvayēyaṁ trāsitā? yēnōḍḍīyānyataḥ k‍vāpi gatā
iti ।</p>
<p>yathā(ca) <b>vēṇīsaṁhārē</b> (bhānumatyā saha sukhāsīnē rājani praviśya jayadrathamātā duḥśalā
ca ।)</p>
<p>mātā— parittāadu parittāadu kuruṇāhō । (paritrāyatāṁ paritrāyatāṁ kurunāthaḥ ।)</p>
<p>duryōdhanaḥ — samāśvasihi । kuśalaṁ samarāṅgaṇēṣvapratihatarathasya mahārājajayadrathasya ।</p>
<p>mātā— kudō kudō kusalam? (kutaḥ kutaḥ kuśalam?) ityādi ॥ 204 ॥</p>
<p><b>21. (2.9 paryupāsanam)</b></p>
<b><lg>
<l>kruddhasyānunayō yastu1 bhavēt tat paryupāsanam ॥ 205 ॥</l></lg></b> (nāśā. 19.75)
<p>yathā <b>rat‍nāvalyāṁ</b></p>
<p>vidūṣakaḥ—bhō ēsā khu kaalīgharapēraṁtēṇa gadā । tā ēhi turiaṁ aṇusarahma ।
(bhō ēṣā khalu kadalīgr̥haparyantēna gatā! tadēhi, tvaritamanusarāvaḥ ।)</p>
<p>yathā ca <b>vēṇīsaṁhārē</b></p>
<p>rājā—(kañcukinamuddiśya) vinayandhara! kimāha bhavān? ēkākī bahubhirbālō
lūnaśarāsanaśca hata iti । paśya—(vēsaṁ. 2.3)</p>
<b><lg>
<l>hatē jarati gōṅgēyē puraskr̥tya śikhaṇḍinam ।</l>
<l>yā ślāghā pāṇḍuputrāṇāṁ saivāsmākaṁ bhaviṣyati ॥ 206 ॥</l>
</lg></b>
<p><b>22. (2.10 puṣpam)</b></p>
<p><b>viśēṣavacanaṁ yattu tat puṣpamiti saṁjñitam ॥ 207 ॥</b> (nāśā. 19.75)</p>
<p>yathā <b>rat‍nāvalyāṁ</b></p>
<p>vidūṣakaḥ— bhō ēdaṁ khu taṁ jaṁ maē bhaṇidaṁ tumaṁ ēvva ētthaṁ ālihidō । aṇṇahā
kō aṇṇō kusumacāpavvavadēsēṇa ṇiṇhavīadi iti । (bhō, ētatkhalu़
<!-- NOTES pg=739!-->
1. syānanuyōgastu iti rā.
<pb n="740"/>
tat yanmayā bhaṇitaṁ tvamēvētamilikhitaḥ । anyathā kō'nyaḥ
kusumacāpavyapadēśēna nihrūyata iti ।)</p>
<p>yathā ca <b>vēṇīsaṁhārē</b></p>
<p>rājā—alaṁ vikalpēna । svap‍nadarśanamanayā varṇitam । mayā punarmanda—
dhiyā('n‍ )yathaiva saṁbhāvitam iti ॥ 208 ॥</p>
<p><b>23. (2.11 vajram)</b></p>
<b><lg>
<l>pratyakṣarūkṣaṁ yad vākyaṁ tad vajramiti kīrtitam ॥ 201 ॥</l></lg></b>(nāśā. 19.76)
<p>yathā <b>rat‍nāvalyāṁ</b></p>
<p>rājā—susaṅgatē, kathamahamihasthō bhavatyā vijñānaḥ?</p>
<p>susaṅgatā—bhaṭṭā! ṇa kēvalaṁ tumaṁ, samaṁ cittaphalaēṇa savvō maē vuttantō
viṇṇādō । tā gadua dēvīē ṇivēdaissaṁ iti । (bhartaḥ! na kēvalaṁ
tvaṁ, samaṁ citraphalakēna sarvō mayā vr̥ttāntō vijñātaḥ । tad gatvā
dēvyai nivēdayiṣyē ।) iti ॥</p>
<p>yathā ca <b>vēṇīsaṁhārē</b></p>
<p>rājā kañcukinamāha—ā vr̥ddhāpasada, marutā rathasya kēturbhag‍naḥ। tatkimākulaṁ
pralapasi iti ॥ 210 ॥</p>
<p><b>24. (2.12 varṇasaṁhāraḥ)</b></p>
<b><lg>
<l>varṇitārthatiraskārō varṇasaṁhāra ucyatē ॥ 211 ॥</l></lg></b> (nāśā. 19.77)
<p>yathā <b>rat‍nāvalyāṁ</b></p>
<p>vidūṣaka:— (apavārya), bhō savvaṁ saṁbhāviadi । muharā khu ēsā gabbhadāsī ।
tā pariōsēhi ṇaṁ । (bhōḥ, sarvaṁ sambhāvyatē । mukharā khalvēṣā garbhadāsī ।
tat paritōṣayainām ।)</p>
<p>rājā— yuktamabhihitam । susaṅgatē! krīḍāmātramēvaitat । tathā nākāraṇaṁ tvayā dēvī
khēdayitavyā । tad gr̥hāṇa karṇābharaṇam ।</p>
<p>susaṅgatā—idaṁ bhaṭṭiṇō pasādēṇa maē kīlidaṁ ēvva । tā kiṁ kaṇṇābharaṇēṇa । adō
vi mē guruō pasādō jaṁ kissa taē ahaṁ cittaphaḷaē āḷihidā
tti parikuvidā mē piasahī sāariā । sā pasādiadu iti ।</p>
<!-- NOTES pg=740!-->
1. 'cāturvarṇyōpagamanaṁm' iti nāśā. 19.77
<pb n="741"/>
<p>(idaṁ bhartuḥ prasādēna mayā krīḍitamēva । tat kiṁ karṇābharaṇēna ? ayamapi
mē guruḥ prasādaḥ yat kimiti tvayā ahaṁ citraphalakē ālikhitēti
parikupitā mē priyasakhī sāgarikā । sā prasādyatām iti ।)</p>
<p>yathā ca <b>vēṇīsaṁhārē</b> kañcukinā rathakētanapatanam āvēditē ।</p>
<p>(bhānumatī)—aṁtariadu dāva ēdaṁ samatthapaṇāṇaṁ (baṁmaṇāṇaṁ) vēapathabhaṇi
maṁgaḷagghōsēṇa iti । (antarīyatāṁ tāvadētat samarthabrāhmaṇānāṁ
vēdadhvanimaṅgalōddhōṣēṇa iti ।) <b>॥ 212 ॥</b></p>
<p>(<b>3. garbhasandhau trayōdaśāṅgāni</b>)</p>
<p>atha <b>garbhāṅgāni</b> trayōdaśa । tēṣu—</p>
<p>25. (<b>3.1 abhūtāharaṇam</b>)—</p>
<b><lg>
<l>abhūtāharaṇaṁ tat syād vākyaṁ yat kapaṭāśrayam ॥ 213 ॥</l></lg></b>(nāśā. 19.77)
<p>yathā <b>rat‍nāvalyāṁ</b></p>
<p>vidūṣakaḥ — susaṅgadē ! ṇa hu sāariaṁ vajjia aṇṇaṁ piavaassassa
asatthadāē kāraṇaṁ । tā ciṁtēhi ēttha kō uvāō tti । ajjaē
cittaphaḷaavuttaṁtasaṁkidāē sāariaṁ mapa(ma) rakkhidu samappaaṁtīē
jahāvaṇa . . . (jaṁ ṇēvatthaṁ mē) pasādīkidaṁ tā tēṇa ēvva
viraidabhaṭṭiṇīvēsaṁ sāariaṁ gēh‍iṇaa ahaṁ vi kaṁcaṇamālāvēsa
(dhā)riṇī bhavia padōsē āgamissaṁ । tumaṁ pi idha ēvva
paḍivālaissasi । tadō māhavīladāmaṁḍavē bhaṭṭiṇō taē saha samāamō
havissadi । (susaṅgatē ! na khalu sāgarikāṁ varjayitvā anyat
priyavayasyasyāsvasthatāyāḥ kāraṇam । tat cintayātra ka upāya iti ।
āryayā citraphalakavr̥ttāntaśaṅkitayā sāgarikāṁ mama rakṣituṁ
samarpayantyā yannēpathyaṁ mē prasādīkr̥taṁ tatastēnaiva viracitabhaṭṭinīvēṣāṁ
sāgarikāṁ gr̥hītvā ahamapi kāñcanamālāvēṣadhāriṇī bhūtvā pradōṣē
āgamiṣyāmi । tvamapi ihaiva pratipālayiṣyasi । tatō
mādhavīlatāmaṇḍapē bhartuḥ tayā saha samāgamō bhaviṣyati ।}</p>
<pb n="742"/>
<p>yathā ca <b>vēṇīsaṁhārē</b> draupadīmuddiśya sūtō'śvatthāmānamāha—(vēsaṁ. 3.10)</p>
<b><lg>
<l>aśvatthāmā hata iti pr̥thāsūnunā spaṣṭamuktvā
svairaṁ śēṣē gaja iti kila vyāhr̥taṁ satyavācā ।</l>
<l>tacchutvā'sau dayitatanayaḥ pratyayāt tasya rājñaḥ
śastrāṇyājau nayanasalilaṁ cāpi tulyaṁ mumōca ॥ 214 ॥</l>
</lg></b>
<p>26. (<b>3.2 mārgaḥ</b>)</p>
<b><lg>
<l>tattvārthavacanaṁ caiva mārga ityabhidhīyatē ॥ 215 ॥</l></lg></b> (nāśā. 19.78)
<p>yathā <b>rat‍nāvalyāṁ</b> tr̥tīyē'ṅkē kāñcanamālayā sarvō'sau susaṅgatāvasantakayōḥ kapaṭaprapañcō
rājñaścāsvasthāsthatāpracchādanaṁ tattvata upalabhya madanikāyai punaśca
vāsavadattāyai nivēditam iti ।</p>
<p>yathā ya <b>vēṇīsaṁhārē</b></p>
<p>rājā— kathaṁ punarācāryaḥ śastragrahaṇasamayē sastramujjhitavān ?</p>
<p>karṇaḥ— ayamabhiprāyaḥ tat (tasya ?) syāt— aśvatthāmā mayā pr̥thivīrājyē
abhiṣēktavya iti । tasyaivābhāvād vr̥ddhasya mē brāhmaṇasya vr̥thā
śastragrahaṇamiti tathā kr̥tavān ।</p>
<p>rājā— sādhu, nipuṇamupalakṣitam । ata ēva samarthō'pi kurukulakṣaya—
mupēkṣitavān iti ।</p>
<p>27. (<b>3.3 rūpam</b>)</p>
<b><lg>
<l>citrārthasamavāyē tu vitarkō rūpamucyatē ॥ 216 ॥</l></lg></b> (nāśā. 19.78)
<p>yathā <b>rat‍nāvalyāṁ</b> tr̥tīyē'ṅkē</p>
<p>rājā—ahō mahadāścaryam !</p>
<b><lg>
<l>manaścalaṁ prakr̥tyaiva durlakṣyaṁ ca tathāpi mē ।</l>
<l>kāmēnaitat kathaṁ viddhaṁ samaṁ sarvaiśśilīmukhaiḥ ॥ 217 ॥</l></lg></b>(rat‍nā 3.2) iti ॥
<p>yathā ca <b>vēṇīsaṁhārē</b></p>
<p>rājā— (vēsaṁ. 3.26)</p>
<b><lg>
<l>tējasvī ripuhatabandhuduḥkhapāraṁ bāhubhyāṁ vrajati dhr̥tāyudhaplavābhyām ।</l>
<l>ācāryaḥ sutanidhanaṁ niśamya saṁkhyē kiṁ śastragrahasamayē viśastra āsīt ॥ 218 ॥</l>
</lg></b>
<pb n="743"/>
<p>28. (<b>3.4 udāharaṇam</b>)</p>
<b><lg>
<l>yac‍cātiśayavad vākyaṁ tadudāharaṇaṁ smr̥tam ॥ 219 ॥</l></lg></b> (nāśā. 19.79)
<p>yathā <b>rat‍nāvalyāṁ</b></p>
<p>vidūṣakaḥ— hī hī ! kōsaṁbīrajjalāhēṇa vi ṇa tādisō piavaassassa
maṇapariōsō āsī jādisō ajja mama saāsādō piavaaṇaṁ
suṇia bhavissadi tti tak‍kēmi । (hī hī ! kauśāmbīrājyalābhēnāpi
na tādr̥śaḥ priyavayasyasya manaḥparitōṣaḥ āsīd yādr̥śō'dya mama
sakāśāt priyavacanaṁ śrutvā bhaviṣyatīti tarkayāmi ।)</p>
<p>yathā ca <b>vēṇīsaṁhārē</b></p>
<p>aśvatthāmā—aṅgarāja ! kimāha bhavān—kimatra kriyata iti ? śrūyatāṁ yad yat
kriyatē—(vēsaṁ. 3.31)</p>
<b><lg>
<l>yō yaḥ śastraṁ bibharti svabhujagurumadaḥ pāṇḍavīnāṁ camūnāṁ
yō yaḥ pāñcālagōtrē śiśuradhikavayā garbhaśayyāṁ gatō vā ।</l>
<l>yō yastatkarmasākṣī carati mayi raṇē yaśca yaśca pratīpaḥ
krōdhāndhastasya tasya svayamapi jagatāmantakasyāntakō'ham ॥ 220 ॥</l>
</lg></b>
<p>29. (<b>3.5. kramaḥ</b>)</p>
<b><lg>
<l>bhāvatattvōpalabdhistu krama ityabhidhīyatē ॥ 221 ॥</l></lg></b> (nāśā. 19.79)
<p>yathā rat‍nāvalyāṁ tr̥tīyē'ṅkē —</p>
<p>vidūṣakaḥ—(upasr̥tya) bhō vaassa ! diṭhṭhiā vaḍḍhasi samīhitabbhadiāai
kajjasiddhīē । (bhō vayasya, diṣṭyā vardhasē samīhitābhyadhikayā
kāryasiddha‍yā ।)</p>
<p>rājā— vayasya, api kuśalaṁ priyāyāḥ ?</p>
<p>vidūṣakaḥ— airēṇa pēkkhia saaṁ ēvva jāṇissidi bhavaṁ ।
(acirēṇa prēkṣya svayamēva jñāsyati bhavān ।)</p>
<p>rājā—(saparitōṣaṁ) kathaṁ darśanamapi bhaviṣyati, iti ।</p>
<p>yathā ca <b>vēṇīsaṁhārē</b> tr̥tīyē'ṅkē, . . .</p>
<p>rājan duryōdhana ! mahā(n) x x x x x bhavatā ca kr̥taparikarō'yaṁ
<pb n="744"/>
lōkatrayamucchēttuṁ samarthaḥ, kiṁ punarētad yudhiṣṭhirabalam ? tadabhiṣicyatāṁ
saināpatyē ।</p>
<p>rājā— suṣṭhuṁ yujyamānamabhihitam; kiṁ tu prākpratipannō'yamarthō mayā'ṅgarājasya,
iti <b>॥ 222 ॥</b></p>
<p>30. (<b>3.6 saṁgrahaḥ</b>)</p>
<b><lg>
<l>sāmadānārthasampannaḥ saṁgrahaḥ parikīrtitaḥ ॥ 223 ॥</l></lg></b> (nāśā. 19.80)
<p>yathā <b>rat‍nāvalyāṁ</b> tr̥tīyē'ṅkē</p>
<p>rājā— (saharṣaṁ) (sādhu) vayasya, sādhu । idaṁ ca tē pāritōṣikam । (hastādapasārya
kaṭakaṁ prayacchati) ।</p>
<p>yathā ca <b>vēṇīsaṁhārē</b></p>
<p>aśvatthāmā— rājan kauravēśvēra ! kimadyāpi yuktāyuktavicāraṇayā ?<b>॥ 224 ॥</b></p>
<b><lg>
<l>prayat‍naparibōdhitaḥ stutibhiradya śēṣē niśā—
makēśavamapāṇḍavaṁ bhuvanamadya nissōmakam ।</l>
<l>iyaṁ parisamāpyatē raṇakathā'dya dōśśālinā—
mapaitu nr̥pakānanācigururadya bhārō bhuvaḥ ॥ 225 ॥</l></lg></b> (vēsaṁ. 3.33)
<p>31. (<b>3.7 anumānam</b>)</p>
<b><lg>
<l>rūpānurūpagamanamanumānamiti smr̥tam ॥ 226 ॥</l></lg></b> (nāśā. 19.80)
<p>yathā <b>rat‍nāvalyāṁ</b> —</p>
<p>vidūṣakaḥ—(nirūpya) bhō ēdaṁ khu (saṁsa)ttaṁ (bahala)pattapādavadāē piṁḍīkadaṁdhaāraṁ
via ujjāṇaṁ । tā kadhaṁ ēttha maggō lakkhīadi ? (bhō, ētat
khalu saṁsaktabahalapatrapādapatayā piṇḍīkr̥tāndhakāramiva udyānam ।
tatkathamatra mārgō lakṣyatē ?)</p>
<p>rājā— vayasya ! sujñātamēvaitat । tathā hi—(rat‍nā. 3.8)</p>
<b><lg>
<l>pālīyaṁ campakānāṁ niyatamayamasau sundaraḥ sindhuvāraḥ
sāndrā vīthī tathēyaṁ bakulaviṭapināṁ pāṭalā paṅktirēṣā ।</l>
<l>āghrāyāghrāya gandhaṁ vividhamadhigataiḥ pādapairēvamasmin
vyaktiṁ panthāḥ prayāti dviguṇataratamōnihnutō'pyēṣa cihnaiḥ ॥ 227 ॥</l></lg></b>iti ।
<pb n="745"/>
<p>yathā ca <b>vēṇīsaṁhārē</b></p>
<p>aśvatthāmā— (agratō vilōkya), hā hā dhikkaṣṭam ! bhō bhōḥ ! pratijñābhaṅgabhīruḥ
kirīṭī duryōdhanarādhēyau śaravarṣairabhidravati । sarvathā pītaṁ śōṇitaṁ
duḥśāsanasya bhīmēna, iti ।</p>
<p>32. (<b>3.8 prārthanā</b>)</p>
<b><lg>
<l>abhyarthanāparaṁ vākyaṁ prārthanētyabhidhīyatē 1 ॥ 228 ॥</l></lg></b> (nāśā. 19.81)
<p>yathā <b>rat‍nāvalyāṁ</b> tr̥tīyē'ṅkē</p>
<p>vidūṣakaḥ—bhōdi sāariē ! vīsaddhā bhavia ālava piavaassaṁ । ajja vi
dāva sē ṇic‍caruṭṭāē dēvīē vāsavadattāē duṭ‍ṭhavaaṇēhiṁ kaḍuidāiṁ
sōttāiṁ saṁpadaṁ suhāvēdu tuha mahuravaaṇōvaṇṇāsō । (bhavati sāgarikē !
visrabdhā bhūtvā ālapa priyavayasyam । adyāpi tāvadasyā
nityaruṣṭayā dēvyā vāsavadattāyāḥ duṣṭavacanaiḥ kaṭukitē śrōtrē sāmprataṁ
sukhayatu tava madhuravacanōpanyāsaḥ ।)</p>
<p>yathā ca <b>vēṇīsaṁhārē</b></p>
<p>aśvatthāmā— rājan duryōdhana ! abhīṣmadrōṇaṁ ca saṁprati kauravabalamālōḍayantau
bhīmārjunau rādhēyēna naivaṁvidhēnānyēna vā śakyētē nivārayitum । ataḥ
svayaṁ bhrātuḥ pratīkāraparō bhava, iti <b>॥ 229 ॥</b></p>
<p>33. (<b>3.9 saṁkṣip‍tiḥ</b>)</p>
<b><lg>
<l>garbhasyōdbhēdanaṁ yattu 2saṁkṣip‍tiriti gīyatē ॥ 230 ॥</l></lg></b> (nāśā. 19.81)
<p>yathā <b>rat‍nāvalyāṁ</b></p>
<p>rājā—(mukhamud‍ghāṭya, unnamayya) vilōkya ca, saviṣādaṁ kathaṁ dēvī vāsavadattā !
(vidūṣakamuddiśya) mūrkha, kimētat ?</p>
<p>vidūṣakaḥ—(sabhayaṁ) bhō ahmāṇaṁ jīvidasaṁsaō । (bhōḥ, asmākaṁ
jīvitasaṁśayaḥ !)</p>
<p>yathā ca <b>vēṇīsaṁhārē</b> caturthē'ṅkē</p>
<p>sundarakaḥ—aha vā kiṁ ēttha dēvaṁ uvālahāmi । tassa kkhu ēdaṁ
<!-- NOTES pg=745!-->
1. ratiharṣōtsavādīnāṁ prārthanā prārthanā bhavēt । nāśā. 19.81 2. 'sā''kṣi'—iti nāśā. 19.81
<pb n="746"/>
ṇibbhacchiaviuravaaṇavīassa	paribhūdapidāmahahidōvadēsaṁkurassa
sauṇippōcchāhaṇāvarūḍhamūlassa jadugēhajūdavisasāhiṇō paṁcālī—
kēsaggahaṇakusumassa phalam, iti । (atha vā kimatra daivamupālabhē ?
tasya khalvētad nirbhartsitaviduravacanabījasya paribhūtapitāmaha—
hitōpadēśāṅkurasya	śakuniprōtsāhanāvarūḍhamūlasya	jatugr̥ha—
dyūtaviṣaśākhinaḥ pāñcālīkēśagrahaṇakusumasya phalam, iti ।}<b>॥ 231 ॥</b></p>
<p>34. (<b>3.10 tōṭakam</b>)</p>
<b><lg>
<l>saṁrambhavacanaṁ caiva tōṭakaṁ samudāhr̥tam ॥ 232 ॥</l></lg></b> (nāśā. 19.81)
<p>yathā <b>rat‍nāvalyāṁ</b></p>
<p>rājā—(añjaliṁ baddha‍‍vā), priyē vāsavadattē, prasīda ।</p>
<p>vāsavadattā—(aśrūṇi dhārayantī), ayyavutta ! mā ēvaṁ bhaṇa । saṁkaṁtāi khu ēdāiṁ
aṇṇassi akkharāiṁ ।</p>
<p>(āryaputra ! mā ēvaṁ bhaṇa । saṁkrāntāni khalvidānīmanyasyāmakṣarāṇi ।)</p>
<p>yathā ca <b>vēṇīsaṁhārē</b></p>
<p>rājā—sundaraka, kac‍cit kuśalamaṅgarājasya ?</p>
<p>puruṣaḥ—kusalaṁ sarīramēttaēṇa । (kuśalaṁ śarīramātrakēṇa ।)</p>
<p>rājā—kiñcāsya kirīṭinā nihatā dhaurēyāḥ kṣatassārathirbhag‍nō vā rathaḥ ?</p>
<p>puruṣaḥ— dēva ṇa bhaggō rahō । bhaggō dē maṇōrahō । (dēva ! na bhag‍nō rathaḥ । bhag‍nastē
manōrathaḥ)</p>
<p>rājā—sasaṁrambhaṁ kimavispaṣṭavacanairākulamapi paryākulayasi mē hr̥dayam ? iti ।</p>
<p>35. (<b>3.11 adhibalam</b>)</p>
<b><lg>
<l>kapaṭasyānyathābhāvaṁ bruvatē'dhibalaṁ budhāḥ ॥ 233 ॥</l></lg></b> (nāśā. 19.82)
<p>yathā <b>rat‍nāvalyāṁ</b> tr̥tīyē'ṅkē (rat‍nā. 3.14)</p>
<p>rājā—ēvamapi pratyakṣadr̥ṣṭavyalīkaḥ kiṁ vijñāpayāmi ?</p>
<b><lg>
<l>ātāmratāmapanayāmi vilakṣa ēṣa
lākṣākr̥tāṁ caraṇayōstava dēvi mūrdh‍nā ।</l>
<l>kōpōparāgajanitāṁ tu mukhēndubimbē
hartuṁ kṣamō yadiparaṁ karuṇā mayi syāt ॥ 234 ॥</l>
</lg></b>
<pb n="747"/>
<p>yathā ca <b>vēṇīsaṁhārē</b></p>
<p>sundarakaḥ—tadō a dēva sattikhaṁḍaṇāmarisidēṇa gaṁḍīviṇā bhaṇi(a)—rē rē
dujjōhaṇappamuhā kurukula—aviṇaa—ṇāvākaṇṇadhāra kaṇṇa ! tumhēhiṁ
bahuhiṁ mahārahēhiṁ paḍivāria ēāī mama puttaō ahimaṇṇu
vvāvādidō । ahaṁ uṇa tumhāṇaṁ pēkkhantāṇaṁ ēvva visasēṇaṁ ajja
sumaridavvasēsaṁ karōmi । (tataśca dēva !	śaktikhaṇḍanāmarṣitēna
gāṇḍīvinā bhaṇitam—rē rē duryōdhanapramukhāḥ, kurukulāvinaya—
nāvākarṇadhāra karṇa ! yuṣmābhiḥ bahubhirmahārathaiḥ parivāryaikākī mama
putrakō'bhimanyurvyāpāditaḥ । ahaṁ punaryuṣmākaṁ prēkṣamāṇānāmēva
vr̥ṣasēnamadya smartavyaśēṣaṁ karōmi ।) <b>॥ 235 ॥</b></p>
<p>36. (<b>3.12 ud‍vēgaḥ</b>)</p>
<b><lg>
<l>bhayaṁ nr̥pādijanitamudvēgassaṁprakīrtitaḥ ॥ 236 ॥</l></lg></b> (nāśā. 19.83)
<p>yathā <b>rat‍nāvalyāṁ</b> tr̥tīyē'ṅkē,</p>
<p>sāgarikā—varaṁ dāṇiṁ ahaṁ saaṁ ēvva attāṇaṁ ubbaṁdhia uvaradā, ṇa uṇa
jāṇidasaṁkēdavuttaṁtaē dēvīē paribhūda hmi । tā jāva iha asōapādavaṁ
gadua jadhāsamīhidaṁ karissaṁ ।</p>
<p>{varamidānīmahaṁ svayamēvātmānamud‍badhyōparatā, punarjñātasaṁkētavr̥ttāntayā
dēvyā paribhūtāsmi । tadyāvadiha aśōkapādapaṁ gatvā yathāsamīhitaṁ
kariṣyē ।}</p>
<p>yathā ca <b>vēṇīsaṁhārē</b> caturthē'ṅkē,</p>
<p>'bhō bhōḥ bhayaskhalitakārmukakr̥pāṇatōmaraśaktayaḥ kauravacamūbhaṭāḥ
pāṇḍavapakṣapātinaśca yōdhāḥ ! na bhētavyaṁ na bhētavyam' ityādi
bhīmasēnavacanaṁ śrutvā, (sabhayam) kathamāsannō durātmā kauravarāja—
putramahāvanōtpātamārutaḥ ! anupalabdhasaṁjñaśca mahārājaḥ ! bhavatu ।
sudūramapaharāmi	syandanam । kadācidayamanāryō duśśāsana
ivāsminnadyāpyanāryamācariṣyati, iti <b>॥ 237 ॥</b></p>
<pb n="748"/>
<p>37. (<b>3.13 vidravaḥ</b>)</p>
<b><lg>
<l>śaṅkā bhayatrāsakr̥tō vidravaḥ samudāhr̥taḥ ॥ 238 ॥</l></lg></b> (nāśā. 19.85)
<p>yathā <b>rat‍nāvalyāṁ</b></p>
<p>vidūṣakaḥ— uc‍cai bhō vaassa, parittāhi parittāhi । ēsā kkhu dēvī
vāsavadattā appāṇaṁ ubbaṁdhia vāvādiadi । (bhō vayasya,
paritrāyasva, paritrāyasva ! ēṣā khalu dēvī vāsavadattā
ātmānamudvadhya vyāpādayati ।)</p>
<p>rājā— (sasambhramamupasr̥tya) vayasya, k‍vāsau k‍vāsau ?</p>
<p>vidūṣakaḥ— hō ēsā । (ahō ēṣā !)</p>
<p>rājā—ayi kimidamakāryaṁ kriyatē ? <b>॥ 239 ॥</b></p>
<b><lg>
<l>mama kaṇṭhagatāḥ prāṇāḥ pāśē kaṇṭhagatē tava ।</l>
<l>anarthārthaḥ prayāsō'yaṁ tyajyatāṁ sāhasaṁ priyē ॥ 240 ॥</l></lg></b>(rat‍nā. 4.1) iti ।
<p>yathā (ca) <b>vēṇīsaṁhārē</b> pañcamē'ṅkē,</p>
<p>sūtaḥ—dēva !</p>
<p><b>prāp‍tāvēkarathārūḍhau pr̥cchantau tvāmitastataḥ ।</b></p>
<p>sarvē— kaśca kaśca ?</p>
<p>sūtaḥ— <b>sa karṇāriḥ sa ca krūrō vr̥kakarmā vr̥kōdaraḥ ॥ 241 ॥</b>(vēsaṁ. 5.25)</p>
<p>gāndhārī— (sabhayam) jāda ! kiṁ ēttha paḍivajjidavvaṁ ? (jāta ! kimatra
pratipattavyam ?)</p>
<p>rājā—nanu sannihitaivēyaṁ gadā, iti ।</p>
<p>(<b>4. vimarśasandhau trayōdaśāṅgāni</b>)</p>
<p>atha <b>vimarśāṅgāni trayōdaśa ।</b> (tēṣu)—</p>
<p>38. (<b>4.1 apavādaḥ</b>)</p>
<b><lg>
<l>dōṣaprakhyāpanaṁ yat syāt sō'pavādaḥ prakīrttitaḥ ॥ 242 ॥</l></lg></b> (nāśā. 19.84)
<p>yathā <b>rat‍nāvalyāṁ</b> tr̥tīyē'ṅkē rājñi priyaṁ vadatyapi
<pb n="749"/>
sāgarikā—ayyautta ! kiṁ ēdiṇā alīadākkhiṇṇēṇa jīvidādō vi
vallahatarāē dēvīē attāṇaaṁ avarāhiṇaṁ karēsi ? (āryaputra ! kiṁ
ētēna alīkadākṣiṇyēna jīvitādapi vallabhatarāyāḥ dēvyāḥ
ātmānamaparādhinaṁ karōṣi ? ।)</p>
<p>rājā—ayi ! mithyāvādinī khalvasi । kutaḥ—(rat‍nā. 3.17)</p>
<b><lg>
<l>śvāsōtkampini kampitaṁ kucayugē maunē priyaṁ bhāṣitaṁ
vaktrē'syāḥ kuṭilīkr̥tabhruṇi ruṣā yātaṁ mayā pādayōḥ ।</l>
<l>itthaṁ naḥ sahajābhijātyajanitā sēvaiva dēvyāḥ, paraṁ
prēmābandhavivardhitādhikarasā prītistu yā sā tvayi ॥ 243 ॥</l>
</lg></b>
<p>yathā ca <b>vēṇīsaṁhārē</b> yudhiṣṭhiraḥ—(vēsaṁ. 6.1)</p>
<b><lg>
<l>tīrṇē bhīṣmamahōdadhau kathamapi drōṇānalē nirvr̥tē
karṇāśīviṣabhōgini praśamitē śalyē ca yātē divam ।</l>
<l>bhīmēna priyasāhasēna rabhasādalpāvaśēṣē jayē
sarvē jīvitasaṁśayaṁ vayamamī vācā samārōpitāḥ ॥ 244 ॥</l>
</lg></b>
<p>39. (<b>4.2 saṁsphōṭaḥ</b>)</p>
<b><lg>
<l>rōṣagrathitavākyaṁ tu saṁsphōṭa iti kīrtitam ॥ 245 ॥</l></lg></b> (nāśā. 19.84)
<p>yathā <b>rat‍nāvalyāṁ</b> tr̥tīyē'ṅkē tadēva sāgarikā—vatsarājayōrvākyamalakṣitā
niśamyōpasr̥tya ca dēvī sarōṣamāha—</p>
<p>jajjautta ! juttaṁ ēdaṁ, sarisaṁ ēdaṁ । (āryaputra ! yuktamētat ! sadr̥śamētat !)</p>
<p>rājā—(sāgarikāṁ muktvā sasambhramam) dēvi ! na khalvakāraṇē māmupā—
labdhumarhasi । satyaṁ tvāmēva matvā vēṣasādr̥śyād vipralabdhā vayamihāgatāḥ ।
tathāpi kṣamyatām । (iti pādayōḥ patati ।)</p>
<p>vāsavadattā—ayyautta ! uṭṭēhi । kiṁ ajjē vi ahijāī sēvādukkhaṁ
aṇubhavīadi ? । (āryaputra ! uttiṣṭha । kimadyāpi abhijātayā
sēvāduḥkhamanubhāvyatē ?)</p>
<p>rājā—kathamidamapi śrutaṁ dēvyā ? iti ।</p>
<pb n="750"/>
<p>yathā ca <b>vēṇīsaṁhārē</b></p>
<p>yudhiṣṭhiraḥ—pāñcālaka ! kac‍cidāsāditā tasya durātmanaḥ kauravāpasadasya padavī ?</p>
<p>pāñcālakaḥ—na kēvalaṁ padavī, sa ēva durātmā dēvīkēśāmbarākarṣaṇamahāpātaka—
pradhānahēturupalabdhaḥ, iti <b>॥ 246 ॥</b></p>
<p>40. (<b>4.3 dravaḥ</b>)</p>
<b><lg>
<l>guruvyatikramō yastu sa dravaḥ parikīrtitaḥ ॥ 247 ॥</l></lg></b> (nāśā. 19.85)
<p>yathā <b>rat‍nāvalyāṁ</b> tr̥tīyē'ṅkē—</p>
<p>vidūṣakaḥ—hōdi ! tumaṁ ēvva ubbaṁdhia attāṇaaṁ vivajjihisi tti karia
vēsasārissamōhidēṇa maē vayassō iha āṇīdō । (bhavati ! tvamēva
udvadhyātmānaṁ vipatsyasē iti kr̥tvā vēṣasādr̥śyamōhitēna mayā vayasya
ihānītaḥ) । latāpāśaṁ darśayati । kiṁ ṇa pēkkhadi hōdi imaṁ । (kiṁ
na prēkṣatē bhavatī idam ?)</p>
<p>vāsavadattā—kaṁcaṇamālē ēdēṇa ēvva ladāvāsēṇa baṁdhia āṇēhi baṁhabaṁdhuaṁ ।
(aṅgulyā tarjayantī) ēdaṁ vi duvviṇīaṁ aggadō karēhi ।
kāñcanamālē ! ētēnaiva latāpāśēna baddha‍vā ānaya
brahmabandhum । ētāmapi kanyakāṁ durvinītām agrataḥ kuru ।</p>
<p>kāñcanamālā—jaṁ bhaṭṭiṇī āṇavēdi । yad bhaṭṭinī ājñāpayati । iti vidūṣakaṁ
badh‍nāti ।</p>
<p>yathā vā <b>vēṇīsaṁhārē</b></p>
<p>yudhiṣṭhiraḥ—(draupadīmavalōkya, mukhādasyāḥ bāṣpamapanīya) ayi sukṣatriyē ! <b>॥ 248 ॥</b></p>
<b><lg>
<l>gurūṇāṁ bandhūnāṁ kṣitipatisahastrasya purataḥ
purā'bhūdasmākaṁ nr̥pasadasi yō'yaṁ paribhavaḥ ।</l>
<l>priyē ! prāyastasya dvitayamapi pāraṁ gamayitā
kṣayaḥ prāṇānāṁ vā kurupatipaśōrvā'dya samarē ॥ 249 ॥</l></lg></b> (vēsaṁ.6.45)
<p>49. (<b>4.4 śaktiḥ</b>)</p>
<b><lg>
<l>virōdhapraśamō yastu sā śaktiḥ parikīrtitā ॥ 250 ॥</l></lg></b> (nāśā. 19.85)
<p>yathā <b>rat‍nāvalyāṁ</b> caturthē'ṅkē—</p>
<pb n="751"/>
<p>vidūṣakaḥ—praviś‍yāha—hī hī bhō ajjē kkhu piavaassappasādiāē dēviē
baṁdhaṇādō mōia sahatthadiṇṇēhiṁ mōdaēhiṁ cirassa kālassa mē udaraṁ
pūridaṁ । aṇṇacca ēdaṁ paṭṭaṁsuajualaṁ kaṇṇāharaṇaṁ ca diṇṇaṁ । tā
jāva piavayassaṁ pēkkha, iti । (hī hī bhōḥ! adya khalu
priyavayasyaprasāditayā dēvyā bandhanāt mōcayitvā svahastadattaiḥ
mōdakaiḥ cirasya kālasya mē udaraṁ pūritam । anyacca, ētat
paṭṭāṁśukayugalaṁ karṇābharaṇaṁ ca dattam । tad yāvat priyavayasyaṁ prēkṣē,
iti}</p>
<p>yathā na <b>vēṇīsaṁhārē</b></p>
<p>pāñcālakō yudhiṣṭhiramāha— ahaṁ ca dēvēna cakrapāṇinā dēvasakāśamanuprēṣitaḥ ।
āha ca dēvō dēvakīnandanaḥ— aparyuṣitapratijñē mārutau pranaṣṭē
kauravēśvara mahān āsīnnō viṣādaḥ । samprati punarbhīmasēnēnāsāditē
suyōdhanē niṣkaṇṭakībhūtaṁ bhuvanatalaṁ parikalpayatu dēvaḥ, iti ॥ 251 ॥</p>
<p><b>42. (4.5. vyavasāyaḥ)</b></p>
<b><lg>
<l>vyavasāyaśca vijñēyaḥ pratijñāhētusambhavaḥ ॥ 252 ॥</l></lg></b> (nāśā. 19.86)
<p>yathā <b>rat‍nāvalyām —</b></p>
<p>aindrajālikaḥ—dēva!</p>
<b><lg>
<l>kiṁ dharaṇiē miaṁkō āāsē mahiarō jalē jalaṇō ।</l>
<l>majjhaṇhami	paōsō	dāvijjai	dēhi āṇattiṁ ॥ 253 ॥</l>
</lg></b>
<lg>
<l>(kiṁ dharaṇyāṁ mr̥māṅka ākāśē mahīdharō jalē jvalanaḥ ।</l>
<l>madhyāhnē	pradōṣō	darś‍yatāṁ	dēhyājñap‍tim ॥) (rat‍nā. 4. 8)</l></lg>
<p>avi a(api ca)— (rat‍nā. 4.10,9)</p>
<b><lg>
<l>hariharabahmappamuhē	dēvē	dāvēmi	dēvarāaṁ a ।</l>
<l>gaaṇē vi siddha—vijjāhara—vahu—satthaṁ ca ṇaccaṁtaṁ ॥ 254 ॥</l>
</lg></b>
<lg><l>(hariharabrahmapramukhān dēvān darśayāmi dēvarāja ca ।</l>
<l>gaganē	siddhavidyādharavadhūsārdhaṁ	ca	nr̥tyantam ॥)</l></lg>
<!-- NOTES pg=751!-->
1. 'bahuṇā mahamahanimaṇēṇāvi aṁ piyaṁ daṭṭhuṁ'—iti HOS. dra. pariśiṣṭē'pi
<pb n="752"/>
<b><lg>
<l>kiṁ jappiēṇa bahuṇā jaṁ jaṁ hiaē samīhidaṁ1 piyaṁ daṭaṭhuṁ ।</l>
<l>taṁ	taṁ	daṁsēmi	ahaṁ	guruṇō	maṁtappahāvēṇa ॥ 255 ॥ iti ।</l>
</lg></b>
<lg><l>(kiṁ jalpitēna bahunā yad yad hr̥dayē samīhitaṁ draṣṭum ।</l>
<l>tattad	darśayāmyahaṁ	gurōrmantraprabhāvēṇa ॥}</l></lg>
<p><b>īdisōavasṭambhō jēṇa	savvaṁ	saṁbhāvīadi ।</b>
{īdr̥śō'vaṣṭambhō	yēna	sarvaṁ	saṁbhāvyatē ।} iti ।</p>
<p>yathā ca <b>vēṇīsaṁhārē</b></p>
<p>yudhiṣṭhiraḥ—(aśrūṇi vimuñcan)</p>
<b><lg>
<l>sarvathā kathaya brahman saṁkṣēpād vistarēṇa vā ।</l>
<l>vatsasya kimapi śrōtumētaddattaṁ manō1 mayā ॥ 256 ॥ (vēsaṁ.6.15)</l>
</lg></b>
<p>rākṣasaḥ—śrūyatām—</p>
<b><lg>
<l>tasmin kauravapārthayōrgurugadāghōradhvanau saṁyugē ॥ 257 ॥</l>
</lg></b>
<p>draupadī—(labdhasaṁjñā) tadō kiṁ? (tataḥ kim?)</p>
<p>rākṣasaḥ—(ātmagatam) kathaṁ punarapyanayā labdhā saṁjñā? ayamapaharāmyasyāḥ
prāṇān ।</p>
<b><lg>
<l>sīrī tatkṣaṇamāgataściramabhūt tasyāgrataḥ saṅgaraḥ ॥ 258 ॥</l>
</lg></b>
<p>kañcukī—nūnaṁ tatkutō'tra kaścidaparāddhō bhaviṣyati?</p>
<p>rākṣasaḥ— (vēsaṁ.6.16)</p>
<b><lg>
<l>ālambya	priyaśiṣyatāṁ	tu	halinā	saṁjñā rahasyāhitā</l>
<l>yāmāsādya	kurūttamaḥ pratikr̥tiṁ duśśāsanārau gataḥ ॥ 259 ॥</l>
</lg></b>
<p><b>43. (4.6 prasaṅgaḥ)</b></p>
<b><lg>
<l>aprastutārthavacanaṁ2 prasaṅgaḥ parikīrtitaḥ ॥ 260 ॥</l></lg></b> (nāśā. 19.86)
<p>yathā <b>rat‍nāvalyāṁ</b></p>
<p>vāsavadattā—halā kaṁcaṇamālē! ujjaiṇīē āadō tti atthi mē ēdassiṁ
iṁdajāliē vakkhavādō । (halā kāñcanamālē, ujjayinyā āgata
ityasti mē ētasmin aindrajālikē pakṣapātaḥ ।)</p>
<!-- NOTES pg=752!-->
1. mētaddattaṁ manōmēṣa dattaḥ kṣaṇō—jō., mūlaṁ HOS.
2. prasaṅgaś‍caiva vijñēyō gurūṇāṁ parikīrttanam । nāśā. 19.86
<pb n="753"/>
<p>kāñcanamālā—bhaṭṭiṇi, ṇāikulavahumāṇō khu ēsō ।</p>
<p>(bhaṭṭini, jñātikulabahumānaḥ khalu ēṣaḥ ।)</p>
<p>yathā ca <b>vēṇīsaṁhārē—</b></p>
<p>yudhiṣṭhiraḥ—hā tāta bhīma hā kāntārabāndhava, hā jatugr̥hasamudrataraṇayānapātra,
hā kirmīrajaṭāsurajarāsandhapratimalla, hā kīcakasuyōdhanānuja—
śatakanalinīvanaprālēyavarṣa!॥ <b>261</b> ॥</p>
<b><lg>
<l>nirlajjasya durōdaravyasaninō vatsa! tvayā sā tadā
bhak‍tyā	mē	samadadvipāyutabalēnāṅgīkr̥tā	dāsatā ।</l>
<l>kiṁ nāmāpakr̥taṁ mayā'dhikamatastvayyadya yad gamyatē
muktvā'nāthamabāndhavaṁ sapadi māṁ prītiḥ k‍va tē sā'dhunā ॥ (vēsaṁ. 6.17)</l>
</lg></b>
<p>draupadī—mahārāa, kiṁ ṇēdaṁ? (mahārāja, kiṁ nvidam ?)</p>
<p>yudhiṣṭhiraḥ—(vēsaṁ. 6.18)</p>
<b><lg>
<l>sa	kīcakaniṣūdanō	bakahiḍimbakirmīrahā
madāndhamagadhādhipadviradasandhibhaṅgāśaniḥ	।</l>
<l>gadāparighaśōbhinā	bhujayugēna	tēnānvitaḥ
priyastava	mamānujō'rjunagururgatō'staṁ	kila ॥ 263 ॥ iti ।</l>
</lg></b>
<p><b>44. (4.7 dyutiḥ)</b></p>
<b><lg>
<l>vākyamādharṣasaṁyuktaṁ dyutistajjñairudāhr̥tā ॥ 264 ॥</l></lg></b> (nāśā. 19.87)
<p>yathā <b>rat‍nāvalyāṁ</b> caturthē'ṅkē,</p>
<p>vidūṣakaḥ—(apavārya) āḥ dāsīēutta, iṁdaālia, kiṁ dēvēhiṁ, kiṁ vā
accharāihiṁ? jai imiṇā parituṭhṭhēṇa dē paōaṇaṁ tā sāariaṁ sē
daṁsēhi । (āḥ dāsyāḥputra, aindrajālika, kiṁ dēvaiḥ, kiṁ vā'psarōbhiḥ?
yadi anēna parituṣṭēna tē prayōjanaṁ sāgarikāṁ tasya darśaya ।)</p>
<p>yathā ca <b>vēṇīsaṁhārē</b> ṣaṣṭhē'ṅkē,</p>
<p>yudhiṣṭhiraḥ—bhagavan kāmapāla, kr̥ṣṇāgraja, subhadrābhrātaḥ ॥ 265 ॥</p>
<b><lg>
<l>jñātiprītirmanasi	na	kr̥tā	kṣatriyāṇāṁ	na	dharmō
rūḍhaṁ	sakhyaṁ	tadapi	gaṇitaṁ	nānujasyārjunēna ।</l>
<pb n="754"/>
<l>tulyaḥ	kāmaṁ	bhavatu	bhavataśśiṣyayōss‍nēhabandhaḥ
kō'yaṁ panthā yadasi vimukhō mandabhāgyē mayīttham ॥ 266 ॥</l></lg></b>(vēsaṁ.) iti ।
<p><b>45. (4.8 khēdaḥ)</b></p>
<b><lg>
<l>manaścēṣṭāviniṣpannaḥ śramaḥ khēda udāhr̥taḥ ॥ 267 ॥</l></lg></b> (nāśā. 19.87)
<p>yathā <b>rat‍nāvalyāṁ</b></p>
<p>rājā—ārya vasubhūtē! api kuśalaṁ tatrabhavataḥ siṁhalēśvarasya ?</p>
<p>vasubhūtiḥ—(ūrdhvamavalōkya, niḥśvasya ca) dēva! na jānē kiṁ vijñāpayāmi ।</p>
<p>vāsavadattā—(saviṣādamātmagatam) haddhi, kiṁ dāṇīṁ vasubhūdī kathaissadi, kiṁ
bhavissidi tti saṁsaē vaṭṭāmi ।</p>
<p>(hā dhik, kimidānīṁ vasubhūtiḥ kathayiṣyati ? kiṁ bhaviṣyati iti
saṁśayē vartē ।)</p>
<p>rājā—kathaya, kimiti paryākulō'si ?</p>
<p>bābhravyaḥ— (apavārya) amātya, suciramapi sthitvā kathanīyamēvaitat । kathyatām ।</p>
<p>vasubhūtiḥ—dēva, śakyatē kathayitum । tathāpyēṣa mandabhāgyaḥ kathayāmi । yā sā
tatrabhavatā siṁhalēśvarēṇa svaduhitā rat‍nāvalī nāma āyuṣmatīṁ dēvīṁ
dagdhāṁ vāsavadattāmupaśrutya dēvāya pūrvaṁ prārthitā satī dattā—</p>
<p>vidūṣakaḥ— tadō tāē kiṁ saṁuttaṁ ? (tatastasyāḥ kiṁ saṁvr̥ttam ?)</p>
<p>vasubhūtiḥ— sā yuṣmadantikamasmābhirānīyamānā pravahaṇabhaṅgāt sāgarē nimag‍nā ।</p>
<p>vāsavadattā— (sāsram) hā bahiṇiē, kahiṁ si । dēhi mē paḍivaaṇaṁ । (hā
bhaginikē, k‍vāsi? dēhi mē prativacanam ।) iti ।</p>
<p>yathā ca <b>vēṇīsaṁhārē</b>—(vēsaṁ. 6.21)</p>
<p>yudhiṣṭhiraḥ—yuktamāha pāñcālī । kañcukin, kriyatāmiyaṁ tapasvinī citāsaṁvibhāgēna
sahyavēdanā । mamāpi dhanurupanaya । alamathavā dhanuṣā ॥ 268 ॥</p>
<b><lg>
<l>tasyaiva	dēharudhirōkṣaṇapāṭalāṅgīm
ādāya saṁyati gadāmapavidhya cāpam ।</l>
<l>bhrātr̥priyēṇa	kr̥tamadya	yadarjunēna
śrēyō mamāpi hi tadēva jayēna kiṁ mē	॥ 269 ॥</l>
</lg></b>
<pb n="755"/>
<p><b>46. (4.9 pratiṣēdhaḥ)</b></p>
<b><lg>
<l>īpsitārthapratīghātaḥ pratiṣēdha iti smr̥taḥ ॥ 270 ॥</l></lg></b> (nāśā. 19.88)
<p>yathā <b>rat‍nāvalyāṁ</b> caturthē'ṅkē</p>
<p>rājā— dēvi, samāśvasihi samāśvasihi । duravabōghā gatirdaivasya । nanvētāvēva
vahanabhaṅgē'pyabhag‍nau bābhravyavasubhūtī nidarśanam ।</p>
<p>vāsavadattā—ayyautta, jujjai ēdaṁ । kudō uṇa mama ēttiā bhāadhēyā । (āryaputra,
yujyata ētat । kutaḥ punaḥ mamaitāvadbhāgadhēyam ?)</p>
<p>rājā— (vasubhūtimapavārya) bābhravya, kimētat? sarvaṁ nāvagacchāmi ।</p>
<p>bābhravyaḥ— dēva, śrūyatām ॥ <b>271</b> ॥</p>
<p>(nēpathyē)</p>
<b><lg>
<l>harmyāṇāṁ	hēmaśr̥ṅgaśriyamiva	nicayairarciṣāmādadhānaḥ
sāndrōdyānadrumāgraglapanapiśunitātyantatīvrābhitāpaḥ ।</l>
<l>kurvan krīḍāmahīdhraṁ sajalajaladharaś‍yāmalaṁ dhūmapātai—
rēṣa plōṣārtayōṣijjana iha sahasaivōtthitō'ntaḥpurē'g‍niḥ ॥ 272 ॥</l></lg></b> (rat‍nā.)
<p>(sarvē sasambhramamuttiṣṭhanti ।)</p>
<p>yathā ca <b>vēṇīsaṁhārē</b> yudhiṣṭhirē duryōdhanamabhiyōjayituṁ jigamiṣati—</p>
<p>rākṣasaḥ(upagamyaya)— rājan, ripujayavimukhaṁ yadā tē cētaḥ tadā yatra tatra prāṇatyāgaḥ
kriyatām । vr̥thā tu tatra gamanam, iti ।</p>
<p><b>47. (4.10 virōdhanam)</b></p>
<p><b>kāryātyayōpagamanaṁ virōdhanamiti smatam ॥ 273 ॥</b> (nāśā. 19.88)</p>
<p>yathā <b>rat‍nāvalyāṁ</b></p>
<p>vāsavadattā— na khu ahaṁ ? attaṇō kāraṇēṇa ēvvaṁ bhaṇāmi । ēsā khu maē
ṇigghiṇāē iha saṁjadā sāariā vivajjadi । tā parittāadu
parittāadu ajjauttō । (na khalvahamātmanaḥ kāraṇēnaivaṁ bhaṇāmi । ēṣā
khalu mayā nirghr̥ṇayēha saṁyatā sāgarikā vipadyatē । tatparitrāyatāṁ
paritrāyatāmāryaputraḥ!) iti ।</p>
<pb n="756"/>
<p>yathā ca <b>vēṇīsaṁhārē,</b> (praviś‍ya sambhrāntaḥ),</p>
<p>kañcukī— mahārāja! paritrāyatām! ēṣa durātmā kauravāpasadaḥ kṣatajajalā—
bhiṣēkapāṭalitāmbaraḥ samucchritaraktabhīṣaṇagadāśanirudyatakāladaṇḍa iva
antakō'trabhavatīṁ	pāñcālatanayāmitastataḥ	parimārgamāṇaḥ	ita
ēvābhivartatē, iti ॥ 274 ॥</p>
<p><b>48. (4.11 ādānam)</b></p>
<b><lg>
<l>bījakāryōpagamanamādānamiti saṁjñitam ॥ 275 ॥</l></lg></b> (nāśā. 19.89)
<p>yathā <b>rat‍nāvalyāṁ</b> 'sāgarikā vipadyatē, tāṁ paritrāyatāṁ rājaputraḥ' iti vāsavadattayōktē,</p>
<p>rājā— ēṣa gacchāmi ।</p>
<p>vasubhūtiḥ—kimayamakāraṇē pataṅgavr̥ttiḥ kriyatē ?</p>
<p>kañcukī— yuktamāha vasubhūtiḥ ।</p>
<p>vidūṣakaḥ—(rājānamuttarīyē gr̥hītvā) bhō mā khu mā khu sāhasaṁ karaissasi ।
(bhōḥ, mā khalu mā khalu sāhasaṁ kuru!)</p>
<p>rājā— (uttarīyamutsr̥jya)—'mūrkha, sāgarikā dahyatē । ahaṁ prāṇān bibharmi'
ityārabhya sarvēṣvag‍nipravēśaṁ nāṭayatsu, rājā—'nanviyamāsannā vartatē
sāgarikā । tat tvaritamēnāṁ sambhāvayāmi' iti yāvat ।</p>
<p>yathā ca <b>vēṇīsaṁhārē</b></p>
<p>kañcukī buddhimatikāmāha—kaṣṭam! idānīmayaṁ durātmā yathēṣṭaṁ pravartatē । sarvathā'yaṁ
samprati dēśakālōcitaḥ pratīkāraḥ । citāsamīpaṁ nayāmyatrabhavatīṁ
pāñcālarājatanayām ।	tvamapi	bhadrē!	dēvyāḥ bhrātaraṁ
dhr̥ṣṭadyum‍naṁ	nakulasahadēvau	sambhāvaya,	iti ।	ētadavasthē
(mahā)rājē'stamitayōḥ bhīmārjunayōriyamatra paritrāṇāśā, iti ॥ 276 ॥</p>
<p><b>49. (4.12 chādanam)</b></p>
<p><b>apamānakr̥taṁ vākyaṁ kāryārthaṁ chādanaṁ bhavēt ॥ 277 ॥</b> (nāśā. 19.89)</p>
<p>yathā <b>rat‍nāvalyāṁ</b></p>
<p>sāgarikā— (diśō vilōkya, saharṣam) samaṁtadō pajjalidō bhaavaṁ hudāsaṇō ।
diṭṭhiā ajja mē karaissidi duḥkhāvasāṇaṁ । (samantataḥ prajvalitō
bhagavān hutāśanaḥ । diṣṭyā adya mē kariṣyati duḥkhāvasānam) iti ।</p>
<pb n="757"/>
<p>yathā ca <b>vēṇīsaṁhārē</b> (nēpathyē)—'bhō bhōḥ samantapañcakasañcariṇaḥ!' ityādyupakramya</p>
<b><lg><l>ūrū karēṇa parighaṭṭa‍yataḥ salīlaṁ duryōdhanasya puratō'pahr̥tāmbarā yā ।</l>
<l>duśśāsanāgrakarakarṣaṇabhinnamauliḥ sā draupadī kathayata k‍va punaḥ pradēśē ॥</l></lg></b> iti ।
<p>(vēsaṁ. 6.35)</p>
<p><b>50. (4.13 prarōcanā)</b></p>
<b><lg>
<l>prarōcanā sā vijñēyā saṁhārārthapradarśinī ॥ 279 ॥</l></lg></b> (nāśā. 19.90)
<p>yathā <b>rat‍nāvalyāṁ</b></p>
<p>rājā—ahō āścaryam!</p>
<b><lg>
<l>k‍vāsau	jvaladdhutavahastadavasthamēta—
dantaḥpuraṁ	kathamavantinr̥pātmajēyam ।</l>
<l>bābhravya	ēṣa	vasubhūtirayaṁ	vayasyaḥ
svap‍nē	matirbhramati	kiṁ	tvidamindrajālam ॥ 280 ॥</l></lg></b> (rat‍nā. 4.19)
<p>vidūṣakaḥ— bhō mā saṁdēhaṁ karēhi । bhaṇidaṁ khu tēṇa dāsīēuttēṇa iṁdaāliēṇa
ēkkō uṇa khēlaō avassaṁ dēvēṇa pēkkhidavvō tti । (bhōḥ, mā
sandēhaṁ kuru । bhaṇitaṁ khalu tēna dāsyāḥputrēṇa aindrajālikēna—ēkaḥ
punaḥ khēlakō'vaś‍yaṁ dēvēna prēkṣitavya iti ।)</p>
<p>yathā ca <b>vēṇīsaṁhārē</b></p>
<p>kañcukī—(saharṣaṁ) mahārāja, vañ‍cyasē । ayaṁ khalvāyuṣmān kumārabhīmasēnaḥ
suyōdhanakṣatajāruṇīkr̥tasakalaśarīrambarō durlakṣavyaktiḥ । tadalamadhunā
sandēhēna, iti ॥ 281 ॥</p>
<p><b>(5. nirvahaṇasandhau caturdaśāṅgāni)</b></p>
<p>atha <b>nirvahaṇāṅgāni</b> caturdaśa । tēṣu—</p>
<p><b>51. (5.1 sandhiḥ)</b></p>
<b><lg><l>mukhabījōpagamanaṁ sandhirityabhidhīyatē ॥ 282 ॥</l></lg></b> (nāśā. 19.92)
<p>yathā <b>rat‍nāvalyāṁ</b> caturthē'ṅkē</p>
<p>vasubhūtiḥ ag‍nividravānantaraṁ rat‍nāvalīṁ vilōkyāha — bābhravya, sadr̥śīyaṁ
rājaputryāḥ ।</p>
<pb n="758"/>
<p>bābhravyaḥ— mamāpyētadēva manasi vartatē ।</p>
<p>yathā (ca) <b>vēṇīsaṁhārē</b></p>
<p>cēṭī—	(draupadīmāliṅgya) ṇivattadu dēvī imādō maaṇavavasāādō । aaṁ kkhu
pūridapaḍiṇṇābhārō ṇāhō dē vēṇīsaṁhāraṁ kāduṁ tuvaṁ ēvva aṇṇēsēdi ।
{(nivartatāṁ dēvī asmānmaraṇavyavasāyāt । ayaṁ khalu pūritapratijñābhā rō
nāthastē vēṇīsaṁhāraṁ kartuṁ tvāmēvānviṣyati)।} ॥ 283 ॥</p>
<p><b>52. (5.2 nirōdhaḥ)</b></p>
<b><lg>
<l>anyasyānvēṣaṇaṁ yuk‍tyā nirōdha iti kīrtitaḥ ॥ 284 ॥</l></lg></b> (nāśā. 19.92)
<p>yathā <b>rat‍nāvalyāṁ</b> caturthē'ṅkē</p>
<p>vasubhūtiḥ— dēva, kuta iyaṁ kanyakā?</p>
<p>rājā—	dēvī jānāti ।</p>
<p>yathā ca <b>vēṇīsaṁhārē</b></p>
<p>yudhiṣṭhiraḥ—	(svairamuktvā bhīmasēnamavalōkayannaṁsē parāmr̥ś‍ya) jr̥yaṁdhara, satyaṁ
kathayāmi ।	nāyamanujavairī । vatsa, bāṣpajalāt‍naritanayanatvānna
paś‍yāmi tē mukhacandram, iti ॥ 285 ॥</p>
<p><b>53. (5.3 grathanam)</b></p>
<b><lg>
<l>upakṣēpastu kāryāṇāṁ grathanaṁ parikīrtitam ॥ 286 ॥</l></lg></b> (nāśā. 19.92)
<p>yathā <b>rat‍nāvalyāṁ</b> caturthē'ṅkē,</p>
<p>vāsavadattā— amacca! ēsā khu sāgaradō pāvidētti bhaṇia jōandharāaṇēṇa
mama hatthē samappidā । adō ēvva sāaria tti saddāīdi । (amātya!
ēṣā khalu nāgarataḥ prāp‍tēti bhaṇitvā yaugandharāyaṇēna mama hastē
samarpitā । ata ēva sāgarikēti śabdāyatē ।)</p>
<p>vasūbhūtiḥ— (janāntikam) bābhravya, yathā vasantakasya kaṇṭhē rat‍namālā,
(sāgarikāṁ nirdiś‍ya) yathā cāsyāḥ sāgarāt prāp‍tistathā vyaktamēvēyaṁ
siṁhalēśvaraduhitā rat‍nāvalī, iti ।</p>
<p>yathā (ca) <b>vēṇīsaṁhārē</b></p>
<p>bhīmaḥ— dēva ajātaśatrō! adyāpi duryōdhanahatakaḥ! ॥ 287 ॥</p>
<pb n="759"/>
<b><lg>
<l>bhūmau kṣip‍tvā śarīraṁ nihatamidamasr̥k‍candanābhaṁ mayāṅgē
lakṣmīrāryē niyuktā caturudadhipayassīmayā sārdhamurvyā ।</l>
<l>bhr̥tyā mitrāṇi yōdhāḥ kurukulamanujairdagdhamētad raṇāg‍nau
nāmaikaṁ yad bravīṣi kṣitipa tadadhunā dhārtarāṣṭrasya śēṣam ॥</l></lg></b> (vēsaṁ. 6.39) iti ।
<p><b>54. (5.4 nirṇayaḥ)</b></p>
<b><lg>
<l>anubhūtārthakathanaṁ	nirṇayaḥ	samudāhr̥taḥ ॥ 289 ॥</l></lg></b> (nāśā. 19.93)
<p>yathā <b>rat‍nāvalyāṁ</b></p>
<p>vasubhūtiḥ—āyuṣmati ayi rat‍nāvali! tvamētāmavasthāṁ prāp‍tāsi ?</p>
<p>sāgarikā—(sapratyabhijñam)		tumaṁ	pi	kiṁ	amac‍cavasubhūdī?	(tvamapi kim
amātyavasubhūtiḥ ?)</p>
<p>vasubhūtiḥ—sa ēvāhaṁ mandabhāgyaḥ ।</p>
<p>sāgarikā—sā kkhu ahaṁ maṁdabhāiṇī । (sā khalvahaṁ mandabhāginī ।)</p>
<p>vasubhūtiḥ—hā hatō'smi! (iti bhūmau patati।)</p>
<p>sāgarikā—hā tāda, hā (hā, tāta! hā,)</p>
<p>(vāsavadattā)—kiculaā kiṁ ēsā mē bahiṇiā raaṇāvalī ।
(kañcukin, kimēṣā mē bhaginikā rat‍nāvalī!)</p>
<p>kañcukī—dēvi, ēvam ।</p>
<p>vāsavadattā— rat‍nāvali! samassudu mē bahiṇiā । (rat‍nāvali! samāśvasitu mē
bhaginikā ।)</p>
<p>rājā— kathamuṣṇāṁśurājavaṁśaprasūtasya siṁhalēśvarasya vikramabāhōrātmajēyam ।</p>
<p>vidūṣakaḥ— (ātmagatam) ṣaḍamaṁ ēvva maē jāṇidaṁ (rat‍namālāṁ parāmr̥ś‍ya) ṇa
hu īdisō sāmaṇṇajaṇasya vihavō hōdi tti । (prathamamēva mayā jñātam,
na khalu īdr̥śaḥ sāmānyajanasya vibhavō bhavatīti ।)</p>
<p>yathā ca <b>vēṇīsaṁhārē</b></p>
<p>yudhiṣṭhiraḥ— vatsa, anavarataṁ kathaya kac‍cijjīvati . . . ?</p>
<p>bhīmasēnaḥ— nihatasakalaripupakṣē tvayi narādhipē jīvati bhīmō'rjunaśca ।</p>
<p>yudhiṣṭhiraḥ— punargāḍhamāliṅgya tāta! ॥ 290 ॥</p>
<pb n="760"/>
<b><lg>
<l>ripōrāstāṁ	tāvannidhanamidamākhyāhi	śataśaḥ
priyō bhrātā bhīma tvamasi mama yō'sau balaripuḥ ।</l>
<l>jarāsandhasyōrassarasi	rudhirāgādhasalilē
taṭāghātakrīḍālalitamakarōt	saṁyati	bhavān ॥ 291 ॥</l></lg></b> (vēsaṁ. 6.40)
<p><b>55. (5.5 paribhāṣaṇam)</b></p>
<b><lg>
<l>parivādakr̥taṁ yat syāt tadāhuḥ paribhāṣaṇam ॥ 292 ॥</l></lg></b> (nāśā. 19.93)
<p>yathā <b>rat‍nāvalyāṁ</b> caturthē'ṅkē</p>
<p>vasubhūtiḥ— āyuṣmati, samāśvasihi । nanviyaṁ jyāyasī tē bhaginī duḥkhamāstē ।
tat pariṣvajasvainām ।</p>
<p>rat‍nāvalī— {(samāśvasya, rājānaṁ taṁ nirīkṣamāṇā, svagatam) kiāvarāhā khu
ahaṁ dēvīē । ṇa sakkuṇōmi sē muhaṁ daṁsiduṁ । (kr̥tāparādhā khalvahaṁ
dēvyāḥ । na śak‍nōmi tasyāḥ mukhaṁ darśayitum ।} iti ।</p>
<p>yathā ca <b>vēṇīsaṁhārē</b></p>
<p>bhīmaḥ—muñcatu māmāryaḥ kṣaṇamēkam ।</p>
<p>yudhiṣṭhiraḥ— kimaparamavaśiṣṭam?</p>
<p>bhīmaḥ— sumahadavaśiṣṭam । saṁyamayāmi tāvadananē duśśāsanaduryōdhanaśōṇitōkṣitēna
pāṇinā	pāñcālyā	duśśāsanasamākr̥ṣṭaṁ kēśahastam, iti ॥ <b>293</b> ॥</p>
<p><b>56. (5.6 dyutiḥ)</b></p>
<b><lg>
<l>1īrṣyākōpapraśamanaṁ dyutimācakṣatē budhāḥ ॥ 294 ॥</l></lg></b> (nāśā. 19.94)
<p>yathā <b>rat‍nāvalyāṁ</b> caturthē'ṅkē,</p>
<p>vāsavadattā— (vasubhūtimapavārya),	ayyautta,	lajjāmi	kkhu	ahaṁ	imiṇā
ṇisaṁsattaṇēṇa ।	tā	avaṇēhi	sē	baṁdhaṇaṁ ।	(āryaputra, lajjē
khalvahamanēna nr̥śaṁsatvēna । tadapanayāsyā bandhanam ।)</p>
<p>rājā— (saparitōṣam) yathāha dēvī । (iti mōcayati ।)</p>
<p>vāsavadattā—(vasubhūtimuddiś‍ya) ayya, jōandharāaṇēṇa attiaṁ kālaṁ dujjaṇīkida
hmi ।	jēṇa	mē	jāṇia	ṇācakkhidaṁ । (ārya,	yaugandharāyaṇēnaitāvantaṁ
kālaṁ durjanīkr̥tāsmi । yēna mē jñātvā nākhyātam ।)</p>
<!-- NOTES pg=760!-->
1. labdhasyārthasya śama. nāśā. 19.94
<pb n="761"/>
<p>yathā ca <b>vēṇīsaṁhārē</b></p>
<p>bhīmaḥ—rājaputri, alaṁ māmālōkya trāsēna <b>॥ 295 ॥</b></p>
<b><lg>
<l>kr̥ṣṭā yēnāsi rājñāṁ sadasi nr̥paśunā tēna duḥśāsanēna
styānānyētāni tasya spr̥śa mama karayōḥ pītaśēṣāṇyasr̥ñji ।</l>
<l>kāntē	rājñaḥ	kurūṇāmapi	sarasamidaṁ	madgadācūrṇitōrō—
raṅgē'ṅgē'sr̥ṅ‍‌niṣaktaṁ tava paribhavajasyānalasyāstu śāntyai ॥ (vēsaṁ. 6.41)</l>
</lg></b>
<p><b>57. (5.7 prasādaḥ)</b></p>
<b><lg><l>śuśrūṣādyupasampannaḥ prasāda iti kīrtitaḥ ॥ 297 ॥</l></lg></b> (nāśā. 19.95)
<p>yathā <b>rat‍nāvalyām</b>—</p>
<p>vāsavadattā— iai(?) ēhi ēttiaṁ vi dāva mē bahiṇīttaṇassa aṇurūvaṁ hōdu ।
(ēhi, ētāvadapi tāvanmē bhaginītvasya anurūpaṁ bhavatu ।) (ityuktvā
rat‍nāvalīṁ svairamābharaṇairalaṅakr̥tya hastē gr̥hītvā rājānamupasr̥tya),
ayyautta ēdaṁ । (āryaputraṁ . . ēnām ।)iti ।</p>
<p>yathā ca <b>vēṇīsaṁhārē—</b></p>
<p>bhīmaḥ— (vēṇīṁ	badh‍nan),	bhavati,	saṁyamyatāmidānīṁ	kṣattriyakālarātriḥ
kurupativighaṭitā vēṇī ।</p>
<p>draupadī— ṇāha! visumarida hmi ēdaṁ vāvāram । tā ṇāhassa ppasādēṇa puṇō
vi sikkhissaṁ । (nātha, vismr̥tāsmyētaṁ vyāpāram । tan‍nāthasya prasādēna
punarapi śikṣiṣyē ।) iti <b>॥ 298 ॥</b></p>
<p><b>58. (5.8 ānandaḥ)</b></p>
<b><lg>
<l>samāgamastathārthānāmānandaḥ parikīrtitaḥ ॥ 299 ॥</l></lg></b> (nāśā. 19.94)
<p>yathā <b>rat‍nāvalyāṁ</b> caturthē'ṅkē,</p>
<p>rājā—(hastau prasārya) kō dēvyāḥ prasādaṁ na bahumanyatē ? iti ।</p>
<p>yathā (ca) <b>vēṇīsaṁhārē</b> ṣaṣṭhē'ṅkē, nēpathyē, samarānalaśēṣāya svasti tatrabhavatō rājñaḥ</p>
<b><lg>
<l>krōdhāndhairyasya mōkṣāt kṣatanarapatibhiḥ pāṇḍuputraiḥ kr̥tābhi(ni)
pratyāśaṁ	muktakēśānyanudinamadhunā	pārthivāntaḥpurāṇi ।</l>
<l>kr̥ṣṇāyāḥ	kēśapāśaḥ	kupitayamasakhō	dhūmakētuḥ	kurūṇāṁ
diṣṭyā baddhaḥ prajābhyō viramatu nidhanaṁ svasti rājñāṁ kulēbhyaḥ ॥ 300 ॥</l>
</lg></b>
<pb n="762"/>
<p><b>59. (5.9 samayaḥ)</b></p>
<b><lg><l>duḥkhasyōpaśamaścaiva samayō'tha nigadyatē ॥ 301 ॥</l></lg></b> (nāśā. 19.101)
<p>yathā <b>rat‍nāvalyāṁ</b></p>
<p>vāsavadattā— ayyautta, dūrē kkhu ēdāē ṇṇādiulam । tāni taha karēdu jaha
ēsā bandhujaṇaṁ ṇa sumarēdi । (āryaputra, dūrē khalvētasyā jñātikulam ।
tattathā kuru yathā ēṣā bandhujanaṁ na smarati ।)</p>
<p>rājā— yathāha dēvī । iti ।</p>
<p>yathā ca <b>vēṇīsaṁhārē—</b></p>
<p>yudhiṣṭhiraḥ—bhagavān puṇḍarīkākṣaḥ vatsaḥ kirīṭī ca । bhagavan! kutastasya
vijayādanyat,	yasya	bhagavān	puruṣaḥ	svayamēva	nārāyaṇō
maṅgalānyāśāstē ? <b>॥ 302 ॥</b> (vēsaṁ. 6.43)</p>
<b><lg>
<l>kr̥tagurumahadādikṣōbhasambhūtamūrtiṁ
guṇinamudayanāśasthānaṁhētuṁ	prajānām ।</l>
<l>ajamamaramacintyaṁ cintayitvāpi na tvāṁ
bhavati jagati duḥkhaṁ, kiṁ punardēva dr̥ṣṭvā ॥ 303 ॥</l></lg></b> iti ।
<p><b>60. (5.10 upagūhanam)</b></p>
<b><lg>
<l>adbhūtasya ca saṁprāp‍tirbhavēt tadupagūhanam ॥ 304 ॥</l></lg></b> (nāśā. 19.96)
<p>yathā <b>rat‍nāvalyāṁ</b></p>
<p>vidūṣakaḥ— hī hī bhōḥ, hatthagada ēvva saṁpadaṁ vaassassa । (hastagata ēva sāṁprataṁ
vayasyasya)</p>
<p>sumati (vasubhūtiḥ) . . . .</p>
<p>yathā ca <b>vēṇīsaṁhārē</b> (kr̥ṣṇaḥ)— ētē khalu bhagavantō vyāsavālmīkijāmadagnya—
jābāliprabhr̥tayō	maharṣayaḥ	kalpitāśēṣamaṅgalāḥ	nakulasahadēvau
dhr̥ṣṭadyum‍napramukhāśca sēnāpatayaḥ yādavamatsyamāgadhapāla kulasambhavāśca
rājanyakumārāḥ stambhōttambhitatīrthavārikalaśāḥ tathā(?) abhiṣēkaṁ
dhārayantaḥ tiṣṭhanti <b>॥ 305 ॥</b> . . .</p>
<p>cāsmākaṁcārvākanām‍nā rākṣasēna viprakr̥taṁ bhavantamupalabhya bhagavatō vyāsād arjunēna
saha tvaritamāgata iti ।</p>
<pb n="763"/>
<p><b>61. (5.11 bhāṣaṇam)</b></p>
<b><lg>
<l>sāmadānādisampannaṁ bhāṣaṇaṁ bruvatē budhāḥ ॥ 306 ॥</l></lg></b> (nāśā. 19.96)
<p>yathā <b>rat‍nāvalyāṁ</b></p>
<p>vasubhūtiḥ—dēvi, sthānē dēvīśabdamudvahasi ।</p>
<p>yathā ca <b>vēṇīsaṁhārē</b></p>
<p>bhīmaḥ— k‍vāsau dhārtarāṣṭrasakhaḥ puṇyajanāpasadō yēnāryasya mahān ayaṁ cittavibhramaḥ
kr̥taḥ?</p>
<p>kr̥ṣṇaḥ— nigr̥hītaḥ sa durātmā nakulēna, iti ।</p>
<p><b>62. (5.12 ākṣēpaḥ)</b></p>
<b><lg>
<l>punarvākyaṁ tu vijñēyaṁ yathōktakṣēpadarśanam ॥ 307 ॥</l></lg></b> (nāśā. 19.97)
<p>yathā <b>rat‍nāvalyāṁ</b></p>
<p>bābhravyaḥ—dēvi, idānīṁ saphalapariśramō'smi saṁvr̥tta iti ।</p>
<p>yathā ca <b>vēṇīsaṁhārē</b></p>
<p>yudhiṣṭhiraḥ—bhagavan, kiṁ nāma cārvākēṇa rakṣasā vayaṁ vipralabdhāḥ?</p>
<p>kr̥ṣṇaḥ—atha kim । iti <b>॥ 308 ॥</b></p>
<p><b>63. (5.13 kāvyasaṁhāraḥ)</b></p>
<b><lg>
<l>varapradānasamprāp‍tiḥ kāvyasaṁhāra iṣyatē ॥ 309 ॥</l></lg></b> (nāśā. 19.97)
<p>yathā <b>rat‍nāvalyāṁ</b></p>
<p>yaugandharāyaṇaḥ—dēva, taducyatāṁ kiṁ tē bhūyaḥ priyamupakarōmi ?</p>
<p>rājā—ataḥparamapi priyamasti ?</p>
<b><lg>
<l>yātō	vikramabāhurātmasamatāṁ	prāptēyamurvītalē
sāraṁ	sāgarikā	sasāgaramahīprāp‍tyēkahētuḥ priyā ।</l>
<l>dēvī prītimupāgatā ca bhaginīlābhājjitāḥ kōsalāḥ
kiṁ nāsti tvayi satyamātyavr̥ṣabhē yasmin karōmi spr̥hām ॥ 310 ॥</l></lg></b> iti ।
<p>(rat‍nā. 4.21)</p>
<p>yathā ca <b>vēṇīsaṁhārē</b></p>
<p>kr̥ṣṇaḥ—tatkathaya mahārāja, kimasmattaḥ priyamicchasi ?</p>
<p>yudhiṣṭhiraḥ—kimataḥ paramapi priyamasti ?</p>
<pb n="764"/>
<b><lg>
<l>krōdhāndhaiḥ sakalaṁ hataṁ ripukulaṁ pañcākṣatāḥ pāṇḍavāḥ
pāñcālyā mama durnayē patitayā tīrṇō nikārārṇavaḥ ।</l>
<l>tvaṁ dēvaḥ puruṣōttamaḥ sukr̥tinaṁ māmādr̥tō bhāṣasē (vēsaṁ. 6.45)
kiṁ nāmānyadataḥ paraṁ bhagavatō yācē prasannādaham ॥ 311 ॥ iti ।</l>
</lg></b>
<p><b>64. (5.14 praśastiḥ)</b></p>
<b><lg><l>nr̥padēvādiśākti(śasti)śca praśastirabhidhīyatē ॥ 312 ॥</l></lg></b> (nāśā. 19.98)
<p>yathā <b>rat‍nāvalyāṁ</b></p>
<p>rājā—tathapīdamastu—(rat‍nā. 4.22)</p>
<b><lg>
<l>urvīmuddāmasasyāṁ janayatu visr̥jan vāsavō vr̥ṣṭimiṣṭā—
miṣṭaistraviṣṭapānāṁ vidadhatu vidhivat prīṇanaṁ vipramukhyāḥ ।</l>
<l>ākalpāntaṁ kr̥ṣīṣṭa kramasamupacitaṁ saṅgataṁ sajjanānāṁ
nirviślēṣāvakāśaṁ	piśunajanavacōvarjanāvajralēpāḥ(?) ॥ 313 ॥</l>
</lg></b>
<p>yathā (ca) <b>vēṇīsaṁhārē</b></p>
<p>yudhiṣṭhiraḥ—prītaścēdbhagavāṁstadidamastu—(vēsaṁ. 6.46)</p>
<b><lg>
<l>akr̥paṇamaruk kāntaṁ jīvyājjanaḥ puruṣāyuṣaṁ
bhavatu	bhagavan	bhaktirdvaidhaṁ	vinā	puruṣōttamē ।</l>
<l>kalitabhuvanō	vidvad‍bandhurguṇēṣu	viśēṣavit
satatasukr̥tī	bhūyād	bhūpaḥ	prasādhitamaṇḍalaḥ ॥ 314 ॥</l>
</lg></b>
<p><b>(4. caturthī catuṣṣaṣṭiḥ)</b></p>
<p>(lakṣaṇāni)</p>
<b><lg>
<l>lakṣaṇāni catuṣṣaṣṭiriti yat prāgudīritam ।</l>
<l>nāṭakādēssphuṭaṁ lakṣma tadidānīṁ vivicyatē ॥ 315 ॥</l>
</lg></b>
<b><lg>
<l>bhūṣaṇākṣarasaṅghātau	śōbhōdāharaṇē	tathā ।</l>
<l>hētusaṁśayadr̥ṣṭāntāḥ	prāp‍tirāśaya	ēva	ca ॥ 316 ॥</l>
</lg></b>
<b><lg>
<l>nidarśanaṁ niruktaṁ ca siddhiścāpi viśēṣaṇam ।</l>
<l>guṇātipātō'tiśayastulyatarkaḥ	padōcyayaḥ ॥ 317 ॥</l>
</lg></b>
<pb n="765"/>
<b><lg>
<l>diṣṭaṁ caivōpadiṣṭaṁ ca vicārō'tha viparyayaḥ ।</l>
<l>bhraṁśaścaivānunītiśca	mālā	dākṣiṇyagarhaṇē ॥ 318 ॥</l>
</lg></b>
<b><lg>
<l>arthāpattiḥ prasiddhiśca pr̥cchā sārūpyamēva ca ।</l>
<l>manōrathaśca	lēśaśca	saṁkṣōbhō	guṇakīrtanam ॥</l>
<l>ākhyānamabhimānaśca yāñcā prōtsāhanaṁ spr̥hā ॥ 319 ॥</l>
</lg></b>
<b><lg>
<l>paścāttāpō'nuvr̥ttiśca	yuktirnirbhāsanaṁ	kṣamā ।</l>
<l>guṇānuvāda	ākrandaḥ	kapaṭaṁ	parivādanam ॥ 320 ॥</l>
</lg></b>
<b><lg>
<l>upapattiśca	kāryaṁ	ca	pratiṣēdhō mr̥ṣōdyamaḥ ।</l>
<l>chalōktiḥ kākurunmādaḥ/thaḥ parihāsō vikatthanam ॥ 321 ॥</l>
</lg></b>
<b><lg>
<l>yadr̥cchāyōgavaiṣamyapratijñānapravr̥ttayaḥ ।</l>
<l>āśīranuktasiddhiśca priyaṁ vacanamēva ca ॥1</l>
<l>lakṣaṇāni catuṣṣaṣṭiṁ kāvyēṣvētāni nirdiśēt ॥ 322 ॥</l>
</lg></b>
<p>tatra ca—</p>
<p><b>(1. bhūṣaṇam)</b></p>
<b><lg>
<l>alaṅkārairguṇaścaiva	bahubhiryadalaṅkr̥tam ।</l>
<l>bhūṣaṇairiva vinyastaistad bhūṣaṇamiti smr̥tam ॥ 323 ॥</l></lg></b> (nāśā. 16.5)
<p>yathā <b>rat‍nāvalyāṁ</b> prathamē'ṅkē yaugandharāyaṇaḥ—</p>
<b><lg>
<l>viśrāntavigrahakathō	ratimān	janasya
cittē	vasan	priyavasantaka	ēṣa	sākṣāt ।</l>
<l>paryutsukō	nijamahōtsavadarśanāya
vatsēśvaraḥ	kusumacāpa	ivābhyupaiti ॥ 324 ॥</l></lg></b> (rat‍nā. 1.8)
<p>atra ślēṣōpamāpratyakṣādibhiralaṅkāraiḥ ślēṣaprasādasaukumāryādibhiśca guṇairupētatā
draṣṭavyā । ēvaṁ vakṣyamāṇēṣvapi guṇālaṅkārā yathāsambhavamūhanīyāḥ, kāraiśca
niyamēnārabhyantē; sandhyaṅgēṣu tu guṇālaṅkārayōgō nāpēkṣyata iti ।</p>
<!-- NOTES pg=765!-->
1. 'āśīruk‍tiś‍ca siddhiś‍ca' iti rāghavaḥ । siddhiriti punaruk‍tam 12.317kārikāyāṁ paṭhitacaratvāt,
anuk‍tasiddhēḥ tyāgācca rā.pāṭhō'mānyaḥ । 12.457
<pb n="766"/>
<p><b>(2. akṣarasaṅghātaḥ)</b></p>
<b><lg>
<l>yatrārthairakṣaraiḥ śliṣṭairvicitrārthōpavarṇanam ।</l>
<l>tamatrākṣarasaṅghātaṁ vidyāllakṣaṇasaṁjñitam ॥ 325 ॥</l></lg></b> (nāśā. 6.6)
<p>yathā <b>abhijñānaśākuntalē</b> sap‍tamē'ṅkē,</p>
<p>(praviśya mr̥nmayūrahastā tāpasī)— savvadamaṇa! sauṁdalāvaṇṇaṁ pēkkha । (sarvadamana,
śakuntalāvaṇyaṁ prēkṣasva ।)</p>
<p>bālaḥ—(sadr̥ṣṭikṣēpam), kahiṁ sā ajjū । (kutra sā ambā?)</p>
<p>(ubhē prahasitē) (ubhē) ṇāmasāricchēṇa chaḷidō māuvacchalō ।</p>
<p>(nāmasādr̥śyēna chalitō mātr̥vatsalaḥ ।)</p>
<p>(dvitīyā) vaccha imassa mittiāmōraassa rammattaṇaṁ pēkkha tti bhaṇisō । (vatsa!
asya mr̥ttikāmayūrasya ramyatvaṁ paśyēti bhaṇitō'si ।)</p>
<p>rājā—(ātmagatam), kiṁ śakuntalēti tasya māturākhyā? <b>॥ 326 ॥</b></p>
<p><b>(3. śōbhā)</b></p>
<b><lg>
<l>siddhairarthaissamaṁ	kr̥tvā	yatrāsiddhaṁ	prasādhyatē ।</l>
<l>śliṣṭā ślakṣṇā vicitrārthā sā śōbhētyabhidhīyatē ॥ 327 ॥</l></lg></b> (nāśā. 1.6)
<p>yathā <b>rat‍nāvalyāṁ</b> prathamē'ṅkē,</p>
<p>yaugandharāyaṇaḥ—ēvamētat, kaḥ sandēhaḥ?</p>
<b><lg>
<l>dvīpādanyasmādapi madhyādapi jalanidhērdiśō'pyantāt ।</l>
<l>ānīya jhaṭiti ghaṭayati vidhirabhimatamabhimukhībhūtaḥ ॥ 328 ॥(rat‍nā. 16.7)</l>
</lg></b>
<p>anyathā	k‍va	siddhādēśapratyayaprārthitāyāḥ	siṁhalēśvaraduhituḥ	samudrē
pravahaṇabhaṅgamag‍nōtthitāyāḥ phalakāsādanaṁ, k‍va ca kauśāmbēnaiva vaṇijā
siṁhalēbhyaḥ pratyāgacchatā tadavasthāyāḥ	sambhāvanaṁ	sarat‍namālācihnāyāśca
parijñāyēhānayanam? sarvathā spr̥śanti svāminamabhyudayāḥ, iti ।</p>
<p><b>(4. udāharaṇam)</b></p>
<b><lg>
<l>yatra	tulyārthayuktēna	vākyēnābhipradarśanāt ।</l>
<l>sādhyantē	nipuṇairarthāstadudāharaṇaṁ	smr̥tam ॥ 329 ॥</l></lg></b> (nāśā. 16.11)
<pb n="767"/>
<p>yathā <b>rat‍nāvalyāṁ</b>, dvitīyē'ṅkē, rājā vidūṣakaśca śārikāvacanaṁ niśamayataḥ । tatō
vidūṣakaḥ— (ākāśē) kiṁ . . . . . ayaṁ kāmadēvō ālihidō maha vi
tādisī rai tti । bhō vaassa, kiṁ ṇēdaṁ । {kim (akāraṇē kupyasi ।
yādr̥śastvayā) ayaṁ kāmadēva ālikhitō tādr̥śī mayā'pi ratiriti ।
bhō vayasya, kiṁ nvidam?}</p>
<p>rājā—vayasya, ēvaṁ tarkayāmi ।	kayāpi	hr̥dayavallabhō'nurāgādabhilikhya
kāmavyapadēśēna nihnutastatsakhyāpi pratyakṣijñāya vaidagdhyādapratibhindānayā
sāpi tatraiva likhitā, iti <b>॥ 330 ॥</b></p>
<p><b>(5. hētuḥ)</b></p>
<b><lg>
<l>yatprayōjanasāmarthyād	vākyamiṣṭārthasādhakam ।</l>
<l>samāsōktamanōgrāhi sa hēturiti saṁjñitaḥ ॥ 331 ॥</l></lg></b> (nāśā.16.14a)
<p>yathā <b>rat‍nāvalyāṁ</b>, dvitīyē'ṅkē</p>
<p>vidūṣakaḥ— saccaṁ sabāmi bamhasuttēṇa, jai amhēhiṁ īdisī kadā vi purā
(diṭhṭhapuvvā) । (satyaṁ śapē brahmasūtrēṇa, yadi asmābhirīdr̥śī kadāpi
dr̥ṣṭapūrvā ।)</p>
<p>kāñcanamālā—bhaṭṭiṇi, ghuṇakkhadaṁ vi saṁvadadi ēvva । (bhaṭṭini, ghuṇākṣaramapi
saṁvadatyēva)</p>
<p>vāsavadattā—ayi ujjiē, ayyavasantaō ēsō । ṇa āṇāsi ēdassa
vak‍kabhaṇidīō । (ayi r̥jukē, ārya vasantaka ēṣaḥ । na jānāsi
ētasya vakrabhaṇitīḥ ।) <b>॥ 332 ॥</b></p>
<p><b>(6. saṁśayaḥ)</b></p>
<b><lg>
<l>aparijñātatattvārthaṁ	yatra	vākyaṁ	samāpyatē ।</l>
<l>sō'nēkatvād vicārāṇāṁ saṁśayaḥ parikīrtitaḥ ॥ 333 ॥</l></lg></b> (nāśā.16.27)
<p>yathā <b>rat‍nāvalyāṁ</b> caturthē'ṅkē</p>
<p>vasubhūti:— (sāgarikāṁ nirvarṇya) bābhravya! susadr̥śīyaṁ rājaputryāḥ ।</p>
<p>bābhravya:—mamāpyētadēva manasi vartatē ।</p>
<pb n="768"/>
<p><b>(7. dr̥ṣṭāntaḥ)</b></p>
<b><lg>
<l>sarvalōkamanōgrāhī	yastu	pakṣārthasādhakaḥ ।</l>
<l>hētōrnidarśanakr̥tassa	dr̥ṣṭānta	iti	smr̥taḥ ॥ 334 ॥</l></lg></b> (nāśā.16.12a)
<p>yathā(ca) <b>vēṇīsaṁhārē</b> prathamē'ṅkē,</p>
<p>cēṭī—ai jaṇṇasēṇi! u (?) paṁca gāmā patthīanti tti ajja vi ēdē
kēsā ṇa saṁjamīaṁti, iti । (ayi yājñasēni! pañca grāmāḥ prārthyanta
iti adyāpi ētē kēśā na saṁyamyantē ।) (iti bhānumatīvacasi
buddhimatikayā''khyātē)</p>
<p>bhīmasēnaḥ—sahadēva, śrutam?</p>
<p>sahadēvaḥ— ārya, duryōdhanakalatraṁ sā ।</p>
<b><lg>
<l>strīṇāṁ hi sāhacaryād bhavanti cētāṁsi bhartr̥sadr̥śāni ।</l>
<l>madhurā'pi hi mūrcchayatē viṣaviṭapisamāśritā vallī ॥</l></lg></b> (vēsaṁ. 1.20) iti ।
<p><b>(8. prāp‍tiḥ)</b></p>
<b><lg>
<l>dr̥ṣṭvaivāvayavān kāṁścid bhāvō yatrānumīyatē ।</l>
<l>prāp‍tiṁ tāmabhijānīyāllakṣaṇaṁ nāṭakāśrayam ॥ 336 ॥</l></lg></b> (nāśā. 16.32)
<p>yathā <b>rat‍nāvalyāṁ</b> dvitīyē'ṅkē, kadalīgr̥hē citragatāṁ sāgarikāṁ nirvarṇayati rājani—
vidūṣakaḥ—bhō vaassa, kīsa uṇa ēsā ōruṇṇamuhī ālihidā । (bhō vayasya,
kasmāt punarēṣā ruditamukhyālikhitā?)</p>
<p>(ētacch‌rutvā''ha susaṅgatā) sahi, jaha ayyavasaṁtiō maṁtēhi taha takkēmi
bhaṭṭiṇā vi iha ēvva hōdavvaṁ ti । (sakhi, yathā āryavasantakō mantrayatē tathā
tarkayāmi bhartrāpīhaiva bhavitavyam, iti)</p>
<p><b>(9. abhiprāyaḥ)</b></p>
<b><lg>
<l>abhūtapūrvō'pyarthō yassādr̥śyāt parikalpitaḥ ।</l>
<l>lōkasya hr̥dayagrāhī sō'bhiprāya iti smr̥taḥ ॥ 337 ॥ (nāśā.16.14a)</l>
</lg></b>
<p>yathā mudrāvēdē(<b>viddhasālabhañjikāyāṁ</b> dvitīyē'ṅkē)—</p>
<pb n="769"/>
<b><lg>
<l>vilīyēnduḥ sākṣādamr̥tarasavāpī yadi bhavēt
kalaṅkastatratyō	yadi	ca	vikacēndīvaravanam ।</l>
<l>tatass‍nānakrīḍājanitajaḍabhāvairavayavaiḥ
kadācinmuñcēyaṁ	madanaśikhipīḍāparibhavam ॥ 338 ॥</l></lg></b> (visā.	2.2)
<p><b>(10. nidarśanam)</b></p>
<b><lg>
<l>yatrārthānāṁ	prasiddhānāṁ	kriyatē	parikīrtanam ।</l>
<l>parāpēkṣāvyudāsārthaṁ	tannidarśanamucyatē ॥ 339 ॥ (nāśā.16.15a)</l>
</lg></b>
<p>yathā <b>mālatīmādhavē</b></p>
<p>kāmandakī—ayi saralē, kimatra śakyaṁ bhagavatyā? prabhavati hi prāyaḥ
kumārikāṇāṁ janayitā daivaṁ ca । yacca kila kauśikī śakuntalā
duṣyantam, urvaśī cāpsarāḥ purūravasamailakaṁ cakama ityākhyānavida
ācakṣatē, tadapi sāhasakalpamityanupadēṣṭavyam, iti <b>॥ 340 ॥</b></p>
<p><b>(11. niruktam)</b></p>
<b><lg>
<l>niravadyasya	vākyasya	pūrvōktārthaprasiddhayē ।</l>
<l>yaducyatē	tu	vacanaṁ	niruktaṁ	tadudāhr̥tam ॥ 341 ॥ (nāśā.16.16a)</l>
</lg></b>
<p>yathā <b>abhijñānaśakuntalāyām</b></p>
<p>priyaṁvadā—halā sauṁdalē, idha ēvva dāva muhuttaaṁ ciṭṭha । tuē samīpaṭṭhidāē
ḷadāsaṇāhō via aaṁ kēsararukkhaō paḍibhāi । (sakhi śakuntalē,
atraiva tāvanmuhūrtakaṁ tiṣṭha । tvayā samīpasthitayā latāsanātha iva
ayaṁ kēsaravr̥kṣaḥ pratibhāti ।)</p>
<p>śakuntalā—adā khu si piaṁvadā । (ataḥ khalvasi priyaṁvadā ।)</p>
<p>rājā—priyamapi tathyamāha sā <b>॥ 342 ॥</b></p>
<b><lg>
<l>adharaḥ kisalayarāgaḥ kōmalaviṭapānukāriṇai bāhū ।</l>
<l>kusumamiva	lōbhanīyaṁ	yauvanamaṅgēṣu	sannaddham ॥ 343 ॥</l></lg></b>(śāku. 1.21)
<p><b>(12. siddhiḥ)</b></p>
<b><lg>
<l>bahūnāṁ	tu	pradhānānāṁ	nāma	yatrābhikīrtyatē ।</l>
<l>abhiprētārthasiddha‍yarthaṁ sā siddhiriti kīrtitā ॥ 344 ॥</l></lg></b> (nāśā. 16.17a)
<pb n="770"/>
<p>yathā <b>rat‍nāvalyāṁ</b> caturthē'ṅkē,
rājā—</p>
<b><lg>
<l>k‍vāsau jalaṁ hutavahaḥ + + kiṁ nvidamindrajālam ॥ 345 ॥</l></lg></b>
<p>(13. viśēṣaṇam)</p>
<b><lg>
<l>siddhān bahūn pradhānārthān uktvā yatra prayujyatē ।</l>
<l>viśēṣayuktaṁ	vacanaṁ	vijñēyaṁ	tadviśēṣaṇam ॥ 346 ॥</l></lg></b>(nāśā.16.18a)
<p>yathā <b>abhijñānaśākuntalē</b>—</p>
<b><lg>
<l>prāṇānāmanilēna	vr̥ttirucitā	saṅkalpavr̥kṣē	vanē
tōyē	kāñcanapadmarēṇukapiśē	puṇyābhiṣēkakriyā ।</l>
<l>dhyānaṁ rat‍naśilātalēṣu vibudhastrīsannidhau saṁyamō
yad vāñchanti tapōbhiranyamunayastasmiṁstapasyantyamī ॥ 347 ॥</l></lg></b>(śāku.7.12)
<p>(14. guṇātipātaḥ)</p>
<b><lg>
<l>guṇābhidhānairvividhairviparītārthayōjitaiḥ ।</l>
<l>guṇātipātō	madhurairniṣṭhurārthairbhavēdatha ॥ 348 ॥</l></lg></b> (nāśa. 16.19a)
<p>yathā <b>uttaracaritē</b></p>
<p>lavaḥ rāmamuddiśya (urāca. 5.34)</p>
<b><lg>
<l>vandyāstē	na	vicāraṇīyacaritāstiṣṭhantu	huṁ	vartatē
sundastrīdamanē'pyakuṇṭhayaśasō	lōkē	mahāntō	hi tē ।</l>
<l>yāni	trīṇyakutōmukhānyapi	padānyāsan	kharāyōdhanē
yadvā kauśalamindrasūnunidhanē	tatrāpyabhijñō	janaḥ ॥ 349 ॥</l>
</lg></b>
<p><b>(15. atiśayaḥ)</b></p>
<b><lg>
<l>bahūn	guṇān	kīrtayitvā	sāmānyajanasambhavān ।</l>
<l>viśēṣaḥ	kīrtyatē	yastu	jñēyassō'tiśayō budhaiḥ ॥ 350 ॥</l></lg></b>(nāśā. 16.20a)
<p>yathā <b>rat‍nāvalyāṁ</b> dvitīyē'ṅkē</p>
<p>rājā citralikhitāṁ sāgarikāṁ dr̥ṣṭvā''ha—</p>
<pb n="771"/>
<b><lg>
<l>vidhāyāpūrvapūrṇēndumasyā mukhamabhūd dhruvam ।</l>
<l>dhātā	nijāsanāmbhōjavinimīlanadussthitaḥ ॥ 351 ॥</l></lg></b> (rat‍nā. 2.8)
<p>(<b>16. tulyatarkaḥ</b>)</p>
<b><lg>
<l>rūpakairupamābhirvā tulyārthābhiḥ prayōjitaḥ ।</l>
<l>apratyakṣārthasaṁsparśastulyatarkaḥ	prakīrtitaḥ ॥ 352 ॥</l></lg></b> (nāśā. 16.21a)
<p>yathā <b>uttaracaritē</b> rāmaḥ—</p>
<b><lg>
<l>api	janakasutāyāstac‍ca	tac‍cānurūpaṁ
sphuṭamiva	śiśuyugmē	naipuṇōnnēyamasti ।</l>
<l>nanu punariva tanmē gōcarībhūtamakṣṇō—
rabhinavaśatapatraśrīmadāsyaṁ	priyāyāḥ ॥ 353 ॥</l></lg></b>(urāca. 6.26)
<p>(<b>17. padōc‍cayaḥ</b>)</p>
<b><lg>
<l>bahūnāṁ tu prayuktānāṁ padānāṁ bahubhiḥ padaiḥ ।</l>
<l>uc‍cayassadr̥śārthō yassa vijñēyaḥ padōc‍cayaḥ ॥ 354 ॥</l></lg></b> (nāśā. 16.22a)
<p>yathā <b>rat‍nāvalyāṁ</b> prathamē'ṅkē</p>
<p>rājā vāsavadattāṁ pratyāha—(rat‍nā.1.19)</p>
<b><lg>
<l>kusumasukumāramūrtirdadhatī niyamēna tanutaraṁ madhyam ।</l>
<l>ābhāti makarakētōḥ pārśvasthā cāpayaṣṭiriva ॥ 355 ॥</l>
</lg></b>
<p>(<b>18. diṣṭaṁ varṇakaḥ</b>) (nāśā. 16.23a)</p>
<b><lg>
<l>yathādēśaṁ yathākālaṁ yathāpātraṁ ca varṇyatē ।</l>
<l>yatpratyakṣaṁ parōkṣaṁ vā diṣṭaṁ tadvarṇakō'pi vā ॥ 356 ॥</l>
</lg></b>
<p>yathā <b>rāghavānandē</b>—</p>
<b><lg>
<l>aṅkē nyasyōttamāṅgaṁ plavagabalapatēḥ pādamakṣasya hantuḥ
kr̥tvōtsaṅgē salīlaṁ tvayi/ci kanakamr̥gasyāṅgaśēṣaṁ nidhāya ।</l>
<l>bāṇaṁ rakṣaḥkulagh‍naṁ praguṇitamanujēnādarāt tīkṣṇamakṣṇaḥ
kōṇēnāvēkṣamāṇastvadanujavacanē	dattakarṇō'yamāstē ॥ 357 ॥</l>
</lg></b>
<pb n="772"/>
<p>(<b>19. upadiṣṭam</b>) (nāśā. 16.24a)</p>
<b><lg>
<l>parigr̥hya tu śāstrārthaṁ yadvākyamabhidhīyatē ।</l>
<l>vidvanmanōharaṁ	svantamupadiṣṭaṁ	prakīrtyatē ॥ 358 ॥</l>
</lg></b>
<p>yathā <b>abhijñānaśākuntalē</b>—(śāku. 4.18)</p>
<b><lg>
<l>śuśrūṣasva gurūn, kuru priyasakhīvr̥ttiṁ sapat‍nījanē
bharturviprakr̥tā'pi rōṣaṇatayā mā sma pratīpaṁ gamaḥ ।</l>
<l>bhūyiṣṭhaṁ bhava dakṣiṇā parijanē, bhāgyēṣvanutsēkinī
yāntyēvaṁ gr̥hiṇīpadaṁ yuvatayō vāmāḥ kulasyādhayaḥ ॥ 359 ॥</l>
</lg></b>
<p>(<b>20. vicāraḥ</b>) (nāśā. 16.25a)</p>
<b><lg>
<l>pūrvāśayasamānārthairapratyakṣārthasādhanaiḥ	।</l>
<l>anēkōpāyasaṁyuktō vicāraḥ parikīrtitaḥ ॥ 360 ॥</l>
</lg></b>
<p>yathā <b>uttaracaritē</b> lavacandrakētū parasparaṁ sas‍nēhānurāgaṁ nirvarṇya,</p>
<b><lg>
<l>yadr̥cchāsaṁvādaḥ	kimu	guṇagaṇānāmatiśayaḥ
purāṇō	vā	janmāntaranibiḍabaddhaḥ	paricayaḥ ।</l>
<l>nijō vā sambandhaḥ kimu vidhivaśāt kōpyaviditō
mamaitasmin	dr̥ṣṭē	hr̥dayamavadhānaṁ	racayati ॥ 361 ॥</l>
</lg></b>
<p>(urāca. 5.16)</p>
<p>(<b>21. viparyayaḥ</b>) (nāśā. 16.26 a)</p>
<b><lg>
<l>vicārasyānyathābhāvastathā	diṣṭōpagiṣṭayōḥ ।</l>
<l>sandēhājjāyatē yatra sa vijñēyō viparyayaḥ ॥ 362 ॥</l>
</lg></b>
<p>yathā <b>rat‍nāvalyāṁ</b> tr̥tīyē'ṅkē,</p>
<p>vāsavadattā—haḷā kaṁcaṇamālē, sac‍caṁ ēvva mama vēsaṁ karia sāariā ayyauttaṁ
ahisāraissidi । (halā kāñcanamālē ! satyamēva mama vēṣaṁ kr̥tvā
sāgarikā āryaputraṁ abhisariṣyati ।)</p>
<p>kāñcanamālā—kadhaṁ aṇṇathā bhaṭṭiṇīē ṇivēdiāṇi । ahavā cittasālāduvārammi
uvaviṭṭō vasaṁtaō ēvva dē pac‍caaṁ uppādaissadi । kathamanyathā
<pb n="773"/>
bhaṭṭinyai nivēdayāni ? athavā citraśālādvārē upaviṣṭō vasantaka
ēva tē pratyayamutpādayiṣyati ।</p>
<p>(tataḥ praviśati kr̥tāvakuṇṭhanō vasantakaḥ ।)</p>
<p>vasantakaḥ—(karṇaṁ dattvā) jahā cittasālāā duvārē paasaddō via suṇīadi
tahā takkēmi āadā sāariā tti । (yathā citraśālāyā dvārē
padaśabda iva śrūyatē tathā tarkayāmyāgatā sāgarikēti ।)</p>
<p>kāñcanamālā—bhaṭṭiṇī, ēaṁ cittaśāliāduvāraṁ । tā jāva vasaṁtaassa saṇṇaṁ
karēmi । (bhaṭṭini ētat citraśālikādvāram । tadyāvadvasantakasya
saṁjñāṁ karōmi ।) (iti chōṭikāṁ dadāti ।)</p>
<p>vidūṣakaḥ—(upasr̥tya, apavārya), susaṅgadē ! susarisō khu dē kidō kaṁcaṇamālāē
vēsō sāariā ēvva vāsavadattē tti । (susadr̥śaḥ khalu tvayā kr̥taḥ
kāñcanamālāyā vēṣaḥ sāgarikā ēva vāsavadattēti ।)</p>
<p>yathā cātraivāgrataḥ—</p>
<p>vidūṣakaḥ—(sasambhramaṁ, dr̥ṣṭvā) bhō vaassa, parittāahi । ēsā khu dēvī
vāsavadattā । attāṇaṁ ubbaddhīa vivajjai । (bhō vayasya, paritrāyasva ।
ēṣā khalu dēvī vāsavadattā ātmānamudvadhya vyāpādayati ।)</p>
<p>rājā—(sasambhramamupasr̥tya) vayasya, k‍vāsau ?</p>
<p>vidūṣakaḥ—bhō ēsā । (bhō ēṣā ।)</p>
<p>rājā—(upasr̥tya, kaṇṭhāt pāśamapanayan) ayi, kimidamakāryaṁ kriyatē ?॥ 363 ॥</p>
<b><lg>
<l>mama kaṇṭhagatāḥ prāṇāḥ pāśē kaṇṭhagatē tava ।</l>
<l>anarthārthaprayāsō'yaṁ tyajyatāṁ sāhasaṁ priyē ॥ 364 ॥</l></lg></b> (rat‍nā. 3.16)
<p>(<b>22. bhraṁśa</b>) (nāśā. 16.27 a)</p>
<b><lg>
<l>vācyamarthaṁ parityajya dr̥ṣṭādibhiranēkadhā ।</l>
<l>anyasminnēva patanādāśu bhraṁśassa ucyatē ॥ 365 ॥</l>
</lg></b>
<p>yathā— <b>vēṇīsaṁhārē</b> dvitīyē'ṅkē, duryōdhanaḥ—(vēsaṁ. 2.5)</p>
<b><lg>
<l>sahabhr̥tyagaṇaṁ sabāndhavaṁ sahamitraṁ sasutaṁ sahānujam ।</l>
<l>sabalēna nihanti saṁyugē nacirāt pāṇḍusutassuyōdhanam ॥ 366 ॥</l>
</lg></b>
<pb n="774"/>
<p>kañcukī—(karṇau pidhāya) śāntaṁ pāpaṁ śāntaṁ pāpam !</p>
<p>rājā—kañcukin ! kiṁ vā mayōktam ?</p>
<p>kañcukī—(duryōdhanōktaṁ paṭhitvā) tadētadviparītamabhihitaṁ dēvēna ।</p>
<p>rājā—kañcukin, prātarmāmanābhāṣyaiva bhānumatī vyākṣip‍taṁ mē cēta iti ।</p>
<p>(<b>23. anunayaḥ</b>) (nāśā. 16.28a)</p>
<b><lg>
<l>ubhayōḥ prītijananō viruddhābhinivēśayōḥ ।</l>
<l>arthasya sādhakaścaiva vijñēyō'nunayō budhaiḥ ॥ 367 ॥</l>
</lg></b>
<p>yathā <b>rat‍nāvalyāṁ</b> tr̥tīyō'ṅkē</p>
<p>rājā sāgarikāvr̥ttāntāparādhē vāsavadattāyāḥ purō baddhāñjalistāmanunayannāha—
priyē vāsavadattē dēvi, ēvamapi pratyakṣadr̥ṣṭavyalīkaḥ kiṁ vijñāpayāmi ?</p>
<b><lg>
<l>ātāmratāmapanayāmi	vilakṣa	ēṣa
lākṣākr̥tāṁ	caraṇayōstava	dēvi	mūrdh‍nā ।</l>
<l>kōpōparāgajanitāṁ	tu	mukhēndubimbē
hartuṁ kṣamō yadiparaṁ karuṇā mayi syāt ॥ 368 ॥</l></lg></b> (rat‍nā. 3.14)
<p>(<b>24. mālā</b>)</p>
<b><lg>
<l>abhiprētārthasiddha‍yarthaṁ kīrtyatē yatra sūribhiḥ ।</l>
<l>prayōjanānyanēkāni sā mālētyabhisaṁjñitā ॥ 369 ॥ (nāśā. 16.29a)</l>
</lg></b>
<p>yathā <b>mālatīmādhavē</b>—</p>
<p>makarandō mālatīmuddiśya kāmandakīṁ prati—bhagavatī,</p>
<b><lg>
<l>ślāghyānvayēti	nayanōtsavakāriṇīti
nirvyūḍhasauhr̥daguṇēti	guṇōjjvalēti ।</l>
<l>ēkaikamēva hi vaśīkaraṇaṁ garīyō
yuṣmākamēvamiyamityatha kiṁ bravīmi ॥ 370 ॥</l></lg></b> (māmā. 6.27)
<p>(<b>25. dākṣiṇyam</b>)</p>
<b><lg>
<l>hr̥ṣṭaiḥ	prasannavadanairyatparasyānunuvartanam ।</l>
<l>kriyatē vākyacēṣṭābhistad dākṣiṇyamudāhr̥tam ॥ 371 ॥</l></lg></b> (nāśā. 16.30a)
<pb n="775"/>
<p>yathā <b>rat‍nāvalyāṁ</b> dvitīyē'ṅkē,</p>
<p>vāsavadattā—ayyautta, mama pi kiṁ ēdaṁ cittakamma pēkkhantīē sīsavēaṇā
samuppaṇṇā । tā gamissaṁ ahaṁ । {ārya(putra), mamāpi kiṁ ētat
citrakarma prēkṣamāṇāyāḥ śīrṣavēdanā samutpannā । tad‍gamiṣyāmyaham ।}</p>
<p>rājā—(vāsavadattāṁ paṭāntē gr̥hītvā) priyē !</p>
<b><lg>
<l>prasīdēti brūyāmidamasati kōpē na ghaṭatē
kariṣyāmyēvaṁ nō punariti bhavēdabhyupagamaḥ ।</l>
<l>na mē dōṣō'stīti tvamidamapi vijñāsyasi mr̥ṣā
kimētasmin vak‍tuṁ kṣamamiti na vēdmi priyatamē ॥ 372 ॥</l></lg></b> (rat‍nā. 2.18)
<p>vidūṣakaḥ— bhōdi pasīēu । (bhavati, prasīda ।)</p>
<p>vāsavadattā— sahāpēhi sac‍caṁ ēvva mē sīsavēaṇā samuppaṇṇā । tā gamissaṁ ।
{sambhāvaya satyamēva mē śīrṣavēdanā samutpannā । tadgamiṣyē ।} (iti
niṣkrāntā saparivārā vāsavadattā ।)</p>
<p>vidūṣakaḥ—bhō diṭhṭhiā vaḍh‍ḍhasi, (bhōḥ, diṣṭyā vardhasē ।)</p>
<p>rājā— mūrkha, alaṁ parihāsēna । ābhijātyād vinigūḍhō na lakṣitastvayā kōpō
dēvyāḥ ॥ 373 ॥</p>
<b><lg>
<l>bhrūbhēdē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna visphāritaṁ
kōpaśca prakaṭīkr̥tō dayitayā muktaśca na praśrayaḥ ॥</l></lg></b> (rat‍nā 2.19)
<p>(<b>26. garhaṇam</b>)</p>
<b><lg>
<l>yatra saṅkīrtayēd dōṣaṁ guṇamarthēna darśayēt ।</l>
<l>guṇātipātād dōṣād‍na vā garhaṇaṁ nāma tadbhavēta ॥ 375 ॥</l></lg></b> (nāśā. 16.31a)
<p>yathā <b>uttaracaritē</b></p>
<p>candrakētuḥ sainikairabhiyujyamānaṁ lavamuddiśya,
bhō bhō rājānaḥ !</p>
<pb n="776"/>
<b><lg>
<l>saṁkhyātītairdviradaturagasyandanasthaiḥ	padātā—
vatraikasmin	kavacanibiḍairnaddhacarmōttarīyē ।</l>
<l>kālajyēṣṭhairaparavayasi	kīrttikāmairbhavadbhi—
ryō'yaṁ baddhō yudhi samabharastēna dhig vō dhigasmān ॥ 376 ॥</l></lg></b> (urāca. 5.12)
<p>(<b>27. arthāpattiḥ</b>)</p>
<b><lg>
<l>arthāntararasya kathanē yatrānyō'rthaḥ pratīyatē ।</l>
<l>vākyamādhuryasampannā	sā'rthāpattirudāhr̥tā ॥ 377 ॥</l></lg></b>(nāśā.16.32a)
<p>yathā <b>rāghavānandē</b>—</p>
<p>kumbhakarṇō rāvaṇamuddiśya—</p>
<b><lg>
<l>rāmō'sau jagatīha vikramaguṇairyātaḥ prasiddhiṁ parām
asmadbhāgyaviparyayād yadiparaṁ dēvō na jānāti tam ।</l>
<l>bandīvaiṣa yaśāṁsi gāyati marud yasyaikabāṇāhati—
śrēṇībhūtaviśālasālavivarōdgīrṇaissvaraissap‍tabhiḥ ॥ 378 ॥</l>
</lg></b>
<p>(<b>28. prasiddhiḥ</b>) (nāśā. 16.33)</p>
<b><lg>
<l>vākyaissātiśayairyuktā vākyārthasya prasādhakaiḥ ।</l>
<l>lōkaprasiddhairbahubhiḥ prasiddhiriti kīrtitā ॥ 379 ॥</l>
</lg></b>
<p>yathā <b>mahāvīracaritē</b> rāmaḥ paraśurāmamuddiśyāha—(mavīca. 2.36)</p>
<b><lg>
<l>utpattirjamadag‍nitaḥ sa bhagavān dēvaḥ pinākī guruḥ
vīryaṁ yattu na tadgirāṁ pathi nanu vyaktaṁ hi tatkarmabhiḥ ।</l>
<l>tyāgassap‍tasamudramudritamahīnirvyājadānāvadhi—
rbrahmakṣatratapōnidhērbhagavataḥ kiṁ vā na lōkōttaram ॥ 380 ॥</l>
</lg></b>
<p>(<b>29. pr̥cchā</b>)</p>
<b><lg>
<l>yatrākārōdbhavairvākyairātmānamathavā	param ।</l>
<l>pr̥cchannivābhidhattē'rthaṁ sā pr̥cchētyabhidhīyatē ॥ 381 ॥</l></lg></b> (nāśā. 16.34a)
<p>yathā <b>rāmacaritē</b> hanumān sītāṁ dr̥ṣṭvā—(rāca. 19.51)</p>
<pb n="777"/>
<b><lg>
<l>sthānē'vasīdasi raghūdvaha ! kiṁ vidhātar
asyāstvayēkṣitamalakṣaṇamaṅgakēṣu	।</l>
<l>adyāpi jīvasi daśānana ! hē hanūman !
kēyaṁ tavābhimukhavartiripōḥ pratīkṣā ॥ 382 ॥</l>
</lg></b>
<p>(<b>30. sārūpyam</b>)</p>
<b><lg>
<l>dr̥ṣṭaśrutādibhūtārthakathanādisamudbhavam	।</l>
<l>sādr̥śyaṁ kṣōbhajananaṁ sārūpyamiti saṁjñitam ॥ 383 ॥</l></lg></b> (nāśā. 16.35a)
<p>yathā <b>chalitarāmē</b> ṣaṣṭhē'ṅkē—hiraṇmayīṁ sītāpratikr̥timavalōkya</p>
<p>lavaḥ—(sakṣōbhasambhramaṁ) kathamambā ihānītā ! jānīma ॰ ॰ ॰ ॰ ।</p>
<p>yathā (<b>vēṇīsaṁhārē</b>) duryōdhanēna (bhīmārjunau) hatāviti cārvākādākarṇya
śōkāc‍citāpravēśaṁ abhilaṣati sadraupadīkē yudhiṣṭharē, (nēpathyē
kalakalānantaraṁ) bhō bhōḥ syamantapañcakasañcāriṇaḥ pravīrapuruṣāḥ kr̥taṁ kr̥taṁ
vō maddarśanatrāsēna । kathayantu bhavantaḥ,</p>
<b><lg>
<l>ūrū karēṇa parighaṭṭayatassalīlaṁ
duryōdhanasya puratō'pahr̥tāmbarā yā ।</l>
<l>duḥśāsanāgrakarakarṣaṇabhinnamauliḥ
sā draupadī kathayata k‍va punaḥ pradēśē ॥ 384 ॥</l></lg></b> (vēsaṁ. 6.35)
<p>kañcukī—hā dēvi yajñavēdisaṁbhavē, paribhūyasē saṁpratyanēna durātmanā
kurukulakalaṅkēna ।</p>
<p>yudhiṣṭhiraḥ—(sasaṁbhramamutthāya) dēvi yājñasēni, na bhētavyaṁ na bhētavyam । kaḥ kō'tra
bhōḥ ! saniṣaṅgaṁ mē dhanurupānayata । durātman duryōdhanahataka !
āgacchāgaccha । ayamapanayāmi tō gadākauśalasaṁbhūtaṁ bhujadarpaṁ
śilīmukhāsārēṇa । paśya rē mūḍha ! ॥ 385 ॥</p>
<b><lg>
<l>priyamanujamapaśyaṁstaṁ	jarāsandhamallaṁ
kupitaharakirātadvēṣiṇaṁ taṁ ca vatsam ।</l>
<l>bhavatu kaṭhinacētāḥ prāṇituṁ nāsmi śaktō
na nu punarapahartuṁ bāṇavarṣaistavāsūn ॥ 386 ॥</l></lg></b> (vēsaṁ. 6.36)
<pb n="778"/>
<p>(tataḥ praviśati yathānirdiṣṭō bhīmaḥ ।)</p>
<p>bhīmaḥ—(vēsaṁ. 6.37)</p>
<b><lg>
<l>bhō bhō rājanyavīrāḥ samaraśikhiśikhābhuktaśēṣāḥ kr̥taṁ va—
strāsēnānēna	līnairhatakarituragāntarhitairāsyatē	yat ।</l>
<l>nāhaṁ rakṣō na bhūtō ripurudhirajalahlāditāṅgaḥ prakāmaṁ
nistīrṇōrupratijñājalanidhigahanaḥ krōdhanaḥ kṣatriyō'smi ॥ 387 ॥</l>
</lg></b>
<p>dēvi pāṇḍus‍nuṣē, uttiṣṭhōttiṣṭha ।</p>
<p>draupadī—kahaṁ pi ajja vi ṇa saṁbhāvēmi cidāsamīvaṁ ।</p>
<p>(kathamapi adyāpi na saṁbhāvayāmi citāsamīpam ।)</p>
<p>yudhiṣṭhiraḥ—kaḥ kō'tra bhōḥ ! saniṣaṅgaṁ dhanurupanayata । kathaṁ na kaścit parijanaḥ ।
bhavatu । bāhuyuddhasambhāvanayā vihastamēnaṁ gāḍhamāliṅgya
jvalanamabhipatāmi । (iti parikaraṁ badh‍nāti ।)</p>
<p>kañcukī—dēvi pāṇḍus‍nuṣē ! saṁyamyantāmidānīṁ nayanapatharōdhinō duḥśāsanākr̥ṣṭā
mūrdhajāḥ । astamitā saṁprati pratīkārāśā ।</p>
<p>yudhiṣṭhiraḥ—na khalvanihatē asmin durātmani duryōdhanahatakē saṁhartavyaḥ
kēśahastaḥ ।</p>
<p>bhīmaḥ— pāñcāli, na khalu mayi jīvati saṁhartavyā duḥśāsanavilulitā
vēṇirātmapāṇinā । tiṣṭha tiṣṭha । svayamēvāhaṁ saṁharāmi । (kēśēṣu
grahītumicchati ।)</p>
<p>yudhiṣṭhiraḥ—(bhīmamāliṅgya) durātman bhīmārjunaśatrō, duryōdhanahataka ! ॥ 388 ॥</p>
<b><lg>
<l>āśaiśavādanudinaṁ janitāparādhō kṣībō madēna bhujayōrhatarājaputraḥ ।</l>
<l>āsādya mē'ntaramidaṁ bhujapañjarasya jīvan prayāsi na padāt padamadya mūḍha ! ॥</l>
</lg></b>
<p>(vēsaṁ. 6.38)</p>
<p>bhīmaḥ—kathamāryaḥ suyōdhanaśaṅkyā krōdhānnirdayaṁ māmāliṅgati ?</p>
<p>kañcukī—(upagamya saharṣaṁ) mahārāja, diṣṭyā vardhasē । ayaṁ khalvāyuṣmān
kumārabhīmasēnaḥ suyōdhanakṣatajārūṇīkr̥tasakalaśarīratayā durlakṣavyaktiḥ ।
tadalamadhunā saṁrambhēṇa, iti <b>॥ 390 ॥</b></p>
<pb n="779"/>
<p>(<b>31. manōrathaḥ</b>)</p>
<b><lg>
<l>hr̥dayasthasya bhāvasya suśliṣṭārthaprakāśakam ।</l>
<l>anyāpadēśakathanaṁ manōratha iti smr̥taḥ ॥ 391 ॥</l></lg></b> (nāśā. 16.36a)
<p>yathā <b>rat‍nāvalyāṁ</b> dvitīyē'ṅkē</p>
<p>susaṅgatā—sahi jassa kidē tumaṁ āadā aaṁ sō jiṭhṭhadi । (sakhi, yasya
kr̥tē tvamāgatā, ayaṁ sa tiṣṭhati ।)</p>
<p>sāgarikā—(sāsūyaṁ) sahi kassa kidē ahaṁ āadā ? (sakhi, kasya
kr̥tē'hamāgatā ?)</p>
<p>susaṅgatā—ai aṇṇasaṁkidē, ṇaṁ cittaphalaassa ।</p>
<p>(ayi anyaśaṅkitē, nanu citraphalakasya।) <b>॥ 392 ॥</b></p>
<p>(<b>32. lēśaḥ</b>)</p>
<b><lg>
<l>yadvākyaṁ	vākyakuśalairupāyēnābhidhīyatē ।</l>
<l>sādr̥śyārthābhiniṣpattyā sa lēśa iti kīrtitaḥ ॥ 393 ॥</l></lg></b> (nāśā. 16.37a)
<p>yathā <b>abhijñānaśākuntalē</b></p>
<p>sakhyau—(śakuntalāduṣyantayōrākāraṁ viditvā janāntikaṁ) haḷā sauṁdaḷē, jai
ajja tādō saṇṇihidō bhavē । (sakhi śakuntalē, yadyadya tātassannihitō
bhavēt—)</p>
<p>śakuntalā—(sarōṣaṁ) tadō kiṁ bhavē । (tataḥ kiṁ bhavēt ?)</p>
<p>sakhyau—tadā imaṁ jīvitasavvassēṇa vi adihiṁ kidatthaṁ karēi । (tadā imaṁ
jīvitasarvasvēnāpyatithiṁ kr̥tārthaṁ kariṣyati ।)</p>
<p>śakuntalā—apētha । kiṁ vi hiaē karia maṁtētha । ṇa vō vauṇaṁ suṇissaṁ ।
(apēta । kimapi hr̥dayē kr̥tvā mantrayēthē । na vāṁ vacanaṁ
śrōṣyāmi ।) <b>॥ 394 ॥</b></p>
<p>(<b>33. kṣōbhaḥ</b>) (nāśā. 16.38 a)</p>
<b><lg>
<l>paradōṣairvicitrārthairyatrātmā	parikīrtyatē ।</l>
<l>aduṣṭō'nyō'pi vā kaścit sa tu kṣōbha iti smr̥taḥ ॥ 395 ॥</l>
</lg></b>
<pb n="780"/>
<p>yathā <b>rat‍nāvalyāṁ</b> tr̥tīyē'ṅkē,</p>
<p>rājā— (añjaliṁ baddha‍vā) priyē vāsavadattē, prasīda ।</p>
<p>vāsavadattā—ajjautta, mā ēvvaṁ bhaṇa । saṁkaṁtā khu ēdē aṇṇahi akkharā(i) ।
{āryaputra, (mā) ēvaṁ bhaṇa । saṁkrāntāni khalu ētāni anyatra
akṣarāṇi}</p>
<p>vidūṣakaḥ— bhōdi, mahāṇubhāvā khu tumaṁ । tā khamīadu ēkkō avarāhō । (bhavati,
mahānubhāvā khalu tvam । tat kṣamyatāṁ ēkō'parādhaḥ ।)</p>
<p>vāsavadattā— paḍhamasaṁkēassa vigghaṁ karaṁtīē maē ēvva ēassa avaraddhaṁ ।
{prathamasaṅkētasya vigh‍naṁ kurvantyā mayaivaitasyāparāddham ।} <b>॥ 396 ॥</b></p>
<p>(<b>34. guṇakīrttanam</b>)</p>
<b><lg>
<l>kīrtyamānairguṇairyatra	vividhārthasamudbhavaiḥ ।</l>
<l>dōṣā na parikalpyantē tajjñēyaṁ guṇakīrtanam ॥ 397 ॥</l></lg></b> (nāśā.16.9u)
<p>yathā <b>rat‍nāvalyāṁ</b> dvitīyē'ṅkē, rājā—(rat‍nā. 2.15)</p>
<b><lg>
<l>dr̥ṣṭiṁ ruṣā kṣipasi yadyapi bhāminīmāṁ
s‍nigdhēyamēṣyati tathāpi na rūkṣabhāvam ।</l>
<l>tyaktvā tvarāṁ vraja tava skhalitairayaṁ tu
khēdaṁ kariṣyati gururniyataṁ nitambaḥ ॥ 398 ॥</l>
</lg></b>
<p>(<b>35. ākhyānam</b>)</p>
<b><lg>
<l>pr̥ṣṭairapr̥ṣṭairathavā nirṇayaḥ (kriyatē tu yaḥ) ।</l>
<l>tadākhyānamiti jñēyaṁ lakṣaṇaṁ nāṭakāśrayam ॥ 399 ॥</l></lg></b> (nāśā. 16.21u)
<p>yathā <b>uttaracaritē</b>, caturthē'ṅkē,</p>
<p>kausalyā—ammahē ēdāṇaṁ majjhē kō ēsa rāmabhaddakōmāralihi (lac‍cī)sāvaṭhṭhaṁbhēhiṁ
muddhaḷaḷidēhiṁ aṁṅgakēhiṁ dāraō amhāṇa (kha) lōaṇāiṁ
sīlaḷāvēi ।</p>
<p>(ahō ētēṣāṁ madhyē ka ēṣaḥ rāmabhadrakaumāralakṣmīsāvaṣṭambhai—
rmugdhalalitairaṅgakairdārakō'smākaṁ lōcanē śītalayati ?)</p>
<pb n="781"/>
<p>arundhatī—(apavārya,	saharṣōtkaṇṭham		idaṁ	nāma	tadbhāgīrathīnivēditaṁ
rahasyakarṇāmr̥tam ।	na	tvēvaṁ	vidmaḥ	katarō'yamāyuṣmatōḥ
kuśalavayōriti ।) <b>॥ 400 ॥</b></p>
<p>(<b>36. abhimānaḥ</b>) (nāśā. 16.8u)</p>
<b><lg>
<l>vā/dhāryamāṇāḥ	subahubhirvacanaiḥ	kāryayuktibhiḥ ।</l>
<l>nāryō yannānutiṣṭhanti/nayaḥ paryavatiṣṭhēta sō'bhimānaḥ prakīrtitaḥ ॥ 401 ॥</l>
</lg></b>
<p>yathā <b>rat‍nāvalyāṁ,</b> tr̥tīyēṅkē,</p>
<p>kāñcanamālā—bhaṭṭiṇī karēhi sē pasādaṁ । ēaṁ caraṇapaḍiaṁ ujjhia gadāē
vaassaṁ avassaṁ pac‍cādāvēna hōdavvaṁ । (bhaṭṭinī ! kuruṣva asmai
prasādam ēvaṁ caraṇapatitamujjhitvā gatāyā avaś‍yaṁ paścāttāpēna
bhavitavyam ।)</p>
<p>vāsavadattā—ai apēhi । kō paccādāvasarō iti । (ayi, apēhi । kaḥ
paścāttāpāvasara iti ।)<b>॥ 402 ॥</b></p>
<p><b>(37. yāñcā)</b></p>
<b><lg>
<l>lābhōpapattimākhyāya svayaṁ dūtamukhēna vā ।</l>
<l>prārthyatē yatra kanyādissā yāñcētyabhidhīyatē ॥ 403 ॥</l></lg></b>(nāśā. 16.22ṭi.)
<p>yathā <b>mahā vīracaritē</b>—(mavīca. 1.30)</p>
<b><lg>
<l>kanyārat‍namayōnijanma	bhavatāmāstē	vayaṁ	cārthinō
rat‍naṁ yat k‍vacidasti tat pariṇamatyasmāsu śakradapi ।</l>
<l>kanyāyāśca	parārthataiva	hi matā	tasyāḥ	pradānādahaṁ
bandhurvō	bhavitā	pulastyapulahapraṣṭhāśca	sambandhinaḥ ॥ 404 ॥</l>
</lg></b>
<p><b>(38. prōtsāhanam)</b></p>
<b><lg>
<l>utsāhajananaissaṣṭairguṇairaupamyasaṁśrayaiḥ ।</l>
<l>prasiddhairupagūḍhaṁ ca jñēyaṁ prōtsāhanaṁ budhaiḥ ॥ 405 ॥</l></lg></b> (nāśā. 16.10u)
<p>yathā <b>rat‍nāvalyāṁ</b> caturthē'ṅkē vijayavarmā prāgvr̥ttayuddhavarṇanāyāṁ prāha—</p>
<pb n="782"/>
<b><lg><l>yōddha‍uṁ nirgatya vindhyādabhavadabhimukhastatkṣaṇaṁ digvibhāgān
vindhyēnēvāparēṇa	dvipapatipr̥tanāpīṭhabandhēna	rundhan ।</l>
<l>vēgād bāṇān vimuñcan samadakarighaṭōtpiṣṭapattirnipatya
pratyaicchad vāñchitāp‍tidviguṇitarabhasastaṁ rumaṇvān kṣaṇēna ॥</l></lg></b> (rat‍nā. 4.5)
<p><b>(39. spr̥hā)</b> (samā nāśā. 16.8 ṭi.)</p>
<b><lg>
<l>dr̥ṣṭē	śrutē'nubhūtē	vā	vastunō	rāmaṇīyakē ।</l>
<l>abhilāṣō bhavēd yastu sā spr̥hēti prakīrtitā ॥ 407 ॥</l>
</lg></b>
<p>yathō<b>ttaracaritē</b> janakaḥ—(u.rā.ca. 4.19)</p>
<b><lg>
<l>kuvalayadalas‍nigdhaś‍yāmaśśikhaṇḍakamaṇḍanō
vaṭupariṣadaṁ puṇyaśrīkaḥ śriyaiva sabhājayan ।</l>
<l>punariva śiśurbhūtvā vatsassa mē raghunandanō
jhaṭiti kurutē dr̥ṣṭaḥ sō'yaṁ dr̥śōramr̥tāñjanam ॥ 408 ॥</l>
</lg></b>
<p><b>(40. paś‍cāttāpaḥ)</b></p>
<b><lg>
<l>akāryaṁ sahasā kr̥tvā(')kr̥tvā kāryamathāpi vā ।</l>
<l>santāpō	manasō	yastu	paścāttāpassa	ucyatē ॥ 409 ॥</l></lg></b> (nāśā. 16.33)
<p>yathā <b>rat‍nāvalyāṁ</b> tr̥tīyē'ṅkē,</p>
<p>vāsavadattā—kaṁcaṇamāḷē,	taṁ	tahā	caḷaṇapaḍi(damayya) uttamavadhīraaṁtīē
adiṇiṭhṭhuraṁ ēvva maē kidaṁ, iti । (kāñcanamālē, taṁ tathā
caraṇapatitamāryaputraṁ avadhīrayantyā atiniṣṭhuramēva mayā kr̥tam ।
iti ।) (rat‍nā. 3.17–18)</p>
<p><b>(41. anuvr̥ttiḥ)</b> (nāśā. 16.34)</p>
<b><lg>
<l>praśrayēṇārthasaṁyuktaṁ	yat	parasyānuvartanam ।</l>
<l>s‍nēhād dākṣiṇyayōgādvā sānuvr̥ttistu saṁjñitā ॥ 410 ॥</l>
</lg></b>
<p>yathā <b>rat‍nāvalyāṁ</b> tr̥tīyē'ṅkē</p>
<p>rājā—kathaṁ darśanamapi bhaviṣyati?</p>
<p>vidūṣakaḥ—bhō kahaṁ ṇa bhavissidi jassa rā(dē)ōhasitaccuhatthadi (vihappadi)</p>
<pb n="783"/>
<p>buddhivihavō amac‍cō । (bhōḥ	kathaṁ	na	bhaviṣyati	yasya	ta
upahasitabr̥haspatibuddhivibhavō'mātyaḥ ।)</p>
<p>rājā—na khalu kiñcinna saṁbhāvyata iti ॥ 411 ॥</p>
<p><b>(42. yuktiḥ)</b> (nāśā. 16.36)</p>
<b><lg>
<l>sādhyatē yō'rthasambandhō mahadbhissamavāyataḥ ।</l>
<l>parasparānukūlyēna sā yuktiḥ parikīrtitā ॥ 412 ॥</l>
</lg></b>
<p>yathā <b>mālatīmādhavē,</b></p>
<p>kāmandakī—tadidānīṁ	vidarbharājamantriṇā	satā	dēvarātēna	mādhavaṁ
putramānvīkṣakīśravāṇāya kuṇḍinapurād imāṁ padmāvatīṁ prati prēṣayatā
suvihitam ।</p>
<b><lg>
<l>apatyasambandhavidhipratijñā priyasya nītā suhr̥daḥ smr̥tiṁ ca ।</l>
<l>alōkasāmānyaguṇastanūjaḥ	prarōcanārthaṁ	prakaṭīkr̥taśca ॥</l></lg></b> (māmā. 1.13)
<p>anyacca, makarandōdyānavr̥ttāntēna bhagavatō vidhērapyanukūlatāmavagacchāmi । vakulā—
valīcitraphaḷakasaṁvidhānavyatikaraśca kamapyadbha‍utaṁ pramōdamullāsayati, iti ।</p>
<p><b>(43. nirbhāsanam)</b> (nāśā. 16.26)</p>
<b><lg>
<l>anēkayuktimad	vākyamanēkārthaprasādhakam ।</l>
<l>anēkavācyasaṁyuktaṁ	jñēyaṁ	nirbhāsanaṁ	tu	tat ॥ 414 ॥</l>
</lg></b>
<p>yathā <b>mālatīmādhavē</b></p>
<p>makarandaḥ—vayasya mādhava,</p>
<b><lg>
<l>anyōnyasambhinnadr̥śāṁ sakhīnāṁ tasyā api prāganurāgacihnam ।</l>
<l>kasyāpi kō'pīti nivēditaṁ ca dhātrēyikāyāścaturaṁ vacaśca ॥</l></lg></b> (māmā. 1.36)
<p>kalahaṁsakaḥ—(upasr̥tya) ēdaṁ ca । (ētacca) (citraphalakaṁ darśayati ।)</p>
<p><b>(44. kṣamā)</b></p>
<b><lg>
<l>pratikriyāsamarthasya	pātraucityavaśēna yaḥ ।</l>
<l>apakārē'pyupaśamaḥ	sā	kṣamēti	prakīrtitā ॥ 416 ॥1 (nāśā. 16.31)</l>
</lg></b>
<!-- NOTES pg=783!-->
1.–2. bhōjōpajñamidaṁ dvayam ।
<pb n="784"/>
<p>yathā <b>uttaracaritē</b></p>
<p>lavaḥ—(ātmagatam) īdr̥śō māṁ pratyamīṣāmakāraṇas‍nēhaḥ। mayā punarēbhya
ēvābhidrugdhamajñēna, yadāyudhaparigrahō vihitaḥ (prakāśam) mr̥ṣyantāmidānīṁ
lavasya bāliśatāṁ tātapādāḥ ।</p>
<p>rāmaḥ—kimaparāddhaṁ vatsēna?</p>
<p>candrakētuḥ—aśvānuyātrikēbhyastātapratāpāviṣkaraṇamupaśrutya vīrāyitamanēna ।</p>
<p>rāmaḥ—nanvayamalaṅkāraḥ kṣatrasya । iti ॥ <b>417</b>॥</p>
<p><b>(45. guṇānuvādaḥ)</b> (nāśā. 16.13a)</p>
<b><lg>
<l>guṇānuvādaḥ sa jñēyō yatrā'bhēdōpacārataḥ ।</l>
<l>gauṇīṁ vr̥ttimupāśritya vastunō rūpamucyatē ॥ 418 ॥2</l>
</lg></b>
<p>yathā <b>śākuntalē</b> rājā—(śāku. 2.10)</p>
<b><lg>
<l>anāghrātaṁ	puṣpaṁ	kisalayamalūnaṁ	kararuhai—
ranāviddhaṁ	rat‍naṁ		madhu	navamanāsvāditarasam ।</l>
<l>akhaṇḍaṁ puṇyānāṁ phalamiva ca tadrūpamanaghaṁ
na jānē bhōktāraṁ kamiha samupasthāsyati vidhiḥ ॥ 419 ॥</l>
</lg></b>
<p><b>(46. ākrandaḥ)</b></p>
<b><lg>
<l>ātmabhāvamupanyasya	parasādr̥ś‍yayuktibhiḥ ।</l>
<l>tīvrārthabhāṣaṇaṁ yat syādākrandassa tu kīrtitaḥ ॥ 420 ॥</l></lg></b> (nāśā. 16.19)
<p>yathā <b>mālatīmādhavē</b></p>
<p>(praviś‍ya) buddharakṣitā—parittāadha parittāadha । ēsā	khu	ṇō	piasahī
amaccaṇaṁdaṇassa	bhaiṇīā	madaaṁtiā	ēdiṇā	duṭhṭhaśadda‍ūlēṇa
bhayaviddaviapariaṇā abbhiddavīyadi । (paritrāyadhvaṁ, paritrāyadhvam!
ēṣā khalu naḥ priyasakhyamātyanandanasya bhaginikā madayantikā ētēna
duṣṭaśārdūlēna bhayavidrāvitaparijanā abhidrūyatē ।)<b>॥ 421 ॥</b></p>
<!-- NOTES pg=784!-->
1. bhōjōpajñamidam ।
<pb n="785"/>
<p><b>(47. kapaṭam)</b> (nāśā. 16.30)</p>
<b><lg>
<l>adivyaṁ divyamapi vā kr̥tvā rūpaviparyayam ।</l>
<l>avidvān vañcyatē yatra kapaṭaṁ tadudāhr̥tam ॥ 422 ॥1</l>
</lg></b>
<p>yathā <b>mālatīmādhavē</b></p>
<p>kāmandakī—vatsa	makaranda,	anēnaiva	mālatīnaipathyēnāpavāritaḥ pravartasva
pariṇayāyātmānaṁ nandanēna । iti ।</p>
<p><b>(48. parivādanam)</b></p>
<b><lg>
<l>yad dōṣairanyanāmōktaiḥ prasiddhārthaprayōjanam ।</l>
<l>anyatrārthēna sambaddhaṁ jñēyaṁ tat parivādanam ॥ 423 ॥ (nāśā. 16.39)</l>
</lg></b>
<p>yathā <b>rat‍nāvalyāṁ</b> tr̥tīyē'ṅkē,</p>
<p>vāsavadattā . . . . . </p>
<p>rājā vidūṣakaśca . . . . . </p>
<p>bhāṣatē— ajja vi dāva sē ṇic‍caruṭ‍ṭhāē dēvīē vaaṇēhiṁ kaḍuīkadā kaṇṇā
tuhālāpēhi suhāviantu । (adyāpi tāvad asyā nityaruṣṭāyā dēvyā
vacanaiḥ kaṭukīkr̥tāḥ karṇāḥ tavālāpaiḥ sukhyantu ।)
tatō jñātāyāṁ rājā parivadannāha—dhiṅ mūrkha! tvatkr̥tō'yamanarthō'—
smākamāpatitaḥ, iti <b>॥ 424 ॥</b></p>
<p><b>(49. abhyupapattiḥ)</b> (nāśā. 16.35)</p>
<b><lg>
<l>prāp‍tā(prōk‍tā)nāṁ yatra dōṣāṇāṁ kriyatē śamanaṁ punaḥ ।</l>
<l>jñēyā	sā'bhyupapattistu	lakṣaṇaṁ	nāṭakāśrayam ॥ 425 ॥</l>
</lg></b>
<p>yathā <b>rat‍nāvalyāṁ</b> dvitīyē'ṅkē;</p>
<p>vāsavadattā—kaṁcaṇamālē! aaṁ ayyautō । iaṁ uṇa sāariā । tā kiṁ ēdaṁ ? ।
(kāñcanamālē, ayamāryaputraḥ । iyaṁ sāgarikā । tat kimētat?)</p>
<p>kāñcanamālā—ahaṁ pi ēvvamēvva takkēmi । (ahamapi ēvamēva tarkayāmi ।)</p>
<p>(rājā)— (apavārya), vayasya tvamēvāsyā uttaraṁ prayaccha ।</p>
<p>vidūṣakaḥ — hōdi, appa kila dukkaraṁ ālihiduṁ ti mama vaaṇaṁ suṇia
piavaassaēṇa ēdaṁ viṇṇāṇaṁ daṁsidam । (bhavati, ātmā kila
<pb n="786"/>
duṣkaraṁ ālikhitumiti mama vacanaṁ śrutvā priyavayasyēnaitad vijñānaṁ
darśitam ।)</p>
<p>rājā— dēvi, yathāha vasantakaḥ ।</p>
<p>vāsavadattā—ēsā pi jā tuha samīpē ālihidā, ēdaṁ kiṁ vasaṁdaassa viṇṇāṇaṁ ।
(ēṣāpi) yā tava samīpē ālikhitā, ētat kiṁ vasantakasya
vijñānam ?</p>
<p>rājā—(savilakṣasmitaḥ) dēvi, alamanyathā sambhāvitēna । iyaṁ hi mayā
svacētasaiva vikalpyālikhitā । na tu dr̥ṣṭapūrvā । iti <b>॥ 426 ॥</b></p>
<p><b>(50. kāryam)</b></p>
<b><lg>
<l>yatrā(/?/ā)saṅkīrtayan dōṣaṁ guṇamarthēna yōjayēt ।</l>
<l>guṇābhivādaṁ dōṣād vā kāryaṁ tadiha kīrtitam ॥ 427 ॥</l></lg></b> (nāśā. 16.37)
<p>yathā vā <b>rat‍nāvalyāṁ</b> prathamē'ṅkē yaugandharāyaṇaḥ—(1.7)</p>
<b><lg>
<l>prārambhē'smin svāminō vr̥ddhihētau
daivēnētthaṁ	dattahastāvalambē ।</l>
<l>siddhērbhrāntirnāsti	satyaṁ	tathāpi
svēcchākārī	bhīta	ēvāsmi	bhartuḥ ॥ 428 ॥</l>
</lg></b>
<p><b>(51. pratiṣēdhaḥ)</b></p>
<b><lg>
<l>kāryēṣu	viparītēṣu	yadi	kaścit	pravartatē ।</l>
<l>nivāryatē ca kāryajñaiḥ pratiṣēdhaḥ sa kīrtitaḥ ॥ 429 ॥</l></lg></b> (nāśā. 16.23)
<p>yathā <b>vīracaritē</b> daśarathaḥ (janakamuddiś‍ya)—(mavīca. 3.30)</p>
<b><lg>
<l>virama narapatē! kathaṁ dvijē'sminnaviratayajñavitīrṇagōsahastraḥ ।</l>
<l>tava palitanirantaraḥ pr̥ṣatkaṁ spr̥śati purāṇadhanurdharasya bāhuḥ ॥ 430 ॥</l>
</lg></b>
<p><b>(52. mr̥ṣōdyamaḥ)</b></p>
<b><lg>
<l>prayuktārthavidhānāya		mōhād	yatra	pravartatē ।</l>
<l>nivartatē vr̥thā klēśassa vijñēyō mr̥ṣōdyamaḥ ॥ 431 ॥1</l>
</lg></b>
<!-- NOTES pg=787!-->
1–2. bhōjōpajñamidaṁ dvayam ।
<pb n="787"/>
<p>yathā <b>vīracaritē</b>—(mavīca. 3.24)</p>
<b><lg>
<l>tapō vā śastraṁ vā vyapadiśati yaḥ kaścidiha vō
sa	darpāduddāmaṁ	dviṣamasahamānaḥ	skhalayatu ।</l>
<l>arāmāṁ	nissīradhvajadaśarathīkr̥tya	vasudhā—
mr̥tap‍tastatkulyānapi	paraśurāmaśśamayati ॥ 432 ॥</l>
</lg></b>
<p>(53. chalōk‍tiḥ)</p>
<b><lg>
<l>kāk‍vā ślēṣēṇa vā yatra padaṁ dva‍yarthē prayujyatē ।</l>
<l>pradhānamatisandhātuṁ sā chalōktiḥ prakīrtitā ॥ 433 ॥2</l>
</lg></b>
<p>yathā <b>rat‍nāvalyāṁ</b></p>
<p>vidūṣakaḥ—hōdi, sabāmi bahmasuttēṇa jai ahmēhiṁ īdisī kāpi diṭhṭhapuvvā ।
(bhavati! śapāmi brahmasūtrēṇa, yadi . . . asmābhirīdr̥śī kāpi
dr̥ṣṭapūrvā ।)</p>
<p>kāñcanamālā—bhaṭṭiṇi! ghuṇakkhadaṁ vi saṁvadadi ēvva । (bhaṭṭinī! ghuṇākṣaramapi
saṁvadatyēva ।)</p>
<p>vāsavadattā— ai ujuē, vasaṁdaō khu ēsō । ṇa āṇāsi tumaṁ ēdassa
vak‍kabhaṇidiō । ayya mama vi ēdaṁ cittaaṁ pēkkhaṁtīē
sīsavēaṇā samuppaṇṇā । tā gamissaṁ ahaṁ, iti । (ayi r̥jukē,
vasantakaḥ khalvēṣaḥ । na jānāsi tvaṁ ētasya vakrabhaṇitīḥ । ārya!
mamāpi	ētac‍citrakaṁ	prēkṣamāṇāyāḥ	śīrṣavēdanā	samutpannā
tadgamiṣyāmyaham, iti ।)</p>
<p>yathā ca <b>mālatīmādhavē</b> prabhavati nijasya kanyakājanasya mahārājaḥ, iti ।</p>
<p><b>(54. kākuḥ)</b></p>
<b><lg>
<l>vākyē'bhidhīyamānō'rthō yēnānyatvaṁ prapadyatē ।</l>
<l>bhinnakaṇṭhadhvanirdhīraissa kākuriti kathyatē ॥ 434 ॥1</l>
</lg></b>
<p>yathā ca <b>vēṇīsaṁhārē,</b> bhīmaḥ sahadēvamuddiś‍ya — sandhēyāstē bhrātarō yuṣmākam ।
yathā cātraiva</p>
<!-- NOTES pg=787!-->
1. bhōjōpajñamidam ।
<pb n="788"/>
<b><lg>
<l>lākṣāgr̥hānalaviṣānnasabhāpravēśauḥ
prāṇēṣu vittanicayēṣu ca naḥ prahr̥tya ।</l>
<l>ākr̥ṣṭapāṇḍavavadhūparidhānakēśāḥ
svasthā bhavantu mayi jīvati dhārtarāṣṭrāḥ ॥ 435 ॥ (vēsaṁ. 1.7)</l>
</lg></b>
<p><b>(55. unmāthaḥ)</b></p>
<b><lg>
<l>asādhukāriṇaṁ kañcit paś‍yatassādhumāninaḥ ।</l>
<l>sōtprāsaṁ vacanaṁ yat syāt tamunmāthaṁ pracakṣatē ॥ 436 ॥1</l>
</lg></b>
<p>yathā <b>rat‍nāvalyāṁ</b> tr̥tīyē'ṅkē,</p>
<p>kāñcanamālā—sāhu rē amacca vasantaa sāhu । (adisaidō tu)
ē amac‍cajjōaṁdharāaṇō imāē saṁdhiviggahapītāē (ciṁtāē) ।
(sādhu rē amātya vasantaka sādhu । atiśayitastvayā amātya—
yaugandharāyaṇō'nayā sandhivigrahacintayā ।) iti ।</p>
<p><b>(56. parihāsaḥ)</b></p>
<b><lg>
<l>yadagrāmyaṁ bhavēd vākyaṁ gurūṇāmadhikēṣvapi ।</l>
<l>tathāvasaramāsādya	parihārassa	kathyatē ॥ 437 ॥2</l>
</lg></b>
<p>yathā <b>uttaracaritē,</b></p>
<p>rāmaḥ—asti cēdānīmaśvamēdhasahacāriṇī hiraṇmayī sītāpratikr̥tiḥ । tatrāpi
tāvadvāṣpadagdhaṁ cakṣurvinōdayāmi ।</p>
<p>sītā—dhaṇṇā khu sā jā ayyavuttēṇa ēvvaṁ bahumaṇṇīadi । jā ayyavuttaṁ
viṇōdaaṁtī āsāṇibaṁdhaṇa jādā jīvaḷōassa । (dhanyā khalu sā yā
āryaputrēṇaivaṁ bahumanyatē । yā āryaputraṁ vinōdayantī āśānibandhanaṁ jātā
jīvalōkasya ।)</p>
<p>tamasā— (sasmitas‍nēhāstraṁ pariṣvajya) ayi vatsē, ēvamātmā stūyatē ।</p>
<p>sītā— (salajjam) parihasidammi bhaavadīē । (parihasitāsmi bhagavatyā ।) (iti ।)</p>
<p><b>(57. vikatthanam)</b></p>
<b><lg>
<l>saguṇōtkarṣatō	vāpi	karmaṇō	vā'padānataḥ ।</l>
<l>ātmaślāghāparaṁ	vākyaṁ	vikatthanamihōcyatē ॥ 438 ॥3</l>
</lg></b>
<!-- NOTES pg=788!-->
1–3. bhōjōpajñamidaṁ tritayam ।
<pb n="789"/>
<p>yathā ca <b>vēṇīsaṁhārē</b> (bhīmaḥ)—</p>
<b><lg>
<l>sakalaripu/?/jayāśā	yatra	baddhā	sutaistē
tr̥ṇamiva	paribhūtō	yasya	garvēṇa	lōkaḥ ।</l>
<l>raṇaśirasi	nihantā	tasya	rādhāsutasya
praṇamati pitarau vāṁ madhyamaḥ pāṇḍavō'yam ॥ 439 ॥ (vēsaṁ. 5.27)</l>
</lg></b>
<p>api ca,</p>
<b><lg>
<l>cūrṇitāśēṣakauravyaḥ	kṣībō	duḥśāsanāsr̥jā ।</l>
<l>bhaṅaktā suyōdhanasyōrvōrbhīmō vāṁ śirasā'ñcati ॥ 440 ॥</l></lg></b> (vēsaṁ. 5.28)
<p><b>(58. yadr̥cchāyōgaḥ)</b></p>
<b><lg>
<l>yadr̥cchāyā bhavēd yōgō yatrābhīṣṭēna kēnacit ।</l>
<l>acintitassa	dhīmadbhiryadr̥cchāyōga ucyatē ॥ 441 ॥2</l>
</lg></b>
<p>yathā <b>mālatīmādhavē</b></p>
<p>mālatī—ṇāha tuhmē uṇa kahaṁ । (nātha, yūyaṁ punaḥ katham ?)</p>
<p>mādhavaḥ—(salajjam)</p>
<b><lg>
<l>tvatpāda/pāṇipaṅkajaparigrahapuṇya/ dhanyajanmā
bhūyāsamityabhinivēśakadarthyamānaḥ ।</l>
<l>bhrāmyan	nr̥bhāṁsapaṇanāya	parētabhūmā—
vākarṇya	bhīru!	ruditāni	tavāgatō'smi ॥ 442 ॥</l></lg></b> (māmā. 5.27)
<p><b>(59. vaiṣamyam)</b></p>
<b><lg>
<l>pratyakṣamiti	yatraikaḥ	parōkṣamiti	cāparaḥ ।</l>
<l>manyatē'bhimataṁ vastu tad vaiṣamyamiti smr̥tam ॥ 443 ॥1</l>
</lg></b>
<p>yathā <b>uttaracaritē</b></p>
<p>(vāsantī)—kathamadyāpi	nōcch‌vasiti	rāmabhadraḥ? hā priyasakhi sītē!
vipattiduḥkhadagdhāmapi punaḥpunarmandabhāginīṁ dahasi ।</p>
<p>sītā—apasartumicchāmi । ēṣa punaścirapraṇayasaṁbhārasaumyaśītalēna āryaputra—
sparśēna dīrghadāruṇamapi jhaṭiti santāpaṁ laghayatā vajralēpōpanaddha iva
paryastavyāpāra āsañjitō mē hastaḥ ॥ 444 ॥</p>
<!-- NOTES pg=789!-->
1. bhōjōpajñamidam ।
<pb n="790"/>
<p>rāmaḥ—sakhi, kutaḥ pralāpaḥ? ।</p>
<b><lg>
<l>gr̥hītō yaḥ pūrvaṁ pariṇayavidhau kaṅkaṇadhaऱḥ
sudhāsūtēḥ	pādairamr̥taśiśirairyaḥ	paricitaḥ ।</l>
<l>sa	ēvāyaṁ	tasyāstaditarakaraupamyasubhagō
mayā labdhaḥ pāṇirlalitalavalīkandaḷanibhaḥ ॥ 445 ॥</l></lg></b> (urāca. 3.40)
<p>sītā—haddhi, ayyauttapparisamōhidāē pamādō khu sē saṁvuttō । (hā dhik!
āryaputrasparśamōhitāyāḥ prasādaḥ khalu asyāḥ saṁvr̥ttaḥ!)</p>
<p>rāmaḥ—sakhi vāsanti, ānandanimīlitaḥ priyāsparśasādhvasēna paravānasmi । tat
tvamapi dhāraya ।</p>
<p>vāsantī—kaṣṭamunmāda ēva ।</p>
<p>sītā—{sasambhramaṁ hastamākṣipyāpasarpati} ।</p>
<p>rāmaḥ—hā dhik, pramādaḥ! ॥ 446 ॥</p>
<b><lg>
<l>karapallavassa	tasyāssahasaiva	jaḍātmanaḥ	paribhraṣṭaḥ ।</l>
<l>parikampinaḥ prakampī karō (karād) mama svidyatassvidyan ॥ 447 ॥</l>
</lg></b>
<p>(urāca. 3.41)</p>
<p>tamasā—(sas‍nēhakautukasmitaṁ nirvarṇya) (urācaya. 3.42)</p>
<b><lg>
<l>sasvēdarōmāñcitakampitāṅgī
jātī priyasparśasukhēna vatsā ।</l>
<l>marunnavāmbhaḥpravidhūtasikta—
kadambayaṣṭissaphuṭakōrakēva ॥ 448 ॥</l>
</lg></b>
<p>sītā—(svagatam) avasēṇa ēdēṇa attāṇaēṇa lajjāvidahmi bhaavadīē
tamasāē । kiṁ ti kila ēsā tamasā ēsa maṇṇissidi ēsō
paricayō(ccāyō) ēsō āsaṁhō tti । (avaśēnaitēnātmanā lajjāpitāsmi
bhagavatyā tamasayā । kimiti kilaiṣā tamasā maṁsyatē ēṣa parityāgaḥ,
ēṣa āsaṅga iti ।)</p>
<p>rāmaḥ—(sarvamavalōkya) hā kathaṁ nāstyēva । nanvakaruṇē vaidēhi! na māmēvaṁ
parityak‍tumarhasi ।</p>
<!-- NOTES pg=790!-->
1.–2. bhōjōpajñamidaṁ dvayam ।
<pb n="791"/>
<p>vāsantī—dēva! prasīda । svēnaiva lōkōttarēṇa dhairyēṇa saṁstambhayātmānam । kutō'tra
mē priyasakhī ?</p>
<p>rāmaḥ—vyaktaṁ nāsti । kathamanyathā vāsantyapi na paśyēt ? ēṣa khalu svap‍na
ēva syāt । na cāsmi prasup‍taḥ । kutō rāmasya nidrā? iti ॥ 449 ॥</p>
<p>(<b>60. pratijñānam</b>)</p>
<b><lg>
<l>na sādhayāmi yadyētadēvaṁ kartāsmyahaṁ tadā ।</l>
<l>ityuddhavādērvākyasya	tat	pratijñānamucyatē ॥ 450 ॥1</l>
</lg></b>
<p>yathā makuṭatāḍitē bhīmaḥ—</p>
<b><lg>
<l>dhvastāḥ kṣubdhā dhārtarāṣṭrāssamastāḥ pītaṁ raktaṁ svādu duśśāsanasya ।</l>
<l>pūrṇā kr̥ṣṇākēśabandhapratijñā tiṣṭhatyēkaḥ	kauravasyōrubhaṅgaḥ ॥</l>
</lg></b>
<b><lg>
<l>ūrū nipīḍya gadayā yadi nāsya tasya
pādēna	rat‍namakuṭaṁ	śakalīkarōmi ।</l>
<l>dēhaṁ	nipītanijadhūmavijr̥mbhamāṇa—
jvālājaṭālavapuṣi	jvalanē	juhōmi ॥ 452 ॥</l>
</lg></b>
<p>(<b>61. pravr̥ttiḥ</b>)</p>
<b><lg>
<l>ēvaṁ mayātra kartavyamiti yanniścitaṁ vacaḥ ।</l>
<l>snēhād dākṣiṇyatō vāpi pravr̥ttissā nigadyatē ॥ 453 ॥2</l>
</lg></b>
<p>yathā <b>mālatīmādhavē</b> kāmandakī—(māmā.4.5)</p>
<b><lg>
<l>mā vāṁ sapat‍nēṣvapi nāma tad bhūt
pāpaṁ yadasyāṁ tvayi vāpi śakyam viśaṁkyam ।</l>
<l>tat	sarvathā	saṅgamanāya yat‍naḥ
prāṇavyayēnāpi	mayā	vidhēyaḥ ॥ 454 ॥</l>
</lg></b>
<p>(<b>62. āśīḥ</b>) (nāśā. 16.28 pāṭhabhēdēna)</p>
<b><lg>
<l>yadāśāstyarthasampannaṁ manōrathasamudbhavam ।</l>
<l>aprārthanīyamanyad vā vidustāmāśiṣaṁ budhāḥ ॥ 455 ॥</l>
</lg></b>
<p>yathā <b>mālatīmādhavē</b> kāmandakī—(māmā. 6.7)</p>
<pb n="792"/>
<b><lg>
<l>vidhātā bhadraṁ nō vitaratu manōjñāya vidhayē
kriyāsurdēvā	(naḥ)	paramaraṇīyāṁ	pariṇatim ।</l>
<l>kr̥tārthā	bhūyāsaṁ	priyasuhr̥di	yat‍nairabhimataḥ
prayāsaḥ kr̥tsnō'yaṁ phalatu śivatātiśca bhavatu ॥ 456 ॥</l>
</lg></b>
<p>(<b>63. anuktasiddhiḥ</b>) (nāśā. 16.40 pr̥.361)</p>
<b><lg>
<l>prastāvēnaiva śēṣō'rthaḥ kr̥tsnō yatra pratīyatē ।</l>
<l>vacanēna	vinā'nuktassiddhissā	parikīrtitā ॥ 457 ॥</l></lg></b> (nāśā. 16.40)
<p>yathā <b>śākuntalē</b></p>
<p>rājā—bhagavān khalu kāśyapaśśāśvatē brahmaṇi sthita iti prakāśaḥ । iyaṁ ca
vassakhī tadātmajēti kathamētat?</p>
<p>anasūyā—suṇādu ayyō । atthi kōsiō tti gōttanāmadō mahappahāvō rāēsī ।</p>
<p>(śrr̥ṇōtvāryaḥ । asti kauśika iti gōtranāmatō mahāprabhāvō rājarṣiḥ ।)</p>
<p>rājā—śrūyatē</p>
<p>anasūyā—taṁ sahīē pahavaṁ avagacchadu mahārāō । ujjhidasarīrasaṁvaḍh‌ḍhaṇādihiṁ
tādakassapō sē pidā । {taṁ sakhyāḥ prabhavamavagacchatu mahārājaḥ ।
ujjhitaśarīrasaṁvardhanādibhiḥ tātakāśyapaḥ asyāḥ pitā ।}</p>
<p>rājā—ujjhitaśabdēna punarjanitaṁ kutūhalam । āmūlācchrōtumicchāmi ।</p>
<p>anasūyā—purā tassa kila rāēsiṇō uggē tavasi vaṭ‌ṭhamāṇassa kiṁ pi
jādasaṁkēhiṁ dēvēhiṁ mēṇaā ṇāma accharā ṇiamavigghakāriṇī
aṇuppēsidā । (purā tasya kila rājarṣēḥ ugrē tapasi vartamānasya kimapi
jātaśaṅkairdēvaiḥ mēnakā nāmāpsarā niyamavigh‍nakāriṇī anuprēṣitā ।)</p>
<p>rājā—astyētadanyasamādhibhīrutvaṁ dēvānām । tatastataḥ?</p>
<p>anasūyā—tadā vasantōdārasamaē taē unmādayittaaṁ rūvaṁ pēkkhia . . . (tatō
vasantōdārasamayē	tasyā	unmādayitr̥kaṁ	rūpaṁ	prēkṣya)
(ityardhōktē lajjāṁ nāṭyati ।)</p>
<p>rāja—bhavatu, parastādavagamyata ēva । sarvathā apsarassambhavaivaiṣā, iti ॥ 458 ॥</p>
<pb n="793"/>
<p>(<b>64. priyavacanam</b>)</p>
<b><lg>
<l>ādau	yat	krōdhajananamantē harṣavivardhanam ।</l>
<l>tatpriyaṁ	vacanaṁ	jñēyamāśīrvādasamanvitam ॥ 459 ॥</l></lg></b> (nāśā. 16.29)
<p>yathā <b>rat‍nāvalyāṁ</b>, caturthē'ṅkē,</p>
<p>vidūṣakaḥ apavāryaindrajālikamāha—ā dāsīēputta iṁdajālia! kiṁ vā dēvēhiṁ?
jadi dē ēdiṇā parituṭṭhēṇa kajjaṁ tā sāariaṁ sē daṁsēhi । (āḥ
dāsyāḥputra, aindrajālika! kiṁ vā dēvaiḥ? yadi ta ētēna parituṣṭēna kāryaṁ
tat sāgarikāmasya darśaya ।) tata ētad‍vacanānantaramagnisambhramādutthitaḥ
<b>rājā, na</b> vasubhūtyādaya āvr̥tā vahninā ॥ 460 ॥</p>
<b><lg>
<l>ētāni kāvyasya vibhūṣaṇāni 1prāyaścatuṣṣaṣṭirudāhr̥tāni ।</l>
<l>prabandhaśōbhākaraṇāya tajjñaissamyak prayōjyāni yathārasāni ॥ 461 ॥</l>
</lg></b>
<b><lg>
<l>udāhr̥tā nāṭakanāṭikādāviyaṁ catuṣṣaṣṭicatuṣṭayī yā ।</l>
<l>rasāvirōdhēna nibandhanīyā kathāsu kāvyēṣu ca sā mahadbhiḥ ॥ 462 ॥</l>
</lg></b>
<b><lg>
<l>bhaktīrdvādaśa tāḥ pr̥thakpr̥thagimāssañcintya śabdārthayōḥ
sāhityasya ca śabdaśāsanavidā kāryaḥ prabandhē śramaḥ ।</l>
<l>kīrttiryāvadanaśvarī	hi	viduṣāṁ	rōdōgr̥haṁ	gāhatē
brāhmaṁ lōkalalāmadhāma	tadamī	tāvat kilādhyāsatē ॥ 463 ॥</l>
</lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
prabandhāṅgacatuṣṣaṣṭicatuṣṭayaprakāśō nāma</b></p>
<p><b>॥ dvādaśaḥ prakāśaḥ ॥ 12 ॥</b></p>
<b><lg>
<l>nēdr̥śī spaṣṭatā'nyatra dr̥śyatē nāṭyalakṣaṇē ।</l>
<l>sanātanō'sya labdhyā svaṁ sāhityaṁ pūrṇamīkṣatē ॥</l>
</lg></b>
<!-- NOTES pg=793!-->
1. prāyaḥpadēna sūcitō lakṣaṇānāṁ nyūnādhikabhāvō'pi । abhinavagutō'pyāha—'lakṣaṇāni aniyata—
saṁkhyānī'—ti । lakṣitāni svayaṁ nūtanāni 28 ।
<pb n="794"/>
<p>atha</p>
<p><b>śrr̥ṅgāraprakāśē trayōdaśaḥ prakāśaḥ</b></p>
<p>ratiprakāśanō nāma</p>
<p>tattvajñānānniśśrēyasādhigatau <b>mōkṣaḥ</b>1 । tamīhamānasya gārhasthyē'pi tadadhigamayōgya—
tābhimānō mōkṣaśrr̥ṅgāraḥ ।</p>
<p><b>dharmaśrr̥ṅgārē</b> bhāratī vr̥ttiḥ, paurastyā pravr̥ttiḥ, pāñcālī rītiḥ, svakīyā nāyikā,
dhīrōdāttaśca nāyakaḥ, iti ।</p>
<p><b>arthaśrr̥ṅgārē</b> gauḍīyā rītiḥ, auḍhramāgadhī pravr̥ttiḥ, ārabhaṭī vr̥ttiḥ, sarvā nāyikā,
dhīrōddhataśca nāyaka iti ।</p>
<p><b>kāmaśraṅgārē</b> vaidarbhī rītiḥ, dākṣiṇātyā pravr̥ttiḥ, kaiśikī vr̥ttiḥ sarvā nāyikā,
dhīralalitaśca nāyaka iti ।</p>
<p><b>mōkṣaśrr̥ṅgārē</b> lāṭīyā rītiḥ, āvantyā pravr̥ttiḥ, sāttvatī vr̥ttiḥ, svakīyā nāyikā,
dhīraśāntaśca 'nāyakaḥ iti ।</p>
<p>ētēṣāmapi	nāyakaviśēṣāṇāṁ	caturṇāmapi	ca	nāyikāviśēṣāṇāṁ
vakṣyamāṇōttamādisvabhēdōpabhēdayōgināṁ yathāyōgamutpadyatē ratyādiḥ, sa ca vibhāvānubhāva—
vyabhicārisaṁyōgairabhivyajyatē ॥ tatra—</p>
<p>1. <b>ratēra</b>bhīṣṭajanōpavanavaramandirādaya ālambanavibhāvāḥ । r̥tumālyavilēpanādayō—
'nubhāvāḥ । vyabhicāriṇastu sambhōgē harṣadhr̥tismr̥timatisvēdarōmāñcagadgadahāsādayaḥ;
vipralambhē glānicintautsukyāvēgavismayadainyāsūyādayō bhavanti ।</p>
<p>2. <b>prītē</b>rabhīṣṭarūparasagandhasparśaśabdaputramitrādaya ālambanavibhāvāḥ । tadupabhōga—
samāgamasukhasmaraṇādaya uddīpanavibhāvāḥ । sarvēndriyāṇāṁ rōmāñcasvēdasvarabhēdādayō
vyabhicāriṇaḥ ॥</p>
<p>3. harṣasya manōrathalābhēṣṭajanasamāgamadēvagurubhartr̥rājaprasādādaya ālambanavibhāvāḥ ।
bhōjanācchādanādaya uddīpanavibhāvāḥ । nayanavadanaprasādapriyabhāṣaṇāliṅganalalita—
tāḍanādayō'nubhāvāḥ । hāsadhr̥tismr̥timatigarvautsukyāvēgacapalatōtsāhajaḍatādayō
vyabhicāriṇaḥ ॥</p>
<!-- NOTES pg=794!-->
1. prakāśa ēṣa padē padē naṣṭamātr̥kāṁśa: rāghavē ।	2. dra. pr̥. 614 ēkādaśaprakāśārambhaḥ ।
<pb n="795"/>
<p>4. <b>rōmāñcasya</b> sparśabhayaśītaharṣakrōdharōgādayaḥ	ālambanavibhāvāḥ । priyā—
liṅganāyādarśanādayō'bhiṣēkaguṇakīrtanōpakārasmaraṇādaya	uddīpanavibhāvāḥ ।
priyāgātrasparśanavilōkanādayō'nubhāvāḥ । hāsatrāsavismayavitarkāvēgaśaṅkā'bahittha—
vrīḍāstambhasvēdavēpathusvarabhēdādayō vyabhicāriṇaḥ ॥</p>
<p>5. <b>dhr̥tē</b>raṣṭaiś‍varyakularūpayauvanavidyābalādaya	ālambanavibhāvāḥ । śrutavijñāna—
śaucācāradēvagurubhaktyādayaḥ uddīpanavibhāvāḥ । prāp‍taviṣayōpabhōgāprāp‍tānanuśōcanā1—
dayō'nubhāvaḥ । tr̥p‍tiharṣādayō vyabhicāriṇaḥ ।</p>
<p>6. <b>garvasya</b>2	aiśvaryakularūpayauvanadhanavidyābalādaya	ālambanavibhāvāḥ ।
bhartr̥sambhāvanōttamādarānurūpanārīprārthanāguṇapraśaṁsādaya uddīpanavibhāvāḥ । . . . . .
praś‍nōttarādānābhāṣaṇōpahasanavāk‌pāruṣyadharṣaṇādhikṣēpavyatikramādayō'nubhāvā: ।
hāsōtsāhakrōdhacapalatāmarṣādayō	vyabhicāribhāvāḥ ॥</p>
<p>7. <b>hāsasya</b>	pratijñāsaṁpralāpasaukhyadhāṣṭaryakuhakaparacēṣṭānukaraṇapaurōbhāgyādaya
ālambanavibhāvāḥ । nāyakasānnidhyādaya uddīpanavibhāvāḥ । bhajanadarśanasandarśanāsya—
rāgapārśvagrahaṇādayō'nubhāvāḥ । smitahasitavihasitōpahasitātihasitāpahasitādayō'—
nubhāvaviśēṣāḥ । prēmāśrucapalatādayō vyabhicāriṇaḥ ॥</p>
<p>8. <b>madasya</b> madyōpabhōgādaya ālambanavibhāvāḥ । manōrathāvāp‍tīṣṭadarśanagītavādya—
nr̥ttavarṇanādaya uddīpanavibhāvāḥ paruṣābhibhāṣaṇavyākulavacanamadhuramukharāgahr̥ṣṭatanutrāsa—
sukumārāviṣṭa/lalitaskhalitanayanaghūrṇanādayō'nubhāvāḥ । aṅgaglānyasūyāśramamōhaharṣa—
dhr̥tismr̥ticapalatāśrugarvautsukyanidrāmarṣastambhavēpathurōmāñcapulakādayō vyabhicāriṇaḥ ॥</p>
<p>9. <b>mōhasya</b>3 avalōkanāvasthāvadhāraṇādaya ālambanavibhāvāḥ । saṁskr̥/stutapradēśa—
darśanēṣṭaguṇākarṇanartumālyānulēpanōpanatiprabhr̥taya uddīpanavibhāvāḥ । guṇagrahaṇa—
kākalīgītādayō'nubhāvāḥ ।	nirvēdaglāniśaṅkā''vēgaśramadainyacintāmatismr̥ti—
capalatāvrīḍā'vahitthajaḍatāviṣādōnmādādayō vyabhicāriṇaḥ ॥*</p>
<p>11. <b>cintāyāḥ</b> paradravyāpahāradāridrayēṣṭajanaviyōgādaya ālambanavibhāvāḥ । prārabdhā—
siddhisamīhitānavāp‍tidēśabhramaṇādaya uddīpanavibhāvāḥ । śvasitasantāpadhyānādhō—
mukhyatanubhāvādayō'nubhāvāḥ ।	śōkabhayavismayaviṣādanidrānirvēdaglāniśaṅkā—
śramadainyamōhasmr̥tivaivarṇyādayō vyabhicāriṇaḥ ॥</p>
<!-- NOTES pg=795!-->
1. ॰nanu॰ = ॰nu॰ rā. ।	2. garvasya rā., svēdasya jō. ।	3. jōśērasaṁskaraṇē mōhō dvirnirūpitaḥ ।
prathamaṁ madacintayōrmadhyē dvitīyaṁ vāraṁ ca vitarkakrōdhayōrmadhyē । dra. pr̥. 799 । *10. utkaṇṭhā nōpalabhyatē ।
<pb n="796"/>
<p>12. <b>smr̥tēḥ</b>	svāsthyāpararātraprabōdhasamānadarśanōdāharaṇadaivādaya	ālambanavibhāvāḥ ।
pūrvānubhūtaviṣayajñānādaya uddīpanavibhāvāḥ । śiraḥkampanabhrūsamunnamanaśūnyāvalōkanā—
ṅgulivibhaṅgādayō'nubhāvāḥ । hāsaśōkakrōdhōtsāhabhayajugupsāviṣādautsukyāsūyōgratā—
garvatrāsavitarkaratistambhasvēdarōmāñca vēpathuvaivarṇyāśrusvarabhēdādayō vyabhicāriṇaḥ ॥</p>
<p>13. <b>matēḥ</b> śāstrōpadēśamantrādyairarthanirdhāraṇādaya ālambanavibhāvāḥ । vidyāvr̥ddhasaṁyōgādhyayanā—
dhyāpanatad‌vidyāvitsambhāṣaṇādaya	uddīpanavibhāvāḥ । tattvābhinivēśadēśakālā—
nusāraṇādayō'nubhāvāḥ । grahaṇaśaktivikāsādayaḥ sarvē vyabhicāriṇaḥ ॥</p>
<p>14. <b>vitarkasya</b> sandēhavimarśavipratiyattyādaya ālambanavibhāvāḥ । samānānēka—
dharmōpapattipratipattiviśēṣādaya uddīpanavibhāvāḥ bhrūvikṣēpamantrasaṁgrahaṇādayō'nubhāvāḥ ।
nirvēdaglāniśaṅkāśramaviṣādavismayadainyacintāmōhasmr̥timativrīḍā''vēgajaḍatāstambha—
svēdādayō vyabhicāriṇaḥ ॥</p>
<p>15. <b>utsāhasya</b> vismayāsaṁmōhāviṣādādhyavasāyaviśayasāhasādaya ālambanavibhāvāḥ ।
vinayabalaparākramadēśakālaśaktisampatpratāpādaya uddīpanavibhāvāḥ । gāmbhīryādayō'—
nubhāvāḥ । krōdhāsūyāmarṣacintāsmr̥tigarvāvēgarōmāñcasvēdōgratautsukyādayō vyabhicāriṇaḥ ॥</p>
<p>16. <b>krōdhasya</b>	ākṣēpānr̥tavacanōpaghātavākpāruṣyābhidrōhamātsaryādaya	ālambana—
vibhāvāḥ ।	tāḍanapīḍanapāṭanabhēdacchēdyapraharaṇādaya uddīpanavibhāvāḥ ।
nayanarāgabhrukuṭidantōṣṭhapīḍanagaṇḍasphuraṇahastaniṣpēṣādayō'nubhāvāḥ । saṁmōhōtsāhā—
marṣavēgacapalatāgadgadādayō vyabhicāriṇaḥ ॥</p>
<p>17. <b>amarṣasya</b> vidyaiśvaryadhanabalādhikārādhikairadhikṣēpāvamānādaya	ālambanavibhāvāḥ ।
svāvasthālōkanamadhurālāpaśravaṇakāminīprōtsāhanādaya		uddīpanavibhāvāḥ ।
śiraḥkampādhōmukhyadhyānādhyavasāyōpāyasahāyānvēṣaṇādayō'nubhāvāḥ । krōdhāsūyā—
tāpōgratā''vēgavaivarṇyāsrādayō vyabhicāriṇaḥ ॥</p>
<p>18. <b>asūyāyāḥ</b> paraiśvaryasaubhāgyamēdhāvidyādaya ālambanavibhāvāḥ । dōṣakhyāpanaguṇō—
paghātāccakṣuḥpraṇidhānādhōmukhyabhrukuṭikriyādaya uddīpanavibhāvāḥ । avajñāparādha—
dvēṣavēṣakutsanādayō'nubhāvāḥ । hāsyakrōdhājñōpahasitasvarabhēdādayō vyabhicāriṇaḥ ॥</p>
<p>19. <b>īrṣyāyāḥ</b> samānakulaśīlarūpavidyāvayōvibhavabalaparākramēṣu sapat‍nīṣu ca kramēṇa
prītiprāsādasthānadānamānādaya ālambanavibhāvāḥ । amarṣādavalōkanādaya uddīpana—
<pb n="797"/>
vibhāvāḥ । manyuvyalīkavipriyapraṇayakalahōpālambhādayō'nubhāvāḥ । krōdhōtsāha—
vismayavitarkadainyajugupsāmōhanirvēdāsūyāmarṣavēpathuvaivarṇyāśrusvēdagadgadādayō vyabhicāriṇaḥ ॥</p>
<p>20. <b>ugratāyāḥ</b>	cauryābhigrahanr̥pāparādhāsambaddhapralāpādaya	ālambanavibhāvāḥ ।
dravyāpahārabhārābhinivēśā'sahiṣṇutādaya uddīpanavibhāvāḥ । tāḍanapīḍanavadhabandha—
bhartsanāsyarāgādayō'nubhāvāḥ ।	krōdhōtsāhavismayajugupsā'sūyāsmr̥timatimōha—
capalatāharṣāmarṣamadāvēgautsukyavaivarṇyā śrugad‍gadādayō vyabhicāriṇaḥ ॥</p>
<p>21. <b>jugupsāyāḥ</b> suhr̥dyapriyavācyāniṣṭaśravaṇadarśanaparikīrtanādaya ālambanavibhāvāḥ ।
tatsvarūpavikārakriyāvipariṇāmapariṇāmādaya uddīpanavibhāvāḥ । sarvāṅgasaṁhārākṣi—
saṅkōcamukhavikūṇanahr̥llēkhaniṣṭhīvanōdvējanādayō'nubhāvāḥ ।	vismayanirvēdabhaya—
glāniśaṅkāmōhasmr̥tijaḍatā''vēgaviṣādāpasmāravyādhirōmāñcamadavēpathusvarabhēda—
vaivarṇyāśrumūrcchāpralāpādayō vyabhicāriṇaḥ ॥</p>
<p>22. <b>vismayasya</b> asambhāvyamānakautukamāhēndrajālamānuṣakarmacitrapustaśilpavidyāti—
śayādaya ālambanavibhāvāḥ । divyajanabhāṣaṇōpavanadēvakulavihāradarśanādaya
uddīpanavibhāvāḥ । nayanavistārānimēṣaprēkṣaṇabhrūvikṣēpasādhuvādaprabandhahāhākārāṅguli—
bhramaṇādayō'nubhāvāḥ jaḍatāmōhamūrcchādayō vyabhicāriṇaḥ ॥</p>
<p>23. <b>nidrāyā</b> daurbalyamudaśramaklamālasyacintā'tyāhārasvabhāvābhyāsādaya ālambana—
vibhāvāḥ ।	manassantōṣaniścintatāviviktasthānalābhānukūlōpakaraṇaprāp‍tyādaya
uddīpanavibhāvāḥ । śirōvēdanagauravaśarīralōlananētraghūrṇanajr̥mbhaṇagātramardaniḥśvasitō—
cch‌vasitastrastagātratākṣinimīlanasarvāṅgakriyādayō'nubhāvāḥ । dainyamōhajaḍatā—
'pasmārastambhasvēdasvarabhēdavēpathuvaivarṇyāstrādayō vyabhicāriṇaḥ ॥</p>
<p>24. <b>svapnasya(/sup‍tam)</b> nidrādaya ālambanavibhāvāḥ । nidrādikāraṇānyēvōddīpanavibhāvāḥ ।
akṣinimīlanōtsvap‍nāyitādayō'nubhāvāḥ । prāyēṇa tu sarvē ratyādayō vyabhicāriṇaḥ ॥</p>
<p>25. <b>prabōdhasya</b> nidrācchēdāhārapariṇāmasvap‍nāntatīvraśabdasparśādaya ālambanavibhāvāḥ ।
prāgdr̥ṣṭapadārthāvalōkanārabdhasmaraṇamitrādikāryagauravācāraparipālanādaya	uddīpana—
vibhāvāḥ। jr̥mbhaṇōnmēṣanimēṣanimēṣākṣimardanaśayanamōkṣāṅgavalanādayō'nubhāvāḥ ।
utsāhacintāsmr̥timatisvarabhēdāstrādayō vyabhicāriṇaḥ ॥</p>
<p>26. <b>capalatāyāḥ</b>	rāgadvēṣamātsaryērṣyāmarṣaprātikūlyādaya	ālambanavibhāvāḥ ।
padārtharāmaṇīyakamānōtkarṣaprōtsāhanāpakārasmaraṇādaya uddīpanavibhāvāḥ । vākpāruṣya—
<pb n="798"/>
daṇḍapāruṣyārthadūṣaṇādayō'nubhāvāḥ ।	hāsakrōdhōtsāhavismayajugupsāharṣā—
vēgaviṣādōgratātrāsārōmāñcavēpathusvēdasvarabhēdādayō vyabhicāriṇaḥ ॥</p>
<p>27. <b>ālasyasya</b> garvamadamāndyanairāśyaśramaklamagarbhasvābhāvyādaya ālambanavibhāvāḥ ।
strastagātratādayō'nubhāvāḥ । nirvēdaśramaviṣādanidrādainyamōhajaḍatāvyādhisvēdavēpathu—
stambhādayō vyabhicāriṇaḥ ॥</p>
<p>28. <b>bhayasya</b>	mativrīḍāviṣādāvahitthatrāsavitarkarōmāñcasvarabhēdavēpathuvaivarṇyādayō
vyabhicāriṇaḥ ॥*</p>
<p>36. <b>svēdasya</b> dharmasampīḍanādaya ālambanavibhāvāḥ । krōdhabhayaharṣādikāraṇānyēva
uddīpanavibhāvāḥ । vyajanagrahaṇādayō'nubhāvāḥ ।</p>
<p>37. <b>vyādhēḥ</b> ubhayānurāgādikāraṇasamānī (?) kōpanipātasannipātavātapittaślēṣma—
prakōpādaya uddīpanavibhāvāḥ । vēpanālasyaprabhr̥tayō'nubhāvāḥ । glāniśaṅkāni—
rvēdamadaśramadainyamōhacintā''vēgajaḍatāvaivarṇyāśrupralayādayō vyabhicāriṇaḥ ॥</p>
<p>38. <b>unmādasya</b>	iṣṭajanaviyōgavibhavanāśavyasanābhighātālābhāpathyasēvanādaya
uddīpanavibhāvāḥ । animittahasitaruditōtkruṣṭapralayagarvaratyādayō vyabhicāriṇaḥ ॥</p>
<p>39. <b>śramasya</b> ativyāyāmātibhārōtkṣēpaṇādaya ālambanavibhāvāḥ । jr̥mbhaṇāṅgamardana—
mandapadōtkṣēpaṇālasyādayō'nubhāvāḥ1 । nirvēdaglānidainyacintā vyabhicāriṇaḥ ॥</p>
<p>40. <b>śōkasya</b> śāpaklēśavinipātēṣṭajanaviyōgavibhavanāśavadhabandhanaduḥkhānubhava—
vidravōpadravādaya ālambanavibhāvāḥ । aśrupātālasyavilapitastrastagātratābhūmi—
pātākranditavēṣṭitadīrghaniḥśvasitamukhaśōṣamadādayō'nubhāvāḥ । stambhavēpathuvaivarṇyā—
śrusvarabhēdādayō vyabhicāriṇaḥ ॥</p>
<p>41. <b>viṣādasya</b> ārambhānistaraṇō upāyacintanōtsāhavighātavaimanasyālasyādayō—
'nubhāvāḥ । stambhasvēdagadgadavaivarṇyavēpathuprabhr̥tayō vyabhicāriṇaḥ ॥</p>
<p>42. <b>vēvarṇyasya</b> śītakrōdhādaya ālambanavibhāvāḥ । ॰॰kāraṇānyēvōddīpanavibhāvāḥ ।
nayanamukharāgavr̥tti vaimanasyālasyādayō'nubhāvāḥ । ॰॰vyabhicāriṇaḥ ॥</p>
<p>43. <b>dainyasya</b> manastāpadaurgatyādaya ālambanavibhāvāḥ । sarvōpāyabhraṁśōpabhēdajugupsānirvēda—
glānicintāmōhajaḍatāviṣādanidrāstambhagadgadavēpathuvaivarṇyāśruprabhr̥tayō vyabhicāriṇaḥ ॥</p>
<!-- NOTES pg=798!-->
1. ॰lasyā॰ = ॰labdhā(?)॰ rā. । *29. 'śaṅkā, 30. trāsaḥ, 31. vēpathuḥ, 32. vrīḍā,
33. abahitthā, 34 stambhaḥ, 35. glāniḥ' ityētēṣāṁ vibhāvādīnāṁ varṇanaṁ mātr̥kāsu truṭitam ।
<pb n="799"/>
<p>44. <b>svarabhēdasya</b> kāraṇānyēvōddīpanavibhāvāḥ ।	tāramandramadhyaghargharagadgadavisvara—
svanādayō'nubhāvāḥ । hā . . .(vyabhicāriṇaḥ) ॥</p>
<p>45. <b>āvēgasya</b>	vidyudulkānirghātapatanacandrasūryōparāgakētudarśanabhramaṇavātavarṣā—
nikuñjarōdbhramaṇapriyāpriyaśravaṇadussvap‍nadurnimittadarśanavyasanābhighātādaya	ālambana—
vibhāvāḥ । uktaviṣayakīrtanānubhavanasampradhāraṇādaya uddīpanavibhāvāḥ ।</p>
<p>sarvāṅgasrastatāvakuṇṭhanākṣimardanatvaritagamanāṅgapīḍanapradhāvanacchannāśrayaṇadhūmā—
kulanētratāṅgavidhūnanatvaritāpasaraṇapaścādavalōkanābhyutthānāliṅganabhūmiśayana—
paridēvitavilāpākranditadēvatānusmaraṇādayō'nubhāvāḥ ।	śōkabhayavismayaśaṅkā—
śramacintāmōhavitarkastambhasvēdavēpathuvaivarṇyāśrupralayādayō vyabhicāriṇaḥ ॥</p>
<p>46. <b>aśruṇaḥ</b> śōkakrōdhaharṣadhūmāñjanajr̥mbhaṇabhayānimēṣaprēkṣaṇaśītarōgādaya	ālambana—
vibhāvāḥ । kāryakāraṇānubandhaprabandhādaya uddīpanavibhāvāḥ । nētrasammārjanabāṣpamōkṣa—
trividharōdanādayō'nubhāvāḥ ।	tatrōtphullakapōlāṅganimīlitāsramaparyāp‍tamuktāsram
asvasthagātraṁ svanavadgatacēṣṭaṁ saṁbhramipātavicēṣṭitavilāpaduḥkhajaṁ prasphuritōṣṭhakapōlaṁ
saniḥśvāsaṁ saśiraḥkampabhrūkaṭākṣādayō rōdanaṁ cānubhāvāḥ । bhayanirvēdaglāniśramadainya
mōhautsukya trāsavitarkasvēdasvarabhēdastambharōmāñcavēpathuvaivarṇyādayō vyabhicāriṇaḥ ॥</p>
<p>47. <b>(mōhasya/s‍nēhasya)</b>1 avalōkanāvasthāvadhāraṇavyasanābhighātabhayāvēgavairasmaraṇādaya
ālambanavibhāvāḥ । 2saṁstutapradēśadarśanēṣṭaguṇākarṇanarttumālyānulēpanōpanatiprabhr̥tayaḥ
uddīpanavibhāvāḥ । niścaitanyabhramaṇapatanaghūrṇanādarśanādayō'nubhāvāḥ । glānipralayādayō
vyabhicāriṇaḥ ॥)</p>
<p>48. <b>pralayasya</b> mūrcchāśramābhighātanidrāmōhamadādaya	ālambanavibhāvāḥ । śramādi—
kāraṇānyēvōddīpanavibhāvaḥ । niścēṣṭatādayō'nubhāvāḥ । glānijaḍatāstambhavaivarṇyādayō
vyabhicāriṇaḥ ॥</p>
<p>49. <b>jaḍatāyāḥ</b> iṣṭāniṣṭaśravaṇadarśanavyādhyādaya ālambanavibhāvāḥ । tadrāmaṇīya—
kōdvējanīya(uddīpa)navibhāvāḥ kāryāpratipattyakathanābhāṣaṇatūṣṇīmbhāvānimēṣanirīkṣaṇā—
dayō'nubhāvāḥ ।	nirvēdaglāniśramadainyamōhaviṣādanidrāstambha	vaivarṇyādayō
vyabhicāriṇaḥ ॥</p>
<!-- NOTES pg=799!-->
1. dra. sarasvatīkaṇṭhābharaṇē ।	2. rāghavapāṭhastu—prakr̥tadharmādharmakrōdhāśāvajñādayaḥ iti । mudritastu pāṭhō
jōśērapaṭhitaḥ । jōśērēṇa mōhō dviḥ pradattaḥ । s‍nēhastu syāt ।
<pb n="800"/>
<p>50. <b>nirvēdasya</b> adhikṣēpakrōdhatāḍanēṣṭajanaviyōgavairāgyādaya ālambanavibhāvāḥ । sa
sa(?) x x x x x ratāvibhāvana śāstrābhyāsatattvajñānādaya uddīpanavibhāvāḥ ।
ruditaniḥśvasi(ta) x x x x jugupsāśramajaḍatānidrāstambhaśamādayō vyabhicāriṇaḥ ॥</p>
<p>51. <b>śamasya</b> tattvajñānādaya ālambanavibhāvāḥ । yōgābhyāsādaya uddīpanavibhāvāḥ । paraṁ
brahmōpāstimatirōmāñcaharṣadhr̥tyādayō vyabhicāriṇaḥ, iti ॥</p>
<b><lg>
<l>uktaḥ	sō'yaṁ 	vibhāvānubhāvasañcārisaṅkaraḥ ।</l>
<l>kramēṇa	sarvabhāvānāṁ	śr̥ṅgārēṣu	caturṣvapi ॥ 1 ॥</l>
</lg></b>
<b><lg>
<l>vyak‍taḥ sa tairvibhāvādyaiḥ sthāyī bhāvō rasaḥ smr̥taḥ ।</l>
<l>sambhōgō vipralambhaśca śr̥ṅgārō'pi dvidhā mataḥ ॥ 2 ॥</l>
</lg></b>
<b><lg>
<l>samavāyē	ya	udbha‍ūtaściraṁ	yaścāvatiṣṭhatē ।</l>
<l>bhāvaḥ sthāyīti sa jñēyō vyabhicārī tatō'nyathā ॥ 3 ॥</l>
</lg></b>
<b><lg>
<l>abhīṣṭāliṅga(na—prīta—prahr̥ṣṭa—cira—sa)—gatē ।</l>
<l>sō'smin sambhōgaśr̥ṅgārō	vipralambhō	viparyayē ॥ 4 ॥</l>
</lg></b>
<b><lg>
<l>vibhāvō	dvividhaś‍cātrālambanōddīpanātmakaḥ ।</l>
<l>ēkō'nubhavasaṁskārē janakō'nyastu sa dvidhā/bōdhakaḥ ॥ 5 ॥</l>
</lg></b>
<b><lg>
<l>(rajastamōbhyāṁ	sattvasya)prabhavē'bhibhavē	dvidhā ।</l>
<l>antarbahiśca	bhāvē'tra	sahaiva	vyabhicāribhiḥ ॥ 6 ॥</l>
</lg></b>
<b><lg>
<l>smr̥tīcchādvēṣayat‍nānāmantassantāna iṣyatē ।</l>
<l>manōvāgbuddhivapuṣāṁ	bahirārambha	ēva	tu ॥ 7 ॥</l>
</lg></b>
<b><lg>
<l>janmānubandhā'tiśayānuṣaṅgānugamaprasūḥ ।</l>
<l>vibhāvaścānubhāvaśca	vyabhicārīva	pūrvakē ॥ 8 ॥</l>
</lg></b>
<b><lg>
<l>vibhāvājjanma	bhāvānāṁ	uddīpanavibhāvataḥ ।</l>
<l>anubandhō'nubhāvēbhyaḥ	prakarṣa	upajāyatē ॥ 9 ॥</l>
</lg></b>
<b><lg>
<l>bhāvāntarānuṣaṅgastu	sthāyinōpadravē	sati ।1</l>
<l>samparkastu tayōstulyabalabhāvōttarō('nugaḥ) . . ॥ 10 ॥</l>
</lg></b>
<b><lg>
<l>janmānubandhātiśayānuṣaṅgāt tataḥ paraṁ sānugamāt kramēṇa ।</l>
<l>bhāvēṣu tallakṣaṇalakṣa/kṣyayōgāt pañca prapañcān upavarṇayāmaḥ ॥ 11 ॥</l>
</lg></b>
<!-- NOTES pg=800!-->
1. itaḥ paraṁ 'samparkastu॰॰ upavarṇayāma' iti pādaṣaṭkaṁ jōśērasaṁskaraṇē na dr̥śyatē ।
﻿<pb n="801"/>
<p><b>jōśēra—rāghavayōḥ 49—bhāvakramaḥ</b></p>
<p>jōśēraḥ	rāghavaḥ			jōśēraḥ	rāghava
1.	amarṣaḥ	16	19	26.	madaḥ	8 	9
2.	aśru	27	44	27.	mōhaḥ	9	45
3.	asūyā	17	20			14	xx
4.	ālasyam	25	30	28.	ratiḥ	1	1
5.	āvēgaḥ	26	42	29.	rōmāñca	4	4
6.	īrṣyā	18	21	30.	vitarka	13	15
7.	ugratā	XX	22	31.	viṣādaḥ	XX	38
8.	utsāhaḥ	XX	16	32.	vismayaḥ	20	24
9.	unmādaḥ	XX	34	33.	vaivarṇyam	XX	39
10.	krōdhaḥ	15	18	34.	vyādhiḥ	XX	33
11.	garvaḥ	XX	6	35.	śamaḥ	32	49
12.	glāniḥ	XX	10	36.	śōkaḥ	XX	37
13.	capalatā	24	28	37.	śramaḥ	XX	36
14.	cintā	10	12	38.	smr̥tiḥ	10	13
15.	jaḍatā	29	47	39.	svap‍na	22	26
16.	jugupsā	19	23	40.	svarabhēda 	XX	41
17.	dainyam 	XX	40	41.	svēda	6	33
18.	dhr̥tiḥ	5	5	42.	harṣaḥ	3	3
19.	nidrā	21	25	43.	hāsaḥ	7	8
20.	nirvēdaḥ	XX	48	44.	mōhaḥ	14	XX
21.	prabōdhaḥ	23	27	45.	aspaṣṭa	XX	7
22.	pralayaḥ	28	46	46.	"	XX	11
23.	prītiḥ	2	2	47.	"	XX	17
24.	bhayam	XX	31	48.	"	XX	29
25.	matiḥ	12	14	49.	"	XX	43</p>
<pb n="802"/>
<p>śr̥ṅgāravibhāvahētavaḥ — śr̥ṅgāraprabhavā ēva । tē ratyādayō bhāvā ēkōnapañcāśaditi
yaduktaṁ (pr̥. 614) nādhikāḥ, na nyūnāḥ' iti; tatra—</p>
<p>(<b>1. ratiḥ —8</b>)</p>
<p><b>manō'nukūlēṣvātmanaḥ sukhānubhavō ratiḥ ।</b></p>
<p>sā cāṣṭadhā— <b>naisargikī, sāṁsargikī, ābhiyōgikī, ādhyātmikī,
aupamānikī, vaiṣayikī, sāmprayōgikī, ābhimānikī</b> cēti ।</p>
<p>(<b>1.1 naisargikī</b>)</p>
<p><b>janmāntaravāsanā nisargaḥ, tadutthā naisargikī ।</b></p>
<p>sā ca <b>jātā, anubandhinī pravr̥ddhā, saṁvr̥ttā, anuvartinī</b> cēti pañcadhā ।
tatrālambanavibhāvādutpannamātrā <b>jātā</b> । yathā—</p>
<b><lg>
<l>iyaṁ mahēndraprabhr̥tīnadhiśriyaścaturdigīśānavamatya māninī ।</l>
<l>arūpahāryaṁ madanasya nigrahāt pinākapāṇiṁ patimāp‍tumicchati ॥</l></lg></b> (kusaṁ. 5.53)
<p>utpattēranantaramuddīpanairuddīpyamānā sānubandhatvā<b>danubandhinī</b>; yathā—(kusaṁ. 5.64)</p>
<b><lg>
<l>yathāśrutaṁ vēdavidāṁ vara ! tvayā janō'yamuc‍caiḥ padalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 13 ॥</l>
</lg></b>
<p>satyanubandhē saṁskārasyānavarataprabōdhāt smaraṇēcchādvēṣaprayat‍najanmabhirmanōvāgbuddhi—
śarīrāṅgai(rambhai)ranubhāvaissañcāribhissaṁsr̥jyamānā prāp‍taprakarṣāvasthā <b>pravr̥ddhā;</b> yathā—</p>
<b><lg>
<l>alaṁ vivādēna yathā śrutastvayā tathāvidhastāvadaśēṣamastu vaḥ ।</l>
<l>mamātra bhāvaikarasaṁ manassthitaṁ na kāmavr̥ttirvacanīyamīkṣatē ॥ 14 ॥</l>
</lg></b>
<p>atha pr̥thagālambanā'nubhavasaṁskārōddīpanasmr̥tyādijanmānubhavasañcārisaṁbhavē tulyabala—
bhāvantarasaṁparkīṇī <b>saṁpr̥ktā;</b> yathā—</p>
<b><lg>
<l>santāpasantatimahāvyasanāya tasyāmāsaktamētadanapēkṣitahētu cētaḥ ।</l>
<l>prāyaśśubhaṁ ca vidadhātyaśubhaṁ ca jantōssarvaṅkaṣā bhagavatī bhavitavyataiva ॥ 15 ॥</l>
</lg></b>
<p>balīyasā bhāvāntarēṇābhibhūtāpi, saṁskāramātrēṇānuvartata <b>ityanuvartinī;</b> yathā—</p>
<b><lg>
<l>śailātmajāpi	piturucchirasō'bhilāṣaṁ
vyarthaṁ samīkṣya lalitaṁ vapurātmanaśca ।</l>
<pb n="803"/>
<l>sakhyōssamakṣamiti cākṣikajātalajjā
śūnyā jagāma bhavanābhimukhī kathañcit ॥ 16 ॥</l></lg></b> (kusaṁ. 4.75)
<p>(<b>1.2 sāṁsargikī</b>)</p>
<p><b>saṁsargē bhavā sāṁsargikī ।</b></p>
<p>sā ca pūrvavadēva jātādibhēdāt pañcadhā । tatra—</p>
<p><b>jātā</b> yathā—(mēgha.104)</p>
<b><lg>
<l>bhittvā sadyaḥ kisalayapuṭān dēvadārudrumāṇāṁ
yē tatkṣīrasratisurabhayō dakṣiṇēna pravr̥ttāḥ ।</l>
<l>āliṅgyantē guṇavati ! mayā tē tuṣārādrivātāḥ
pūrvaṁ spr̥ṣṭaṁ yadi kila bhavēdaṅgamēbhistavēti ॥ 17 ॥</l>
</lg></b>
<p><b>anubandhinī</b> yathā—(kunda. 4.20)</p>
<b><lg>
<l>dyūtē paṇaḥ praṇayakēliṣu kaṇṭhapāśaḥ
krīḍāpariśramaharaṁ vyajanaṁ ratāntē ।</l>
<l>śayyā niśīthakalahē hariṇēkṣaṇāyāḥ
prāp‍taṁ mayā vidhivaśādidamuttarīyam ॥ 18 ॥</l>
</lg></b>
<p><b>pravr̥ddhā</b> yathā—</p>
<b><lg>
<l>āyātē dayitē marusthalabhuvāṁ sañcintya durlaṅghatāṁ
gēhinyā paritōṣabāṣpataralāmāsajya dr̥ṣṭiṁ mukhē ।</l>
<l>dattvā	pīluśamīkarīrakavalaṁ	cēlāñcalēnādarā—
dunmr̥ṣṭaṁ	karabhāsyakēsarasaṭābhārāgralag‍naṁ rajaḥ ॥ 19 ॥</l>
</lg></b>
<p><b>saṁpr̥ktā</b> yathā—(urāca. 2.28)</p>
<b><lg>
<l>yasyāṁ tē divasāstayā saha tathā nītāḥ punaḥ/yathā svē gr̥hē
yatsaṁbandhakathābhirēva	niyataṁ	dīrghābhirasthīyata ।</l>
<l>ēkassaṁprati	nāśitapriyatamastāmēva	pāpaḥ	kathaṁ
rāmaḥ pañcavaṭīṁ vilōkayatu vā gacchatvasaṁbhāṣya/vya vā ॥ 20 ॥</l>
</lg></b>
<p><b>anuvartinī</b> yathā—(kirātā. 8.37)</p>
<b><lg>
<l>priyēṇa saṁgr̥hya vipakṣasannidhāvupāhitāṁ vakṣasi pīvarastanē ।</l>
<l>srajaṁ na kācid vijahau jalāvilāṁ vasanti hi prēmṇi guṇā na vastuni ॥ 21 ॥</l>
</lg></b>
<pb n="804"/>
<p>(<b>1.3 ābhiyōgikī</b>)</p>
<p><b>abhiyōgaprabhavā ābhiyōgikī</b> । sāpi pañcadhā । tatra
<b>jātā</b> yathā—(māmā. 1.30)</p>
<b><lg>
<l>stimitavikāsitānāmullasad‍bhrūlatānāṁ
masr̥ṇamukulitānāṁ prāntavistārabhājām ।</l>
<l>pratinayananipātē	kiñcidākuñcitānāṁ
vividhamahamabhūvaṁ	pātramālōkitānām ॥ 22 ॥</l>
</lg></b>
<p><b>anubandhinī</b> yathā—(māmā. 1.31)</p>
<b><lg>
<l>alasavalitamugdhas‍nigdhanisspandamandai—
radhikavikasadantarvismayasmēratāraiḥ	।</l>
<l>hr̥dayamaśaraṇaṁ mē pakṣmalākṣyā kaṭākṣai—
rapahr̥tamapaviddhaṁ pītamunmūlitaṁ ca ॥ 23 ॥</l>
</lg></b>
<p><b>pravr̥ddhā</b> yathā—(māmā. 1.43)</p>
<b><lg>
<l>paś‍yāmi tāmitaitaḥ purataśca paścā—
dantarbahiḥ parita ēva vivartamānām ।</l>
<l>uddha‍u‍ddhamugdhakanakābjanibhaṁ vahantī—
māsaṅgatiryagapavartitadr̥ṣṭivaktram	॥ 24 ॥</l>
</lg></b>
<p><b>saṁpr̥ktā</b> yathā—(māmā. 1.32)</p>
<b><lg>
<l>yāntyā muhurvilulitādharamānanaṁ tad
āvr̥ttavr̥ntaśatapatranibhaṁ	vahantyā ।</l>
<l>digdhō'mr̥tēna ca viṣēṇa ca pakṣmalākṣyā
gāḍhaṁ nikhāta iva mē hr̥dayē kaṭākṣaḥ ॥ 25 ॥</l>
</lg></b>
<p><b>anuvartinī</b> yathā—(māmā. 4.1)</p>
<b><lg>
<l>yad	vyālavraṇitasuhr̥tpramōhamugdhaṁ
saujanyād vihitavatī gatavyatha mām ।</l>
<l>tatkāmaṁ prabhavati pūrṇapātravr̥ttyā
svīkartuṁ mama hr̥dayaṁ ca jīvitaṁ ca ॥ 26 ॥</l>
</lg></b>
<pb n="805"/>
<p>(<b>1.4 ādhyātmikī</b>)</p>
<p>adhyātmabhavā <b>ādhyātmikī</b> । ātmaiva tāmanubhavati, na cakṣurādaya ityarthaḥ । sāpi
pañcadhā । tatra—</p>
<p><b>jātā</b> yathā—(śāku. 5.13)</p>
<b><lg>
<l>kā svidavakuṇṭhanavatī nātiparisphuṭaśarīralavāṇyā ।</l>
<l>madhyē tapōdhanānāṁ kisalayamiva pāṇḍupatrāṇām ॥ 27 ॥</l>
</lg></b>
<p><b>anubandhinī</b> yathā—(vikramō. 4.39)</p>
<b><lg>
<l>tanvī mēghajalārdrapallavatayā dhautādharēvāśrubhiḥ
śūnyēvābharaṇaiḥ svakālavirahād viśrāntapuṣpōdgamā ।</l>
<l>nūnaṁ maunamivāsthitā madhulihāṁ śabdairvinā lakṣyatē
caṇḍī māmavadhūya pādapatitaṁ jātānutāpēva sā ॥ 28 ॥</l>
</lg></b>
<p><b>pravr̥dghā</b> yathā—(śāku. 5.23)</p>
<b><lg>
<l>mayyēvamasmaraṇadāruṇacittavr̥ttau	vr̥ttaṁ	rahaḥpraṇayamapratipadyamānē ।</l>
<l>bhēdād bhruvōḥ kuṭilayōratilōhitākṣyā bhag‍naṁ śarasanamivātiruṣā smarasya ॥ 29 ॥</l>
</lg></b>
<p><b>saṁpr̥ktā</b> yathā—(śāku. 5.19)</p>
<b><lg>
<l>idamupagatamēvaṁ rūpamakliṣṭakānti prathamaparigr̥hītaṁ syānnavētyavyavasyan ।</l>
<l>bhramara iva vibhātē kundamantastuṣāraṁ na ca khalu paribhōktuṁ nāpi śak‍nōmihātum ॥</l>
</lg></b>
<p><b>anuvartinī</b> yathā—(śāku. 5.31)</p>
<b><lg>
<l>kāmaṁ pratyādiṣṭāṁ smarāmi na parigrahaṁ munēstanayām ।</l>
<l>balavattu dūyamānaṁ pratyāyatīva māṁ cētaḥ ॥ 31 ॥</l>
</lg></b>
<p>(<b>1.5 aupamānikī</b>)</p>
<p>. . . . <b>aupamānikī</b> । sāpi pañcadhā । tatra
<b>jātā</b> yathā—(mēgha. 101)</p>
<b><lg>
<l>ś‍yāmāsvaṅgaṁ, cakitahariṇīprēkṣitē dr̥ṣṭipātaṁ
vaktracchāyāṁ śaśini, śikhināṁ barhabhārēṣu kēśān ।</l>
<l>utpaś‍yāmi pratanuṣu nadīvīciṣu bhrūvilāsān
hantaikasmin k‍vacidapi na tē caṇḍi ! sādr̥ś‍yamasti ॥ 32 ॥</l>
</lg></b>
<pb n="806"/>
<p><b>anubandhinī</b> yathā—(mēgha. 102)</p>
<b><lg>
<l>tvāmālikhya	praṇayakupitāṁ	dhāturāgaiśśilāyā—
mātmānaṁ tē caraṇapatitaṁ yāvadicchāmi kartum ।</l>
<l>asasrastāvanmuhurupacitairdr̥ṣṭirālupyatē	mē
krūrastasnnipi na sahatē saṅgamaṁ nau kr̥tāntaḥ ॥ 33 ॥</l>
</lg></b>
<p><b>pravr̥ddhā</b> yathā—(urāca. 6.26)</p>
<b><lg>
<l>api janakasutāyāstac‍ca tac‍cānurūpaṁ sphuṭamiva śiśuyugmē naipuṇōnnēyamasti ।</l>
<l>nanu punariva tanmē gōcarībhūtamakṣṇōrabhinavaśatapatraśrīmadāsyaṁ priyāyāḥ ॥</l>
</lg></b>
<p><b>saṁpr̥ktā</b> yathā—(śāku. 2.3)</p>
<b><lg>
<l>na namayitumadhijyamasmi śaktō dhanuridamāhitasāyakaṁ mr̥gēṣu ।</l>
<l>saha vasatimupētya yaiḥ priyāyāḥ kr̥ta iva mr̥gdhavilōkitōpadēśaḥ ॥ 35 ॥</l>
</lg></b>
<p><b>anuvartinī</b> yathā—(rāmābhyudayē)</p>
<b><lg>
<l>yat tvannētrasamānakānti salilē mag‍naṁ tadindīvaraṁ
mēghairantaritaḥ priyē tava mukhacchāyānukārī śaśī ।</l>
<l>yē'pi tvadgamanānukārigatayastē rājahaṁsā gatāḥ
tvatsādr̥ś‍yavinōdamātramapi mē daivēna na kṣamyatē ॥ 36 ॥</l>
</lg></b>
<p>(<b>1.6. vaiṣayikī</b>)</p>
<p>viṣayēbhyō bhavā <b>vaiṣayikī</b> । sāpi prañcadhā śabdasparśarūparasagandhabhēdāt । tatra—
<b>śabdē jātā</b> yathā—</p>
<b><lg>
<l>vilāsamasr̥ṇōllasanmusalalōladōḥ kandalī—
parasparapariskhalad‍valayanissvanōddanturāḥ ।</l>
<l>haranti	kalahuṁkr̥tiprasabhakampitōrassthala—
truṭad‍gamakasaṁkulāḥ	 kalamakaṇḍanīgītayaḥ ॥ 37 ॥</l>
</lg></b>
<p><b>anubandhinī</b> yathā—(rat‍nā. 28)</p>
<b><lg>
<l>durvārāṁ madanaśaravyathāṁ vahantyā kāminyā yadabhihitaṁ purassakhīnām ।</l>
<l>tadbha‍ūyaḥ śukaśiśuśārikābhiruktaṁ dhanyānāṁ śravaṇapathātithitvamēti ॥ 38 ॥</l>
</lg></b>
<pb n="807"/>
<p><b>pravr̥ddhā</b> yathā—(māmā. 6.8)</p>
<b><lg>
<l>mlānasya jīvakusumasya vikāsanāni saṁtarpaṇāni sakalēndriyamōhanāni ।</l>
<l>ānandanāni hr̥dayaikarasāyanāni (diṣṭyā mayā) parigatāni vacō'mr̥tāni ॥ 39 ॥</l>
</lg></b>
<p><b>saṁpr̥ktā</b> yathā—(māmā. 6.9)</p>
<b><lg>
<l>nairāś‍yakātaradhiyō hariṇēkṣaṇāyāḥ śrutvā nikāmakaruṇaṁ ca manōharaṁ ca ।</l>
<l>vātsalyadē/mōhaparidēvitamudvahāmi cintāviṣādavipadaṁ ca mahōtsavaṁ ca ॥ 40 ॥</l>
</lg></b>
<p><b>anuvartinī</b> yathā—(kusaṁ. 3.38)</p>
<b><lg>
<l>gītāntarēṣu śramavārilēśaiḥ kiṁcitsamucchvāsitapatraśōbhaṁ (lēkham) ।</l>
<l>puṣpāsavāghūrṇitanētraśōbhi	priyāmukhaṁ	kimpuruṣaś‍cucumba ॥ 41 ॥</l>
</lg></b>
<p><b>sparśē jātā</b> yathā—(kāvyāda. 2.11)</p>
<b><lg>
<l>badh‍nannaṅgēṣu rōmāñcaṁ kurvan manasi nirvr̥tim ।</l>
<l>nētrē cāmīlayannēṣa priyāsparśaḥ pravartatē ॥ 42 ॥</l>
</lg></b>
<p><b>anubandhinī</b> yathā—(māmā. 4.8)</p>
<b><lg>
<l>tanmē manaḥ kṣipati yatsarasaprahāramālēkya māmagaṇitaskhaladuttarīyā ।</l>
<l>trastaikahāyanakuraṅgavilōladr̥ṣṭirāśliṣṭavatyamr̥tasaṁvalitairivāṅgaiḥ ॥ 43 ॥</l>
</lg></b>
<p><b>pravr̥ddhā</b> yathā—(urāca. 1.35)</p>
<b><lg>
<l>viniścētuṁ śakyō na sukhamiti vā duḥkhamiti vā
pramādō pramōhō nidrā vā kimu viṣavisarpaḥ kimu madaḥ ।</l>
<l>tava sparśē sparśē mama hi parimūḍhēndriyagaṇō
vikāraścaitanyaṁ bhramayati ca saṁmīlayati ca ॥ 44 ॥</l>
</lg></b>
<p><b>saṁpr̥ktā</b> yathā—(vikramō. 4.68)</p>
<b><lg>
<l>samarthayē yat prathamaṁ priyāṁ prati kṣaṇēna tanmē parivartatē'nyathā ।</l>
<l>atō vinidrē sahasā vilōcanē karōmi na sparśavibhāvitapriyaḥ ॥ 45 ॥</l>
</lg></b>
<p><b>anuvartinī</b> yathā—(vikramō. 3.13)</p>
<b><lg>
<l>yadayaṁ	rathasaṁkṣōbhādaṁsēnāṁsō nipīḍitaḥ ।</l>
<l>ēkaḥ kr̥tī śarīrē'smin śēṣamaṅgaṁ bhuvō bharaḥ ॥ 46 ॥</l>
</lg></b>
<pb n="808"/>
<p><b>rūpē jātā</b> yathā—(kusaṁ. 3.67)</p>
<b><lg>
<l>harastu kiṁcitparilup‍tadhairyaścandrōdayārambha ivāmburāśiḥ ।</l>
<l>umāmukhē bimbaphalādharōṣṭhē vyāpārayāmāsa vilōcanāni ॥ 47 ॥</l>
</lg></b>
<p><b>anubandhinī</b> yathā—(māmā. 1.39)</p>
<b><lg>
<l>jagati jayinastē tē bhāvā navēndukalādayaḥ
prakr̥timadhurāḥ santyēvānyē manō madayanti yē ।</l>
<l>mama tu yadiyaṁ yātā lōkē vilōcanacandrikā
nayanaviṣayaṁ janmanyēkaḥ sa ēva mahōtsavaḥ ॥ 48 ॥</l>
</lg></b>
<p><b>pravr̥ddhā</b> yathā—(māmā. 5.9)</p>
<b><lg>
<l>saṁbhūyēva sukhāni cētasi paraṁ bhūmānamātanvatē
yatrālōkapathāvatāriṇi ratiṁ prāp‍nōti nētrōtsavaḥ ।</l>
<l>yadvālēndukalōc‍cayādapacitaiḥ	sārairivōtpāditaṁ
tat paś‍yēyamanaṅgamaṅgalagr̥haṁ bhūyō'pi tasyā mukham ॥ 49 ॥</l>
</lg></b>
<p><b>saṁpr̥ktā</b> yathā—</p>
<b><lg>
<l>kapōlē	jānakyāḥ 	karikalabhadantadyutimuṣi
smarasmēraṁ	gaṇḍōḍḍamarapulakaṁ vaktramalam ।</l>
<l>muhuḥ paś‍yan śr̥ṇvan rajanicarasēnākalakalaṁ
jaṭājūṭagranthiṁ draḍhayati raghūṇāṁ paribr̥ḍhaḥ ॥ 50 ॥</l>
</lg></b>
<p><b>anuvartinī</b> yathā—(māmā. 2.24)</p>
<b><lg>
<l>nyastālaktakaraktamālyavasanā	pāṣāṇḍacaṇḍālayōḥ
pāpārambhavatōrmr̥gīva	vr̥kayōrbhīrurgatā	gōcaram ।</l>
<l>sēyaṁ bhūrivasōrvasōriva sutā mr̥tyōrmukhē vartatē
hā dhik kaṣṭamaniṣṭamastakaruṇaḥ kō'yaṁ vidhēḥ prakramaḥ ॥ 51 ॥</l>
</lg></b>
<p><b>rasē jātā</b> yathā—</p>
<b><lg>
<l>ayaṁ tē vidrumacchāyō marumārga ivādharaḥ ।</l>
<l>kasya nō kurutē mugdhē pipāsākulitaṁ manaḥ ॥ 52 ॥</l>
</lg></b>
<pb n="809"/>
<p><b>anubandhinī</b> yathā—(śāku. 3.21)</p>
<b><lg>
<l>aparikṣatakōmalasya yāvat kusumasyēva navasya ṣaṭ‍padēna ।</l>
<l>adharasya pipāsatā mayā tē sadayaṁ sundari ! gr̥hyatē rasō'sya ॥ 53 ॥</l>
</lg></b>
<p><b>pravr̥ddhā</b> yathā—(śāku. 3.22)</p>
<b><lg>
<l>muhuraṅgulisaṁvr̥tādharōṣṭhaṁ	pratiṣēdhākṣaraviklabābhirāmam ।</l>
<l>mukhamaṁsavivarti pakṣmalākṣyāḥ kathamapyunnamitaṁ na cumbitaṁ tu ॥ 54 ॥</l>
</lg></b>
<p><b>saṁpr̥ktā</b> yathā—</p>
<b><lg>
<l>śikhariṇi k‍va nu nāma kiyac‍ciraṁ kimabhidhānamasāvakarōt tapaḥ ।</l>
<l>taruṇi ! yēna tavādharapāṭalaṁ daśati bimbaphalaṁ śukaśāvakaḥ ॥ 55 ॥</l>
</lg></b>
<p><b>anuvartinī</b> yathā—</p>
<b><lg>
<l>nirānandaḥ kaundē madhuni vidhurō bālavakulē
na sālē sālambō lavamapi lavaṅgē na ramatē ।</l>
<l>priyaṅgau nāsaṅgaṁ racayati na cūtē vicarati
smaraṁllakṣmīlīlākamalamadhupānaṁ	madhukaraḥ ॥ 56 ॥</l>
</lg></b>
<p><b>gandhē jātā</b> yathā—(māmā. 7.5)</p>
<b><lg>
<l>prāsādānāmupari	valabhījālavātāyanēbhyō
bhrāntāvr̥ttiḥ	pariṇatasurāgandhasamparkahr̥dyaḥ ।</l>
<l>mālyāmōdī	muhurupacitassphārakarpūravāsō
vāyuryūnāmabhimatavadhūsannidhānaṁ	vyanakti ॥ 57 ॥</l>
</lg></b>
<p><b>anubandhinīṁ</b> yathā—(raghu. 3.3)</p>
<b><lg>
<l>tadānanaṁ mr̥tsurabhi kṣitīśvarō rahaḥ samāghrāya na tr̥p‍timāyayau ।</l>
<l>karīva siktaṁ pr̥ṣataiḥ payōmucāṁ śucivyapāyē vanarājipalvalam ॥ 58 ॥</l>
</lg></b>
<p><b>pravr̥ddhā</b> yathā—(māgha. 6.12)</p>
<b><lg>
<l>surabhiṇi śvasitē dadhatastr̥ṣaṁ navasudhāmadhurē ca tavādharē ।</l>
<l>alamalēriva gandharasāvamū mama na saumanasau manasō mudē ॥ 59 ॥</l>
</lg></b>
<p><b>saṁpr̥ktā</b> yathā—(kusaṁ. 8.76)</p>
<b><lg>
<l>ārdrakēsarasugandhi tē mukhaṁ mattamattanayanaṁ svabhāvataḥ ।</l>
<l>atra labdhavasatirguṇāntaraṁ kiṁ vilāsini ! madaḥ kariṣyati ॥ 60 ॥</l>
</lg></b>
<pb n="810"/>
<p><b>anuvartinī</b> yathā—</p>
<b><lg>
<l>gēhājirēṣu	navaśālikaṇāvapātagandhānubhāvasubhagēṣu	kr̥ṣīvalānām ।</l>
<l>ānandayanti musalōllasanāvadhūtapāṇiskhalad‍valayapaddhatayō vadhūbhyaḥ ॥ 61 ॥</l>
</lg></b>
<p>(<b>1.7 sāmprayōgikī</b>)</p>
<p><b>saṁprayōgaprayōjanā sāmprayōgikī</b> । sāpi pañcadhaiva । tatra
<b>jātā</b> yathā—</p>
<b><lg>
<l>uttiṣṭhantyā ratāntē bharamuragapatau pāṇinaikēna kr̥tvā
dhr̥tvā cānyēna vāsō vigalitakabarībhāramaṁsē vahantyāḥ ।</l>
<l>bhūyastatkālakāntidviguṇitasurataprītinā śauriṇā vaḥ
śayyāmāliṅgya nītaṁ vapuralasalasad‍bāhu lakṣmyāḥ punātu ॥ 62 ॥</l>
</lg></b>
<p><b>anubandhinī</b> yathā—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁ vimuñca ma ma mēti ca mandaṁ jalpitaṁ jayati mānavatīnām ॥ 63 ॥</l>
</lg></b>
<p><b>pravr̥ddhā</b> yathā—</p>
<b><lg>
<l>dhanyāsstha yāḥ kathayatha priyasaṅgamē'pi
visrabdhacāṭukaśatāni	ratāntarēṣu ।</l>
<l>nīvīṁ prati praṇihitē tu karē priyēṇa
sakhyaḥ ! śapāmi yadi kiñcidapi smarāmi ॥ 64 ॥</l>
</lg></b>
<p><b>saṁpr̥ktā</b> yathā—</p>
<b><lg>
<l>adyāpi tat kanakakuṇḍalaghr̥ṣṭagaṇḍa—
māsyaṁ smarāmi viparītaratābhiyōgē ।</l>
<l>āndōlanaśramajalasphuṭagharmabindu—
muktāphalaprakaravicchuritaṁ priyāyāḥ ॥ 65 ॥</l>
</lg></b>
<p><b>anubandhinī</b> yathā, <b>uttaracaritē</b> citradarśanāntaraṁ rāmasya—(urāca. 1.27)</p>
<b><lg>
<l>kimapi kimapi mandaṁ mandamāsattiyōgā—
daviralitakapōlaṁ	jalpatōrakramēṇa ।</l>
<l>sapulakaparimbhavyāpr̥taikaikadōṣṇō—
raviditagatayāmā rātrirēva vyaraṁsīt ॥ 66 ॥</l>
</lg></b>
<pb n="811"/>
<p>(<b>1.8 ābhimānikī</b>)</p>
<p><b>abhimānaprabhavā ābhimānikī</b> । sāpi pañcadhā । tatra
<b>jātā</b> yathā—(urāca. 2.19)</p>
<b><lg>
<l>akiñcidapi	kurvāṇaḥ	saukhyairduḥkhānyapōhati ।</l>
<l>tat tasya kimapi dravyaṁ yō hi yasya priyō janaḥ ॥ 67 ॥</l>
</lg></b>
<p><b>anubandhinī</b> yathā—</p>
<b><lg>
<l>yadēva rōcatē mahyaṁ tadēva kurutē priyā ।</l>
<l>iti vētti na jānāti tat priyaṁ yat karōti sā ॥ 68 ॥</l>
</lg></b>
<p><b>pravr̥ddhā</b> yathā—(urāca. 1.39)</p>
<b><lg>
<l>advaidhaṁ sukhaduḥkhayōranuguṇaṁ sarvāsvavasthāsu yad
visrambhō hr̥dayasya yatra jarasā yasminnahāryō rasaḥ ।</l>
<l>kālēnāvaraṇātyayāt pariṇatē yat s‍nēhasārē sthitaṁ
bhadraṁ tasya sumānuṣasya kathamapyēkaṁ hi tat prāpyatē ॥ 69 ॥</l>
</lg></b>
<p><b>sampr̥ktā</b> yathā—(urāca. 1.38)</p>
<b><lg>
<l>iyaṁ	gēhē	lakṣmīriyamamr̥tavarttirnayanayō—
rasāvasyāḥ sparśō vapuṣi bahulaścandanarasaḥ ।</l>
<l>ayaṁ bāhuḥ kaṇṭhē śiśiramasr̥ṇō mauktikasaraḥ
kimasyā na prēyō yadiparamasahyastu virahaḥ ॥ 70 ॥</l>
</lg></b>
<p><b>anuvartinī</b> yathā—(raghu. 15.61)</p>
<b><lg>
<l>ślāghyastyāgō'pi vaidēhyāḥ patyuḥ prāgvaṁśavāsinaḥ ।</l>
<l>ananyajānērāsīd yat saiva jāyā hiraṇmayī ॥ 71 ॥</l>
</lg></b>
<p>(<b>2. prītiḥ —8</b>)</p>
<p>ratirēva asaṁprayōgaprayōjanā <b>prītiḥ</b> । sāpi sāmprayōgikīṁ vinā ābhyāsikyā
saha rativadaṣṭaprakāraiva । punaśca jātādibhēdāt pratyēkaṁ pañcadhā । atra
<b>(2.1) naisargikī</b></p>
<p><b>jātā</b> yathā— (śāku. 7.17)</p>
<pb n="812"/>
<b><lg>
<l>ālakṣyadantamukulānanabaddhahāsairavyaktavarṇaramaṇīyavacaḥ pravr̥ttīn ।</l>
<l>aṅkāgatān praṇayinastanayān vahantō dhanyāstadaṅgarajasā paruṣībhavanti ॥ 72 ॥</l>
</lg></b>
<p><b>anubandhinī</b> yathā—(vikramō.5.12)</p>
<b><lg>
<l>iyaṁ tē jananī prāp‍tā tvadālōkanatatparā ।</l>
<l>s‍nēhaprasravanirbhinnamudvahantī	stanāṁśukam ॥ 73 ॥</l>
</lg></b>
<p><b>prakr̥ṣṭā</b> yathā—(raghu. 3.26)</p>
<b><lg>
<l>tamaṅkamārōpya śarīrayōgajaiḥ sukhairniṣiñcantamivāmr̥taṁ tvaci ।</l>
<l>upāntasammīlitalōcanō nr̥paścirāt sukhasparśarasajñatāṁ yayau ॥ 74 ॥</l>
</lg></b>
<p><b>samparkiṇī</b> yathā—</p>
<b><lg>
<l>apariṣvajya bharataṁ nāsti mē gacchatō dhr̥tiḥ ।</l>
<l>asmad‍‍viyōgaduḥkhāntaṁ na tvēnaṁ draṣṭumutsahē ॥ 75 ॥</l>
</lg></b>
<p><b>anugāminī</b> yathā—(vikramō. 5.14)</p>
<b><lg>
<l>ahaṁ hi putriṇāmagryaḥ satputrēṇa tavāmunā ।</l>
<l>paulōmīsambhavēnēva	jayantēna	purandaraḥ ॥ 76 ॥</l>
</lg></b>
<p><b>(2.2) sāṁsargikī</b></p>
<p><b>jātā</b> yathā—(urāca. 1.32)</p>
<b><lg>
<l>diṣṭyā	saiṣa	mahābāhurañjanānandavardhanaḥ ।</l>
<l>yasya vīryēṇa kr̥tinō vayaṁ na bhuvanāni ca ॥ 77 ॥</l>
</lg></b>
<p><b>anubandhinī</b> yathā—(urāca. 1.9)</p>
<b><lg>
<l>viśvambharā bhagavatī bhavatīmasūta rājā prajāpatisamō janakaḥ pitā tē ।</l>
<l>tēṣāṁ vadhūstvamasi nandini ! pārthivānāṁ yēṣāṁ kulēṣu savitā ca gururvayaṁ ca ॥</l>
</lg></b>
<p><b>prakr̥ṣṭā</b> yathā—(mavīca. 1.21)</p>
<b><lg>
<l>utpattirdēvayajanād brahmavādī nr̥paḥ pitā ।</l>
<l>suprasannōjjvalā mūrtirasyāḥ s‍nēhaṁ karōti mē ॥ 79 ॥</l>
</lg></b>
<p><b>saṁpr̥ktā</b> yathā—(vikramō. 1.14)</p>
<b><lg>
<l>yāvat punariyaṁ subhrūrutsukābhiḥ samutsukā ।</l>
<l>sakhībhiryāti saṁyōgaṁ latābhiśśrīrivārtavī ॥ 80 ॥</l>
</lg></b>
<pb n="813"/>
<p><b>anubandhinī</b> yathā—(raghu. 13.72)</p>
<b><lg>
<l>laṅkēśvarapraṇati/yabhaṅgadr̥ḍhavrataṁ tad vandyaṁ yugaṁ caraṇayōrjanakātmajāyāḥ ।</l>
<l>jyēṣṭhānuvr̥ttijaṭilaṁ ca śirō'sya sādhōranyōpāvanamabhūdubhayaṁ samētya ॥ 81 ॥</l>
</lg></b>
<p><b>(2.3) ābhiyōgikī</b></p>
<p><b>jātā</b> yathā—(śāku. 7.26)</p>
<b><lg>
<l>putrasya tē raṇaśirasyayamagrayāyī duṣyantaṁ ityabhimatō bhuvanasya bhartā ।</l>
<l>cāpēna yasya vinivartitakarmajātaṁ tatkōṭimatkuliśamābharaṇaṁ maghōnaḥ ॥ 82 ॥</l>
</lg></b>
<p><b>anubandhinī</b> yathā—(raghu. 13.72)</p>
<b><lg>
<l>durjātabandhurayamr̥kṣaharīśvarō mē paulastya ēṣa samarēṣu puraḥ prahartā ।</l>
<l>ityādarēṇa kathitau raghunandanēna vyatkramya lakṣmaṇamubhau bharatō vavandē ॥ 83 ॥</l>
</lg></b>
<p><b>prakr̥ṣṭā pravr̥ddhā</b> yathā—(urāca. 3.24)</p>
<b><lg>
<l>dadatu taravaḥ puṣpairarghyaṁ phalaiśca madhuś‍cyutaḥ
sphuṭitakamalāmōdaprāyāḥ prayā/vāntu vanānilāḥ ।</l>
<l>kalamaviralaṁ rajayatkaṇṭhāḥ k‍vaṇantu śakuntayaḥ
punaridamayaṁ dēvō rāmaḥ svayaṁ vanamāgataḥ ॥ 84 ॥</l>
</lg></b>
<p><b>saṁpr̥ktā</b> yathā—(vārā. 7.40.23)</p>
<b><lg>
<l>tadaṅgēṣu jarāṁ yātu yat tvayōpakr̥taṁ mama ।</l>
<l>naraḥ pratyupakārāṇāmāpatsu labhatē phalam ॥ 85 ॥</l>
</lg></b>
<p><b>anugāminī</b> yathā—(śāku. 7.2)</p>
<b><lg>
<l>antargataprārthanamantikasthaṁ jayantamudvīkṣya kr̥tasmitēna ।</l>
<l>āmr̥ṣṭa—vakṣō—haricandranāṅkā mandāramālā hariṇā pinaddhā ॥ 86 ॥</l>
</lg></b>
<p><b>(2.4) ādhyātmikī</b></p>
<p><b>jātā</b> yathā—(kirātā. 11.8)</p>
<b><lg>
<l>paritastaṁ	pr̥thāsūnurlōbhēna	paritastēra ।</l>
<l>avijñātē'pi bandhau hi balāt prahlādatē manaḥ ॥ 87॥</l>
</lg></b>
<p><b>anubandhinī</b> yathā—(vikramō. 5.9)</p>
<b><lg>
<l>bāṣpānvitā nipatitā mama dr̥ṣṭirasmin vātsalyabandhi hr̥dayaṁ manasaḥ pramōdaḥ ।</l>
<l>sañjātavēpathubhirujjhitadhairyavr̥ttiricchāmi	cainamadayaṁ	parirabdhumaṅgaiḥ ॥ 88 ॥</l>
</lg></b>
<pb n="814"/>
<p><b>prakr̥ṣṭā</b> yathā—(śāku. 7.19)</p>
<b><lg>
<l>anēna kasyāpi kulāṅkurēṇa spr̥ṣṭasya gātrēṣu sukhaṁ mamaitat ।</l>
<l>kāṁ nirvr̥tiṁ cētasi tasya kuryād yasyāyamaṅgāt kr̥tinaḥ prārūḍhaḥ ॥ 89 ॥</l>
</lg></b>
<p><b>saṁpr̥ktā</b> yathā—(urāca. 6.11)</p>
<b><lg>
<l>virōdhō viśrāntaḥ prasarati rasō nirvr̥tighana—
stadauddhatyaṁ k‍vāpi vrajati vinayaḥ prahvayati mām ।</l>
<l>jhaṭityasmin dr̥ṣṭē kimapi paravānasmi yadi vā
mahārghastīrthānāmiva hi mahatāṁ kō'pyatiśayaḥ ॥ 90 ॥</l>
</lg></b>
<p><b>anugāminī</b> yathā—(urāca. 5.16)</p>
<b><lg>
<l>yadr̥cchāsaṁvādaḥ	kimu	guṇagaṇānāmatiśayaḥ
purāṇō	vā	janmāntaranibiḍabaddhaḥ	paricayaḥ ।</l>
<l>nijō vā sambandhaḥ kimu vidhivaśāt kō'pyaviditō
mamaitasmin	dr̥ṣṭē	hr̥dayamavadhānaṁ	racayati ॥ 91 ॥</l>
</lg></b>
<p><b>(2.5) aupamānikī</b></p>
<p><b>jātā</b> yathā—(urāca. 5.3)</p>
<b><lg>
<l>munijanaśiśurēkaḥ sarvataḥ saṁprakōpānnava iva raghuvaṁśasyāprasiddhaḥ/ddhi-prarōhaḥ ।</l>
<l>dalitakarikapōlagranthiṭaṅkāraghōrajvalitaśarasahastraḥ kautukaṁ mē karōti ।</l>
</lg></b>
<p><b>anubandhinī</b> yathā—(urāca. 4.19)</p>
<b><lg>
<l>kuvalayadalas‍nigdhaś‍yāmaḥ śikhaṇḍakamaṇḍanō
vaṭupariṣadaṁ	puṇyaśrīkaśśriyaiva	sabhājayan ।</l>
<l>punariva śiśurbhūtvā vatsaḥ sa mē raghunandanō
jhaṭiti kurutē dr̥ṣṭaḥ kō'yaṁ dr̥śōramr̥tāñjanam ॥ 93 ॥</l>
</lg></b>
<p><b>prakr̥ṣṭā</b> yathā—(urāca. 4.22)</p>
<b><lg>
<l>vatsāyāśca raghūdvahasya ca śiśāvasminnabhivyajyatē
sampr̥ktiḥ pratibimbitēva nikhilā saivākr̥tiḥ sā dyutiḥ ।</l>
<l>sā vāṇī vinayaḥ sa ēva sahajaḥ puṇyānubhāvō'pyasau
hā hā dēvi ! kimutpathairmama manaḥ pāriplavaṁ dhāvati ॥ 94 ॥</l>
</lg></b>
<pb n="815"/>
<p><b>saṁpr̥ktā</b> yathā—(urāca. 5.4)</p>
<b><lg>
<l>atiśayitasurāsuraprabhāvaṁ śiśumavalōkya tavaiva tulyarūpam ।</l>
<l>kuśikasutamakhadviṣāṁ pramāthē dhr̥tadhanuṣaṁ raghunandanaṁ smarati ॥ 95 ॥</l>
</lg></b>
<p><b>anugāminī</b> yathā—(urāca. 5.17)</p>
<b><lg>
<l>tadākārādhikākāramāliṅgya tvāṁ sudurlabham ।</l>
<l>vatsacchadmā punarvatsassa ēvāliṅgyatē mayā ॥ 96 ॥</l>
</lg></b>
<p><b>(2.6) vaiṣayikī</b> punaḥ pañcadhā । tatra—</p>
<p><b>śabdē jātā</b> yathā—(urāca. 5.17)</p>
<b><lg>
<l>ētē	tē	kuharēṣu	gadgadanadgōdāvarīvārayō
mēghāliṅgitatuṅganīlaśikharāḥ kṣīṇībhr̥tō dakṣiṇāḥ ।</l>
<l>anyōnyapratighātasaṁkuladalatkallōlakōlāhalai—
rutālāsta imē gabhīrapayasaḥ puṇyāḥ saritsaṅgamāḥ ॥ 97 ॥</l>
</lg></b>
<p><b>anubandhinī</b> yathā—</p>
<b><lg>
<l>nādhanyaiḥ kṣaṇadāvirāmamadhurāḥ kiñcid‍‌vinidrālasa—
śrōtraikavramugdhacāraṇavadhūdantacchādāyāsinaḥ	।</l>
<l>śrūyantē	mr̥dupītavaktramarutaḥ	paurāṇarītikrama—
vyālōlāṅguliruddhamuktasuṣiraśrōṇīravā	vēṇavaḥ ॥ 98 ॥</l>
</lg></b>
<p><b>prakr̥ṣṭā</b> yathā—</p>
<b><lg>
<l>avyāt	svarlōkacūḍāmaṇipaṭalaśikhāśrēṇiśōṇīkr̥tāṅghrau
kṣōṇībhāraṁ vinētuṁ jaṭharajuṣi jagad‍bāndhavē dēvakī vaḥ ।</l>
<l>rājñāmuddāmadōṣṇāṁ	raṇaśirasi	lasatkīkasacchēdabhīmāḥ
śastrāṇāṁ k‍vāṇakārāḥ pratihitaguravō yacch‍rutē/rdōhadō/nō'bhūt ॥ 99 ॥</l>
</lg></b>
<p><b>saṁpr̥ktā</b> yathā—(urāca. 6.17)</p>
<b><lg>
<l>atha kō'yamindramaṇimēcakacchavirdhvaninaiva baddhapulakaṁ karōti mām ।</l>
<l>navanīlanīradharadhīragarjitakṣaṇalabdhakuṭmalakadambadanturam ॥ 100 ॥</l>
</lg></b>
<p><b>anugāminī</b> yathā—(māmā. 6.4)</p>
<b><lg>
<l>asmākamēkapada ēva marud‌vikīrṇajīmūtajālarasitānukr̥tirninādaḥ ।</l>
<l>gambhīramaṅgalamr̥daṅgasahasrajanmā śabdāntaragrahaṇaśaktimapākarōti ॥ 101 ॥</l>
</lg></b>
<pb n="816"/>
<p><b>sparśē jātā</b> yathā—(kusaṁ. 1.15)</p>
<b><lg>
<l>bhāgīrathīnirjharaśīkarāṇāṁ vōḍhā muhuḥ kampitadēvadāruḥ ।</l>
<l>yad‍vāyuranviṣṭamr̥gaiḥ kirātairāsēvyatē bhinnaśikhaṇḍibarhaḥ ॥ 102 ॥</l>
</lg></b>
<p><b>anubandhinī</b> yathā—(māgha. 13.16)</p>
<b><lg>
<l>iha/bha—tuṅgakumbhaghaṭitētarētarastanabhāradūravinivāritōdaram/rāḥ ।</l>
<l>pariphullēgaṇḍaphalakāḥ parasparaṁ parirēbhirē kukurakauravastriyaḥ ॥ 103 ॥</l>
</lg></b>
<p><b>prakr̥ṣṭā</b> yathā—(urāca. 6.8)</p>
<b><lg>
<l>dinakarakulacandra candrakētō ! sarabhasamēhi dr̥ḍhaṁ pariṣvajē tvām ।</l>
<l>tuhinaśakalaśītalaistavāṅgaiḥ śamamupayātu mamāpi cittadāhaḥ ॥ 104 ॥</l>
</lg></b>
<p><b>saṁpr̥ktā</b> yathā—(māmā. 9.38)</p>
<b><lg>
<l>tadētadasitōllasaddyuti	 śarīramasminnabhū—
nmamāpi dr̥ḍhapīḍanairapi na tr̥p‍tirāliṅganaiḥ ।</l>
<l>yadullasitavibhramāñcitanipītavatyaḥ	purā
navapraṇayavibhramākulitamālatīdr̥ṣṭayaḥ	॥ 105 ॥</l>
</lg></b>
<p><b>anugāminī</b> yathā—(śāku. 4.11)</p>
<b><lg>
<l>ramyāntaraḥ	kamalinībharitaissarōbhiśchāyādrumairniyamitārkamayūrakhatāpaḥ ।</l>
<l>bhūyāt kuśēśayarajōmr̥durēṇurasyāḥ śāntānukūlapavanaśca śivaśca panthāḥ ॥</l>
</lg></b>
<p><b>rūpē jātā</b> yathā—(māmā. 7.5)</p>
<b><lg>
<l>ayamabhinavamēghaś‍yāmalōttuṅgasānu—
rmadamukharamayūrīmuktasaṁsaktakēkaḥ	।</l>
<l>śakuniśabalanīlānōkahas‍nigdhavarṣā/rṣmā
vitarati br̥hadaśamā parvataḥ prītimakṣṇōḥ ॥ 107 ॥</l>
</lg></b>
<p><b>anubandhinī</b> yathā—(visā.1.25, bārā.5.38)</p>
<b><lg>
<l>sāmyaṁ saṁprati sēvatē vicakilaṁ ṣāṇmāsikairmauktikai—
rbāhlīkīdaśanavraṇāruṇadalaiḥ	puṣpairaśōkō'rcitaḥ ।</l>
<l>hūṇīnāṁ kurutē madhūkakusumaṁ lāvaṇyaluṇṭākatāṁ
lāṭīnābhinibhaṁ cakāsti ca patadvr̥ntāgrataḥ kēsaraḥ ॥ 108 ॥</l>
</lg></b>
<pb n="817"/>
<p><b>prakr̥ṣṭā</b> yathā—</p>
<b><lg>
<l>pr̥ṣṭhēṣu śaṅkhaśakalacchaviṣu cchadānāṁ rājībhiraṅkitamalaktakalōhinībhiḥ ।</l>
<l>gōrōcanāharitababhrubahiḥpalāśamāmōdatē kumudamambhasi palvalasya ॥ 109 ॥</l>
</lg></b>
<p><b>saṁpr̥ktā</b> yathā—</p>
<b><lg>
<l>abhīkapītāntikadhūsarēbhyō garbhasthatāmbūlarasāruṇēbhyaḥ ।</l>
<l>pariśramaṁ karṣati kāñcanāraṁ pāñcālanārīdaśanacchadēbhyaḥ ॥ 110 ॥</l>
</lg></b>
<p><b>anugāminī</b> yathā—</p>
<b><lg>
<l>tiktāvilāsānyadhunā	purāṇamāñjiṣṭhacēlacchavidhūsarāṇi ।</l>
<l>alambusāyāḥ kusumāni sīm‍ni lōlanti mandaṁ marudāhatāni ॥ 111 ॥</l>
</lg></b>
<p><b>rasē jātā</b> yathā—</p>
<b><lg>
<l>ucchvasyōcchvasya dīrghaṁ kathamapi śanakaiḥ pāṭalāgandhagamyaṁ
prabhraṣṭaṁ	karkarītaḥ	sphuṭasitasikatāsēkasatkarṇikāyāḥ ।</l>
<l>durād	dhārānipātapravitatakaṇikāsicyamānānēna
svacchaṁ dhanyēna vāri drutatuhinajaḍaṁ pīyatē pāṇinaiva ॥ 112 ॥</l>
</lg></b>
<p><b>anubandhinī</b> yathā—</p>
<b><lg>
<l>ikṣudaṇḍasya madya/ṇḍasya dadh‍naḥ piṣṭakr̥tasya ca ।</l>
<l>varāhasya ca māṁsasya saiṣa gacchati phālgunaḥ ॥ 113 ॥</l>
</lg></b>
<p><b>prakr̥ṣṭā</b> yathā—(mavīca. 3.2)</p>
<b><lg>
<l>saṁjñapyatē vatsatarī sarpiṣyannaṁ ca pacyatē ।</l>
<l>śrōtriya ! śrōtriyagr̥hānāgatō'si juṣasva naḥ ॥ 114 ॥</l>
</lg></b>
<p><b>saṁpr̥ktā</b> yathā—(māgha. 3.81)</p>
<b><lg>
<l>lavaṅgamālākalitāvataṁsāstē nārikēlāntarapaḥ pibantaḥ ।</l>
<l>āsvāditārdrakramukāḥ samudrādabhyāgatasya pratipattimāpuḥ ॥ 115 ॥</l>
</lg></b>
<p><b>anugāminī</b> yathā—(raghu.4.65)</p>
<b><lg>
<l>vinayantē sma tadyōdhā madhubhirvijayaśramam ।</l>
<l>āstīrṇājinarat‍nāsu	drākṣāvalayabhūmiṣu ॥ 116 ॥</l>
</lg></b>
<pb n="818"/>
<p><b>gandhē jātā</b> yathā—(kusaṁ. 1.9)</p>
<b><lg>
<l>kapōlakaṇḍūḥ karibhirvinētuṁ vighaṭṭitānāṁ saraladrumāṇām ।</l>
<l>yatra srutakṣīratayā prasūtaḥ sānūni gandhaḥ surabhīkarōti ॥ 117 ॥</l>
</lg></b>
<p><b>anubandhinī</b> yathā—</p>
<b><lg>
<l>vānti kahlārasubhagāḥ sap‍tacchadasugandhayaḥ ।</l>
<l>śēphālīkalikākōśakaṣāyāmōdinō'nilāḥ ॥ 118 ॥</l>
</lg></b>
<p><b>prakr̥ṣṭā</b> yathā—</p>
<b><lg>
<l>asēsaihlādaṁ	sadaruṁmii	aṇēhiṁ	muhēhiṁ ।</l>
<l>aṅgha āharapuraōṇaaa vasāgaṁdhagabbhimā sihicāḷā(?) ॥ 119 ॥</l>
</lg></b>
<p><b>saṁpr̥ktā</b> yathā—</p>
<b><lg>
<l>mūlē vr̥ntaṁ tadanu cipiṭaṁ kubjapr̥ṣṭhaṁ ca kiñcid—
vyāvr̥ttāntacchadamatha	tataḥ	śliṣṭamutpiñjalāgram ।</l>
<l>vātōddha‍ūtādavanamukhaṁ	bandhinīmuktasandhē—
rgandhāndhāḷiskhalitakusumaṁ pāṭalaṁ pāṭalāyām(?) ॥ 120 ॥</l>
</lg></b>
<p><b>anugāminī</b> yathā—</p>
<b><lg>
<l>śūnyagrāmaṭikōpakaṇṭharacitakṣudraikakūpīpayaḥ—
paryāsāhitasēkaśākikaharitkacchapradēśōdbhavāḥ ।</l>
<l>asmin hanta ! haranti hālikaratakrīḍāvimardasphuṭat—
pak‍vōrbārukagandhagandhitajarad‍gōmāyavō	vāyavaḥ ॥ 121 ॥</l>
</lg></b>
<p><b>(2.7) ābhyāsikī(/sāmprayōgikī)</b></p>
<p><b>jātā</b> yathā—(śāku. 2.5)</p>
<b><lg>
<l>mēdaśchēdakr̥śōdaraṁ laghu bhavatyutthānayōgyaṁ vapuḥ
sattvānāmupalakṣyatē vikr̥timaccittaṁ bhayakrōdhayōḥ ।</l>
<l>utkarṣaḥ sa ca dhanvināṁ yadiṣavaḥ sidhyanti lakṣyē calē
mithyaiva vyasanaṁ vadanti mr̥gayāmīdr̥g vinōdaḥ kutaḥ ॥ 122 ॥</l>
</lg></b>
<p><b>anubandhinī</b> yathā—(raghu. 9.63)</p>
<b><lg>
<l>vyāghrānabhīrābhimukhōtpatitān guhābhyaḥ phullāsanāgraviṭapāniva vāyurugṇān ।</l>
<l>śikṣāviśēṣalaghuhastatayā nimēṣāt tūṇīcakāra śarapūritavaktrarandhrān ॥</l>
</lg></b>
<pb n="819"/>
<p><b>prakr̥ṣṭā</b> yathā—(raghu. 9.69)</p>
<b><lg>
<l>iti vismr̥tānyakaraṇīyamātmanaḥ sacivāvalambitadhuraṁ dharādhipam ।</l>
<l>parivr̥ddharāgamanubaddhasēvayā mr̥gayā jahāra caturēva kāminī ॥ 124 ॥</l>
</lg></b>
<p><b>saṁpr̥ktā</b> yathā—(raghu. 9.67)</p>
<b><lg>
<l>api	turagasamīpādutpatantaṁ	mayūraṁ
na	sa	rucirakalāpaṁ bāṇalakṣīcakāra ।</l>
<l>sapadi	gatamanaskaścitramālyānukīrṇē
rativigalitabandhē	kēśapāśē	priyāyāḥ ॥ 125 ॥</l>
</lg></b>
<p><b>anugāminī</b> yathā—(śāku. 2.6)</p>
<b><lg>
<l>gāhantāṁ mahiṣāṁ nipānasalilaṁ śr̥ṅgairmuhustāḍitaṁ
chāyābaddhakadambakaṁ mr̥gakulaṁ rōmanthamabhyasyatu ।</l>
<l>visrabdhaṁ kriyatāṁ varāhatatibhirmustākṣatiḥ palvalē
viśrāmaṁ labhatāmidaṁ ca śithilajyābandhamasmaddhanuḥ ॥ 126 ॥</l>
</lg></b>
<p><b>(2.8) abhimānikī</b></p>
<p><b>jātā</b> yathā— (urāca. 5.2)</p>
<b><lg>
<l>kirati kalitakiñcitkōparajyanmukhaśrī—
ravirataguṇaguñjatkōṭinā	kārmukēṇa ।</l>
<l>samaraśirasi	cañcatpañcacūḍaścamūnā—
mupari śaratuṣāraṁ kō'pyayaṁ vīrapōtaḥ ॥ 127 ॥</l>
</lg></b>
<p><b>anubandhinī</b> yathā—</p>
<b><lg>
<l>hērambadantamusalōllikhitaikabhitti
vakṣō viśālaviśikhavraṇalāñchitaṁ mē ।</l>
<l>rōmāñcakañcukitamad‍bhutavīralābhāt
satyaṁ bravīmi parirabdhumivēcchati tvām ॥ 128 ॥</l>
</lg></b>
<p><b>prakr̥ṣṭā</b> yathā—(urāca. 6.18)</p>
<b><lg>
<l>dattēndrābhayadakṣiṇairbhagavatō	vaivastatādā	manō—
rda‍r̥p‍tānāṁ	damanāya	dīpitanijakṣātrapratāpāg‍nibhiḥ ।</l>
<l>ādityairyadi vigrahō nr̥patibhiḥ sadyō mamaitat tatō
dīp‍tāgrasphuradugradīdhitiśikhānīrājitajyaṁ	dhanuḥ ॥ 129 ॥</l>
</lg></b>
<pb n="820"/>
<p><b>saṁpr̥ktā</b> yathā—(vēsaṁ. 4.1)</p>
<b><lg>
<l>rājñō mānadhanasya kārmukabhr̥tō duryōdhanasyāgrataḥ
pratyakṣaṁ kurubāndhavasya miṣataḥ karṇasya śalyasya ca ।</l>
<l>pītaṁ tasya mayādya pāṇḍavavadhūkēśāmbarākarṣiṇaḥ
kōṣṇaṁ jīvata ēva tīkṣṇakarajakṣuṇṇādasr̥g vakṣasaḥ ॥ 130 ॥</l>
</lg></b>
<p><b>anugāminī</b> yathā—(vikramō. 2.16)</p>
<b><lg>
<l>mayā nāma jitaṁ yasmāt tvayā'yaṁ samudīryatē ।</l>
<l>jayaśabdaḥ	sahasrākṣādāgataḥ	puruṣāntaram ॥ 131 ॥</l>
</lg></b>
<b><lg>
<l>saiṣa bhāvō ratirnāma kāmakalpadrumāṅkuraḥ ।</l>
<l>sauhr̥dāṅkurakandaśca dviprakārō'pi darśitaḥ ॥ 132 ॥</l>
</lg></b>
<b><lg>
<l>bhāvāntarēbhyaḥ sarvēbhyō ratibhāvaḥ prakr̥ṣyatē ।</l>
<l>kavivargaḥ samagrō'pi tamēnamanudhāvati ॥ 133 ॥</l>
</lg></b>
<b><lg>
<l>nisargasaṁsargamukhaiḥ	prabhēdairjanmānubandhātiśayādibhiśca ।</l>
<l>idaṁ viniścitya nivēśayantaḥ kavīndrabhāvaṁ kavayō labhantē ॥ 134 ॥</l>
</lg></b>
<p><b>iti śrīmahārājādhirājabhōjadēvaviracitē śr̥ṅgāraprakāśē
ratiprakāśanō nāma</b></p>
<p><b>॥ trayōdaśaḥ prakāśaḥ ॥ 13 ॥</b></p>
<b><lg>
<l>kāmapat‍n‍yāvubhē hyētē ratiprīti tayōrasau ।</l>
<l>prakāśō bhōjadēvēna hanta gāḍhaṁ prakāśitaḥ ॥</l>
</lg></b>
<b><lg>
<l>sanātanasya mē puṇyaṁ mahadēva na saṁśayaḥ ।</l>
<l>yasyāgrē bhōjakōśō'yaṁ vivr̥tā'tmā'vatiṣṭhatē ॥</l>
</lg></b>
<pb n="821"/>
<p>atha </p>
<p><b>śrr̥ṅgāraprakāśē caturdaśaḥ prakāśaḥ</b></p>
<p>harṣādibhāvaprapañcapañcakaprakāśaḥ</p>
<p>(<b>3. harṣaḥ</b>)*</p>
<p><b>manōrathāvāp‍tau manaḥ prasādō harṣaḥ</b> । sa
<b>janmani</b> yathā—(mavīca 1.13)</p>
<b><lg>
<l>rakṣōgh‍nāni ca maṅgalāni sudinē kalpyāni dārakriyā
vaidēhyāśca raghūd‌vahasya ca kulē dīkṣāpravēśaśca naḥ ।</l>
<l>āsthāpyāni ca tāni tāni jagatāṁ kṣēmāya rāmātmanō
daityārēścaritādbhutānyatha	khalu	vyagrāḥ	pramōdāmahē ॥ 1 ॥</l>
</lg></b>
<p><b>anubandhē</b> yathā—(raghu. 3.16)</p>
<b><lg>
<l>janāya śuddhāntacarāya śaṁsatē kumārajanmāmr̥tasammitākṣaram ।</l>
<l>adēyamāsīd dvayamēva bhūpatēḥ śaśiprabhaṁ chattramubhē ca cāmarē ॥ 2 ॥</l>
</lg></b>
<p><b>prakarṣē</b> yathā—(urāca. 5.24)</p>
<b><lg>
<l>jātasya 	tē	piturapīndrajitō	nihantu—
rvatsasya	vatsa! kati	nāma	dinānyamūni ।</l>
<l>tasyāpyapatyamanutiṣṭhati		vīradharmaṁ
diṣṭyā gataṁ daśarathasya kulaṁ	pratiṣṭhām ॥ 3 ॥</l>
</lg></b>
<p><b>saṁpr̥ktē</b> yathā—(vikramō. 5.16)</p>
<b><lg>
<l>āśvāsitasya mama nāma sutōpalabdhyā
sadyastvayā saha kr̥śōdari! viprayōgaḥ ।</l>
<l>vyāvartitātaparujaḥ prathamābbhravr̥ṣṭyā
vr̥kṣasya vaidyuta ivāg‍nirupasthitō'yam ॥ 4 ॥</l>
</lg></b>
<p><b>anuvr̥ttau</b> yathā—(rat‍nā. 4.13)</p>
<b><lg>
<l>vivr̥ddhiṁ kampasya prathayatitarāṁ sādhvasavaśā—
davispaṣṭāṁ	dr̥ṣṭiṁ	tirayati	 muhurbāṣpasalilaiḥ ।</l>
<!-- NOTES pg=821!-->
*614 pr̥ṣṭhagatamud‌dēśakramamanusr̥tya bhāvā atra nōpasthāpyantē mudritēṣu saṁskaraṇēṣu vyutkramēṇōpasthāpitatvāt ।
<pb n="822"/>
<l>skhaladvarṇāṁ vāṇīṁ jaḍayatitarāṁ gadgaditayā</l>
<l>jarāyāḥ sāhāyyaṁ mama hi paritōṣō'dya kurutē ॥ 5 ॥</l>
</lg></b>
<p>(<b>4. rōmāñcaḥ</b>)</p>
<p><b>ātmanō vikṣōbhajanmā antaśśarīrōcch‌vāsō rōmāñcaḥ ।</b> tasya
<b>janmani</b> yathā—(śāku. 3.12)</p>
<b><lg>
<l>unnamitaikabhrūlatamānanamasyāḥ padāni racayantyāḥ ।</l>
<l>kaṇṭakitēna prathayati mayyanurāgaṁ kapōlēna ॥ 6 ॥</l>
</lg></b>
<p><b>anubandhē</b> yathā—(raghu. 6.81)</p>
<b><lg>
<l>sā yūni tasminnabhilāṣabandhaṁ śaśāka śālīnatayā na vak‍tum ।</l>
<l>rōmāñcalakṣyēṇa sa gātrayaṣṭiṁ bhittvā nirākramadarālakēś‍yāḥ ॥ 7 ॥</l>
</lg></b>
<p><b>prakarṣē</b> yathā—(kusaṁ. 3.68)</p>
<b><lg>
<l>vivr̥ṇvatī śailasutā'pi bhāvamaṅgaiḥ k‍vacit/sphurad‌bālakadambakalpaiḥ ।</l>
<l>sācīkr̥tā	cārutarēṇa	tasthau	mukhēna	paryastavilōcanēna ॥</l>
</lg></b>
<p><b>samparkē</b> yathā—(urāca. 3.42)</p>
<b><lg>
<l>sasvēdarōmāñcitakampitā sā jātā priyasparśasukhēna vatsā ।</l>
<l>marunnavāmbhaḥpravidhūtasiktā kadambayaṣṭiḥ sphuṭakōrakēva ॥ 9 ॥</l>
</lg></b>
<p><b>anubandhē</b> yathā—(jāha. 10.86)</p>
<b><lg>
<l>ēkasmin śayanē mayā mayasutāmāliṅgaya nidrālasā—
munnidraṁ	śayitēna	maccaraṇayōḥ	saṁvāhanavyāpr̥tā ।</l>
<l>pādāgrēṇa	tilōttamā	stanataṭē	sas‍nēhamāpīḍitā
harṣāvēgasamarpitāni	pulakānyadyāpi	nō	muñcati ॥ 90 ॥</l>
</lg></b>
<p>(<b>5. dhr̥tiḥ</b>)</p>
<p><b>abhīṣṭaprāp‍tēradhikā'spr̥hā dhr̥tiḥ ।</b></p>
<p><b>tajjanmani</b> yathā—(kirātā. 6.18)</p>
<b><lg>
<l>anusānu puṣyitalatāvitatiḥ phalitōrubhūruhaviviktavanaḥ ।</l>
<l>dhr̥timātatāna tanayasya harēstapasē'dhivastumacalāmacalaḥ ॥ 11 ॥</l>
</lg></b>
<pb n="823"/>
<p><b>anubandhē</b> yathā—</p>
<b><lg>
<l>viṣayapatiralabdhō	dhēnubhirdhātupūtaṁ
katicidabhimatāyāṁ	sīm‍ni	sīrā	vahanti ।</l>
<l>śithilayati	na	bhāryāṁ	cātithēyīṁ	saparyā—
miti	sukr̥tamanēna	vyañjitaṁ	naḥ	phalēna ॥ 12 ॥ (?)</l>
</lg></b>
<p><b>prakarṣē</b> yathā—(rat‍nā‍. 4. 19)</p>
<b><lg>
<l>yātō	vikramabāhurātmasamatāṁ	prāp‍tēyamurvītalē
sāraṁ	sāgarikā	sasāgaramahīprāp‍tyēkahētuḥ	priyā ।</l>
<l>dēvī prītimupāgatā ca bhaginīlābhājjitāḥ kōsalāḥ
kiṁ nāsti tvayi satyamātyavr̥ṣabhē yasmin karōmi spr̥hām ॥ 13 ॥</l>
</lg></b>
<p><b>saṁparkē</b> yathā—(māmā. 2.3)</p>
<b><lg>
<l>nikāmaṁ	kṣāmāṅgī	sarasakadalīgarbhasubhagā
kalāśēṣā	mūrtiśśaśina	iva	nētrōtsavakarī ।</l>
<l>avasthāmāpannā	madanadahanōddāhavidhurā—
miyaṁ naḥ kalyāṇī ramayati manō mōhayati ca ॥ 14 ॥</l>
</lg></b>
<p><b>anugamē</b> yathā—</p>
<b><lg>
<l>abhyuṣṇāt saghr̥tādannādacchidrād vāsasaḥ sitāt ।</l>
<l>aparaprēṣyabhāvācca bhūri vāñchan vinaś‍yati ॥ 15 ॥</l>
</lg></b>
<p>(<b>6. hāsaḥ</b>)</p>
<p><b>harṣādibhirmanōvikāsaviśēṣō hāsaḥ ।</b></p>
<p><b>tajjanma</b> yathā—</p>
<b><lg>
<l>ētat kiṁ śirasi sthitaṁ mama pituḥ? khaṇḍaḥ sudhādīdhitēḥ
lalāṭaṁ kimidaṁ? vilōcanamidaṁ; hastē'sya kiṁ? pannagaḥ ।</l>
<l>itthaṁ	krauñcaripōḥ	kramādupagatē	digvāsasaḥ	śūlinaḥ
praś‍nē	vāmakarōparōdhasubhagaṁ	dēvyāḥ	smitaṁ pātu vaḥ ॥ 16 ॥</l>
</lg></b>
<p><b>anubandhē</b> yathā—</p>
<b><lg>
<l>mātarjīva!	kimētadañjaligataṁ	tātēna	gōpāyyatē?
vatsa! svādu phalaṁ; prayacchati na mē; gatvā gr̥hāṇa svayam ।</l>
<pb n="824"/>
<l>gauryētthaṁ	gaditē	guhē vighaṭayatyākr̥ṣya	sandhyāñjaliṁ
śambhōrbhinnasamādhiruddharabhasō	hāsōd‍gamaḥ	pātu	vaḥ ॥ 17 ॥</l>
</lg></b>
<p><b>prakarṣō</b> yathā—</p>
<b><lg>
<l>sa	ēṣa	bhuvanatrayaprathitasaṁyamaḥ	śaṅkarō
bibharti	vapuṣā'dhunā	virahakātaraḥ	kāminīm ।</l>
<l>anēna kila nirjitā vayamiti priyāyāḥ karaṁ
karēṇa paritāḍayan jayati jātahāsaḥ smaraḥ ॥ 18 ॥</l>
</lg></b>
<p><b>saṁparkō</b> yathā—(khaṇḍayaśāstiḥ 30)</p>
<b><lg>
<l>vapurdalanasambhramāt svanakharaṁ prana/viṣṭē ripau
k‍va yāta iti vismayāt prahitalōcanaḥ sarvataḥ ।</l>
<l>vr̥thēti	karadhūtibhirnipatitaṁ	punardānavaṁ
nirīkṣya	bhuvi	rēṇuvajjayati jātahāsō hariḥ ॥ 19 ॥</l>
</lg></b>
<p><b>anugamō</b> yathā—(rat‍nā. 1.2)</p>
<b><lg>
<l>autsukyēna kr̥tatvarā sahabhuvā vyāvartamānā hniyā
taistairbandhuvadhūjanasya	vacanairnītā''bhimukhyaṁ punaḥ ।</l>
<l>paś‍yantī	paramāttasādhvasarasā gaurī navē saṅgamē
saṁrōhatpulakā harēṇa hasatā''śliṣṭā	śivāyāstu vaḥ ॥ 20 ॥</l>
</lg></b>
<p>(<b>7. garvaḥ</b>)</p>
<p><b>ātmōtkarṣasambhāvanayā parāvajñānaṁ garvaḥ ।</b></p>
<p><b>tajjanma</b> yathā—(urāca. 2.39)</p>
<b><lg>
<l>yaḥ prāpat prasabhaṁ purā'mr̥tahr̥tau vahniprabhābhāsuraiḥ
pakṣālīkalitā	parapraharaṇairdhēryōcitaṁ	maṇḍanam ।</l>
<l>tēnāsmadbha‌‍ujapañjarē'tra viphalōtphālān muhuḥ kurvatā
vyālōlēna garutmatā'pi suciraṁ krīḍāśakuntāyitam ॥ 21 ॥</l>
</lg></b>
<p><b>anubandhō</b> yathā—(vēsaṁ. 3.7)</p>
<b><lg>
<l>astrajvālāvalīḍhapratibalajaladhēṁrantaraurvāyamāṇē
sēnānāthē sthitē'smin mama pitari gurau sarvadhanvīśvarāṇām ।</l>
<l>karṇālaṁ sambhramēṇa, vraja kr̥pa! samaraṁ, muñca hārdikya! śaṅkāṁ
tātē cāpadvitīyē vahati raṇadhuraṁ kō bhayasyāvakāśaḥ ? ॥ 22 ॥</l>
</lg></b>
<pb n="825"/>
<p><b>prakarṣō</b> yathā—(vēsaṁ. 3.46)</p>
<b><lg>
<l>dhr̥tāyudhō yāvadahaṁ tāvadanyaiḥ kimāyudhaiḥ ।</l>
<l>yadvā na siddhamastrēṇa mama tat kēna sētsyati ॥ 23 ॥</l>
</lg></b>
<p><b>saṁparkō</b> yathā—</p>
<b><lg>
<l>cakraṁ	vā	madhuhā	kr̥tāntagr̥hiṇīdattāgrapañcāṅgulaṁ
vajraṁ	bhūdharapakṣaśōṇitasurāpānōnmadaṁ	vā	vr̥ṣā ।</l>
<l>śūlaṁ vā'ndhakaraktabindunicitaṁ gr̥h‍ṇātu śūlāyudhō
dhr̥ṣṭadyum‍namahaṁ nihanmi samarē kaścit paritrāyatām ॥ 24 ॥</l>
</lg></b>
<p><b>anugamō</b> yathā—(urāca. 2.31)</p>
<b><lg>
<l>mainākaḥ	kimayaṁ	ruṇāddhi	gaganē	manmārgamavyāhataṁ
śaktistasya kutaḥ? sa vajrapatanād bhītō mahēndradāpi ।</l>
<l>tārkṣyaḥ? sō'pi samaṁ nijanē vibhunā jānāti māṁ rāvaṇam
āḥ; jñātaṁ sa jaṭāyurēṣa jarasā kliṣṭō vadhaṁ vāñchati ॥ 25 ॥</l>
</lg></b>
<p>(<b>8. madaḥ</b>)</p>
<p><b>madirādyupayōgānmanassammōhānandasaṁbhēdō madaḥ ।</b></p>
<p><b>tajjanma</b> yathā—(kusaṁ. 8.78)</p>
<b><lg>
<l>pārvatī tadupayōgasambhavāṁ vikriyāṁ gatavatī manōharām ।</l>
<l>apratarkyavidhiyōganirmitāmāmratēva	sahakāratāṁ	yayau ॥ 26 ॥</l>
</lg></b>
<p><b>anubandhō</b> yathā—(kusaṁ. 8.80)</p>
<b><lg>
<l>ghūrṇamānanayanaṁ skhalatpadaṁ svēdabinduma—dakāraṇasmitam ।</l>
<l>ānanēna na tu tāvadīśvaraścakṣuṣā ciramumāmukhaṁ papau ॥ 27 ॥</l>
</lg></b>
<p><b>saṁparkō</b> yathā—(kirātā. 9.73)</p>
<b><lg>
<l>śīdhupānavidhurēṣu vadhūnāṁ nigh‍natāmupagatēṣu vapuṣṣu ।</l>
<l>īhitaṁ ratirasāhitabhāvaṁ vītalakṣyamapi kāmiṣu rējē ॥ 28 ॥</l>
</lg></b>
<p><b>anugamō</b> yathā—(kirātā. 9.77)</p>
<b><lg>
<l>āmōdavāsitacalādharapallavēṣu	nidrākaṣāyitavipāṭalalōcanēṣu ।</l>
<l>vyāmr̥ṣṭapatralatikēṣu vilāsinīnāṁ śōbhāṁ babandha vadanēṣu madasya śēṣāḥ ॥ 21 ॥</l>
</lg></b>
<pb n="826"/>
<p>(<b>9. utsāhaḥ</b>)</p>
<p><b>puruṣārthēṣvāparisamāp‍tēḥ prayat‍naviśēṣa utsāhaḥ ।</b></p>
<p><b>tajjanma</b> yathā—(rāca. 15.67)</p>
<b><lg>
<l>mūrdh‍nā	jām‍bavatō'bhivādya caraṇāvāpr̥cch‌ya	sēnāpatīn
āśvāsyāśrumukhān muhuḥ priyasakhān prēṣyān samādiśya ca ।</l>
<l>ārambhaṁ	jagr̥hē	mahēndrasikharādambhōnidhērlaṅghanē
raṁhasvī	radhunāthapādarajasāmuccaiḥ	smaran	mārutiḥ ॥ 30 ॥</l>
</lg></b>
<p><b>anubandhō</b> yathā—(raghu. 6.76)</p>
<b><lg>
<l>putrō raghustasya padaṁ praśāsti mahākratōrviśvajitaḥ prayōktā ।</l>
<l>caturdigāvarjitasambhr̥tāṁ yō mr̥tpātraśēṣāmakarēd vibhūtim ॥ 31 ॥</l>
</lg></b>
<p><b>prakarṣō</b> yathā—</p>
<b><lg>
<l>diḍyātaṅgaghaṭāvibhaktacaturāghāṭā	mahī	sādhyatē;
siddhā sāpi; vadanta ēva hi vayaṁ rōmāñcitāḥ paśyata ।</l>
<l>viprāya	pratipādyatē;	kimaparaṁ;	rāmāya	tasmai	namō
yasmādāvirabhūt kathāddha‍utamidaṁ	yatraiva	cāstaṁ gatam ॥ 32 ॥</l>
</lg></b>
<p><b>samparkō</b> yathā—(raghu. 5.28)</p>
<b><lg>
<l>athādhiśiś‍yē prayataḥ pradōṣē rathaṁ raghuḥ kalpitamastragarbham ।</l>
<l>sāmantasambhāvanayaiva dhīraḥ kailāsanāthaṁ tarasā jigīṣuḥ ॥ 33 ॥</l>
</lg></b>
<p><b>anugamō</b> yathā—(urāca. 6.13)</p>
<b><lg>
<l>śak‍tyā vakṣasi mag‍nayā saha mayā mūḍhē plavaṅgādhipē
vidrāṇēṣu	ca	vidravatsu	kapiṣu	prāp‍tāvakāśē dviṣi ।</l>
<l>mā bhaiṣṭēti nirundhataḥ kapibalān	yasyōdbhaṭabhrūsthitē
marmacchēdavisaṁsthulākṣarajaḍā	vācastvayā	na	śrutāḥ ॥ 34 ॥</l>
</lg></b>
<p>(<b>10. matiḥ</b>)</p>
<p><b>śāstraparibhāvanayā'rthanirdhāraṇaṁ matiḥ ।</b> tasyā</p>
<p><b>janma</b> yathā—(śāku. 5.2)</p>
<b><lg>
<l>ramyāṇi vīkṣya madhurāṁśca niśamya śabdān
paryutsukō	bhavati	yat	sukhitō'pi jantuḥ ।</l>
<pb n="827"/>
<l>taccētasā	smarati	nūnamabōdhapūrvaṁ
bhāvasthitāni/sthirāṇi	jananāntarasauhr̥dāni ॥ 35 ॥</l>
</lg></b>
<p><b>anubandhō</b> yathā—(urāca. 6.12, māmā. 1.27)</p>
<b><lg>
<l>vyatiṣajati padārthānāntaraḥ kō'pi hētu—
rna khalu bahirupādhīn pratīyaḥ saṁśrayantē ।</l>
<l>vikasati	hi	pataṅgasyōdayē	puṇḍarīkaṁ
dravati	ca	himaraśmāvudgatē	candrakāntaḥ ॥ 36 ॥</l>
</lg></b>
<p><b>prakarṣō</b> yathā—(urāca. 3.47)</p>
<b><lg>
<l>ēkō	rasaḥ	karuṇa	ēva	nimittabhēdād
bhinnaḥ	pr̥thak	pr̥thagiva	śrayatē	vivartān ।</l>
<l>āvartabudbudataraṅgamayān	vikārā—
nambhō yathā salilamēva	hi	tat	samagram ॥ 37 ॥</l>
</lg></b>
<p><b>samparkō</b> yathā— (māmā. 8.14)</p>
<b><lg>
<l>yātā nu tad bhagavatī bhavanaṁ sakhī nō
jīvantyupaiṣyati	na	vētyatha	śaṅkitō'smi ।</l>
<l>prāyēṇa	bāndhavasuhr̥tpriyasaṅgamādi
saudāmanīsphuraṇacañcalamēṣa	saukhyam ॥ 38 ॥</l>
</lg></b>
<p><b>anugamō</b> yathā—</p>
<b><lg>
<l>tadētat	tarkāṇāmapathamapadaṁ	viśvavacasā—
manādhāraṁ	buddhērniyatakaraṇagrāmasuhr̥daḥ ।</l>
<l>yadālōkē	yūnāṁ	kanakaphalakasphārajaghanā
ghanā lōkā tanvī kimapi kamanīyaṁ janayati ॥ 39 ॥</l>
</lg></b>
<p>(<b>11. vitarkaḥ</b>)</p>
<p><b>arthēṣu yathāmati ūhō vitarkaḥ ।</b> tasya</p>
<p><b>janma</b> yathā—(kusaṁ. 1.41)</p>
<b><lg>
<l>śirīṣapuṣpādhikasaukumāryau bāhū tadīyāviti mē vitarkaḥ ।</l>
<l>parājitēnāpi kr̥tau harasya yau kaṇṭhapāśō makaradhvajēna ॥ 40 ॥</l>
</lg></b>
<pb n="828"/>
<p><b>anubandhō</b> yathā—(śāku. 2.9)</p>
<b><lg>
<l>citra nivēś‍ya parikalpitasattvayōgā
rūpōccayēna	vidhinā manasā kr̥tā nu ।</l>
<l>strīrat‍nasr̥ṣṭiraparā pratibhāti sā mē
dhāturvibhutvamanucintya vapuśca tasyā ॥ 41 ॥</l>
</lg></b>
<p><b>prakarṣō</b> yathā—(vikramō. 1.10)</p>
<b><lg>
<l>asyāḥ sargavidhau prajāpatirabhūccandrō nu kāntipradaḥ
śrr̥ṅgāraikarasaḥ svayaṁ nu madanō māsō nu puṣpākaraḥ ।</l>
<l>vēdābhyāsajaḍaḥ	kathaṁ	sa	viṣayavyāvr̥ttakautūhalō
nirmātuṁ	prabhavēnmanōharamidaṁ rūpaṁ purāṇō muniḥ ॥ 42 ॥</l>
</lg></b>
<p><b>saṁparkō</b> yathā—(kusaṁ. 7.67)</p>
<b><lg>
<l>na nūnamārūḍharuṣā śarīramanēna dagdhaṁ kusumāyudhasya ।</l>
<l>vrīḍādamuṁ dēvamudīkṣya manyē saṁnyastadēhaḥ svayamēva kāmaḥ ॥ 43 ॥</l>
</lg></b>
<p><b>anugamō</b> yathā—(śāku. 1.19)</p>
<b><lg>
<l>asaṁśayaṁ kṣatraparigrahakṣamā yadāryamasyāmabhilāṣi mē manaḥ ।</l>
<l>saṁtā hi sandēhapadēṣu vastuṣu pramāṇamantaḥ karaṇapravr̥ttayaḥ ॥ 44 ॥</l>
</lg></b>
<p>(<b>12. vismayaḥ</b>)</p>
<p><b>atiśayitapadārthadarśanāccittavistārō vismayaḥ ।</b> tasya</p>
<p><b>janma</b> yathā—</p>
<b><lg>
<l>imau rambhāstambhāvupari viparītau kamalayō—
stadūrdhvaṁ rat‍nāś‍masthalamatha durūhaṁ kimapi tat ।</l>
<l>tataḥ kumbhau paścād bisakisalayē kandalamathō
tadanvindāvindīvaramadhukarāḥ;	kiṁ punaridam? ॥ 45 ॥</l>
</lg></b>
<p><b>anubandhō</b> yathā—(nīti. 67)</p>
<b><lg>
<l>itō vasati kēśavaḥ kulamitastadīyadviṣām
itaśca śaraṇārthinaḥ śikhariṇāṁ gaṇāḥ śēratē ।</l>
<l>itō'pi baḍabānalaḥ saha samastasaṁvartakai—
rahō	vitatamūrjitaṁ bharasahaṁ ca sindhōrvapuḥ ॥ 46 ॥</l>
</lg></b>
<pb n="829"/>
<p><b>prakarṣō</b> yathā—</p>
<b><lg>
<l>kr̥ṣṇōnādya/mba! gatēna rantumadhunā mr̥d bhakṣitā svēcchayā
satyaṁ kr̥ṣṇa! ka ēvamāha? musalī, mithyā'mba! paś‍yānanam ।</l>
<l>vyādēhīti vidāritē'tha vadanē dr̥ṣṭvā samagraṁ jagad
mātā yasya jagāma vismayapadaṁ pāyāt sa vaḥ kēśavaḥ ॥ 47 ॥</l>
</lg></b>
<p><b>saṁparkō</b> yathā—(urāca. 6.31, māmā. 9. 12)</p>
<b><lg>
<l>dalati hr̥dayaṁ gāḍhōdvēgaṁ dvidhā tu na bhidyatē
vahati vikalaḥ kāyō mōhaṁ na muñcati cētanām ।</l>
<l>jvalayati tanūmantardāhaḥ karōti na bhasmasāt
praharati vidhirmarmacchēdī na kr̥ntati jīvitam ॥ 48 ॥</l>
</lg></b>
<p><b>anugamō</b> yathā—</p>
<b><lg>
<l>vīcīvyāp‍taviyanniruddhavasudhaṁ	k‍vāgādharandhraṁ payō
gōlāṅgūlasalīlapāṇitulitāḥ kṣudrāḥ k‍va tē kṣmābhr̥taḥ ।</l>
<l>baddhvā dāśarathistathāpi jaladhiṁ pratyājahāra priyāṁ
grāvāṇō'pi taranti vāriṇi yadā puṁsō'nukūlō vidhiḥ ॥ 49 ॥</l>
</lg></b>
<p>(<b>13. vaiklabyam</b>)</p>
<p><b>raudrādidarśanānmanasō vaiklabyaṁ bhayam ।</b></p>
<p><b>tajjanma</b> yathā—</p>
<b><lg>
<l>mantrām mr̥tyujitō japadbhirasakr̥d dhyāyadbhiriṣṭān surān
śuṣyattālubhirākulākulapadairnirvāgbhirutkāmpibhiḥ	।</l>
<l>adhvanyairiha	jīvitēśamahiṣavyādhrūmradhūmāvilā
laṅghayantē	karimāṁsaghasmararaṇatkaulēyakāḥ	pallayaḥ ॥ 50 ॥</l>
</lg></b>
<p><b>anubandhō</b> yathā—(mavīca. 2.20)</p>
<b><lg>
<l>sattvabhraṁśaviṣādibhiḥ kathamapi trastaiḥ kṣaṇaṁ vētribhi—
rdr̥ṣṭō	dr̥ṣṭivighātajihmitamukhairavyāhataprakramaḥ ।</l>
<l>rāmānvēṣaṇatatparaḥ	parijanairunmuktahāhāravaḥ
kanyāntaḥpuramēva hā praviśati kruddhō munirbhārgavaḥ ॥ 51 ॥</l>
</lg></b>
<pb n="830"/>
<p><b>prakarṣō</b> yathā—</p>
<b><lg>
<l>varāhaḥ kalyāṇaṁ vitaratu sa vō yasya śaśabhr̥—
tkalākōṭīkāntaṁ	kramavigaladabhyuddha‍r̥tibhayā ।</l>
<l>mithassaṁmūrcchadbhiścaturudadhikallōlapaṭalai—
ranāmr̥ṣṭaṁ	daṁṣṭrāśikharamadhiśētē	vasumatī ॥ 52 ॥</l>
</lg></b>
<p>(<b>14. trāsaḥ</b>)</p>
<p><b>raudrādijanmā cittacamatkāraḥ trāsaḥ ।</b> tasya</p>
<p><b>janma</b> yathā—(kirātā. 8.45)</p>
<b><lg>
<l>parisphuranmīnavighaṭṭitōravaḥ	surāṅganāstrāsavilōladr̥ṣṭayaḥ ।</l>
<l>upāyayuḥ kampitapāṇipallavāḥ sakhījanasyāpi vilōkanīyatām ॥ 53 ॥</l>
</lg></b>
<p><b>anubandhō</b> yathā—</p>
<b><lg>
<l>kiṁ mugdhē! śukapañjarēṇa rasikē! kiṁ śārikānvēṣaṇē
svacchē! muñcasi kiṁ na citraphalakaṁ kiṁ vīṇayā rāgiṇi! ।</l>
<l>nāyaṁ	bhūṣaṇasaṁgrahasya	samayō	līlāvati! tvaryatā—
mityāsan	puravidravē	bhavadaristrīṇāṁ	vayasyāgiraḥ ॥ 54 ॥</l>
</lg></b>
<p><b>prakarṣō</b> yathā—(dhva.lō. 2.5/6)</p>
<b><lg>
<l>sa pātu vō yasya hatāvaśēṣāstattulyavarṇāñjanarañjitēṣu ।</l>
<l>lāvaṇyayuktēṣvapi vitrasanti daityāḥ svakāntānayanōtpalēṣu ॥ 55 ॥</l>
</lg></b>
<p><b>saṁparkō</b> yathā—(tima. 46)</p>
<b><lg>
<l>śrutvā yaṁ sahasā gataṁ nijapurāt trāsēna nirgacchatāṁ
śatrūṇāmavarōdhanairjalalavaprasyandatāmyatpuṭāḥ	।</l>
<l>śubhrē vēś‍mani pallavinyupavanē vāpyāṁ navāmbhōruhi
krīḍādrau	ca	muhurmuhurvivalitagrīvairvimuktā	dr̥śaḥ ॥ 56 ॥</l>
</lg></b>
<p><b>anugamō</b> yathā—</p>
<b><lg>
<l>ajja vi harī camakkai kaha kaha vi ṇa maṁdarēṇa daliāiṁ ।</l>
<l>candakalākaṁdalakōmalāi	lacchīē	aṁgāi ॥ 57 ॥</l>
</lg></b>
<pb n="831"/>
<lg>
<l>(adyāpi hariścamatkr̥taḥ kathaṁ kathamapi na mandarēṇa dalitāni ।</l>
<l>candrakalākandalakōmalāni	lakṣmyā	aṅgāni ॥)</l>
</lg>
<p>(<b>15. śaṅkā</b>)</p>
<p><b>aniṣṭāgamōtprēkṣaṇaṁ śaṅkā ।</b> tasyā</p>
<p><b>janma</b> yathā—(mavīca. 2.1)</p>
<b><lg>
<l>dūrāddavīyō dharaṇīdharābhaṁ yastāṭakēyaṁ tr̥ṇavad vyadhūnōt ।</l>
<l>hantā subāhōrapi tāṭakāriḥ sa rājaputrō hr̥di bādhatē mām ॥ 58 ॥</l>
</lg></b>
<p><b>anubandhō</b> yathā—(māmā. 8.13)</p>
<b><lg>
<l>kimapi kimapi śaṅkē maṅgalēbhyō yadanyad
viramatu	parihāsaścaṇḍi!	paryutsukō'smi ।</l>
<l>kalayasi pari/kalitōṣaṁ vallabhē! dēhi vācaṁ
bhramati	hr̥dayamantarvihvalaṁ	nirdayā'si ॥ 59 ॥</l>
</lg></b>
<p><b>prakarṣō</b> yathā—(māmā. 8.12)</p>
<b><lg>
<l>mama	hi	kuvalayākṣīṁ	pratyaniṣṭaikabuddhē—
raviratamanubandhōtkampa	ēvāntarātmā ।</l>
<l>sphurati	ca khalu	cakṣurvāmamētacca	kaṣṭaṁ
vacanamiha	bhavatyōḥ sarvathā hā hatō'smi ॥ 60 ॥</l>
</lg></b>
<p><b>saṁparkō</b> yathā—(mavīca. 4.11)</p>
<b><lg>
<l>hā	vatsāḥ!	kharadūṣaṇatriśirasō vadhyāsstha	pāpasya mē
hā hā vatsa vibhīṣaṇa! tvamapi mē kāryēṇa hēyaḥ sthitaḥ ।</l>
<l>hā madvatsala vatsa rāvaṇa! mahat paś‍yāmi tē saṅkaṭaṁ
vatsē kēkasi! hā hatā'si nacirāt trīn putrakān drakṣyasi ॥ 61 ॥</l>
</lg></b>
<p><b>anugamō</b> yathā—(bārā. 9.55)</p>
<b><lg>
<l>hēlākhaṇḍitacaṇḍahēmahariṇairbāṇaiḥ	kulaṁ	vidviṣāṁ
śēṣībhūtavibhīṣaṇaṁ	guṇanidhau	kr̥tvā	tu	rāmē sthitē ।</l>
<l>pratyujjīvanaśaṅkayā	yadacitō	laṅkāpatēḥ	kātarai—
rnō muk‍tāḥ kusumastrajō na ca surairāsphālitō dundubhiḥ ॥ 62 ॥</l>
</lg></b>
<pb n="832"/>
<p>(<b>16. stambhaḥ</b>)</p>
<p><b>bhayānurāgādijanmā cēṣṭāpratighātaḥ stambhaḥ ।</b> tasya</p>
<p><b>janma</b> yathā—(raghu. 2.31)</p>
<b><lg>
<l>vāmētarastamya	bhujaḥ	praharturnakhaprabhābhūṣitakaṅkapatrē ।</l>
<l>saktāṅguliḥ sāyakapuṅkha ēva citrārpitārambha ivāvatasthē ॥ 63 ॥</l>
</lg></b>
<p><b>anubandhō</b> yathā—(sēba. 2.42)</p>
<b><lg>
<l>sāaradaṁsaṇahitthā	akkhittōvasariavēvamāṇasarīrā ।</l>
<l>sahasā lihia vva ṭhiā ṇippaṁdaṇirāalōaṇā kaiṇivahā ॥ 64 ॥</l>
</lg></b>
<lg>
<l>(sāgaradarśanatrastāḥ	ākṣip‍tāpasr̥tavēpamānaśarīrāḥ ।</l>
<l>sahasā likhitā iva sthitāḥ nisspandanirāyatalōcanāḥ kapinivahāḥ ॥)</l>
</lg>
<p><b>prakarṣō</b> yathā—(urāca. 5.13)</p>
<b><lg>
<l>vyatikara	iva	bhīmastāmasō	vaidyutaśca
praṇihitamapi	cakṣurgrastamuktaṁ	hinasti ।</l>
<l>atha	likhitamivaitat	sainyamaspandamāstē
niyatamajitavīryē	jr̥mbhatē	jr̥mbhakāstram ॥ 65 ॥</l>
</lg></b>
<p><b>saṁparkō</b> yathā—(kusaṁ. 5.85)</p>
<b><lg>
<l>taṁ vīkṣya vēpathumatī sarasāṅgayaṣṭirnikṣēpa ēva padamuddha‍r̥tamudvahantī ।</l>
<l>mārgācalavyatikarākulitēva sindhuḥ śailādhirājatanayā na yayau na tasthau ॥</l>
</lg></b>
<p><b>anugamō</b> yathā—(raghu. 2.32)</p>
<b><lg>
<l>bāhupratiṣṭambhavivr̥ddhamanyurabhyarṇamāgaskr̥tamaspr̥śadbhiḥ ।</l>
<l>rājā svatējōbhiradahyatāntarbhōgīva mantrapratibaddhavīryaḥ ॥ 67 ॥</l>
</lg></b>
<p>(<b>17. svēdaḥ</b>)</p>
<p><b>śramānurāgādyapēkṣamanaḥkṣōbhajanmā vapurjalōdbhēdaḥ svēdaḥ ।</b> tasya</p>
<p><b>janma</b> yathā—(kusaṁ. 3.36)</p>
<b><lg>
<l>himavyapāyād	viśadādharāṇāmāpāṇḍarībhūtamukhacchavīnām ।</l>
<l>svēdōdgamaḥ	kiṁpuruṣāṅganānāṁ cakrē padaṁ patraviśēṣakēṣu ॥ 68 ॥</l>
</lg></b>
<p><b>anubandhō</b> yathā—(kirātā. 17.8)</p>
<b><lg>
<l>tasyāhavāyāsavilōlamaulēḥ	saṁrambhatāmrāyatalōcanasya ।</l>
<l>nirvāpayiṣyanniva rōṣatastaṁ pras‍nāpayāmāsa mukhaṁ nidāghaḥ ॥ 69 ॥</l>
</lg></b>
<pb n="833"/>
<p><b>prakarṣō</b> yathā—(sūmu. 10)</p>
<b><lg>
<l>karasparśānandāt	pulakitapr̥thūrōjakalaśē
śramāmbhō	vāmārdhē	vamati	madanākūtasulabham ।</l>
<l>vibhōrvāraṁ vāraṁ kr̥tasamādhikōddha‍ūlanavidhiḥ/dhē—
stanau bhasmas‍nānaṁ kathamapi samāp‍taṁ vijayatē ॥ 70 ॥</l>
</lg></b>
<p><b>samparkō</b> yathā—(māgha. 10.80)</p>
<b><lg>
<l>prāpya manmathamadādatibhūmiṁ durvahastanabharāḥ suratasya ।</l>
<l>śaśramuḥ śramajalārdralalāṭaśliṣṭakēśamasitāyatakēś‍yaḥ ॥ 71 ॥</l>
</lg></b>
<p><b>anugamō</b> yathā—(raghu. 8.51)</p>
<b><lg>
<l>surataśramavāribindavō na tu tāvad viramanti tē mukhē ।</l>
<l>svayamastamitāsyahō! bata kṣayiṇāṁ dēhabhr̥tāmasāratā ॥ 72 ॥</l>
</lg></b>
<p>(<b>18. svarabhēdaḥ</b>)</p>
<p><b>harṣādijanmā vāgbhaṅgaḥ svarabhēdaḥ ।</b> tasya</p>
<p><b>janma</b> yathā—</p>
<b><lg>
<l>vāsiṣṭhaiḥ	sukr̥tōdbhavō'dhvaraśatairastyag‍nikuṇḍōdbhavō
bhūpālaḥ	paramāra	ityadhipatiḥ	sap‍tābdhikāñcērbhuvaḥ ।</l>
<l>adyāpyudgataharṣagadgadagirō	gāyanti	yasyārbudē
viśvāmitrajayōjjhitasya	bhujayōrvisphūrjitaṁ	gurjarāḥ ॥ 73 ॥</l></lg></b> (tima.)
<p><b>anubandhō</b> yathā—(raghu. 8.43)</p>
<b><lg>
<l>vilakāpa sa bāṣpagadgadaḥ sahajāmapyavadhūya dhīratām ।</l>
<l>abhitap‍tamayō'pi mārdavaṁ bhajatē; kaiva kathā śarīriṣu ॥ 74 ॥</l>
</lg></b>
<p><b>prakarṣō</b> yathā—(urāca. 1.12)</p>
<b><lg>
<l>ānandāśrutaraṅgalōcanayugaṁ	mārgārpitaṁ	bibhratī
harṣād gadgadayā girā parijanaṁ vyāpārayantī muhuḥ ।</l>
<l>saiṣā svāśayanirvikalpahr̥dayā saukhyācciraprārthitā—
dambā niṣkaruṇēna dagdhavidhinā dūraṁ visaṁvāditā ॥ 75 ॥</l>
</lg></b>
<pb n="834"/>
<p><b>saṁparkō</b> yathā—(sūmu. 3)</p>
<b><lg>
<l>pi pi priya sa sa svayaṁ mu mu mukhāsavaṁ dēhi mē
ta ta tyaja du du drutaṁ bha bha bha bhājanaṁ kāñcanam ।</l>
<l>iti	skhalitajalpitaṁ	madavaśāt	kuraṅgīdr̥śaḥ
pragē	hasitahētavē	sahacarībhiradhyaiyata ॥ 76 ॥</l>
</lg></b>
<p><b>anugamō</b> yathā—(kirātā. 9.50)</p>
<b><lg>
<l>pāṇipallavavidhūnanamantassītkr̥tāni nayanārdhanimēṣāḥ ।</l>
<l>yōṣitāṁ	rahasi	gadgadavācāmastratāmupayayurmadanasya ॥ 77 ॥</l>
</lg></b>
<p>(<b>19. vēpathuḥ</b>)</p>
<p><b>bhayānurāgādyapēkṣacittavikṣōbhajaḥ kampō vēpathuḥ ।</b></p>
<p><b>tajjanma</b> yathā—(daa. 2.23)</p>
<b><lg>
<l>mā garvamud‌vaha kapōlatalē cakāsti kāntasvahastalikhitā mama mañjarīti ।</l>
<l>anyā'pi kiṁ sakhi! na bhājanamīdr̥śānāṁ vairī na cēd bhavatu vēpathurantarāyaḥ ॥ 78 ॥</l>
</lg></b>
<p><b>anubandhō</b> yathā—(māmā. 7.2)</p>
<b><lg>
<l>rambhōru! saṁhara bhayaṁ kṣamatē vikāramutkampitasstanabharasya na madhyabhāgaḥ ।</l>
<l>itthaṁ tvayaiva kathitapraṇayaprasādaḥ saṅkalpanirvr̥tiṣu saṁstuta ēṣa dāsaḥ ॥ 79 ॥</l>
</lg></b>
<p><b>prakarṣō</b> yathā—(mavīca. 2.21)</p>
<b><lg>
<l>ātaṅkaśramasādhvasavyatikaṁrōtkampaḥ	kathaṁ	sahyatā—
maṅgairmugdhamadhūkapuṣparucibhirlāvaṇyasārairayam ।</l>
<l>unnaddhastanakumbhakuṅ‌malaguruśvāsāvabhug‍nasya	tē
madhyasya trivalītaraṅgakajuṣō bhaṅgaḥ priyē! mā ca bhūt ॥ 80 ॥</l>
</lg></b>
<p><b>samparkō</b> yathā—(māmā. 1.38)</p>
<b><lg>
<l>vāraṁvāraṁ	tirayati	dr̥śāvudgatō	bāṣpapūra—
statsaṅkalpōpahitajaḍima stambhamabhyēti gātram ।</l>
<l>sadyaḥ	svidyannayamaviratōtkampalōlāṅgulīkaḥ
pāṇirlēkhāvidhuṣu nitarāṁ vartatē; kiṁ karōmi ॥ 81 ॥</l>
</lg></b>
<p><b>anugamō</b> yathā—</p>
<p><b>papphuria uṭṭhadalaaṁ</b> (atraiva pr̥. 10.365)</p>
<pb n="835"/>
<p>(<b>20. vrīḍā</b>)</p>
<p><b>varṇanānurāgādijanmā manassaṅkōcō vrīḍā ।</b> tasyā</p>
<p><b>janma</b> yathā—(raghu. 7.23, kuṁsa. 7.75)</p>
<b><lg>
<l>tayōrapāṅgapratisāritāni kiñcid vyavasthāpitasaṁhr̥tāni ।</l>
<l>hnīyantraṇāmānaśirē manōjñāmanyōlōlāni vilōcanāni ॥ 82 ॥</l>
</lg></b>
<p><b>anubandhō</b> yathā—(vēsaṁ. 4.15)</p>
<b><lg>
<l>adyauvāvāṁ raṇamupagatau tātamambāṁ ca dr̥ṣṭvā
ghrātastābhyāṁ śirasi vinatō'haṁ ca duśśāsanaśca ।</l>
<l>tasmin bālē prasabhamariṇā prāpitē tāmavasthāṁ
pārśvaṁ pitrōrapagataghr̥ṇaḥ kiṁ nu vakṣyāmi gatvā ॥ 83 ॥</l>
</lg></b>
<p><b>prakarṣō</b> yathā—(urāca. 5.6)</p>
<b><lg>
<l>dviṣannihatarakṣasāṁ	sutasuhr̥dvadhūbāndhava—
pralāpamatidussahaṁ	prathitakhēdamākarṇayan ।</l>
<l>nijānyapi mukhānyahō namitakandharō durmanā
na saṁprati daśānanaḥ suciramīkṣatē lajjayā ॥ 84 ॥</l>
</lg></b>
<p><b>samparkō</b> yathā—(sūmu. 16)</p>
<b><lg>
<l>pratyagrārikr̥tābhimanyunidhanaprōddha‍ūtatīvrakrudhaḥ
kīrṇā bāṣpakaṇaiḥ patanti dhanuṣi vrīḍājaḍā dr̥ṣṭayaḥ ।</l>
<l>pārthasyākr̥taśātravapratikr̥tarēntaśśucā	muhyatō
hā vatsēti girassphuranti na punarniryānti kaṇṭhād bahiḥ ॥ 85 ॥</l>
</lg></b>
<p><b>anugamō</b> yathā—(sūmu. 10)</p>
<b><lg>
<l>kēyūrīkr̥takaṅkaṇāvalirasau	karṇāvataṁsīkr̥ta—
vyālōlālakapaddhatiḥ pathi purō baddhāñjaliḥ pr̥cchati ।</l>
<l>yāvat kiñcidudantamātmakamitustāvat sa ēvētyatha
vrīḍāvakritakaṇṭhanālamabalā kaiḥ kairna bhinnā rasaiḥ ॥ 86 ॥</l>
</lg></b>
<p>(<b>21. avahittham</b>)</p>
<p><b>iṅgitākāragōpanamavahittham ।</b> tasya</p>
<p><b>janma</b> yathā—(śāku. 2.18)</p>
<pb n="836"/>
<b><lg>
<l>k‍va vayaṁ k‍va parōkṣamanmathō mr̥gaśāvaiḥ samamēdhitō janaḥ ।</l>
<l>parihāsavijalpitaṁ sakhē! paramārthēna na gr̥hyatāṁ vacaḥ ॥ 87 ॥</l>
</lg></b>
<p><b>anubandhō</b> yathā—(kusaṁ. 6.84)</p>
<b><lg>
<l>ēvaṁvādini dēvarṣau pārśvē pituradhōmukhī ।</l>
<l>līlākamalapatrāṇi gaṇayāmāsa pārvatī ॥ 88 ॥</l>
</lg></b>
<p><b>prakarṣō</b> yathā—(gāsa. 2.99)</p>
<b><lg>
<l>pāaḍia—saṇēhasabbhāva—vibbhamaṁ tīē jaha tumaṁ diṭhṭhō ।</l>
<l>saṁvaraṇa—vāvaḍāē aṇṇō vi jaṇō taha ccēa ॥ 89 ॥</l>
</lg></b>
<lg>
<l>(prakaṭitasnēhasadbhāvavibhramaṁ tayā yathā tvaṁ dr̥ṣṭaḥ ।</l>
<l>saṁvaraṇavyāpr̥tayā'nyō'pi	janastathaiva ॥)</l>
</lg>
<p><b>saṁparkō</b> yathā—(śāku. 2.11)</p>
<b><lg>
<l>abhimukhē mayi saṁhr̥tamīkṣitaṁ hasitamanyanimittakr̥tōdayam ।</l>
<l>vinayavāritavr̥ttiratastayā na vivr̥tō madanō na ca saṁvr̥taḥ ॥ 90 ॥</l>
</lg></b>
<p><b>anugamō</b> yathā—</p>
<b><lg>
<l>pramlānōtpalakōmalē	sakhi!	dr̥śau	nīlāñjanēnāñcitē
karpūracchuraṇācca	gaṇḍaphalakē saṁvardhitaḥ	pāṇḍimā ।</l>
<l>śvāsāḥ santu ca kandukabhramibhuvaḥ kiṁ tu prabhā—vāhinā—
maṅgānāṁ	kraśimānamutkaṭamamuṁ	kō	nāma nōtprēkṣatē ॥ 91 ॥</l>
</lg></b>
<p>(<b>22. capalatā</b>)</p>
<p><b>manasō'sthairyaṁ capalatā ।</b> tasyā</p>
<p><b>janma</b> yathā—(raghu. 7.6, kusaṁ. 7.57)</p>
<b><lg>
<l>ālōkamārgaṁ sahasā vrajantyā kayācidud‍vēṣṭanavāntamālyaḥ ।</l>
<l>bandhuṁ na sambhāvita ēva tāvat karēṇa ruddhō'pi ca kēśapāśaḥ ॥ 92 ॥</l>
</lg></b>
<p><b>anubandhō</b> yathā—(raghu. 7.7, kusaṁ. 7.58)</p>
<b><lg>
<l>prasādhikālambitamagrapādamākṣipya kācid dravarāgamēva ।</l>
<l>utsr̥ṣṭalīlāgatirāgavākṣādalaktakāṅkāṁ padavīṁ tatāna ॥ 93 ॥</l>
</lg></b>
<pb n="837"/>
<p><b>prakarṣō</b> yathā—(raghu. 7.8, kusaṁ. 7.59)</p>
<b><lg>
<l>vilōcanaṁ dakṣiṇamañjanēna saṁbhāvya	tadvañcitavāmanētrā ।</l>
<l>tathaiva vātāyanasannikarṣaṁ yayau śalākāmaparā vahantī ॥ 94 ॥</l>
</lg></b>
<p><b>saṁparkō</b> yathā—(raghu. 7.9, kusaṁ. 7.60)</p>
<b><lg>
<l>jālāntaraprēṣitadr̥ṣṭiranyā prasthānabhinnāṁ na babandha nīvīm ।</l>
<l>nābhipraviṣṭābharaṇaprabhēṇa hastēna tasthāvavalambya vāsaḥ ॥ 95 ॥</l>
</lg></b>
<p><b>anugamō</b> yathā—(raghu. 7.11, kusaṁ. 7.62)</p>
<b><lg>
<l>tāsāṁ mukhairāsavagandhagarbhairvyāp‍tāntarāḥ sāndrakutūhalānām ।</l>
<l>vilōlanētrabhramarairgavākṣāḥ	sahastrapatrābharaṇā	ivāsan ॥ 96 ॥</l>
</lg></b>
<p>(<b>23. ālasyam</b>)</p>
<p><b>śrr̥ṅgārādibhirmānasaḥ kriyāvidvēṣa ālasyam ।</b> tasya</p>
<p><b>janma</b> yathā—(gāsa. 2.48)</p>
<b><lg>
<l>ṇiddālasa—parighummira—taṁsa—valaṁtaddha—tāraālōā ।</l>
<l>kāmassa vi duvvisahā diṭṭhi—ṇivāā sasimuhīē ॥ 97 ॥</l>
</lg></b>
<lg>
<l>(nidrālasa—parighūrṇana—śīla—tiryag‌valadardhatārakālōkāḥ ।</l>
<l>kāmasyāpi	durviṣahā	dr̥ṣṭinipātāḥ	śaśimukhyāḥ ॥)</l>
</lg>
<p><b>anubandhō</b> yathā—</p>
<b><lg>
<l>ārdrāḥ srajō malayajōdakamacchamēkaṁ vāsaśca vāsavaripurmamr̥ṣē'lasāṅgaḥ ।</l>
<l>sañcikliśē kalitarudranikētanādribhariṇa tatkṣaṇamasau maṇibhūṣaṇānām ॥ 98 ॥</l>
</lg></b>
<p><b>prakarṣō</b> yathā—(gāsa. 3.61)</p>
<b><lg>
<l>ghariṇi—ghaṇatthaṇa—pēḷaḷaṇa—suhēlli—paḍiassa hōṁtapahiassa ।</l>
<l>avasauṇaṁgāraa—vāraviḍhiḍhadiahā	suhāvēnti ॥ 99 ॥</l>
</lg></b>
<lg>
<l>(gr̥hīṇīghanastanaprēraṇasukhakēlipatitasya bhaviṣyatpathikasya ।</l>
<l>apaśākunāṅgārakavāraviṣṭidivasāḥ	sukhāpayanti ॥)</l>
</lg>
<p><b>samparkō</b> yathā—(māmā. 1.31)</p>
<b><lg>
<l>alasalulitamugdhasnigdhanisspandamandairadhika—vikasadantarvismayasmēratāraiḥ ।</l>
<l>hr̥dayamaśaraṇaṁ mē pakṣmalākṣyāḥ kaṭākṣairapahr̥tamapaviddhaṁ pītamunmūlitaṁ ca ॥ 100 ॥</l>
</lg></b>
<p><b>anugamō</b> yathā— <b>uttiṣṭhantyā ratāntē॰</b> (atraiva 10.21, 13.62)</p>
<pb n="838"/>
<p>(<b>24. nidrā</b>)</p>
<p><b>indriyāṇāṁ nimīlanaṁ nidrā ।</b> tasyā</p>
<p><b>janma</b> yathā—</p>
<b><lg>
<l>pr̥ṣṭhabhrāmyadamandamandaragirigrāvāgrakaṇḍūyanā—
nnidrālōḥ kamaṭhākr̥tērbhagavataḥ śvāsānilaḥ pātu vaḥ ।</l>
<l>yatsaṁskārakalānuvartanavaśād	vēlācchalēnāmbhasāṁ
yātāyātamaharniśaṁ	jalanidhērnādyāpi	viśrāmyati ॥ 101 ॥</l>
</lg></b>
<p><b>anubandhō</b> yathā—(kirātā. 16.27)</p>
<b><lg>
<l>āsāditā tatprathamaṁ prasahya pragalbhatāyāḥ padavīṁ harantī ।</l>
<l>sahē/bhēva bhīmā vidadhē gaṇānāṁ nidrā nirāsaṁ pratibhāguṇasya ॥ 102 ॥</l>
</lg></b>
<p><b>prakarṣō</b> yathā—(raghu. 7.62)</p>
<b><lg>
<l>tatō	dhanuṣkarṣaṇamūḍhastamēkāntaparyastaśirastrajālam ।</l>
<l>tasthau dhvajastambhaniṣaṇṇadēhaṁ nidrāvidhēyaṁ naradēvasainyam ॥ 103 ॥</l>
</lg></b>
<p><b>samparkō</b> yathā—(kirātā. 16.30)</p>
<b><lg>
<l>aṁsasthalaiḥ kēcidabhinnadhairyāḥ skandhēṣu saṁślēṣavatāṁ tarūṇām ।</l>
<l>madēna mīlannayanāḥ salīlaṁ nāgā iva strastakarā niṣēduḥ ॥ 104 ॥</l>
</lg></b>
<p><b>anugamō</b> yathā—(māgha. 11.4)</p>
<b><lg>
<l>praharakamapanīya svaṁ ninidrāsatōccaiḥ
pratipadamupahūtaḥ kēnacijjāgr̥hīti	।</l>
<l>muhuraviśadavarṇāṁ nidrayā śūnyaśūnyāṁ
dadadapi giramantarbudhyatē nō manuṣyaḥ ॥ 105 ॥</l>
</lg></b>
<p>(<b>25. sup‍tam</b>)</p>
<p><b>nidrādikāryaṁ sup‍tam ।</b> tasya</p>
<p><b>janma</b> yathā—</p>
<b><lg>
<l>āślēṣiṇaḥ pr̥thutaraklamapītaśītamāyāminīṁ ghanamadō rajanīryuvānaḥ ।</l>
<l>ūrvōrmuhurvalanabandhanasandhilōlapādāntasaṁvalitatūlapaṭāḥ	svapanti ॥ 106 ॥</l>
</lg></b>
<pb n="839"/>
<p><b>anugamō</b> yathā—(gāsa. 7.17)</p>
<b><lg>
<l>ōsuai diṇṇapaḍivakkhavēaṇaṁ pasiḍhilēhi aṁgēhiṁ ।</l>
<l>ṇivvattia-suraa-rasāṇubaṁdhasuhaṇibbharaṁ	suṇhā ॥ 107 ॥</l>
</lg></b>
<lg>
<l>(avasvapiti	dattapratipakṣavēdanaṁ 	praśithilairaṅgaiḥ ।</l>
<l>nirvartitasuratarasānubandhasukhanirbharaṁ	snuṣā ॥)</l>
</lg>
<p><b>prakarṣō</b> yathā—(sūmu. 15)</p>
<b><lg>
<l>laghuni tr̥ṇakuṭīrē kṣētrakōṇē yavānāṁ navakalamapalālastrastarē sōpadhānē ।</l>
<l>pariharati suṣup‍tiṁ hālikadvandvamārāt kucakalaśamahōṣmābaddharēkhastuṣāraḥ ॥ 108 ॥</l>
</lg></b>
<p><b>samparkō</b> yathā—(kusaṁ. 5.57)</p>
<b><lg>
<l>tribhāgaśēṣāsu niśāsu ca kṣaṇaṁ nimīlya nētrē sahasā'pyabudhyata ।</l>
<l>k‍va nīlakaṇṭha! vrajasītyalakṣyavāgasatyakaṇṭhārpitabāhubandhanā ॥ 109 ॥</l>
</lg></b>
<p><b>anugamō</b> yathā—(gāsa. 1.26)</p>
<b><lg>
<l>ṇa kuṇaṁcō cia māṇaṁ ṇisāsu suha-sutta-dara-vibuddhāṇaṁ ।</l>
<l>suṇṇaia-pāsa-parimūsaṇa-vēaṇaṁ	jai	si	jāṇaṁtō ॥ 110 ॥</l>
</lg></b>
<lg>
<l>(nākariṣya ēva mānaṁ niśāsu sukhasup‍tadaravibuddhānām ।</l>
<l>śūnyōkr̥tapārśvaparimōṣaṇavēdanāṁ	yadyajñāsyaḥ ॥)</l>
</lg>
<p>(<b>26. prabōdhaḥ</b>)</p>
<p><b>nidrātyayēṣu cētanālābhaḥ prabōdhaḥ ।</b> tasyaṣa</p>
<p><b>janma</b> yathā—(kusaṁ. 8.85)</p>
<b><lg>
<l>sa vyabudhyata budhastavōcitaḥ śātakumbhakamalākaraiḥ samam ।</l>
<l>mūrcchanāparigr̥hītakaiśikaiḥ	kinnarairuṣasi	gītamaṅgalaḥ ॥ 111 ॥</l>
</lg></b>
<p><b>anubandhō</b> yathā—(murā. 3.21)</p>
<b><lg>
<l>pratyagrōnmēṣajihmā kṣaṇamanabhimukhī rat‍na/kalyadīpaprabhāṇā—
mātmavyāpāragurvī janitajalalavā jr̥mbhitaiḥ svāṅgabhaṅgaiḥ ।</l>
<l>nāgāṅkaṁ	mōktumicchōḥ	śayanamuruphaṇācakravāḷōpadhānaṁ
nidrācchēdābhitāmrā	ciramavatu	harērdr̥ṣṭirākēkarā	vaḥ ॥ 112 ॥</l>
</lg></b>
<pb n="840"/>
<p><b>prakarṣō</b> yathā—(māgha. 11.6)</p>
<b><lg>
<l>kṣaṇaśayitavibuddhāḥ	kalpayantaḥ	prayōgān
udadhimahati	rājyē	kāvyavad	durvigāhē ।</l>
<l>gahanamapararātraprāp‍tabuddhiprasādāḥ
kavaya 	iva	mahīpāścintayantyarthajātam ॥ 113 ॥</l>
</lg></b>
<p><b>samparkō</b> yathā—(raghu. 9.71)</p>
<b><lg>
<l>uṣasi	sa	gajayūthakarṇatālaiḥ	paṭupaṭahadhvanibhirvidhūtanidraḥ ।</l>
<l>aramata madhurasvarāṇi śrr̥ṇvan vihagavikūjitavandimaṅgalāni ॥ 114 ॥</l>
</lg></b>
<p><b>anugamō</b> yathā—</p>
<b><lg>
<l>vistrambhādupasr̥jya	pīḍana—namatprōttuṅgapīnastanē
śvāsāvēga	vikampinā	stanayugēnāpīḍitē	vakṣasi ।</l>
<l>īṣanmīlitanētrayā	ślathabhujāpāśaṁ	cirādāgatō
nādhanyaḥ parirabhyatē dayitayā jāgratsvapatyā niśi ॥ 115 ॥</l>
</lg></b>
<b><lg>
<l>caturviṁśatirityētē	bhāvā	harṣādisaṁjñakāḥ!</l>
<l>(saṁprayōgāśrayāḥ prōk‍tāstaistairyuk‍tairnidarśanaiḥ)॥1</l>
</lg></b>
<b><lg>
<l>ataḥ	paraṁ	pravakṣyantē	vipralambhasamāśrayāḥ ।</l>
<l>caturviṁśatirutkaṇṭhācintāsmr̥tyādayō'parē ॥ 116 ॥</l>
</lg></b>
<p>(<b>27. utkaṇṭhā</b>)</p>
<p>tatra prāyēṇa vipralambhāśrayabhāvacaturviṁśādikaṁ udāhniyantē । tatra
<b>manasō'śāntirutkaṇṭhā ।</b> tasyā</p>
<p><b>janma</b> yathā—(amaru. 99)</p>
<b><lg>
<l>dēśairantaritā	śataiśca	saritāmurvībhr̥tāṁ	kānanai—
ryat‍nēnāpi	na	yāti	lōcanapathaṁ	kāntēti	jānannapi ।</l>
<l>ud‍grīvaścaraṇārdharuddhavasudhaḥ	kr̥tvā'śrupūrṇē	dr̥śau
tāmāśāṁ pathikastathā'pi kimapi dhyāyan muhurvīkṣatē ॥ 117 ॥</l>
</lg></b>
<p><b>anubandhō</b> yathā—(kusaṁ. 6.95)</p>
<b><lg>
<l>paśupatirapi	tānyahāni	kr̥cchrādagamayadadrisutāsamāgamōtkaḥ ।</l>
<l>kamaparamavaśaṁ na viprakuryurvibhumapi taṁ yadamī spr̥śanti bhāvāḥ ॥ 118 ॥</l>
</lg></b>
<!-- NOTES pg=840!-->
1. idamasmābhirapūri
<pb n="841"/>
<p><b>prakarṣō</b> yathā—(māmā. 9.46)</p>
<b><lg>
<l>prayāntīva prāṇāḥ sutanu ! hr̥dayaṁ dhvaṁsata iva
javalantīvāṅgāni prasarati samantādiva tamaḥ ।</l>
<l>tvarāprastāvō'yaṁ na khalu parihāsasya viṣaya—
stadakṣṇōrānandaṁ vitara mayi mā bhūrakaruṇā ॥ 119 ॥</l>
</lg></b>
<p><b>samparkō</b> yathā—(māmā.1.18)</p>
<b><lg>
<l>bhūyō	bhūyassavidhanagarīrathyayā	 paryaṭantaṁ
dr̥ṣṭvā dr̥ṣṭvā bhavanavalabhītuṅgavātāyanasthā ।</l>
<l>sākṣāt kāmaṁ navamiva ratirmālatī mādhavaṁ yad
gāḍhōtkaṇṭhā lulitalulitairaṅgakaistāmyatīti ॥ 120 ॥</l>
</lg></b>
<p><b>anugamō</b> yathā—(śāku. 4.6)</p>
<b><lg>
<l>yāsyatyadya śakuntalēti hr̥dayaṁ saṁspr̥ṣṭamutkaṇṭhayā
kaṇṭhaḥ	stambhitabāṣpavr̥ṣṭikaluṣaścintājaḍaṁ	darśanam ।</l>
<l>vaiklabyaṁ mama tāvadīdr̥śamahō snēhādaraṇyaukasaḥ
pīḍyantē gr̥hiṇaḥ kathaṁ nu tanayāviślēṣaduḥkhairnavaiḥ ॥ 121 ॥</l>
</lg></b>
<p>(<b>28. cintā</b>)</p>
<p><b>dr̥ṣṭaśrutānumitēṣu prāp‍tiparihārārthamupāyaparibhāvanā manasaścintā ।</b> tasyā
<b>janma</b> yathā—</p>
<b><lg>
<l>sandhyā rāgavatī svabhāvakuṭilā gaṅgā dvijihvaḥ phaṇī
vakrō'ntarmalinaḥ śaśī ca satataṁ jātyaiva mūrkhō vr̥ṣā ।</l>
<l>itthaṁ durjanasaṅkulē patigr̥hē vāsaḥ kathaṁ sahyatāṁ
dēvyāḥ pāṇiniviṣṭamāsyamasakr̥c‍cintānvitaṁ pātu vaḥ ॥ 122 ॥</l>
</lg></b>
<p><b>anubandhō</b> yathā—(mēgha. 100)</p>
<b><lg>
<l>aṅgēnāṅgaṁ pratanu tanunā gāḍhatap‍tēna tap‍taṁ
sāsrēṇāsradravam	aviratōtkaṇṭhamutkaṇṭhitēna ।</l>
<l>uṣṇōcchvāsaṁ samadhikatarōcchvāsinā dūravartī
saṅkalpaistairviśati vidhinā vairiṇā ruddhamārgaḥ ॥ 123 ॥</l>
</lg></b>
<pb n="842"/>
<p><b>prakarṣō</b> yathā—(māmā. 5.10)</p>
<b><lg>
<l>līnēva pratibimbitēva likhitēvōtkīrṇarūpēva ca
pratyup‍tēva ca vajralēpaghaṭitēvāntarnikhātēva ca ।</l>
<l>sā naścētasi kīlitēva viśikhaiścētōbhuvaḥ pañcabhi—
ścintāsantatitantujālanibiḍasyūtēva lag‍nā priyā ॥ 124 ॥</l>
</lg></b>
<p><b>saṁparkō</b> yathā—(mahānāṭakaṁ 3.24)</p>
<b><lg>
<l>hr̥dayānnāpayātō'si dikṣu sarvāsu dr̥śyasē ।</l>
<l>vatsa rāma ! gatō'sīti santāpādanumīyasē ॥ 125 ॥</l>
</lg></b>
<p><b>anugamō</b> yathā—</p>
<b><lg>
<l>vrīhiḥ stambakariḥ prabhūtapayasaḥ pratyāgatā dhēnavaḥ
pratyujjīvitamikṣuṇā bhr̥śamiti dhyāyannapētānyadhīḥ ।</l>
<l>sāndrōśīrakuṭumbinīstanabharavyālup‍tagharmaklamō
dēvē nīramudāramujjhati sukhaṁ śētē niśi grāmaṇīḥ ॥ 126 ॥</l>
</lg></b>
<p>(<b>29. smr̥tiḥ</b>)</p>
<p><b>manasi anubhūtārthapratibimbanaṁ smr̥tiḥ ।</b> tasyā</p>
<p><b>janma</b> yathā—(raghu. 13.35)</p>
<b><lg>
<l>atrānugōdaṁ	mr̥gayānivr̥ttastaraṅgavātēna	vinītakhēdaḥ ।</l>
<l>rahastvadutsaṅganiṣaṇṇamūrdhā smarāmi vānīragr̥hēṣu sup‍tim/sup‍taḥ ॥ 127 ॥</l>
</lg></b>
<p><b>anubandhō</b> yathā—(raghu. 13.28)</p>
<b><lg>
<l>pūrvānubhūtaṁ smaratā ca rātrau kampōttaraṁ bhīru tavōpagūḍham ।</l>
<l>guhāvisārīṇyativāhitāni mayā kathañcid ghanagarjitāni ॥ 128 ॥</l>
</lg></b>
<p><b>prakarṣō</b> yathā—(urāca. 1.18)</p>
<b><lg>
<l>samayassa vartata ihaiṣa māṁ samanandayat sumukhi ! gautamārpitaḥ ।</l>
<l>ayamāgr̥hītakamanīyakaṅkaṇastava mūrtimāniva mahōtsavaḥ karaḥ ॥ 129 ॥</l>
</lg></b>
<p><b>saṁparkō</b> yathā—(urāca. 2.27)</p>
<b><lg>
<l>purā yatra srōtaḥ pulinamadhunā tatra saritāṁ
viparyāsaṁ yātō ghanaviralabhāvaḥ kṣitiruhām ।</l>
<l>bahōrdr̥ṣṭaṁ kālādaparimiva manyē vanamidaṁ
nivēśaśśailānāṁ tadidamiti buddhiṁ draḍhayati ॥ 130 ॥</l>
</lg></b>
<pb n="843"/>
<p><b>anugamō</b> yathā—(śāku. 6.9)</p>
<b><lg>
<l>itaḥ pratyādēśāt svajanamanugantuṁ vyavasitā
gr̥hē tiṣṭhētyuc‍cairvadati guruśiṣyē gurusamē ।</l>
<l>punardr̥ṣṭiṁ	bāṣpaprasarakaluṣāmarpitavatī
mayi krūrē yattat saviṣamiva śalyaṁ dahati mām ॥ 131 ॥</l>
</lg></b>
<p>(<b>30. krōdhaḥ</b>)</p>
<p><b>manaḥpratikūlēṣu taikṣṇyapratibandhaḥ(prabōdhaḥ) krōdhaḥ ।</b> tasya</p>
<p><b>janma</b> yathā—(kusaṁ. 3.71)</p>
<b><lg>
<l>tapaḥparāmarśavivr̥ddhamanyōrbhrūbhaṅgaduṣprēkṣya/kṣamukhasya	tasya ।</l>
<l>sphuran‍nudarciḥ sahasā tr̥tīyādakṣṇaḥ kr̥śānuḥ kila niṣpapāta ॥ 132 ॥</l>
</lg></b>
<p><b>anubandhō</b> yathā—(vēsaṁ. 3.32)</p>
<b><lg>
<l>yō yaśśasra bibharti svabhujagurumadaḥ pāṇḍavīnāṁ camūnāṁ
yō yaḥ pāñcālagōtrē śiśuradhikavayā garbhaśayyāṁ gatō vā ।</l>
<l>yō yastatkarmasākṣī carati mayi raṇē yaśca yaś‍ca pratīpaḥ
krōdhāndhastasya tasya svayamapi jagatāmantakasyāntakō'ham ॥ 133 ॥</l>
</lg></b>
<p><b>prakarṣō</b> yathā—(vēsaṁ. 3.47)</p>
<b><lg>
<l>kr̥ṣṭā yēna vilōlakēśanivahā pāñcālarājātmajā
yēnāsyāḥ paridhānamapyapahr̥taṁ rājñāṁ gurūṇāṁ puraḥ ।</l>
<l>yasyōrassthalaśōṇitāsavamahaṁ pātuṁ pratijñātavān
sō'yaṁ madbha‍ujapañjarē nipatitaḥ saṁrakṣyatāṁ kauravāḥ ॥ 134 ॥</l>
</lg></b>
<p><b>samparkō</b> yathā—(urāca. 2.13)</p>
<b><lg>
<l>iyaṁ sā lōlākṣī tribhuvanalalāmaikavasatiḥ
sa cāyaṁ duṣṭātmā svasurapakr̥taṁ yēna mama tat ।</l>
<l>itastīvraḥ kāmō gururayamitaḥ krōdhadahanaḥ
kr̥tō vēṣaścāyaṁ kathamidamiti bhrāmyati manaḥ ॥ 135 ॥</l>
</lg></b>
<p><b>anugamō</b> yathā—(mavīca. 2.46)</p>
<b><lg>
<l>amr̥tādhmātajīmūtas‍nigdhasaṁhananasya	tē ।</l>
<l>kuṭhāraḥ kambukaṇṭhasya kaṣṭaṁ kaṇṭhē luṭhiṣyatē ॥ 136 ॥</l>
</lg></b>
<pb n="844"/>
<p>(<b>31. amarṣaḥ</b>)</p>
<p><b>kr̥tāparādhēṣu krōdhāpraśāntiramarṣaḥ ।</b> tasya</p>
<p><b>janma</b> yathā—(mavīca. 2.9)</p>
<b><lg>
<l>arthitvē prakaṭīkr̥tē'pi na phalaprāp‍tiḥ prabhōḥ pratyuta
duhyan dāśarathirviruddhacaritō yuktastayā kanyayā ।</l>
<l>utkarṣaṁ ca parasya mānayaśasōrvisraṁsanaṁ cātmanaḥ
strīrat‍naṁ ca jagatpatirdaśamukhō dr̥p‍taḥ kathaṁ mr̥ṣyatē ॥ 137 ॥</l>
</lg></b>
<p><b>anubandhō</b> yathā—(dhvanyālōka 3)</p>
<b><lg>
<l>nyakkārō hyayamēva mē yadarayastatrāpyasau tāpasaḥ
sō'pyatraiva nihanti rākṣasakulaṁ jīvatyahō rāvaṇaḥ ।</l>
<l>dhigdhikchakrajitaṁ prabōdhitavatā kiṁ kumbhakarṇēna vā
svargagrāmaṭikāviluṇṭhanaparaiḥ pīnaiḥ kimēbhirbhujaiḥ ॥ 138 ॥</l>
</lg></b>
<p><b>prakarṣō</b> yathā—(vēsaṁ. 3.23)</p>
<b><lg>
<l>tātaṁ	śastragrahaṇavimukhaṁ	niścayēnōpalabhya
tyaktvā śaṅkāṁ khalu nidadhataḥ pāṇimasyōttamāṅgē ।</l>
<l>aśvatthāmā	karadhr̥tadhanuḥ	pāṇḍupāñcālasēnā—
tūlōtkṣēpapralayapavanaḥ kiṁ na yātaḥ smr̥tiṁ tē ॥ 139 ॥</l>
</lg></b>
<p><b>samparkō</b> yathā—(mavīca. 2.29)</p>
<b><lg>
<l>yatkṣatriyēṣvapi punassthitamādhipatyaṁ tairēva saṁprati dhr̥tāni punardhanūṁṣi ।</l>
<l>unmādyatāṁ bhujamadēna mayā'pi tēṣāmucchr̥ṅkhalāni caritāni punaśśrutāni ॥ 140 ॥</l>
</lg></b>
<p><b>anugamō</b> yathā—(vēsaṁ. 1.8)</p>
<b><lg>
<l>lākṣāgr̥hānalaviṣānnasabhāpravēśaiḥ prāṇēṣu vittanicayēṣu ca naḥ prahr̥tya ।</l>
<l>ākr̥ṣṭapāṇḍavavadhūparidhānakēśāḥ svasthā bhavanti/ntu mayi jīvati dhārtarāṣṭrāḥ ॥ 141 ॥</l>
</lg></b>
<p>(<b>32. asūyā</b>)</p>
<p><b>pararddha‍yasahanamasūyā ।</b> tasyā</p>
<p><b>janma</b> yathā—(raghu. 9.64)</p>
<b><lg>
<l>nirghātōgraiḥ kuñjalīnān jighāṁsurjyānirghōṣaiḥ kṣōbhayāmāsa siṁhān ।</l>
<l>nūnaṁ tēṣāmabhyasūyāparō'bhūd vīryōdagrē rājaśabdē mr̥gāṇām ॥ 142 ॥</l>
</lg></b>
<pb n="845"/>
<p><b>anubandhō</b> yathā—(raghu. 3.49)</p>
<b><lg>
<l>hariryathaikaḥ puruṣōttamaḥ smr̥tō mahēśvarastryambaka ēva nāparaḥ ।</l>
<l>tathā vidurmāṁ munayaśśatakratuṁ dvitīyagāmī na hi śabda ēṣa naḥ ॥ 143 ॥</l>
</lg></b>
<p><b>prakarṣō</b> yathā—(raghu. 7.34)</p>
<b><lg>
<l>pramanyavaḥ prāgapi kōsalēndrē pratyēkamāttasvatayā babhūvuḥ ।</l>
<l>tatō nr̥pāścakṣamirē samētāḥ strīrat‍nalābhaṁ na tadātmajasya ॥ 144 ॥</l>
</lg></b>
<p><b>saṁparkō</b> yathā—(urāca. 5.34)</p>
<b><lg>
<l>vandyāstē na vicāraṇīyacaritāstiṣṭhantu huṁ vartatē
sundastrīdamanē'pyakuṇṭhayaśasō lōkē mahāntō hi tē ।</l>
<l>yāni trīṇi kutōmukhānyapi padānyāsan kharāyōdhanē
yadvā kauśalamindrasūnudamanē tatrāpyabhijñō janaḥ ॥ 145 ॥</l>
</lg></b>
<p><b>anugamō</b> yathā—(raghu. 3.63)</p>
<b><lg>
<l>asaktamadriṣvapi sāravattayā na mē tvadanyēna visōḍhamāyudham ।</l>
<l>avēhi māṁ prītamr̥tē turaṅgamād varaṁ vr̥ṇīṣvēti tamāha vāsavaḥ ॥ 146 ॥</l>
</lg></b>
<p>(<b>33. īrṣyā</b>)</p>
<p><b>samānēṣu dānamānādyamarṣaṇamīrṣyā ।</b> tasyā</p>
<p><b>janma</b> yathā—</p>
<b><lg>
<l>gōtrād gōtramupaiti yā calatayā, yā pādamūlāt prabhō—
rbhraṣṭā, yā ca piturmamaiva kaṭakē dr̥ṣṭā vahantī ja(ḍa)lam ।</l>
<l>sēyaṁ sāgarikā tvayā paśupatē ! mūrdhānamārōpitē—
tyuktaḥ kōpakaṣāyapāṭaladr̥śā gauryā haraḥ pātu vaḥ ॥ 147 ॥</l>
</lg></b>
<p><b>anubandhō</b> yathā—</p>
<b><lg>
<l>kuviā a sac‍cahāmā samē vi vahuāṇa ṇavara māṇakkhalaṇē ।</l>
<l>pāaḍia-hiaa-sārō pēmāsaṁghasarisō paaṭṭarha maṇṇū ॥ 148 ॥</l>
</lg></b>
<b><lg>
<l>(kupitā ca satyabhāmā samē'pi vadhūnāṁ kēvalaṁ mānaskhalanē ।</l>
<l>prakaṭitahr̥dayasāraḥ prēmāśaṁsāsadr̥śaḥ pravartatē manyuḥ ॥)</l>
</lg></b>
<pb n="846"/>
<p><b>prakarṣō</b> yathā—(vēsaṁ. 3.45)</p>
<b><lg>
<l>ayaṁ yāvat pāpō na nidhanamupēyādariśaraiḥ
parityaktaṁ tāvat priyamapi mayā'straṁ raṇamukhē ।</l>
<l>balānāṁ nāthē'smin parikupitabhīmārjunabhayē
samutpannē rājā priyasakhabalaṁ vēttu samarē ॥ 149 ॥</l>
</lg></b>
<p><b>saṁparkō</b> yathā—(amaru. 60)</p>
<b><lg>
<l>lākṣālakṣma lalāṭapaṭṭamabhitaḥ kēyūramudrā galē
vaktrē kajjalakālimā nayanayōstāmbūlarāgō'paraḥ ।</l>
<l>dr̥ṣṭvā kōpavidhāyi maṇḍanamidaṁ prātaściraṁ prēyasaḥ
krīḍātāmarasōdarē mr̥gadr̥śaḥ śvāsāḥ samāp‍tiṁ gatāḥ ॥ 150 ॥</l>
</lg></b>
<p><b>anugamō</b> yathā—(kusaṁ. 8.49)</p>
<b><lg>
<l>nirvibhujya daśanacchadaṁ tatō vāci bharturavadhīraṇāparā ।</l>
<l>śailarājatanayā samīpagāmālalāpa vijayāmahētukam ॥ 151 ॥</l>
</lg></b>
<p>(<b>34. ugratā</b>)</p>
<p><b>dōṣatō vāgdaṇḍapāruṣyamugratā ।</b> tasyā</p>
<p><b>janma</b> yathā—(vikramō. 5.1)</p>
<b><lg>
<l>ātmanō vadhamāhartā k‍vāsau vihagataskaraḥ ।</l>
<l>yēna tatprathamaṁ stēyaṁ gōp‍turēva gr̥hē kr̥tam ॥ 152 ॥</l>
</lg></b>
<p><b>anubandhō</b> yathā—(rāca. 19.89)</p>
<b><lg>
<l>tēnātha nātha durudāharaṇātapēna saumyā'pi nāma paruṣatvamabhiprapannā ।</l>
<l>jajvāla tīkṣṇaviśadāḥ sahasōdgirantī vāgārciṣāṣastapanakāntaśilēva sītā ॥ 153 ॥</l>
</lg></b>
<p><b>prakarṣō</b> yathā—(vēsaṁ. 3.24)</p>
<b><lg>
<l>kr̥tamanumataṁ dr̥ṣṭaṁ vā yairidaṁ gurupātakaṁ
manujapaśubhirnirmaryādairbhavadbhirudāyudhaiḥ	।</l>
<l>narakaripuṇā sārdhaṁ tēṣāṁ sabhīmakirīṭinām
ayamahamasr̥ṅ‍mēdōmāṁsaiḥ karōmi baliṁ diśām ॥ 154 ॥</l>
</lg></b>
<pb n="847"/>
<p><b>samparkō</b> yathā—(māmā. 5.31)</p>
<b><lg>
<l>praṇayasakhīsalīlaparihāsarasādhigatai—
rlalitaśirīṣapuṣpahananairapi	tāmyati	yat ।</l>
<l>vapuṣi vadhāya tatra tva śastramupakṣipataḥ
patatu śirasyakāṇḍayamadaṇḍa ivaiṣa bhujaḥ ॥ 155 ॥</l>
</lg></b>
<p><b>anugamō</b> yathā—(māmā. 8.8)</p>
<b><lg>
<l>k‍va tvatpriyaḥ k‍va ca tapasvijanasya hantā
kanyāviṭaḥ	patirasau	parirakṣatu	tvām ।</l>
<l>śyēnāvapātacakitā	vanavartikēva
kiṁ cēṣṭasē nanu cirāt kabalīkr̥tā'si ॥ 156 ॥</l>
</lg></b>
<p>(<b>35. unmādaḥ</b>)</p>
<p><b>kāmādyabhiṣaṅgātiśayādasambaddhapralāpa unmādaḥ ।</b> tasya</p>
<p><b>janma</b> yathā—(mavīca. 1.55)</p>
<b><lg>
<l>ēhyēhi vatsa raghunandana ! pūrṇacandra cumbāmi mūrdhani cirāya pariṣvajē tvām ।</l>
<l>ārōpya vā hr̥di divāniśamudvahāmi vandē'thavā caraṇapuṣkarakadvayaṁ tē ॥ 157 ॥</l>
</lg></b>
<p><b>anubandhō</b> yathā—(vikramō. 4.33)</p>
<b><lg>
<l>taraṅgabhrūbhaṅgā	kṣubhitavihagaśrēṇiraśanā
vikarṣantī phēnaṁ vasanamiva saṁrambhaśithilam ।</l>
<l>yadāviddhaṁ yāti skhalitamabhisandhāya bahuśō
nadībhāvēnēyaṁ dhruvamasahanā sā pariṇatā ॥ 158 ॥</l>
</lg></b>
<p><b>prakarṣō</b> yathā—(māmā. 9.27)</p>
<b><lg>
<l>navēṣu lōdhraprasavēṣu kāntirdr̥śaḥ kuraṅgēṣu gajēṣu yātam ।</l>
<l>latāsu namratvamiti pramathya vyaktaṁ vibhaktā vipinē priyā'smin ॥ 159 ॥</l>
</lg></b>
<p><b>saṁparkō</b> yathā—(vikramō. 4.33)</p>
<b><lg>
<l>haṁsa ! prayaccha mē kāntāṁ gatirasyāstvayā hr̥tā ।</l>
<l>sambhāvitaikadēśēna	dēyaṁ	yadabhiyujyatē ॥ 160 ॥</l>
</lg></b>
<p><b>anugamō</b> yathā—(māmā. 9.42)</p>
<b><lg>
<l>bhramaya jaladānambhōgarbhān pramōdaya kōkilān/cātakān
kalaya śikhinaḥ kēkōtkaṇṭhān kaṭhōraya kētakān ।</l>
<pb n="848"/>
<l>virahiṇi janē mūrcchāṁ labdhvā vinōdayati vyathā—
makaruṇa !	punassaṁjñāvyādhiṁ	vihā/dhāya	kimīhasē ॥ 161 ॥</l>
</lg></b>
<p>(<b>36. vyādhiḥ</b>)</p>
<p><b>bhayānurāgādijanmā manaśśarīrābhiṣaṅgō vyādhiḥ ।</b> tasya</p>
<p><b>janma</b> yathā—(māmā. 3.9)</p>
<b><lg>
<l>yadindāvānandaṁ praṇayini janē vā na bhajatē
vyanaktyantastāpaṁ (tadayamati)dhīrō'pi viṣamam ।</l>
<l>priyaṅguśyāmāṅgaprakr̥tirapi vā (cā)pāṇḍumadhuraṁ
vapuḥ kṣāmaṁ kṣāmaṁ vahati ramaṇīyañca(śca) bhavati ॥ 162 ॥</l>
</lg></b>
<p><b>anubandhō</b> yathā—(māmā. 2.1)</p>
<b><lg>
<l>manōrōgastīvrō	viṣamiva	visarpannavirataṁ
pramāthī nirdhūmaṁ javalati vidhutaḥ pāvaka iva ।</l>
<l>hinasti pratyaṅgaṁ javara iva garīyānita itō
na māṁ trātuṁ tātaḥ prabhavati, nacā'mbā, na bhavatī ॥ 163 ॥</l>
</lg></b>
<p><b>prakarṣō</b> yathā—(kusaṁ. 5.55)</p>
<b><lg>
<l>tadāprabhr̥tyunmadanā piturgahē lalāṭikācandanadhūsarālakā ।</l>
<l>na jātu bālā labhatē sma nirvr̥tiṁ tuṣārasaṅghātaśilātalēṣvapi ॥ 164 ॥</l>
</lg></b>
<p><b>saṁparkō</b> yathā—(rat‍nā. 2.12)</p>
<b><lg>
<l>sthitamurasi	viśālaṁ	padminīpatramētat
kathayati	na	tathā'ntarmanmathōtthāmavasthām ।</l>
<l>atiśayaparitāpamlāpitābhyāṁ	yathā'syāḥ
stanayugapariṇāhaṁ	maṇḍalābhyāṁ	bravīti ॥ 165 ॥</l>
</lg></b>
<p><b>anugamō</b> yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅkr̥tamaṇḍanā
kalitakusumā bālēvāntarlatā pariśōṣiṇī ।</l>
<l>vahati ca varārōhā ramyāṁ vivāhamahōtsava—
śriyamudayinīmatyarthaṁ ca vyanakti manōrujam ॥ 166 ॥</l>
</lg></b>
<pb n="849"/>
<p>(<b>37. glāniḥ</b>)</p>
<p><b>manaḥpīḍādijanmā śarīrāvasādō glāniḥ ।</b> asyā</p>
<p><b>janma</b> yathā—</p>
<b><lg>
<l>prakr̥tyā ramaṇīyō'pi kṣīyamāṇaḥ pratikṣaṇam ।</l>
<l>duḥkhamāvahati prātaḥ śaśīvāpāṇḍuracchaviḥ ॥ 167 ॥</l>
</lg></b>
<p><b>anubandhō</b> yathā—(urāca. 3.5)</p>
<b><lg>
<l>kisalayamiva mugdhaṁ bandhanād vipralūnaṁ
hr̥dayakusumaśōṣī	dāruṇō	dīrghaśōkaḥ ।</l>
<l>glapayati paripāṇḍu kṣāmamasyāḥ śarīraṁ
śaradija iva gharmaḥ kētakīgarbhapatram ॥ 168 ॥</l>
</lg></b>
<p><b>prakarṣō</b> yathā—(māmā. 1.25)</p>
<b><lg>
<l>parimr̥ditamr̥ṇālīmlānamaṅgaṁ	pravr̥ttiḥ
kathamapi	parivāraprārthanābhiḥ	kriyāsu ।</l>
<l>kalayati ca himāṁśōrniṣkalaṅkasya lakṣmī—
mabhinavakaridantacchēdakāntaḥ	kapōlaḥ ॥ 169 ॥</l>
</lg></b>
<p><b>samparkō</b> yathā—(śāku. 3.7)</p>
<b><lg>
<l>kṣāmakṣāmakapōlamānanamuraḥ	kāṭhinyamuktastanaṁ
madhyaḥ kṣāmataraḥ prakāmavinatāvaṁsau chaviḥ pāṇḍurā ।</l>
<l>śōcyā ca priyadarśanā ca madanakliṣṭēyamālakṣyatē
patrāṇāmiva śōṣaṇēna marutā spr̥ṣṭā latā mādhavī ॥ 170 ॥</l>
</lg></b>
<p><b>anugamō</b> yathā—(kirātā. 18.6)</p>
<b><lg>
<l>nipatitē'dhiśirōdharamāyatē	samamaranni(t‍ni)yugē'yugacakṣuṣaḥ ।</l>
<l>tricaturēṣu padēṣu kirīṭinā lulitamauli madādiva caskhalē ॥ 171 ॥</l>
</lg></b>
<p>(<b>38. śramaḥ</b>)</p>
<p><b>niratiśayaprayāsajanmā (ma)naḥśarīrāyāsāḥ śramaḥ ।</b> tasya</p>
<p><b>janma</b> yathā—</p>
<b><lg>
<l>tanuriyaṁ	taralāyatalōcanē	śvasitakampitapīnaghanastanī ।</l>
<l>śramamapāsya gatā tapasē punaḥ kimiti sambhramakāriṇi khidyatē ॥ 172 ॥</l>
</lg></b>
<pb n="850"/>
<p><b>anubandhō</b> yathā—(māmā. 3.8)</p>
<b><lg>
<l>skhalayati vacanaṁ tē saṁśrayatyaṅgamaṅgaṁ
janayati mukhacandrōdbhāsinaḥ svēdabindūn ।</l>
<l>mukulayati ca nētrē sarvathā subhru ! khēda—
stvayi vilasati tulyaṁ vallabhālōkanēna ॥ 173 ॥</l>
</lg></b>
<p><b>prakarṣō</b> yathā—(śāku. 1.26)</p>
<b><lg>
<l>srastāṁsāvatimātralōhitatalau bāhū ghaṭōtkṣēpaṇād
adyāpi stanavēpathuṁ na jahati śvāsaḥ pramāṇādhikaḥ ।</l>
<l>baddhaṁ karṇaśirīṣarōdhi vadanē dharmāmbhasāṁ jālakaṁ
bandhē sraṁsini caikahastayāmitāḥ paryākulā mūrdhajāḥ ॥ 174 ॥</l>
</lg></b>
<p><b>saṁparkō</b> yathā—(śāku. 5.6)</p>
<b><lg>
<l>autsukyamātramavasāyayati pratiṣṭhā kliśnātiṁ labdhaparipālanavr̥ttirēva ।</l>
<l>naiva śramāpanayanāya na ca śramāya rājyaṁ svahastadhr̥tadaṇḍamivātapatram ॥ 175 ॥</l>
</lg></b>
<p><b>anugamō</b> yathā—(kirātā. 8.3)</p>
<b><lg><l>nivr̥ttavr̥ttōrupayōdharaklamaḥ	pravr̥ttinirhrādivibhūṣaṇāravaḥ ।</l>
<l>nitambinīnāṁ bhr̥śamādadhē dhr̥tiṁ nabhaḥprāyāṇādavanau parikramaḥ ॥ 176 ॥</l>
</lg></b>
<p>(<b>39. viṣādaḥ</b>)</p>
<p><b>daivādibhissaṁrambhavighātō viṣādaḥ ।</b> tasya</p>
<p><b>janma</b> yathā—</p>
<b><lg>
<l>hēlōllōlakṣubhitakaruṇōjjr̥mbhaṇastambhanārthaṁ
yō yō yat‍naḥ kathamapi samādhīyatē tannamantaḥ (taṁ tamantaḥ ?) ।</l>
<l>bhittvā bhittvā prasarati balāt kō'pi cētōvikāra—
stōyasyēvāpratihataravaḥ	saikataṁ	sētumōghaḥ ॥ 177 ॥</l>
</lg></b>
<p><b>anubandhō</b> yathā—(urāca. 3.45)</p>
<b><lg>
<l>vyarthaṁ yatra kapīndrasakhyamapi mē, klēśaḥ kapīnāṁ vr̥thā
prajñā jāmbavatō na yatra, na gatiḥ putrasya vāyōrapi ।</l>
<l>mārgaṁ yatra na viśvakarmatanayaḥ kartuṁ nalō'pi kṣamaḥ
saumitrērapi patriṇāmaviṣayē tatra priyā k‍vāpi mē ॥ 178 ॥</l>
</lg></b>
<pb n="851"/>
<p><b>prakarṣō</b> yathā—(vēsaṁ. 5.12)</p>
<b><lg>
<l>hatē drōṇē ca bhīṣmē ca yadāsīdavalambanam ।</l>
<l>vatsasya mē suhr̥t prēyān rādhēyaḥ sō'pyayaṁ hataḥ ॥ 179 ॥</l>
</lg></b>
<p><b>saṁparkō</b> yathā—(vēsaṁ. 6.1)</p>
<b><lg>
<l>tīrṇē bhīṣmamahōdadhau, kathamapi drōṇānalē nirvr̥tē
karṇāśīviṣabhōgini praśamitē, śalyē ca yātē divam ।</l>
<l>bhīmēna priyasāhasēna rabhasādalpāvaśēṣē jayē
sarvē jīvitasaṁśayaṁ vayamamī vācā samārōpitāḥ ॥ 180 ॥</l>
</lg></b>
<p><b>anugamō</b> yathā—(māmā. 4.3)</p>
<b><lg>
<l>cirādāśātantus‍truṭatu	(bisinīsūtra)bhidurō
mahān	ādhirvyādhirniravadhiridānīṁ	prasaratu ।</l>
<l>pratiṣṭhāmavyājaṁ vrajatu mayi pariplavadhurā
vidhiḥ svāsthyaṁ dhattāṁ, bhavatu kr̥takr̥tyaśca madanaḥ ॥ 181 ॥</l>
</lg></b>
<p>(<b>40. mōhaḥ</b>)</p>
<p><b>itikartavyatāyāmanālōkō mōhaḥ ।</b> tasya</p>
<p><b>janma</b> yathā—(māmā. 9.8)</p>
<b><lg>
<l>na yatra pratyāśāmanupatati nō vā rahayati
pratikṣip‍taṁ cētaḥ praviśati ca mōhāndhatamasam ।</l>
<l>akiñcitkurvāṇāḥ paśava iva tasyāṁ vayamahō
vidhāturvāmatvād vipadi parivartāmaha imē ॥ 182 ॥</l>
</lg></b>
<p><b>anubandhō</b> yathā—(urāca. 3.17)</p>
<b><lg>
<l>pihitanayanō	bāṣpāmbhōbhirmuhustvatisambhr̥tai—
rdhanuṣi vinamanmadhyē svinnāṁ nidhāya tanuṁ tataḥ ।</l>
<l>śithilacaraṇōddhāraḥ kr̥cchrāt padāt padamāvahan
kathamayamahō ! cintāśūnyō na yāti na tiṣṭhati ॥ 183 ॥</l>
</lg></b>
<p><b>prakarṣō</b> yathā—(urāca. 1.35)</p>
<b><lg>
<l>viniścētuṁ śakyō na sukhamiti vā duḥkhamiti vā
pramādō nidrā vā kimu viṣavisarpaḥ kimu madaḥ ।</l>
<pb n="852"/>
<l>tava sparśē sparśē mama hi parimūḍhēndriyagaṇō
vikāraścaitanyaṁ bhramayati ca saṁmīlayati ca ॥ 184 ॥</l>
</lg></b>
<p><b>samparkō</b> yathā—(urāca. 2.23)</p>
<b><lg>
<l>vatsasyābhayavāridhēḥ pratibhayaṁ śaṅkē kutō rākṣasāt
trastaścaiṣa munirvirauti manasō'pyastyēva mē sambhramaḥ ।</l>
<l>mā	hāsījjanakātmajāmiti	gurus‍nēhānmuhuryācatē
na sthātuṁ na ca gantumākulatayā mūḍhasya mē niścayaḥ ॥ 185 ॥</l>
</lg></b>
<p><b>anugamō</b> yathā—(raghu. 6.12)</p>
<b><lg>
<l>tā rāghavaṁ dr̥ṣṭibhirāpibantyō nāryō na jagmurviṣayāntarāṇi ।</l>
<l>taha hi sarvēndriyavr̥tirāsāṁ sarvātmanā cakṣuriva praviṣṭā ॥ 186 ॥</l>
</lg></b>
<p>(<b>41. śōkaḥ</b>)</p>
<p><b>iṣṭavirahādibhirmanōvaidhuryaṁ śōkaḥ ।</b> tasya</p>
<p><b>janma</b> yathā—(urāca. 3.38)</p>
<b><lg>
<l>hā hā dēvi ! sphuṭati hr̥dayaṁ sraṁsatē dēhabandhaḥ
śūnyaṁ	manyē	jagadaviralajvālamantarjvalāmi ।</l>
<l>sīdannandhē tamasi vidhurō majjatīvāntarātmā
viṣvaṅ‍mōhaḥ sthagayati kathaṁ mandabhāgyaḥ karōmi ॥ 187 ॥</l>
</lg></b>
<p><b>anubandhō</b> yathā—(raghu. 8.57)</p>
<b><lg>
<l>navapallavasaṁstarē'pi tē mr̥du dūyēta yadaṅgabharpitam ।</l>
<l>tadidaṁ visahiṣyatē kathaṁ tava vāmōru ! citādhirōhaṇam ॥ 188 ॥</l>
</lg></b>
<p><b>prakarṣō</b> yathā—(mavīca. 4.55)</p>
<b><lg>
<l>prāṇāḥ prayānti paritastamasāvr̥tē'smin marmacchidō mama rujaḥ prasarantyapapūrvāḥ ।</l>
<l>akṣṇōrmukhēndumupadhēhi giraṁ ca dēhi hā putra ! mayyakaruṇaḥ sahasaiva mā bhūḥ ॥ 189 ॥</l>
</lg></b>
<p><b>samparkō</b> yathā—(raghu. 9.80)</p>
<b><lg>
<l>śāpō'pyadr̥ṣṭatanayānanapadmaśōbhē sānugrahō bhagavatā mayi pātitō'yam ।</l>
<l>kr̥ṣyāṁ dahannapi khalu kṣitimindhanēddhō bījaprarōhajananīṁ jvalanaḥ karōti ॥ 190 ॥</l>
</lg></b>
<pb n="853"/>
<p><b>anugamō</b> yathā—(raghu. 8.93)</p>
<b><lg>
<l>tasya prasahya hr̥dayaṁ kila śōkaśaṁkuḥ
plakṣaprarōha	iha	saudhatalaṁ	babādhē ।</l>
<l>prāṇantahētumapi	taṁ	bhiṣajāmasādhyaṁ
lābhaṁ priyānugamanatvarayā	sa	mēnē ॥ 191 ॥</l>
</lg></b>
<p>(<b>42. dainyam</b>)</p>
<p><b>sattvatyāgādanutkarṣō dainyam ।</b> tasya</p>
<p><b>janma</b> yathā—(raghu. 14.67)</p>
<b><lg>
<l>nr̥pasya varṇāśramapālanaṁ yat sa ēva dharmō manunā praṇītaḥ ।</l>
<l>nirvāsitā'pyēvamatastvayā'haṁ tapasvisāmānyamavēkṣaṇīyā ॥ 192 ॥</l>
</lg></b>
<p><b>anubandhō</b> yathā—(śāku. 4.17)</p>
<b><lg>
<l>asmān sādhu vicintya saṁyamadhanānuc‍caiḥkulaṁ cātmana—
stvayyasyāḥ kathamapyabāndhavakr̥tāṁ s‍nēhapravr̥ttiṁ ca tām ।</l>
<l>sāmānyapratipattipūrvakamiyaṁ dārēṣu dr̥ś‍yā tvayā
bhāgyāyattamataḥ paraṁ na khalu tad vācyaṁ vadhūbandhūbhiḥ ॥ 193 ॥</l>
</lg></b>
<p><b>prakarṣō</b> yathā—(vēsaṁ. 5.5)</p>
<b><lg>
<l>dāyādā na yayōrbalēna gaṇitāstau drōṇabhīṣmau hatau
karṇasyātmajamagrataḥ śamayatō bhītaṁ jagat phalgunāt ।</l>
<l>vatsānāṁ nidhanēna mē (ripu)rasau śēṣapratijñastvayā
mānaṁ vairiṣu muñca tāta ! pitarāvandhāvimau pālaya ॥ 194 ॥</l>
</lg></b>
<p><b>samparkau</b> yathā—(vēsaṁ. 5.13)</p>
<b><lg>
<l>andhō'nubhūtaśataputravipattiduḥkhaḥ śōcyāṁ daśāmupagataḥ sa tu bhāryayā'ham ।</l>
<l>tasminnaśēṣitasuhr̥dga‍urubandhuvargē duryōdhanē('pi hi kr̥tō) bhavatā nirāśaḥ ॥</l>
</lg></b>
<p><b>anugamō</b> yathā—(bhallaṭaśatakaṁ 7)</p>
<b><lg>
<l>mānē nēcchati vārayatyupaśamē kṣmāmālikhantyāṁ hi māṁ
svātantryē parivr̥tya tiṣṭhati karau vyādhūya dhairyē gatē ।</l>
<l>tr̥ṣṇē ! tvāmanubadh‍natā phalamiyat prāp‍taṁ mayā yāvatā
yaḥ spr̥ṣṭō na padā sa ēva caraṇau spraṣṭuṁ na saṁmanyatē ॥ 196 ॥</l>
</lg></b>
<pb n="854"/>
<p>(<b>43. vaivarṇyam</b>)</p>
<p><b>viṣādādijanma kāntēranyathātvaṁ vaivarṇyam ।</b> tasya</p>
<p><b>janma</b> yathā—(māmā. 10.4)</p>
<b><lg>
<l>ujjvalālōkayā s‍nigdhā tvayā tyaktā na rājatē ।</l>
<l>malīmasamukhī vartiḥ pradīpaśikhayā yathā ॥ 197 ॥</l>
</lg></b>
<p><b>anubandhō</b> yathā—(raghu. 6.67)</p>
<b><lg>
<l>sañcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 198 ॥</l>
</lg></b>
<p><b>prakarṣō</b> yathā—</p>
<b><lg>
<l>sahi ! sāhasu tēṇa samaṁ ahaṁ pi kiṁ ṇiggaā pahāaṁmi ।</l>
<l>aṇṇa c‍cia dīsai jēṇa dappaṇē kā vi sā sumuhī ॥ 199 ॥</l>
</lg></b>
<b><lg>
<l>(sakhi ! sādhaya tēna samamahamapi kiṁ nirgatā prabhātē ।</l>
<l>anyaiva dr̥śyatē yēna darpaṇē kā'pi sā sumukhī ॥)</l>
</lg></b>
<p><b>samparkō</b> yathā—(māmā. 4.4)</p>
<b><lg>
<l>samānaprēmāṇaṁ	janamasulabhaṁ	prārthitavatō
vidhau vāmārambhē mama samucitaiṣā pariṇatiḥ ।</l>
<l>tathā'pyasmin dānaśravaṇasamayē'syāḥ pravigalat—
prabhaṁ	prātaścandradyuti	vadanamantardahati	mām ॥ 200 ॥</l>
</lg></b>
<p><b>anugamō</b> yathā—(kirātā. 10.63)</p>
<b><lg>
<l>svayaṁ saṁrādhyēśaṁ śatamakhamakhaṇḍēna tapasā
parōcchittyā labhyāmabhilaṣati lakṣmīṁ harisutē ।</l>
<l>manōbhiḥ	sāvēgaiḥ	praṇayavihatidhvastarucayaḥ
sagandharvā dhāma tridaśavanitāḥ svaṁ pratiyayuḥ ॥ 201 ॥</l>
</lg></b>
<p>(<b>44. āvēgaḥ</b>)</p>
<p><b>pratīkārāśayā manōvyākulatā''vēgaḥ ।</b> tasya</p>
<p><b>janma</b> yathā—(māgha. 10.82)</p>
<b><lg>
<l>prēkṣaṇīyakamiva kṣaṇamāsan hrītabhaṅguravilōcanapātāḥ ।</l>
<l>sambhramadrutagr̥hītadukūlacchādyamānavapuṣaḥ	suratāntāḥ ॥ 202 ॥</l>
</lg></b>
<pb n="855"/>
<p><b>anubandhō</b> yathā—(māgha. 10.83)</p>
<b><lg>
<l>aprabhūtamatanīyasi tanvī kāñcidhām‍ni pihitaikaratōru ।</l>
<l>kṣaumamākulakarā vicakarṣa krāntapallavamabhīṣṭatamēna ॥ 203 ॥</l>
</lg></b>
<p><b>prakarṣō</b> yathā—</p>
<b><lg>
<l>śūnyā diśaḥ sapadi vīkṣya śucā varākī
mr̥tyōrmukhaṁ viśati vā śamayannirāśāḥ ।</l>
<l>ētā	matā	śvapacapātakadīparōgā—
dāgaccha X X X paraṁparikṣayā vaḥ ॥ 204 ॥</l>
</lg></b>
<p><b>saṁparkō</b> yathā—(rat‍nā. 3.17)</p>
<b><lg>
<l>alamalamatimātraṁ	sāhasēnāmunā	tē
tvaritamayi ! vimuñca tvaṁ latāpāśamēnam ।</l>
<l>calitamiva nirōddha‍uṁ jīvitaṁ jīvitēśē
kṣaṇamiha mama kaṇṭhē bāhupāśaṁ nidhēhi ॥ 205 ॥</l>
</lg></b>
<p><b>anugamō</b> yathā—(raghu. 5.49)</p>
<b><lg>
<l>sa cchinnabandhadrutayugyaśūnyaṁ bhag‍nākṣaparyastarathaṁ kṣaṇēna ।</l>
<l>rāmāparitrāṇavihastayōdhaṁ sēnānivēśaṁ tumulaṁ cakāra ॥ 206 ॥</l>
</lg></b>
<p>(<b>45. aśru</b>)*</p>
<p><b>duḥkhakrōdhānanandajaṁ nayanajalamaśru ।</b> tasya</p>
<p><b>janma</b> yathā—(śāku. 4.15)</p>
<b><lg>
<l>utpakṣmaṇōrnayanayōruparuddhavr̥ttiṁ bāṣpaṁ kuru sthiratayā vihatānubandham ।</l>
<l>asminnalakṣitanatōnnatabhūmibhāgē mārgē padāni khalu tē viṣamībhavanti ॥ 207 ॥</l>
</lg></b>
<p><b>anubandhō</b> yathā—(vikramō. 5.15)</p>
<b><lg>
<l>kiṁ sundari ! praruditāsi mamōpapannē vaṁśasthitēradhigamānmahati pramōdē ।</l>
<l>pīnōnnatastananipātibhirānayantī muktāvalīviracanāṁ punaruktamasrai ॥ 208 ॥</l>
</lg></b>
<p><b>prakarṣō</b> yathā—</p>
<b><lg>
<l>tataḥ kairapyuktē pariṇayavidhau kāṣṭhamunibhiḥ
purāṇairātaṅkaglapitahr̥dayēna	kṣitibhr̥tā ।</l>
<!-- NOTES pg=855!-->
*mōhaḥ(/s‍nēhaḥ) dvirupāttaḥ ud‍dēśē (dra. pr̥. 614)
<pb n="856"/>
<l>vinā vācaṁ naitat kṣamamiti vidhāyānanamadhaḥ
patadvāṣpāmbhōbhirlikhitamiva dattaṁ prativacaḥ ॥ 209 ॥</l>
</lg></b>
<p><b>samparkō</b> yathā—(urāca. 1.29)</p>
<b><lg>
<l>ayaṁ tāvad bāṣpas‍traṭita iva muktāmaṇisarō
visarpan dhārābhirluṭhati dharaṇīṁ jarjharakaṇaḥ ।</l>
<l>niruddhō'pyāvēgaḥ	sphuradadharanāsāpuṭatayā
parēṣāmunnēyō bhavati ca bharādhyātahr̥dayaḥ ॥ 210 ॥</l>
</lg></b>
<p><b>anugamō</b> yathā—(sūmu. 2)</p>
<b><lg>
<l>akr̥takabalārambhairvaktrairbhayasthagitēkṣaṇaiḥ
kimapi valitagrīvaṁ sthitvā muhurmr̥gapaṅktayaḥ ।</l>
<l>gaganamasakr̥t	paśyantyētāstathāśrughanairmukhaiḥ—
rnipatati yathā śr̥ṅgāgrēbhyō bhramannayanōdakam ॥ 211 ॥</l>
</lg></b>
<p>(<b>46. pralayaḥ</b>)</p>
<p><b>sarvēndriyāstamayaḥ pralayaḥ ।</b> tasya</p>
<p><b>janma</b> yathā—(kusaṁ. 3.73)</p>
<b><lg>
<l>tīvrābhiṣaṅgaprabhavēṇa vr̥ttiṁ mōhēna saṁstambhayatēndriyāṇām ।</l>
<l>ajñātabhartr̥vyasanā muhūrtaṁ kr̥tōpakārēva ratirbabhūva ॥ 212 ॥</l>
</lg></b>
<p><b>anubandhō</b> yathā—(raghu. 14.54)</p>
<b><lg>
<l>tatō'bhiṣaṅgānilavipraviddhā prabhraśyamānābharaṇaprasūnā ।</l>
<l>svamūrtilābhaprakr̥tiṁ dharitrīṁ latēva sītā sahasā jagāma ॥ 213 ॥</l>
</lg></b>
<p><b>prakarṣō</b> yathā—(vēsaṁ. 4.10)</p>
<b><lg>
<l>paryāp‍tanētramacirōdgatacandrakāntamudbhidyamānanavayauvanaramyacihnam ।</l>
<l>prāṇāpahāriparivartitadr̥ṣṭi dr̥ṣṭaṁ karṇēna tat kathamivānanapaṅkajaṁ tē ॥ 214 ॥</l>
</lg></b>
<p><b>samparkō</b> yathā—(raghu. 3.61)</p>
<b><lg>
<l>raghurbhr̥śaṁ vakṣasi tēna tāḍitaḥ papāta bhūmau saha sainikāśrubhiḥ ।</l>
<l>muhūrtamātrādavadhūya ca vyathāṁ sahōtthitaḥ sainikaharṣanisvanaiḥ ॥ 215 ॥</l>
</lg></b>
<pb n="857"/>
<p><b>anugamō</b> yathā—(vikramō. 1.9)</p>
<b><lg>
<l>āvirbhūtē śaśini tamasā mucyamānēva rātriḥ
naiśasyārcirhutabhuja iva cchinnabhūyiṣṭhadhūmā ।</l>
<l>mōhēnāntarvaratanuriyaṁ lakṣyatē muktakalyā
gaṅgā rōdhaḥprasarakaluṣā gr̥h‍ṇatīva prasādam ॥ 216 ॥</l>
</lg></b>
<p>(<b>47. jāḍyam</b>)</p>
<p><b>manasaḥ kriyāsvapāṭavaṁ jāḍyam ।</b> tasya</p>
<p><b>janma</b> yathā—(sūmu. 38)</p>
<b><lg>
<l>āhārē viratiḥ samastaviṣayagrāmē nivr̥ttiḥ parā
nāsāgrē nayanaṁ yadētadaparaṁ yac‍caikaniṣṭhaṁ manaḥ ।</l>
<l>maunaṁ cēdamidaṁ ca śūnyamakhilaṁ yad viśvamābhāti tē
tad brūyāḥ sakhi ! yōginī kimasi bhōḥ kiṁ vā viyōginyasi ॥ 217 ॥</l>
</lg></b>
<p><b>anubandhō</b> yathā—(mahānāṭaka 5.3)</p>
<b><lg>
<l>śithilaśithilaṁ nyasya svairaṁ dhanuśśikharē śirō
nayanasalilaiḥ	kurvan	maurvīlatāmaparāmiva ।</l>
<l>ahaha vikalaḥ śrutvā śrutvā ghanastanitadhvaniṁ
kimapi kimapi dhyāyannāryō na yāti na tiṣṭhati ॥ 218 ॥</l>
</lg></b>
<p><b>prakarṣō</b> yathā—(śāku. 4.1)</p>
<b><lg>
<l>vicintayantī yamananyamānasā tapōnidhiṁ vētsi na mānupasthitam ।</l>
<l>smariṣyati tvāṁ na sa bōdhitō'pi san kathāṁ pramattaḥ prathamōditāmiva ॥ 219 ॥</l>
</lg></b>
<p><b>samparkō</b> yathā—(māmā. 1.33)</p>
<b><lg>
<l>paricchēdātītaḥ	sakalavacanānāmaviṣayaḥ
punarjanmanyasminnanubhavapathaṁ yō na gatavān ।</l>
<l>vivēka—pradhvaṁsādupacita—mahāmōha—gahanō
vikāraḥ kō'pyantarjaḍayati ca tāpaṁ ca tanutē ॥ 220 ॥</l>
</lg></b>
<p><b>anugamō</b> yathā—(māmā. 3.5)</p>
<b><lg>
<l>āścaryamutpaladr̥śō vadanāmalēndusānnidhyatō mama muhurjaḍimānamētya ।</l>
<l>jātyēna candramaṇinēva mahīdharasya sandhāryatē dravamayō manasō vikāraḥ ॥ 221 ॥</l>
</lg></b>
<pb n="858"/>
<p>(<b>48. jugupsā</b>)</p>
<p><b>padārthanindanaṁ jugup‍sā ।</b> tasyā</p>
<p><b>janma</b> yathā—(urāca. 2.10)</p>
<b><lg>
<l>rē hasta ! dakṣiṇa mr̥tasya śiśōrdvijasya jīvātavē visr̥ja śūdramunau kr̥pāṇam ।</l>
<l>rāmasya gātramasi nirbharagarbhakhinnasītāvivāsanapaṭōḥ karuṇā kutastē ? ॥ 222 ॥</l>
</lg></b>
<p><b>anubandhō</b> yathā—(urāca. 1.49)</p>
<b><lg>
<l>visrambhādurasi nipatya jātanidrāmunmucya priyagr̥hiṇīṁ gr̥hasya śōbhām ।</l>
<l>ātaṅkasphuritakaṭhōragarbhagurvīṁ kravyādbha‍yō balimiva dāruṇaḥ kṣipāmi ॥ 223 ॥</l>
</lg></b>
<p><b>prakarṣō</b> yathā—(urāca. 3.26)</p>
<b><lg>
<l>tvaṁ jīvitaṁ tvamasi mē hr̥dayaṁ dvitīyaṁ tvaṁ kaumudī nayanayōramr̥taṁ tvamaṅgē ।</l>
<l>ityādibhiḥ priyaśatairanurudhya mugdhāṁ tāmēva śāntamathavā kimataḥ parēṇa ॥ 224 ॥</l>
</lg></b>
<p><b>samparkō</b> yathā—(vēsaṁ. 3.13)</p>
<b><lg>
<l>dhik sānujaṁ kurupatiṁ dhigajātaśatruṁ
dhig bhūpatīn viphalaśastrabhr̥tō dhigasmān ।</l>
<l>kēśagrahaḥ khalu tadā drupadātmajāyāḥ
drōṇasya cādya likhitairiva vīkṣitō yaiḥ ॥ 225 ॥</l>
</lg></b>
<p><b>anugamō</b> yathā—(mavīca. 1.38)</p>
<b><lg>
<l>sarvadōṣānabhiṣvaṅgadām‍nāyasamatāṁ	gatāḥ ।</l>
<l>yuṣmākamabhyupagamāḥ pramāṇaṁ puṇyapāpayōḥ ॥ 226 ॥</l>
</lg></b>
<p>(<b>49. nirvēdaḥ</b>)</p>
<p><b>vairāgyādibhirmanaḥkhēdō nirvēdaḥ ।</b> tasya</p>
<p><b>janma</b> yathā—</p>
<b><lg>
<l>śītēnōddha‍r̥ṣitasya māṣaśimivac‍cintārṇavē majjataḥ
śāntāg‍iṁnasphuṭitādharasya dhamataḥ kṣutkṣāmakaṇṭhasya mē ।</l>
<l>nidrā kā(k‍vā)'pi vimānitēva dayitā santyajya dūraṁ gatā
satpātrapratipāditēva vasudhā na kṣīyatē śarvarī ॥ 227 ॥</l>
</lg></b>
<p><b>anubandhō</b> yathā—(vaiśa. 93)</p>
<b><lg>
<l>mātarlakṣmi ! bhajasva kaṁcidaparaṁ matkāṅ‍‌kṣiṇī mā sma bhū—
rbhōgēbhyaḥ spr̥hayālavō tava vaśē; kā nisspr̥hāṇāmasi ।</l>
<pb n="859"/>
<l>sadyassyūtapalāśapatrapuṭikāpātrīpavitrīkr̥taiḥ
bhikṣāsak‍tubhirēva samprati vayaṁ vr̥ttiṁ samīhāmahē ॥ 228 ॥</l>
</lg></b>
<p><b>prakarṣō</b> yathā—(urāca. 6.33)</p>
<b><lg>
<l>k‍va	tāvānānandō	niratiśayavisrambhabahulaḥ
k‍va tē'nyōnyaṁ yatra k‍vacana gahanāḥ kautukarasāḥ ।</l>
<l>sukhē vā duḥkhē vā k‍va nu khalu tadaikyaṁ hr̥dayayō—
stathāpyēṣa prāṇaḥ sphurati na tu tāpō viramati ॥ 229 ॥</l>
</lg></b>
<p><b>saṁparkō</b> yathā—(sūmu. 6)</p>
<b><lg>
<l>ayaṁ śūnyō grāmaḥ surasadanamētac‍ca patitaṁ
puraḥ śuṣkā vāpī tarurayamitaḥ śīrṇaviṭapaḥ ।</l>
<l>vayaṁ caitē pānthāḥ parikr̥śadaśābhāgyagatayaḥ
samānaiḥ saṁyōgaḥ kaṭurapi manō mē ramayati ॥ 230 ॥</l>
</lg></b>
<p><b>anugamō</b> yathā—</p>
<b><lg>
<l>jarāmaraṇadaurgatyavyādhayastāvadāsatām ।</l>
<l>manyē janmaiva dhīrāṇāṁ bhūyōbhūyas‍trapākaram ॥ 231 ॥</l>
</lg></b>
<p>(<b>50. śamaḥ</b>)</p>
<p><b>tattvajñānādibhirmanaḥkaṣāyōparamaśśamaḥ ।</b> tasya</p>
<p><b>janma</b> yathā—</p>
<b><lg>
<l>sthitiḥ puṇyē'raṇyē saha paricayō hanta hariṇaiḥ
phalairmūlairvr̥ttiḥ pratinadi ca talpāni dr̥ṣadaḥ ।</l>
<l>itīyaṁ sāmagrī bhavati viratiṁ saṁspr̥hayatāṁ
naṁ vā gēhaṁ vā sadr̥śamupaśāntasya manasaḥ ॥ 232 ॥</l>
</lg></b>
<p>anubandhō <b>yathā</b>—(vaiśa. 12)</p>
<b><lg>
<l>avaśyaṁ	yātāraścirataramuṣitvā'pi	viṣayāḥ
viyōgē kō bhēdastyajati na janō yat svayabhimān ।</l>
<l>vrajantaḥ svātantryāt paramaparitāpāya manasaḥ
svayaṁ tyaktā hyētē śamasukhamanantaṁ vidadhati ॥ 233 ॥</l>
</lg></b>
<pb n="860"/>
<p><b>prakarṣō</b> yathā—(bhallaṭaśatakaṁ 69)</p>
<b><lg>
<l>yadā''sīdajñānaṁ	smaratimirasaṁskārajanitaṁ
tadā dr̥ṣṭiṁ nārīmayamidamaśēṣaṁ jagadapi ।</l>
<l>idānīmasmākaṁ	paṭutaravivēkāñjanajuṣāṁ
samībhūtā dr̥ṣṭis‍tribhuvanamapi brahma manutē ॥ 234 ॥</l>
</lg></b>
<p><b>saṁparkō</b> yathā—</p>
<b><lg>
<l>alamaticapalatvāt	svap‍namāyōpamatvāt
pariṇativirasatvāt	saṅgamēna	priyāyāḥ ।</l>
<l>iti	yadi	śatakr̥tvastattvamālōcayāma—
stadapi na hariṇākṣīṁ vismaratyantarātmā ॥ 235 ॥</l>
</lg></b>
<p><b>anugamō</b> yathā—(bārā. 1.35)</p>
<b><lg>
<l>yanmīmāṁsayataḥ śrutīḥ śatapathāḥ sākṣātkr̥tabrahmaṇō
viśvāmitramahāmunērapi ca yad vartāmahē cētasi ।</l>
<l>apyullīḍhakaṣāyapālanadhiyāṁ sadyaḥ samādhiślathaṁ
tat saṅgītakamantarēṇa hr̥dayaṁ harṣānnarīnartitam ॥ 236 ॥</l>
</lg></b>
<b><lg>
<l>ētē	ratyādayō	bhāvāḥ	śr̥ṅgāravyaktihētavaḥ ।</l>
<l>kārts‍nyādēkōnapañcāśad bhēdā ēṣāṁ prakāśitāḥ ॥ 237 ॥</l>
</lg></b>
<b><lg>
<l>janmānubandhātiśayasamparkānugamā	iti ।</l>
<l>yuñjīta	sarvabhāvēṣu	vargayōrubhayōrapi ॥ 238 ॥</l>
</lg></b>
<b><lg>
<l>yadapi ca gaditaṁ prakarṣagāmī bhavati rasō rativismayādirēva ।</l>
<l>tadapi na samañjasaṁ prakr̥ṣṭāḥ pratinijabhēdamamī hi sarva ēva ॥ 239 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
harṣādibhāvaprapañcakō nāma</b></p>
<p><b>॥ caturdaśaḥ prakāśaḥ ॥ 14 ॥</b></p>
<b><lg>
<l>ētatprakāśatritayaṁ prakāśacatuṣṭayātmēti vibhāvanīyam ।</l>
<l>ṣaṭ‍‌triṁśatā hanta yatō'tra rakṣāṁ prakāśacakrē sukhamaś‍nuvīta ॥</l>
</lg></b>
<b><lg>
<l>iti rēvāprasādasya kāśyapasya dvivēdinaḥ ।</l>
<l>sanātanasya mē prājñavaryēṣu praṇayāñjaliḥ ॥</l>
</lg></b>
<pb n="861"/>
<p>atha</p>
<p><b>śr̥ṅgāraprakāśē pañcadaśaḥ prakāśaḥ</b></p>
<p>ratyālambanavibhāvaprakāśaḥ</p>
<p>yaduktaṁ1 'taiḥ savibhāvānubhāvaiḥ prakāśamānaḥ śr̥ṅgārō viśēṣataḥ svadatē', tatra prāyēṇa
ratiprītyai vibhāvādīn udāharaṇatō vakṣyāmaḥ ।</p>
<p>dvividhō vibhāvaḥ — <b>ālambanavibhāva uddīpanavibhāva</b>śca ।</p>
<p>yamālambya ratyādaya utpadyantē sa <b>ālambanavibhāvō</b> nāyakādiḥ । tatra—</p>
<p>(<b>1. nāyakaḥ</b>)</p>
<p>nāyakaścaturdhā <b>dhīrōdātta—dhīrōddhata—dhīralalita—dhīrapraśānta</b>bhēdāt ।</p>
<p>(<b>dhairyam</b>)</p>
<p><b>dhairyaṁ hi nāma nāyakavyapadēśahēturindriyāvikārakāraṇaṁ cittadharmaḥ, yēna satāṁ</b></p>
<b><lg>
<l>satyapi garvādihētau guṇasamūhē nōtsēkādayō jāyantē ॥ 1 ॥</l>
</lg></b>
<p>(<b>1. dhīrōdāttaḥ</b>)</p>
<p>tad(dhairyaṁ) yatra guṇasannivēśacārutvādudāttaṁ sa <b>dhīrōdāttaḥ</b> । yathā—</p>
<b><lg>
<l>kulamamalinaṁ bhadrā mūrtirmatiḥ śrutaśālinī ॥ 2 ॥</l></lg></b> (pr̥. 1005)
<p>(<b>2. dhīrōddhataḥ</b>)</p>
<p>yatra guṇānāṁ hīnādhikayōgādupahataṁ (dhairyaṁ) sa <b>dhīrōddhataḥ</b> । yathā— (urāca. 6.19)</p>
<b><lg>
<l>dr̥ṣṭistr̥ṇīkr̥tajagattrayasattvasārā dhīrōddhatā namayatīva gatirdharitrīm ।</l>
<l>kaumārakē'pi girivad gurutāṁ dadhānō vīrō rasaḥ kimayamētyuta darpa ēṣaḥ ॥ 3 ॥</l>
</lg></b>
<p>(<b>3. dhīralalitaḥ</b>)</p>
<p>yatra tu sannivēśasaukumāryād vilāsamasr̥ṇaṁ (dhairyaṁ) sa <b>dhīralalitaḥ</b> । yathā—(kusaṁ.2.64)</p>
<b><lg>
<l>atha sa lalitayōṣidbhrūlatācāruśr̥ṅgaṁ rativalayapadāṅkē cāpamāsajjya kaṇṭhē ।</l>
<l>sahacaramadhuhastanyastacūtāṅkurās‍traḥ śatamukhamupatasthē prāñjaliḥ puṣpadhanvā ॥ 4 ॥</l>
</lg></b>
<p>(<b>4. dhīrapraśāntaḥ</b>)</p>
<p>tatra tvamīṣāmēva śās‍trārthāvagamapariṇatyā tadatisattvōttaraṁ sa <b>dhīrapraśāntaḥ</b> । yathā—</p>
<!-- NOTES pg=861!-->
1. atraiva 616 pr̥ṣṭhē prathamapaṅktau ।
<pb n="862"/>
<b><lg>
<l>anākr̥ṣṭasya viṣayairvidyānāṁ pāradr̥śvanaḥ ।</l>
<l>tasya dharmaratērāsīd vr̥ddhatvaṁ jarasā vinā ॥ 5 ॥</l></lg></b> (raghu. 1.23)
<p>ta ētē guṇaprakr̥tipravr̥ttiparigrahabhēdād yathāsambhavaṁ dvādaśadhā bhavanti ।</p>
<p><b>1. guṇataḥ</b> uttamaḥ, madhyamaḥ, kaniṣṭha iti ।</p>
<p><b>2. prakr̥tēḥ</b> sāttvikō rājasastāmasa iti ।</p>
<p><b>3. pravr̥ttē</b>ranukūlō dakṣiṇaḥ śaṭhō dhr̥ṣṭa iti ।</p>
<p><b>4. parigrahāda</b>sādhāraṇaḥ sādhāraṇa iti । tēṣu—</p>
<p>(<b>1. guṇataḥ</b>)</p>
<p>mahākulīnatādicaturviṁśatiguṇayō<b>gāduttamaḥ</b>; yathā—</p>
<b><lg>
<l>rāmō'sau jagatīha vikramaguṇairyātaḥ prasiddhiṁ parā—
masmadbhāgyaviparyayād yadi paraṁ dēvō na jānāti tam ।</l>
<l>vandīvaiṣa yaśāṁsi gāyati marud yasyaikabāṇāhati—
śrēṇībhūtaviśālasālavivarōdgīrṇaiḥ svaraiḥ sap‍tabhiḥ ॥ 6 ॥</l>
</lg></b>
<p>pādōnaguṇasampadyōgā<b>nmadhyamaḥ</b> yathā—(vēsaṁ. 5.27)</p>
<b><lg>
<l>sakalaripujayāśā	yatra 	baddhā	sutaistē
tr̥ṇamiva	paribhūtō	yasya	garvēṇa 	lōkaḥ ।</l>
<l>raṇaśirasi	nihantā	tasya	rādhāsutasya
praṇamati pitarau vā madhyamaḥ pāṇḍavō'yam ॥ 7 ॥</l>
</lg></b>
<p>ardhaguṇasampadyōgāt <b>kaniṣṭhaḥ;</b> yathā—</p>
<b><lg>
<l>nyakkārō hyayamēva mē yadarayastatrāpyasau tāpasaḥ ॥ 8 ॥</l></lg></b> (644)
<p>(<b>2. prakr̥tēḥ</b>)</p>
<p>sattvōtkarṣāt <b>sāttvikaḥ;</b> yathā—(urā. 6.13)</p>
<b><lg>
<l>śak‍tyā vakṣasi mag‍nayā saha mayā mūḍhē plavaṅgādhipē
vidrāṇēṣu ca vidravatsu kapiṣu prāp‍tāvakāśō dviṣi ।</l>
<l>mā bhaiṣṭēti nirundhataḥ kapibalānyasyōdbhaṭabhrūsthitē—
rmarmacchēdaviṁsasthulākṣarapadā vācastvayā na śrutāḥ ॥ 9 ॥</l>
</lg></b>
<p>rajautkarṣād <b>rājasaḥ;</b> yathā—(raghu. 19.13)</p>
<b><lg>
<l>aṅkamaṅkaparivartanōcitē	tasya	ninyaturaśūnyatāmubhē ।</l>
<l>vallakī ca hr̥dayaṅgamasvanā mañjuvāgapi ca vāmalōcanā ॥ 10 ॥</l>
</lg></b>
<pb n="863"/>
<p>tamō'tiśayāt <b>tāmasaḥ;</b> yathā—</p>
<b><lg>
<l>yō yaḥ śas‍traṁ bibharti svabhujagurumadaḥ pāṇḍavīnāṁ camūnāṁ॰ ॥ 11 ॥</l></lg></b>(pr̥.514)
<p>(<b>3. pravr̥ttēḥ</b>)</p>
<p>hr̥dayaṅgamapravr̥ttira<b>nukūlaḥ</b>; yathā—</p>
<b><lg>
<l>kimiti kabarī yādr̥k‌tādr̥g ? dr̥śau kimakajjalē ?
na khalu likhitāḥ pātrāṅgulyaḥ patrāvalyaḥ kimadya kapōlayōḥ ।</l>
<l>ayamayamayaṁ	kiñca	klāmyatyasaṁsmaraṇēna	tē
śaśimukhi !	sakhīhastanyastō	vilāsaparicchadaḥ ॥ 12 ॥</l>
</lg></b>
<p>auparōdhikapravr̥tti<b>rdakṣiṇaḥ</b>; yathā—(rat‍nāva. 1.25)</p> 
<b><lg>
<l>dēvi !	tvanmukhapaṅkajēna	śaśinaśchāyātiraskāriṇā
paś‍yābjāni vinirjitāni sahasā gacchanti vicchāyatām ।</l>
<l>śrutvā	tē	parivāravāravanitāgītāni	bhr̥ṅgāṅganā
līyantē	kamalōdarēṣu	śanakaiḥ	sañjātalajjā iva ॥ 13 ॥</l>
</lg></b>
<p>prātikūlikapravr̥ttiḥ <b>śaṭhaḥ;</b> yathā—(murā. 1.1)</p>
<b><lg>
<l>dhanyā kēyaṁ sthitā tē śirasi ? śaśikalā; kiṁ nu nāmaitadasyāḥ ?
nāmaivāsyāstadētat paricitamapi tē vismr̥taṁ kasya hētōḥ ? ।</l>
<l>nārīṁ pr̥cchāmi nēnduṁ kathayatu vijayā na pramāṇaṁ yadīndu—
rdēvyā nihnōtumicchōriti surasaritaṁ śāṭh‍yamavyāt prabhōrvaḥ ॥ 14 ॥</l>
</lg></b>
<p>nirapatrapapravr̥tti<b>rdhr̥ṣṭaḥ</b>; yathā—</p>
<b><lg>
<l>vācō bhāmini ! kiṁ tavādya paruṣāḥ subhru ! bhruvōrvibhramō
viśrāntaḥ kuta ēṣa lōlanayanē ! kiṁ lōhitē lōcanē ।</l>
<l>svēdaḥ kiṁ nu ghanastani ! stanataṭē muktāphalālītulāṁ
dhattē, muñca ruṣaṁ mamātra dayitē ! lēśō'pi nāstyāgasaḥ ॥ 15 ॥</l>
</lg></b>
<p>(<b>4. parigrahāt</b>)</p>
<p>ananyajāni<b>rasādhāraṇaḥ;</b> yathā—(urāca. 1.37)</p>
<b><lg>
<l>āvivāhasamayād gr̥hē vanē śaiśavē tadanu yauvanē punaḥ ।</l>
<l>svāpahēturanupāsitō'nyayā rāmabāhurupadhānamēṣa tē ॥ 16 ॥</l>
</lg></b>
<pb n="864"/>
<p>anēkajāniḥ <b>sādhāraṇaḥ;</b> yathā—(śāku. 6.12)</p>
<b><lg>
<l>ēkaikamatra divasē divasē madīyaṁ nāmākṣaraṁ gaṇaya gacchasi yāvadantam ।</l>
<l>tāvat priyē ! madavarōdhagr̥hapravēśaṁ nētā janastava samīpamupaiṣyatīti ॥ 17 ॥</l>
</lg></b>
<p>athaiṣāmēva tridhā vyatikarē <b>caturuttaraṁ śatam</b> । tatra—</p>
<p>(<b>dhīrōdāttaḥ —8)</b></p>
<p><b>dhīrōdāttaḥ</b> sāttvikaḥ; sa tūttama ēva; anukūladakṣiṇā'sādhāraṇasādhāraṇabhēda—
vyatikarādaṣṭaprakāraḥ । tatra</p>
<p><b>1. dhīrōdāttānukūlō</b> yathā—</p>
<b><lg>
<l>ātaṅkaśramasādhvasavyatikarōtkampaḥ kathaṁ sahr̥tām ॥ 18 ॥</l></lg></b> (pr̥.834)
<p><b>2. dhīrōdāttadakṣiṇō</b> yathā—(śāku. 6.5)</p>
<b><lg>
<l>ramyaṁ dvēṣṭi, yathā purā prakr̥tibhirna pratyahaṁ sēvyatē
śayyōpāntavivartanairvigamayatyunnida	ēva	kṣapāḥ ।</l>
<l>dākṣiṇyēna	dadāti	vācamucitāmantaḥpurēbhyō	yadā
gōtrēṣu skhalatistadā bhavati ca vrīḍāvanamraściram ॥ 19 ॥</l>
</lg></b>
<p><b>3. dhīrōdāttāsādhāraṇō</b> yathā—(mavīca. 2.27)</p>
<b><lg>
<l>munirayamatha vīrastādr̥śastatpriyaṁ mē viramatu parikampaḥ kātarē ! kṣatriyā'si ।</l>
<l>jagati vitatakīrttērdarpakaṇḍūladōṣṇaḥ parisaraṇasamarthō rāghavaḥ kṣatriyō'ham ॥ 20 ॥</l>
</lg></b>
<p><b>4. dhīrōdāttasādhāraṇō</b> yathā—(raghu. 1.65)</p>
<b><lg>
<l>kintu	vadhvāṁ	tavaitasyāmadr̥ṣṭasadr̥śaprajam ।</l>
<l>na	māmavati	sadvīpā	rat‍nasūrapi	mōdinī ॥ 21 ॥</l>
</lg></b>
<p><b>5. dhīrōdāttānukūlāsādhāraṇō</b> yathā—(urā. 2.14)</p>
<b><lg>
<l>vicitramaṇisaṅkarasphuraduruprabhābhāsuraṁ nimēṣavimukhī dr̥śaṁ mama muhuḥ samāpādayan ।</l>
<l>kuraṅgatilakānanē tava tadēṇacarmāṁśukaṁ kariṣyati payōdharē suradhanurvilāsōdayam ॥</l>
</lg></b>
<p><b>6. dhīrōdāttānukūlasādhāraṇō</b> yathā—(śāku. 3.17)</p>
<b><lg>
<l>parigrahabahutvē'pi dvē pratiṣṭhē kulasya mē ।</l>
<l>samudraraśanā cōrvī sakhī ca yuvayōriyam ॥ 23 ॥</l>
</lg></b>
<pb n="865"/>
<p><b>7. dhīrōdāttadakṣiṇāsādhāraṇō</b> yathā—</p>
<b><lg>
<l>dēvi !	tvadvadanāravindasuhr̥dāmēṣāṁ	sarōjanmanāṁ
paś‍ya vyōmani lōhitāyati ravāvēṣā daśā vartatē ।</l>
<l>itthaṁ	saṅkucadambujānukaraṇavyōjapanītāñjalēḥ
śambhōrvañcitapārvatīkamucitaṁ sandhyārcitaṁ pātu vaḥ ॥ 24 ॥</l>
</lg></b>
<p><b>8. dhīrōdāttadakṣiṇasādhāraṇō</b> yathā—(vikra. 3.13)</p>
<b><lg>
<l>anēna kalyāṇi ! mr̥ṇālakōmalaṁ vratēna gātraṁ glapayasyakāraṇam ।</l>
<l>prasādamākāṅ‍kṣati yastavōtsukaḥ sa kiṁ tvayā dāsajanaḥ prasādyatē ॥ 25 ॥</l>
</lg></b>
<p>(<b>dhīrōddhataḥ —44</b>)</p>
<p><b>dhīrōddhatastu</b> tāmasaḥ madhyamakaniṣṭhakānukūladakṣiṇaśaṭhadhr̥ṣṭāsādhāraṇasādhāraṇa—
vyatikarāt catuścatvāriṁśatprakāraḥ ।</p>
<p><b>1. dhīrōddhatamadhyamō</b> yathā—(māmā. 5.61)</p>
<b><lg>
<l>praṇayisakhīsalīlaparihāsarasādhigatai—
lailitaśiriṣapuṣpahananairapi	tāmyati	yat ।</l>
<l>vapuṣi	vadhāya	tatra	tava	śastramupakṣipataḥ
patati	śirasyakāṇḍayamadaṇḍa ivaiṣa bhujaḥ ॥ 26 ॥</l>
</lg></b>
<p><b>2. dhīrōddhatakaniṣṭhō</b> yathā—(jāha. 10.86)</p>
<b><lg>
<l>ēkasmiñchayanēṁ mayā mayasutāmāliṅgya nidrālasā—
munnidaṁ śayitēna mē caraṇayōḥ saṁvāhanavyāpr̥tā ।</l>
<l>pādāgrēṇa	tilōttamā	stanataṭē	sas‍nēhamāpīḍitā
harṣāvēgasamarpitāni	pulakānyadyāpi	nō	muñcati ॥ 27 ॥</l>
</lg></b>
<p><b>3. dhīrōddhatānukūlō</b> yathā—(māmā. 5.27)</p>
<b><lg>
<l>tvatpāṇipaṅkajaparigrahadhanyajanmā	bhūyāsamityabhinivēśakadarthyamānaḥ ।</l> 
<l>bhrāmyan nr̥māṁsapaṇanāya parētabhūmau ākarṇya bhīru ! ruditāni tavāgatō'smi ॥ 28 ॥</l>
</lg></b>
<p><b>4. dhīrōddhatadakṣiṇō</b> yathā—</p>
<b><lg>
<l>atrāntarē raṇita/lalitahāralatānitamba ॥ 29 ॥</l></lg></b> (pr̥. 648, 884)
<pb n="866"/>
<p><b>5. dhīrōddhataśaṭhō</b> yathā—</p>
<b><lg>
<l>caṁdō vi rāiṁ āhiṁḍiūṇa gōsammi hōi vicchāō ।</l>
<l>tuṁ puṇa jāāparimalapasāhaṇō sōhasi bhamaṁtō ॥ 30 ॥</l>
</lg></b>
<b><lg>
<l>(candrō'pi rātrimāhiṇḍya prabhātē bhavati vicchāyaḥ ।</l>
<l>tvaṁ punarjāyāparimalaprasādhanaḥ śōbhasē bhraman ॥)</l>
</lg></b>
<p><b>6. dhīrōddhatadhr̥ṣṭō</b> yathā—(māgha. 11.34)</p>
<b><lg>
<l>navanakhapadamaṅgaṁ gōpayasyaṁśukēna sthagayasi punarōṣṭhaṁ pāṇinā dantadaṣṭam ।</l>
<l>pratidiśamaparas‍trīsaṅgaśaṁsī visarpan navaparimalagandhaḥ kēna śakyō varītum ? ॥ 31 ॥</l>
</lg></b>
<p><b>7. dhīrōddhatāsādhāraṇō</b> yathā—(māmā.5.32)</p>
<b><lg>
<l>dhairyaṁ nidhēhi hr̥dayē hata ēṣa pāpaḥ kiṁvā kadācidapi kēnacidanvabhāvi ।</l>
<l>sāraṅgasaṁhr̥tividhāvibhakumbhakūṭakuṭṭākapāṇikuliśasya harēḥ pramādaḥ ॥ 32 ॥</l>
</lg></b>
<p><b>8. dhīrōddhatasādhāraṇō</b> yathā—</p>
<b><lg>
<l>lākṣāgr̥hānalaviṣānnasabhāpravēśaiḥ ॥ 33 ॥</l></lg></b> (pr̥. 359)
<p><b>9. dhīrōddhatāsādhāraṇānukūlō</b> yathā—(māmā. 7.4)</p>
<b><lg>
<l>adyōrjitaṁ vijitamēva mayā kimanyadadyōtsavaḥ phalavatō mama yauvanasya ।</l>
<l>yasya prasādasumukhēna samudyatēyaṁ dēvēna bāndhavadhurā makaradhvajēna ॥ 34 ॥</l>
</lg></b>
<p><b>10. dhīrōddhatasādhāraṇānukūlō</b> yathā—(vēsaṁ. 1.20)</p>
<b><lg>
<l>cañcadbha‍ujabhramitacaṇḍagadābhighātasaṁcūrṇitōruyugalasya	suyōdhanasya ।</l>
<l>styānāvabaddhaghanaśōṇitaśōṇapāṇiruttaṁsayiṣyati kacāṁstava dēvi ! bhīmaḥ ॥ 35 ॥</l>
</lg></b>
<p><b>11. dhīrōddhatāsādhāraṇadakṣiṇō</b> yathā—(māmā. 6.20)</p>
<b><lg>
<l>āmūlakaṇṭakitakōmalabāhunālamārdrāṅgulīdalamanaṅganidāghatap‍taḥ ।</l>
<l>asyāḥ karēṇa karamākalayāmi kāntamāraktapaṅkajamiva dviradaḥ sarasyāḥ ॥ 36 ॥</l>
</lg></b>
<p><b>12. dhīrōddhatadakṣiṇasādhāraṇō</b> yathā—</p>
<b><lg>
<l>ākr̥ṣṭāṁ naṭarāvaṇēna sahasā dr̥ṣṭvā purō jānakīṁ—
mantaḥ—kṣōbha—vijr̥mbhamāṇa—bhayada—bhrūbhaṅga—bhīmākr̥tēḥ	।</l>
<pb n="867"/>
<l>śārṅgāsphālakr̥tōdyamē	bhayakaraspr̥ṣṭāgrabhūmēḥ	krudhā
rādhāṁ/māṁ vīkṣya harēḥ prakānti jayati vrīḍāvanamraṁ mukham ॥ 37 ॥1</l>
</lg></b>
<p><b>13. dhīrōddhatāsādhāraṇaśaṭhō</b> yathā—</p>
<b><lg>
<l>vanabhuvi saha patyā prasthitāṁ vīkṣya sītāṁ
gr̥hiṇamanuyiyāsurjānakī	śōkaniṣṭhā ।</l>
<l>guru—gurujana—lajjā''namra—vaktrā'mbujēna
bhrukuṭipuṭanibandhād vāritā lakṣmaṇēna ॥ 38 ॥2</l>
</lg></b>
<p><b>14. dhīrōddhatasādhāraṇaśaṭhō</b> yathā—</p>
<b><lg>
<l>taṁ tiasakusumadāmaṁ hariṇā ṇiggahia—surahi—gaṁdhāmōaṁ ।</l>
<l>appapiṇaiaṁ pi dūmia—paṇaiṇi—hiaēṇa ruppiṇīa viiṇṇaṁ ॥ 39 ॥</l>
</lg></b>
<b><lg>
<l>(tat tridaśakusumadāma hariṇā nirgatasurabhigandhāmōdam ।</l>
<l>ātmanā nītamapi dūna—praṇayinī—hr̥dayēna rukmiṇyai vitīrṇam ॥)</l>
</lg></b>
<p><b>15. dhīrōddhatāsādhāraṇadhr̥ṣṭō</b> yathā—(vēsaṁ. 2.20)</p>
<b><lg>
<l>nyastā na bhrukuṭirna vāṣpasilēlanācchaditē lōcanē
nītaṁ nānanamanyataḥ saśapathaṁ nāhaṁ spr̥śan vāritaḥ ।</l>
<l>tanvyā	mag‍napayōdharaṁ	bhayavaśādāviddhamāliṅgitaṁ
bhaṅktāsyā niyamasya bhīṣaṇamarunnāyaṁ vayasyō mama ॥ 40 ॥</l>
</lg></b>
<p><b>16. dhīrōddhatasādhāraṇadhr̥ṣṭō</b> yathā—</p>
<b><lg>
<l>śaurē ! kasmād pidhatsē daśanapadamidaṁ cārukēś‍yāhitaṁ tē
cārutvaṁ kīdr̥gasya śritapaśuvapuṣā kēśinā nirmitasya ।</l>
<!-- NOTES pg=867!-->
1. 'sītāharaṇaprasaṅgaḥ prayujyatē । upasthitaś‍ca prēkṣakēṣu rāmō'pi । nāsahiṣṭāsau dr̥ś‍yamidam । kruddhaḥ sa
bhīmākr̥tirjātaḥ । viṣṇutvasaṁskārastu tatra jajāgāra asmarac‍ca śārṅgasphālanāyāḥ saḥ । upasthitā tu
tasyāgrē sītā । tāṁ vīkṣya svīyē vibhramē savrīḍō rāmō mukhaṁ nanāmē'—ti ghaṭanājātaṁ manasi kr̥tvā
niṣkraṣṭavyōtra tātparyārthaḥ । (naṭa = natha । śārṅgā = aṅgā ।)
2. sītā rāmamanugatā । lakṣmaṇō'pi gr̥hiṇamagrajamanuyiyāsāñcakāra । svē'dhyavasāyē sītā lajjitu—
mārabdhā guravaḥ paś‍yantīti dhyātvā । tāmēnāṁ namravaktrāmbujō lakṣmaṇō vārayāmāsa bhrukuṭipuṭabandhadvārā ।
ayamatrādhārabhūtō'rthaḥ । draṣṭavyā'tra padyasūcī । saṁpūrṇē śr̥ṅgāraprakāśē ś‍lōka ēṣa vāratrayamud‍dhr̥taḥ—866
pr̥ṣṭhē, 965 pr̥ṣṭhē, 1408 pr̥ṣṭhē ca । 965 pr̥ṣṭhē rāghavagranthē pratīkamātram । atra pāṭhabhēdāḥ—'jānakī
śōkaniṣṭhā rā. (pr̥.1551), jānakīṁ cākariṣṭā(?)jō.(pr̥.602),rā.(pr̥.994), jānakī sā kaniṣṭhā
jō (pr̥.676) । ahō sēvāṁ sarasvatyāḥ ।
<pb n="868"/>
<l>naivaṁ dhr̥ṣṭa ! bravīmi vrajayuvatimahaṁ bāḍhamēṣa vrajāmī—
tyēvaṁ gōpyā'vatād vaḥ kṣaṇakapaṭagirā prīṇitaḥ kaiṭabhāriḥ ॥ 41 ॥</l>
</lg></b>
<p><b>17. dhīrōddhatānukūlamadhyamō</b> yathā—(māmā.5.26)</p>
<b><lg>
<l>maraṇasamayē	tyaktāśaṅkaṁ	pralāpanirargala—
prakaṭitanijas‍nēhaḥ sō'yaṁ sakhā pura ēva tē ।</l>
<l>sutanu ! visr̥jōtkampaṁ sampratyasāviha pāpmanaḥ
phalamanubhavatyugraṁ	pāpaṁ	pratīpavipākinaḥ ॥ 42 ॥</l>
</lg></b>
<p><b>18. dhīrōddhatadakṣiṇamadhyamō</b> yathā—</p>
<b><lg>
<l>jaṁ ca aliōvaāraṁ, jaṇassa dakkhiṇṇaāēॅ ghēppai hiaaṁ ।</l>
<l>jai sō vi siṇēhō c‍cia, ṇa ṇāma sabbhāvakēavāṇa visēsō ॥ 43 ॥</l>
</lg></b>
<b><lg>
<l>(yac‍ca alīkōpacāraṁ janasya dakṣiṇatayā gr̥hyatē hr̥dayam ।</l>
<l>yadi sō'pi s‍nēha ēva na nāma sadbhāvakaitavayōrviśēṣaḥ ॥)</l>
</lg></b>
<p><b>19. dhīrōddhataśaṭhamadhyamō</b> yathā—(māgha. 3.16)</p>
<b><lg>
<l>yāṁ yāṁ priyaḥ praikṣata kātarākṣīṁ sā sā hriyā namramukhī babhūva ।</l>
<l>niśśaṅkamanyāḥ samamāhitērṣyāstatrāntarē jagh‍nuramuṁ kaṭākṣaiḥ ॥ 44 ॥</l>
</lg></b>
<p><b>20. dhīrōddhatadhr̥ṣṭamadhyamō</b> yathā—</p>
<b><lg>
<l>surakusumēhiṁ kalusiaṁ jai tēhiṁ cia puṇō pasāēmi tumaṁ ।</l>
<l>tō pēmmassa kisōari ! avarāhassa a ṇa mē khamaṁ hōi kaaṁ ॥ 45 ॥</l>
</lg></b>
<b><lg>
<l>(surakusumaiḥ kaluṣitāṁ yadi tairēva punaḥ prasādayāmi tvām ।</l>
<l>tataḥ prēmṇaḥ kr̥śōdari ! aparādhasya ca na mē kṣamaṁ bhavati kr̥tam ॥)</l>
</lg></b>
<p><b>21. dhīrōddhatāsādhāraṇamadhyamō</b> yathā—yathā—(raghu. 7.70)</p>
<b><lg>
<l>iti sa śirasi vāmaṁ pādamādhāya rājñāmudavahadanavadyāṁ tāmavadyādapētaḥ ।</l>
<l>turagakhurarajōbhistasya rukṣālakāntā samaravijayalakṣmīḥ saiva mūrtā babhūva ॥ 46 ॥</l>
</lg></b>
<p><b>22. dhīrōddhatasādhāraṇamadhyamō</b> yathā—(vēsaṁ. 1.21)</p>
<b><lg>
<l>manthāyastārṇavāmbhaḥplutakuharavalanmandaradhvānadhīraḥ
kōṇāghātēṣu	garjatpralayaghanaghaṭānyōnyasaṅghaṭṭacaṇḍaḥ ।</l>
<l>kr̥ṣṇākrōdhāgradūtaḥ	kuruśatanidhanōtpātanirghātavātaḥ
kēnāsmatsiṁhanādapratirasitasakhō dundubhistāḍitō'yam ॥ 47 ॥</l>
</lg></b>
<pb n="869"/>
<p><b>23. dhōrāddhatāsādharaṇānukūlamadhyamō</b> yathā—(vēsaṁ. 2.17)</p>
<b><lg>
<l>kiṁ nō vyāp‍tadiśāṁ prakampitabhuvāmakṣauhiṇīnāṁ phalaṁ
kiṁ drōṇēna ? kimaṅgarājaviśikhairēvaṁ yadi klāmyasi ।</l>
<l>bhīru ! bhrātr̥śatasya mē bhujavanacchāyāṁ sukhōpasthitā
tvaṁ duryōdhanakēsarīndragr̥hīṇī, śaṅkāspadaṁ kiṁ tava ? ॥ 48 ॥</l>
</lg></b>
<p><b>24. dhīrōddhatasādhāraṇānukūlamadhyamō</b> yathā—(vēsaṁ. 1.24)</p>
<b><lg>
<l>catvārō vayamr̥tvijaḥ, sa bhagavān karmōpadēṣṭā hariḥ
saṁgrāmādhvaradīkṣitō narapatiḥ, pat‍nī gr̥hītavratā ।</l>
<l>kauravyāḥ paśavaḥ, priyāparibhavaklēśōpaśāntiḥ phalaṁ
rājanyōpanimantraṇāya rasati sphītaṁ yaśōdundubhiḥ ॥ 49 ॥</l>
</lg></b>
<p><b>25. dhīrōddhatāsādhāraṇadakṣiṇamadhyamō</b> yathā—(raghu. 7.67)</p>
<b><lg>
<l>itaḥ parānarbhakahāryaśāstrān vaidarbhi ! paś‍yānumatā mayā'si ।</l>
<l>ēvamvidhēnāhavacēṣṭitēna tvaṁ prārthyasē hastagatā mamaibhiḥ ॥ 50 ॥</l>
</lg></b>
<p><b>26. dhīrōddhatasādhāraṇadakṣiṇamadhyamō</b> yathā—(vēsaṁ. 1.10)</p>
<b><lg>
<l>tathābhūtāṁ	dr̥ṣṭvā	nr̥pasadasi	pāñcālatanayāṁ
vanē vyādhaiḥ sārdhaṁ suciramuṣitaṁ valkaladharaiḥ ।</l>
<l>virāṭasyāvāsē	sthitamanibhr̥tā/nucitā—rambhanibhr̥taṁ
guruḥ khēdaṁ khinnē mayi bhajati nādyāpi kuruṣu ? ॥ 51 ॥</l>
</lg></b>
<p><b>27. dhīrōddhatāsādhāraṇaśaṭhamadhyamō</b> yathā—(kusaṁ. 3.74)</p>
<b><lg>
<l>tamāśu vigh‍naṁ tapasastapasvī vanaspatiṁ vajra ivāvarudhya ।</l>
<l>strīsannikarṣaṁ parihartumicchannantardadhē bhūtapatiḥ sabhūtaḥ ॥ 52 ॥</l>
</lg></b>
<p><b>28. dhīrōddhatasādhāraṇaśaṭhamadhyamō</b> yathā—</p>
<b><lg>
<l>rādhā rōdhasi yāmunē parisarē rādhā latāvēśmanāṁ
rādhā tāsu niśāsu dattasamayā rādhā dhvajasyōtsavē ।</l>
<l>ityēvaṁ samayā śriyaṁ viluṭhitaḥ kaṇṭhōdarē śārṅgiṇō
gīrgumphaḥ śvasitānumēyamahimā rāghāmayaḥ pātu vaḥ ॥ 53 ॥</l>
</lg></b>
<pb n="870"/>
<p><b>29. dhīrōddhatāsādhāraṇadhr̥ṣṭamadhyamō</b> yathā—(kusaṁ. 5.83)</p>
<b><lg>
<l>nirvāyatāmāli ! kimapyayaṁ vaṭuḥ punarvivakṣuḥ sphuritōttarādharaḥ ।</l>
<l>na kēvalaṁ yō mahatō'pabhāṣatē śr̥ṇōti tasmādapi yaḥ sa pāpabhāk ॥ 54 ॥</l>
</lg></b>
<p><b>30. dhīrōddhatasādhāraṇadhr̥ṣṭamadhyamō</b> yathā—</p>
<b><lg>
<l>tvayā kṣāntaṁ kṣāntaṁ kuru mukhamitō māṁ prati kr̥taṁ
nidhēhīmaṁ pr̥ṣṭhē mama karamayaṁ kāntanihitaḥ ।</l>
<l>sakhīnāṁ nirbandhānmama ca dhr̥tapāṇēḥ । praṇamataḥ
priyē ! kā ruṭ prītē mayi paramagūḍhāstava ruṣaḥ ॥ 55 ॥</l>
</lg></b>
<p><b>31. dhīrōddhatānukūlakaniṣṭhō</b> yathā—</p>
<b><lg>
<l>sa ēṣa bhuvanatrayaprathitasaṁyamaḥ śaṅkaraḥ ॥ 56 ॥</l></lg></b> (pr̥. 540)
<p><b>32. dhīrōddhatadakṣiṇakaniṣṭhō</b> yathā—(amaruka. 81)</p>
<b><lg>
<l>kapōlē	patrālī	karatalanirōdhēna	mr̥ditā
nipītō	niḥśvāsairayamamr̥taśūnyō(hr̥dyō)'dhararasaḥ ।</l>
<l>muhurlag‍naḥ kaṇṭhē taralayati bāṣpaḥ stanataṭīṁ
priyō manyurjātastava niranurōdhē na tu vayam ॥ 57 ॥</l>
</lg></b>
<p><b>33. dhīrōddhataśaṭhakaniṣṭhō</b> yathā—</p>
<b><lg>
<l>āḥ sītē patigarvavibhramabharabhrāntabhramad‍bāndhava॰ ॥ 58 ॥</l></lg></b> (pr̥. 640)
<p><b>34. dhīrōddhatadhr̥ṣṭakaniṣṭhō</b> yathā—(rāca. 19.67)</p>
<b><lg>
<l>jāgarṣi	jānaki !	viṣīdasi	kiṁ	viśēṣā—
dadyāpi tāpasi ! na taṁ (tad) na (vi)jahāsi vāmyam ।</l>
<l>dhig	daivamēva	mayi	nāma	vaśaṁvadasya
viśvaprabhōrmama	puraḥ	pariśōṣamēṣi ॥ 59 ॥</l>
</lg></b>
<p><b>35. dhīrōddhatāsādhāraṇakaniṣṭhō</b> yathā—(vēsaṁ. 2.11)</p>
<b><lg>
<l>tad bhīrutvaṁ tava mama puraḥ sāhasānīdr̥śāni
ślāghā sā'smad‍vapuṣi vinayavyutkramē'yēṣa rāgaḥ ।</l>
<l>tac‍caudāryaṁ mayi jaḍamatau cāpalē kō'pi panthāḥ
khyātē tasmin vitamasi kulē janma kaulīnamētat ॥ 60 ॥</l>
</lg></b>
<p><b>36. dhīrōddhatasādhāraṇakaniṣṭhō</b> yathā—</p>
<b><lg>
<l>jātaṁ mē paruṣēṇa bhasmarajasā tac‍candanōddha‍ūlanaṁ॰ ॥ 61 ॥</l></lg></b> (pr̥. 703)
<pb n="871"/>
<p><b>37. dhīrōddhatāsādhāraṇānukūlakaniṣṭhō</b> yathā—(māmā. 7.2)</p>
<b><lg>
<l>rambhōru! saṁhara bhayaṁ kṣamatē vikāramutkampinaḥ stanabharasya na madhyabhāgaḥ ।</l>
<l>itthaṁ tvayaiva racitaḥ praṇayaprasādaḥ saṅkalpanirvr̥tiṣu saṁstuta ēṣa dāsaḥ ॥ 62 ॥</l>
</lg></b>
<p><b>38. dhīrōddhatasādhāraṇānukūlakaniṣṭhō</b> yathā—(urā. 2.27)</p>
<b><lg>
<l>vadata vadata satyaṁ rūpamīdr̥k kadācid
yadi	punarabalāyā	dr̥ṣṭapūrvaṁ	mukhādi ।</l>
<l>jagati	jitasamastārāticakrē	yathēṣṭaṁ
nanu kimiva na dr̥ṣṭaṁ matprasādād bhavadbhiḥ ॥ 63 ॥</l>
</lg></b>
<p><b>39. dhīrōddhatāsādhāraṇadakṣiṇakaniṣṭhō</b> yathā—(mēgha. 108)</p>
<b><lg>
<l>bhūyaścāha tvamapi śayanē kaṇṭhalag‍nā purā mē
nidrāṁ labdhvā kimapi rudatī sasvaraṁ viprabuddhā ।</l>
<l>sāntarhāsaṁ kathitamabhavat pr̥cchātaśca tvayā mē
dr̥ṣṭaḥ svap‍nē kitava! ramayan kāmāpi tvaṁ mayēti ॥ 64 ॥</l>
</lg></b>
<p><b>40. dhīrōddhatasādhāraṇadakṣiṇakaniṣṭhō</b> yathā—(gāsa. 1.22)</p>
<b><lg>
<l>ṇavavahuppēmma—taṇuiō paṇaaṁ paḍhamaghariṇīē rakkhaṁtō ।</l>
<l>alihiaduppariallaṁ pi ṇēi raṇṇaṁ dhaṇuṁ vāhō ॥ 65 ॥</l>
</lg></b>
<lg>
<l>(navavadhūprēma	tanūkr̥taḥ	praṇayaṁ	prathamagr̥hiṇyā rakṣan ।</l>
<l>alikhita/atanūkr̥taṁ duṣparipālyadurākarṣaṁmapi nayatyaraṇyaṁ dhanurvyādhaḥ ॥)</l>
</lg>
<p><b>41. dhīrōddhatāsādhāraṇaśaṭhakaniṣṭhō</b> yathā—(vēsaṁ. 2.13)</p>
<b><lg>
<l>diṣṭyā'rdhaśrutavipralabdhavacanakrōdhādahaṁ	nō	gatō
diṣṭyā nō paruṣaṁ ruṣārdhakathitē kiñcinmayā vyāhr̥tam ।</l>
<l>māṁ pratyāyayituṁ vimūḍhahr̥dayaṁ diṣṭyā kathāntaṁ gatā
mithyādūṣitayā'nayā virahitaṁ diṣṭyā na jātaṁ jagat ॥ 66 ॥</l>
</lg></b>
<p><b>42. kṣīrōddhatasādhāraṇaśaṭhakaniṣṭhō</b> yathā—(amaru. 60)</p>
<b><lg>
<l>lākṣālakṣma	lalāṭapaṭṭamabhitaḥ	kōyūramudrā galē
vaktrē	kajjalakālimā	nayanayōstāmbūlarāgō'paraḥ ।</l>
<l>dr̥ṣṭvā	kōpavidhāyi	maṇḍanamidaṁ	prātaściraṁ prēyasaḥ
krīḍātāmarasōdarē	mr̥gadr̥śaḥ	śvāsāḥ	samāp‍tiṁ	gatāḥ ॥ 67 ॥</l>
</lg></b>
<pb n="872"/>
<p><b>43. dhīrōddhatāsādhāraṇadhr̥ṣṭakaniṣṭhō</b> yathā—(vēsaṁ. 2.16)</p>
<b><lg>
<l>vitara dhavaladīrghāpāṅgasaṁsarpi cakṣuḥ parijanapathavartinyatra kiṁ saṁbhramēṇa? ।</l>
<l>smitamadhuramudāraṁ dēvi! māmālapōccaiḥ prabhavati mama pāṇyōrañjalistvaṁ spr̥śāsmān ॥ 68 ॥</l>
</lg></b>
<p><b>44. dhīrōddhatasādhāraṇadhr̥ṣṭakaniṣṭhō</b> yathā—(rāca. 19.86)</p>
<b><lg>
<l>ētarhi māmavaniputri! bhajaikanāthaṁ ratnākaraṁ śaśadharaprabhavā nadīva ।</l>
<l>tasmin nirōjasi na rājasi martyamātrē muktāvalī mr̥taśarīra ivāvanaddhā ॥ 69 ॥</l>
</lg></b>
<p>(<b>dhīralalitaḥ —44</b>)</p>
<p><b>dhīralalita</b>stu rājasaḥ ।	sō'pyuttamamadhyamānukūladakṣiṇaśaṭhadhr̥ṣṭāsādhāraṇa—
sādhāraṇādibhēdāt catuścatvāriṁśatprakāra ēva । tatra—</p>
<p><b>1. dhīralalitōttamō</b> yathā—(kusaṁ. 8.20)</p>
<b><lg>
<l>ēvamindriyasukhasya vartmanaḥ sēvānādanugr̥hītamanmathaḥ ।</l>
<l>śailarājabhavanē sahōmayā māsamātramavasad vr̥ṣadhvajaḥ ॥ 70 ॥</l>
</lg></b>
<p><b>2. dhīralalitamadhyamō</b> yathā—(vikra. 3.19)</p>
<b><lg>
<l>sāmantamaulimaṇirañjitaśāsanāṅkamēkātapatramavanērna	tathā	prabhutvam ।</l>
<l>asyāḥ sakhē! caraṇayōradhigamya kāntamājñākaratvamahamadya yathā kr̥tārthaḥ ॥ 71 ॥</l>
</lg></b>
<p><b>3. dhīralalitānukūlō</b> yathā—(ra. 3.5)</p>
<b><lg>
<l>na mē hniyā śaṁsati kiṁcidīpsitaṁ spr̥hāvatī vastuṣu kēṣu māgadhī ।</l>
<l>iti	sma	pr̥cchatyanuvēlamādr̥taḥ	priyāsakhīruttarakōsalēśvaraḥ ॥ 72 ॥</l>
</lg></b>
<p><b>4. dhīralalitadakṣiṇō</b> yathā—(rat‍nā. 1.22)</p>
<b><lg>
<l>anaṅgō'yamanaṅgatvamadya	nindiṣyati	dhruvam ।</l>
<l>yadā tēna tu saṁprāp‍taḥ pāṇisparśōtsavastava ॥ 73 ॥</l>
</lg></b>
<p><b>5. dhīralalitaśaṭhō</b> yathā—</p>
<b><lg>
<l>vāsaḥ samprati kēśava! k‍va bhavatō mugdhēkṣaṇē! nanvidaṁ
vāsaṁ	brūhi	śaṭha!	prakāmasubhagē	tvadgatrasaṁślēṣataḥ ।</l>
<l>yāminyāmuṣitaḥ k‍va dhūrta! vitanurmuṣṇāti kiṁ yāminī?
śaurirgōpavadhūṁ	chalaiḥ	parihasannēvaṁvidhaiḥ	pātu	vaḥ ॥ 74 ॥</l>
</lg></b>
<pb n="873"/>
<p><b>6. dhīralalitadhr̥ṣṭō</b> yathā—(rat‍nā. 2.17)</p>
<b><lg>
<l>dr̥ṣṭiṁ	ruṣā kṣipasi bhāmini! yadyapīmāṁ
s‍nigdhēyamēṣyati tathā'pi na rūkṣabhāvam ।</l>
<l>tyaktvā tvarāṁ vraja tava skhalitairayaṁ hi
khēdaṁ karaṣyiti gururniyataṁ nitambaḥ ॥ 75 ॥</l>
</lg></b>
<p><b>7. dhīralalitāsādhāraṇō</b> yathā—(kusaṁ. 3.23)</p>
<b><lg>
<l>sa mādhavēnābhimatēna sakhyā ratyā ca sāśaṅkamanuprayātaḥ ।</l>
<l>prāntēṣu saṁsaktanamēruśākhaṁ sthāṇvāśramaṁ haimavataṁ jagāma ॥ 76 ॥</l>
</lg></b>
<p><b>8. dhīralalitasādhāraṇō</b> yathā—(rat‍nā. 2.8)</p>
<b><lg>
<l>durvārāṁ madanaśaravyathāṁ vahantyā kāminyā yadabhihitaṁ puraḥ sakhīnām ।</l>
<l>tad bhūyaḥ śiśuśukaśārikābhiruktaṁ dhanyānāṁ śravaṇapathātithitvamēti ॥ 77 ॥</l>
</lg></b>
<p><b>9. dhīralalitāsādhāraṇānukūlō</b> yathā—(māmā. 1.39)</p>
<b><lg>
<l>jagati	jayinastētē	bhāvā	navēndukalādayaḥ
prakr̥timadhurāḥ	santyēvānyē	manō	madayanti	yē ।</l>
<l>mama	tu	yadiyaṁ	yātā	lōkē	vilōcanacandrikā
nayanaviṣayaṁ	janmanyēkaḥ	sa	ēva	mahōtsavaḥ ॥ 78 ॥</l>
</lg></b>
<p><b>10. dhīralalitasādhāraṇānukūlō</b> yathā—(vikra. 1.20)</p>
<b><lg>
<l>ēṣā manō mē prasabhaṁ śarīrāt pituḥ padaṁ madhyamamutpatantī ।</l>
<l>surāṅganā karṣati khaṇḍitāgrāt sūtraṁ mr̥ṇālādiva rājahaṁsī ॥ 79 ॥</l>
</lg></b>
<p><b>11. dhīralalitāsādhāraṇadakṣiṇō</b> yathā—(kusaṁ. 8.48)</p>
<b><lg>
<l>tanmuhūrtamanumantumarhasi	prastutāya	niyamāya māṁ prati ।</l>
<l>tvāṁ vinōdanipuṇaḥ sakhījanō valguvādini! vinōdayiṣyati ॥ 80 ॥</l>
</lg></b>
<p><b>12. dhīralalitasādhāraṇadakṣiṇō</b> yathā—</p>
<b><lg>
<l>vācō bhāmini! kiṁ tavādya paruṣāḥ subhru! bhruvōrvibhramaḥ ॥ 81 ॥ (pr̥. 863)</l>
</lg></b>
<p><b>13. dhīralalitāsādhāraṇaśaṭhō</b> yathā—(urāca. 1.46)</p>
<b><lg>
<l>apūrvakarmacaṇḍālamayi	mugdhē!	vimuñca	mām ।</l>
<l>śritā'si candana bhrāntyā durvipākaṁ viṣadrumam ॥ 82 ॥</l>
</lg></b>
<pb n="874"/>
<p><b>14. dhīralalitasādhāraṇaśaṭhō</b> yathā—</p>
<b><lg>
<l>dūrādēva	vilōkya	dugdhadhavalāṁ	rādhāmukhēndudyutiṁ
mugdhē mōhini! muñca māṁ haladharasyaiṣā prabhā dr̥ś‍yatē ।</l>
<l>itthaṁ	vyājavisarjitavrajavadhūharṣaprasannānanaḥ
kr̥ṣṇō	vāñchitasaṅgamadviguṇitaprēmōtsavaḥ	pātu vaḥ ॥ 83 ॥</l>
</lg></b>
<p><b>15. dhīralalitāsādhāraṇadhr̥ṣṭō</b> yathā—</p>
<b><lg>
<l>klāmyantī yadupēkṣitāsi purataḥ kāmō yadagrē hataḥ
kliṣṭaṁ yat tapasā vapuryadapi ca prōktā vaṭucchādmanā ।</l>
<l>tat sarvaṁ praṇatasya mē'dya dayitē dākṣāyāṇi! kṣamyatā—
mityuktvā caraṇābjayōrvijayatē luṇṭhan śivāyāḥ śivaḥ ॥ 84 ॥</l>
</lg></b>
<p><b>16. dhīralalitasādhāraṇadhr̥ṣṭō</b> yathā—(rat‍nā. 2.20)</p>
<b><lg>
<l>prasīdēti	brūyāmidamasati	kōpē	na	ghaṭatē
kariṣyāmyēvaṁ	nō	punariti	bhavēdabhyupagamaḥ ।</l>
<l>na mē dōṣō'stīti	tvamidamapi vijñāsyasi mr̥ṣā
kimētasmin vaktuṁ kṣamamiti na vēdmi priyatamē! ॥ 85 ॥</l>
</lg></b>
<p><b>17. dhīralalitānukūlōttamō</b> yathā—(vikra. 1.11)</p>
<b><lg>
<l>yadr̥cchayā tvaṁ sakr̥dapyavandhyayōḥ pathi sthitā sundari! yasya nētrayōḥ ।</l>
<l>tvayā vinā sō'pi samutsukō bhavēt sakhījanastē kimutārdrasauhr̥daḥ ॥ 86 ॥</l>
</lg></b>
<p><b>18. dhīralalitadakṣiṇōttamō</b> yathā—</p>
<b><lg>
<l>pratyagrōjjhitagōkulasya	śayanādutsvap‍namūḍhasya mā
mā gōtraskhalitādupaitu ca divā rādhēti bhīrōriti ।</l>
<l>rātrāvasvapatō divā ca vijanē lakṣmīti cābhyasyatō
rādhāṁ saṁsmarataḥ śriyaṁ ramayataḥ khēdō harēḥ pātu vaḥ ॥ 87 ॥</l>
</lg></b>
<p><b>19. dhīralalitaśaṭhōttamō</b> yathā—</p>
<b><lg>
<l>kēyaṁ mūrdh‍nyandhakārē timiramiha kutaḥ subhru! kāntēnduyuktē ॥ 88 ॥ (pr̥. 555)</l>
</lg></b>
<p><b>20. dhīralalitadhr̥ṣṭōttamō</b> yathā—(rat‍nā. 4.1)</p>
<b><lg>
<l>savyājaiḥ śapathaiḥ priyēṇa vacasā cittānuvr̥ttyā'dhikaṁ
vailakṣyēṇa parēṇa pādapatanairvākyaiḥ sakhīnāṁ punaḥ ।</l>
<pb n="875"/>
<l>pratyāpattimupāgatā mayi tathā dēvī rudatyā yathā
prakṣālyēva tayaiva bāṣpasalilaiḥ kōpō'panītaḥ svayam ॥ 89 ॥</l>
</lg></b>
<p><b>21. dhīralalitāsādhāraṇōttamō</b> yathā—</p>
<b><lg>
<l>āghūrṇad‍vapuṣaḥ skhalanmr̥dugiraḥ kiñcitskhalad‌vāsasō
rēvatyaṁsaniṣaṇṇanissahabhujasyātāmranētradyutēḥ	।</l>
<l>śvāsāmōdamadāndhaṣaṭpadakulavyālup‍takaṇṭhastrajaḥ
pāyāsuḥ parimantharāṇi halinō mattasya yātāni vaḥ ॥ 90 ॥</l>
</lg></b>
<p><b>22. dhīralalitasādhāraṇōttamō</b> yathā—</p>
<b><lg>
<l>kālindījalakuñjavañjulavanacchāyāniṣaṇṇātmanō
rādhābaddhanavānurāgarasikasyōtkaṇṭhayā	gāyataḥ ।</l>
<l>tat	pāyādupalaskhalajjalabhavajjhaṅkārasaṁmūrchitaṁ
gītaṁ	lambitakarṇatarṇakakulairākarṇय़mānaṁ	harēḥ ॥ 91 ॥</l>
</lg></b>
<p><b>23. dhīralalitāsādhāraṇānukūlōttamō</b> yathā—(kusaṁ. 8.51)</p>
<b><lg>
<l>muñca	kōpamanimittakōpanē! sandhyayā praṇamitō'hamanyayā ।</l>
<l>kiṁ	na	vētsi sahadharmacāriṇaṁ cakravākasamavr̥ttimātmanaḥ ॥ 92 ॥</l>
</lg></b>
<p><b>24. dhīralalitasādhāraṇānukūlōttamō</b> yathā—(vikra. 1.6)</p>
<b><lg>
<l>gataṁ bhayaṁ mīru! surārisambhavaṁ trilōkarakṣī mahimā hi vajriṇaḥ ।</l>
<l>tadētadunmīlaya	cakṣurāyataṁ niśāvasānē	nalinīva	paṅkajam ॥ 93 ॥</l>
</lg></b>
<p><b>25. dhīralalitāsādhāraṇadakṣiṇōttamō</b> yathā—(kusaṁ. 8.52)</p>
<b><lg>
<l>nirmitēṁṣu pitr̥ṣu svayaṁbhuvā yā tanuḥ sutanu! pūrvamujjhitā ।</l>
<l>sēyamastamudayaṁ ca sēvatē tēna mānini! mamātra gauravam ॥ 94 ॥</l>
</lg></b>
<p><b>26. dhīralalitasādhāraṇadakṣiṇōttamō</b> yathā—(rat‍nā. 1.20)</p>
<b><lg>
<l>pratyagramajjanaviśēṣaviviktamūrtiḥ	kausumbharagarucirasphuradaṁśukāntā ।</l>
<l>vibhrājasē makarakētanamarcayantī bālapravālaviṭāpiprabhavā latēva ॥ 95 ॥</l>
</lg></b>
<p><b>27. dhīralalitāsādhāraṇaśaṭhōttamō</b> yathā—(kusaṁ. 5.61)</p>
<b><lg>
<l>na vēdmi saṁprārthitadurlabhaḥ kadā sakhībhirāstrāntaravīkṣitāmimām ।</l>
<l>tapaḥkr̥śāmabhyupapatsyatē sakhīṁ vr̥ṣēva sītāṁ tadavagrahakṣatām ॥ 96 ॥</l>
</lg></b>
<pb n="876"/>
<p><b>28. dhīralalitasādhāraṇaśaṭhōttamō</b> yathā—</p>
<b><lg>
<l>nirmag‍nēna mayāmbhasi smarabharāt pālī(ālī) samāliṅgitā
kēnālīkamidaṁ tavādya kathitaṁ rādhē! mudhā tāmyasi ।</l>
<l>ityutsvap‍naparamparāsu	śayanē	śrutvā giraṁ śārṅgiṇaḥ
savyājaṁ	śithilīkr̥taḥ	kamalayā kaṇṭhagrahaḥ pātu vaḥ ॥ 97 ॥</l>
</lg></b>
<p><b>29. dhīralalitāsādhāraṇadhr̥ṣṭōttamō</b> yathā—(kusaṁ. 5.84)</p>
<b><lg>
<l>itō gamiṣyāmyathavēti vādinī cacāla bālā stanabhīnnavalkalā ।</l>
<l>svarūpamāsthāya ca tāṁ kr̥tasmitaḥ samālalamvē vr̥ṣarājakētanaḥ ॥ 98 ॥</l>
</lg></b>
<p><b>30. dhīralalitasādhāraṇadhr̥ṣṭōttamō</b> yathā—(rat‍nā. 3.14)</p>
<b><lg>
<l>ātāmratāmapanayāmi vilakṣa ēṣa lākṣākr̥tāṁ caraṇayōstava dēvi! mūrdh‍nā ।</l>
<l>kōpōparāgajanitāṁ tu mukhēndubimbē hartuṁ kṣamō yadi paraṁ karuṇā mayi syāt ॥ 99 ॥</l>
</lg></b>
<p><b>31. dhīralalitānukūlamadhyayō</b> yathā—(vēsaṁ. 2.9)</p>
<b><lg>
<l>kiṁ kaṇṭhē śithīlīkr̥tō bhujalatāpāśaḥ pramādānmayā
nidrācchēdavivartaṣvabhimukhaṁ	nādyāpi	sambhāvitā ।</l>
<l>anyastrījanasaṅkathālaghurahaṁ	svap‍nē	tvayā	lakṣitō
dōṣaṁ paś‍yasi kiṁ priyē! parijanōpālambhayōgyē mayi ॥ 100 ॥</l>
</lg></b>
<p><b>32. dhīralalitadakṣiṇamadhyamō</b> yathā—</p>
<b><lg>
<l>gacchāmyacyuta! darśanēna bhavataḥ kiṁ tr̥p‍tirutpadyatē ?
kiṁtvēvaṁ	vijanasthayōrhatajanaḥ	sambhāvayatyanyathā ।</l>
<l>ityāmantraṇabhaṅgisūcitavr̥thāvasthānakhēdālasā—
māśliṣyan	pulakōtkarāñcitatanurgōpīṁ	hariḥ	pātu	vaḥ ॥ 101 ॥</l>
</lg></b>
<p><b>33. dhīralalitaśaṭhamadhyamō</b> yathā—</p>
<b><lg>
<l>satyānyastakarasya	vāridhitaṭē	saṁpaś‍yatō vīrudhaḥ
smr̥tvā	yāmunakūlakampitalatāvēśmāntarakrīḍitam ।</l>
<l>gōpīnāmahaṭhōpacāramadhuraprēmārdrabhāvaśriyā—
mutkaṇṭhābharamantharaṁ madhuripōrgītaṁ	śivāyāstu	vaḥ ॥ 102 ॥</l>
</lg></b>
<p><b>34. dhīralalitadhr̥ṣṭamadhyamō</b> yathā—</p>
<b><lg>
<l>kaṇṭhē hāralatāyōgyē yēna pāśastavārpitaḥ ।</l>
<l>gr̥hītaḥ sāparādhō'yaṁ mucyatē sa kathaṁ karaḥ ॥ 103 ॥</l>
</lg></b>
<pb n="877"/>
<p><b>35. dhīralalitāsādhāraṇamadhyamō</b> yathā—(mēgha. 100)</p>
<b><lg>
<l>śabdākhyēyaṁ yadapi kila tē yaḥ sakhīnāṁ purastāt
karṇē	lōlaḥ	kathayitumabhūdānanasparśalōbhāt ।</l>
<l>sō'tikrāntaḥ	śravaṇaviṣayaṁ	lōcanābhyāmadr̥ś‍ya—
stvāmutkaṇṭhāviracitapadaṁ	manmukhēnēdamāha ॥ 104 ॥</l>
</lg></b>
<p><b>36. dhīralalitasādhāraṇamadhyamō</b> yathā—</p>
<b><lg>
<l>dūrē	gōkulanātha!	gōkulamitaḥ sañcāraśūnyā diśa—
styaktvā māṁ dhanikādayō'pi hi gatā māsātikhēdālasāḥ ।</l>
<l>vistīrṇā		vanarājikēyamaparā'jānāṁ	purō	nirgamāt
khinnā'smi pratipālayētyabhihitō gōpyā hariḥ pātu vaḥ ॥ 105 ॥1</l>
</lg></b>
<p><b>37. dhīralalitāsādhāraṇānukūlamadhyamō</b> yathā—(māmā. 8.2)</p>
<b><lg>
<l>niś‍cyōtantē sutanu! kabarībindavō yāvadētē
yāvanmadhyaḥ	stanamukulayōrnārdrabhāvaṁ	jahāti ।</l>
<l>yāvat	sāndrapratanupulakōdbhēdavatyaṅgayaṣṭi—
stāvad gāḍhaṁ vitara sakr̥dapyaṅgapālīṁ prasīda ॥ 106 ॥</l>
</lg></b>
<p><b>38. dhīralalitasādhāraṇānukūlamadhyamō</b> yathā—(vēsaṁ. 1.2)</p>
<b><lg>
<l>kālindyāḥ pulinēṣu kēlikupitāmutsr̥jya rāsē rasaṁ
gacchantīmanugacchatō'śrukaluṣāṁ kaṁsadviṣō 	rādhikām ।</l>
<l>tatpādapratimānivēśitapadasyōdbha‍ūtarōmōdgatē—
rakṣuṇṇō'nunayaḥ	prasannadayitādr̥ṣṭasya puṣṇātu vaḥ ॥ 107 ॥</l>
</lg></b>
<p><b>39. dhīralalitāsādhāraṇadakṣiṇamadhyamō</b> yathā—</p>
<b><lg>
<l>vrīḍāyōgānnatavadanayā	sannidhānē	gurūṇāṁ
vaddhōtkamprastanakalaśayōrmanyumantarniyamya	।</l>
<l>tiṣṭhētyuktaṁ kimiva na tayā yat samutsr̥jya bāṣpaṁ
mayyāsaktaścakitahariṇīhārinētratribhāgaḥ ॥ 108 ॥</l>
</lg></b>
<!-- NOTES pg=877!-->
1. śrīkr̥ṣṇō gā iva mahiṣīrapyajāś‍cāpi cārayati smēti śrībhāgavatāt prasiddham ।
<pb n="878"/>
<p><b>40. dhīralalitasādhāraṇadakṣiṇamadhyamō</b> yathā—</p>
<b><lg>
<l>s‍nātā tiṣṭhati kuntalēśvarasutā, vārō'ṅgarājasvasu—
rdyūtē rātririyaṁ jitā kamalayā, dēvī prasādyā'dya ca ।</l>
<l>ityantaḥpurasundarīḥ prati mayā vijñāya vijñāpitē
dēvēnāpratipattimūḍhamanasā dvitrāḥ sthitaṁ nāḍikāḥ ॥ 109 ॥</l>
</lg></b>
<p><b>41. dhīralalitāsādhāraṇaśaṭhamadhyamō</b> yathā—(kusaṁ. 5.58)</p>
<b><lg>
<l>yadā budhaiḥ sarvagatastvamucyasē na vētsi bhāvasthāmimaṁ kathaṁ janam ।</l>
<l>iti svahastālikhiśca mugdhayā rahasyupālabhyata candraśēkharaḥ ॥ 110 ॥</l>
</lg></b>
<p><b>42. dhīralalitasādhāraṇaśaṭhamadhyamō</b> yathā—(amaru. 19)</p>
<b><lg>
<l>dr̥ṣṭvaikāsanasaṁsthitē	priyatamē	paścādupētyādarā—
dēkasyā nayanē nimīlya vihitakrīḍānubandhacchalaḥ ।</l>
<l>īṣadvartitakandharaḥ	sapulakasvēdōllasanmānasā—
mantarhāsalasatkapōlaphalakāṁ	dhūrtō'parāṁ cumbati ॥ 111 ॥</l>
</lg></b>
<p><b>43. dhīralalitāsādhāraṇadhr̥ṣṭamadhyamō</b> yathā—(sūmu. 23)</p>
<b><lg>
<l>prasādē vartasva, prakaṭaya mudaṁ, saṁhara ruṣaṁ
priyē! śuṣyatyaṅgānyamr̥tamiva tē siñcatu vacaḥ ।</l>
<l>nidhānaṁ saukhyānāṁ kṣaṇamabhimukhaṁ sthāpaya mukhaṁ
na mugdhē! pratyētuṁ prabhavati gataḥ kālahariṇaḥ ॥ 112 ॥</l>
</lg></b>
<p><b>44. dhīralalitasādhāraṇadhr̥ṣṭamadhyamō</b> yathā—</p>
<b><lg>
<l>ādhātuṁ vinayaṁ nirāgasi janē kupyantu nāmēśvarā—
stēna smāraya/svāśaya śuddhirēva suvacā prāyaḥ prabhūṇāṁ puraḥ ।</l>
<l>mithyā mānini! manyasē yadi tadā nityaṁ manōvartinī
vācyā tāmarasākṣi! sākṣipadakē kā vā tvadanyā mayā ॥ 113 ॥</l>
</lg></b>
<p>(<b>dhīrapraśāntaḥ—8</b>)</p>
<p><b>dhīrapraśāntō'pi</b> dhīrōdāttavadaṣṭadhaiva । tasya tu dhīrapraśāntānukūlapratibhēdā yadyapi
vidyantē; tathāpi sattvātirēkādagāḍhasambhōgatvēna nōpalakṣyantē । tathā hyētad‌viṣayē
subhāṣitānītthamadhyagīṣmahi—</p>
<pb n="879"/>
<b><lg>
<l>tat pāṇḍityaṁ na patati punaryēna saṁsāracakrē
sā sanmaitrī na calati punaryā sukhē cāsukhē ca ।</l>
<l>sambhōgāstē ma/ra—tiṣu viduṣāṁ yē na vācyāḥ parēṣāṁ
taccaiśvaryaṁ jagati mahatāṁ yat parēṣāṁ sukhāya ॥ 114 ॥</l>
</lg></b>
<p>puruṣārthāntarē punarasya dhīrōdāttādibhyō'pi mahān viśēṣa iva labhyatē । tadyathā—</p>
<b><lg>
<l>kimapyahiṁsyastava cēnmatō'haṁ yaśaśśarīrē bhava mē dayāluḥ ।</l>
<l>ēkāntāvidhvaṁsiṣu mad‌vidhānāṁ piṇḍēṣvanāsthā khalu bhautikēṣu ॥ (raghu. 2.57)</l>
</lg></b>
<p>yathā vā—(kirātā. 2.30)</p>
<b><lg>
<l>sahasā vidadhīta na kriyāmāvivēkaḥ paramāpadāṁ padam ।</l>
<l>vr̥ṇatē hi vimr̥ś‍yakāriṇaṁ guṇalubdhāḥ svayamēva sampadaḥ ॥ 116 ॥</l>
</lg></b>
<p><b>athaiṣāmapi mithassaṁsargabhēdā</b> bhavanti । tē tu yadyapi bahutvāt
saṁkhyātumaśakyāstathāpi lēśataḥ kathyantē । tēṣu —</p>
<p><b>dhīrōdāttapraśāntō</b> yathā—</p>
<b><lg>
<l>atithibhirgatamēva gr̥hāgatairapathikāgamanā	ca	niśīthinī ।</l>
<l>tadadhunā pratijāgr̥hi putrakān praviśa vēś‍ma kuṭumbini! śēmahē ॥ 117 ॥</l>
</lg></b>
<p><b>dhīrōddhatapraśāntō</b> yathā—(bārā. 2.63)</p>
<b><lg>
<l>atithirasi kimanyad dēvadēvō gurustē
vayamapi ca sadārāḥ sāg‍nayō'smin vasāmaḥ ।</l>
<l>tadanu/pasara gr̥hānnastvaṁ bhr̥gōḥ putrabhāṇḍaṁ
vaṭupariṣadabhīṣṭāssantvanadhyāyacēṣṭāḥ ॥ 118 ॥</l>
</lg></b>
<p><b>dhīrapraśāntamadhyamō</b> yathā—</p>
<b><lg>
<l>viṣayapatiralubdhō dhēnubhirdhāma pūtaṁ katicidabhimatāyāṁ sīm‍ni sīrā vahanti ।</l>
<l>śithilayati na bhāryā cātithēyīṁ saparyāmiti sukr̥tamanēna vyañjitaṁ naḥ phalēna ॥ 119 ॥</l>
</lg></b>
<p><b>dhīralalitakaniṣṭhō</b> yathā—</p>
<b><lg>
<l>śataṁ	vārānuktaḥ	priyasakhi!	vacōbhiḥ	suparuṣaiḥ
sahastraṁ	nirdhūtaḥ	padanipatitaḥ	pārṣṇihatibhiḥ ।</l>
<l>kiyatkr̥tvō	baddhāḥ	punariha	na	vēdmi	bhrukuṭaya—
stathā'pi kliṣṭātmā kṣaṇamapi na dhr̥ṣṭō viramati ॥ 120 ॥</l>
</lg></b>
<pb n="880"/>
<b><lg>
<l>ēvamanyē'pi	vijñēyā	bhēdāḥ	saṁbhēdatō mithaḥ ।</l>
<l>caturṇāmapi	lakṣyēṣu	nāyakānāṁ	manīṣibhiḥ ॥ 121 ॥</l>
</lg></b>
<b><lg>
<l>dhīrōdāttādibhēdēna	caturaścaturō'pi	ca ।</l>
<l>catuśśatavidhāvan vētti nāyakān sa kaviḥ kaviḥ ॥ 122 ॥</l>
</lg></b>
<b><lg>
<l>parigrahapravr̥ttibhyāṁ	guṇaprakr̥tiyōgataḥ ।</l>
<l>cāturvidhyācca	dhairyasya	nāyakatvaṁ	niyamyatē ॥ 123 ॥</l>
</lg></b>
<b><lg>
<l>iti nigadita ēṣa nāyakānāmasadr̥śabhaṅgimanōharaḥ prapañcaḥ ।</l>
<l>nijanijapaṭubhaṅgimaṅganānāṁ	bahubidhabhēdavatīmatō'bhidhāsyē ॥ 124 ॥1</l>
</lg></b>
<p>(<b>2. nāyikāḥ</b>)</p>
<p>tatra nāyikā api catastraḥ <b>svakīyā, parakīyā, punarbhūḥ, sāmānyā</b> ca । tatra
<b>svakīyā</b> yathā—</p>
<p>atithibhirgatamēva gr̥hāgataiḥ॰ (pr̥. 879)</p>
<p><b>parakīyā</b> yathā—(raghu. 16.8)</p>
<b><lg>
<l>kā tvaṁ śubhē! kasya parigrahō vā kiṁ vā madabhyāgamakāraṇaṁ tē ।</l>
<l>ācakṣva matvā vaśināṁ raghūṇāṁ manaḥ parastrīvimukhapravr̥tti ॥ 125 ॥</l>
</lg></b>
<p><b>punarbhū</b>ryathā—(māgha. 16.81)</p>
<b><lg>
<l>yāmūḍhavānūḍhavarāhamūrtirmuhūrtamādau	puruṣaḥ	purāṇaḥ ।</l>
<l>tēnōhyatē sāmpratamakṣataiva	kṣatāriṇā	samyagasau	punarbhūḥ ॥ 126 ॥</l>
</lg></b>
<p><b>sāmānyā</b> yathā—</p>
<b><lg>
<l>madōdayāndōlitatāmralōcanāḥ	surāṅgānāstūrṇamitō'pasarpata ।</l>
<l>iyaṁ punaścitraśikhaṇḍimaṇḍalī k‍va paṇyanāryaḥ? k‍va ca nāma tāpasāḥ? ॥ 127 ॥</l>
</lg></b>
<p>tatra <b>svakīyā parakīyā</b> ca <b>uttamā, madhyamā, kaniṣṭhā, ūḍhā, anūḍhā,
dhīrā, adhīrā, mugdhā, madhyā, pragalbhā</b> ca ।</p>
<p><b>uttamā</b> yathā—(kusaṁ. 1.49)</p>
<b><lg>
<l>sarvōpamādravyasamuccayēna	yathāpradē/vēśaṁ	vinivēśitēna ।</l>
<l>sā nirmitā viśvasr̥jā prayat‍nādēkatra saundaryadidr̥kṣayēva ॥ 128 ॥</l>
</lg></b>
<!-- NOTES pg=880!-->
1. 'iti mahārājādhirājaśrībhōjadēvakr̥tau śrr̥ṅgāraprakāśē ratyālambanaprakāśanō	nāma	pañcadaśaḥ
prakāśaḥ ॥ 15 ॥' iti tvatra yōjayitumucitam ।
<pb n="881"/>
<p><b>madhyamā</b> yathā—(kāvyāda. 2.325)</p>
<b><lg>
<l>na dēvakanyakā nāpi gandharvakulasambhavā ।</l>
<l>tathā'pyēṣā manōbhaṅgaṁ vidhātuṁ vēdhasō'pyalam ॥ 129 ॥</l>
</lg></b>
<p><b>kaniṣṭhā</b> yathā—(gāsa. 2.19)</p>
<b><lg>
<l>ajja kaimō hu diahō vāhavahū rūvajōvvaṇummattā ।</l>
<l>sōhaggaṁ	dhaṇuruṁpacchalēṇa	racchāsu	vikkhirai ॥ 130 ॥</l>
</lg></b>
<lg>
<l>(adya katamō'pi divasō vyādhavadhū rūpayauvanōnmattā ।</l>
<l>saubhāgyaṁ dhanustaṣṭatvakchalēna rathyāsu vikirati ॥)</l>
</lg>
<p><b>ūḍhā</b> yathā—(kusaṁ. 7.95)</p>
<b><lg>
<l>navapariṇayalajjābhūṣaṇāṁ tatra gaurīṁ
vadanamapaharantīmabjasaṅkāśamīśaḥ	।</l>
<l>api śayanasakhībhyō dattavācaṁ kathaṁcit
prathamamukhavikāsairhāsayāmāsa	gūḍham ॥ 131 ॥</l>
</lg></b>
<p><b>anūḍhā</b> yathā—(kusaṁ. 1.50)</p>
<b><lg>
<l>tāṁ nāradaḥ kāmacaraḥ kadācit kanyāṁ kila prēkṣya pituḥ samīpē ।</l>
<l>samādidēśaukavadhūṁ bhavitrīṁ prēmṇā śarīrārdhaharāṁ harasya ॥ 132 ॥</l>
</lg></b>
<p><b>dhīrā</b> yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅkr̥tamaṇḍanā
kalitakusumā vallīvāntarlatā pariśōṣiṇī ।</l>
<l>vahati ca varārōhā ramyāṁ vivāhamahōtsava—
śriyamudayinīmatyarthaṁ ca vyanakti manōrujam ॥ 133 ॥</l>
</lg></b>
<p><b>adhīrā</b> yathā—</p>
<b><lg>
<l>jhijjaṁti valaṁti samūsasaṁti sijjaṁti kaṁṭaijjaṁti ।</l>
<l>aṁgāi tassa puraō ṇa āṇimō kaha hu vijjaṁti ॥ 134 ॥</l>
</lg></b>
<lg>
<l>(jīryantē valanti samucchvasanti svidyanti kaṇṭakīyanti ।</l>
<l>aṅgāni tasya puratō na jānīmaḥ kathaṁ khalu vidyantē ॥)</l>
</lg>
﻿<pb n="882"/>
<p><b>mugdhā</b> yathā—(kāvyāda. 2.143)</p>
<b><lg>
<l>mānayōgyāṁ karōmīti priyasthānē kr̥tāṁ sakhīm ।</l>
<l>bālā bhrūbhaṅgajihmākṣī paś‍yati sphuritādharā ॥ 135 ॥</l>
</lg></b>
<p><b>madhyā</b> yathā—(gāsa. 9.81)</p>
<b><lg>
<l>daṁtakkhaaṁ kaōlē kaaggahuvvēlliaṁ ca dhammillaṁ ।</l>
<l>ṇiddālasaṁ ca diṭṭhiṁ, bahuēॅ bahumaṇṇai aṇaṁgō ॥ 136 ॥</l>
</lg></b>
<lg>
<l>(dantakṣataṁ kapōlē kacagrahōdvēllitaṁ ca dhammillam ।</l>
<l>nidrālasāṁ ca dr̥ṣṭiṁ vadhvā bahumanyatē anaṅgaḥ ॥)</l>
</lg>
<p><b>pragalbhā</b> yathā—(kāvyāda. 2.261)</p>
<b><lg>
<l>kadā nau saṅgamō bhāvītyākīrṇē vaktumakṣamam ।</l>
<l>avētya kāntamabalā līlāpadmaṁ nyamīlayat ॥ 137 ॥</l>
</lg></b>
<p><b>punarbhūrakṣatā, kṣatā, yātāyātā yāyāvarā</b> ca ।</p>
<p><b>akṣatā</b> yathā—</p>
<b><lg>
<l>avāp‍takanyātulayā satyavatyā samāgataḥ ।</l>
<l>vimuktacintayā rējē rājā rājīvalōcanaḥ ॥ 138 ॥</l>
</lg></b>
<p><b>kṣatā</b> yathā—</p>
<b><lg>
<l>mayēna nirmitāṁ laṅkāṁ labdhvā mandōdarīmapi ।</l>
<l>rēmē mūrtō daśāgrīvalakṣmīmiva vibhīṣaṇaḥ ॥ 139 ॥</l>
</lg></b>
<p><b>yātāyātā</b> yathā—</p>
<b><lg>
<l>sāvajñāḥ	patipādayōrdhr̥taguruvrīḍā gurūṇāṁ tatau ?
sōnmāthā mamatāmukhē sthita/smita—kr̥tāvajñā sakhīsaṁsadi ।</l>
<l>śakrābhyarthanayā kathañcana punaḥ pratyāgatāyā gr̥hē
tārāyāstaralaṁ skhalanti gaganē garbhālasā dr̥ṣṭayaḥ ॥ 140 ॥</l>
</lg></b>
<p><b>yāyāvarā</b> yathā—</p>
<b><lg>
<l>kramēṇa sadbhartr̥catuṣṭayāditi prasūya sā'ṣṭau tanayāṁstanūdarī ।</l>
<l>darīṣu vindhyādrivarasya mādhavī mahat tapastap‍tumathōpacakramē ॥ 141 ॥</l>
</lg></b>
﻿<pb n="883"/>
<p><b>sāmānyā ūḍhā, anūḍhā, svayaṁvarā, svairiṇī, vēśyā</b> ca ।</p>
<p><b>ūḍhā</b> yathā—(kirātā. 3.36)</p>
<b><lg>
<l>tuṣāralēśākulitōtpalābhē paryaśruṇī maṅgalabhaṅgabhīruḥ ।</l>
<l>agūḍhabhāvā'pi vilōkanē sā na lōcanē mīlayituṁ viṣēhē ॥ 142 ॥</l>
</lg></b>
<p><b>anūḍhā</b> yathā—(mavīca. 1.30)</p>
<b><lg>
<l>kanyārat‍namayōnijanma bhavatāmāstē vayaṁ cārthinō
rat‍naṁ yat k‍vacidasti tat pariṇamatyasmāsu śakrādapi ।</l>
<l>kanyāyāśca parārthataiva hi matā, tasyāḥ pradānādahaṁ
bandhurvō bhavitā, pulastyapulahapraṣṭhāśca sambandhinaḥ ॥ 143 ॥</l>
</lg></b>
<p><b>svayaṁvarā</b> yathā—(raghu. 6.67)</p>
<b><lg>
<l>sañcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 144 ॥</l>
</lg></b>
<p><b>svairiṇī</b> yathā—(sūmu. 10)</p>
<b><lg>
<l>ādyē jagmuṣi tāmracūḍarahi/sitē śrōtraṁ prabuddhā darāt/javāt
kiñcid vāsavadiṅmukhaṁ pravikasad dr̥ṣṭvā gavākṣādhvanā ।</l>
<l>santrāsēna samīritā priyatamaprēmṇā niruddhā śanai—
rutthānōpanivēśanāni kurutē kalpē/talpē muhuḥ svairiṇī ॥ 145 ॥</l>
</lg></b>
<p><b>vēśyā</b> tu <b>gaṇikā, vilāsinī rūpājīvā</b> ca ।</p>
<p><b>gaṇikā</b> yathā—</p>
<b><lg>
<l>tatajātiṣu tumbururgarurgurukalpaḥ suṣirēṣu nāradaḥ ।</l>
<l>vitatēṣu viśēṣahētavō mama viśvāvasupādapāṁsavaḥ ॥ 146 ॥</l>
</lg></b>
<p><b>vilāsinī</b> yathā—(mēgha. 35)</p>
<b><lg>
<l>pādanyāsak‍vaṇitaśanāstatra	līlāvadhūtaiḥ
rat‍nacchāyākhacitavalibhiścāmaraiḥ	klāntahastāḥ ।</l>
<l>vēśyāstvattō nakhapadasukhān prāpya varṣāgrabindū—
nāmōkṣyanti tvayi madhukaraśrēṇidīrghān kaṭākṣān ॥ 147 ॥</l>
</lg></b>
﻿<pb n="884"/>
<p><b>rūpājīvā</b> yathā—(kuṭṭanī. 44)</p>
<b><lg>
<l>ayamēva	dahyamānasmaranirgatadhūmavartikākāraḥ ।</l>
<l>cikurabharastava sundari ! kāmijanaṁ kiṅkarīkurutē ॥ 148 ॥</l>
</lg></b>
<p>(<b>1. svakīyā</b>)</p>
<p>atha svakīyānāmuttamādibhēdē vyatikaraprastārē tricatvāriṁśacchatam । tatra—
<b>svakīyā</b> uttamā yathā—(śāku. 1.17)</p>
<b><lg>
<l>sarasijamanuviddhaṁ śaivalēnāpi ramyaṁ
malinamapi himāṁśōrlakṣma lakṣmīṁ tanōti ।</l>
<l>iyamadhikamanōjñā	valkalēnāpi tanvī
kimiva hi madhurāṇāṁ maṇḍanaṁ nākr̥tīnām ॥ 149 ॥</l>
</lg></b>
<p><b>uttamā dhīrā</b> yathā—(gāsa. 1.88)</p>
<b><lg>
<l>jāṇai jāṇāvēuṁ aṇuṇaa—viddavia—māṇaparisēsaṁ ।</l>
<l>pairik‍kammi vi viṇaāvalaṁbaṇaṁ sa c‍cia kuṇaṁtī ॥ 150 ॥</l>
</lg></b>
<lg>
<l>(jānāti jñāpayitumanunayavidrāvitamānapariśēṣam ।</l>
<l>parikramē'pi vinayāvalambanaṁ satyamiva kurvatī ॥)</l>
</lg>
<p><b>uttamā'dhīrā</b> yathā—(gāsa. 4.23)</p>
<b><lg>
<l>piadaṁsaṇa—suharasamauliāim̐ jai sē ṇa hōṁti acchīiṁ ।</l>
<l>tā kēṇa kaṇṇaraiaṁ lakkhijjai kuvalaaṁ tissā ॥ 151 ॥</l>
</lg></b>
<lg>
<l>(priyadarśanasukharasamukulitē yadi tasyā na bhavatō akṣiṇīṁ ।</l>
<l>tadā kēna karṇaracitaṁ lakṣyatē kuvalayaṁ tasyāḥ ॥)</l>
</lg>
<p><b>uttamā ūḍhā</b> yathā—(raghu. 7.25)</p>
<b><lg>
<l>nitambagurvī guruṇā prayuktā vadhūrvidhātr̥pratimēna tēna ।</l>
<l>cakāra sā mattacakōranētrā lajjāvatī lājavisargamag‍nau ॥ 152 ॥</l>
</lg></b>
<p><b>uttamānūḍhā</b> yathā—(śāku. 2.10)</p>
<b><lg>
<l>anāghrātaṁ puṣpaṁ kisalayamalūnaṁ kararuhai—
ranāviddhaṁ rat‍naṁ madhu navamanāsvāditarasam ।</l>
<l>akhaṇḍaṁ puṇyānāṁ phalamapi/miva ca tadrūpamanaghaṁ
na jānē bhōktāraṁ kamiha samupasthāsyati vidhiḥ ॥ 153 ॥</l>
</lg></b>
﻿<pb n="885"/>
<p><b>uttamā dhīrōḍhā</b> yathā—(caupa. 11)</p>
<b><lg>
<l>adyāpi tanmanasi saṁparivartatē mē rātrau mayi kṣutavati kṣitipālaputryā ।</l>
<l>jīvēti maṅgalavidhiṁ parihr̥tya kōpāt karṇē kr̥taṁ kanakapatramanālapantyā ॥ 154 ॥</l>
</lg></b>
<p><b>uttamā dhīrānūḍhā</b> yathā—(kusaṁ. 6.1)</p>
<b><lg>
<l>atha viśvātmanē gaurī sandidēśa mithaḥ sakhīm ।</l>
<l>dātā mē bhūbhr̥tāṁ nāthaḥ pramāṇīkriyatāmiti ॥ 155 ॥</l>
</lg></b>
<p><b>uttamā'dhīrōḍhā</b> yathā—</p>
<b><lg>
<l>sasvēdarōmāñcitakampitāṅgī jātā priyasparśasukhēna vatsā ।</l>
<l>marunnavāmbhaḥpravidhūtasiktā kadambayaṣṭiḥ sphuṭakōrakēva ॥ 156 ॥</l>
</lg></b>
<p><b>uttamā'dhīrā'nūḍhā</b> yathā—(māmā. 1.29)</p>
<b><lg>
<l>atrāntarē kimapi vāgvibhavātivr̥ttavaicitryamullasitavibhramamutpalakṣyāḥ ।</l>
<l>tad bhūrisāttvikavikāramapāstadhairyamācāryakaṁ kimapi mānmatha़/?/māvirāsīt ॥ 157 ॥</l>
</lg></b>
<p><b>uttamā mugdhā</b> yathā—(gāsa. 7.78)</p>
<b><lg>
<l>muddhē apattiaṁtī, pavāla—aṁkuraa—vaṇṇa—lōhiaē ।</l>
<l>ṇiddhōa—dhāurāē kīsa sahatthē puṇō dhuasi ॥ 158 ॥</l>
</lg></b>
<b><lg>
<l>(mugdhē ! apratyayantī pravālāṅkurasavarṇalōhitau ।</l>
<l>nirdhautadhāturāgau kasmāt svahastau punardhāvayasi ॥)</l>
</lg></b>
<p><b>uttamādhīrā mugdhā</b> yathā—(jāha. 10.50)</p>
<b><lg>
<l>dvitrāṇyatha rathād bhūmau padānyādhāya nissahā ।</l>
<l>yēyamatra kiyad dūramiti papraccha maithilī ॥ 159 ॥</l>
</lg></b>
<p><b>uttamā dhīrā mugdhā</b> yathā—(vajjāla. pr̥.379)</p>
<b><lg>
<l>kaiā gaō piō ajja putti ! ajjēṇa kai diṇā hōṁti ? ।</l>
<l>ēkkō,	ēddahamēttō	bhaṇiuṁ	mōhaṁ	gaā	bālā ॥ 160 ॥</l>
</lg></b>
<lg>
<l>{kadā gataḥ priyaḥ ? adya putri ! adyēti kati dināni bhavanti ? ।</l>
<l>ēkaḥ,	ētāvanmātrē	bhaṇitē	mōhaṁ	gatā	bālā ॥}</l>
</lg>
<p><b>uttamā ūḍhā mugdhā</b> yathā—(gāsa. 1.15)</p>
<b><lg>
<l>kiṁ kiṁ dē paḍihāsai ? sahīhiṁ haa pucchiāēm̐ muddhāē ।</l>
<l>paḍhamuggaa—dōhaliṇīē ṇavaraṁ daiaṁ gaā diṭṭhī ॥ 161 ॥</l>
</lg></b>
﻿<pb n="886"/>
<lg>
<l>(kiṁ kiṁ tē pratibhāsatē ? sakhībhiriti pr̥ṣ‍ṭāyā mugdhāyāḥ ।</l>
<l>prathamōdgatadōhadinyāḥ	kēvalaṁ	dayitaṁ	gatā	dr̥ṣṭiḥ ॥)</l>
</lg>
<p><b>uttamā'nūḍhā mugdhā</b> yathā—</p>
<b><lg>
<l>jāva ṇa uṭṭhaṁti vācia/valia—thaṇaā sē duddhagaṁdhiamuhīē ।</l>
<l>tāva	c‍cia	thutthukkāriāi	maaṇēṇa	aṁgāi ॥ 162 ॥</l>
</lg></b>
<lg>
<l>(yāvanna uttiṣṭhataḥ valita/pīna—stanau dugdhagandhimukhyāḥ ।</l>
<l>tāvadēva	1thūthū—kr̥tāni	madanēna	aṅgāni ॥)</l>
</lg>
<p><b>uttamā dhīrōḍhā mugdhā</b> yathā—(gāsa.7.47)</p>
<b><lg>
<l>pucchijjaṁtī ṇa bhaṇai gahiā pipphurai cuṁbiā ruai ।</l>
<l>tuṇhikkā ṇavavahuā kaāvarāhēṇa daiēṇa uvaūḍhā ॥ 163 ॥</l>
</lg></b>
<lg>
<l>(pr̥cchyamānā na bhaṇati, gr̥hītā prasphurati, cumbitā rōditi ।</l>
<l>tūṣṇīkā	navavadhūḥ	kr̥tāparādhēna	dayitēnōpagūḍhā ॥)</l>
</lg>
<p><b>uttamā dhīrā'nūḍhā mugdhā</b> yathā—</p>
<b><lg>
<l>taha muddhāē pulāiō piavarō pakkhumēṇaē/vasumēlaē kaha vi ।</l>
<l>jaha sē paḍhamaṁ hiaē pacchā hatthammi vi valaggō ॥ 164 ॥</l>
</lg></b>
<lg>
<l>(tathā mugdhayā pralōkitaḥ priyavaraḥ pakṣmaṇaikēnāpi ।</l>
<l>yathā tasya prathamaṁ hr̥dayē paścāt hastē'pi vilag‍nā ॥)</l>
</lg>
<p><b>uttamā dhīrā'nūḍhā mugdhā</b> yathā—</p>
<b><lg>
<l>bālattaṇadullaliāē ajja aṇajjaṁ kaaṁ ṇavavahūē ।</l>
<l>bhāāmi gharē ēāiṇi tti ṇiṁtō paī ruddhō ॥ 165 ॥</l>
</lg></b>
<lg>
<l>(bālatvadurlalitayā'dya anāryaṁ kr̥taṁ navavadhvā ।</l>
<l>bibhēmi gr̥hē ēkākinīti niryan patī ruddhaḥ ॥)</l>
</lg>
<p><b>uttamā adhīrā'nūḍhā mugdhā</b> yathā—(dra. chāyā pariśiṣṭa—4)</p>
<b><lg>
<l>ṇisuṇai ahōmuhaṁ taṁsa—valia—sēāsaaṁta—gaṁḍaalā ।</l>
<l>hiaicchia—vara—vārējja—haaha(?) saṁkittaṇaṁ kumārī ॥ 166 ॥</l>
</lg></b>
<p><b>uttamā madhyā</b> yathā—</p>
<b><lg>
<l>aṁtaraaṁti samuṇṇaa—paōharā piaamāē muhaaṁdaṁ ।</l>
<l>mā raiviāsiṇī cia kamalacchāā visaṁvaai ॥ 167 ॥</l>
</lg></b>
﻿<pb n="887"/>
<lg>
<l>(antarayataḥ samunnatayayōdharau priyatamāyā mukhacandram ।</l>
<l>mā ravivikāsinyēva kamalacchāyā visamvadati ॥)</l>
</lg>
<p><b>uttamā dhīrā madhyamā</b> yathā—(amaru.)</p>
<b><lg>
<l>durādutsukamāgatē vivalitaṁ, saṁbhāṣiṇi sphāritaṁ,
saṁśliṣyatyaruṇaṁ, gr̥hītavasanē kōpāñcitabhrūlatam ।</l>
<l>māninyāścaraṇānativyatikarē	bāṣpāmbupūrēkṣaṇāt
cakṣurjātamahō prapañcacaturaṁ jātāgasi prēyasi ॥ 168 ॥</l>
</lg></b>
<p><b>uttamā dhīrā madhyamā</b> yathā—</p>
<b><lg>
<l>ātaṅkaśramasādhvasavyatikarōtkampaḥ kathaṁ sahyatām ॥ 169 ॥</l></lg></b> (pr̥.834)
<p><b>uttamā ūḍhā madhyamāṁ</b> yathā—</p>
<b><lg>
<l>kaha mā jhijjau majjhō imāēॅ kaṁdōṭṭadalasaricchēhiṁ ।</l>
<l>ṇaaṇēhiṁ jō ṇa dīsai ghaṇa—thaṇa—hara—ruddha—pasarēhiṁ ॥ 170 ॥</l>
</lg></b>
<lg>
<l>(kathaṁ mā kṣīyatāṁ madhyō'syāḥ kuvalayadalasadr̥kṣābha़yā/?/m ।</l>
<l>nayanābhyāṁ yō na dr̥ś‍yatē ghanastanabhararuddhaprasarābhyām ॥)</l>
</lg>
<p><b>uttamā anūḍhā madhyā</b> yathā—(māmā. 4.8)</p>
<b><lg>
<l>tanmē manaḥ kṣipati yat sarasaprahāramālōkya māmagaṇitaskhaladuttarīyā ।</l>
<l>trastaikahāyanakuraṅgavilōladr̥ṣṭirāśliṣṭavatyamr̥tasaṁvalitairivāṅgaiḥ	॥ 171 ॥</l>
</lg></b>
<p><b>uttamā dhīrōḍhā madhyā</b> yathā—</p>
<b><lg>
<l>niś‍cyōtantē sutanu ! kabarībindavō yāvadētē ॥ 172 ॥</l></lg></b> (877)
<p><b>uttamā dhīrā'nūḍhā madhyā</b> yathā—(māmā. 2.2)</p>
<b><lg>
<l>jvalatu gaganē rātrau rātrāvakhaṇḍakalaḥ śaśī
dahatu madanaḥ kiṁ vā mr̥tyōḥ parēṇa vidhāsyataḥ ।</l>
<l>mama tu dayitastātaḥ ślāghyō jananyamalānvayā
kulamamalinaṁ na tvēvāyaṁ janō na ca jīvitam ॥ 173 ॥</l>
</lg></b>
<p><b>uttamā adhīrōḍhā madhyā</b> yathā—(kusaṁ. 8.5)</p>
<b><lg>
<l>ēvamāli ! nigr̥hītasādhvasaṁ śaṅkarō rahasi sēvyatāmiti ।</l>
<l>sā sakhībhirupadiṣṭamākulā nāsmarat pramukhavartini priyē ॥ 174 ॥</l>
</lg></b>
﻿<pb n="888"/>
<p><b>uttamā'dhīrā'nūḍhā madhyā</b> yathā—(gāsa 3.78)</p>
<b><lg>
<l>sēacchalēṇa pēcchaha taṇuē aṁgammi sē amāaṁtaṁ ।</l>
<l>lāvaṇṇaṁ ōsarai vva tivali—sōvāṇa—paṁtīē ॥ 175 ॥</l>
</lg></b>
<lg>
<l>(svēdacchalēna prēkṣadhvaṁ tanukē'ṅgē tasyā amāt ।</l>
<l>lāvaṇyamapasaratīva	trivalīsōpānapaṅktibhiḥ ॥)</l>
</lg>
<p><b>uttamā pragalbhā</b> yathā—</p>
<b><lg>
<l>ṇihuaṁ khu ṇīsasijjai ruvvai rāīsu taṁ pi ṇīsad‍daṁ ।</l>
<l>vahuā paimmi kaāvarāhē hiaicchiāṇiṇhuvijjaṁti ॥ 176 ॥</l>
</lg></b>
<lg>
<l>(nibhr̥taṁ khalu niḥśvasyatē rudyatē rātriṣu tadapi niśśabdam ।</l>
<l>patyau	kr̥tāparādhē	hr̥dayēpsitāni	hnūyantē ॥)</l>
</lg>
<p><b>uttamā dhīrā pragalbhā</b> yathā—(gāsa. 1.48)</p>
<b><lg>
<l>aṇṇadaiā/mahilāpasaṁgaṁ dē dēva karēsu amha daiassa ।</l>
<l>purisā ēk‍kaṁta—rasā ṇa hu dōsa—guṇē viāṇaṁti ॥ 177 ॥</l>
</lg></b>
<lg>
<l>(anyadayitā/mahilā—prasaṅgaṁ hē dēva ! kurvasmākaṁ dayitasya ।</l>
<l>puruṣā ēkāntarasā na khalu dōṣaguṇau vijānanti ॥)</l>
</lg>
<p><b>uttamā'dhīrā pragalbhā</b> yathā—(gāsa. 2.47)</p>
<b><lg>
<l>ṇa muaṁti dīhasāsaṁ ṇa ruaṁti ciraṁ, ṇa hōṁti kisiāō ।</l>
<l>dhaṇṇāō tāō jāṇaṁ bahuvallaha vallahō ṇa tumaṁ ॥ 178 ॥</l>
</lg></b>
<lg>
<l>(na muñcanti dīrghaśvāsaṁ na rudanti ciraṁ na bhavanti kr̥śāḥ ।</l>
<l>dhanyāstā yāsāṁ bahuvallabha ! vallabhō na tvam ॥)</l>
</lg>
<p><b>uttamā ūḍhā pragalbhā</b> yathā—(gāsa. 1.23)</p>
<b><lg>
<l>āṇāsaāim̐ dēṁtī taha suraē harisa—viasia—kavōlā ।</l>
<l>gōsē vi ōṇaa—muhī, aha sētti piaṁ ṇa saddahimō ॥ 179 ॥</l>
</lg></b>
<lg>
<l>(ājñāśatāni dadatī tathā suratē harṣavikasitakapōlā ।</l>
<l>prātarapyavanatamukhī iyaṁ sēti priyāṁ na śraddadhmaḥ ॥)</l>
</lg>
<p><b>uttamā'nūḍhā pragalbhā</b> yathā—(kusaṁ. 7.19)</p>
<b><lg>
<l>patyuḥ śiraścandrakalāmanēna spr̥śēti sakhyā parihāsapūrvam ।</l>
<l>sā rañjayitvā caraṇau kr̥tāśīrmālyēna tāṁ nirvacanaṁ jaghāna ॥ 180 ॥</l>
</lg></b>
﻿<pb n="889"/>
<p><b>uttamā dhīrōḍhā pragalbhā</b> yathā—(rat‍nā. 2.21)</p>
<b><lg>
<l>bhrūbhēdē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna visphāritaṁ
kōpaśca prakaṭīkr̥tō dayitayā muktaśca na praśrayaḥ ॥ 181 ॥</l>
</lg></b>
<p><b>uttamā dhīrōḍhā pragalbhā</b> yathā—(kusaṁ. 5.83)</p>
<b><lg>
<l>nirvāyatāmāli ! kimapyayaṁ vaṭuḥ punarvivakṣuḥ sphuritōttarādharaḥ ।</l>
<l>na kēvalaṁ yō mahatāṁ vibhāṣatē śr̥ṇōti tasmādapi yaḥ sa pāpabhāk ॥ 182 ॥</l>
</lg></b>
<p><b>uttamā'dhīrōḍhā pragalbhā</b> yathā—(amaru. 75)</p>
<b><lg>
<l>kathamapi kr̥tapratyāsaktau priyē skhalitōttarē
virahakr̥śayā kr̥tvā vyājaṁ prakalpitamaśrutam ।</l>
<l>asahanasakhīśrōtraprāp‍tipramādasasaṁbhramaṁ
vivalitadr̥śā śūnyē gēhē samucchavasitaṁ tataḥ ॥ 183 ॥</l>
</lg></b>
<p><b>uttamā'dhīrā'nūḍhā pragalbhā</b> yathā—(śāku. 3.7)</p>
<b><lg>
<l>kṣāmakṣāmakapōlamānanamuraḥ	kāṭhinyamuktastanaṁ
madhyaḥ klāntataraḥ prakāmavinatāvaṁsau chaviḥ pāṇḍurā ।</l>
<l>śōcyā ca priyadarśanā ca madanakliṣṭēyamālakṣyatē
patrāṇāmiva śōṣaṇēna marutā spr̥ṣṭā latā mādhavī ॥ 184 ॥</l>
</lg></b>
<p><b>madhyamā</b> yathā—</p>
<b><lg>
<l>nīlēndīvaraśaṅkayā	nayanayōrbandhūkabuddha‍yā'dharē
pāṇau padmadhiyā madhūkakusumabhrāntyā tathā gaṇḍayōḥ ।</l>
<l>līyantē	kabarīṣu	bāndhavakulavyāmōhajātaspr̥hā
durvārā madhupāḥ; kiyanti taruṇa ! sthānāni rakṣiṣyasi ? ॥ 185 ॥</l>
</lg></b>
<p><b>madhyamā dhīrā</b> yathā—(amaru. 81)</p>
<b><lg>
<l>kapōlē	patrālīkaratalanirōdhēna	mr̥ditā
nipītō	niḥśvāsairayamamr̥tahr̥dyō'dhararasaḥ ।</l>
<l>muhuḥ kaṇṭhē lag‍nastaralayati bāṣpaḥ stanataṭīṁ
priyō manyurjātastava niranurōdhē na tu vayam ॥ 186 ॥</l>
</lg></b>
﻿<pb n="890"/>
<p><b>madhyamā adhīrā</b> yathā—(gāsa. 3.22)</p>
<b><lg>
<l>pia—saṁbharaṇa—palōṭṭaṁta—vāha—dhāra—ṇivāa—bhīāē ।</l>
<l>dijjai	vaṁkaggīvāē	dīvaō	pahia—jāāē ॥ 187 ॥</l>
</lg></b>
<lg>
<l>(priyasaṁsmaraṇapraluṭhad‍bāṣpadhārānipātabhītayā ।</l>
<l>dīyatē vakragrīvayā dīpakaḥ pathikajāyayā ॥)</l>
</lg>
<p><b>madhyamōḍhā</b> yathā—(gāsa. 1.13)</p>
<b><lg>
<l>ghariṇīēm̐ mahāṇasa—kamma—lagga—masimalii/mailiēṇa hatthēṇa ।</l>
<l>chittaṁ	muhaṁ	hasijjai,	caṁdāvatthaṁ	gaaṁ	paiṇā ॥ 188 ॥</l>
</lg></b>
<lg>
<l>(gr̥hiṇyā mahānasakarmalag‍namasīmalinētēna/nēna hastēna ।</l>
<l>spr̥ṣṭaṁ mukhaṁ hasyatē candrāvasthaṁ gataṁ patyā ॥)</l>
</lg>
<p><b>madhyamā'nūḍhā</b> yathā—(gāsa. 6.75)</p>
<b><lg>
<l>kassa karō bahupuṇṇapphalēkkataruṇō tuhaṁ visammihai ।</l>
<l>thaṇapariṇāhē	vammahaṇihāṇakalasē	vva	pārōhō ॥ 189 ॥</l>
</lg></b>
<lg>
<l>(kasya karō bahupuṇyaphalaikatarōstava viśramiṣyati ।</l>
<l>stanapariṇāhē manmathanidhānakalaśa iva prarōhaḥ ॥)</l>
</lg>
<p><b>madhyamā dhīrōḍhā</b> yathā—(gāsa. 4. 84)</p>
<b><lg>
<l>pisaa piē ! kā kuviā suaṇu ! tumaṁ paraaṇammi kō kōvō ।</l>
<l>kā hu parō ṇāha ! tumaṁ kīsa appuṇṇāṇa mē sattī ॥ 190 ॥</l>
</lg></b>
<lg>
<l>(prasīda priyē ! kā kupitā sutanu ! tvaṁ parajanē kaḥ kōpaḥ ।</l>
<l>kaḥ khalu parō, nātha ! tvaṁ kimityapuṇyānāṁ mē śaktiḥ ॥)</l>
</lg>
<p><b>madhyamā dhīrā'nūḍhā</b> yathā—(rat‍nā 2.1)</p>
<b><lg>
<l>dullahajaṇāṇurāō, lajjā guruī paravvasō appā ।</l>
<l>piasahi ! visamaṁ pēmmaṁ, maraṇaṁ saraṇaṁ ṇavaramēkkaṁ ॥ 191 ॥</l>
</lg></b>
<lg>
<l>(durlabhajanānurāgaḥ lajjā gurvī paravaśa ātmā ।</l>
<l>prayasakhi ! viṣamaṁ prēma maraṇaṁ śaraṇaṁ kēvalamēkam ॥)</l>
</lg>
<p><b>madhyamā adhīrōḍhā</b> yathā—(gāsa. 1.74)</p>
<b><lg>
<l>diḍhamaṇṇudūmiāēm̐ vi gahiō daiammi pēcchaha imāē ।</l>
<l>ōsarai	vāluāmuṭhṭhiu	vva	māṇō	surasuraṁtō ॥ 192 ॥</l>
</lg></b>
﻿<pb n="891"/>
<p>(dr̥ḍhamanyudūtanayā'pi gr̥hītō dayitē paś‍yatānayā।
apasarati vālukāmuṣṭiriva mānaḥ surasurāyamāṇaḥ॥)</p>
<p><b>madhyamā adhīrā'nūḍhā</b> yathā—(līlāvatī 423)</p>
<b><lg><l>tassa maalaṁchaṇassa va karaphaṁsasamuggaēṇa sēēṇa।
sasimaṇighaḍiā vāōllia vva vārīmaī jāā॥ 193॥</l></lg></b>
<p>(tasya mr̥galāñchanasyēva karaspaऱśasamudratēna svēdēna।
śaśimaṇighaṭitā puttalikēva vārimayī jātā॥)</p>
<p><b>madhyamā mugdhā</b> yathā—(gāsa. 4. 7)</p>
<b><lg><l>hatthēsu a pāēsu a aṁguligaṇaṇāē vavagaā/aigaā diahā।
ēṇhiṁ uṇa kēṇa gaṇijjau tti bhaṇiuṁ mōhaṁ gaā/ruai muddhā॥ 194॥</l></lg></b>
<p>(hastayōśca pādayōścāṅgūligaṇanayā vyapagatā divasāḥ।
idānīṁ punaḥ kēna gaṇyatāmiti bhaṇitvā mōhaṁ gatā/rōditi mugdhā॥)</p>
<p><b>madhyamā dhīrā mugdhā</b> yathā—(gāsa. 2. 70)</p>
<b><lg><l>jhaṁjhāvāuttiṇṇiagharavivara/palōṭṭha—salila—dhārāhiṁ।
kuḍu—lihiōhi—diahaṁ rakkhai muddhā/ajjā karaalēhiṁ॥ 195॥</l></lg></b>
<p>(jhañjhāvātōttr̥ṇīkr̥tagr̥havivaraprapatat(?)—saliladhārābhiḥ।
ku़ḍyalikhitāvadhidivasaṁ rakṣati mugdhā/āryā karatalaiḥ॥)</p>
<p><b>madhyamā'dhīrā muga़dhā</b> yathā—</p>
<b><lg><l>kēligōttakkhaliē/kkhalaṇē varassa papphullaiṁ(?) dihiṁ dēi।
bahu—vāsaa—vāsaharē vahuē vāhōlliā diṭṭhī॥ 196॥</l></lg></b>
<p>(kēligōtraskhalitē/skhalanē varasya praphullāṁ dhr̥tiṁ dadāti।
bahuvāsakavāsagr̥hē vadhvā bāṣpāndritā dr̥ṣṭiḥ॥)</p>
<p><b>madhyamōḍhā mugdhā</b> yathā—(5. 16, dra. 27. 15)</p>
<b><lg><l>vāhittā paḍivaaṇaṁ ṇa dēi, rūsēi ēkkamēkkassa।
valii paricuṁviā taha vi harai hiaaṁ ṇavaraṁ sā॥ 197॥</l></lg></b>
<p>(vyāhr̥tā prativacanaṁ na dadāti ruṣyatyēkaikasya।
asatī kāryēṇa vinā pradīpyamānē nadī—kacchē॥)</p>
﻿<pb n="892"/>
<p><b>madhyamā'nūḍhā mugdhā</b> yathā—(gāsa. 4.52)</p>
<b><lg>
<l>mā ṇaṁ pucchaha diṇṇā, jassa tumaṁ sō piō tti sahiāō ।</l>
<l>siṭ‌ṭhaṁ	cia	ghaṇapulaēhiṁ	hōṁtavahūēm̐	aṁgēhiṁ ॥ 118 ॥</l>
</lg></b>
<lg>
<l>(mainaṁ pr̥cchata dattā yasya tvaṁ sa priya iti sakhyaḥ ।</l>
<l>śiṣṭamēva ghanapulakairbhaviṣyadvadhvā	aṅgaiḥ ॥)</l>
</lg>
<p><b>madhyamā dhīrōḍhā mugdhā</b> yathā—(HOS saṁskaraṇē gāthēyaṁ nāsti)</p>
<b><lg>
<l>cuṁbaṇabiliaṇamillē sīsō appa ṇa viiṇṇapaḍivēaṇēṇa ।</l>
<l>. . . . pavahu kaiōmōcchīsī paiṇō rāvaaṁ mauṇī ॥ 199 ॥</l>
</lg></b>
<p><b>madhyamā dhīrā'nūḍhā mugdhā</b> yathā—</p>
<b><lg>
<l>hiaa—daiammi vi piē gurupuraō lajjiāē muddhāē ।</l>
<l>sahi savvō araghaḍiō/ṭhṭhiō vi hōi viralaṁgulī hatthō ॥ 200 ॥</l>
</lg></b>
<lg>
<l>(hr̥dayadayitē'pi	gurupurata	īpsitāyā	mugdhāyāḥ ।</l>
<l>sakhi! sarvō'dharaghaṭitō'pi/sthitō'pi bhavati viralāṅgulirhastaḥ ॥)</l>
</lg>
<p><b>madhyamā'dhīrōḍhā mugdhā</b> yathā—(gāsa. 4.52)</p>
<b><lg>
<l>kaṁḍujjuā	varāī	ajja	taē	sā kaāvarāhēṇa ।</l>
<l>alasāia—ruṇṇa—viaṁbhiāi	diahēṇa	sikhkhaviā ॥ 201 ॥</l>
</lg></b>
<lg>
<l>(kāṇḍarjukā varākī adya tvayā sā kr̥tāparādhēna ।</l>
<l>alasāyitaruditavijr̥mbhitāni	divasēna	śikṣitā ॥)</l>
</lg>
<p><b>madhyamā'dhīrā'nūḍhā mugdhā</b> yathā—</p>
<b><lg>
<l>vara—phaṁsa—muuliacchī siṇṇūsaliahiṁ bāhulaiāhiṁ ।</l>
<l>lajjālasā	kilammai	muddhavahū	guruaṇasamakkhaṁ ॥ 202 ॥</l>
</lg></b>
<lg>
<l>(varasparśamukulitākṣī khinnarōmāñcitābhyāṁ bāhulatikābhyām ।</l>
<l>lajjālasā	kilamyati	mugdhavadhūrgurujanasamakṣam ॥)</l>
</lg>
<p><b>madhyamā madhyā</b> yathā—(gāsa. 2.50)</p>
<b><lg>
<l>ajjāē ṇavaṇahakkhaa—ṇirikkhaṇē gurua—jōvvaṇuttuṁgaṁ ।</l>
<l>paḍimāgaa—ṇia—ṇaaṇuppalacciaṁ	hōi	thaṇavaṭhṭhaṁ ॥ 203 ॥</l>
</lg></b>
<lg>
<l>(āryāyā	navanakhakṣitanirīkṣaṇē	gurukayauvanōttuṅgam ।</l>
<l>pratimāgatanijanayanōtpalārcitaṁ	bhavati 	stanapr̥ṣṭham ॥)</l>
</lg>
﻿<pb n="893"/>
<p><b>madhyamā dhīrā madhyā</b> yathā—(gāsa. 4.27)</p>
<b><lg>
<l>iṁsaṁ jaṇēṁti vaḍ‌ḍhēṁti vammahaṁ vippiaṁ sahāvēṁti ।</l>
<l>virahē ṇa dēṁti mariuṁ ahō guṇā tassa bahumaggā ॥ 204 ॥</l>
</lg></b>
<lg>
<l>(īrṣyāṁ janayanti vardhayanti manmathaṁ vipriyaṁ sāhayanti ।</l>
<l>virahē na dadati martumahō guṇāstasya bahumārgāḥ ॥)</l>
</lg>
<p><b>madhyamā adhīramadhyā</b> yathā—(gauḍavahō 690, gāsa. 933)</p>
<b><lg>
<l>uvvahai	daia-gahiāharōṭhṭha-jhijjaṁta-rōsa-paḍirāaṁ ।</l>
<l>pāṇōsaraṁtamairaṁ	va	paḍihacasaaṁ	muhaṁ	bālā ॥ 205 ॥</l>
</lg></b>
<lg>
<l>(udvahati	dayitagr̥hītādharōṣṭhakṣīyamāṇarōṣapratirāgam ।</l>
<l>pānāpasaranmadiramiva	sphaṭikacaṣakaṁ	 mukhaṁ bālā ॥)</l>
</lg>
<p><b>madhyamōḍhā madhyā</b> yathā—</p>
<b><lg>
<l>ṇiddālasa—parighummira—taṁsavalaṁtaddha—tāraōlāō ।</l>
<l>kāmasya vi duvvisahā diṭhṭhiṇivāā sasimuhīē ॥ 206 ॥</l>
</lg></b>
<lg>
<l>(nidrālasaparighūrṇanaśīlatryaśravaladardhatārakālōkāḥ ।</l>
<l>kāmasyāpi durviṣahā	dr̥ṣṭinipātāḥ	śaśimukhyāḥ ॥)</l>
</lg>
<p><b>madhyamā'nūḍhā madhyā</b> yathā—(līlāvatī 489)</p>
<b><lg>
<l>taṁ siddhakumāraṁ pēcchiūṇa ēēhi sahi ! aṇajjēhiṁ ।</l>
<l>aviṇaamaggaṁ haa—lōaṇēhiṁ ṇīahmi, kiṁ bhaṇimō? ॥ 207 ॥</l>
</lg></b>
<lg>
<l>(taṁ siddhakumāraṁ prēkṣya ētābhyāṁ sakhi ! anāryābhyām ।</l>
<l>avinayamārgaṁ hatalōcanābhyāṁ nītā'smi, kiṁ bhaṇāmi ॥)</l>
</lg>
<p>madhyamā dhīrōḍhā madhyā yathā— (gāsa. 2.60)</p>
<b><lg>
<l>acchōḍia—vatthaddhaṁta—patthiē! maṁtharaṁ tumaṁ vacca ।</l>
<l>ciṁtēsi thaṇaharāāsiassa majjhassa vi ṇa bhaṁgaṁ ॥ 208 ॥</l>
</lg></b>
<lg>
<l>(balādākr̥ṣṭavastrārdhāntaprasthitē!	mantharaṁ	tvaṁ	vraja ।</l>
<l>cintayasi stanabharāyāsitasya madhyasyāpi na bhaṅgam? ॥)</l>
</lg>
<p><b>madhyamā dhīrā'nūḍhā madhyā</b> yathā—(līlāvatī 323)</p>
<b><lg>
<l>tā kiṁ bahuēhi vi ciṁciēhi ṇalakūvarō varō hōu ।</l>
<l>vittāhivassa	taṇaō	gaamuha!	tuha	pasāēṇa ॥ 209 ॥</l>
</lg></b>
﻿<pb n="894"/>
<b><lg>
<l>(tat	kiṁ	bahubhirapi cintitaiḥ	nalakūbarō varō bhavatu ।</l>
<l>vittādhipasya	tanayō	gajamukha!	tava	prasādēna ॥)</l>
</lg></b>
<p><b>madhyamā'dhīrōḍhā madhyā</b> yathā—(gāsa. 6.2)</p>
<b><lg>
<l>ajjaṁ pi tāva ēkkaṁ mā maṁ vārēhi piasahi! ruaṁtiṁ ।</l>
<l>kalliṁ uṇa tammi gaē jai ṇa muā tā ṇa rōdissaṁ ॥ 210 ॥</l>
</lg></b>
<lg>
<l>(adyāpi	tāvadēkaṁ mā māṁ vāraya priyasakhi! rudatīm ।</l>
<l>kalyē punastasmin gatē yadi na mr̥tā rōdiṣyē ॥)</l>
</lg>
<p><b>madhyamā'dhīrā'nūḍhā madhyā</b> yathā—(māmā. 7.2)</p>
<b><lg>
<l>rambhōru! saṁhara bhayaṁ kṣamatē vikāramutkampinaḥ stanabharasya na madhyabhāgaḥ ।</l>
<l>itthaṁ tvayaiva kathitapraṇayaprasādaḥ saṅkalpanirvr̥tiṣu saṁstuta ēṣa dāsaḥ ॥ 211 ॥</l>
</lg></b>
<p><b>madhyamā pragalbhā</b> yathā—(gāsa. 1.24)</p>
<b><lg>
<l>piavirahō appiadaṁsaṇaṁ	garuāiṁ	dō	vi	dukkhāiṁ ।</l>
<l>jīē	tumaṁ	kārijjēsi	tīē	ṇamō	āhijāīē ॥ 212 ॥</l>
</lg></b>
<lg>
<l>(priyavirahō'priyadarśanaṁ ca gurukē dvē api duḥkhē ।</l>
<l>yayā tvaṁ kāryasē tasyai nama ābhijātyai ॥)</l>
</lg>
<p><b>madhyamā dhīrā pragalbhā</b> yathā—(amaruka. 69)</p>
<b><lg>
<l>purā'bhūdasmākaṁ	tanuriyamabhinnaiva	niyataṁ
tatō	nu	tvaṁ	prēyān	vayamapi	hatāśā	priyatamāḥ ।</l>
<l>idānīṁ	nāthastvaṁ	vayamapi	kalatraṁ;	kimaparaṁ
mayā''p‍taṁ	prāṇānāṁ	kuliśakaṭhinānāṁ	phalamidam ॥ 213 ॥</l>
</lg></b>
<p><b>madhyamā adhīrā pragalbhā</b> yathā—(gāsa. 1.43)</p>
<b><lg>
<l>virahāṇalō sahijjai āsābaṁdhēṇa vallahajaṇassa ।</l>
<l>ēkkaggāmapavāsō	hu	māē!	maraṇaṁ	visēsēi ॥ 214 ॥</l>
</lg></b>
<lg>
<l>(virahānalaḥ sahyata āśābandhēna ballabhajanasya ।</l>
<l>ēkagrāmapravāsaḥ khalu mātarmaraṇaṁ viśēṣayati ॥)</l>
</lg>
<p><b>madhyamōḍhā pragalbhā</b> yathā—</p>
<b><lg>
<l>pahavaṁti ccia purisā mahilāṇaṁ suhaa! kiṁ tha vi/liō si ।</l>
<l>aṇurāaṇōlliāē	kō	dōsō	āhiāīē ॥ 295 ॥</l>
</lg></b>
﻿<pb n="895"/>
<lg>
<l>(prabhavantyēva puruṣā mahilānāṁ subhaga! kimatra vrīḍitō'si ।</l>
<l>anurāganōditāyāḥ	kō	dōṣa	ābhijātyāḥ? ॥)</l>
</lg>
<p><b>madhyamā'nūḍhā pragalbhā</b> yathā—(gādhārat‍nakōśē. 395)</p>
<b><lg>
<l>jiau tti paasaṇāhaṁ varagōttaṁ varapariaṇāhi sōumaṇā ।</l>
<l>chikkā,	kaēṇa	ṇamiussāṇurasūraṁ	palōēi ॥ 216 ॥</l>
</lg></b>
<lg>
<l>('jayatu' iti padasanāthaṁ varagōtraṁ parijanaiḥ śrōtumanāḥ ।</l>
<l>chikkā	kr̥tēna	namituṁ	sā	sūryaṁ	pralōkayati ॥)</l>
</lg>
<p><b>madhyamā dhīrōḍhā pragalbhā</b> yathā—(gāsa. 945)</p>
<b><lg>
<l>aṇuvattaṁtō amhārisaṁ jaṇaṁ suhaa! āhijāīē ।</l>
<l>ciṁtēsi vi ṇō hiaē aṇāhijāī suhaṁ jiai ॥ 217 ॥</l>
</lg></b>
<lg>
<l>(anuvartamānō'smādr̥śaṁ janaṁ subhaga! ābhijātyā ।</l>
<l>cintayasi punarhr̥dayē anābhijātiḥ sukhaṁ jīvati ॥)</l>
</lg>
<p><b>madhyamā dhīrā'nūḍhā pragalbhā</b> yathā—</p>
<b><lg>
<l>X X X X si ēṇṇiṁ tūmati ghūmēi ।</l>
<l>aliakuviēhi kumarīhiṁ risaṁ viṇiuhi uppariaṁ ॥ 218 ॥</l>
</lg></b>
<p><b>madhyamā'dhīrōḍhā pragalbhā</b> yathā—(gāsa. 2.95)</p>
<b><lg>
<l>kēlīa vi rūsēuṁ ṇa tīraē tammi cukkaviṇaammi ।</l>
<l>jāiaēhiṁ va māē!	imēhiṁ	avasēhiṁ	aṁgēhiṁ ॥ 299 ॥</l>
</lg></b>
<lg>
<l>(kēlyā'pi rōṣituṁ na śakyatē tasmiṁś‍cyutavinayē ।</l>
<l>yācitakairiva	mātarēbhiravaśairaṅgaiḥ ॥)</l>
</lg>
<p><b>madhyamā'dhīrā'nūḍhā pragalbhā</b> yathā—(līlīvatī 567)</p>
<b><lg>
<l>ṇa sahai kālakkhēvaṁ hiaaṁ maaṇa—huavaha—palittaṁ ।</l>
<l>tassa vi saṁdēhagaaṁ jīaṁ ṇa suaṁ via taē ॥ 220 ॥</l>
</lg></b>
<lg>
<l>(na sahatē kālakṣēpaṁ hr̥dayaṁ madanahutavahapradīp‍tam ।</l>
<l>tasya ca sandēhagataṁ jīvitaṁ na śrutamiva tayā ॥)</l>
</lg>
<p><b>kaniṣṭhā</b> yathā—(gāsa. 3.40)</p>
<b><lg>
<l>aṁdha—ara—vōra—pattaṁ va māuā! maha paiṁ viluppaṁti ।</l>
<l>īsāaṁti mahaṁ via cchēppāhiṁtō phaṇō jāō ॥ 221 ॥</l>
</lg></b>
﻿<pb n="896"/>
<lg>
<l>(andhakarabadarapātramiva mātaraḥ! mama patiṁ vilumpanti ।</l>
<l>īrṣyanti mahyamēva lāṅgūlēbhyaḥ/śēphōbhyaḥ phaṇō jātaḥ ॥)</l>
</lg>
<p><b>kaniṣṭhā dhīrā</b> yathā—(gāsa. 1.33)</p>
<b><lg>
<l>uṇhāi ṇīsasantō kiṁ ti maha parammuhīēm̐ saaṇaddhē ।</l>
<l>hiaaṁ palīvia vi aṇusaēṇa puṭṭhiṁ palīvēsi ॥ 222 ॥</l>
</lg></b>
<lg>
<l>(uṣṇāni niśśvasan kimiti mama parāṅmukhyāḥ śayanārdhē ।</l>
<l>hr̥dayaṁ	pradīpyāpyanuśayēna	pr̥ṣṭhaṁ	pradīpayasi ॥)</l>
</lg>
<p><b>kaniṣṭhā adhīrā</b> yathā—(gāsa. 2.46)</p>
<b><lg>
<l>ummūlēṁti va hiaaṁ imāi rē! tuha virajjamāṇassa ।</l>
<l>avahīraṇa-vasa-visaṁṭhula-valaṁta-ṇaaṇaddha-diṭṭhāiṁ ॥ 223 ॥</l>
</lg></b>
<lg>
<l>(unmūlayantīva hr̥dayamimāni rē! tava virajyamānasya ।</l>
<l>avadhīraṇa—vaśa—visaṁṣṭhula—valannayanārdhadr̥ṣṭāni ॥)</l>
</lg>
<p><b>kaniṣṭhōḍhā yathā—(gāsa. 6.44)</b></p>
<b><lg>
<l>daia—kaaggaha—luliō dhammillō sīhugaṁdhiaṁ vaaṇaṁ ।</l>
<l>sa/maaṇammi ēttiaṁ cia pasāhaṇaṁ harai juvaīṇaṁ ॥ 224 ॥</l>
</lg></b>
<lg>
<l>(dayitakaragrahalulitō dhammillaḥ sīdhugandhitaṁ vadanam ।</l>
<l>śayanē/madanē ētāvadēva prasādhanaṁ harati yuvatīnām ॥)</l>
</lg>
<p><b>kaniṣṭhā'nūḍhā</b> yathā—(gāsa. 2.96)</p>
<b><lg>
<l>upphulliāi khēllau mā ṇaṁ vārēha hōu parikhāmā ।</l>
<l>mā	jahaṇabhāragaruī	purusāaṁtī	kilimmihii ॥ 225 ॥</l>
</lg></b>
<lg>
<l>(utphullikayā khēlatu maināṁ vārayata bhavatu parikṣāmā ।</l>
<l>mā	jaghanabhāragurvī	puruṣāyantī	klamiṣyati ॥)</l>
</lg>
<p><b>kaniṣṭhā dhīrōḍhā</b> yathā—(gāsa. 4.75)</p>
<b><lg>
<l>tēṇa ṇa marāmi maṇṇūhiṁ pūriā ajja, jēṇa, rē suhaa! ।</l>
<l>tōggaamaṇā maraṁtī mā tujjha puṇō vi laggissaṁ ॥ 226 ॥</l>
</lg></b>
<lg>
<l>(tēna na mriyē mantubhiḥ pūritā'dya yēna rē subhaga! ।</l>
<l>tvadgatamanā mriyamāṇā mā tava punarapi lagiṣyāmi ॥)</l>
</lg>
﻿<pb n="897"/>
<p><b>kaniṣṭhā dhīrā'nūḍhā</b> yathā—</p>
<b><lg>
<l>taha pūriamōḍ‌ḍhaṇaaṁ vara-sauṇaggahaṇa-gaṁṭhi-baṁdhēhiṁ ।</l>
<l>bhaggamaraṇaggahāē	jaha	rakkhākaṁḍaaṁ	jāaṁ ॥ 227 ॥</l>
</lg></b>
<lg>
<l>(tathā pūritamuttarīyaṁ varaśakunaṁ gahanagranthibandhaiḥ ।</l>
<l>bhag‍namaraṇagrahāyāḥ yathā rakṣākāṇḍakaṁ jātaḥ ॥)</l>
</lg>
<p><b>kaniṣṭhā'dhīrōḍhā</b> yathā—(gāsa. 255)</p>
<b><lg>
<l>ṇivvuttaraā	vi	vahū	suraavirāmaṭṭhiiṁ	aāṇaṁtī ।</l>
<l>aviraahiaā aṇṇaṁ pi kiṁ pi atthi tti ciṁtēi ॥ 228 ॥</l>
</lg></b>
<lg>
<l>(nirvr̥ttaratā'pi	vadhūḥ	suratavirāmasthitijānatī ।</l>
<l>aviratahr̥dayā'nyadapi kimapyastīti cintayati ॥)</l>
</lg>
<p><b>kaniṣṭhā adhīrā mugdhā</b> yathā—(gāsa. 1.47)</p>
<b><lg>
<l>hōṁtapahiassa jāā 1āucchaṇa—jīadhāraṇarahassaṁ ।</l>
<l>pucchaṁtī	bhamai	gharaṁ	gharēṇa	piavirahasahirīō ॥ 229 ॥</l>
</lg></b>
<lg>
<l>(bhaviṣyatpathikasya jāyā āpr̥cchana—jīvadhāraṇārahasyam ।</l>
<l>pr̥cchantī bhramati gr̥haṁ gr̥hēṇa priyavirahasahanaśīlāḥ ॥)</l>
</lg>
<p><b>kaniṣṭhōḍhā mugdhā</b> yathā—(gāsa. 5.33)</p>
<b><lg>
<l>pusai khaṇaṁ, dhuvai khaṇaṁ paphphōḍai takkhaṇaṁ aāṇaṁtī ।</l>
<l>muddhavahū	thaṇavaṭṭē	diṇṇaṁ	daiēṇa	ṇakkhapaaṁ ॥ 230 ॥</l>
</lg></b>
<lg>
<l>(prōñchati kṣaṇaṁ dhunōti kṣaṇaṁ prasphōṭati tatkṣaṇamajānatī ।</l>
<l>mugdhavadhūḥ stanapr̥ṣṭhē dattaṁ dayitēna nakhapadam ॥)</l>
</lg>
<p><b>kaniṣṭhā anūḍhā mugdhā</b> yathā—(gāsa. 2.94)</p>
<b><lg>
<l>sā	tuha	sahatthadiṇṇaṁ	phaggucchavakaddamaṁ	thaṇucchaṁgē ।</l>
<l>parikuviā	iva	sāhai	salāhirī	gāmakumarīṇaṁ ॥ 231 ॥</l>
</lg></b>
<lg>
<l>(sā	tvayā	svahastadattaṁ	phalgūtsavakardamaṁ	stanōtsaṅgē ।</l>
<l>parikupitēva	sādhayati	ślāghanaśīlā	grāmakumārīṇām ॥)</l>
</lg>
<!-- NOTES pg=897!-->
1. āpr̥cchanaṁ virahaḥ । pravāsasyāpr̥cchāpūrvakatvāt । tathā ca mēghē 'āpr̥cchasva priyasakhē' ti kālidāsaḥ ।
﻿<pb n="898"/>
<p><b>kaniṣṭhā dhīrōḍhā mugdhā</b> yathā—</p>
<b><lg>
<l>gharamaṁdhaṇa-vaṇṇaa-laggaviṁducittalia-pahmala-kavōlaṁ	।</l>
<l>ia ṇaaṁgi muhammi ṇaṁ tē lihida vva paī pulōēi ॥ 232 ॥</l>
</lg></b>
<lg>
<l>(gr̥hamanthana-varṇaka-lag‍na-bindu-citrita-pakṣmala-kapōlam ।</l>
<l>hē natāṅgi! mukhē nanu tē likhita iva patiḥ pralōkayati ॥)</l>
</lg>
<p><b>kaniṣṭhā dhīrā'nūḍhā mugdhā</b> yathā—</p>
<b><lg>
<l>uvvāsiaṁ khu gāmaṁ, gahavai—dhūāēṁ kassa pukkarimō ।</l>
<l>aṇumagga-lagga-vōdraha—kkiṁsua-kaliaṁ	haraṁtīē ॥ 233 ॥1</l>
</lg></b>
<lg>
<l>(ud‌vāsitaṁ khalu grāmaṁ gr̥hapatiduhitrā kasya kathayāma ।</l>
<l>anumārgalag‍na—taruṇa—kiṁśuka—kalikāṁ harantyā	॥)</l>
</lg>
<p><b>kaniṣṭhā'dhīrōḍhā mugdhā</b> yathā—(gāsa. 4.14)</p>
<b><lg>
<l>acchīiṁ tā thaissaṁ dōhiṁ vi hatthēhiṁ tammi diṭṭhammi ।</l>
<l>aṁgaṁ kalaṁbakusumaṁ va pulaiaṁ kahaṁ ṇu ḍhakkissaṁ ॥ 234 ॥</l>
</lg></b>
<lg>
<l>(akṣiṇī tāvat sthagayiṣyāmi dvābhyāmapi hastābhyāṁ tasmin dr̥ṣṭē ।</l>
<l>aṅgaṁ	kadambakusumamiva	pulakitaṁ	kathaṁ	nu	sthagayiṣyē? ॥)</l>
</lg>
<p><b>kaniṣṭhā adhīrā'nūḍhā mugdhā</b> yathā—(gāsa. 7.42)</p>
<b><lg>
<l>gijjaṁtē maṁgalagāiāhi varagōtta-diṇṇaaṇṇāē ।</l>
<l>sōuṁ vva ṇiggaō uvaha hōṁtabahūāēṁ rōmaṁcō ॥ 235 ॥</l>
</lg></b>
<lg>
<l>(gīyamānē	maṅ‌galagāyikābhirvaragōtradattakarṇāyāḥ ।</l>
<l>śrōtumiva nirgataḥ paś‍yata bhaviṣyad‍vadhūkāyā rōmāñcaḥ ॥)</l>
</lg>
<p><b>kaniṣṭhā madhyā</b> yathā—</p>
<p><b>dukkhaṁ dēṁtō vi suhaṁ ॥ 236 ॥</b> (pr̥. 613 dra.—pa.4)</p>
<p><b>kaniṣṭhā dhīrā madhyā</b> yathā—(gāsa. 2.92)</p>
<b><lg>
<l>āaṁbaṁta—kavōlaṁ	khaliakkharajaṁpiriṁ	phuraṁtōṭṭhiṁ ।</l>
<l>mā chivasu tti bhaṇaṁtīṁ/sarusaṁ samōsaraṁtiṁ piaṁ bharimō ॥ 237 ॥</l>
</lg></b>
<lg><l>(ātāmrāntaḥ kapōlāṁ skhalitākṣarajalpanaśīlāṁ sphuradōṣṭhīm ।</l>
<l>mā spr̥śēti bhaṇantīṁ/sarōṣaṁ samapasarpantīṁ priyāṁ smarāmaḥ ॥)</l>
</lg>
<!-- NOTES pg=898!-->
1. jō.rā. chāyāṁ na dadataḥ ।
﻿<pb n="899"/>
<p><b>kaniṣṭhā adhīrā madhyā</b> yathā—(gāsa. 1.26)</p>
<b><lg>
<l>a/ṇakuṇaṁtō ccia māṇaṁ ṇisāsu suha-sutta-dara-vibuddhāṇaṁ ।</l>
<l>suṇṇaia-pāsa-parimūsaṇa-vēaṇaṁ	jai	si	jāṇaṁtō ॥ 268 ॥</l>
</lg></b>
<lg>
<l>(nākariṣya ēvaṁ mānaṁ niśāsu sukhasup‍tadaravibuddhānām ।</l>
<l>śūnyīkr̥tapārśvaparimōṣaṇavēdanāṁ	yadi	tēṣāṁ	ajñāsyaḥ ॥)</l>
</lg>
<p><b>kaniṣṭhōḍhā madhyā</b> yathā—(gāsa. 4.6)</p>
<b><lg>
<l>avvō aṇuṇaa—saha—kaṁkhirīa	akaaṁ	kuṇaṁtīē ।</l>
<l>saralasahāō	vi	piō	aviṇaamaggaṁ	balā	ṇīō ॥ 239 ॥</l>
</lg></b>
<lg>
<l>(kaṣṭam ahō anunayasukhakāṅkṣaṇaśīlayā akr̥taṁ kurvatyā ।</l>
<l>saralasvabhāvō'pi	priyō'vinayamārgaṁ	balānnītaḥ ॥)</l></lg>
<p><b>kaniṣṭhā anūḍhā madhyā</b> yathā—</p>
<b><lg>
<l>attā! vuḍ‍ḍhakumārī, pēcchaha, upphulliāē khēlaṁtī ।</l>
<l>vivarīa—suraa—ūsava—vilāsiṇīṇaṁ jōggaṁ pi karēi ॥ 240 ॥</l>
</lg></b>
<lg>
<l>(śvaśr‌vaḥ!	vr̥ddhakumārī prēkṣadhvamutphullikayā khēlantī ।‍</l>
<l>viparītasuratōtsavavilāsinīnāṁ	yōgya/yāmiva	karōti ॥)</l>
</lg>
<p><b>kaniṣṭhā dhīrōḍhā madhyā</b> yathā—(gāsa. 1.90)</p>
<b><lg>
<l>kiṁ dāva kaā ahavā karēsi kārissi suhaa! ēttāhē ।</l>
<l>avarāhāṇaṁ alajjira! sāhasu kaarē khamijjaṁtu ॥ 241 ॥</l>
</lg></b>
<lg>
<l>(kiṁ tāvat kr̥tā athavā karōṣi kariṣyasi subhagēdānīm ।</l>
<l>aparādhānāmalajjālō!	kathaya	katarē	kṣamyantām ॥)</l>
</lg>
<p><b>kaniṣṭhā dhīrā'nūḍhā madhyā</b> yathā—</p>
<b><lg>
<l>kēlipasarō viaṁbhai lajjā taṇuāi gāmakumarīṇaṁ ।</l>
<l>ēsa sahāō/vō sahi! kiṁ imāṇa mahumāsadiahāṇaṁ ॥ 242 ॥</l>
</lg></b>
<lg>
<l>(kēliprasarō vijr̥mbhatē, lajjā tanukāyatē, grāmakumārīṇām ।</l>
<l>ēṣa	svabhāvaḥ	sakhi!	kimēṣāṁ	madhumāsa—divasānām ॥)</l>
</lg>
<p><b>kaniṣṭhā'dhīrōḍhā madhyā</b> yathā—(gāsa. 786)</p>
<b><lg>
<l>āucchaṇōvaūhaṇakaṁṭhēsamōsariavāhulahaāē ।</l>
<l>valaāi pahiacalaṇē vahūēṁ ṇialā via paḍaṁti ॥ 243 ॥</l>
</lg></b>
﻿<pb n="900"/>
<p>(āpr̥cchanōpagūhakaṇṭhasama/pasr̥tabāhulatikāyāḥ।
valayāni pathikacaraṇayōrvadhvāḥ nigaḍā iva patanti॥)</p>
<p><b>kaniṣṭhā adhīrā'nūḍhā madhyā</b> yathā—</p>
<b><lg>
<l>ṇavavaratūrā	aṇṇāṇa—rahasavisappaṁtapulaiaṁgīē ।</l>
<l>hōṁtavahuāē pēcchaha ṇa māi sēō imō aṁgē ॥ 244 ॥</l>
</lg></b>
<lg>
<l>(navavaratūryākarṇana—rabhasavisarpaṇapulakitāṅgyāḥ	।</l>
<l>bhaviṣyadvadhvāḥ	prēkṣata	na	māti svēdō'yamaṅgē ॥)</l>
</lg>
<p><b>kaniṣṭhā pragalbhā</b> yathā—(gāsa. 2. 84)</p>
<b><lg>
<l>aṇṇua! ṇāhaṁ kuviā avaūhasu kiṁ muhā pasāēsi ?।</l>
<l>tuha maṇṇusamuppāaēṇa majjha māṇēṇa vi ṇa kajjaṁ ॥ 245 ॥</l>
</lg></b>
<lg>
<l>(ajña! nāhaṁ kupitā upagūha kiṁ mudhā prasādayasi ?।</l>
<l>tava	manyusamutpādakēna mama mānēnāpi na kāryam ॥)</l>
</lg>
<p><b>kaniṣṭhā dhīrā pragalbhā</b> yathā—(gāsa. 3.75)</p>
<b><lg>
<l>ujjhasi piāē samaaṁ, taha vi hu rē! bhaṇasi kīsa kisia tti ।</l>
<l>uvari	bharēṇa	a	aṇṇua!	muai	vaillō	vi	aṁgāiṁ ॥ 246 ॥</l>
</lg></b>
<lg>
<l>(uhyasē priyayā samagrastathā'pi khalu rē! bhaṇasi kimiti kr̥śēti ।</l>
<l>upari bharēṇa ca ajña! muñcati balīvardō'pyaṅgāni॥)</l>
</lg>
<p><b>kaniṣṭhā adhīrā pragalbhā</b> yathā—(gāsa. 4.61)</p>
<b><lg>
<l>ṇīsāsukkaṁpiapulaēhi	jāṇaṁti	ṇacciuṁ	dhaṇṇā ।</l>
<l>amhārisīhiṁ diṭṭhē piaṁmi appā vi vīsariō ॥ 247 ॥</l>
</lg></b>
<lg>
<l>(niḥśvāsōtkampitapulakitairjānanti nartituṁ dhanyāḥ ।</l>
<l>asmādr̥śībhirdr̥ṣṭē priyē ātmā'pi vismr̥taḥ ॥)</l>
</lg>
<p><b>kaniṣṭhōḍhā pragalbhā</b> yathā—</p>
<p><b>sālōē vvia sūrē॰ ॥ 248 ॥</b> (pr̥. 569)</p>
<p><b>kaniṣṭhā'nūḍhā pragalbhā</b> yathā—(gāsa. 4.5)</p>
<b><lg>
<l>dukkhēhi labbhai piō laddhō dukkhēhi hōi sāhīṇō ।</l>
<l>laddhō vi aladdhō vvia/ccia jai jaha hiaaṁ taha ṇa hōi ॥ 249 ॥</l>
</lg></b>
<lg>
<l>(duḥkhairlabhyatē priyō labdhō duḥkhairbhavati svādhīnaḥ ।</l>
<l>labdhō'pyalabdha ēva yadi hr̥dayaṁ tathā na bhavati॥)</l>
</lg>
<pb n="901"/>
<p><b>kaniṣṭhā dhīrōḍhā pragalbhā</b> yathā—(gāsa. 706)</p>
<b><lg>
<l>avasara rōttuṁ cia ṇimmiāiṁ mā pusasu mē haacchīṇi ।</l>
<l>daṁsaṇamēttuṁmaiēhiṁ jēhiṁ sīlaṁ/hiaaṁ tuha ṇa ṇāaṁ ॥ 250 ॥</l>
</lg></b>
<lg>
<l>(apasara rōditumēva nirmitē mā prōñcha mē hatākṣiṇī ।</l>
<l>darśanamātrōnmattābhyāṁ yābhyāṁ śīlaṁ/hr̥dayaṁ tava na jñātam ॥)</l>
</lg>
<p><b>kaniṣṭhā dhīrā'nūḍhā pragalbhā</b> yathā—</p>
<b><lg>
<l>chēavarō pariāṇai pariṇaaṇē c‍cēa/vaṁcaṇasīlasaṁpattī ।</l>
<l>aṇikupac‍cia—vaṁkila—thōa—thimiya—suhaāṇa/bhumaāēm̐ diṭhṭhīē ॥ 251 ॥</l>
</lg></b>
<lg>
<l>(chēkavaraḥ	parijānāti	pariṇayanē	ēva	śīlasampattiḥ ।</l>
<l>anikuñcita/tiraścīnavakraśīlasthūlastimitasubhagāyā/bhruvā dr̥ṣṭyā ॥)</l>
</lg>
<p><b>kaniṣṭhā adhīrōḍhā pragalbhā</b> yathā—(gāsa. 3.73)</p>
<b><lg>
<l>avvō dukkaraāraa ! puṇō vi tattiṁ karēsi gamaṇassa ।</l>
<l>ajja vi ṇa hōṁti saralā vēṇīē taraṁgiṇō ciurā ॥ 252 ॥</l>
</lg></b>
<lg>
<l>(ahō duṣkarakāraka ! punarapi cintāṁ karōṣi gamanasya ।</l>
<l>adyāpi na bhavanti saralā vēṇyāstaraṅgiṇaścikurāḥ ॥)</l>
</lg>
<p><b>kaniṣṭhā adhīrā'nūḍhā pragalbhā</b> yathā—(vajjāla. 472)</p>
<b><lg>
<l>āsaṇṇakuḍuṁgē	juṇṇadēulē	bahujuāṇasaṁkiṇṇē ।</l>
<l>thērō pai tti mā ruasu putti ! diṇṇā si suggāmē ॥ 253 ॥</l>
</lg></b>
<lg>
<l>(āsannanikuñjē	jīrṇadēvakulē	bahuyuvasaṁkīrṇē ।</l>
<l>sthaviraḥ patiriti mā rudihi putri ! dattā'si sugrāmē ॥)</l>
</lg>
<p><b>dhīrā</b> yathā—(amaruka. 38)</p>
<b><lg>
<l>kōpō yatra bhrukuṭiracanā vigrahō yatra maunaṁ
yatrānyōnyasmitamanunayō	dr̥ṣṭipātaḥ	prasādaḥ ।</l>
<l>tasya prēmṇastadidamadhunā vaiśasaṁ paś‍ya jātaṁ
tvaṁ pādāntē luṭhasi, na ca mē manyumōkṣaḥ khalāyāḥ ॥ 254 ॥</l>
</lg></b>
<p><b>dhīrōḍhā</b> yathā—(gāsa. 2.29)</p>
<b><lg>
<l>taha māṇō māṇadhaēm̐ tīa ēmēa duramaṇubaddhō ।</l>
<l>jaha sē aṇuṇīa piō ēkkaggāma vvi/c‍cia pautthō ॥ 255 ॥</l>
</lg></b>
<pb n="902"/>
<lg>
<l>(tathā mānō mānadhanāyā tayā ēvamēva dūramanubaddhaḥ ।</l>
<l>yathā tasyā anunīya priya ēkagrāma ēva prōṣitaḥ ॥)</l>
</lg>
<p><b>dhīrā'nūḍhā</b> yathā—(gāsa. 4.67)</p>
<b><lg>
<l>dhīrāvalaṁbirīē vi guruaṇapuraō tumammi bōlīṇē ।</l>
<l>paḍiō sē acchiṇimīlaṇēṇa pamhaṭṭhiō bāhō ॥ 256 ॥</l>
</lg></b>
<lg>
<l>(dhairyāvalambanaśīlāyā api gurujanapuratastvayi vyatikrāntē ।</l>
<l>patitastasyā	akṣinimīlanēna	pakṣmasthitō	bāṣpaḥ ॥)</l>
</lg>
<p><b>adhīrā</b> yathā—</p>
<b><lg>
<l>diṭṭhē jaṁ pulaijjasi tharaharasi piammi jaṁ samāsaṇṇē ।</l>
<l>taṁ saṁbhāsaṇasēōlliphaṁsaṇē kiṁ vi lajjihisi ? ॥ 257 ॥</l>
</lg></b>
<lg>
<l>(dr̥ṣṭē yat pulakāyasē tharaharāyasē priyē yat samāsannē ।</l>
<l>tat saṁbhāṣaṇasvēdādrīkr̥tasparśē kimiti lajjiṣyasē ? ॥)</l>
</lg>
<p><b>adhīrōḍhā</b> yathā—(gāsa. 4.12)</p>
<b><lg>
<l>ghēttūṇa cuṇṇamuṭhṭhiṁ harisūsasiāē haliajāāē ।</l>
<l>phisalēmi tti piaama—hatthē gaṁdhōaaṁ jāaṁ ॥ 258 ॥</l>
</lg></b>
<lg>
<l>{gr̥hītvā cūrṇamuṣṭiṁ harṣōcchvasitāyāḥ halikajāyāyāḥ ।</l>
<l>skhalāmīti priyatama—hastē gandhōdakaṁ jātam ॥}</l>
</lg>
<p><b>adhīrā'nūḍhā</b> yathā—</p>
<b><lg>
<l>vara—gōttuggīā—aṇṇaṇēṇa rōmāṁca—sēa—salilēhiṁ ।</l>
<l>viuḍijjai hōṁtavahūē ua vārijjamaṁḍaṇaaṁ ॥ 259 ॥</l>
</lg></b>
<lg>
<l>{varagōtrōdgītākarṇanēna	rōmāñcasvēdasalilaiḥ ।</l>
<l>vikriyatē bhaviṣyad‍vadhvāḥ paś‍ya vivāhamaṇḍanakam ॥}</l>
</lg>
<p><b>ūḍhā</b> yathā—(gāsa. 7.17)</p>
<b><lg>
<l>ōsuai/suai diṇṇapaḍivakkhavēaṇaṁ pasiḍhilēhiṁ aṁgēhiṁ ।</l>
<l>ṇivvattia-suraa-rasāṇubaṁdha-suha-ṇibbharaṁ	sō/suṇhā ॥ 260 ॥</l>
</lg></b>
<lg>
<l>(avasvapiti/svapiti dattapratipakṣavēdanaṁ praśithilairaṅgaiḥ ।</l>
<l>nirvirttitasuratasaubhagānubandhasukhanirbharaṁ	s‍nuṣā ।)</l>
</lg>
<pb n="903"/>
<p><b>anūḍhā</b> yathā—(gāsa.6.73)</p>
<b><lg>
<l>rūaṁ siṭṭhaṁ cia sē asēsapurisē ṇiattiacchēṇa ।</l>
<l>bāhōllēṇa imīē ajaṁppamāṇēṇa vi muhēṇa ॥ 261 ॥</l>
</lg></b>
<lg>
<l>(rūpaṁ śiṣṭamēva tasyāśēṣapuruṣē nivartitākṣēṇa ।</l>
<l>bāṣpārdrēṇāsyā	ajalpatā'pi	mukhēna ॥)</l>
</lg>
<p><b>dhīrā mugdhā</b> yathā—(amaruka. 41)</p>
<b><lg>
<l>paṭālag‍nē patyau namayati mukhaṁ jātavinayā
haṭhāślēṣaṁ vāñchatyapaharati gātrāṇi śanakaiḥ ।</l>
<l>na śak‍nōtyākhyātuṁ smitamukhasakhīdattanayanā
hriyā	klāmyatyantaḥ	prathamaparihāsē		navavadhūḥ ॥ 262 ॥</l>
</lg></b>
<p><b>dhīrōḍhā mugdhā</b> yathā—</p>
<b><lg>
<l>aviāviakkharavaā cirēṇa aṇubaṁdhapucchia—palattā ।</l>
<l>ṇavavahupaḍhamullāvā varassa hiaē ṇa dāsaṁti/māēṁti ॥ 263 ॥</l>
</lg></b>
<lg>
<l>(avibhāvitākṣarapadā cirēṇa anubandhapr̥ṣṭapralapiṁtāḥ ।</l>
<l>navavadhūprathamōllāpā varasya hr̥dayē na mānti ॥)</l>
</lg>
<p><b>dhīrā'nūḍhā mugdhā</b> yathā—(gāsa. 2.37)</p>
<b><lg>
<l>phuriē vāmacchi ! tuē jai ēhii sō piō jja sā suiraṁ ।</l>
<l>viṇimīlia dāhiṇaaṁ tuē a ēaṁ palōissaṁ ॥ 264 ॥</l>
</lg></b>
<lg>
<l>(sphuritē vāmakṣi ! tvayi yadyēṣyati sa priyō'dya tat sucarim ।</l>
<l>vinimīlya	dakṣiṇaṁ	tvayaivaitaṁ	pralōkiṣyē ॥)</l>
</lg>
<p><b>adhīrā mugdhā</b> yathā—</p>
<b><lg>
<l>pāapaḍaṇāṇa	muddhē !	rahasa—balāmōḍicuṁbiavvāṇaṁ ।</l>
<l>daṁsaṇamēttapasijjiri ! cuk‍kā si bahuāṇa suhāṇa ॥ 265 ॥</l>
</lg></b>
<lg>
<l>(pādapatanānāṁ mugdhē ! rahasi balātkāracumbitavyānām ।</l>
<l>darśanamātraprasvēdanaśīlē ! vañcitā'si bahukānāṁ sukhānām ॥)</l>
</lg>
<p><b>adhīrōḍhā mugdhā</b> yathā—(amaruka. 12)</p>
<b><lg>
<l>praharaviratau madhyē vā'hnastatō'pi parē'pi vā
kimuta sakalē yātē vā'hni priya ! tvamihaiṣyasi ।</l>
<pb n="904"/>
<l>iti dinaśataprāpyaṁ dēśaṁ priyasya yiyāsatō
harati gamanaṁ bālā''lāpaissabāṣpajhalajjhalaiḥ ॥ 266 ॥</l>
</lg></b>
<p><b>adhīrā'nūḍhā mugdhā</b> yathā—</p>
<b><lg>
<l>hiaicchiavarahūē suammi ghaṇapulaajjhaṁpiā bālā ।</l>
<l>sēaṇhaviā hūā pacchā salilēṇa sahiāhiṁ ॥ 267 ॥</l>
</lg></b>
<lg>
<l>(hr̥dayēpsitavarahūtē śrutē ghanapulakacchāditā bālā ।</l>
<l>svēdas‍napitā bhūtā paścāt salilēna sakhībhiḥ ॥)</l>
</lg>
<p><b>ūḍhā mugdhā</b> yathā—(gāsa. 553)</p>
<b><lg>
<l>sahi sāhasu sabbhāvēṇa pucchimō kiṁ asēsamahilāṇaṁ ।</l>
<l>vaḍ‍ḍhaṁti karaṭṭhiā vvia valaā daiē pautthammi ॥ 268 ॥</l>
</lg></b>
<lg>
<l>(sakhi sāhasa—sadbhāvēna pr̥cchāmaḥ kimaśēṣamahilānām ।</l>
<l>vardhantē karasthitā ēva valayā dayitē prōṣitē ॥)</l>
</lg>
<p><b>anūḍhā mugdhā</b> yathā—</p>
<b><lg>
<l>kassa bharisi tti bhaṇiē॰ ॥ 269 ॥</l></lg></b> (pr̥. 639)
<p><b>dhīrā madhyā</b> yathā—(gāsa. 4.9)</p>
<b><lg>
<l>jaṁ jaṁ pihulaṁ aṁgaṁ taṁ taṁ jāaṁ kisōari ! kisaṁ tē ।</l>
<l>jaṁ jaṁ taṇuaṁ taṁ taṁ pi ṇiṭṭhiaṁ, kiṁ ttha māṇēṇa ? ॥ 270 ॥</l>
</lg></b>
<lg>
<l>(yad yat pr̥thulamaṅga tattat jātaṁ kr̥śōdari ! kr̥śaṁ tē ।</l>
<l>yadyat tanukaṁ tattadapi niṣṭhitaṁ, kimatra mānēna ? ॥)</l>
</lg>
<p><b>dhīrōḍhā madhyā</b> yathā—(gāsa. 5.93)</p>
<b><lg>
<l>aikōvaṇā vi sāsū ruāviā gaavaīa sōṇhāē ।</l>
<l>pāapaḍaṇōṇaāē dōsu vi galiēsu valaēsu ॥ 271 ॥</l>
</lg></b>
<lg>
<l>(atikōpanā'pi śvaśrū rōditā gatapatikayā s‍nuṣayā ।</l>
<l>pādapatanāvanatayā	dvayōrapi	galitayōrvalayayōḥ ॥)</l>
</lg>
<p><b>dhīrā'nūḍhā madhyā</b> yathā—(gāsa. 3.96)</p>
<b><lg>
<l>pēcchai aladdhalakkhaṁ dīhaṁ ṇīsasai suṇṇaaṁ hasai ।</l>
<l>jaha jaṁpahi aphuḍatthaṁ taha sē hiaaṭṭhiaṁ kiṁ pi ॥ 272 ॥</l>
</lg></b>
<pb n="905"/>
<b><lg>
<l>(paś‍yatyalabdhalakṣyaṁ dīrghaṁ niḥśvasiti śūnyaṁ hasati ।</l>
<l>yathā jalpatyasphuṭārthaṁ tathā tasyā hr̥dayasthitaṁ kimapi ॥)</l>
</lg></b>
<p><b>adhīrā madhyā</b> yathā—(gāsa. 743vē.)</p>
<b><lg>
<l>
bhiuḍīa	pulōissaṁ	ṇibbhacchissaṁ	parammuhī	hōssaṁ ।</l>
<l>jaṁ bhaṇaha taṁ karissaṁ sahīōṁ ! jai taṁ ṇa pacchissaṁ ॥ 273 ॥</l>
</lg></b>
<lg>
<l>(bhrukuṭyā pralōkayiṣyē nirbhartsayiṣyē parāṅmukhī bhaviṣyāmi ।</l>
<l>yad bhaṇata tat kariṣyē sakhyaḥ ! yadi taṁ na prēkṣiṣyē ॥)</l>
</lg>
<p><b>adhīrōḍhā madhyā</b> yathā—</p>
<b><lg>
<l>dr̥ṣṭē lōcanavartmanā॰ ॥ 274 ॥</l></lg></b> (pr̥. 472)
<p><b>adhīrā'nūḍhā madhyā</b> yathā—</p>
<b><lg>
<l>jaṁ aṇuṇaaṁ kumārīṇaṁ suhaassa jā dik pasāhiakulassa ।</l>
<l>kīsa vi sēsaṁ piasahi ! maha haahiaēṇa pāraddhī ॥ 275 ॥</l>
</lg></b>
<lg>
<l>(yamanunayaṁ kumārīṇāṁ subhagasya ca yā dr̥k prasādhitakulasya ।</l>
<l>kasmādapi śēṣaṁ priyasakhi ! mama hatahr̥dayēna prārabdham ॥)</l>
</lg>
<p><b>ūḍhā madhyā</b> yathā—(gāsa. 5.59)</p>
<b><lg>
<l>rai—virama—lajjiāē appatta—ṇiasaṇāē sahasa vva ।</l>
<l>ḍhakkaṁti	piapariraṁbhaṇēṇa	jahaṇaṁ	kulavahuē ॥ 276 ॥</l>
</lg></b>
<lg>
<l>(rativirāmalajjitā aprāp‍tanivasanāḥ sahasaiva ।</l>
<l>sthagayanti priyaparimbhaṇēna jaghanaṁ kulavadhvaḥ ॥)</l>
</lg>
<p><b>anūḍhā madhyā</b> yathā—</p>
<b><lg>
<l>varakittaṇa—balia—parammuhīē sūēi hōṁtavahuāē ।</l>
<l>aṇurāaṁ dūradalaṁtasīvaṇō kaṁcuō c‍cēa ॥ 277 ॥</l>
</lg></b>
<lg>
<l>(varakīrtanavalitaparāṅmukhyāḥ sūcayati bhaviṣyad‍vadhvāḥ ।</l>
<l>anurāgaṁ	dūradalatsīvanaḥ	kañcuka	ēva ॥)</l>
</lg>
<p><b>dhīrā pragalbhā</b> yathā—(gāsa. 6.64)</p>
<b><lg>
<l>ṇa vi taha aṇālavaṁtī hiaaṁ dūmēi māṇiṇī ahiaṁ ।</l>
<l>jaha dūra—viaṁbhia—garua—rōsa—majjhattha—bhaṇiēhiṁ ॥ 278 ॥</l>
</lg></b>
<lg>
<l>(nāpi tathā'nālapantī hr̥dayaṁ dunōti māninyadhikam ।</l>
<l>yathā	dūravijr̥mbhitagurukarōṣamadhyasthabhaṇitaiḥ ॥)</l>
</lg>
<pb n="906"/>
<p><b>dhīrōḍhā pragalbhā</b> yathā—</p>
<b><lg>
<l>pēkkhasi aṇimisaṇaaṇō jaṁpasi karakamala—ḍhaia—aharōṭṭhō ।</l>
<l>paṭṭhiṁ ṇa dēsi saaṇē tahāvi dē suhaa ! kuppāmō ॥ 279 ॥</l>
</lg></b>
<lg>
<l>{prēkṣasē'nimiṣanayanō	jalpasi	karakamalasthagitādharōṣṭhaḥ ।</l>
<l>pr̥ṣṭhaṁ na dadāsi śayanē tathāpi tē subhaga ! kupyāmaḥ ॥}</l>
</lg>
<p><b>dhīrā'nūḍhā pragalbhā</b> yathā—(gāsa. 5.70)</p>
<b><lg>
<l>aṇṇāṇa vi hōṁti muhē paṁhaladhavalāi dīhakasaṇāiṁ ।</l>
<l>lōaṇāi suṁdarīṇaṁ taha vi khu daṭṭhuṁ ṇa jāṇaṁti ॥ 280 ॥</l>
</lg></b>
<lg>
<l>(anyāsāmapi santi mukhē pakṣmaladhavalāni dīrghakr̥ṣṇāni ।</l>
<l>kumārīṇāṁ lōcanāni tathā'pi draṣṭuṁ na jānanti ॥)</l>
</lg>
<p><b>adhīrā pragalbhā</b> yathā—(gāsa. 3.44)</p>
<b><lg>
<l>vēvirasiṇṇakaraṁguliparikkhalaṁtaṁmi/ggahakkhasia lēhaṇīmaggē ।</l>
<l>sōtthi vvia ṇa samappai piasahi ! lēhammi kiṁ lihimō ? ॥ 281 ॥</l>
</lg></b>
<lg>
<l>(vēpanaśīlasvinnakarāṅgulipariskhalitē/parigrahasavalitē lēkhanīmārgē ।</l>
<l>svastyēva na samāpyatē priyasakhi ! lēkhē kiṁ likhāmaḥ ? ॥)</l>
</lg>
<p><b>adhīrōḍhā pragalbhā</b> yathā—(gāsa. 4.68)</p>
<b><lg>
<l>bharimō sē saaṇaparammuhīēॅ vialaṁtamāṇapasarāē ।</l>
<l>kaiavasuttuvvattaṇatthaṇakalasaharapēllaṇasuhēlliṁ	॥ 282 ॥</l>
</lg></b>
<lg>
<l>(smarāmastasyāḥ śayanaparāṅ‍mukhyāḥ vigalanmānaprasarāyāḥ ।</l>
<l>kaitavasup‍tōd‍vartanastanakalaśa/harapīḍanasukhakēlim	॥)</l>
</lg>
<p><b>adhīrā'nūḍhā pragalbhā</b> yathā—(līlāvatī. 490)</p>
<b><lg>
<l>jāṇāmi c‍cia piasahi ! dūraviruddhaṁ kumārabhāvassa ।</l>
<l>taha vi haavammahēṇaṁ alajjirāṇaṁ dhurē juttā ॥ 283 ॥</l>
</lg></b>
<lg>
<l>(jānāmyēva priyasakhi ! dūraviruddhaṁ kumārabhāvasya ।</l>
<l>tathā'pi hatamanmathēnāhamalajjāvatīnāṁ dhuri niyuktā ॥}</l>
</lg>
<p><b>ūḍhā pragalbhā</b> yathā—(gāsa. 3.98)</p>
<b><lg>
<l>huṁ huṁ dē ha/bhaṇasu puṇō ṇa suaṁ ti karēi kālavikkhēaṁ ।</l>
<l>ghariṇī—hiaasuhāiṁ	paiṇō	kaṇṇē	bhaṇaṁtassa ॥ 284 ॥</l>
</lg></b>
<pb n="907"/>
<lg>
<l>(huṁ huṁ tāvad/hē bhaṇa punarna śrutamiti karōti kālavikṣēpam ।</l>
<l>gr̥hiṇī	hr̥dayasukhāni	patyuḥ	karṇē	bhaṇataḥ ॥)</l>
</lg>
<p><b>anūḍhā pragalbhā</b> yathā—</p>
<b><lg>
<l>hiaicchi/ṭṭhiassa dijjau kisiāattiṁ ṇa pēcchaha piucchā ! ।</l>
<l>hiaicchia/hiaaṭṭhiō mha kattō bhaṇiuṁ mōhaṁ gaā kumarī ॥ 285 ॥</l>
</lg></b>
<lg>
<l>(hr̥dayēpsi/ṣasthitasya dayitāṁ kr̥śāyantīṁ na prēkṣasī pitr̥ṣvasaḥ ! ।</l>
<l>'hr̥dayēpsitō'smākaṁ kutaḥ' bhaṇitvā mōhaṁ gatā kumārī ॥)</l>
</lg>
<p><b>mugdhā</b> yathā—</p>
<b><lg>
<l>muddhattaṇēṇa vahuā jaṁtē/cittē(ṇitē) vakkhāraāhi sahisatthē ।</l>
<l>aṇumaggapaattā/ṭṭā piaamēṇa hasiūṇa paḍiruddhā ॥ 286 ॥</l>
</lg></b>
<lg>
<l>(mugdhatvēna vadhūḥ yāti vāsakagr̥hān sakhīsārthē ।</l>
<l>anumārgapravr̥tta—priyatamēna hasitvā pratiruddhā ॥}</l>
</lg>
<p><b>madhyā</b> yathā—(vajjā. 318)</p>
<b><lg>
<l>aṁtōku/kaḍhaṁta—maaṇa—ggi—tāviaṁ vahai kaṇaa—kaṁttillaṁ ।</l>
<l>upphiṇiaṁ lāaṇṇassa rasaṁ ghaṇathaṇaharaṁ vālā ॥ 287 ॥</l>
</lg></b>
<lg>
<l>(antaḥk‍vathanmadanāg‍nitāpitaṁ vahati kanakakāntiyuktam ।</l>
<l>utphālitaṁ lāvaṇya/ṇyasya—rasaṁ ghanastanabharaṁ bālā ॥)</l>
</lg>
<p><b>pragalbhā yathā</b>—(gāsa. 3.99)</p>
<b><lg>
<l>khiṇṇassa urē paiṇō ṭhavēi gimhāvaraṇharamiassa ।</l>
<l>ōllaṁ	galaṁtaupphaṁ	ṇhāṇasuaṁdhaṁ	cihurabhāraṁ ॥ 288 ॥</l>
</lg></b>
<lg>
<l>(khinnasyōrasi sthāpayati patyuḥ grīṣmāparāh‍ṇaramitasya ।</l>
<l>ārdraṁ	galatpuṣpaṁ	s‍nānasugandhaṁ cikurabhāram ॥)</l>
</lg>
<b><lg>
<l>śatamētat svakīyānāṁ tricatvāriṁśaduttaram ।</l>
<l>uttamādivibhēdēna	nāyikānāmudāhr̥tam ॥ 289 ॥</l>
</lg></b>
<b><lg>
<l>śrutipravr̥ttitō	dharmastathā'rthō'patyalakṣaṇaḥ ।</l>
<l>prāyō visrambhajaḥ kāmaḥ svakīyāsvēva tiṣṭhati ॥ 290 ॥</l>
</lg></b>
<b><lg>
<l>guṇapariṇayadhairyāmaugdhyādiyōgavyatikaraparipāṭyā vistr̥tō'yaṁ prakāraḥ ।</l>
<l>nijayuvatiṣu samyag dharmakāmārthahētōramumatha parakīyāsūktavat kīrtayāmaḥ ॥</l>
</lg></b>
<pb n="908"/>
<p>(<b>2. parakīyā</b>)</p>
<p>tatra parakīyā <b>uttamā</b> yathā—(gāsa. 4.17)</p>
<b><lg>
<l>suhavu/ṭhacchiāi suhaō muhapaṁkaasurabhipavaṇaṇivvaviaṁ ।</l>
<l>taha piai paai/kaḍuaṁ pi ōsaḍhaṁ/ṭhaṁ jaha ṇa ṇiṭṭhāi ॥ 292 ॥</l>
</lg></b>
<lg>
<l>(sukhapr̥cchikāyāḥ subhagaḥ mukhapaṅkajasurabhipavananirvāpitam ।</l>
<l>tathā pibati prakr̥ti/bahalakaṭukamapyauṣadhaṁ yathā na nitiṣṭhati ॥)</l>
</lg>
<p><b>uttamā dhīrā</b> yathā—(gāsa. 5.15)</p>
<b><lg>
<l>cōria—raa—satthāluē putti ! mā bhamasu aṁdhaārammi ।</l>
<l>ahiaaraṁ lakkhijjasi tama—ṇivahē dīvaa—siha vva ॥ 293 ॥</l>
</lg></b>
<lg>
<l>(cauryarataśraddhālukē putri ! mā bhrama andhakārē ।</l>
<l>adhikataraṁ lakṣyasē tamōnivahē dīpakaśikhēva ॥)</l>
</lg>
<p><b>uttamā'dhīrā</b> yathā—</p>
<b><lg>
<l>suhaa ! tuha virahahuavaha—palitta—hiaōṇha/tthadīha—sasiāē ।</l>
<l>taṁmaṁti/dhūmēṁti tīē puraō muhāparimalakāḍiḍhaā bhasalā ॥ 294 ॥</l>
</lg></b>
<lg>
<l>(subhaga ! tava virahahutavahapradīp‍tahr̥dayōṣṇa/tthadīrghaśvasitāyāḥ ।</l>
<l>tāmyanti/dhūmāyantē tasyāḥ puratō mukhaparimalakr̥ṣṭā bhramarāḥ ॥)</l>
</lg>
<p><b>uttamōḍhā</b> yathā—(gāsa. 6.92)</p>
<b><lg>
<l>ēkka c‍cia vahuā gahavaissa mahilattaṇaṁ samuvvahai ।</l>
<l>aṇimisa—ṇaaṇō saalō vi jīē dēvīkaō gāmō ॥ 295 ॥</l>
</lg></b>
<lg>
<l>(ēkaiva vadhūḥ gr̥hapatēḥ mahilātvaṁ samudvahati ।</l>
<l>animiṣanayanaḥ sakalō'pi yayā dēvīkr̥tō grāmaḥ ॥)</l>
</lg>
<p><b>uttamā'nūḍhā</b> yathā—(gāsa. 957vē)</p>
<b><lg>
<l>piadaṁsaṇarahasukkhitta pahia ! aṇṇēṇa vac‍casu pahēṇa ।</l>
<l>gahavaidhūā	dullaṁghavāurā	iha	haaggāmē ॥ 296 ॥</l>
</lg></b>
<lg>
<l>(priyādarśanarabhasōtsikta pathika ! anyēna vraja pathā ।</l>
<l>gr̥hapatiduhitā durlaṅghavāgurā iha hatagrāmē ॥)</l>
</lg>
<p><b>uttamā dhīrōḍhā</b> yathā—(gāsa. 5.10)</p>
<b><lg>
<l>tuha daṁsaṇasaṁjaṇiō vahuēm̐ lajjāluīēm̐ aṇurāō ।</l>
<l>duggaamaṇōrahō via hiaa vvia jāi pariṇāmaṁ ॥ 297 ॥</l>
</lg></b>
<pb n="909"/>
<lg>
<l>(tava darśanasaṁjanitō vadhvā lajjālukāyā anurāgaḥ ।</l>
<l>durgatamanōratha iva hr̥daya ēva yāti pariṇāmam ॥)</l>
</lg>
<p><b>uttamā dhīrā'nūḍhā</b> yathā—(gāsa. 4.56)</p>
<b><lg>
<l>vaaṇēu calaṁta—sīsa—suṇṇāvahāṇa—huṁkāraṁ ।</l>
<l>sahi ! dēṁttī ṇīsāsaṁtarēsu kīsa mha dūmēsi ? ॥ 298 ॥</l>
</lg></b>
<lg>
<l>(vacanēṣu	calacchīrṣaśūnyāvadhānahuṅkāram ।</l>
<l>sakhi ! dadatī niḥśvāsāntarēṣu kimiti/kasmādasmān dunōṣi ? ॥)</l>
</lg>
<p><b>uttamā'dhīrōḍhā</b> yathā—</p>
<b><lg>
<l>ṇavavarakaragahiakarāē sō maē māṇiaavārējjē ।</l>
<l>vimaavaaṇō ṇiaṁtō vilaāē pēcchiuṁ tiṇhō ॥ 299 ॥</l>
</lg></b>
<lg>
<l>(navavarakaragr̥hītakarāyā sa mayā mānitaḥ vivāhamaṇṭapē ।</l>
<l>vimalavadanaḥ paś‍yan vanitāyāḥ prēkṣituṁ satr̥ṣṇaḥ ॥)</l>
</lg>
<p><b>uttamā'dhīrā'nūḍhā</b> yathā—</p>
<b><lg>
<l>kattō majjha samāsaṇṇadaḍ‍ḍhavārajiāē sahi ! jīaṁ ।</l>
<l>gēhaṁgaṇavāṇaṭṭhīē tammi vimaṇē alak‍kaṁtē ॥ 300 ॥</l>
</lg></b>
<lg>
<l>(kutō mama samāsannadagdhavārajitāyā sakhi ! jīvitam ।</l>
<l>gēhāṅgaṇāvasthitāyāstasmin vimanasi alakṣyamāṇē ॥)</l>
</lg>
<p><b>uttamā mugdhā</b> yathā—(gāsa. 6.72)</p>
<b><lg>
<l>maaṇaggiṇō vva dhūmaṁ mōhaṇapiṁcchaṁ vva lōadiṭhṭhīē ।</l>
<l>jōvvaṇadhaaṁ va muddhē ! vahasi suaṁdhaṁ cihurabhāraṁ ॥ 301 ॥</l>
</lg></b>
<lg>
<l>(madanāg‍nēriva dhūmaṁ mōhanapiñchikāmiva lōkadr̥ṣṭēḥ ।</l>
<l>yauvanadhvajamiva mugdhē ! vahasi sugandhaṁ cikurabhāram ॥)</l>
</lg>
<p><b>uttamā dhīrā mugdhā</b> yathā—</p>
<b><lg>
<l>sahi ! sāhasu tēṇa samaṁ ahaṁ pi kiṁ ṇiggaā ? pahāammi ।</l>
<l>aṇṇa c‍cia dīsai jēṇa dappaṇē kāvi sā sumuhī/sāmamuhī ॥ 302 ॥</l>
</lg></b>
<lg>
<l>(sakhi ! sādhaya tēna samamahamapi kiṁ nirgatā ? prabhātē ।</l>
<l>anyēva dr̥ś‍yatē yēna darpaṇē kā'pi sā sumukhī/ś‍yāmamukhī ॥)</l>
</lg>
<pb n="910"/>
<p><b>uttamā'dhīrā mugdhā</b> yathā—</p>
<b><lg>
<l>lajjāvisaṁṭhulāē	araṁhallaaṇac‍cēlaṁtīē ।</l>
<l>vāēiṇa pai ā ua ēmēa karē kālavahūē ॥ 303 ॥</l>
</lg></b>
<p><b>uttamōḍhā mugdhā</b> yathā—</p>
<b><lg>
<l>dūsiahiaō/dūlihahiia sōyaṁ dharēi vahuāē vaṇṇiaṁ diarō ।</l>
<l>uṇṇāmia-māsala-bāhumūla-ṇivvaṇṇaṇa-saaṇhō	॥ 304 ॥</l>
</lg></b>
<lg>
<l>(dūṣitahr̥dayaḥ sō'yaṁ dhārayati vadhvāḥ varṇitaṁ dēvaraḥ ।</l>
<l>unnāmitamāṁsalabāhumūlanirvarṇanasatr̥ṣṇaḥ	॥)</l>
</lg>
<p><b>uttamā'nūḍhā mugdhā</b> yathā—(gāsa. 5.10)</p>
<b><lg>
<l>ēttāhē c‍cia mōhaṁ jaṇēi bālattaṇē vi dīsaṁtī/vaṭṭaṁtī ।</l>
<l>gahavai/gāmaṇidhūā visalaā va vaḍh‍ḍhaṁtī kāhii aṇaddhaṁ ॥ 305 ॥</l>
</lg></b>
<lg>
<l>(ētāvatyēva mōhaṁ janayati bālatvē'pi dr̥ś‍yamānā ।</l>
<l>gr̥hapati/grāmaṇīduhitā viṣalatēva vardhamānā kariṣyatyanartham ॥)</l>
</lg>
<p><b>uttamā dhīrāḍhō mugdhā</b> yathā—</p>
<b><lg>
<l>ṇiddāvasa-maaṇummīlatāraā-vaṁgaghōlirē	ṇaaṇē ।</l>
<l>gimhāvaraṇhasuttuṭhṭhiāē		diarō	tuha	ṇiai ॥ 306 ॥</l>
</lg></b>
<lg>
<l>(nidrāvaśamadanōnmīlattākāpāṅgaghūrṇanaśīlē nayanē ।</l>
<l>grīṣmāparāh‍ṇasup‍tōtthitāyā dēvarastava paś‍yati ॥)</l>
</lg>
<p><b>uttamā dhīrā'nūḍhā mugdhā</b> yathā—</p>
<b><lg>
<l>vahavallaha ! vaḍ‍ḍhaṁtī laammi aṁdōlamāṇīm̐ ōramasu ।</l>
<l>paripāḍiparicchaṇavāvaḍāō	kuppaṁti	kumarīō ॥ 307 ॥</l>
</lg></b>
<lg>
<l>{bahuvallabha !	vartamānāḥ	latāyāmāndōlamānōraskāḥ ।</l>
<l>paripāṭīparīkṣaṇavyāpr̥tāḥ	kupyanti	kumāryaḥ ॥}</l>
</lg>
<p><b>uttamā adhīrōḍhā mugdhā</b> yathā—(gāsa. 1.96)</p>
<b><lg>
<l>ṇāsaṁ va sā kaōlē ajja vi tuha daṁtamaṁḍalaṁ bālā ।</l>
<l>ubbhibṇa-pulaa-vai-parigaaṁ	rakkhai	varāī ॥ 308 ॥</l>
</lg></b>
<lg>
<l>(nyāsamiva sā kapōlē adyāpi tava dantamaṇḍalaṁ bālā ।</l>
<l>udbhinnapulakavr̥tivēṣṭanaparigataṁ	rakṣati	varākī ॥)</l>
</lg>
<pb n="911"/>
<p><b>uttamā adhīrā'nūḍhā mugdhā</b> yathā—</p>
<b><lg>
<l>ṇava—laa—pahara—kuṇṇiggāē taṁ kaaṁ kiṁ pi suhaa! kamurīē ।</l>
<l>jaṁ	ajja	vi	juaijaṇō	gharē	gharē	sikkhiuṁ	mahai ॥ 309 ॥</l>
</lg></b>
<lg>
<l>(navalatāprahārōdvig‍nayā tatkr̥taṁ kimapi subhaga! kumāryā ।</l>
<l>yadadyāpi	yuvatijanō	gr̥hē	gr̥hē	śikṣituṁ	kāṅkṣati ॥)</l>
</lg>
<p><b>uttamā madhyā</b> yathā—(gāsa. 2.40)</p>
<b><lg>
<l>racchā—paiṇṇa—ṇaaṇuppalā tumaṁ sā paḍicchaē ēṁtaṁ ।</l>
<l>dāra—ṇihiēhiṁ	bālia	maṁgalakalasēhiṁ	va	thaṇēhiṁ ॥ 310 ॥</l>
</lg></b>
<lg>
<l>(rathyāprakīrṇanayanōtpalā	tvāṁ	sā	pratīkṣatē	āyāntam ।</l>
<l>dvāranihitābhyāṁ bālaka! maṅ‍galakalaśābhyāmiva stanābhyām ॥)</l>
</lg>
<p><b>uttamā dhīrā madhyā</b> yathā—(gāsa. 3.56)</p>
<b><lg>
<l>kaṁ	tuggathaṇukkhittēṇa putti! dāraṭhṭhiā pulōēsi ।</l>
<l>uṇṇāmiakalasaṇivēsiagghakamalēṇa	va	muhēṇa ॥ 311 ॥</l>
</lg></b>
<lg>
<l>(kaṁ tuḍgaṁstanōtkṣiptēna putri! dbārasthitā pralōkayasi ।</l>
<l>unnāmitakalaśanivēśitārghakamalēnēva	mukhēna ॥)</l>
</lg>
<p><b>uttamā adhīrā madhyā</b> yathā—(gāsa. 7.7)</p>
<b><lg>
<l>gammihisi tassa vāsaṁ mā turasu suaṇu! vaḍ‍ḍhau miaṁkō ।</l>
<l>duddhē	duddhaṁ	viva	caṁdiṁmāē	kō	pēcchai	muhaṁ	tē ॥ 312 ॥</l>
</lg></b>
<lg>
<l>(gamiṣyasi tasya pārśvaṁ mā tvarasva sutanu! vardhatāṁ mr̥gāṅkaḥ ।</l>
<l>dugdhē	dugdhamiva 	candrikāyāṁ	kaḥ	prēkṣatē	mukhaṁ	tē ॥)</l>
</lg>
<p><b>uttamōḍhā madhyā</b> yathā—(gāsa. 3.60)</p>
<b><lg>
<l>paḍivakkhamaṁtupuṁjē	lāaṇṇauḍē	aṇaṁgagaakuṁbhē ।</l>
<l>purisasaahiaadhariē kīsa thaṇaṁtī thaṇē vahasi? ॥ 313 ॥</l>
</lg></b>
<lg>
<l>(pratipakṣamantupuñjau	lāvaṇyōṭajāvanaṅgagajakumbhau ।</l>
<l>puruṣaśatahr̥dayadhr̥tau kimiti stanaṁtī stanau vahasi ?॥)</l>
</lg>
<p><b>uttamā'nūḍhā madhyā</b> yathā—</p>
<b><lg>
<l>aṁdōlaāi	bhōiadhūā	jahaṇappavāṇapīḍhāi ।</l>
<l>vajjhaṁti	gharaparōhaḍa—paṁgaṇabhāēsu	taruṇēhiṁ ॥ 314 ॥</l>
</lg></b>
<pb n="912"/>
<lg>
<l>(āndōlanāni grāmaṇīduhitr̥—jaghana—pramāṇa—pīṭhāni ।</l>
<l>vadhyantē	gr̥hapaś‍cād‍bhāga—prāṅgaṇabhāgēṣu	taruṇaiḥ ॥)</l>
</lg>
<p><b>uttamā dhīrōḍhā madhyā</b> yathā—</p>
<b><lg>
<l>saṁdaṭṭhāharajualaṁ	kaṁpitakaōlaakkhiaṁ	sahai ।</l>
<l>laḍaha—vahuāēm̐	hasiaṁ	puṇō	vi	diarē	raimaṇaṁmi ॥ 315 ॥</l>
</lg></b>
<lg>
<l>(saṁdaṣṭādharayugalaṁ	kampitakapōlalakṣitaṁ	rājatē ।</l>
<l>bhaṭṭavadhvāḥ dārikayā? hasitaṁ punarapi dēvarē ratimanasi ॥)</l>
</lg>
<p><b>uttamā dhīrā'nūḍhā madhyā</b> yathā—</p>
<b><lg>
<l>puṇṇaggi! vāulamaṇō taha haa—kumari tuē kaō gāmō ।</l>
<l>jaha	jāō	vāulaō	pariharia—gharaṇṇa—vāvārō ॥ 316 ॥</l>
</lg></b>
<lg>
<l>(putri! vyākulamanāstathāhata—kumāri! tvayā kr̥tō grāmaḥ ।</l>
<l>yathā	jātō	vyākulakaḥ	parihr̥tagr̥hānyavyāpāraḥ ॥)</l>
</lg>
<p><b>uttamā adhīrōḍhā madhyā</b> yathā—(gāsa. 4.71)</p>
<b><lg>
<l>ṇaaṇṇabbhaṁtara—ghōlaṁta—vāhabhara—maṁtharāē	diṭṭhīē ।</l>
<l>puṇaruttapēcchirīē bālaa! kiṁ jaṁ ṇa bhaṇiō si ॥ 317 ॥</l>
</lg></b>
<lg>
<l>(nayanābhyantaraghūrṇamānabāṣpabharamantharayā	dr̥ṣṭyā ।</l>
<l>punaruktaprēkṣaṇaśīlayā bālaka! kiṁ yatra bhaṇitō'si ॥)</l>
</lg>
<p><b>uttamā adhīrā'nūḍhā madhyā</b> yathā—</p>
<b><lg>
<l>samuhapasāriavāhē	tumaṁmmi	cittāṇiē	kumārīē ।</l>
<l>mukkō	aṁdōlaaṇapīḍhaāhi	appā	muhaccēa ॥ 318 ॥</l>
</lg></b>
<lg>
<l>(saṁmukhaprasāritabāhē tvayi cittānītē kumāryā ।</l>
<l>mukta	āndōlanapīṭhikābhiḥ	ātmā mudhaiva ॥)</l>
</lg>
<p><b>uttamā pragalbhā</b> yathā—</p>
<b><lg>
<l>chēāi muddhadiarassa laā taha vi lāṇiaṇṇavilāsā ।</l>
<l>saṁḍhōttipa	X X	ṣaṇḍha	iti	pa	jaha	jaṇēṇa ॥ 319 ॥</l>
</lg></b>
<lg>
<l>{chēkāni mugdhadēvarasya latā tathā'pi lāvaṇyavilāsāḥ ।</l>
<l>ṣaṇḍha	ti	pa	X X X 	yathā	janēna ॥}</l>
</lg>
<pb n="913"/>
<p><b>uttamā dhīrā pragalbhā</b> yathā—</p>
<b><lg>
<l>ēēṇa ccia piasahi! pajjataṁ kiṁ ṇa māṇusē lōē? ।</l>
<l>jaṁ tassa kavāē ēsā kiē tti savvō jaṇō bhaṇai ॥ 320 ॥</l>
</lg></b>
<lg>
<l>(ētēnaiva priyasakhi! paryāp‍taṁ kiṁ na mānuṣē lōkē? ।</l>
<l>yat tasya kr̥tē ēṣā kr̥tāti sarvō janō bhaṇati ॥}</l>
</lg>
<p><b>uttamā adhīrā pragalbhā</b> yathā—</p>
<b><lg>
<l>saccaṁ jāṇai daṭ‌ṭhaṁ sarisammi jaṇammi jujjaē rāō ।</l>
<l>marau ṇa tumaṁ bhaṇissaṁ maraṇaṁ vi salāhaṇijjaṁ sē ॥ 321 ॥</l>
</lg></b>
<lg>
<l>(satyaṁ	jānāti	draṣṭuṁ	sadr̥śē	janē	yujyatē	rāgaḥ ।</l>
<l>mriyatāṁ na tvāṁ bhaṇiṣyāmi maraṇamapi ślāghanīyaṁ tasyāḥ ॥)</l>
</lg>
<p><b>uttamōḍhā pragalbhā</b> yathā—(gāsa. 3.5)</p>
<b><lg>
<l>phuṭṭaṁtēṇa vi hiaēṇa suhaa! kaha ṇivvuijjiē tammi ।</l>
<l>addāē paḍibibaṁ va jaṁmi dukkhaṁ ṇa saṁkamai ॥ 322 ॥</l>
</lg></b>
<lg>
<l>(sphuṭatā'pi	hr̥dayēna	subhaga!	kathaṁ	nivēdyatē	tasmin ।</l>
<l>ārdrādarśē pratibimbamiva yasmin duḥkhaṁ na saṁkrāmati ॥)</l>
</lg>
<p><b>uttamā'nūḍhā pragalbhā</b> yathā—</p>
<b><lg>
<l>cakkamma़iuṁ a salīlaṁ hasiuṁ a savibbhamaṁ haakumārī ।</l>
<l>vaṁkaṁ ca pulōēuṁ avi ē kēṇa sikkhaviā? ॥ 323 ॥</l>
</lg></b>
<lg>
<l>(caṅkramituṁ salīlaṁ hasituṁ ca savibhramaṁ hatakumārī ।</l>
<l>vakraṁ ca pralōkituṁ api ē kēna śikṣāpitā? ॥)</l>
</lg>
<p><b>uttamā dhīrōḍhā pragalbhā</b> yathā—(gāsa. 1.35)</p>
<b><lg>
<l>diarassa asutthamaṇassa kulavahū ṇiaakuṅṅalihiāiṁ ।</l>
<l>dihaaṁ	kahēi	rāmāṇulaggasōmitticariāiṁ ॥ 324 ॥</l>
</lg></b>
<lg>
<l>(dēvarasyāśuddhamanasaḥ kulavadhūrnijaka(nilaya) kuḍyalikhitāni ।</l>
<l>divasaṁ	kathayati	rāmānulag‍nasaimitricaritāni ॥)</l>
</lg>
<p><b>uttamā dhīrōḍhā pragalbhā</b> yathā—</p>
<b><lg>
<l>ōucchiā si kōmui! tumaṁ pi māmi! kōmuīcaṁdadē ।</l>
<l>ramiamha jēṇa ajjaṁ sō cēa parējja suhaō ga ga ॥ 325 ॥</l>
</lg></b>
<pb n="914"/>
<lg>
<l>{āpr̥ṣṭā'si kaumudi! tvamapi mātulāni! kaumudīcandra (candrē) ।</l>
<l>ramiṣyāmō yēna adya sa ēva . . . subhagaḥ . . . . ॥}</l>
</lg>
<p><b>uttamā'dhīrōḍhā pragalbhā</b> yathā—</p>
<b><lg>
<l>pāṭhēi kulavahuē aha vama ga ga ga lai(li)asaalā ।</l>
<l>samuccaissē	tammi	āvasiuṁ ॥ 326 ॥</l>
</lg></b>
<p><b>uttamā adhīrā'nūḍhā pragalbhā</b> yathā—</p>
<b><lg>
<l>ṇīsēsapasuttajaṇammi addharattē vva hivbhagimhamajjhaṇhē ।</l>
<l>ahisārēsi	sauṇṇaṁ	kumāri! kaṁ	gāmataruṇāṇaṁ ? ॥ 327 ॥</l>
</lg></b>
<lg>
<l>(niḥśēṣaprasup‍tajanē ardharātrē iva (hibbha)—grīṣmamadhyāhnē ।</l>
<l>abhisārayasi sapuṇyaṁ kumāri! kaṁ grāmataruṇānām ?॥)</l>
</lg>
<p><b>madhyā</b> yathā— (gāsa. 1.80)</p>
<b><lg>
<l>h‍ṇaṇhāṇahaliddābhariaṁtarāi jālāi jālavalaassa ।</l>
<l>sōhaṁtī kiliṁcaa—kaṁṭaēṇa kaṁ kāhisi kaatthaṁ? ॥ 328 ॥</l>
</lg></b>
<lg>
<l>(s‍nānaharidrābhr̥tāntarāṇi	jālāni	jālavalayasya ।</l>
<l>śōdhayantī kṣudrakaṇṭakēna kaṁ kariṣyasi kr̥tārtham? ॥)</l>
</lg>
<p><b>madhyā dhīrā</b> yathā—(gāsa. 1.73)</p>
<b><lg>
<l>jaṁ jaṁ sō ṇijjhāai aṁgōāsaṁ mahaṁ aṇimisacchō ।</l>
<l>pacchāēmi a taṁ taṁ icchāmi a tēṇa dīsaṁtaṁ ॥ 329 ॥</l>
</lg></b>
<lg>
<l>(yaṁ yaṁ sa	nidhyāyatyaṅgāvakāśaṁ	mamānimiṣākṣaḥ ।</l>
<l>pracchādayāmi ca taṁ tamicchāmi ca tēna dr̥ś‍yamānam ॥)</l>
</lg>
<p><b>madhyā adhīrā</b> yathā—(gāsa. 3.46)</p>
<b><lg>
<l>māmi! hiaaṁ va pīaṁ tēṇa juāṇēṇa majjamāṇāē ।</l>
<l>ṇhāṇahalid‌dākaḍuaṁ	aṇusōttajalaṁ	piaṁtēṇa ॥ 330 ॥</l>
</lg></b>
<lg>
<l>(mātulāni! hr̥dayamiva pītaṁ tēna yūnā majjantyāḥ ।</l>
<l>s‍nānaharidrākaṭukamanustrōtō	jalaṁ	pibatā ॥)</l>
</lg>
<p><b>madhyā ūḍhā</b> yathā—(gāsa. 3.54)</p>
<b><lg>
<l>taha	suṇhāē	pulōiō	daravaliavaṁkatāraaṁ	pahiō ।</l>
<l>jaha ghāṭi/taḍiō vi gharasāmiēṇa ōṇiccaē/ōliṁdaē vasiō ॥ 331 ॥</l>
</lg></b>
<pb n="915"/>
<lg>
<l>(tathā	s‍nuṣayā	pralōkitō daravalitavakratārakaṁ pathikaḥ ।</l>
<l>yathā ghāti/tāḍitō'pi gr̥hasvāminā alindakē uṣitaḥ ॥)</l>
</lg>
<p><b>madhyā anūḍhā</b> yathā—</p>
<b><lg>
<l>gijjaṁtāi suṇaṁtō kō maṁgalakāla/gāiāṇa gēāiṁ ।</l>
<l>jai tassa ṇāmasarisaṁ varassa gōttaṁ ṇa hu huvaṁtaṁ ॥ 332 ॥</l>
</lg></b>
<lg>
<l>(garjitāni	śrr̥ṇvan	kō	maṅgalakārakāṇāṁ	gēyāni ।</l>
<l>yadi	tasya	nāmasadr̥śaṁ	varātma—gōtraṁ na khalu bhavēditi ॥}</l>
</lg>
<p><b>madhyā dhīrōḍhā</b> yathā—(gāsa. 720vē.)</p>
<b><lg>
<l>diṭṭhāē jaṁ ṇa diṭṭhō suhasō suṇhāē/ālaviāē jaṁ ṇa ālattō ।</l>
<l>uvaārō jaṁ ṇa kaō, taṁ via kaliaṁ chaillēhiṁ ॥ 333 ॥</l>
</lg></b>
<lg>
<l>(dr̥ṣṭyā yanna dr̥ṣṭaḥ subhagaḥ s‍nuṣayā/ālapitayā yannālāpitaḥ ।</l>
<l>upacārō	yanna	kr̥tastadēva	kalitaṁ	chēkaiḥ ॥)</l>
</lg>
<p><b>madhyā dhīrā'nūḍhā</b> yathā—</p>
<b><lg>
<l>(gāma)chalaaṇō visūrai. . . ēṇa bhu/hutai ira vi kahēu ।</l>
<l>kumarīē	taruṇasaddē	āṇāparisaṁkirē	jāē ॥ 334 ॥</l>
</lg></b>
<lg>
<l>(grāma kāmijana khidyatē atra tatra kilāpi kathayatu ।</l>
<l>kumāryā	taruṇasārdhē	ājñāparisaṁkramaśīlē jātē ॥)</l>
</lg>
<p><b>madhyā adhīrōḍhā</b> yathā—(gāsa. 2.65)</p>
<b><lg>
<l>phalahīvāuapuṁṇṇāhamaṁgalaṁ	laṁgalē	kuṇaṁtīē ।</l>
<l>vahuāē	maṇōharabbhagabbhiṇīē	hatthā	tharaharaṁti ॥ 335 ॥</l>
</lg></b>
<lg>
<l>(kārpāsīkṣētrakarṣaṇavāpana/vāṭaka—puṇyāhamaṅgalaṁ lāṅgalē kurvatyāḥ ।</l>
<l>vadhvā	manōrathābhragarbhiṇyā	hastau	tharatharāyētē ॥ }</l>
</lg>
<p><b>madhyā adhīrā'nūḍhā</b> yathā—(gāsa. 81 0 vē.)</p>
<b><lg>
<l>sā aṇṇavaravivāhē sāhārijjai sahīhi ṇiuṇāhi ।</l>
<l>caṁḍālahatthagaauṇi	vva	jīē	ṇirālaṁbā ॥ 336 ॥</l>
</lg></b>
<lg>
<l>(sā anyavaravivāhē saṁdhāryatē sakhībhirnipuṇābhiḥ ।</l>
<l>caṇḍālahastagataśakuniriva jīvitē nirālambā ॥)</l>
</lg>
<pb n="916"/>
<p><b>madhyā mugdhā</b> yathā—(gāsa. 3.49)</p>
<b><lg>
<l>ajja maē gaṁtavvaṁ ghaṇaṁdhaārē vi tassa suhaassa ।</l>
<l>vālā/ajjā ṇimīliacchī paaparipāḍiṁ gharē kuṇai ॥ 337 ॥</l>
</lg></b>
<lg>
<l>(adya mayā gantavyaṁ ghanāndhakārē'pi tasya subhagasya ।</l>
<l>bālā/āryā nimīlitākṣī padaparipāṭīṁ gr̥hē karōti ॥)</l>
</lg>
<p><b>madhyā dhīrā mugdhā</b> yathā—(gāsa. 6.4)</p>
<b><lg>
<l>mārēsi kaṁ ṇa muddhē! imiṇā rattaṁtatikkhavisamēṇa ।</l>
<l>bhūlaacāvaviṇiggaēṇa		addhacchibhallēṇa ॥ 338 ॥</l>
</lg></b>
<lg>
<l>(mārayasi kaṁ na mugdhē! anēna raktāntatīkṣṇaviṣamēṇa ।</l>
<l>bhrūlatā—cāpa—vinirgata—tīkṣṇatarā/rdhākṣi—bhallēna ॥)</l>
</lg>
<p><b>madhyā adhīrā mugdhā</b> yathā—(gāsa. 2.87)</p>
<b><lg>
<l>āassa kiṁ ṇu kāhaṁ, kiṁ vōcchaṁ, kaha ṇu hōhii imaṁti ।</l>
<l>paḍhamullaa/guggaasāhasaāriāē	hiaaṁ	tharaharēi ॥ 339 ॥</l>
</lg></b>
<lg>
<l>(āgatasya kiṁ nu kariṣyāmi? kiṁ vakṣyāmi? kathaṁ nu bhaviṣyatīdam? iti ।</l>
<l>prathamārdra/mōd‌gata—sāhasakārikāyā	hr̥dayaṁ	tharatharāyatē ॥)</l>
</lg>
<p><b>madhyōḍhā mugdhā</b> yathā—</p>
<b><lg>
<l>gah‍ṇaṁtīē	ṇavalaaṁ	jujjhāōjjhiē	diarahatthāō ।</l>
<l>rōsaṇikuṁṇirajjaṁtalōaṇō	vihasai	paī	vi ॥ 340 ॥</l>
</lg></b>
<lg>
<l>{gr̥h‍ṇantyā navalatāṁ yudhvā''cchidya dēvarahastāt ।</l>
<l>rōṣanikūṇitarajyamānalōcanō vihasati patirapi ॥}</l>
</lg>
<p><b>madhyā'nūḍhā mugdhā</b> yathā—</p>
<b><lg>
<l>ō duddhagaṁdhamuhiē kumāri! dē hōu/ dēvi vva vaṁdaṇijjā si ।</l>
<l>aṇṇōṇṇagahiavisamō, gāmōccia/bhō/gāmō ccia kuōē/kuō ēvaṁ ॥ 341 ॥</l>
</lg></b>
<lg>
<l>{ō	dugdhagandhamukhi!	kumāri!	paś‍ya	bhavatu	dēvīya/vandanīyā'si ।</l>
<l>anyōnyagrahaviṣamō	muktvā	grāmōcitē (bhō)grāma ēva kuyōgē/kutō ēvaṁ ॥}</l>
</lg>
<p><b>madhyā dhīrōḍhā mugdhā</b> yathā—</p>
<b><lg>
<l>putti! bhuaṁgi vva vimukkakaṁcuā sisirapavaṇamaliṇasirī ।</l>
<l>bhūmiharuggaavaaṇā	pulaijjasi	ia	bhuaṁgēhiṁ ॥ 342 ॥</l>
</lg></b>
<pb n="917"/>
<lg>
<l>{putri!	bhujaṅgīva	vimuktakañcukā	śiśirapavanamalinaśrīḥ ।</l>
<l>bhūmibharō/dharōdgatavadanā	pralōkyasē	iha	bhujaṅgaiḥ ॥ }</l>
</lg>
<p><b>madhyā dhīrā'nūḍhā mugdhā</b> yathā—</p>
<b><lg>
<l>tēṇa ira ṇavalaāē diṇṇō paharō imīē thaṇavaṭṭhē ।</l>
<l>gāmakumarīhi ajja vi diahaṁ paripāliā bhamai ॥ 343॥</l>
</lg></b>
<lg>
<l>(tēna kila navalatayā dattaḥ prahāra ētasyāḥ stanapr̥ṣṭhē ।</l>
<l>grāmakumāryāḥ(yēyam)adyāpi divasaṁ pratipālitā bhramati ॥)</l>
</lg>
<p><b>madhyā adhīrōḍhā mugdhā</b> yathā—(gāsa. 771 vē.)</p>
<b><lg>
<l>mā	mā	mua	parihāsaṁ	dēara!	aṇahōraṇāē varaīē ।</l>
<l>sīammi vi pāsijjai puṇō vi pāsē/tīsē kuṇasu chāaṁ ॥ 344 ॥</l>
</lg></b>
<lg>
<l>(mā mā muñca parihāsa dēvara! aprāvaraṇāyā varākyāḥ ।</l>
<l>śītē'pi prasvidyatē punarapi pārśvē/tasyāḥ kuru cchāyām ॥)</l>
</lg>
<p><b>madhyā adhīrā'nūḍhā mugdhā</b> yathā—</p>
<b><lg>
<l>tuha	ṇavalaapaharapaḍicchaṇuddhasaccaviasamuhasiṇṇakaraṁ ।</l>
<l>ajja vi rē! kiṁ pucchasi kumārīaṁ kō tuha daiō/piō tti ॥ 345 ॥</l>
</lg></b>
<lg>
<l>(tava	navalatāprahārapratīcchanōrdhvasatyāpitasammukhasvinnakarām ।</l>
<l>adyāpi rē! kiṁ pr̥cchāsi kumārīṁ kastava dayita/priya iti ॥)</l>
</lg>
<p><b>madhyamā madhyā</b> yathā—</p>
<b><lg>
<l>>sahi!	lukkavia	sarīraṁ	ṇiriṁgipōtapasiacchīē ।</l>
<l>addiṭṭhāē	uṇapēcchirīēm̐	dīsaṁta	dhaṇṇō si ॥ 346 ॥</l>
</lg></b>
<lg>
<l>(sakhi! pracchādya śarīraṁ niriṅgipōtaṁ	 paś‍ya sitākṣyā ।</l>
<l>adr̥ṣṭayā	punaḥprēkṣaṇaśīlayā dr̥śryamāna dhanyō'si ॥)</l>
</lg>
<p><b>madhyamā dhīrā madhyā</b> yathā—(gāsa. 4.70)</p>
<b><lg>
<l>kiṁ ṇa bhaṇiō si bālaa! gāmaṇidhūāēॅ guruaṇasamakkhaṁ ।</l>
<l>aṇimisavaṁkavalaṁtavaaṇaṇaaṇaddhadiṭṭhēhiṁ	॥ 347 ॥</l>
</lg></b>
<lg>
<l>(kiṁ na bhaṇitō'si? bālaka! grāmaṇīduhitrā gurujanasamakṣam ।</l>
<l>animiṣa—vakra—valamāna—vadana—nayanārdhadr̥ṣṭai	॥)</l>
</lg>
<pb n="918"/>
<p><b>madhyamā adhīrā madhyā</b> yathā—(gāsa. 4.69, dra.34.136)</p>
<b><lg>
<l>phaṁgucchavaṇiddōsaṁ	kēṇa	vi	kaddamapasāhaṇaṁ diṇṇaṁ ।</l>
<l>thaṇaalasamuhapalōḍ‌ḍhaṁta/ṭṭaṁtasēadhōaṁ kiṇō dhuasi ॥ 348 ॥</l>
</lg></b>
<lg>
<l>(phālgunōtsavanirdōṣaṁ1 kēnāpi kardamaprasādhanaṁ dattam ।</l>
<l>stanakalaśamukhapraluṭhatsvēdadhautaṁ kimiti dhāvayasi? ॥)</l>
</lg>
<p><b>madhyamā ūḍhā madhyā</b> yathā—(gāsa. 7.20)</p>
<b><lg>
<l>dōaṁgulaa—kappaṭa/kavāḍa/kavālaapiṇaddha—savisēsa—ṇīla—kaṁculiā/iā ।</l>
<l>dāvēi	thaṇatthalavaṇṇiaṁ	va	sōṇhā/taruṇī	juajaṇāṇaṁ ॥ 349 ॥</l>
</lg></b>
<lg>
<l>{dvayaṅguvaka—karpaṭaka—pinaddha/kapāṭāpinaddha—saviśēṣa—nīla—kañculikā/kikā ।</l>
<l>darśayati	stanasthalavarṇikāmiva	s‍nuṣā/taruṇī	yuvajanānām ॥ }</l>
</lg>
<p><b>madhyamā anūḍhā madhyā</b> yathā—</p>
<b><lg>
<l>chaṇapiṭhṭhadhūsaratthaṇi॰ ॥ 349a ॥</l></lg></b> (pr̥.565)
<p><b>madhyamā dhīrōḍhā madhyā</b> yathā—(gāsa. 735vē.)</p>
<b><lg>
<l>āaṁbacchiṁ	vialaṁta—vāha—mābaddha—thaṇaharukkaṁpaṁ ।</l>
<l>asamattaṁ cia acchau/ciṭ‌ṭhau sihiṇō abbhutthaṇamiṇaṁ tē ॥ 350 ॥</l>
</lg></b>
<lg>
<l>(ātāmrākṣaṁ	vigaladvāṣpamābaddhastanabharōtkampam ।</l>
<l>asamāp‍tamiva āstāṁ/tiṣṭhatu śikhinō'bhyuttējanamidaṁ tē ॥</l>
</lg>
<p><b>madhyamā dhīrā'nūḍhā madhyā</b> yathā—</p>
<b><lg>
<l>ua māhamāsagōsaggamajjirī jai vi tharai sīēṇa ।</l>
<l>ajjā taha vi ṇa iccai pāmarapajjāliaṁ aggiṁ ॥ 351 ॥</l>
</lg></b>
<lg>
<l>(paś‍ya	māghamāsagōsargamajjanaśīlā	yadyapi	kampatē	śītēna ।</l>
<l>āryā	tathā'pi	nēcchati	pāmaraprajvālitamag‍nim ॥}</l>
</lg>
<p><b>madhyamā adhīrōḍhā madhyā</b> yathā—(gāsa. 3.20)</p>
<b><lg>
<l>ēkakkamavaivēḍhaṇavivaraṁtaradiṇṇataralaṇaaṇāē	।</l>
<l>tui	vōlaṁtē	bālaa!	paṁjarasauṇāiaṁ	tīē ॥ 352 ॥</l>
</lg></b>
<lg>
<l>(ēkakramavr̥tivēṣṭanavivarāntaradattataralanayanayā</l>
<l>tvayi apakrāntē/gacchati bālaka! pañjaraśakunāyitaṁ tayā ॥)</l>
</lg>
<!-- NOTES pg=918!-->
1. phālgunōtsavō 'phāga'—padavācyaḥ ।
<pb n="919"/>
<p><b>madhyamā adhīrā'nūḍhā madhyā</b> yathā—(gāsa. 5.41)</p>
<b><lg>
<l>jammaṁtarē vi calaṇē jīēṇa khu maaṇa! tujjha accissaṁ ।</l>
<l>jai taṁ pi tēṇa bāṇēṇa vijjhasē jēṇa haṁ viddhā ॥ 353 ॥</l>
</lg></b>
<lg>
<l>(janmāntarē'pi caraṇau jīvanē khalu madana! tavārcayiṣyāmi ।</l>
<l>yadi	tamapi	tēna	bāṇēna	vidhyasi	yēnāhaṁ	viddhā ॥)</l>
</lg>
<p><b>madhyamā pragalbhā</b> yathā—(gāsa. 3.10)</p>
<b><lg>
<l>jē	samuhāgaavōlaṁtavaliapiapēsiacchivicchōhā ।</l>
<l>amhaṁ tē maaṇasarā jaṇassa jē hōṁti tē hōṁtu ॥ 354 ॥</l>
</lg></b>
<lg>
<l>(yē saṁmukhāgata-vyatikrānta-valita-priya-prēṣitākṣi-vikṣōbhāḥ ।</l>
<l>asmākaṁ	tē	madanaśarā	janasya yē bhavanti	tē	bhavantu॥)</l>
</lg>
<p><b>madhyamā dhīrā pragalbhā</b> yathā—(gāsa. 2.98)</p>
<b><lg>
<l>bahusō vi kahijjaṁtaṁ tuha vaaṇaṁ majjha hatthasaṁdiṭṭhaṁ ।</l>
<l>ṇa suaṁ ti jaṁpamāṇā puṇaruttasaaṁ kuṇai ajjā ॥ 355 ॥</l>
</lg></b>
<lg>
<l>(bahuśō'pi kathyamānaṁ tava vacanaṁ mama hastasaṁdiṣṭam ।</l>
<l>na	śrutamiti	jalpantī	punaruktaśataṁ	karōtyāryā ॥)</l>
</lg>
<p><b>madhyamā adhīrā pragalbhā</b> yathā—(gāsa. 2.99)</p>
<b><lg>
<l>pāāḍia—ṇēha—sabbhāva—ṇibbharaṁ tīē jaha tumaṁ diṭṭhō ।</l>
<l>saṁvaraṇavāvaḍāē(ṇa)	aṇṇō	vi	jaṇō	taha	ccēa ॥ 356 ॥</l>
</lg></b>
<lg>
<l>(prakaṭitas‍nēhasadbhāvanirbharaṁ tayā yathā tvaṁ dr̥ṣṭaḥ ।</l>
<l>saṁvaraṇavyāpr̥tayā (na) anyō'pi janastathaiva ॥)</l>
</lg>
<p><b>madhyamā ūḍhā pragalbhā</b> yathā—(gāsa. 4.32)</p>
<b><lg>
<l>kaṁ suaṇu! sūra—ṇamaṇacchalēṇa kulaaṁ/kuviaṁ jaṇaṁ pasāēsi ।</l>
<l>hāsa—kaḍakkhummīsā	na	hōṁti	dēvāṇa	jōkkārā ॥ 357 ॥</l>
</lg></b>
<lg>
<l>(kaṁ sutanu! sūryanamanacchalēna kulajaṁ/kupitaṁ janaṁ prasādayasi ।</l>
<l>hāsakaṭākṣōnmiśrā	na	bhavanti	dēvānāṁ	jayakārāḥ ॥)</l>
</lg>
<p><b>madhyamā anūḍhā pragalbhā</b> yathā—(gāsa. 825 vē.)</p>
<b><lg>
<l>kaiā jāā kaiā ṇu sikkhiā māuā! haakumārī ।</l>
<l>taṁ	taṁ	jāṇai	savvaṁ,	jaṁ	jaṁ	mahilāō	jāṇaṁti ॥ 358 ॥</l>
</lg></b>
<pb n="920"/>
<lg>
<l>(kadā jātā ? kadā nu śikṣitā? mātaḥ! hatakumārī ।</l>
<l>tattaj	jānāti	sarvaṁ	yadyanmahilā	jānanti ॥)</l>
</lg>
<p><b>madhyamā dhīrōḍhā pragalbhā</b> yathā—(gāsa. 734 vē.)</p>
<b><lg>
<l>kaha dē/kaḍuē dhūaṁdhārē abbhutthaṇamaggiṇō samappihisi/hii ।</l>
<l>muhakamalacuṁbaṇōllōluammi	vāsaṭhṭhiē/pāsaṭhṭhiē	diarē ॥ 359 ॥</l>
</lg></b>
<lg>
<l>(kathaṁ/kaṭukē hē/sakhi dhūmōd‌gārē/dhūmāndhakārē abhyutthā/tējanamag‍nēḥ samāpsyatē ।</l>
<l>mukhakamalacumbanōllōlupē/ lampaṭē	vāsasthitē/pārś‍vasthitē	dēvarē ॥)</l>
</lg>
<p><b>madhyamā dhīrā'nūḍhā pragalbhā</b> yathā—(gāsa. 7.43)</p>
<b><lg>
<l>maṇṇē āaṇṇaṁtā, āsaṇṇavivāhamaṁgaluggīaṁ ।</l>
<l>tēṇa juāṇēṇa samaṁ, hasaṁti maṁ vēasakuḍuṁgā ॥ 360 ॥</l>
</lg></b>
<lg>
<l>(manyē	ākarṇayanta	āsannavivāhamaṅgalōdgītam ।</l>
<l>tēna	yūnā samaṁ hasanti māṁ vētasanikuñjāḥ ॥)</l>
</lg>
<p><b>madhyamā adhīrōḍhā pragalbhā</b> yathā(gāsa. 1.93)</p>
<b><lg>
<l>avitiṇhapēcchaṇijjēṇa takkhaṇaṁ māmi! tēṇa diṭṭhēṇa ।</l>
<l>siviṇaapīēṇa va pāṇiēṇa taṇhaṁ ccia ṇa phiṭṭā ॥ 361 ॥</l>
</lg></b>
<lg>
<l>(avitr̥ṣṇaprēkṣaṇīyēna	tatkṣaṇaṁ	mātulāni!	tēna	dr̥ṣṭēna ।</l>
<l>svap‍napītēnēva	pānīyēna	tr̥ṣṇaiva	na	bhraṣṭā ॥)</l>
</lg>
<p><b>madhyamā'dhīrā'nūḍhā pragalbhā</b> yathā—(gāsa. 7.17)</p>
<b><lg>
<l>kiṁ bhaṇai maṁ sahīō! mā mara, dīsi/lakkhihii sō jiaṁtīē ।</l>
<l>kajjālāō	ēsō,	siṇēhamaggō	ccia/uṇa	ṇa	hōi ॥ 362 ॥</l>
</lg></b>
<lg>
<l>(kiṁ bhaṇatha māṁ sakhyaḥ! mā mriyasva drakṣyatē/lakṣiṣyatē sa jīvantyā ।</l>
<l>kāryālāpa	ēṣa	s‍nēhamārga	ēva	na/punarna	bhavati ॥)</l>
</lg>
<p><b>kaniṣṭhā</b> yathā—(gāsa. 865 vē.)</p>
<b><lg>
<l>ēmēa	maṁdapuṇṇā	appattamaṇōrahā	vivajjissaṁ ।</l>
<l>jaṇavāō vi ṇa jāō tēṇa samaṁ haliauttēṇa ॥ 363 ॥</l>
</lg></b>
<lg>
<l>(ēvamēva	mandapuṇyāprāp‍tamanōrathā	vipatsyē ।</l>
<l>janavādō'pi	na	jātastēna	samaṁ 	hālikaputrēṇa ॥)</l>
</lg>
<pb n="921"/>
<p><b>kaniṣṭhā dhīrā</b> yathā—(gāsa. 3.31)</p>
<b><lg>
<l>tujjha a sōhaggaguṇaṁ amahilasarisaṁ a sāhasaṁ majjha ।</l>
<l>jāiṇa	gōlāūrō	vāsārattōddharattō	a ॥ 364 ॥</l>
</lg></b>
<lg>
<l>(tava ca saubhāgyaguṇamamahilāsadr̥śaṁ ca sāhasaṁ mama ।</l>
<l>jānāti	gōdāpūrō	varṣārātrō'rdharātraśca ॥)</l>
</lg>
<p><b>kaniṣṭhā adhīrā</b> yathā—(gāsa. 1.57)</p>
<b><lg>
<l>agaṇiasēsajuāṇā vālaa! vōlīṇa—lōa—majjāā ।</l>
<l>aha	sā	bhamai	disāmuhapasāriacchī	tuha	kaēṇa ॥ 365 ॥</l>
</lg></b>
<lg>
<l>(agaṇitaśēṣayuvajanā bālaka! vilīna/vyatikrānta—lōkamaryādā ।</l>
<l>atha	sā	bhramati	diśāmukhaprasāritākṣī	tava	kr̥tē ॥)</l>
</lg>
<p><b>kaniṣṭhā ūḍhā</b> yathā—(gāsa. 769 vē.)</p>
<b><lg>
<l>aṇusōai haliavahū raikiraṇōluggapaṁḍuracchāaṁ ।</l>
<l>raṇṇuṁdūru—daṁtukkhutta—visama—vilaaṁ	tilacchēttaṁ ॥ 366 ॥</l>
</lg></b>
<lg>
<l>(anuśōcati	halikavadhūḥ	ravikiraṇāvarugṇapāṇḍaracchāyam ।</l>
<l>araṇyōnduradantōtkr̥ttaviṣamavalitaṁ	tilakṣētram ॥)</l>
</lg>
<p><b>kaniṣṭhā anūḍhā</b> yathā—(gāsa. 4.28)</p>
<b><lg>
<l>ṇīāi ajja ṇik‍kiva! piṇaddha—ṇava—raṁgaāē varaīē ।</l>
<l>gharaparivāḍīē	paridhāṇāṇi/pahēṇaāim̐ tuha daṁsaṇāsāē ॥ 367 ॥</l>
</lg></b>
<lg>
<l>(nītānyadya niṣkr̥pa! pinaddhanavaraṅgakayā varākyā ।</l>
<l>gr̥haparipāṭyā prahēṇakāni tava darśanāśayā ॥)</l>
</lg>
<p><b>kaniṣṭhā dhīrōḍhā</b> yathā—(gāsa. 3.29)</p>
<b><lg>
<l>savvassammi vi daḍ‌ḍhē gahavaidhūāa ṇivvui ccēa ।</l>
<l>jaṁ	tīē	gāmaḍāhē 	hatthāhatthiṁ	kuḍō	gahiō ॥ 368 ॥</l>
</lg></b>
<lg>
<l>(sarvasminnapi/sarvasva'pi	dagdhē	gr̥hapatiduhiturnirvr̥tirēva ।</l>
<l>yat	tayā	grāmadāhē	hastāhastikayā kuṭō	gr̥hītaḥ ॥}</l>
</lg>
<p><b>kaniṣṭhā dhīrā'nūḍhā</b> yathā—</p>
<b><lg>
<l>jaṇaṇī asaṁkamāṇī jāē vārējjaṇāmmalaṇē . . .।</l>
<l>ṇēcchai duḍh‌ḍhakumārī kuraō ōpōṁtiā hōuṁ(?) ॥ 369 ॥</l>
</lg></b>
<pb n="922"/>
<p><b>kaniṣṭhā adhīrōḍhā</b> yathā—(gāsa. 4.59)</p>
<b><lg>
<l>āhavaisuācciēsu	vi	phalahīvēṁṭēsu	uaha	vahuāē ।</l>
<l>mōhaṁ bhamai pulaiō vilaggasēaṁ/sēagalaṁtaṁ—gulī hatthō ॥ 370 ॥</l>
</lg></b>
<lg>
<l>(gr̥hapatisutāvacitēṣvapi	kārpāsavr̥ntēṣu paś‍yata vadhvāḥ ।</l>
<l>mōghaṁ bhramati pulakitō vilag‍na/galat—vēdāṅgulirhastaḥ ॥)</l>
</lg>
<p><b>kaniṣṭhā adhīrā'nūḍhā</b> yathā—(gāsa. 5.56)</p>
<b><lg>
<l>dhāvai puraō pāsēsu bhamai diṭṭhīpahammi saṁṭhāi ।</l>
<l>ṇavalaiāhatthaa haliautta! dē haṁmau kumārīṁ ॥ 371 ॥</l>
</lg></b>
<lg>
<l>(dhāvati purataḥ pārśvayōrbhramati dr̥ṣṭipathē saṁtiṣṭhatē ।</l>
<l>navalatikāhasta halikaputra! dayasva hanyasva kumārīm ॥)</l>
</lg>
<p><b>kaniṣṭhā mugdhā</b> yathā—</p>
<b><lg>
<l>gāmē gaivai ṇaṁ bhaṇa sāhasu taṁ ajja kēṇa suṇaiṭṭhō ।</l>
<l>phaggucchaṇacikkillē tiē hasi (a jadaṇuṭhṭhiaṁ tumaē) ॥ 372 ॥</l>
</lg></b>
<p><b>kaniṣṭhā dhīrā mugdhā</b> yathā—(gāsa. 4.13)</p>
<b><lg>
<l>puṭṭhiṁ pusasu kisōari! paḍōghaaṁkōlla—pattacittaliaṁ ।</l>
<l>chēāhi diarajāāhiṁ ujjuē! mā kalijjihisi ॥ 373 ॥</l>
</lg></b>
<lg>
<l>{pr̥ṣṭhaṁ	prōñcha	kr̥śōdari!	paścādr̥hāṅkōṭapatracitritam ।</l>
<l>(chēkābhirdēvarajāyābhī r̥jukē!	mā	jñāsyasē/kaliṣyasē ॥}</l>
</lg>
<p><b>kaniṣṭhā adhīrā mugdhā</b> yathā— (gāsa. 5.38)</p>
<b><lg>
<l>jō vi ṇa pucchai tassa vi kahēi bhaggāim̐ tēṇa valaāim̐ ।</l>
<l>aiujjuā	varāī	ahava	piō	sō	haāsāē ॥ 374 ॥</l>
</lg></b>
<lg>
<l>(yō'pi na pr̥cchati tasyāpi kathayati bhag‍nāni tēna valayāni ।</l>
<l>atir̥jukā	varākī	athavā	priyastasyā	hatāśāyāḥ ॥)</l>
</lg>
<p><b>kaniṣṭhā ūḍhā mugdhā</b> yathā—</p>
<b><lg>
<l>vēvāhiūṇa vahuā sāsuraaṁ dōliāē ṇijjaṁtī ।</l>
<l>rōai, diarō taṁ saṁṭhavēi vaaṇammiṁ cuṁbatō ॥ 375 ॥</l>
</lg></b>
<lg>
<l>(vivāhya vadhūḥ śvāśurakaṁ dōlikayā nīyamānā ।</l>
<l>rōditi, dēvarastāṁ saṁsthāpayati vadanē cumban ॥)</l>
</lg>
<pb n="923"/>
<p><b>kaniṣṭhā anūḍhā mugdhā</b> yathā—</p>
<b><lg>
<l>ajja maē māucchā! sōjjhaa/ saijbhagēhē maṇōrahabbhariaṁ ।</l>
<l>gahavaiuttakaḍillaṁ,	diṭṭhaṁ	ṇiarūvalāvaṇiaṁ ॥ 376 ॥</l>
</lg></b>
<lg>
<l>(adya mayā mātr̥ṣvasaḥ! (sakhi) rajaka/prativēśikagēhē manōharaṁ bhramitam ।</l>
<l>gr̥hapatiputrakaṭīvastrē	dr̥ṣṭaṁ	nijarūpalāvaṇyam ॥}</l>
</lg>
<p><b>kaniṣṭhā dhīrōḍhā mugdhā</b> yathā—</p>
<b><lg>
<l>ārēsamuhaṁ		bhariō	cciriḍḍihillēṇōtiḍiṁkāuṁ ।</l>
<l>jai	tapaḍihalaattētā	chēttē	jāmi	diarassa ॥ 377 ॥</l>
</lg></b>
<p><b>kaniṣṭhā dhīrā'nūḍhā mugdhā</b> yathā—(gāsa. 741)</p>
<b><lg>
<l>jai vi khu dilliṁdiliā taha vē khu mā putti! ṇaggiā bhamasu ।</l>
<l>gahavaisuāṇa	majjhē	silaṁpi	tē	pajjharāvēti ॥</l>
</lg></b>
<lg>
<l>{yadyapi khalu bālā tathā'pi khalu mā putri! nag‍nikā bhrama ।</l>
<l>gr̥hapatisutānāṁ madhyē śīlamapi tē 1patraśōṣāyatē ? ॥}</l>
</lg>
<p><b>kaniṣṭhā adhīrōḍhā mugdhā</b> yathā—</p>
<b><lg>
<l>diarō pariṇihai phuḍaṁ suṇhā suṇiuṁ khu ḍukkhiā jāā ।</l>
<l>sēsiagharavāvārā	ōruṇṇamuhī	paribbhamai ॥ 379 ॥</l>
</lg></b>
<lg>
<l>(dēvaraḥ pariṇēṣyati sphuṭaṁ s‍nuṣā śrutvā suduḥkhitā jātā ।</l>
<l>śōṣitagr̥havyāpārā	avaruditamukhī	paribhramati ॥)</l>
</lg>
<p><b>kaniṣṭhā adhīrānūḍhā mugdhā</b> yathā—</p>
<b><lg>
<l>bhajjaṁti jāi mauāi saṁkiō bharai tāi valaāiṁ ।</l>
<l>gahavaidhūā—sikkāra—kalaravā—aṇaṇa—saiṇhō	॥ 380 ॥</l>
</lg></b>
<lg>
<l>{bhajyantē yāni mr̥dukāni śaṅkitō bharati tāni valayāni ।</l>
<l>gr̥hapatiduhitr̥—sītkārakalaravakarṇanasatr̥ṣṇaḥ	 ॥}</l>
</lg>
<p><b>kaniṣṭhā madhyā</b> yathā—(gāsa. 714vē.)</p>
<b><lg>
<l>jaṁ asaraṇō vva ḍaḍ‌ḍhō gāmō sāhīṇabahujuāṇō vi ।</l>
<l>saṁbhavisaṁṭhulāṇaṁ taṁ duccariaṁ tuha thaṇāṇaṁ ॥ 389 ॥</l>
</lg></b>
<lg>
<l>(yadi aśaraṇa iva dagdhō grāmaḥ svādhīnabahuyuvā'pi ।</l>
<l>saṁbhramavisaṁsthulayōrdr̥ṣṭvā	caritaṁ	tava	stanayōḥ॥)</l>
</lg>
<!-- NOTES pg=923!-->
1. patraśōṣaḥ patajhaḍa—pada—vēdyō śiśiravasanta—sandhikālaḥ ।
<pb n="924"/>
<p><b>kaniṣṭhā dhīrā madhyā</b> yathā—</p>
<b><lg>
<l>thaṇavarajōvvaṇṇummahaṇā gavvirī/ummaia bhamai tujjha rē! jāā ।</l>
<l>tēṇa tumaṁ kāmijjasi rōsēṇaṁ ṇa maha asarēō/ṇurāaō ॥ 382 ॥</l>
</lg></b>
<lg>
<l>{stanabharayauvanōnmatta—garviṇī	bhramati	tava	rē! jāyā ।</l>
<l>tēna	tvaṁ	kāmayasē	rōṣēṇa	na	mamāvasaraḥ/mamānurāgataḥ ॥}</l>
</lg>
<p><b>kaniṣṭhā adhīrā</b> yathā—(gāsa. 4.79)</p>
<b><lg>
<l>ruḍh‌ḍhatīa/bhaṁḍaṁtīē taṇāiṁ sōuṁ diṇṇāiṁ jāiṁ pahiassa ।</l>
<l>tāiṁ	ccēa	pahāē	ajjā	āāḍ‌ḍhai kuaṁtī/ruaṁtī ॥ 383 ॥</l>
</lg></b>
<lg>
<l>(ruṣyantyā tr̥ṇāni svapituṁ dattāni yāni pathikasya ।</l>
<l>tānyēva prabhātē āryā ākarṣati kupyantī/rudatī ॥)</l>
</lg>
<p><b>kaniṣṭhā ūḍhā madhyā</b> yathā—(gāsa. 3.57)</p>
<b><lg>
<l>vai—vivara—ṇiggaa—halō ēraṁḍō sāhai vva taruṇāṇaṁ ।</l>
<l>ēttha	gharē	haliavahū	ēddahamēttatthaṇī	vasai ॥ 384 ॥</l>
</lg></b>
<lg>
<l>(vr̥tivivaranirgataphala ēraṇḍaḥ sādhayatīva taruṇēbhyaḥ ।</l>
<l>atra	gr̥hē	halikavadhūḥ	ētāvanmātrastanī	vasati ॥)</l>
</lg>
<p><b>kaniṣṭhā anūḍhā madhyā</b> yathā—(gāsa. 6.45)</p>
<b><lg>
<l>gāmakumarīō vi hiaaṁ haraṁti/raī vēḍhālaṇa/thaṇaharābhōā ।</l>
<l>sā	mē/saaṇē	kusuṁbharāillakaṁcuāharaṇamēttā	 vi ॥ 385 ॥</l>
</lg></b>
<lg>
<l>(grāmakumāryō hr̥dayaṁ haranti vidagdhānāṁ stanabharābhōgāḥ ।</l>
<l>sā mē/śayanē kusumbharañjitakañcukābharaṇamātrā api ॥)</l>
</lg>
<p><b>kaniṣṭhā dhīrōḍhā madhyā</b> yathā—(gāsa. 6.49)</p>
<b><lg>
<l>vōḍhaṁ/pōḍhasuṇaō viva/aṇṇō aṇṇaṁ/ttā mattā pahēṇaasurāē ।</l>
<l>phalihaṁ a mōḍiaṁ mahisaēṇa, kō sāhau tassa?/ kō tassa sāhēu ॥ 386 ॥</l>
</lg></b>
<lg>
<l>{vr̥ddhaśunakō vipannaḥ anyō mattaḥ pathi navasurayā prahēṇa (utsava) surayā ।</l>
<l>karyāsakṣētraṁ ca mōṭitaṁ mahiṣakēṇa, kaḥ sādhayatu/kathayatu	tasya? ॥}</l>
</lg>
<p><b>kaniṣṭhā dhīrā'nūḍhā madhyā</b> yathā—</p>
<p><b>sāmāi sāmalīē॰</b> (pr̥.567)</p>
<pb n="925"/>
<p><b>kaniṣṭhā adhīrōḍhā madhyā</b> yathā—(gāsa. 5.61)</p>
<b><lg>
<l>ua saṁbhamavikkhittaṁ ramiavva—alēhalāēॅ suṇhāē ।</l>
<l>ṇavaraṁgaaṁ kuḍuṁgē, diṇṇaṁ dhaaṁ va aviṇaassa ॥ 387 ॥</l>
</lg></b>
<lg>
<l>(paśrya saṁbhramavikṣip‍taṁ rantavyakalampaṭayā s‍nuṣayā ।</l>
<l>navaraṅgakaṁ	kuñjē	dattaṁ	dhvajamivāvinayasya ॥)</l>
</lg>
<p><b>kaniṣṭhā adhīrā'nūḍhā madhyā</b> yathā—</p>
<b><lg>
<l>ṇava/raṁ varō vi paibhāi vōḍhakumarīēm̐ viasiavilā/sō ।</l>
<l>gāmajuāṇaṁ(daṭṭhuṁ) ṇaiaḍakuḍuṁgabhamaraṁ bhamati/bhamaṁtīē ॥ 388 ॥</l>
</lg></b>
<lg>
<l>(kēvalaṁ varō'pi, pratibhāti, prauḍhakumāryā vikasitavilāsam ।</l>
<l>grāmayūnāṁ draṣṭuṁ/vā nadītaṭanikuñjabhramaraṁ, bhramati/bhramantyāḥ ॥)</l>
</lg>
<p><b>kaniṣṭhā pragalbhā</b> yathā—(gāsa. 4.35)</p>
<b><lg>
<l>bahalatamā haarāī॰ ॥ 389 ॥</l></lg></b> (pr̥.367)
<p><b>kaniṣṭhā dhīrā pragalbhā</b> yathā—(gāsa. 877)</p>
<b><lg>
<l>mahuēhi kiṁ va paṁthia॰ ॥ 390 ॥</l></lg></b> (pr̥. 367)
<p><b>kaniṣṭhā adhīrā pragalbhā</b> yathā—(gāsa. 4.48)</p>
<b><lg>
<l>aṁgāṇaṁ taṇuāraa! sikkhāvaa! dīharōviavvāṇaṁ ।</l>
<l>viṇaāikkamakāraa! mā mā ṇaṁ pamhasijjāsu ॥ 391 ॥</l>
</lg></b>
<lg>
<l>(aṅgānāṁ	tanukāraka!	śikṣāpaka!	dīrgharōditavyānām ।</l>
<l>vinayātikramakāraka! mā mā ēnāṁ prasmariṣyasi/visamarēḥ ॥)</l>
</lg>
<p><b>kaniṣṭhā ūḍhā pragalbhā</b> yathā—(gāsa. 2.7)</p>
<b><lg>
<l>gōlāaḍaṭṭhiaṁ pōcchiūṇa gahavaisuaṁ haliasuṇhā ।</l>
<l>āḍhattā	uttariuṁ,	dukkhuttārāēm̐	paavīē ॥ 392 ॥</l>
</lg></b>
<lg>
<l>(gōdāvarītaṭasthitaṁ prēkṣya gr̥hapatisutaṁ halikas‍nuṣā ।</l>
<l>ārabdhā	uttarituṁ	duḥkhōttārayā	padavyā ॥)</l>
</lg>
<p><b>kaniṣṭhānūḍhā pragalbhā</b> yathā—</p>
<b><lg>
<l>mammasuaka/phalliājahaṇathaṇabharuppahaṇavibbhalā kumarī ।</l>
<l>bahusō	halāsamammaṁṇamama X X X X hai ॥ 393 ॥</l>
</lg></b>
<pb n="926"/>
<lg>
<l>{marmasutasphaṭikājaghanastanabharōtpraghaṇavihvalā kumārī ।</l>
<l>bahuśō X X X X X X X ti ॥}</l>
</lg>
<p><b>kaniṣṭhā dhīrōḍhā pragalbhā</b> yathā—</p>
<b><lg>
<l>avvō	mārijjāmō	imiṇā	pāpā/vāsuassa	puttēṇa ।</l>
<l>jaṁ jaṁ jē/pēcchai pahiaṁ taṁ taṁ pavvō/bappō tti vāharai ॥ 394 ॥</l>
</lg></b>
<lg>
<l>(ahō!	māriṣyāmō'nēna	pāpāsutasya	putrēṇa ।</l>
<l>yaṁ	yaṁ	prēkṣatē	pathikaṁ taṁ taṁ pitariti vyāharati ॥)</l>
</lg>
<p><b>kaniṣṭhā dhīrā'nūḍhā pragalbhā</b> yathā—</p>
<b><lg>
<l>ai sahi! vakullāviri chuhihisi gōttassa matthaē chāraṁ ।</l>
<l>atthaccaṁtta/daṁtadiṭhṭhēṇa mārivaḍiē sāmivaliēṇa/hasiēṇa ॥ 395 ॥</l>
</lg></b>
<lg>
<l>(ayi sakhi! vakrōllāpanaśīlē lēpisyasi gōtrasya mastakē kṣāram ।</l>
<l>atyantadantadr̥ṣṭēna	sāmivalitēna	vihasitēna ॥)</l>
</lg>
<p><b>kaniṣṭhā adhīrōḍhā pragalbhā</b> yathā—</p>
<b><lg>
<l>karasēakaddamāa	duliāpahuttathaṁsasuhō ।</l>
<l>sēaṁ suēhiṁ kulavahū ēṇhasiaṁsuō thaṇasō ॥ 396 ॥</l>
</lg></b>
<p><b>kaniṣṭhā adhīrā'nūḍhā pragalbhā</b> yathā—</p>
<b><lg>
<l>ṇavalaahatthō/tthē gāmiṇisuammi kumarīēm̐ gāmaracchāsu ।</l>
<l>puṇaruttamasikha/ttaṁbhamiriē	culluculāaṁti	aṁgāi ॥ 397 ॥</l>
</lg></b>
<lg>
<l>{navalatāhastō(stē)	grāmaṇīsutē	kumāryā	grāmarathyāsu ।</l>
<l>punaruktamaśikṣa bhramaṇaśīlāyā culluculāyanti aṅgāni ॥}</l>
</lg>
<p><b>dhīrā</b> yathā—gāsa. 1.84)</p>
<b><lg>
<l>sō tuha kaēṇa suṁdari! taha jhiṇṇō sumahilō haliauttō ।</l>
<l>jaha sē macchiriṇīēm̐ vi dōccaṁ jāāē paḍivaṇṇaṁ ॥ 398 ॥</l>
</lg></b>
<lg>
<l>(sa tava kr̥tē sundari! tathā kṣīṇaḥ sumahilō halikaputraḥ ।</l>
<l>yathā tasya matsariṇyā'pi dūtyaṁ jāyayā pratipannam ॥)</l>
</lg>
<p><b>dhīrōḍhā</b> yathā—(gāsa. 5.45)</p>
<b><lg>
<l>akaaṇṇua! tujjha kaē vā/pāusarāīsu jaṁ maē khuṇṇaṁ ।</l>
<l>uppēkkhimō alajjira! ajja vi taṁ gāmacikkhallaṁ ॥ 399 ॥</l>
</lg></b>
<pb n="927"/>
<b><lg>
<l>(akr̥tajña! tava kr̥tē prāvr̥ḍ‌rātriṣu yō mayā kṣuṇṇaḥ ।</l>
<l>utpaś‍yāmya/utprēkṣāmahē alajjāśīla! adyāpi taṁ grāmapaṅkam ॥)</l>
</lg></b>
<p><b>dhīrā'nūḍhā</b> yathā—(gāsa. 7.48)</p>
<b><lg>
<l>tattō c‍cia hōṁti kahā viasaṁti tahiṁ tahiṁ samappaṁti ।</l>
<l>kiṁ maṇṇē māucchā!	ēkkajuvāṇō	imō	gāmō ? ॥ 400 ॥</l>
</lg></b>
<lg>
<l>(tata ēva bhavanti kathā vikasanti tatra tatra samāpyantē ।</l>
<l>kiṁ	manyē	mātr̥ṣvasaḥ!	ēkayuvakō'yaṁ	grāmaḥ ? ॥)</l>
</lg>
<p><b>adhīrā</b> yathā—(gāsa. 5.40)</p>
<b><lg>
<l>sēulliasavvaṁgī	gōttaggahaṇēṇa	tassa	suhaassa ।</l>
<l>dūiṁ	appāhaṁtī/patthāēṁtī tassai a gharaṁgaṇaṁ pattā ॥ 401 ॥</l>
</lg></b>
<lg>
<l>(svēdārdrīkr̥tasarvāṅgī gōtragrahaṇēna tasya subhagasya ।</l>
<l>dūtīṁ sandiśantī/prasthāpayantī tasyaiva gr̥hāṅgaṇaṁ prāp‍tā ॥)</l>
</lg>
<p><b>adhīrōḍhā</b> yathā—(gāsa. 3.23)</p>
<b><lg>
<l>tai vōlaṁtē vālaa! vahuēm̐ valiāi taha ṇu ṇaaṇāi ।</l>
<l>jaha	puṭhṭha/paṭṭhamajjhanivaḍaṁtavāhadhārāōṁ	dīsaṁti ॥ 402 ॥</l>
</lg></b>
<lg>
<l>(tvayi vyatikrāmati bālaka! vadhvā valitē tathā nu nayanē ।</l>
<l>yathā	pr̥ṣṭhamadhyanipatad‍bāṣpadhārā	dr̥ś‍yantē ॥)</l>
</lg>
<p><b>adhīrā'nūḍhā</b> yathā—(gāsa. 7.96)</p>
<b><lg>
<l>ēṇhiṁ vārēi jaṇō, taiā mūalla/maalliō? ja(ka)hiṁ/jahiṁ vi gaō ? ।</l>
<l>jāhē	visaṁ	va	jāaṁ/visamaṁ	savvaṁgapahōliraṁ	pēmmaṁ ॥ 403 ॥</l>
</lg></b>
<lg>
<l>(idānīṁ vārayati janastadā mūkīkr̥tāḥ? kutrāpi (vā) gataḥ ? ।</l>
<l>yadā	viṣamiva	jātaṁ	sarvāṅgaghūrṇanaśīlaṁ prēma ॥)</l>.
</lg>
<p><b>ūḍhā</b> yathā—(gāsa. 5.57)</p>
<b><lg>
<l>karimaāṇaṁdavaṭaṁ bhāmijjaṁtaṁ vahūēm̐ badhūhiṁ ।</l>
<l>pēcchai kumārijārō hāsummissēhi acchīhiṁ ॥ 404 ॥</l>
</lg></b>
<lg>
<l>(kr̥trimamānandapaṭaṁ bhrāmyamāṇaṁ vadhvā vandhubhiḥ ।</l>
<l>prēkṣatē kumārījārō hāsōnmiśrābhyāmakṣibhyām ॥)</l>
</lg>
<pb n="928"/>
<p><b>anūḍhā</b> yathā—</p>
<b><lg>
<l>jai/ha khēllasi pāppullāṁ/upphullaṁ mōṭṭīṇēhi/ammōdhīrēṇa pattīhi sasimuhi ! hasaṁtī ।</l>
<l>dhaṇṇaṁ	kaṁ	pi	ramīhisi	dōlāaṁtēṇa	jahaṇēṇa ॥ 405 ॥</l>
</lg></b>
<lg>
<l>(yadi khēlasi utphullikāmahō dhairyēṇa pratīhi śaśimukhi! hasantī ।</l>
<l>dhanyaṁ	kamapi	ramiṣyasi	dōlāyamānēna	jaghanēna ॥)</l>
</lg>
<p><b>dhīrā mugdhā</b> yathā—</p>
<b><lg>
<l>aṁdōlaṇalaṁghia—taṭṭhiāēṁ/vaisihāēṁ diṭṭhē tumammi muddhāē ।</l>
<l>āsaṁkhi/ghijjai kāuṁ karapēllaṇaṇic‍calā dōlā ॥ 406 ॥</l>
</lg></b>
<lg>
<l>{āndōlanalaṅghitōtthitayā/vartiśikhayā dr̥ṣṭē tvayi mugdhayā ।</l>
<l>āśāsyatē	kartuṁ	karaprēraṇaniścalā	dōlā ॥}</l>
</lg>
<p><b>dhīrōḍhā mugdhā</b> yathā—(gāsā. 4.13)</p>
<b><lg>
<l>puṭṭhaṁ pusasu kisōari॰ ॥ 407 ॥</l></lg></b> (dra. 15.373)
<p><b>dhīrā'nūḍhā mugdhā</b> yathā—(gāsa. 2.89)</p>
<b><lg>
<l>tujjhaṁgarāasēsēṇa sāmalī taha kharēṇa sōmālā ।</l>
<l>sā ira gōlātūhē/ūlē ṇahāṇū/ṇhāā jaṁbukasāēṇa ॥ 408 ॥</l>
</lg></b>
<lg>
<l>(tavāṅgarāgaśēṣēṇa ś‍yāmalā tathā kharēṇa sukumārā ।</l>
<l>sā kila gōdātaṭē s‍nātā jambūkaṣāyēṇa ॥)</l>
</lg>
<p><b>adhīrā mugdhā</b> yathā—(prakāśa. 34.131)</p>
<b><lg>
<l>suṇhāē/a hiaaguṇiaṁ dīsai/dāvaī diarassaṁ chaṇapaīvēṇa ।</l>
<l>sajjhasa—paaṁpia—tthaṇa—ṇīsāsaṁdōlia—sihēṇa	॥ 409 ॥</l>
</lg></b>
<lg>
<l>(s‍nuṣāyā hr̥dayaguṇitaṁ dr̥ś‍yatē dēvarasya kṣaṇapradīpēna ।</l>
<l>sādhvasaprakampitastananiḥ śvāsāndōlitaśikhēna	॥)</l>
</lg>
<p><b>adhīrōḍhā mugdhā</b> yathā—</p>
<b><lg>
<l>taṁ kiṁ/kaṁ pi kaaṁ uggiṇapaharabhaavēvirīē vahaāē ।</l>
<l>paḍiā vi jēṇa ṇāā hatthāhi laāṇa diarēṇa ॥ 410 ॥</l>
</lg></b>
<lg>
<l>(tat kimapi kr̥tamudgīrṇapraharabhayavēpanaśīlayā vadhvā ।</l>
<l>patitā'pi yēna jñātā hastāllatā na dēvarēṇa ॥)</l>
</lg>
<pb n="929"/>
<p><b>adhīrā'nūḍhā mugdhā</b> yathā—(gāsa. 5.82)</p>
<b><lg>
<l>ujjaggaraa—kasāia—guruacchī mōhamaṁḍaṇavilakkhā ।</l>
<l>lajjai lajjāuiṇī sā suhaa! sahīṇa vi varāī ॥ 411 ॥</l>
</lg></b>
<lg>
<l>(ujjāgarakakaṣāyitagurvakṣī	mōghamaṇḍanavilakṣā ।</l>
<l>lajjatē lajjālutayā sā subhaga! sakhībhyō'pi varākī ॥)</l>
</lg>
<p><b>ūḍhā mugdhā</b> yathā—</p>
<b><lg>
<l>jaha ṇaaṇā saviārā thaṇāṇa jaha uggamō suvēsō tti ।</l>
<l>jai lahai jōvvaṇasiriṁ tā muddhā kāhii aṇatthaṁ ॥ 412 ॥</l>
</lg></b>
<lg>
<l>(yathā na़yanē savikārē stanayōryathā udgamaḥ suvēśa iti ।</l>
<l>yadi labhatē yauvanaśriyaṁ tarhi mugdhā kariṣyatyanartham ॥)</l>
</lg>
<p><b>anūḍhā mugdhā</b> yathā—(gāsa. 4.78)</p>
<b><lg>
<l>jaṁ jaṁ karēsi jaṁ jaṁ ca jaṁpasi/sē jaha tumaṁ ṇiaṁsēsi/acchēsi ।</l>
<l>taṁ tamaṇusikkhirīē dīhō diahō ṇa saṁpala/ḍai ॥ 413 ॥</l>
</lg></b>
<lg>
<l>(yad yat karōṣi yad yac‍ca jalpasi yathā tvaṁ nivasa/nirīkṣasē ।</l>
<l>tattadanuśikṣaṇaśīlayā	dīrghō	divasō	na	saṁpadyatē ॥)</l>
</lg>
<p><b>dhīrā madhyā</b> yathā—(gāsa. 1.21)</p>
<b><lg>
<l>asamattamaṁḍaṇa via/c‍ci vac‍ca gharaṁ sē sakōuhallassa ।</l>
<l>vōlāvia—halahalaassa putti! cittē ṇa laggihisi ॥ 414 ॥</l>
</lg></b>
<lg>
<l>(asamāp‍tamaṇḍanaiva vraja gr̥haṁ tasya sakautūhalasya ।</l>
<l>vyatikrāntautsuṁkyasya putri ! cittē na lagiṣyasi ॥)</l>
</lg>
<p><b>dhīrōḍhā madhyā</b> yathā—(gāsa. 4.95)</p>
<b><lg>
<l>ajjāē ṇīlakaṁcuabhariuvvariaṁ vihāi thaṇavaṭṭhaṁ ।</l>
<l>jalabhariajalaharaṁtadaruggaaṁ	caṁdabiṁbaṁ	vva ॥ 415 ॥</l>
</lg></b>
<lg>
<l>(āryāyā nīlakañcukabhr̥tōrvaritaṁ vibhāti stanapr̥ṣṭham ।</l>
<l>jalabhr̥tajaladharāntaradarōdgataṁ	candrabimbamiva ॥)</l>
</lg>
<p><b>dhīrā'nūḍhā madhyā</b> yathā—</p>
<b><lg>
<l>phaṁgucchaṇadōhaliṇā/ā bhamamāṇā putti ! gāmaracchāsu ।</l>
<l>gūḍhakkharadiṇṇapahēliappa/ā a kēṇāvi bhaṁjihisi ॥ 416 ॥</l>
</lg></b>
<pb n="930"/>
<lg>
<l>(phālgunōtsavadōhadinī bhramamāṇā putri ! grāmarathyāsu ।</l>
<l>gūḍhākṣaradattaprahēlikātmā/kā ca kēnāpi bhaṅkṣyasē ॥)</l>
</lg>
<p><b>adhīrā madhyā</b> yathā—(gāsa. 4.51)</p>
<b><lg>
<l>jāō sō vi vilakhkhō maē vi hasiūṇa gāḍhamuvaūḍhō ।</l>
<l>paḍamōsariassa	ṇiaṁsaṇassa	gaṁṭhiṁ	vimaggaṁtō ॥ 417 ॥</l>
</lg></b>
<lg>
<l>(jātaḥ sō'pi vilakṣō mayā'pi hasitvā gāḍhamupagūḍhaḥ ।</l>
<l>prathamāpasr̥tasya	nivasanasya	granthiṁ	vimārgayamāṇaḥ ॥)</l>
</lg>
<p><b>adhīrōḍhā madhyā</b> yathā—(gāsa. 1.28)</p>
<b><lg>
<l>ṇavalaapaharaṁ aṁgē jahiṁ jahiṁ mahai dēvarō dāuṁ ।</l>
<l>rōmaṁcadaṁḍha/ḍarāī tahiṁ tahiṁ dīsai vahūē ॥ 418 ॥</l>
</lg></b>
<lg>
<l>(navalatāprahāramaṁgē yatra yatrēcchati dēvarō dātum ।</l>
<l>rōmāñcadaṇḍarājistatra tatra dr̥ś‍yatē vadhvāḥ ॥)</l>
</lg>
<p><b>adhīrā'nūḍhā madhyā</b> yathā—(gāsa. 2.1)</p>
<b><lg>
<l>dhariō dhariō vialai uvaēsō piasahīhiṁ dijjaṁtō ।</l>
<l>maaraddhaabāṇapahārajajjarē	tīēm̐	hiaammi ॥ 419 ॥</l>
</lg></b>
<lg>
<l>(dhr̥tō dhr̥tō vigalatyupadēśaḥ priyasakhībhirdīyamānaḥ ।</l>
<l>makaradhvajabāṇaprahārajarjharē	tasyā	hr̥dayē ॥)</l>
</lg>
<p><b>ūḍhā madhyamā</b> yathā—</p>
<b><lg>
<l>taruṇēhi kaaṁ/ ōṁ tōsaṁ hasiaṁ(uṇa)dhē/thērēhi kuṇama īhiṁ/kaamaīhi ।</l>
<l>pariṇaa—vaāvacūḍaṁ	bōḍhaṁ	kumariṁ	ṇiē	ūṇa ॥ 420 ॥</l>
</lg></b>
<p><b>anūḍhā madhyā</b> yathā—</p>
<b><lg>
<l>tā kuṇaha kālaharaṇaṁ tuvaraṁtammi vi varē vivāhassa ।</l>
<l>jā	paṁḍuṇahavaāiṁ	hōṁti	kumārīēॅ	aṁgāiṁ ॥ 421 ॥</l>
</lg></b>
<lg>
<l>(tāvat kuruta kālaharaṇaṁ tvaramāṇō'pi varē vivāhasya ।</l>
<l>yāvat pāṇḍunakhapadāni bhavanti kumāryā aṅgāni ॥)</l>
</lg>
<p><b>dhīrā pragalbhā</b> yathā—(gāsa. 4.57vē.)</p>
<b><lg>
<l>sabbhāvaṁ pucchaṁtī bālaa ! rōāviā tuha piāē ।</l>
<l>ṇatthi vvia kaasavahaṁ hāsuṁmissaṁ bhaṇaṁtīē ॥ 422 ॥</l>
</lg></b>
<pb n="931"/>
<lg><l>(sadbhāvaṁ pr̥cchantī bālaka! rōditā tava priyayā ।</l>
<l>nāstyēva kr̥taśapathaṁ hāsōnmiśraṁ bhaṇantyā ॥)</l></lg>
<p><b>dhīrōḍhā pragalbhā</b> yathā—(gāsa. 7.8)</p>
<b><lg><l>jai jūrau ṇāma māmi! paralōa—vasaṇiō lōō ।</l>
<l>taha vi balā gāmaṇiuttavaaṇakamalē/ṇaṁdaṇassa valai diṭhṭhī ॥ 423 ॥</l></lg></b>
<lg><l>(yadi khidyatē khidyatāṁ nāma mātulāni! paralōkavyasanikō lōkaḥ ।</l>
<l>tathā'pi balād grāmaṇīputravadanakamalē/nandanasya valatē dr̥ṣṭiḥ ॥)</l></lg>
<p><b>dhīrā'nūḍhā pragalbhā</b> yathā—(gāsa. 857vē.)</p>
<b><lg><l>kaha ṇu gaā? kaha diṭṭhō? kiṁ bhaṇiaṁ? kiṁ va tēṇa paḍivaṇṇaṁ? ।</l>
<l>ēaṁ ccia ṇa samappai puṇaruttaṁ jaṁpamāṇīē ॥ 424 ॥</l></lg></b>
<lg><l>(kathaṁ nu gatā? kathaṁ dr̥ṣṭaḥ? kiṁ bhaṇitaṁ? kiṁ vā tēna pratipannam? ।</l>
<l>ēvamēva	na	samāpyatē	punaruktaṁ	jalpamānāyāḥ ॥)</l></lg>
<p><b>ūḍhā pragalbhā</b> yathā—(gāsa. 3. 37)</p>
<b><lg><l>paipuraō vvia ṇijjai viccuadaṭhṭha tti jāravējjagha/haraṁ ।</l>
<l>sahijaṇa/ṇiuṇasahīkaradhariā bhuajualaṁdōliṇī bālā/ajjā ॥ 425 ॥</l></lg></b>
<lg><l>(patipurata ēva nīyatē vr̥ścikadaṣṭēti jāravaidyagr̥ham ।</l>
<l>sakhījanakaradhr̥tabhujalatāndōlanaśīlā bālā/āryā ॥)</l></lg>
<p><b>anūḍhā pragalbhā</b> yathā—</p>
<b><lg><l>jaha savilāsaṁ hāsaṁ, garaaṁpā (jaha sāūā) aṇujjuā diṭhṭhī ।</l>
<l>ēsā vi jai kumārī tā ajuāṇō imō gāmō ॥ 426 ॥</l></lg></b>
<lg><l>{yathā savilāsō hāsaḥ yathā sākūtā anr̥jukā dr̥ṣṭiḥ ।</l>
<l>ēṣā'pi yadi kumārī tarhi ayuvākō'yaṁ grāmaḥ ॥}</l></lg>
<p><b>mugdhā</b> yathā—(gāsa. 7. 97)</p>
<b><lg><l>kaha taṁ pi tuē, ṇa ṇāaṁ, jaha sā āsaṁdiāṇaṁ bahuāṇaṁ ।</l>
<l>kāūṇa apputti/puṁtisiḍiṁuccavaciaṁ tuha daṁsaṇalēhaḍā/lā paḍiā ॥ 427 ॥</l></lg></b>
<lg><l>(kathaṁ tadapi tvayā na jñātaṁ yathā sā āsandikānāṁ bahūnāṁ/vadhūnām ।</l>
<l>kr̥tvā āpūrttiśrēṇīṁ/uccāvācikāṁ tava darśanalālasā patitā ॥}</l></lg>
<pb n="932"/>
<p><b>madhyā</b> yathā—(gāsa. 3. 21)</p>
<b><lg><l>tā kiṁ karēu jai tuṁ/taṁ si tīē vaivēḍhapēllia—thaṇīē ।</l>
<l>pāaṁguṭṭhaddhakhitta/kkhiṇīsahaṁgīēm̐	vi	 ṇa diṭhṭhō ॥ 428 ॥</l></lg></b>
<lg><l>(tat kiṁ karōtu yadi tvamasi tayā vr̥tivēṣṭananivēśitastanayā ।</l>
<l>pādāṅguṣṭhārdhakṣip‍tanissahāṅgayā'pi	 na	 dr̥ṣṭaḥ ॥)</l></lg>
<p><b>pragalbhā</b> yathā—(gāsa. 2. 93)</p>
<b><lg><l>gōlāvisamōāracchalēṇa appā urammi sē khittō/mukkō ।</l>
<l>aṇuaṁpāṇiddōsaṁ tēṇa vi sā āḍhamuvaūḍhā ॥ 429 ॥</l></lg></b>
<lg><l>(gōdāvarīviṣamāvatāracchalēnātmā urasi tasya kṣip‍taḥ ।</l>
<l>anukampānirdōṣaṁ tēnāpi sā gāḍhamupagūḍhā ॥)</l></lg>
<p>ēvaṁ <b>punarbhūsāmānyayōḥ yathāsaṁbhavamuttamādibhēdō'bhyūhanīyaḥ ।</b></p>
<p><b>(aṣṭau nāyikābhēdāḥ)</b></p>
<p>āsu <b>vāsakasajjā abhisārikā, vipralabdhā, khaṇḍitā, kalahāntaritā,
prōṣitapatikā, virahōtkaṇṭhitā, svādhīnabhartr̥kā</b> cēti yathāsaṁbhavamabhyūhanīyāḥ । tatra—</p>
<p><b>1. vāsakasajjā</b> yathā—(amaruḥ?)</p>
<b><lg><l>sakhi! sa vijitō vīṇādyūtē kayā'pyaparastriyā
paṇitamabhavat tābhyāṁ tasmin niśālalitaṁ dhruvam ।</l>
<l>kathamitarathā śōphālīṣu skhalatkusumāsvapi
sthitavati nabhōmadhyē'pīndau priyēṇa vilabyatē? ॥ 430 ॥</l></lg></b>
<p><b>2. abhisārikā</b> yathā—(gāsa. 7.7)</p>
<b><lg><l>gammihisi tassa pāsaṁ mā turasu suaṇu vaḍḍhēu miaṁkō ।</l>
<l>duddhē duddhaṁ via caṁdimāēm̐ kō pēcchai muhaṁ dē? ॥ 431 ॥</l></lg></b>
<lg><l>(gamiṣyasi tasya pārśvaṁ mā tvarasva taruṇi! vardhatāṁ mr̥gāṅkaḥ ।</l>
<l>dugdhē dugdhamiva candrikāyāṁ kaḥ prēkṣatē mukhaṁ tē? ॥)</l></lg>
<p><b>3. vipralabdhā</b> yathā—(gāsa. 4. 18)</p>
<b><lg><l>aha sā tahiṁ tahiṁ ccia vāṇīravaṇammi cukkasaṁkēā ।</l>
<l>tuha daṁsaṇaṁ vimaggai, pabbhaṭṭhaṇihāṇaṭhāṇaṁ 	va ॥ 432 ॥</l></lg></b>
<pb n="933"/>
<lg><l>{atha sā tatratatraiva vānīravanē vismr̥tacyutasaṁkētā ।</l>
<l>tava darśanaṁ vimārgati prabhraṣṭanidhānasthānamiva ॥}</l></lg>
<p><b>4. khaṇḍitā</b> yathā—(gāsa. 7. 53)</p>
<b><lg><l>paccūsāgaa 	navarāaratta	 kaalōaṇāṇaṁda ।</l>
<l>aṇṇattha khaviasavvari ṇahabhūsaṇa diṇavai ṇamō dē ॥ 433 ॥</l></lg></b>
<lg><l>(pratyūṣāgata! 	navarāgarakta!	 kr̥talōcanānanda! ।</l>
<l>anyatra kṣapitaśarvarīka nabhō/nakhabhūṣaṇa dinapatē namastē ॥)</l></lg>
<p><b>5. kalahāntaritā</b> yathā—</p>
<b><lg><l>mayā tāvad gōtraskhalanahatakōpāntaritayā
nirūḍhō nirgacchan bahirahatarōṣaḥ priyatamaḥ ।</l>
<l>ayaṁ tvākūtajñaḥ sakalasamayācāranipuṇaḥ
sakhīlōkō'pyasīllikhita iva citrē'dya, kimidam? ॥ 434 ॥</l></lg></b>
<p><b>6. prōṣitapatikā</b> yathā—</p>
<b><lg><l>bhiamēla/gimhaṁ gamēi kahakahavi kahau/vikarahasihi—tāviā vi pahiavahū ।</l>
<l>aviraapaḍi/ḍaṁttaṇivbharabāhajalōllōvarillēṇa	 ॥ 435 ॥</l></lg></b>
<lg><l>(bhīmilitē! grīṣmaṁ gamayati kathaṁ kathamapi kathaṁ/virahaśikhitāpitāpi pathikavadhūḥ ।</l>
<l>aviratapradīp‍tani/aviralapatannirbharabāṣpajalōllāpaśīlēna		 ॥)</l></lg>
<p><b>7. virahōtkaṇṭhitā</b> yathā—</p>
<b><lg><l>asmin varṣamahē na vartata idaṁ yat kāmadēvōtsavē
sthēyaṁ putri! nirastayā/nirannayā, tadadhunā kiñcinmukhē dīyatām ।</l>
<l>ityuktē	 jaratījanēna 	sutarāmāviṣkr̥tkaṇṭhayā
tanvaṅgayā parikalpitaṁ kavalanaṁ dhautañca dhārāśrubhiḥ ॥ 436 ॥</l></lg></b>
<p><b>8. svādhīnabhartr̥kā</b> yathā—(gāsa. 3. 61)</p>
<b><lg><l>ghariṇi—ghaṇatthaṇa—pēllaṇasuhēllipaḍiassa hōṁtapahiassa ।</l>
<l>avasauṇaṁgāraavāraviṭṭhidiahā	 suhāaṁ/vēṁti ॥ 437 ॥</l></lg></b>
<lg><l>(gr̥hiṇīghanastanaprēraṇasukhakēlipatitasya bhaviṣyatpathikasya ।</l>
<l>apaśakunāṅgārakavāraviṣṭidivasāḥ1	 sukhāpayanti ॥)</l></lg>
<!-- NOTES pg=933!-->
1. aṅgārakō maṅgalaḥ। vārō divasaḥ। maṅgalavāra ityarthaḥ ।
kapratyayō'prāśastyāya। tathā ca māghō 'bhaumadivasamabhimanvatē'thavā bhr̥śamapraśastamapi maṅgalaṁ janāḥ'।
<pb n="934"/>
<b><lg><l>svakīyasāmānyapunarbhuvāṁ ca bhidāṁ prapañcaḥ sa ivāvabaddhaḥ ।</l>
<l>parasparaṁ	 prōṣitabhartr̥kādibhēdairvibhinnō'tra	 nibandhanīyaḥ ॥ 438 ॥</l></lg></b>
<b><lg><l>iti prapañcaḥ kathitō'ṅganānāṁ kramāt svakīyādivibhēdabhinnaḥ ।</l>
<l>catuṣprakāraṁ tamamuṁ nibandhan kaviścaturvargaphalaṁ labhēta ॥ 439 ॥</l></lg></b>
<b><lg><l>tadētat sarvasvaṁ bhuvanajayinaḥ puṣpadhanuṣō
manuṣyāṇāmēkaṁ	 tadidamasamaṁ	 jīvitaphalam	।</l>
<l>idaṁ tat saukhyānāṁ kulabhavanamādyaṁ tribhuvanē
yadētat 	tāruṇyōpahitamahimānō 	mr̥gadr̥śaḥ ॥ 440 ॥</l></lg></b>
<p><b>iti mahārājādhirājaśrībhōjadēvaviracitē śrr̥ṅgāraprakāśē
ratyālambanavibhāvaprakāśanō nāma
। pañcadaśaḥ prakāśaḥ ॥ 15 ॥</b></p>
<p>prākr̥tabahalaḥ sō'yaṁ prakāśa āstē manīṣiṇāṁ nikaṣaḥ ।
prākr̥tamapi khalu vividhasvarūpamatyantacirarūḍham ॥</p>
<pb n="935"/>
<p>atha</p>
<p><b>śrr̥ṅgaraprakāśē ṣōḍaśaḥ prakāśaḥ</b></p>
<p>ratyuddīpanavibhāvaprakāśaḥ</p>
<p>idānīmuddīpanavibhāvān vyākhyāsyāmaḥ। tatra ratyādi(kam) utpannānutpanna—
(utpannānutpannavibhāvā)di trividham। tatra—</p>
<p><b>(uddīpanavibhāvāḥ—12)</b></p>
<p><b>ratyādēḥ</b> uddīpanavibhāvāḥ—<b>r̥tūpakaraṇētihāsaśravaṇa—dēśa—kāla—kalāvicāra—
vayō—vayasyōpadēśa—sandēśōpacāra—daivasampadupakāra—smaraṇādayaḥ</b>। tatra—</p>
<p><b>(1. r̥tuḥ)</b></p>
<p>r̥tuḥ ṣōḍhā <b>vasantō, grīṣmō, varṣāḥ, śarat, hēmantaḥ, śiśira</b> iti। tē ca
pratyēkataścaturdhā sandhirutpattiḥ prauḍhiravasitiścēti। tatra—</p>
<p><b>(1.1 vasantaḥ) śiśiravasantasandhiryathā—</b></p>
<b><lg><l>yat patraṁ ślathamūlanālamanavaṁ pātōnmukhaṁ vartatē
yad bhaṅgāṅkurajanmabhiḥ kṣitiruhāṁ snigdhōnnatā granthayaḥ ।</l>
<l>yacchēdaṁ halinīkucōṣmasu himaṁ svādu pravr̥ttaṁ tataḥ
śītārtōśca madhōśca (kañcana mithaḥsandhiḥ parāvarttatē) ॥ 1 ॥</l></lg></b>
<p>yathā vā—</p>
<b><lg><l>cyutasumanasaḥ kundāḥ puṣpōdgamēṣvalasā drumā
manasi ca giraṁ granthantīmē kiranti na kōkilāḥ ।</l>
<l>atha ca savituḥ śītōllāsaṁ lunanti marīcayō
na ca jaraṭhatāmālambantē klamōdayadāyinīm ॥ 2 ॥</l></lg></b>
<p><b>vasantōtpattiryathā</b>—(vikra. 2. 7)</p>
<b><lg><l>agrē strīnakhapāṭalaṁ kuravakaṁ ś‍yamāṁ dvayōrbhāgayōr
bālāśōkamupōḍharāgasubhagaṁ bhēdōnmukhaṁ tiṣṭhati ।</l>
<l>īṣad‍baddharajaḥkaṇāgrakapiśā cūtē navā mañjarī
mugdhatvasya ca yauvanasya ca sakhē! madhyē madhuśrīḥ sthitā ॥ 3 ॥</l></lg></b>
<pb n="936"/>
<p>yathā vā—(visā. 1. 32)</p>
<b><lg><l>garbhagranthiṣu vīrudhāṁ sumanasō madhyē'ṅkuraṁ pallavā
vāñchāmātraparigrahaḥ 	pikavadhūkaṇṭhōdarē 	pañcamaḥ ।</l>
<l>kiṁca trīṇi jaganti jiṣṇu divasairdvitrairmanōjanmanō
dēvasyāpi cirōjjhitaṁ yadi bhavēdabhyāsavaś‍yaṁ dhanu ॥ 4 ॥</l></lg></b>
<p><b>vasantaprauḍhiryathā</b>—(visā. 1. 25)</p>
<b><lg><l>sāmyaṁ saṁprati sēvatē vicakilaṁ ṣāṇmāsikairmauktikaiḥ
kāntiṁ karṣati kāñcanārakusumaṁ māñjiṣṭhadhautāt paṭāt ।</l>
<l>hūṇīnāṁ kurutē madhūkakusumaṁ lāvaṇyaluṇṭākatāṁ
lāṭīnābhinibhaṁ cakāsti ca patad‌va‌r̥ntāgrataḥ kēsaram ॥ 5 ॥</l></lg></b>
<p>yathā vā—(bārā. 5. 40)</p>
<b><lg><l>sūtē/sāmyaṁ saṁprati dugdhamugdhasubhagaṁ puṣpōdgamaṁ mallikā
bāhlīkīdaśanavraṇāruṇadalaiḥ puṣpai/patrairaśōkō'ñcitaḥ/'rcitaḥ ।</l>
<l>bhr̥ṅīgalaṅghitakōṭikiṁśukamidaṁ	kiñcid	vivr̥ntāyatē
māñjiṣṭhairmukulaiśca	pāṭalitarōranyaiva		kācillipiḥ ॥ 6 ॥</l></lg></b>
<p><b>vasantāvasitiryathā—</b></p>
<b><lg><l>upasarati vasantasyāvasānaṁ madhūkadrumakusumakaḍāracchāyaviśrāntakāntam ।</l>
<l>dadati mudamidānīṁ bhūmayaḥ pāmarāṇāmaviralakhaladhānakṣōdakōlāhalinyaḥ ॥</l></lg></b>
<p>yathā—(raghu. 16. 50)</p>
<b><lg><l>snānārdramuktēṣvanudhūpavāsaṁ vinyasta—sāyantanamallikēṣu ।</l>
<l>kāmō vasantātyayamandavīryaḥ kēśēṣu lēbhē padamaṅganānām ॥ 8 ॥</l></lg></b>
<p><b>(1. 2 grīṣmaḥ)</b></p>
<p><b>vasantagrīṣmasandhiryathā—</b></p>
<b><lg><l>(glānā rātrirnidāghē bata viraca)1—yati drāghimānaṁ dinānāṁ2
vadhnantyasthi pragalbhaṁ viphalasumanasaḥ saṁpratīmē madhūkāḥ ।</l>
<l>kiñcānyat pānthayūnāṁ hr̥dayadhr̥timuṣō bhagnakarpūragaurā
rājantē lūnasasyāḥ sapadi kr̥ṣibhuvāṁ sampadō nālaśōṣāḥ ॥ 9 ॥</l></lg></b>
<!-- NOTES pg=936!-->
1. pūrtirasmatkr̥tā
2. drāghimā nandinīnāṁ jō॰ rā॰
<pb n="937"/>
<p>yathā vā—(kāmī. pr̥. 110 dasaṁ.)</p>
<b><lg><l>gēhē vāhīkayūnāṁ vahati damanakō mañjarīkarṇapūrā—
na‍unmādaḥ pāmarīṇāṁ maruti maruvakāmōdini vyaktimēti ।</l>
<l>sadyōbhaṅganusārastrutasurabhisirāśīkaraḥ sāhakāraḥ
sarpannambhaśśarāvē racayati ca rasō rēcakīcandrakāṇi1 ॥ 10 ॥</l></lg></b>
<p><b>grīṣmōtpattiryathā—</b></p>
<b><lg><l>karṇōttaṁsaḥ śiśuśukavadhūpiñchanīlaṁ śirīṣaṁ
sāntassūtrāḥ parimalamucō mallikānāṁ ca hārāḥ ।</l>
<l>muktāgaurairvalayaracanā	kandalāgraurvisānāṁ
grīṣmārambhē ramayati navaṁ maṇḍanaṁ kāminīnām ॥ 11 ॥</l></lg></b>
<p>yathā vā—(sūmu. 22)</p>
<b><lg><l>sā/sauhitya—stimitairudañcēdalasagrīvābhirāmaṁ muhu—
rmadhyē'hnaḥ sphuradarkakarkaśaruci—prāntasthalīvartibhiḥ ।</l>
<l>dattāḥ sindhuṣu māhiṣaiḥ kramakr̥śastrōtassu paṅkōdarē
nidrāmīlitapakṣmapatravivaravyaktāruṇā	dr̥ṣṭayaḥ ॥ 12 ॥</l></lg></b>
<p><b>grīṣmē prauḍhiryathā—</b></p>
<b><lg><l>apāṁ mūlē līnaṁ mr̥du paricitaṁ candanarasē
mr̥ṇālīhārādau kr̥talaghupadaṁ candramasi ca ।</l>
<l>muhūrtaṁ viśrāntaṁ sarasakadalīkānanatalē
priyāgāḍhāślēṣē nivasati paraṁ śaityamadhunā ॥ 13 ॥</l></lg></b>
<p>yathā vā—</p>
<b><lg><l>ētasmin	ghanacandranārdravapuṣō	nidrākaṣāyēkṣaṇā
līḍhā/līlā—lōlamr̥dūllasadbhujalataṁ vyājr̥mbhamāṇā muhuḥ ।</l>
<l>nirgacchanti śanairahaḥpariṇatau sup‍tā latāmandirāt
svēdāmbhaḥkaṇadanturastanataṭābhōgāḥ	kuraṅgīdr̥śaḥ ॥ 14 ॥</l></lg></b>
<!-- NOTES pg=937!-->
1. rēcakī śrr̥ṅgī picakārīpadavācyā hindyām । candrakāṇi cakrākārāṇi cihnāni । rasō varṇadravyacitritō dravaḥ
raṁgapadavācyaḥ ।
<pb n="938"/>
<p><b>grīṣmāvasitiryathā—</b></p>
<b><lg><l>śucē/śucau tap‍tāṅgīnāṁ bahulamakarandadravamucaḥ
kadambaprālambāḥ stanaparisarē pakṣmaladr̥śām ।</l>
<l>haṭhāllūnōṣmāṇaḥ kamapi mahimānaṁ vidadhatē
jalakrīḍōttīrṇāpriyatamabhujābaddha—śiśirāḥ ॥ 15 ॥</l></lg></b>
<p>yathā vā—(raghu. 16. 46)</p>
<b><lg><l>dinēdinē śaivalavantyadhastāt sōpānaparvāṇi vimuñcadambhaḥ ।</l>
<l>uddaṇḍapadmaṁ gr̥hagīrdhikāṇāṁ nārinitambadvayasaṁ babhūva ॥ 16 ॥</l></lg></b>
<p><b>(1.3 varṣā)</b></p>
<p><b>grīṣmavarṣāsandhiryathā</b>—(māmā. 9. 17)</p>
<b><lg><l>utphullārjunasarjavāsita—vahatpaurastyajhañjhāmaru—
tprēṅkhōlaskhalitēndranīlaśakalasnigdhāmbudaśrēṇayaḥ ।</l>
<l>dhārāsiktavasundharāsurabhayaḥ prāp‍tāsta ētē'dhunā
gharmāmbhōvigamāgamavyatikaraśrīvāhinō vāsarāḥ ॥ 17 ॥</l></lg></b>
<p>yathā vā—</p>
<b><lg><l>vātaprōtkṣip‍tadhūlīparimalanasamuddhūlitāṅgaḥ	samantād
dantōdvēlladvalākā''valikuṇapaśirōnaddhalīlābbhrakēśī(śaḥ) ।</l>
<l>prēṅkhada‌‌vidyutpatākārucirasuradhanuḥ khaṅ‍gakhaṭvāṅgadhārī
saṁprāp‍taḥ prōṣitastrīpratibhayajananaḥ kālakāpālikō'yam ॥ 18 ॥</l></lg></b>
<p><b>varṣōtpattiryathā—(sūmu. 14)</b></p>
<b><lg><l>kiñcinmudritapāṁsavaḥ śikhikulaiḥ sānandamālōkitā
bhagnā''vāsarudada‌daridragr̥hiṇīśvāsānilairjarjarāḥ	।</l>
<l>ētē tē nipatanti nūtanaghanaprāvr̥ṭ‍darārambhiṇō
viñchāyīkr̥taviprayuktavanitāvaktrēndavō	bindavaḥ ॥ 19 ॥</l></lg></b>
<p>yathā vā—</p>
<b><lg><l>dūrōdañcita—pakva—tālasaralaiḥ ṣa‌ḍjasvarasvādubhiḥ
saṁpratyunmadakēkināṁ	kalaravairāsūtritasvāgatāḥ ।</l>
<l>sadyastāpabharaṁ haranti bharitaṁ prahlādayantō harē—
rēkākāranivr̥ttapāṁsupaṭalasvacchāḥ	samīrāgamāḥ ॥ 20 ॥</l></lg></b>
<pb n="939"/>
<p><b>varṣāprauḍhiryathā—</b></p>
<b><lg><l>ētāstāḥ suracāpacitravapuṣō vidyullatālāñchitāḥ
kāntāradvipakāntikāntapr̥thulā pīnā ghanānāṁ ghaṭāḥ ।</l>
<l>yadgarjāmurajāḥ śikhīṇḍivayasāṁ diṅ‌maṇḍalīmañcakē—
ṣūddaṇḍāṇḍajacaṇḍatāṇḍavarasaiḥ kurvanti nr̥ttōtsavam ॥ 21 ॥</l></lg></b>
<p>yathā vā—</p>
<b><lg><l>sañchannē jalavāmanairjaladharairvyōmni prasup‍tē janē
dēvē garjati diṅ‍mukhēṣu carati svairaṁ kadambānilē ।</l>
<l>utkaṇṭhāyati ca pravarṣati ghanē dāśān dharā mūrcchati
prōnmathnanti manāṁsi māṁsalamiladdīrghāndhakārāḥ kṣapāḥ ॥ 22 ॥</l></lg></b>
<p><b>varṣāvasitiryathā—</b></p>
<b><lg><l>mūlē lōlakarīrakandalaghanāḥ kāṇḍē tataḥ pāṇḍavaḥ
kiñcinmēduramaṇḍalē paruṣi ca prauḍhāsthirūḍhatvacaḥ ।</l>
<l>agrē sūcchritapatraṣaṇḍagahanāḥ saṁpratyamī prāvr̥ṣi
kṣīṇāyāṁ haritō haranti halināṁ cakṣūṁṣi bālēkṣavaḥ ॥ 23 ॥</l></lg></b>
<p>yathā vā—(kirātā. 4. 24)</p>
<b><lg><l>vipāṇḍubhirglānatayā payōdharaiśacyutācirābhāguṇahēmadāmabhiḥ ।</l>
<l>iyaṁ kadambānilabharturatyayē na digvadhūnāṁ kr̥śatā na rājatē ॥ 24 ॥</l></lg></b>
<p><b>(1.4 śarat)</b></p>
<p><b>(śarat)sandhiryathā—</b></p>
<b><lg><l>unmagnavañjulahatāni vanāpagānāmāś‍yānaśaivalataraṅgitasaikatāni ।</l>
<l>nimnāvaśēṣasalilāni manō haranti rōdhāṁsi haṁsapadamudritakardamāni ॥ 25 ॥</l></lg></b>
<p>yathā vā—</p>
<b><lg><l>nadyō vahanti kuṭilakramayuktaśuktirēkhāṅkabālapulinōdarasup‍takr̥ṣṭāḥ/kūrmāḥ ।</l>
<l>ētāstaraṅgi—tanu—tōyapalāyamānamīnānusārivakadantakarālapā/phālāḥ ॥</l></lg></b>
<p><b>śaratpravr̥ttiryathā—</b></p>
<b><lg><l>avatarati ghanātyayaḥ kimanyad vikasitakañjamakēsarāvataṁsaḥ ।</l>
<l>parisarapulinēṣu nimnagānāṁ sapadi samāgatarājahaṁsayūthaḥ ॥ 27 ॥</l></lg></b>
<pb n="940"/>
<p>yathā vā—(dhva. 47)</p>
<b><lg><l>haṁsānāṁ ninadēṣu yaiḥ kabalitairāsajyatē kūjatā—
manyaḥ kō'pi kaṣāyakaṇṭhaluṭhanādāghargharō nisvanaḥ ।</l>
<l>tē	saṁpratyakaṭhōravāraṇavadhūdantāṅkuraspardhinō
niryātāḥ kamalākarēṣu bisinīkandāgrimagranthayaḥ ॥ 28 ॥</l></lg></b>
<p><b>śaratprauḍhiryathā</b>—(dhva. 1. 13 lōcanē)</p>
<b><lg><l>aindraṁ dhanuḥ pāṇḍupayōdharēṇa śarad dadhanā''rdranakhakṣatābham ।</l>
<l>prasādayantī sakalaṅkaminduṁ tāpaṁ ravērabhyadhikaṁ cakāra ॥ 29 ॥</l></lg></b>
<p>yathā vā—</p>
<b><lg><l>tīvraṁ ravistapati nīca ivāciraḍhyaḥ śrr̥ṅgaṁ rurustyajati mitramivākr̥tajñaḥ ।</l>
<l>tōyaṁ prasīdati munēriva cittavr̥ttiḥ kāmaṁ daridra iva śōṣamupaiti paṅkaḥ ॥ 30 ॥</l></lg></b>
<p><b>śaradavasitiryathā—</b></p>
<b><lg><l>kēdāra ēva kalamāḥ pariṇāmanagrāḥ prācīnamāmalakamarghati pākanīlam ।</l>
<l>ūrvārukaṁ sphuṭati nirgatagarbhagandhamamlībhavanti ca jarattrīpuṣīphalāni ॥ 31 ॥</l></lg></b>
<p>yathā vā—</p>
<b><lg><l>tiktādhivāsānyadhunā purāṇamāñjiṣṭhacēlacchavidhūsarāṇi ।</l>
<l>alambusāyāḥ kusumāni sīmni lōlanti mandaṁ marudāhr̥tāni ॥ 32 ॥</l></lg></b>
<p><b>(1. 5 hēmantaḥ)</b></p>
<p><b>śaraddhēmantasandhiryathā—</b></p>
<b><lg><l>māṣairmāṁsalitāṁ tilaistilakitāṁ stragdhūsarāṁ dhūsarai—
rvallīṁ dūrataraṁ nimīladavaṭāṁ vāṭairvr̥tāṁ vrīhibhiḥ ।</l>
<l>kārpāsōddhr̥ṣitāmudārakavanōdārāṁ kulutthākulā—
mastōpadravakōdravāmiha mahīṁ dr̥ṣṭ‍vā janō nandati ॥ 33 ॥</l></lg></b>
<p>yathā vā—</p>
<b><lg><l>kvāpi	pratyagrapākakramakapiśanamanmañjarībhārabhugna—
vrihistambābhirāmāḥ, kvacidaruṇaguṇaśrēṇibhiḥ, śōṇabhāsaḥ ।</l>
<l>ētāścētāṁsi saṁpratyadhivasati bhuvaḥ kvāpi nīrandhranīlaṁ
prōdyad‍gōdhūmasūcīcayaharitarucaḥ	kāmamutkaṇṭhayanti ॥ 34 ॥</l></lg></b>
<pb n="941"/>
<p><b>hēmantōtpatti</b>ryathā—</p>
<b><lg>
<l>dvitramucukundamukulas‍tricaturakusumaḥ kramēṇa lavalīṣu ।</l>
<l>pañcaṣaphalinīkalikō	jayati	himarturnavāvataraḥ ॥ 35 ॥</l>
</lg></b>
<p>yathā vā—</p>
<b><lg>
<l>praviralaphalinīvanaprasūnaḥ	kusumitakundasugandhigandhavāhaḥ ।</l>
<l>guṇamasamajayaṁ cirāya lēbhē viralatuṣārakaṇastuṣārakālaḥ ॥ 36 ॥</l>
</lg></b>
<p><b>hēmantaprauḍhi</b>ryathā—</p>
<b><lg>
<l>tirayati taraṇiṁ svaḥśarkarālī karālī
sarati	saralayāmāḥ	saṁpratīmāstriyāmāḥ ।</l>
<l>navanibiḍakucōṣmōpāsanābhiryuvāna—
staruṇataranimajjajjānayō	mānayanti ॥ 37 ॥</l>
</lg></b>
<p>yathā vā—</p>
<b><lg>
<l>virahavidhuramutkaṁ lōkamutkampayantī navanibiḍajaḍim‍nā haimanīyaṁ himānī ।</l>
<l>jayati paramamastraṁ jaitramēkaṁ bhavārēradhirajani janīnāṁ pūjyakarmā kucōṣmā ॥ 38 ॥</l>
</lg></b>
<p><b>hēmantāvasiti</b>ryathā—</p>
<b><lg>
<l>iha hi vahati kāmaṁ kāmakōdaṇḍayaṣṭirdramiḍayuvatigaṇḍaś‍yāmikāṁ kōśakāraḥ ।</l>
<l>ciracitadalaraktā barhikaṇṭhīpalāṇḍuḥ sphurati ca rucimattā parvaṇāṁ puṇḍrakasya ॥ 39 ॥</l>
</lg></b>
<p>yathā vā—</p>
<b><lg>
<l>śālicchēdasamr̥ddhahālikagr̥hā saṁmr̥ṣṭanīlōtpala—
s‍nigdhaś‍yāmayavaprarōhanivahavyādīrghasīmōdarāḥ	।</l>
<l>mōdantē parivr̥ttadhēnvanaḍuhacchāyā palālairnavaiḥ
saṁsiktadhvanadikṣuyantramukharā grāmā guḍāmōdinaḥ ॥ 40 ॥</l>
</lg></b>
<p>(<b>6. śiśiraḥ</b>)</p>
<p><b>hēmantaśiśirasandhi</b>ryathā—</p>
<b><lg>
<l>ajña/aṅga—sthaulyaśvayathubhiṣajaḥ saurabhēyaprajānāṁ
vānti svairaṁ sarasijavanavyādhayō gandhavāhāḥ ।</l>
<l>yē	tanvanti	praśithilabhujāliṅgitaprēyasīnāṁ
sadyō	yūnāṁ	surataviratāvardhanārīśvaratvam ॥ 41 ॥</l>
</lg></b>
<pb n="942"/>
<p>yathā vā—</p>
<b><lg>
<l>kampantē kapayō bhr̥śaṁ kr̥śajaḍaṁ gō'jāvikaṁ glāyati
śvā cullīkuharōdaraṁ kṣaṇamapi kṣip‍tō'pi naivōjjhati ।</l>
<l>śītārtivyasanāturaḥ punarayaṁ dīnō janaḥ kūrmavat
svānyaṅgāni śarīra ēva hi nijē nihnōtumākāṅkṣati ॥ 42 ॥</l>
</lg></b>
<p><b>śiśirōtpatti</b>ryathā—</p>
<b><lg>
<l>bhāsā'rkasya hataprabhaṁ vikiraṇād dhūmāyamānaṁ manāṅ
nirvāṇaiḥ svajanāñcanād valayitaṁ svairbhasmanāṁ rāśibhiḥ ।</l>
<l>kiñcicchēṣaniśātuṣāramadhurasparśaṁ	gr̥hārdhāṅgaṇē
śayyōtthāyamiha vrajanti halināṁ bālāḥ kukūlānalam ॥ 43 ॥</l>
</lg></b>
<p>yathā vā—</p>
<b><lg>
<l>abhinavavadhūrōṣasvāduḥ	karīṣatanūnapādasaralajanāślēṣakrūrastuṣārasamīraṇaḥ ।</l>
<l>galitavibhavasyājñēvādya dyutirmasr̥ṇā ravērvirahavanitāvaktraklaibyaṁ bibharti niśākaraḥ ॥</l>
</lg></b>
<p><b>śiśiraprōḍhi</b>ryathā—</p>
<b><lg>
<l>dairghyādatra niśāṁ himaikasuhr̥dāṁ sīmānamāsēduṣō—
rmānagranthirabhīṣṭayōrvighaṭatē gāḍhō'pi sāyantanaḥ ।</l>
<l>prātaḥ kiñca rataśramārpitatr̥ṣaḥ sītkārakāraṁ payaḥ
pāyaṁ pāyamupānamanti lalanāḥ prakrāntadantagraham ॥ 45 ॥</l>
</lg></b>
<p>yathā vā—</p>
<b><lg>
<l>rātrirvicitrasuratōcitayāmadairghyā caṇḍō marud vahati kuṅkumapaṅkasādhyaḥ ।</l>
<l>kalyasthitirdviguṇatūlapaṭā kimanyadarhanti cātra vitatāgarudhūpadhūmāḥ ॥ 46 ॥</l>
</lg></b>
<p><b>śiśirāvasiti</b>ryathā—</p>
<b><lg>
<l>pānē'mbhasōḥ surasanīrasayōrna bhāti sparśakriyāsu tuhinānalayōrna cātra ।</l>
<l>nō durbhagāsubhagayōḥ parirambhaṇē ca nō sēvanē ca śaśibhāskarayōrviśēṣaḥ ॥ 47 ॥</l>
</lg></b>
<p>yathā vā—</p>
<b><lg>
<l>āślēṣiṇaḥ pr̥thutaraklamaśītaśītāmāyāminīṁ ghanamudō rajanīṁ yuvānaḥ ।</l>
<l>ūrvōrmuhurvalanabandhanasandhilōlapādāntasaṁvalitatūlapaṭāḥ	svapanti ॥ 48 ॥</l>
</lg></b>
<pb n="943"/>
<p>(<b>2. upakaraṇam</b>)</p>
<p>upakaraṇānyanantāni,	mālyāṅgarāgānulēpana—candana—vastratāmbūlābharaṇamadirā—
mandiratalpadīpadhūpādibhēdāt । tatra</p>
<p><b>mālyaṁ</b> yathā—(kusaṁ. 3.53)</p>
<b><lg>
<l>aśōkanirbhartsitapadmarāgamākr̥ṣṭahēmadyuti karṇikāram ।</l>
<l>muktākalāpīkr̥tasindhuvāraṁ vasantapuṣpābharaṇaṁ vahantī ॥ 49 ॥</l>
</lg></b>
<p>yathā vā—(kusaṁ. 3.55)</p>
<b><lg>
<l>srastāṁ nitambādavalambamānā padē padē kēsaradāmakāñcīm ।</l>
<l>nyāsīkr̥tāṁ sthānavidā smarēṇa dvitīyamaurvīmiva kārmukasya ॥ 50 ॥</l>
</lg></b>
<p><b>aṅgarāgō</b> yathā—(kusaṁ. 7.9)</p>
<b><lg>
<l>tāṁ lōdhrakalkēna hr̥tāṅgatailāmāś‍yānakālēyakr̥tāṅgarāgām ।</l>
<l>vāsō vasānābhiṣēkayōgyaṁ nāryaścatuṣkābhimukhīmanaiṣuḥ ॥ 51 ॥</l>
</lg></b>
<p>yathā vā—(raghu. 6.60)</p>
<b><lg>
<l>pāṇḍyō'yamaṁsārpitalambahāraḥ klr̥p‍tāṅgarāgō haricandanēna ।</l>
<l>ābhāti bālātapalip‍tasānuḥ sanirjharōdgāra ivādrirājaḥ ॥ 52 ॥</l>
</lg></b>
<p><b>anulēpanaṁ</b> yathā—(māmā. 1.40)</p>
<b><lg>
<l>gharmāmbhōvisaravivartanairidānīṁ mugdhākṣyāḥ parijanacāru/vāra—sundarīṇām ।</l>
<l>tatprātirvihitavicitrapatralēkhāvaidagdhyaṁ	jahati	kapōlakuṅkumāni ॥ 53 ॥</l>
</lg></b>
<p>yathā vā—(kusaṁ. 7.15)</p>
<b><lg>
<l>vinyastaśuklāguru	cakruraṅgaṁ	gōrōcanāpatravibhaktamasyāḥ ।</l>
<l>sā cakravākāṅkitasaikatāyāḥ trisrōtasaḥ kāntimatītya tasthau ॥ 54 ॥</l>
</lg></b>
<p><b>vastraṁ</b> yathā—(kusaṁ. 3.54)</p>
<b><lg>
<l>āvarjitā kiñcidiva stanābhyāṁ vāsō vasānā taruṇārkarāgam ।</l>
<l>prakīrṇapuṣpastabakāvanamrā	sañcāriṇī	pallavinī	latēva ॥ 55 ॥</l>
</lg></b>
<p>yathā vā—(kusaṁ. 7.11)</p>
<b><lg>
<l>sā	maṅgalas‍nānaviśuddhagātrī	gr̥hītapatyudgamanīyavastrā ।</l>
<l>nirvr̥ttaparjanyajalābhiṣēkā pravr̥tta/praphulla—kāśā vasudhēva rējē ॥ 56 ॥</l>
</lg></b>
<pb n="944"/>
<p><b>tāmbūlaṁ</b> yathā—</p>
<b><lg>
<l>ārdrakramukamāpāṇḍu	patraṁ	nāgarakhaṇḍakam ।</l>
<l>drāviḍīvaktramityēva jaitraṁ tatra manōbhuvaḥ ॥ 57 ॥</l>
</lg></b>
<p>yathā vā—</p>
<b><lg>
<l>patraṁ	nāgarakhaṇḍamārdrasubhagaṁ	pūgīphalaṁ	phālayaḥ
karpūrasya ca yatra kō'pi caturastāmbūlayōgakramaḥ ।</l>
<l>dēśaḥ kērala ēṣa kēlisadanaṁ dēvasya cētōbhuvaḥ—
staṁ dr̥ṣṭ‍vā kuru kōmalāṅgi ! saphalē drāghīyasī lōcanē ॥ 58 ॥</l>
</lg></b>
<p><b>abhāraṇaṁ</b> yathā—(kusaṁ. 1.42)</p>
<b><lg>
<l>kaṇṭhasya tasyāḥ stanabandhurasya muktākalāpasya ca nistalasya ।</l>
<l>anyōnyaśōbhājananād babhūva sādhāraṇō bhūṣaṇabhūṣyabhāvaḥ ॥ 59 ॥</l>
</lg></b>
<p>yathā vā—(māgha. 3.5)</p>
<b><lg>
<l>tasyōllasatkāñcanakuṇḍalāgrapratyup‍tagārutmatarat‍nabhāsā ।</l>
<l>avāpa bālyōcitanīlakaṇṭhapiñchāvacūḍākalanāmivōraḥ ॥ 60 ॥</l>
</lg></b>
<p><b>madirā</b> yathā—(māgha. 10.3)</p>
<b><lg>
<l>krāntakāntavadanapratibimvē	bhag‍nabālasahakārasugandhau ।</l>
<l>svāduni praṇaditālini śītē nirvavāra madhunīndriyavargaḥ ॥ 61 ॥</l>
</lg></b>
<p>yathā vā—(kirātā. 9.55)</p>
<b><lg>
<l>svāditaḥ svayamathaidhitamānaṁ lambhitaḥ priyatamaiḥ saha pītaḥ ।</l>
<l>āsavaḥ pratipadaṁ pramadānāṁ naikarūparasatāmiva bhējē ॥ 62 ॥</l>
</lg></b>
<p><b>mandiraṁ</b> yathā—(mēgha. 73)</p>
<b><lg>
<l>tatrāgāraṁ	dhanapatigr̥hādu/nurēṇāsmadīyaṁ
dūrāllakṣyaṁ	sarapatidhanuścāruṇā	tōraṇēna ।</l>
<l>yasyōdyānē kr̥takatanayaḥ kāntayā vardhitō mē
hastaprāpyastabakanamitō	bālamandāravr̥kṣaḥ ॥ 63 ॥</l>
</lg></b>
<p>yathā vā—(mēgha. 63)</p>
<b><lg>
<l>vidyutvantaṁ lalitavanitāḥ sēndracāpaṁ sacitrāḥ
saṅgītāya	prahatamurajāḥ	s‍nigdhagambhīraghōṣam ।</l>
<l>antastōyaṁ	maṇimayabhuvastuṅgamabhraṁlihāgrāḥ
prāsādāstvāṁ tulayitumalaṁ yatra taistairviśēṣaiḥ ॥ 64 ॥</l>
</lg></b>
<pb n="945"/>
<p><b>talpaṁ</b> yathā—(kusaṁ. 8.82)</p>
<b><lg>
<l>tatra	haṁsadhavalōttaracchēdaṁ	jāhnavīpulinacārudarśanam ।</l>
<l>adhyaśēta śayanaṁ priyāsakhaḥ śāradābhramiva rōhiṇīpatiḥ ॥ 65 ॥</l>
</lg></b>
<p>yathā vā—(māgha. 10.39)</p>
<b><lg>
<l>sparśabhāji viśadacchavicārau kalpitē mr̥gadr̥śāṁ suratāya ।</l>
<l>sannatiṁ dadhati pēturajasraṁ dr̥ṣṭayaḥ priyatamē śayanē ca ॥ 66 ॥</l>
</lg></b>
<p><b>dīpō</b> yathā—</p>
<b><lg>
<l>niryatā parijanēna bōdhitaḥ pūryamāṇa/sphūrjamānarucirullasaddaśaḥ ।</l>
<l>drāvasaṁvalanamāṁsalō'dhikaṁ	dīpakaśca	madanaśca	didyutē ॥ 67 ॥</l>
</lg></b>
<p>yathā vā—(kusaṁ. 1.10)</p>
<b><lg>
<l>vanēcarāṇāṁ vanitāsakhānāṁ darīgr̥hōtsaṅganiṣaktabhāsaḥ ।</l>
<l>bhavanti yatrauṣadhayō rajanyāmatailapūrāḥ suratapradīpāḥ ॥ 68 ॥</l>
</lg></b>
<p><b>dhūpō</b> yathā—(kusaṁ. 7.14)</p>
<b><lg>
<l>dhūpōṣmaṇā tyājitamārdrabhāvaṁ kēśāntamantaḥkusumaṁ tadīyam ।</l>
<l>paryākṣipat kācidudārabandhaṁ dūrvāvatā pāṇḍumadhūkadām‍nā ॥ 69 ॥</l>
</lg></b>
<p>yathā vā—(māgha. 9.52)</p>
<b><lg>
<l>nijapāṇipallavatalaskhalanādabhināsikāvivaramutpatitaiḥ ।</l>
<l>aparā parīkṣya śanakairmumudē mukhavāsamāsyakamalaśvasitaiḥ ॥ 70 ॥</l>
</lg></b>
<p>(<b>3. itihāsaśravaṇam</b>)</p>
<p><b>itihāsaśravaṇaṁ</b> yathā—(kirātā. 5.33)</p>
<b><lg>
<l>asminnagr̥hyata pinākabhr̥tā salīlamābaddhavēpathuradhīravilōcanāyāḥ ।</l>
<l>vinyastamaṅgalamahauṣādhirīśvarāyāḥ srastōragapratisarēṇa karēṇa pāṇiḥ ॥ 71 ॥</l>
</lg></b>
<p>yathā vā—</p>
<b><lg>
<l>apētavyāhāraṁ	dhutavividhaśilpavyatikaraṁ
karasparśārambhapragalitadukūlāntaśayanam	।</l>
<l>muhurbaddhōtkampaṁ diśi diśi muhuḥ prēritadr̥śō—
rahalyāsutrāmṇōḥ	kṣaṇikamiha	tatsaṅgatamabhūt ॥ 72 ॥</l>
</lg></b>
<pb n="946"/>
<p>(<b>4. dēśaḥ</b>)</p>
<p>dēśastvanēkadhā, grāmapattanōpavanakāntāraparvatasarasīsaritsarassamudravāpīdīrghikā—
dibhēdāt । tatra <b>grāmaramaṇīyatā</b> yathā—</p>
<b><lg>
<l>ābhōginaḥ kimapi saṁprati vāsarāntē sampannaśālikhalapallavitōpaśalyāḥ ।</l>
<l>grāmāstuṣārabharabandhuragōmayāg‍nidhūmāvalīvalayamēkhalinō	haranti ॥ 73 ॥</l>
</lg></b>
<p>yathā vā—</p>
<b><lg>
<l>iha hi sajalakulyālīnacillīpraphulla—
stabaka—śabalitōrustambakustumburūṇi ।</l>
<l>upavana navanīlīvāstuka — ś‍yāmalāni
klamamuparamayanti	grāmakacchasthalāni ॥ 74 ॥</l>
</lg></b>
<p><b>pattanaramaṇīyatā</b> yathā—</p>
<b><lg>
<l>śriyaḥ padaṁ dvāravatīti nām‍nā purī parītā lavaṇārṇavēna ।</l>
<l>astyāvr̥tēvāmararājadhānī nistriṁśanīlēna nabhassthalēna ॥ 75 ॥</l>
</lg></b>
<p>yathā vā—</p>
<b><lg>
<l>tridivapurasamr̥ddhispardhayā bhānti yasyāṁ surasadanaśikhāgrēṣvāgrahagranthinaddhāḥ ।</l>
<l>nabhasi pavanavēllatpallavairullasadbhiḥ paramamabhivahantyō vaibhavaṁ vaijayantyaḥ ॥ 76 ॥</l>
</lg></b>
<p><b>upavanaramaṇīyatā</b> yathā—(māmā. 6.19)</p>
<b><lg>
<l>gāḍhōtkaṇṭhakaṭhōrakēralavadhūgaṇḍāvapāṇḍucchadai—
stāmbūlīpaṭalaiḥ	pinaddhaphalitavyānamrapūgadrumāḥ ।</l>
<l>takkōlīphalajagdhamugdhavikiravyāhāriṇastabhda‍uvō
bhāgāḥ prōṅkhitamātuluṅgavr̥tayaḥ prēyō vidhāsyanti vām ॥ 77 ॥</l>
</lg></b>
<p>yathā vā—</p>
<b><lg>
<l>tāmbūlīnaddhamugdhakramukatarutalaprastarē	sānugābhiḥ
pāyaṁpāyaṁ kalācīkr̥takadaladalaṁ nārikēlīphalāmbhaḥ ।</l>
<l>sēṁvyantāṁ vyōmayātrāśramajalajayinaḥ sainyasīmantinībhi—
rdātyūhavyūhakēlīkalitakuhakuhārāvakāntā vanāntāḥ ॥ 78 ॥</l>
</lg></b>
<pb n="947"/>
<p><b>kāntāraramaṇīyatā</b> yathā—(naca. 5.39)</p>
<b><lg>
<l>mādyaddantikapōlayugmavigaladdānāmbusiktadrumāḥ
krīḍatkrōḍakulārdhacarvita—patanmustā—rasāmōdinaḥ	।</l>
<l>antassusthitapānthamantharamarullōlallatāmaṇḍapāḥ
kasyaitā na haranti hanta hr̥dayaṁ vindhyasthalībhūmayaḥ ॥ 79 ॥</l>
</lg></b>
<p>yathā vā—</p>
<b><lg>
<l>imāstā	vindhyādrēḥ	śukaharitavaṁśīvanaghanāḥ
bhuvaḥ	krīḍālōladviradavadanārugṇataravaḥ ।</l>
<l>latākuñjē	yāsāmupanadi	rataklāntaśabarī—
kapōlasvēdāmbhaḥparicayanudō	vānti	marutaḥ ॥ 80 ॥</l>
</lg></b>
<p><b>parvataramaṇīyatā</b> yathā—(māmā. 9.5)</p>
<b><lg>
<l>ayamabhinavamēghaś‍yāmalōttuṅgasānurmadamukhamayūrīmuktasaṁsaktakēkaḥ ।</l>
<l>śakuniśabalanīḍānōkahas‍nigdhavarṣmā vikirati br̥hadaś‍mā parvataḥ prītimakṣṇōḥ ॥ 81 ॥</l>
</lg></b>
<p>yathā vā—</p>
<b><lg>
<l>yē līlāvidhasākṣiṇō murajitaḥ kālārjitaś‍yāmikai—
rvr̥ṣṇīnāṁ ninadanti rukma‍caṣakairadyāpi vātō/pānōtsavam ।</l>
<l>dr̥ṣṭā raivatakasya kautukarasāt tē yasya sēnācaraiḥ
pratyak—sindhu—samīra—tāḍana—raṇattālīvanāssānava ॥ 82 ॥</l>
</lg></b>
<p><b>sarasīramaṇīyatā</b> yathā—(māgha. 4.59)</p>
<b><lg>
<l>ētasminnadhikapayaśśriyaṁ vahantyaḥ saṁkṣōbhaṁ pavanabhuvā javēna nītāḥ ।</l>
<l>vālmīkērarahitarāmalakṣmaṇānāṁ sādharmyaṁ dadhati girāṁ mahāsarasyaḥ ॥ 83 ॥</l>
</lg></b>
<p>yathā vā—</p>
<b><lg>
<l>bakōṭāḥ(?) pañcā/ pānthānāmiha hi sarasīsīm‍ni sarasā/tā—
mamī	nētrānandaṁ	dadhati	caraṇācōditamukhāḥ ।</l>
<l>dhunānā	mūrdhānaṁ	galabila—lasatsphāraśaphara—
sphuratpucchānaccha—vyatikara—sabāṣpāruṇadr̥śaḥ	॥ 84 ॥</l>
</lg></b>
<p><b>saridramaṇīyaṁ</b>(yatā) yathā—(urāca. 2.21)</p>
<b><lg>
<l>iha samadaśakuntākrāntavānīravīrutprasavasurabhiśītasvacchatōyā vahanti ।</l>
<l>phalabharapariṇāmaś‍yāmajambūnikuñjaskhalanamukharabhūrisrōtasō nirjhariṇyaḥ ॥ 85 ॥</l>
</lg></b>
<pb n="948"/>
<p>yathā vā—</p>
<b><lg>
<l>iha	bahulavisarpad‍vālukālaṅghivallī—
valayaharitakī/tīrakṣētralēkhā	vahanti ।</l>
<l>dinapariṇatimajjatpāmarīpīnatuṅga —
stanataralitabaddhāḥ(ndhā'')sannatōyāssravantyaḥ ॥ 86 ॥</l>
</lg></b>
<p><b>sarōramaṇīyatā</b> yathā—</p>
<b><lg>
<l>tr̥ṣā kimiti tāmyasi vraja manāgidānīmitaḥ
sthitaḥ pathikasīmani tvamasi māravīṇāṁ bhuvām ।</l>
<l>na paś‍yasi puraḥ sphuracchapharajālahēlāvala—
ttaraṅgarimārci(rji)tatridaśamārgamagrē	saraḥ ॥ 87 ॥</l>
</lg></b>
<p>yathā vā—(urāca. 1.31)</p>
<b><lg>
<l>ētasmin	madakalamallikākṣapakṣavyādhūtasphuradurudaṇḍapuṇḍarīkāḥ ।</l>
<l>bāṣpāmbhaḥparipatanōdgamāntarālē saṁdr̥ṣṭāḥ kuvalayinō mayā vibhāgāḥ ॥ 88 ॥</l>
</lg></b>
<p><b>samudraramaṇīyatā</b> yathā—</p>
<b><lg>
<l>niḥśvāsairadhivāsitā madhuripōḥ kalpāntanidrāsu yē
yairmanthaśramamantharāḥ phaṇipatērdhautāḥ phaṇābhittayaḥ ।</l>
<l>tē'mī	kuñjarakumbhapīṭhaluṭhanakṣōbhōc‍calacchīkarāḥ
kallōlāḥ kulaśailakōṭivikaṭāḥ strōtaḥpatēḥ pātu vaḥ ॥ 89 ॥</l>
</lg></b>
<p>yathā vā—</p>
<b><lg>
<l>mīlattālītamālastabakatarutalasrastarasrastacañcad—
guñjākāñcīkalāpaprakaṭītaśabarīmōhanaspaṣṭadhārṣṭyā	।</l>
<l>yēnāmucyanta mōcā—likuca—kavacitāḥ prāñcaṭā(?) pratyudīcīṁ
kr̥cchrāducchrāyakūjatkuraraparabhūtāḥ	paścimāmbhōdhikacchāḥ ॥ 90 ॥</l>
</lg></b>
<p><b>vāpīramaṇīyatā</b> yathā—(mēgha. 74)</p>
<b><lg>
<l>vāpī	cāsmin	marakataśilābaddhasōpānamārgā
haimaiḥ	sphītā	vikacakamalaidīṁrghavaiḍūryanālaiḥ ।</l>
<l>yasyāstōyē kr̥tavasatayō mānasaṁ sannikr̥ṣṭaṁ
nādhyāsyanti vyapagataśucastvāmapi prēkṣya haṁsāḥ ॥ 91 ॥</l>
</lg></b>
<pb n="949"/>
<p>yathā vā—</p>
<b><lg>
<l>āpātamātrarasikē ! sarasīruhasya kiṁ bījamarpayasi mandiravāpikāyām ।</l>
<l>kālaḥ kalirjagadidaṁ na kr̥tajñamajñē ! sthitvā hariṣyati tavaiva mukhasya lakṣmīm ॥ 92 ॥</l>
</lg></b>
<p><b>dīrghikāramaṇīyatā</b> yathā—(raghu. 16.46)</p>
<b><lg>
<l>dinē dinē śaivalavantyadhastāt sōpānaparvāṇi vimuñcadambhaḥ ।</l>
<l>uddaṇḍapadmaṁ gr̥hadīrghikāṇāṁ nārīnitambadvayasaṁ babhūva ॥ 93 ॥</l>
</lg></b>
<p>yathā vā—(kāsūvr̥. 3.2.13)</p>
<b><lg>
<l>pr̥ṣṭhēṣu śaṅkhaśakalacchaviṣu cchadānāṁ rājībhiraṅkitamalaktakalōhinībhiḥ ।</l>
<l>gōrōcanāharitababhrubahiḥpalāśam āmōdatē kumudamambhasi dīrghikāyāḥ ॥ 94 ॥</l>
</lg></b>
<p>(<b>5. kālaḥ</b>)</p>
<p>kālō'pyanēkadhā, rātridivārkōdayapūrvāh‍ṇamadhyaṁdināparāh‍ṇasāyāhnāstamayasandhyā—
niśāmukha—tamaḥ—pradōṣacandrōdayacandrikāniśīthāpararātrarātriparāvr̥ttiprabhātādibhēdāt ।</p>
<p>tatra <b>rātri</b>ryathā—</p>
<b><lg>
<l>nīyantē	divasapratap‍takaṭakagrāvōṣmagāḍhak‍vatha—
tprārambhāḥ pathikaiḥ klamavyuparamattāpā girigrāmakē ।</l>
<l>naidāghyē kamalāgrakuḍ‍malabhidaḥ paścārdhaśītānila—
pratyāśvastamayūranādasubhagā daṇḍōdarā rātrayaḥ ॥ 95 ॥</l>
</lg></b>
<p>yathā vā—</p>
<b><lg>
<l>viṣvagvātavikīrṇaśīkarakaṇāsārāḥ sphurad—vidyut—
statkālapratibuddhakētakaśikhāgaṇḍō/gandhōpadigdhāmbarāḥ ।</l>
<l>dātyūhaprasarapraṇāditadiśaḥ	pānthapriyāṇāmamū—
runmathnanti manāṁsi māṁsalaghanadhvānōttarā rātrayaḥ ॥ 96 ॥</l>
</lg></b>
<p><b>divasō</b> yathā—</p>
<b><lg>
<l>tānyētāni	śikhaṇḍitāṇḍavagurūnambhōdharāmbarē
tanvānāni dināni nūnamamr̥tasyandīni vandāmahē ।</l>
<l>udgāḍhā	navanīlanīrajadr̥śāmatyantamāyāsinō
bhidyantē svayamēva yēṣu viṣamā mānagrahagranthayaḥ ॥ 97 ॥</l>
</lg></b>
<pb n="950"/>
<p>yathā vā—(śāku. 1.3)</p>
<b><lg>
<l>subhagasalilāvagāhāḥ	pāṭalasaṁsargisurabhivanavātāḥ ।</l>
<l>pracchāyasulabhanidrāḥ	divasāḥ	pariṇāmaramaṇīyāḥ ॥ 98 ॥</l>
</lg></b>
<p><b>arkōdayō</b> yathā—</p>
<b><lg>
<l>ayamudayati mudrābhañjanaḥ padminīnāmudayagirivanālībālamandārapuṣpam ।</l>
<l>virahavidhurakōkadvandvabandhurvibhindan kupita—kapikapōla—krōḍatāmrastamāṁsi ॥ 99 ॥</l>
</lg></b>
<p>yathā vā—</p>
<b><lg>
<l>samadataruṇahuṇīgaṇḍaśōṇasya pūṣṇastaralitatimirāṇāṁ tējasāmudgamēna ।</l>
<l>atijaraṭhakusumbhīkēsarōd‍gāḍharāgas‍napita iva tadānīmujjvalō jīvalōkaḥ ॥ 100 ॥</l>
</lg></b>
<p><b>pūrvāh‍ṇō</b> yathā—</p>
<b><lg>
<l>ādau pārṣṇiprahāradviguṇitatarasastiryagutkṣip‍tatuṇḍān
paścāt kr̥ṣṭaiḥ khalīnairlaghulalitapadaṁ nartayantasturaṅgān ।</l>
<l>tvatsēvōtkarṣatarṣādahamahamikayā sampatantyaś‍vavārāḥ
kārpāsairvāravāṇaiḥ parivr̥tavapuṣō vāhayōgyā mahīṣu ॥ 101 ॥</l>
</lg></b>
<p>yathā vā—</p>
<b><lg>
<l>niryāti	prathamapracāracalitasphāradhvanaḍḍiṇḍima—
trastādhōraṇadūranāśitagajēnāyaṁ	nabhōvartmanā ।</l>
<l>abhradvāja(ra)ghanāntadōlitakaraḥ svarvāhinīṁ gāhituṁ
rōdhastāḍana—kēli—rugṇa—radana—grāmā'śrirairāvaṇaḥ ॥ 102 ॥</l>
</lg></b>
<p><b>madhyāhnō</b> yathā—</p>
<b><lg>
<l>madhyē paṅkini palvalasya viluṭhan pōtrī nayatyātapā—
nuṣṇālurnibhr̥taṁ	hr̥dēṣu	mahiṣaḥ	śaivālamabhyasyati ।</l>
<l>ākīrṇōṣadhimūla—śīta—surabhiśvāsānilāndōlana—
prakṣīṇōṣmaṇi	līyatē	vanagiriśvabhrōdarē	śalyakaḥ ॥ 103 ॥</l>
</lg></b>
<p>yathā vā—(vikra. 2.22)</p>
<b><lg>
<l>uṣṇāluḥ śiśirē niṣīdati tarōrmūlālavālē śikhī
nirbhidyōpari karṇikārakusumānyāsēvatē ṣaṭ‍padaḥ ।</l>
<l>tap‍taṁ vāri vihāya tīranalinīṁ kāraṇḍavaḥ sēvatē
krīḍāvēś‍mani caiṣa pañjaraśukaḥ klāntō jalaṁ yācatē ॥ 104 ॥</l>
</lg></b>
<pb n="951"/>
<p><b>aparāh‍ṇō</b> yathā—(kusaṁ. 8.33)</p>
<b><lg>
<l>sthānamāhnikamapāsya dantinaḥ sallakīviṭapabhaṅgavāsitam ।</l>
<l>āvibhātacaraṇāya gr̥h‍ṇatē vāri vāriruharuddhaṣaṭ‍padam ॥ 105 ॥</l>
</lg></b>
<p>yathā vā—(kusaṁ. 8.35)</p>
<b><lg>
<l>uttaranti vinikīrya palvalaṁ gāḍhapaṅkamativāhitātapāḥ ।</l>
<l>daṁṣṭriṇō vanavarāhayūthayā daṣṭabhaṅgurabisāṅkurā iva ॥ 106 ॥</l>
</lg></b>
<p><b>sāyāhnō</b> yathā—</p>
<b><lg>
<l>bhartā'sau mahasāṁ vikāsarabhasōttānāṅkapaṅkēruha—
prasthānāruṇamaṇḍalaṁ śikhariṇaṁ pratyañcamabhyasyati ।</l>
<l>ānim‍nōnnatabhāgapuñjitaghanacchāyātapacchēdabhr̥t
prauḍhadvīpi—navīna—carmajaraṭhaṁ pr̥ṣṭhaṁ ca jātaṁ bhuvaḥ ॥ 107 ॥</l>
</lg></b>
<p>yathā vā—(kirātā. 9.6)</p>
<b><lg>
<l>kāntadūtya iva kuṅkumatāmrāḥ sāyavarṇanamabhitvarayantyaḥ ।</l>
<l>sādaraṁ dadr̥śirē vanitābhiḥ saudhajālapatitā ravibhāsaḥ ॥ 108 ॥</l>
</lg></b>
<p><b>sūryā(stamayō)</b> yathā—(bārā. 3.10)</p>
<b><lg>
<l>māñjiṣṭhīkr̥tapaṭṭasūtrasadr̥śaḥ	pādānayaṁ	puñjaya—
nnadhyastācalalambinīṁ pariṇatiṁ svairaṁ grahagrāmaṇīḥ ।</l>
<l>vātyācakravivartitāmbujarajaś‍chatrāyamāṇaḥ	kṣaṇaṁ
kṣīṇajyōtiritō'pyayaṁ sa bhagavānambhōnidhau majjati ॥ 109 ॥</l>
</lg></b>
<p>yathā vā—</p>
<b><lg>
<l>vēdayat padamavēdayad vadhūrbōdhayat kumudamabjamardayat ।</l>
<l>rātrimānayadaharnayad balād bimbamambaramaṇēravāñcati ॥ 110 ॥</l>
</lg></b>
<p><b>sandhyā</b> yathā—</p>
<b><lg>
<l>gharmatviṣi sphuritarat‍naśikhā/lākramēṇa mōrērnitambakaṭakānavagāhamānē ।</l>
<l>valgatturaṅgakhuracūrṇitapadmarāgadhūlīva pāta—lalitōllasati sma sandhyā ॥ 111 ॥</l>
</lg></b>
<p>yathā vā—</p>
<b><lg>
<l>dik‍kāminīvadanakuṅkumapaṅkacarcā	cakrāṅganāhr̥dayadāhadavānalarciḥ ।</l>
<l>sandhyā rarāja gaganāntaratōyarāśivālapravālamukurāṅkurakōmalaśrīḥ ॥ 112 ॥</l>
</lg></b>
<pb n="952"/>
<p><b>niśāmukhaṁ</b> yathā—</p>
<b><lg>
<l>sandhyāṁśukandalitapāṭalapuṣpakōśabālēndusūcikuṭilōdarakēsaraṁ	ca ।</l>
<l>saṁnyastamastabakamāṁsalamūlabhāgamākāśakiṁśukamakāśata vāsarāntē ॥ 113 ॥</l>
</lg></b>
<p>yathā vā—</p>
<b><lg>
<l>k‍vāpyastādridarīṣu pūṣṇi patitē sāndhyē ca dhām‍ni kramāt
kiñcitkiñcidudañcati pratikalaṁ mandāsu dr̥kchaktiṣu ।</l>
<l>ētāḥ pak‍va—parūṣaka—cchavimuṣaḥ pūrvaṁ tatastvāyatā
jāyantē tamasā diśaḥ pariṇamajjambūphalaś‍yāmalāḥ ॥ 114 ॥</l>
</lg></b>
<p><b>tamō</b> yathā—</p>
<b><lg>
<l>jyōtiṣāṁ pathi ca diṅ‍mukhēṣu ca kṣmātalē ca girikandarāsu ca ।</l>
<l>paś‍ya kēnacidiva prasāryatē kāminīcikuramēcakaṁ tamaḥ ॥ 115 ॥</l>
</lg></b>
<p>yathā vā—</p>
<b><lg>
<l>saṅkētabandhurviṭanartakīnāṁ	niḥṣyandasandarbha	ivāmbarasya ।</l>
<l>purandhrimmillavinīta/lavarṇō niśāndhakāraḥ pibatīva viśvam ॥ 116 ॥</l>
</lg></b>
<p><b>pradōṣō</b> yathā—</p>
<b><lg>
<l>ayaṁ	līlāgārēṣvadhikabahulō	dhūmavalayaḥ
śanaiḥ ś‍yāmārambhē pratanu timiraṁ māṁsalayati ।</l>
<l>ihaitē	dīpāśca	prasr̥tasaralāṁśupratisarāḥ
kramāducchidyantē	drutakanakakāntipratibhuvaḥ ॥ 117 ॥</l>
</lg></b>
<p>yathā vā—(vikra. 3.2)</p>
<b><lg>
<l>utkīrṇāṁ iva vāsayaṣṭiṣu niśālidrālasā barhiṇō
dhūpairjālavinirgatairvalabhayaḥ	saṁdigdhapārāvatāḥ ।</l>
<l>ācāraprayataḥ sapuṣpabaliṣu sthānēṣu cārciṣmatīḥ
sandhyāmaṅgalavartikā vibhajatē śuddhāntavr̥ddhō janaḥ ॥ 118 ॥</l>
</lg></b>
<p><b>candrōdayō</b> yathā—(kirātā. 9.23)</p>
<b><lg>
<l>dīpayannatha nabhaḥ kiraṇaughēḥ kuṅkumāruṇapayōdharagauraḥ ।</l>
<l>hēmakumbha iva pūrvapayōdhērunmamajja śanakaistuhināṁśuḥ ॥ 119 ॥</l>
</lg></b>
<pb n="953"/>
<p>yathā vā—</p>
<b><lg>
<l>udgarbhahūṇataruṇīramaṇōpamardabhug‍nōnnatastananivēśanibhaṁ	himāṁśōḥ ।</l>
<l>bimbaṁ kaṭhōrabisakāṇḍakaḍāragaurairviṣṇōḥ padaṁ prathamamagrakarairvyanakti ॥ 120 ॥</l>
</lg></b>
<p><b>candrikā</b> yathā—</p>
<b><lg>
<l>stanabhuvi	navabhā/hāratārakāntirmalayajapatralatāruciḥ	kapōlō ।</l>
<l>vicakilakalikākalāpakalpaḥ śirasi virājati candrikā vadhūnām ॥ 121 ॥</l>
</lg></b>
<p>yathā vā—</p>
<b><lg>
<l>dikkāminīvadanacandanacūrṇamuṣṭis‍trailōkyamandiramanōharasaudhabhittiḥ	।</l>
<l>hr̥ṣyanmanōharavipāṇḍarahāsakāntirjyōts‍nā śaśāṅkasitakīrttirivōllāsa ॥ 122 ॥</l>
</lg></b>
<p><b>niśīthō</b> yathā—</p>
<b><lg>
<l>kapālē mārjāraḥ paya iti॰ ॥ 123 ॥</l></lg></b> (pr̥. 582)
<p>yathā vā—(pr̥. 627)</p>
<b><lg>
<l>sakhi ! sa vijitō vīṇādyūtē kayā'pi parastriyā
paṇitamabhavat tābhyāṁ tasmin niśālalitaṁ dhruvam ।</l>
<l>kathamitarathā	śēphālīṣu	skhalatkusumāsvapi
sthitavati nabhōmadhyē'pīndau priyēṇa vilamvyatē ॥ 124 ॥</l>
</lg></b>
<p><b>apararātrō</b> yathā—(māgha. 11.6)</p>
<b><lg>
<l>kṣaṇaśayitāvibuddhāḥ	kalpayantaḥ	prayōgā—
nudadhimahati rājyē kāvyavad durvibhāgē/ durvigāhē ।</l>
<l>gahanamaparātra—prāp‍ta—buddhi—prasādāḥ
kavaya	iva	mahīpāścintayantyarthajātam ॥ 125 ॥</l>
</lg></b>
<p>yathā vā—(māgha. 11.4)</p>
<b><lg>
<l>praharakamapanīya svaṁ nididrāsatōc‍caiḥ pratipadamupahūtaḥ kēnacijjāgr̥hīti ।</l>
<l>muhuraviśadavarṇāṁ nidrayā śūnyaśūnyāṁ dadadapi giramantarbudhyatē nō manuṣyaḥ ॥ 126 ॥</l>
</lg></b>
<p><b>rātriparāvr̥tti</b>ryathā—(māgha. 10.91)</p>
<b><lg>
<l>iti madamadanābhyāṁ rāgiṇaḥ spaṣṭarāgādanavaratarataśrīsaṅginastānavēkṣya ।</l>
<l>abhajata parivr̥ttiṁ sā'tha paryastahastā rajaniravanatēndurlajjayā'dhōmukhīva ॥ 127 ॥</l>
</lg></b>
<pb n="954"/>
<p>yathā vā—(māgha. 11.9)</p>
<b><lg>
<l>anunayamagr̥hītvā vyājasup‍tā parācī rutamatha kr̥kavākōstāramākarṇya kalyē ।</l>
<l>kathamapi parivr̥ttā nidrayā'ndhā kila strī mukulitanayanaivāśliṣyati prāṇanātham ॥ 128 ॥</l>
</lg></b>
<p><b>prabhātaṁ</b> yathā—(bārā. 7.1)</p>
<b><lg>
<l>tārāṇāṁ tagaratviṣāṁ parikaraḥ saṁkhyēyaśēṣaḥ sthitaḥ
spardhantē'starucaḥ pradīpakaśikhāḥ sārddhaṁ haridrāṅkuraiḥ ।</l>
<l>tantrastambhitapāradadravajaḍō jātaḥ pragē candramāḥ
paurastyaṁ ca purāṇaśīdhumadhuracchāyaṁ nabhō vartatē ॥ 129 ॥</l>
</lg></b>
<p>yathā vā—</p>
<lg>
<l>stōkastōkamamūbhirambaratalē tārābhirastaṁ gataṁ॰ ॥ 130 ॥</l></lg> (<b>pr̥. 646</b>)
<b><lg>
<l>r̥tūpakaraṇairēbhiritihāsōpavarṇanaiḥ	।</l>
<l>dēśakālōsēvābhiścittajanmā pradīpyatē ॥ 131 ॥</l>
</lg></b>
<b><lg>
<l>nātaḥ	parataraṁ	puṣpadhanuṣastīkṣṇamāyudham ।</l>
<l>r̥tūpakaraṇādīnāṁ	yadētad	rāmaṇīyakam ॥ 132 ॥</l>
</lg></b>
<b><lg>
<l>r̥turupakaraṇaṁ tathētihāsaḥ kathitamidaṁ saha dēśakālabhēdaiḥ ।</l>
<l>pr̥thaganabhihitaṁ	kalāvicāraprabhr̥tikamalpamathōpadarśayāmaḥ ॥ 133 ॥</l>
</lg></b>
<p>(<b>6. kalāvicāraḥ —64</b>)</p>
<p>tatra catuṣṣaṣṭirmūlakalāḥ । tāsu</p>
<p>karmāśrayāś‍caturviṁśatiḥ	24</p>
<p>dyūtāśrayāḥ viṁśatiḥ	20</p>
<p>	tatō nirjīvāḥ	(15)</p>
<p>	sajīvāḥ	(5)</p>
<p>śayanōpacārikyaḥ ṣōḍaśa	16</p>
<p>catasra uttarakalā	04</p>
<p>	64 iti <b>catuṣṣaṣṭiḥ</b> ।</p>
<p>āsvēva avāntarakalānāṁ śatāni pañcāṣṭādaśōttarāṇi svaśāstravihitaprapañcāt
tānīha na pratanyantē, gauravabhayāt । mūlakalāstu saṁkṣēpata udāhriyantē ।</p>
<pb n="955"/>
<p>(<b>mūlakalāḥ catuṣṣaṣṭiḥ</b>)</p>
<p>tatra —</p>
<p><b>6.1. karmāśrayāstāvad</b>— gītaṁ, vāditraṁ, nr̥ttaṁ, nāṭyaṁ, citraṁ, pustakarma, patracchēdyaṁ,
lipijñānaṁ, vacanakauśalaṁ, vaicakṣaṇyaṁ, mālyavidhiḥ, gandhayuktiḥ, āsvādya—
vidhānaṁ, rañjanajñānaṁ, rat‍naparīkṣā, sīvyam, upakaraṇakriyā, ājīvajñānaṁ,
tiryagyōnicikitsitaṁ, māyākr̥taṁ, pāṣaṇḍasamayajñānaṁ, krīḍākauśalaṁ, saṁvāhanaṁ,
śarīrasaṁskārakauśalamiti । atha—</p>
<p>(<b>6.2 dyutāśrayāḥ</b>)</p>
<p><b>nirjivadyūtāśrayāḥ</b> — āyaprāp‍tiḥ, (rakṣā/) akṣavidhānaṁ, rūpasaṅkhyā,
kriyāmārgaḥ, jīvagrahaṇaṁ, nayajñānaṁ, karaṇajñānaṁ, citrācitravidhiḥ, gūḍharāśiḥ,
tulyābhighāraḥ, kṣipragrahaṇam, anuprāp‍tiḥ, lēkhāsmr̥tyanukramaḥ, chalavyāmōhanaṁ,
grahaṇā/ glahādānamiti ।</p>
<p>(<b>sajīvadyūtāśrayāḥ</b>) <b>sajīvaḥ</b> anāśrayastu — upasthāpanavidhiḥ buddhaṁ, tataṁ, gataṁ,
nr̥ttamiti ।</p>
<p>6.3 atha <b>śayanōpacārikyaḥ</b> — strīpuruṣabhāvagrahaṇam, (svarāga/) anurāgaprakāśanaṁ,
pratyaṅgadānaṁ, nakhadantayōrvicārau, nīvīsraṁsanaṁ, guhyasparśānulōmyaṁ, paramārthakauśalaṁ,
harṣaṇaṁ, samānārthatā, kr̥tārthaprōtsāhanaṁ, mr̥dukrōdhapravartanaṁ, kruddhaprasādanaṁ,
sup‍tāparityāgaḥ, caramasvāpavidhiḥ, guhyagūhanamiti ।</p>
<p>(<b>6.4 uttarakalāḥ</b>)</p>
<p><b>uttarakalāḥ</b> — sāśrupātaṁ ramaṇasya vīkṣaṇaṁ, svayaṁ śapathakriyā, prasthitānugamanaṁ,
punarnirīkṣaṇamiti ।</p>
<p>athaitāsāmudāhāraṇāni । tatra—</p>
<p>(<b>6.1 karmāśrayasāsu —24</b>)</p>
<p><b>1. gītaṁ</b> yathā— <b>vilāsamasr̥ṇōllasanmulalōladōḥkandalī॰ ॥ 134 ॥</b> (pr̥. 457)</p>
<p><b>2. vāditraṁ</b> yathā—</p>
<b><lg>
<l>nādhanyaiḥ kṣaṇadāvirāmamadhurāḥ kiñcid‍‌vinidrālasa—
śrōtraiḥ	savraṇamugdhacāraṇavadhūdantacchadāyasinaḥ ।</l>
<l>śrūyantē	mr̥dupītavaktramarutaḥ	paurāṇagītikrama—
syālōlāṅguliruddhamuktasuṣiraśrēṇīravā	vēṇavaḥ ॥ 135 ॥</l>
</lg></b>
<pb n="956"/>
<p><b>3. nr̥ttaṁ</b> yathā—</p>
<b><lg>
<l>sadyastāṇḍavitabhru vibhramavalad vyālōladōḥkandalī—
hēlōdañcitapīvararastanayugaṁ	prēṁkhatkaṭākṣacchadam ।</l>
<l>kiñcitkuñcitapādāpadmamavatāt	tallāsyalīlāyitaṁ
pārvatyāḥ purataḥ kalāgamagurōḥ khaṇḍēnducūḍāmaṇēḥ ॥ 136 ॥</l>
</lg></b>
<p><b>4. nāṭyaṁ</b> yathā—</p>
<b><lg>
<l>bāhūtkṣēpasamullasatkucataṭaṁ	prāntasphuṭatkañcukaṁ
gambhīrōdaranābhimaṇḍalagalatsvēdāvalīvibhramam	।</l>
<l>rudrāṇyā	mahiṣāsuravyatikaravyāyāmaramyaṁ	vapuḥ
paryastāvadhi sandhibandhuralasatkēśōc‍cayaṁ pātu vaḥ ॥ 137 ॥</l>
</lg></b>
<p><b>5. citraṁ</b> yathā—</p>
<b><lg>
<l>tvadālēkhyē	kautūhalataralatanvīviracitē
vidhāyaikā cakraṁ racayati suparṇāsutamapi ।</l>
<l>atha	svidyatpāṇistvaritamapamr̥jyaitadaparā
karē pauṣpaṁ cāpaṁ, makaramupariṣṭāc‍ca likhati ॥ 138 ॥</l>
</lg></b>
<p><b>6. pustakarma</b> yathā—(māgha. 3.51)</p>
<b><lg>
<l>cikraṁsayā kr̥trimapatripaṅktēḥ kapōtapālīṣu nikētanānām ।</l>
<l>mārjāramapyāyataniścalāṅgaṁ yasyāṁ janaḥ kr̥trimamēva mēnē ॥ 139 ॥</l>
</lg></b>
<p><b>7. patracchēdyaṁ</b> yathā—</p>
<b><lg>
<l>niṣpannastilakō'yamēṇanayanē !	prāyēṇa	(kāstūrikā)—
mēṣā patralatāsya tasya sadr̥śī kiṁ nāma nō nirmitā ? ।</l>
<l>yasyāśāvijayē himādrimabhitaḥ sainyē sa X X tha X X
ga ga ga priyairiti bhaṭī(?) lōkasya bhūrjēḥ(?) tvabhūt ॥ 140 ॥</l>
</lg></b>
<p><b>8. lipijñānaṁ</b> yathā—</p>
<b><lg>
<l>śarvāṇīśivayōrlalāṭamabhitaḥ kastūrikāḥ mūrdhajaiḥ
nyastā maṇḍanakauśalād vijayayā vāṇī padaiścāṭubhiḥ ।</l>
<l>anyōnyānunanayaprapañcamadhurā	dr̥ś‍yātmadarśōdarē
varṇālī vidhinirmitākṣarataticchāyā sukhāyāstu vaḥ ॥ 141 ॥</l>
</lg></b>
<pb n="957"/>
<p><b>9. vacanakauśalaṁ</b> yathā—</p>
<b><lg>
<l>janaḥ	puṇyairyāyājjaladhijalabhāvaṁ	jalamuca—
stathā'vasthaṁ cainaṁ nidadhatu śubhaiḥ śuktivadanē ।</l>
<l>tatastāṁ śrēyōbhiḥ pariṇatimasau vindati yayā
ruciṁ tanvan pīnastani ! hr̥di tavāyaṁ viluṭhati ॥ 142 ॥</l>
</lg></b>
<p><b>10. vaicakṣaṇyaṁ</b> yathā—</p>
<b><lg>
<l>śubhē ! kō'yaṁ vr̥ddhō, gr̥haparivr̥ḍhaḥ, kiṁ tava pitā ?
na, mē bhartā rātrau vyavahitadr̥gatyantabadhiraḥ ।</l>
<l>hu huṁ huṁ śrāntō'haṁ śiśiyiṣurihauvāpavarakē
k‍va yāminyāṁ yāsi, svapihi nanu nirdaṁśamaśakē ॥ 143 ॥</l>
</lg></b>
<p><b>11. mālyavidhi</b>ryathā—(kirātā. 8.37)</p>
<b><lg>
<l>priyēṇa saṁgr̥hya vipakṣasannidhāvupāhitāṁ vakṣasi pīvarastanē ।</l>
<l>srajaṁ na kācid vijahau jalāvilāṁ vasanti hi prēmṇi guṇā na vastuni ॥ 144 ॥</l>
</lg></b>
<p><b>12. gandhayukti</b>ryathā—(kusaṁ. 1.9)</p>
<b><lg>
<l>kapōlakaṇḍūḥ karibhirvinētuṁ vighaṭṭitānāṁ saraladrumāṇām ।</l>
<l>yatra srutakṣīratayā prasūtaḥ sānūni gandhaḥ surabhīkarōti ॥ 145 ॥</l>
</lg></b>
<p><b>13. āsvādyavidhānaṁ</b> yathā—</p>
<b><lg>
<l>anatitaralabandhasvēdamadyādigandhaś‍calanaraṭanalōlas‍nēhasīmantinīnām ।</l>
<l>adr̥ḍhadahanapākaṁ sthālikānāmudañcan madayati hr̥dayāntarmāṁsalō māṁsagandhaḥ ॥ 146 ॥</l>
</lg></b>
<p><b>14. rañjanavidhānaṁ(/jñānaṁ)</b> yathā 1—(rāghavaḥ)</p>
1. <b><lg><l>sahi ṇō puhāi paripīḍiassa malamaggaṇipaḍḍiō gahiō ।</l>
<l>kattē aṇōvia sutthō vahai hasirī pōparā . . . ssa (?) ॥ 147 ॥</l>
</lg></b>
2. <b><lg><l>sahiṇōcuhāihaparipīḍiā sabalasaṁgaṇimāṁ gaṇiyaṁ ।</l>
<l>ēgahyikaṁ tē aṇō piaddhōvaha iha sirīsōmarā॰sa ॥ 148 ॥</l></lg></b> (jōśēraḥ)
<!-- NOTES pg.957!-->
1. udāharaṇāryyā rāghavajōśērayōrvibhinnapāṭhā ।
<pb n="958"/>
<p><b>15. rat‍naparīkṣā</b> yathā—</p>
<b><lg>
<l>dvau vajravarṇauṁ jagatīpatīnāṁ sad‍‌vipratiṣṭhau na tu sārvajanyau ।</l>
<l>yasya . . . śōṇō, yō vā . . . haridrārasasannikāśaḥ ? ॥ 149 ॥1</l>
</lg></b>
<p><b>16. sīvyaṁ</b> yathā—</p>
<b><lg>
<l>bāhū bālaviśālatārdhakarayōḥ kaṇṭhaḥ sa gōṣṭhē mukhē
pādārdhēṣu jhaṣāḥ phaṇōgravaṇayōḥ(?) pr̥ṣṭhaṁ kaṭāntarbhuvi(dhi ?) ।</l>
<l>kr̥tyaṁ tairiti kañcukaṁ racayatā manyē mahalakṣi(kṣmi ?) tē
nikṣip‍taḥ	kucakumbhayōrbhagavatā	bhargēṇa	kumbhāvapi(?) ॥ 150 ॥</l>
</lg></b>
<p><b>17. upakaraṇakriyā</b> yathā—</p>
<b><lg>
<l>uṣṇīṣō . . . . . . vakṣasi sphārahāraḥ
kāñcīgēhē(dēśē ?) ma(mra ?) dīyaḥ parikaravasanaṁ, jānunōryōgapaṭṭaḥ ।</l>
<l>ḍōlālīlāsu dēvyā saha gagana . . laṅghanē dīrgharajju—
rjīyādē(vaṁ ?) . . vinaikōpakaraṇa . vāsukiḥ śaṅkarasya ॥ 151 ॥2</l>
</lg></b>
<p><b>18. ājīvajñānaṁ</b> yathā—(māmā. 3.11)</p>
<b><lg>
<l>śāstrē pratiṣṭhā sahajaśca bōdhaḥ prāgalbhyamabhyastaguṇā ca vāṇī ।</l>
<l>kālāvabōdhaḥ pratibhānavattvamētē guṇāḥ kāmadughāḥ kriyāsu ॥ 152 ॥</l>
</lg></b>
<p><b>19. tiryagyōnicikitsitaṁ</b> yathā—</p>
<b><lg>
<l>yadiha yasya niyāmakamauṣadhē pavanapittakaphēṣu viṣāṇinām ।</l>
<l>tamiha tēna yutaḥ śamayatyasāvamr̥tatulyabalaḥ khalu gugguluḥ ॥ 153 ॥</l>
</lg></b>
<!-- NOTES pg=958!-->
1. 'sad‍vi॰=yadbhiḥ pra.'—HOS, jōśēra ।
sāmudrikā atra dhyānaṁ dadyuḥ । cūrṇamiśraṇēna haridrā raktāyatē । ēvamidaṁ paṭhyēta—
<b>dvau vajravarṇau jagatīpatīnāṁ bhuvi prasiddhau na tu sārvajanyau ।
yatrōpamānaṁ	prathamasya	śōṇaś‍cūrṇāharidrārasasannikāśaḥ ॥ 149 ॥</b>
2. ēvamivēdaṁ paṭhyēta—
<b>uṣṇīṣō mūrdh‍ni sārdhaṁ śiśuśaśikalayā vakṣasi sphārahāraḥ,
kāñcīdēśē	mradīyaḥ	parikaravasanaṁ	jānunōryōgapaṭṭaḥ ।
dōlālīlāsu dēvyā saha gaganatalōllaṅghanē dīrgharajju—
rjīyādēkō hi sarvōpakaraṇakalanō vāsukiḥ śaṅkarasya ॥ 151 ॥</b>
<pb n="959"/>
<p><b>20. māyākr̥taṁ</b> yathā—(bhaṭṭi. 14.1)</p>
<b><lg>
<l>tatō daśāsyaḥ smaravihvalātmā cāraprakāśīkr̥taśatruśaktiḥ ।</l>
<l>vimōhya māyāmayarāmamūrdh‍nā sītāmanīkaṁ prajighāya yōddha‍um ॥ 154 ॥</l>
</lg></b>
<p><b>21. pāṣāṇḍasamayajñānaṁ</b> yathā—(māmā. 5.1)</p>
<b><lg>
<l>ṣaḍadhika—daśanāḍīcakramadhya—sthitā—tmā
hr̥di	vinihitarūpaḥ	siddhidastadvidāṁ	yaḥ ।</l>
<l>avicalitamanōbhiḥ	sādhakairmr̥gyamāṇaḥ
sa jayati pariṇaddhaḥ śaktibhiḥ śaktināthaḥ ॥ 155 ॥</l>
</lg></b>
<p><b>22. krīḍākauśalaṁ</b> yathā—(amaru. 19)</p>
<b><lg>
<l>ēkatrāsanasaṁsthitē	priyatamē	paścādupētyādarā—
dēkasyā nayanē pidhāya vihitakrīḍānubandhacchalaḥ ।</l>
<l>tiryagvakritakandharaḥ sapulakaḥ prēmōllasanmānasā—
mantarhāsalasatkapōlaphalakāṁ dhūrtō'parāṁ cumbati ॥ 156 ॥</l>
</lg></b>
<p><b>23. saṁvāhanaṁ</b> yathā—</p>
<b><lg>
<l>kadalatalaniṣaṇṇaṁ vartma — viśrāntihētō—
rvrajati	janakaputrītyāśayā	(paryyayēṇa)1 ।</l>
<l>agaṇitanijakhēdaḥ	sādhusaṁvāhanābhiḥ
paricarati ca hr̥ṣyan lakṣmaṇō rāmabhadram ॥ 157 ॥</l>
</lg></b>
<p><b>24. śarīrasaṁskārakauśalaṁ</b> yathā—(kusaṁ. 7.9)</p>
<b><lg>
<l>tāṁ lōdhrakalkēna hr̥tāṅgatailāmāś‍yānakālēyakr̥tāṅgarāgām ।</l>
<l>vāsō vasānāmabhiṣēkayōgyaṁ nāryaścatuṣkābhimukhaṁ vyanaiṣuḥ ॥ 158 ॥</l>
</lg></b>
<p>(<b>6.2 dyutāśrayāsu—20</b>)</p>
<p>(nirjīvadyūtāśrayāḥ —15)</p>
<p><b>25. āyaprāp‍ti</b>ryathā—</p>
<b><lg>
<l>dyūtaṁ dēvi ! ramē, kimasti ? vr̥ṣabhō, nā'yaṁ kṣamaḥ ka(va)rṣaṇē
candrō'yaṁ, kimanēna ? bhūṣaṇamidaṁ, khaṇḍēna kiṁ bhūṣyatē ? ।</l>
<!-- NOTES pg=959!-->
1. vāsasaḥ pallōvēnēti jō.rā.
<pb n="960"/>
<l>nāgō'yaṁ śubhalōcanē, ! paśupatē ! mr̥tyuḥ kathaṁ gr̥hyatā—
mitthaṁ	śaṅkaraśailarājatanayāsañjalpitaṁ	pātu	vaḥ ॥ 159 ॥</l>
</lg></b>
<p><b>26. rakṣā/akṣavidhānaṁ</b> yathā—</p>
<b><lg>
<l>utsēvakaṁ vighātaṁ ca X X X danvaṁ(?) tathā ।</l>
<l>rājñō dāyē dāyē vicita X X X kūpam(?) ॥ 160 ॥</l>
</lg></b>
<p><b>27. (rūpa ?)saṁkhyā</b> yathā—</p>
<b><lg>
<l>siaṇucaṁpaṇē kahaṁ viḍhālisaṁsaapāsaṭṭhijalarā
araṁkahōmahuṁ	nisihicauddhahapālōsauttāria ।</l>
<l>aṁkahō ga ga tuhiṁdaṇḍāhipadasahiujāṇa jāṇahimajja—
ṇiṭṭhaajjavākikkuramamikariṁcaṁtīsapāiṭṭha(?)	॥ 161 ॥</l>
</lg></b>
<p><b>28. kriyāmārgō</b> yathā—</p>
<b><lg>
<l>kacaṭatapayaśākhyaiḥ sap‍tavargaiḥ samētaṁ suvinihitapadārthaiḥ sap‍tagaṁ nābhisaṁsthaiḥ ।</l>
<l>sahr̥dayajanahr̥dyaṁ kūpaśāstraṁ pravakṣyē viṭapaṭukapaṭānāṁ yōṣitāṁ krīḍanāya ॥</l>
</lg></b>
<p><b>29. jīvagrahaṇaṁ</b> yathā—</p>
<b><lg>
<l>mantrī kōṇacatuṣkaṁ tu najaḥ/gajaḥ sāgraṁ tadēva tu ।</l>
<l>rathō dṇḍasthitaṁ hanyāt bahiḥkōṇāṣṭakaṁ hayaḥ ॥ 163 ॥</l>
</lg></b>
<p><b>30. nayajñānaṁ</b> yathā—</p>
<b><lg>
<l>gajāśvau yadi labhyētē dāhamēkāṁ parityajēt ।</l>
<l>mantriṇāṁ vājisaṁyuktaṁ kēcidicchanti naukayā ॥ 164 ॥</l>
</lg></b>
<p><b>31. karaṇajñānaṁ</b> yathā—</p>
<b><lg>
<l>ṇaciāṇāēlasac‍cē apēlayagāra X X latīē vīsatthō ।</l>
<l>addhi avarāviāivaa tīē maēṇa sac‍caviō ॥ 165 ॥</l>
</lg></b>
<p><b>32. citrācitravidhi</b>ryathā—</p>
<b><lg>
<l>gamē naṣṭē caraṁ kuryāc‍carē naṣṭē ca sāhasam ।</l>
<l>sāhasasya	paribhraṁśē	kuryāllumpacaluṁpacaḥ ॥ 166 ॥</l>
</lg></b>
<p><b>33. gūḍharāśi</b>ryathā—</p>
<b><lg>
<l>tāmraparṇītaṭē	yasya	prāvartyata	vadhūjanaiḥ ।</l>
<l>dyūtaṁ	mauktikapuñjēṣu	vidrumā	hāragōpanaiḥ ॥ 167 ॥</l>
</lg></b>
<pb n="961"/>
<p><b>34. tulyābhighārō</b> yathā—</p>
<b><lg>
<l>muṣṭyā mudgaṁ kṣipati bhavataḥ sā samājē'pi yūnāṁ
svidyatpāṇiḥ spr̥śāti kamalāṁ madhyamētyaṅguliṁ tē ।</l>
<l>tvāṁ na brūtē viditamapi sā yat samānābhighāra—
dyūtē tanvī tadalamamunā tac‍caritrāśayā naḥ ॥ 168 ॥</l>
</lg></b>
<p><b>35. kṣipragrahaṇaṁ</b> yathā—</p>
<b><lg>
<l>tathā gr̥hītastanvaṅgyā vijayōpārjitaḥ paṇaḥ ।</l>
<l>yathā dhanyādharōṣṭhēna haritēti jitaṁ mayā ॥ 169 ॥</l>
</lg></b>
<p><b>36. anuprāp‍ti</b>ryathā—</p>
<b><lg>
<l>āślēṣē prathamaṁ kramēṇa vijitē hr̥dyē'dharasyārpaṇē
kēlīdyūtavidhau paṇaṁ priyatamē kāntāṁ punaḥ pr̥cchati ।</l>
<l>sāntarhāsaniruddhasaṁbhr̥tarasōdbhēdasphuradgaṇḍayā
svairaṁ śāravisāraṇāya nihitaḥ svēdāmbugarbhaḥ karaḥ ॥ 170 ॥</l>
</lg></b>
<p><b>37. lēkhāsmr̥tyanukramō</b> yathā—</p>
<b><lg>
<l>ārōpayasi mudhā kiṁ nāhamabhijñā tvadaṅagasaṅgasa ।</l>
<l>divyaṁ	varṣasahastraṁ	sthitvaivaṁ	yuktamabhidhātum ॥ 171 ॥</l>
</lg></b>
<p><b>38. chalavyāmōhanaṁ</b> yathā—</p>
<b><lg>
<l>ēkēnābhyadhikēna yāmyahamatha dyūtē catuṣkē'ś‍manā (?)
jñātēnābhyadhikē'pi vā tava jayō vāhyāṁ(?) girērnandini ! ।</l>
<l>anyūnānadhikē punaḥ paṇa iti vyāmōhayan vāka‍chalai—
rdvāvāvāmadhigantumadritanayādyūtē	haraḥ	pātu	vaḥ ॥ 172 ॥</l>
</lg></b>
<p><b>39. grahaṇā/glahādānaṁ</b> yathā—</p>
<b><lg>
<l>kō'yaṁ bhāmini ! bhūṣaṇaṁ, kitava ! tē śōṇaḥ kathaṁ ? kuṅa‍kumāt॰ ॥ 173 ॥</l></lg></b> (dra.10.110)
<p>(sajīvadyūtāśrayāḥ —5)</p>
<p><b>40. upasthānavidhi</b>ryathā—</p>
<b><lg>
<l>tvatkāṅkakāravijayē	tava	rāma !	laṅkā
sītā	ca	tē	punariyaṁ	bhavatastu	dārāḥ ।</l>
<pb n="962"/>
<l>matkāṅkakāravijayē	tu	mamādhipatyaṁ
tasyāṁ ca tē puri kalatrajanē ca tasmin ॥ 174 ॥1</l>
</lg></b>
<p><b>41. buddhaṁ</b> yathā—(māgha. 8.32)</p>
<b><lg>
<l>mugdhatvādavidita—kaitavaprayōgā gacchantyaḥ sapadi parājayaṁ taruṇyaḥ ।</l>
<l>tāḥ kāntaiḥ saha karapuṣkarēritāmbuvyātyukṣīmabhisaraṇaglahāmadīvyan ॥ 175 ॥</l>
</lg></b>
<p><b>42. tataṁ</b> yathā—</p>
<b><lg>
<l>sakhi ! sa vijitō vīṇādyūtē kayā'pyaparastriyā॰ ॥ 176 ॥</l></lg></b> (pr̥. 953)
<p><b>43. gataṁ</b> yathā—</p>
<b><lg>
<l>āghūrṇaṁśca gatāgataiḥ pratirudhaṁ krāmannasau glāhatē
tiryātyē ca catuṣkakōṇagatayōrmadhyē na yūnō yudhā ।</l>
<l>yāvatyājimanud‍gatō'yamaparairiṣṭaglahāvāp‍tayē
paś‍yaiṇākṣi ! samāhvayairupavadhugrāmyō janaḥ krīḍati ॥ 177 ॥ 2</l>
</lg></b>
<p><b>44. nr̥ttaṁ</b> yathā—(mēgha. 73)</p>
<b><lg>
<l>tasyōpāntē sphaṭikaphalakā kāñcanī vāsayaṣṭi—
rmūlē	baddhā	maṇibhiranatiprauḍhavaṁśaprakāśaiḥ ।</l>
<l>tālaiḥ śiñjadvalayasubhagairnartitaḥ kāntayā mē
yāmadhyāstē divasavigamē nīlakaṇṭhaḥ suhr̥d vaḥ ॥ 178 ॥</l>
</lg></b>
<p>(<b>6.3 śayanōpacārikyaḥ —16</b>)</p>
<p><b>45. strīpuruṣabhāvagrahaṇaṁ</b> yathā—(śāku. 2.11)</p>
<b><lg>
<l>abhimukhē mayi saṁhr̥tamīkṣitaṁ hasitamanyanimittakr̥tōdayam ।</l>
<l>vinayavāritavr̥ttiratastayā na vivr̥tō madanō na ca saṁvr̥taḥ ॥ 179 ॥</l>
</lg></b>
<p><b>46. svarāga(/anurāga)prakāśanaṁ</b> yathā— (gāsa. 3.54)</p>
<b><lg>
<l>taha sōṇhāē pulaiō daravaliāpaṁgatāraaṁ pahiō ।</l>
<l>jaha vāriō vi gharasāmiēṇa vasiō uvaṇivvaē ॥ 180 ॥</l>
</lg></b>
<lg>
<l>(tathā s‍nuṣayā pralōkitō daravalitāpāṅgatārakaṁ pathikaḥ ।</l>
<l>yathā vāritō'pi gr̥hasvāminā uṣita alindakē ॥)</l>
</lg>
<!-- NOTES pg=962!-->
1. rāmaṁ rāvaṇō vakti—tvad‌vijayē sarvaṁ tava, madvijayē punarmamē'ti । atra
tvatkāṅkakāra—matkāṅkakāra'—śabdau 'tava—mamā'—rthakau jñēyau ।
2. atra dyūtaparibhāṣāḥ kāś‍cidupanibaddhāḥ ।
<pb n="963"/>
<p><b>47. pratyaṅgadānaṁ</b> yathā—(kusaṁ. 8.14)</p>
<b><lg>
<l>sasvajē priyamurōnipīḍitā prārthitaṁ mukhamanēna nāharat ।</l>
<l>mēkhalāpraṇayalōlatāṁ gataṁ hastamasya śithilaṁ rurōdha sā ॥ 181 ॥</l>
</lg></b>
<p><b>48–49. nakhadantayōrvicārau</b> yathā—</p>
<b><lg>
<l>iyamadharavilag‍nā kāntadantapraṇālī hara़ti hr̥dayamāstāṁ kiṁ śramēṇāparēṇa ? ।</l>
<l>abhinavanakhalēkhālaṅ‍kr̥taṁ bāhumūlaṁ kathayasi kimu bālē ! bālabandhacchalēna ॥ 182 ॥</l>
</lg></b>
<p><b>50. nīvīsraṁsanaṁ</b> yathā—(kusaṁ. 8.4)</p>
<b><lg>
<l>nābhidēśanihitaḥ sakampayā śaṅkarasya rurudhē tayā karaḥ ।</l>
<l>tad‍dukūlamatha cābhavat svayaṁ dūramucch‍vasitanīvibandhanam ॥ 183 ॥</l>
</lg></b>
<p><b>51. guhyasparśānulōmyaṁ</b> yathā—(amaru. 101)</p>
<b><lg>
<l>kāntē talpamupāgatē vigalitā nīvī svayaṁ bandhanāt
tadvāsaḥ ślathamēkhalāguṇadhr̥taṁ kiñcinnitamvē sthitam ।</l>
<l>ētāvat sakhi ! vēdmi kēvalamahaṁ, tasyāṅgasaṅgē punaḥ
kō'sau ? kā'smi ? rataṁ nu kiṁ ? kathamiti svalpā'pi mē na smr̥tiḥ ॥ 184 ॥</l>
</lg></b>
<p><b>52. paramārthakauśalaṁ</b> yathā—(gāsa. 5.50)</p>
<b><lg>
<l>māmi ! sarisakkharāṇaṁ vi, attha(atthi)visēsō paappiavvāṇaṁ ।</l>
<l>ṇēhamaiāṇa	aṇṇō	aṇṇō	uvarōhabhaṇi/maiāṇaṁ ॥ 185 ॥</l>
</lg></b>
<lg>
<l>(mātulāni ! sadr̥śākṣarāṇāmapyartha(asti)viśēṣaḥ prajalpitavyānām ।</l>
<l>s‍nēhamayānāmanyō'nya	uparōdhabhaṇitā/mayānām ॥}</l>
</lg>
<p><b>53. harṣaṇaṁ</b> yathā—</p>
<b><lg>
<l>nāndīpadāni ratināṭakavigh‍naśāntāvājñākṣarāṇi paramāṇyathavā smarasya ।</l>
<l>daṣṭē'dharē praṇayinā vidhutāgrapāṇēḥ sītkāraśuṣkaruditāni jayanti nāryāḥ ॥ 186 ॥</l>
</lg></b>
<p><b>54. samānārthatā</b> yathā—(gāsa. 1.5)</p>
<b><lg>
<l>tāva c‍cia raisamaē mihuṇā/mahilā—ṇaṁ vibbhamā virāaṁti ।</l>
<l>jāva ṇa kuvalaadalasacchaaāi muulēṁti ṇaaṇāiṁ ॥ 187 ॥</l>
</lg></b>
<lg>
<l>(tāvadēva ratisamayē mithunānāṁ/mahilānāṁ vibhramā virājantē ।</l>
<l>yāvanna kuvalayadalasadr̥śāni mukulanti/mukulībhavanti nayanāni ॥)</l>
</lg>
<pb n="964"/>
<p><b>55. kr̥tārthaprōtsāhanaṁ</b> yathā—(māgha. 10.88)</p>
<b><lg>
<l>viśramārthamupagūḍhamajasraṁ yat priyaiḥ prathamaratyavasānē ।</l>
<l>yōṣitāmuditamanmathāmādau tad dvitīyasuratasya babhūva ॥ 188 ॥</l>
</lg></b>
<p><b>56. mr̥dukrōdhapravartanaṁ</b> yathā—(gāsa. 1.27)</p>
<b><lg>
<l>paṇaakuviāṇam̐ dōṇha vi aliapasuttāṇam̐ māṇaillāṇaṁ ।</l>
<l>ṇic‍calaṇiruddhaṇīsāsadiṇṇakaṇṇāṇa	kō	mallō ॥ 189 ॥</l>
</lg></b>
<lg>
<l>(praṇayakupitayōrdvayōrapyadalīkaprasup‍tayōrmānavatōḥ ।</l>
<l>niścalanirudvaniḥśvāsadattakarṇayōḥ	kō	mallaḥ ॥)</l>
</lg>
<p><b>57. kruddhaprasādanaṁ</b> yathā—(urāca. 3.37)</p>
<b><lg>
<l>asminnēva	latāgr̥hē	tvamabhavastanmārgadattēkṣaṇaḥ
sā haṁsaiḥ kr̥takautukā ciramabhūd gōdāvarīsaikatē ।</l>
<l>āyāntyā paridurmanāyitamiva tvāṁ vīkṣya baddhastayā
kātaryādaravindakuḍ‍malanibhō mugdhaḥ praṇāmāñjaliḥ ॥ 190 ॥</l>
</lg></b>
<p><b>58. sup‍tāparityāgō</b> yathā—(urā. 1.2)</p>
<b><lg>
<l>jr̥mbhāvijr̥mbhitadr̥śaḥ prathamaprabuddhalakṣmīkarāmburuhalālanalālasasya ।</l>
<l>gātrāpavr̥ttibharakharvitaśēṣamavyādavyāhataṁ murajitaḥ kr̥takaprasup‍tam ॥ 191 ॥</l>
</lg></b>
<p><b>59. caramasvāpavidhi</b>ryathā—(māgha. 11.13)</p>
<b><lg>
<l>avirataratakhēdāyāsajātaśramāṇāṁ caramamapi śayitvā pūrvamēva prabuddhāḥ ।</l>
<l>aparicalitagātrā kurvatē na priyāṇāmaśithilabhujacakrāślēṣabhēdaṁ taruṇyaḥ ॥</l>
</lg></b>
<p><b>60. guhyagūhanaṁ</b> yathā—(māgha. 10.82)</p>
<b><lg>
<l>prēkṣaṇīyakamiva kṣaṇamāsan hrītabhaṅguravilōcanapātāḥ ।</l>
<l>saṁbhramadrutagr̥hītadukūlacchādyamānavapuṣaḥ	suratāntāḥ ॥ 193 ॥</l>
</lg></b>
<p>(<b>6.4 uttarakalāḥ —4</b>)</p>
<p><b>61. sāśrupātaṁ ramaṇasya vīkṣaṇaṁ</b> yathā—(kirātā. 3.36)</p>
<b><lg>
<l>tuṣāralēśākulitōtpalābhē	paryaśruṇī	maṅgalabhaṅgabhīruḥ ।</l>
<l>agūḍhabhāvā'pi vilōkanē sā na lōcanē mīlayituṁ viṣēhē ॥ 194 ॥</l>
</lg></b>
<pb n="965"/>
<p><b>62. svayaṁ śapathakriyā</b> yathā—</p>
<b><lg>
<l>dhanyāḥ stha yāḥ kathapatha priyasaṁgamē'pi visrabdhacāṭukaśatāni ratāntarēṣu ।</l>
<l>nīvīṁ prati praṇihitaśca karaḥ priyēṇa sakhyaḥ ! śapāmi yadi kiñcidapi smarāmi ॥ 195 ॥</l>
</lg></b>
<p><b>63. prasthitānugamanaṁ</b> yathā—</p>
<b><lg>
<l>vanabhuvi saha patyā prasthitāṁ vīkṣyaṁ sītāṁ॰ ॥ 196 ॥</l></lg></b> (pr̥. 866)
<p><b>64. punarnirīkṣaṇaṁ</b> yathā—(śāku. 6.9)</p>
<b><lg>
<l>itaḥ pratyādēśāt svajanamanugantuṁ vyavasitā
gr̥hē tiṣṭhētyuc‍cairvadati guruśiṣyē gurusamē ।</l>
<l>punarduṣṭiṁ	bāṣpaprasarakaluṣāmarpitavatī
mayi krūrē yat, tat saviṣamiva śalyaṁ dahati mām ॥ 197 ॥</l>
</lg></b>
<p>(<b>7. vayaḥ</b>)</p>
<p><b>vayaḥ</b> avasthā tac‍caturdhā — <b>sandhiḥ, utpattiḥ, prauḍhiḥ atiprauḍhiśca</b> । tatra</p>
<p><b>1. sandhi</b>ryathā—</p>
<b><lg>
<l>ṇaaṇāṇa	kira	thaṇārubbhihatiujjarapahaṁavaḍaṁ ।</l>
<l>tāi asikkhaṁtipatīsāvalēavaaṇaṁ hōṁtataruṇīō ॥ 198 ॥</l>
</lg></b>
<lg>
<l>(nayanayōḥ ki ! stanōruhatirujjvalaprālambapaṭam ।</l>
<l>tadaśikṣitapatisāvalēpavacanaṁ	bhaviṣyattaruṇyaḥ ॥ ?)</l>
</lg>
<p>yathā vā—(bārā. 3.21)</p>
<b><lg>
<l>samantāt sābhōgaṁ na tu kucavibhāgāñcitamurō
nitambaḥ svāṁ lakṣmīmabhilaṣati nādyāpi labhatē ।</l>
<l>dr̥śōrlīlāmudrā sphurati ca na cātisthitimatī
tadasyāstāruṇyaṁ	prathamamavatīrṇaṁ vijayatē ॥ 199 ॥</l>
</lg></b>
<p><b>2. utpatti</b>ryathā—(kusaṁ. 1.31)</p>
<b><lg>
<l>asaṁbhr̥taṁ	maṇḍanamaṅgayaṣṭēranāsavākhyaṁ	karaṇaṁ	madasya ।</l>
<l>kāmasya puṣpavyatiriktamastraṁ bālyāt paraṁ sā'tha vayaḥ prapēdē ॥ 200 ॥</l>
</lg></b>
<pb n="966"/>
<p>yathā vā—(urāca. 6.35)</p>
<b><lg>
<l>tathā kiñcit kiñcit kr̥tamidamahōbhiḥ katipayai—
ryatētad	vistāristanamukulamāsīnmr̥gadr̥śaḥ ।</l>
<l>vayass‍nēhākūtavyatikaraghanō	yatra	madanaḥ
pragalbhavyāpāraścalati	hr̥di	mugdhaśca	vapuṣi	॥ 201 ॥</l>
</lg></b>
<p>3. <b>prauḍhi</b>ryathā—(kusaṁ. 1.40)</p>
<b><lg>
<l>anyōnyamutpīḍayadutpalākṣyāḥ stanadvayaṁ pāṇḍu tathā pravr̥ddham ।</l>
<l>madhyē tathā ś‍yāmamukhasya tasya mr̥ṇālasūtrāntaramapyagamyam ॥ 202 ॥</l>
</lg></b>
<p>yathā vā—(sūmu. 11)</p>
<b><lg>
<l>smitaparicitā	vr̥ttirvācāmapāṅgataraṅgitaṁ
nayanayugalaṁ pādanyāsō	nitambabharālasaḥ ।</l>
<l>ahaha	sutanōrlīlāsūtraiḥ	kr̥taṁ	padamaṅgakē
vahatu	madanaḥ	śōbhāmātraṁ	dhanurnanu	saṁprati ॥ 203 ॥</l>
</lg></b>
<p><b>4. atiprauḍhi</b>ryathā—</p>
<b><lg>
<l>udaramidamanindyaṁ	māninīśvāsalāvyaṁ
stanataṭapariṇāhō	dōrlatālēhyasīmā ।</l>
<l>sphurati ca vadanēndurdr̥kpraṇālīnipēya—
stadiha sr̥dr̥śi ! kalyāḥ kēlayō yauvanasya ॥ 204 ॥</l>
</lg></b>
<p>yathā vā—</p>
<b><lg>
<l>vahatu dhanurasaṅgādaikṣavaṁ vaiṇavaṁ vā praharatu ca pr̥ṣatkaiḥ kausumairāyasairvā ।</l>
<l>tadapi makarakēturmūrdh‍ni dhanvīśvarāṇāmiyamiha yuvabhāvaṁ yāvadaṅgīkarōti ॥</l>
</lg></b>
<p>(<b>8. vayasyōpadēśaḥ</b>)</p>
<p><b>vayasyōpadēśō</b> yathā—</p>
<b><lg>
<l>vayaṁ vaktuṁ mithyā madhuramavidhēyātmavacasō
yathāryaṁ(rthaṁ) cēd brūyāḥ (bhavati) syanunanaya (tadamuṣyānanunayaḥ) ।</l>
<l>sukhā(—svādābhīṣṭapriya—)rasikayā (mugdhahr̥dayē)
tvayā mānaḥ kasmādayamabudhabōdhāya vihitaḥ ॥ 206 ॥1</l>
</lg></b>
<!-- NOTES pg. 966!-->
1. padyē'tra kōṣṭhakēṣvasmad‍kr̥tā pūrttiḥ ।
<pb n="967"/>
<p>yathā vā—(sūmu. 12)</p>
<b><lg>
<l>prakārō mānasya priyasakhi ! yadīdr̥k k‍vacidapi
śrutō vā dr̥ṣṭō vā kathayatu tadā'yaṁ tava janaḥ ।</l>
<l>priyaṁ	pādāpāntapraṇatamavadhūya	tvamadhunā
vr̥ticchēdrē	paś‍yaspapaharasi	hr̥ṣyantyasuhr̥daḥ ॥ 207 ॥</l>
</lg></b>
<p>(<b>9. sandēśaḥ</b>)</p>
<p><b>sandēśō</b> yathā—(mēgha. 109)</p>
<b><lg>
<l>ētasmānmāṁ kuśalinamabhijñānadānād viditvā
mā kailīnādasitanayanē ! mayyaviśvāsinī bhūḥ ।</l>
<l>s‍nēhānāhuḥ kimapi virahē dhvaṁsinastē'pyabhōgā—
diṣṭē	vastunyupacitarasāḥ	prēmarāśībhavanti ॥ 208 ॥</l>
</lg></b>
<p>yathā vā—(mēgha. 107)</p>
<b><lg>
<l>śāpāntō mē bhujagaśayanādutthitē śārṅgapāṇau
māsānanyān gamaya caturō lōcanē mīlayitvā ।</l>
<l>paścādāvāṁ virahaguṇitaṁ taṁ tamātmābhilāṣaṁ
nirvēkṣyāvaḥ	pariṇataśarac‍candrikāsu	kṣapāsu ॥ 209 ॥</l>
</lg></b>
<p>(<b>10. upacāraḥ</b>)</p>
<p><b>upacārō</b> yathā—(śāku. 3.19)</p>
<b><lg>
<l>kiṁ śītalaiḥ klamavinōdibhirārdravātaiḥ saṁcālayāmi nalinīdalatālavr̥ntaiḥ ।</l>
<l>aṅkē nidhāya karabhōru ! yathāsukhaṁ tē saṁvāhayāmi caraṇāvuta padmatāmrau ॥</l>
</lg></b>
<p>yathā vā—</p>
<b><lg>
<l>lōlāṁśukasya pavanākulitāṁśukāntaṁ॰ ॥ 211 ॥</l></lg></b> (vēsaṁ. 2.23 pr̥. 967)
<p>(<b>11 daivasaṁpad</b>)</p>
<p><b>daivasaṁpad</b> yathā—(kāvyāda. 2.299)</p>
<b><lg>
<l>mānamasyā nirākartuṁ pādayōrmē/rnipatiṣyataḥ ।</l>
<l>upakārāya	diṣṭyēdamudīrṇaṁ	ghanagarjitam ॥ 212 ॥</l>
</lg></b>
<pb n="968"/>
<p>yathā vā—</p>
<b><lg>
<l>sēyamanabhrā	vr̥ṣṭistadidamavr̥ṣṭīha	kandalījanma ।</l>
<l>tadidamakandali kusumaṁ tadidamakusumaṁ phalaṁ cēti ॥ 213 ॥</l>
</lg></b>
<p>(<b>12. upakārasmaraṇa</b>)</p>
<p><b>upakārasmaraṇaṁ</b> yathā—(māmā. 4.8)</p>
<b><lg>
<l>tanmē manaḥ kṣipati yat sarasaprahāramālōkya māmagaṇitaskhaladuttarīyā ।</l>
<l>trastaikahāyanakuraṅgavilōladr̥ṣṭirāśliṣṭavatyamr̥tasavalitairivāṅaiḥ	॥ 214 ॥</l>
</lg></b>
<p>yathā vā—(māmā. 9.10)</p>
<b><lg>
<l>sarasakusumakṣāmairaṅgairanaṅgamahājvara—
ściramaviratōnmāthī sōḍhaḥ pratikṣaṇadāruṇaḥ ।</l>
<l>tr̥ṇamiva tataḥ prāṇān mōktuṁ manō vidhr̥taṁ tayā
kimaparamatō nirvyūḍhaṁ yat karārpaṇasāhasam ॥ 215 ॥</l>
</lg></b>
<b><lg>
<l>kalāvicārapramukhā apīdānīṁ prakāśitāḥ ।</l>
<l>ādigrahaṇatō'nyē'pi lakṣaṇīyā vicakṣaṇaiḥ ॥ 216 ॥</l>
</lg></b>
<b><lg>
<l>sañjīvanamanaṅgasya	sukhāyatamātmanaḥ ।</l>
<l>r̥tvādīnāmiyaṁ bhaṅgiḥ śr̥ṅgārasyāpi jīvitam ॥ 217 ॥</l>
</lg></b>
<b><lg>
<l>upaniṣadupadiṣṭā	sēyamuddīpanānāṁ
tribhuvanavijayāp‍tau vaijayantī smarasya ।</l>
<l>tadupahitaviśēṣād‍bōdhasaṁskārajanyā
nanupadamanubhāvānēva	saṁbhāvayāmaḥ ॥ 218 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅagāraprakāśē
ratyuddīpanavibhāvaprakāśō nāma</b></p>
<p><b>॥ ṣōḍaśaḥ prakāśaḥ ॥ 16 ॥</b></p>
<lg>
<l>anākalitamaṁśatō'pyabhinavādibhiḥ śāradā—mahī—matimatāṁvarairyadapi śāradāvaibhavam ।</l>
<l>tadētadupadīkarōtyayamihēti saṁpaś‍yatāṁ vidāṁ bhavati vismayō, nidhibhr̥tō'pyahō daurvidhī ॥</l>
</lg>
<pb n="969"/>
<p>atha</p>
<p><b>śr̥ṅgāraprakāśē sap‍tadaśaḥ prakāśaḥ</b></p>
<p>anubhāvaprakāśaḥ</p>
<p>idānīmanubhāvaṁ vyākhyāsyāmaḥ । tatra vibhāvaiḥ prabuddhasaṁskārasya nāyakādēryē
smr̥tīcchādvēṣaprayat‍najanmānō manōvāgbuddhiśarīrārambhāḥ tē'nubhūyamānatvād ratyādīnā—
manantarabhavanāc‍ca <b>anubhāvāḥ</b> । tatra—</p>
<p><b>1. (mana)—ārambhō</b> yathā—(māmā. 1.21)</p>
<b><lg>
<l>tāmindusundaramukhīṁ suciraṁ vibhāvya cētaḥ kathaṁ kathamapi vyapavartatē mē ।</l>
<l>lajjāṁ vijitya vinayaṁ vinivārya dhairyamunmathya mantharavivēkamakāṇḍa ēva ॥ 1 ॥</l>
</lg></b>
<p>yathā vā—</p>
<b><lg>
<l>āścaryamutpaladr̥śō vadanāmālēndu॰ ॥ 2 ॥</l></lg></b> (dra. 11.84)
<p><b>2. vāgārambhō</b> yathā—(māmā. 4.3)</p>
<b><lg>
<l>cirādāśātantus‍truṭatu	bīsinīsūtrabhidurō
mahānādhirvyādhirniravadhiridānīṁ	prasaratu ।</l>
<l>pratiṣṭhāmavyājaṁ vrajatu mayi pāriplavadhurā
vidhiḥ svāsthyaṁ dhattāṁ, bhavatu kr̥takr̥tyaśca madanaḥ ॥ 3 ॥</l>
</lg></b>
<p>yathā vā—(māmā. 4.4)</p>
<b><lg>
<l>samānaprēmāṇaṁ	janamasulabhaṁ	prārthitavatō
vidhau vāmārambhē mama samucitaiṣā pariṇatiḥ ।</l>
<l>tathā'pyasmin dānaśravaṇasamayē'syāḥ pravigala—
tprabhaṁ prātaścandradyuti vadanamantardahati mām ॥ 4 ॥</l>
</lg></b>
<p><b>3. buddha‍yārambhō</b> yathā—</p>
<b><lg>
<l>pramlānōtpalakōmalē sakhi ! dr̥śau nīlāñjanēnāñcitē॰ ॥ 5 ॥</l></lg></b> (dra. 10.467)
<p>yathā vā—(amaru. 18)</p>
<pb n="970"/>
<b><lg>
<l>ēkatrāsanasaṁsthitiḥ parihr̥tā pratyudramād dūrata—
stāmbūlānayanacchalēna rasabhāślēṣō'pi saṁvigh‍nitaḥ ।</l>
<l>ālāpō'pi na miśritaḥ parijanaṁ vyāpārayantyā'ntikē
kāntaṁ pratyupacārataścaturayā kōpaḥ kr̥tārthīkr̥taḥ ॥ 6 ॥</l>
</lg></b>
<p><b>4. śarīrārambhō</b> yathā—</p>
<b><lg>
<l>kr̥tvā vāmakaraṁ nitambaphalakē līlāvalanmadhyayā
vyāvr̥ttastanama (ñcitāsyakamalaṁ kr̥—)tvā tayā māṁ prati ।</l>
<l>prā(tarmugdha—)navēndranīlamaṇimanmuktāvībhramāḥ
saprēmaprahitāḥ smarajvaramucō dvitrāḥ kaṭākṣacchaṭāḥ ॥ 7 ॥</l>
</lg></b>
<p>yathā vā—</p>
<b><lg>
<l>dēśairantaritā śataiśca saritāmurvībhr̥tāṁ kānanai—
ryat‍nēnāpi na yāti lōcanapathaṁ kāntēti jānannapi ।</l>
<l>ud‍grīvaścaraṇārdharuddhavasudhaḥ	kr̥tvā'śrupūrṇāṁ	dr̥śaṁ
tāmāśāṁ pathikastathā'pi kimapi dhyāyan muhurvīkṣatē ॥ 8 ॥</l>
</lg></b>
<p>(ētē ca pratyēkaṁ) dvādaśaprakārā bhavanti । tatra</p>
<p><b>(1) (mana)—ārambhāḥ</b>— bhāvaḥ, hāvaḥ, hēlā, śōbhā, kāntiḥ, ud‍dīp‍tiḥ, mādhuryaṁ,
dhairyaṁ, prāgalbhyam, audāryaṁ, sthairyaṁ, gāmbhīryamiti ।</p>
<p><b>(2) vāgārambhāḥ</b>— ālāpaḥ, pralāpaḥ, vilāpaḥ, anulāpaḥ, saṁlāpaḥ, apalāpaḥ,
sandēśaḥ, atidēśaḥ, nirdēśaḥ, upadēśaḥ, apadēśaḥ, vyapadēśa iti ।</p>
<p><b>(3) buddha‍yārambhāḥ</b>— rītiḥ, vr̥ttiḥ, pravr̥ttiriti । tatra ca</p>
<p><b>1. (catasrō) rītayaḥ</b> — pāñcālī, gauḍīyā, vaidarbhī, lāṭīyā cēti ।</p>
<p><b>2. catasrō vr̥ttayaḥ</b> — bhāratī, ārabhaṭī, kaiśikī, sāttvatī cēti ।</p>
<p><b>3. catasraḥ pravr̥ttayaḥ</b> —paurastyā, uḍhra(auḍhra)māgadhī,dākṣiṇātyā,āvantyā cēti ।</p>
<p><b>(4) śarīrārambhāḥ</b>— līlā, vilāsaḥ, vicchittiḥ, vibhramaḥ, kilakiñcitam, mōṭṭāyitam,
kuṭṭamitam, bibbōkaḥ, lalitam, vihr̥taṁ, krīḍitam, kēliriti ।</p>
<p>athaitēṣāṁ lakṣaṇōdāharaṇāni ।</p>
<pb n="971"/>
<p><b>(1. (mana)ārambhāḥ —12)</b></p>
<p>manō'bhilāṣē hāvaḥ/<b>bhāvaḥ</b>। sa yathā—</p>
<p><b>atrāntarē kimapi vāgvibhavātirikta</b>.........(dra.pr̥. 625)</p>
<p>(sūcyam—(mana)ārambhasya 'hāvataḥ' vāgārambhasya 'saṁdēśaṁ' yāvad granthaḥ khaṇḍitō'tra।—)</p>
<p><b>(2. vāgārambhāḥ —12)</b></p>
<p>(7. saṁdēśaḥ)</p>
<p><b>kālindītaṭabhūmayō'pi tava rē! nō yānti cintāspadam ॥ 9 ॥</b></p>
<p>8. taduktamityataduktamitya<b>tidēśaḥ</b>। yathā—(kusaṁ. 6.78)</p>
<b><lg><l>sa tē duhitaraṁ sākṣāt sākṣī viśvasya karmaṇām ।</l>
<l>vr̥ṇutē 	varadaḥ	 śambhurasmatsaṁkrāmitaiḥ	 padaiḥ ॥ 10 ॥</l></lg></b>
<p>9. sō'yamahamityā<b>dirnirdēśaḥ</b>। yathā—(kusaṁ. 6.63)</p>
<b><lg><l>ētē vayamamī dārāḥ kanyēyaṁ kulajīvitam ।</l>
<l>brūta yēnātra vaḥ kr̥tyamanāsthā bāhyavastuṣu ॥ 11 ॥</l></lg></b>
<p>10. śikṣāhētu<b>rupadēśaḥ</b>। yathā—(śāku. 4.18)</p>
<b><lg><l>śuśrūṣasva gurūn, kuru priyasakhīkr̥tyaṁ sapatnījanē
bharturviprakr̥tā'pi rōṣaṇatayā mā sma pratīpaṁ gamaḥ ।</l>
<l>bhūyiṣṭhaṁ bhava dakṣiṇā parijanē bhāgyēṣvanutsēkinī
yāntyēvaṁ gr̥hiṇīpadaṁ yuvatayō vāmāḥ kulasyādhayaḥ ॥ 12 ॥</l></lg></b>
<p>11. anyārthakathana<b>mapadēśaḥ</b>। yathā—</p>
<p><b>āsāiaṁ avṇāēṇa॰ ॥ 13 ॥</b> (pr̥. 1248)</p>
<p>12. vyājāntarēṇa <b>vyapadēśaḥ</b>। yathā—</p>
<p><b>mahuēhi kiṁ vi bālaaṁ (paṁthia) ॥ 14 ॥</b> (gāsa. 877, vajjā 491 pr̥.370)
iti vāgārambhā dvādaśa।</p>
<p><b>(3. buddha‍yārambhāḥ —12)</b></p>
<p><b>buddhayārambhēṣu</b></p>
<p><b>(3.1. rītiḥ)</b> vacanavinyāsakramō <b>rītiḥ</b>।</p>
<p>sā caturdhā— <b>pāñcālyā</b>dibhēdāt।</p>
<pb n="972"/>
<p>1. pañcālādiṣu bhavā <b>pāñcālī</b>। yadanatidīrghasamāsam anatisphuṭabandhamupacāravr̥ttimat
pādānuprāsaprāyaṁ yōgarūḍhimad vacaḥ, sā pāñcālī ।</p>
<p><b>nātidīrghasamāsā</b> yathā—</p>
<b><lg><l>dhīrāsta ēva dhavalāyatalōcanānāṁ
tāruṇyadarpaghanapīnapayōdharāṇām	 ।</l>
<l>kṣāmōdarōparilasattrivalīlatānāṁ
dr̥ṣṭvā''kr̥tiṁ vikr̥timēti manō na yēṣām ॥ 15 ॥</l></lg></b>
<p><b>anatisphuṭabandhā</b> yathā—</p>
<p><b>vilāsamasr̥ṇōllasanmusalalōladōḥkandalī॰ ॥ 16 ॥</b> (pr̥.457)</p>
<p><b>upacāravr̥ttimatī</b> yathā—(ratnā 2.13)</p>
<p><b>parimlānaṁ	 pīnastanaghanasaṅgadubhayataḥ॰ ॥ 17 ॥</b> (dra. 7.107)</p>
<p><b>pādānuprāsavatī</b> yathā—(kāvyāda. 1.56)</p>
<b><lg><l>candrē śaranniśōttaṁsē	 kundastabakavibhramē ।</l>
<l>indranīlanibhaṁ lakṣma saṁdadhātyalinaḥ śriyaḥ ॥ 18 ॥</l></lg></b>
<p><b>yōgarūḍhimatī</b> yathā—(kusaṁ. 8.33)</p>
<b><lg><l>sthānamāhnikamāpāsya dantinaḥ sallakīviṭapabhaṅgavāsitam ।</l>
<l>āvibhātacaraṇāya gr̥h‍ṇatē vāri vāriruharuddhaṣaṭ‍padam ॥ 19 ॥</l></lg></b>
<p>2. gauḍādiṣu bhavā <b>gauḍīyā</b>। yadatidīrghasamāsaṁ parisphuṭabandhaṁ nātyupacāravr̥ttimat
pādānuprāsayōgi yōgarūḍhiparamparāgarbhaṁ vacaḥ, sā gauḍīyā ।</p>
<p><b>atidīrghasamāsā</b> yathā—</p>
<b><lg><l>śūnya—grāmaṭikōpakaṇṭha-racita-kṣudraika-kūpīpayaḥ—
paryāyāhita-sēka-śākika-haritkaccha-pradēśōdbhavāḥ	।</l>
<l>asmin hanta! haranti hālikakarakrīḍāvimardasphuṭa—
tvakkōrvārukagandhagandhitajarad‍gōmāyavō	 vāyavaḥ ॥ 20 ॥</l></lg></b>
<p><b>parisphuṭabandhā</b> yathā—</p>
<b><lg><l>guñjatkrauñca-nikuñjara‍‌-kuñjara-ghaṭānistīrṇakarṇajvarāḥ
prākpratyagdharaṇīdhra-kandara-jaratpārīndra-nidrādruhaḥ ।</l>
<pb n="973"/>
<l>laṅkāṅkatri—kakutpratidhvanighanāḥ	 paryantayātrājayē
yasyā bhrēmuramandadundubhiravairāśārudhō ghōṣaṇāḥ ॥ 21 ॥</l></lg></b>
<p><b>nātyupacāravatī</b> yathā—</p>
<b><lg><l>lāvaṇyasindhuraparaiva hi kēyamatra yatrōtpalāni śaśinā saha saṁp‍lavantē ।</l>
<l>unmajjati dviradakumbhataṭī ca yatra yatrāparē kadalikāṇḍamr̥ṇāladaṇḍāḥ ॥ 22 ॥</l></lg></b>
<p><b>pādānuprāsayōginī</b> yathā—</p>
<b><lg><l>lōlallāṅgūlavallīvalayitavakulānōkahaskandhagōlai—
rgōlāṅgūlairnadadbhiḥ	 pratirasitajaratkandarāmandirēṣu ।</l>
<l>ṣaṇḍēṣūddaṇḍapiṇḍītagarataralanāḥ prāpirē yēna vēlā—
mālambyōttālatāla—sphuṭitapuṭakinībandhavō gandhavāhāḥ ॥ 23 ॥</l></lg></b>
<p><b>yōgarūḍhiparamparāgarbhā</b> yathā—(māgha. 3. 33)</p>
<b><lg><l>madhyēsamudraṁ kakubhaḥ piśaṅgīrvyākurvatī kāñcanabhittibhāsā ।</l>
<l>turaṅgakāntāmukhahavyavāhajvālēva bhittvā jalamullalāsa ॥ 24 ॥</l></lg></b>
<p>3. vidarbhādiṣu bhavā <b>vaidarbhī</b>। yadasamastam atisukumārabandham anupacāravr̥ttimat,
sthānānuprāsayōgi, yōgavr̥ttimad vacaḥ, sā vaidarbhī। tatra—</p>
<p><b>asamastā</b> yathā—(kusaṁ. 5.4)</p>
<b><lg><l>manīṣitāḥ santi gr̥hēṣu dēvatāḥ tapaḥ kva vatsē! kva ca tāvakaṁ vapuḥ ।</l>
<l>padaṁ sahēta bhramarasya pēlavaṁ śirīṣapuṣpaṁ, na punaḥ patattriṇaḥ ॥ 25 ॥</l></lg></b>
<p><b>atisukumārabandhā</b> yathā—(visā. 1.18)</p>
<b><lg><l>kathaya kimiha bālē! kā tvamityullapaṁstāṁ
jhaṭiti kila dukūlasyāñcalē dhārayāmi ।</l>
<l>agamadatha nikētaṁ kvāpyasau śārayantī
nava—kuvalaya—mālā—māṁsalairdr̥ṣṭipātaiḥ	॥ 26 ॥</l></lg></b>
<p><b>anupacāravr̥ttimatī</b> yathā—(mēgha. 79)</p>
<b><lg><l>ś‍yāmāsvaṅgaṁ,	 cakitahariṇīprēkṣitē	 dr̥ṣṭipātaṁ
vaktracchāyāṁ śaśini, śikhināṁ barhabhārēṣu kēśān ।</l>
<pb n="974"/>
<l>utpaś‍yāmi pratanuṣu nadīviciṣu bhrūvilāsān
hantaikasthaṁ kvacidapi na tē caṇḍi! sādr̥ś‍yamasti ॥ 27 ॥</l></lg></b>
<p><b>sthānānuprāsayōginī</b> yathā—</p>
<b><lg><l>śithilaśithilaṁ nyasya svairaṁ dhanuśśikharē śirō
nayanasalilaiḥ	 kurvan	 maurvīlatāmaparāmiva ।</l>
<l>ahaha vikalaḥ śrutvā śrutvā ghanastanitadhvaniṁ
kimapi kimapi dhyāyannāryō na yāti, na tiṣṭhati ॥ 28 ॥</l></lg></b>
<p><b>yōgavr̥ttimatī</b> yathā—(kusaṁ. 5. 58)</p>
<b><lg><l>yadā budhaiḥ sarvagatastvamucyasē na vētsi bhāvasthāmimaṁ kathaṁ? janam ।</l>
<l>iti svahastālikhitaśca mugdhayā rahasyupālabhyata candraśēkharaḥ ॥ 29 ॥</l></lg></b>
<p><b>4. lāṭādiṣu bhavā lāṭīyā</b>। yadīṣatsamastam, anatisukumārabandhaṁ, nātyupacāravat,
lāṭīyānuprāsavat yaugika(yōga) rūḍhimad vacaḥ, sā laṭīyā ।</p>
<p><b>īṣatsamastā</b> yathā—</p>
<p><b>ētāni	 nissahatanōrasamañjasāni॰ ॥ 30 ॥</b> (pr̥. 565),</p>
<p><b>anatisukumārabandhā</b> yathā—(kāvyāda. 1. 70)</p>
<b><lg><l>maṇḍalīkr̥tya barhāṇi kaṇṭhairmadhuragītibhiḥ ।</l>
<l>kalāpinaḥ pranr̥tyanti kālē jīmūtamālini ॥ 31 ॥</l></lg></b>
<p><b>nātyupacāravatī</b> yathā—(śāku. 2.10)</p>
<b><lg><l>anāghrātaṁ puṣpaṁ, kisalayamalūnaṁ kararuhai—
ranāviddhaṁ ratnaṁ, madhu navamanāsvāditarasam ।</l>
<l>akhaṇḍaṁ puṇyānāṁ phalamapi ca tadrūpamanaghaṁ
na jānē bhōktāraṁ kamiha samupasthāsyati vidhiḥ ॥ 32 ॥</l></lg></b>
<p><b>lāṭīyānuprāsō</b> yathā—(mēgha. 99)</p>
<b><lg><l>aṅgēnāṅgaṁ pratanu tanunā gāḍhatap‍tēna tap‍taṁ
sāstrēṇāstradravamaviratōtkaṇṭhamutkaṇṭhitēna	।</l>
<l>uṣṇōccha‌vāsaṁ samadhikatarōcch‌vāsinā dūravartī
saṅkalpaistairviśati vidhinā vairiṇā ruddhamārgaḥ ॥ 33 ॥</l></lg></b>
<pb n="975"/>
<p><b>yōgarūḍhimatī</b> yathā—(rā. ca. 1.18)</p>
<b><lg><l>tasya cakruścamatkāraṁ vyatītasamayā api ।</l>
<l>smitārdramukulōdbhēdāḥ	 kadambavanarājayaḥ ॥ 34 ॥</l></lg></b>
<p><b>(3.2. vr̥ttiḥ)</b></p>
<p>cēṣṭāviśēṣavinyāsakramō <b>vr̥ttiḥ</b>। sā'pi caturdhā — bhāratī,ārabhaṭī, kaiśikī,
sāttvatī cēti ।</p>
<p><b>(1. bhāratī)</b></p>
<b><lg><l>yā vākpradhānā nr̥varaprayōjyā strīvarjitā saṁskr̥tapāṭha‌yaktā ।</l>
<l>svanāmadhēyairbharataiḥ prayōjyā sā bhāratī nāma bhavēttu vr̥ttiḥ ॥ 35 ॥</l></lg></b>
<p>(nā. śā. 20.26)</p>
<p>tasyā aṅgāni catvāri— prarōcanā, prastāvanā, vīthī, prahasanamiti । (tatra)</p>
<p>1. vaktavyārthapraśaṁsāparaṁ vacaḥ <b>prarōcanā</b>; yathā—(mavīca. 1.7)</p>
<b><lg><l>prācētasō munivr̥ṣā prathamaḥ kavīnāṁ yat pāvanaṁ raghupatēḥ praṇināya vr̥ttam ।</l>
<l>bhaktasya tatra samaranta mamāpi vācastāḥ suprasannavacasaḥ kr̥tinō bhajantām ॥</l></lg></b>
<p>2. prastutavastūpapādanāvasarasūcakaṁ vacaḥ <b>prastāvanā</b>; yathā—(ratnā. 1.6)</p>
<b><lg><l>dvīpādanyasmādapi madhyādapi jalanidhērdiśō'pyantāt ।</l>
<l>ānīya jhaṭiti ghaṭayati vidhirabhimatamabhimukhībhūtaḥ ॥ 37 ॥</l></lg></b>
<p>3. ud‍ghātyakādīnāmaṅgānāṁ pravr̥tti<b>rvīthī</b>। tāni — ud‍ghātyakaḥ, kathōd‍ghātaḥ,
prayōgātiśayaḥ, pravr̥ttakaḥ, valgita/avalagitamityādīni trayōdaśa । tēṣu —
<b>ud‌ghātyakō</b> yathā—</p>
<p><b>kō visamō saṁsārē॰ ॥ 38 ॥</b> (pr̥. 708)</p>
<p>ēvaṁ kathōd‍ghātādayō'pi daśarūpakādērudāhāryāḥ ।</p>
<p>4. svadharmacalitānāṁ tāpasādīnāmupahāsaparaṁ vacaḥ <b>prahasanam</b>; yathā—</p>
<b><lg><l>śramaṇaḥ śrāvakavadhvā suratavidhau daśati nādharaṁ dattam ।</l>
<l>madirākṣi!	 māṁsabhakṣaṇamasmatsamayē	 niṣiddhamiti ॥ 39 ॥</l></lg></b>
<pb n="976"/>
<p><b>(2. ārabhaṭī)</b></p>
<p><b>āviddhagatirārabhaṭī;</b> yathā— (nāśā. 20.65)</p>
<b><lg><l>pustāvapātaplutalaṅghitāni chēdyāni māyākr̥tamindrajālam ।</l>
<l>citrāṇi yuddhāni ca yatra vr̥ttiṁ tāṁ tādr̥śīmārabhaṭīṁ vadanti ॥ 40 ॥</l></lg></b>
<p>tasyā api catvāryēvāṅgāni— saṁkṣip‍takaḥ, avapātaḥ, vastūtthāpanaṁ, samphēṭaḥ iti ।</p>
<p>1. māyēndrajālanēpathyādibhiḥ vastusaṁkṣēpaḥ <b>saṁkṣip‍takaḥ</b>; yathā—</p>
<p><b>rakṣasā mr̥garūpēṇa॰ ॥ 41 ॥</b> (raghu. 12.53 dra.12.120)</p>
<p>2. bhayādibhirvidravādikarmasu pravēśanirgamana<b>mavapātaḥ</b>; yathā—</p>
<p><b>mr̥garūpaṁ parityajya॰ ॥ 42 ॥</b> (urā. 2.22; dra. 12.121)</p>
<p>3. avidravaḥ savidravō vā sarvarasabhāvasamāsō <b>vastūtthāpanaṁ</b>; yathā—</p>
<p><b>rāhōścandrakalām॰ ॥ 43 ॥</b> (māmā. 5.28; dra 10.97)</p>
<p>4. nānāstrayuddhaniyuddhādibhiḥ sasaṁrambhasaṁprahāraḥ <b>samphēṭaḥ</b> yathā—</p>
<p><b>kr̥ṣṭā yēna śirōruhēṣu ॥ 44 ॥</b> (vēsaṁ. 3.42; dra.14.133)</p>
<p><b>(3. kaiśikī)</b></p>
<p><b>śrr̥ṅgāraprāyā kaiśikī ।</b></p>
<p><b>yā ś‍lakṣṇanēpathyaviśēṣayuktā ॥ 45 ॥</b> (nāśā. 20.53; dra.12.34)</p>
<p>tasyā api catvāryēvāṅgāni— narma, narmasphañjaḥ, narmasphōṭaḥ, narmagarbha iti ।</p>
<p>1. āsthāpitaśrr̥ṅgāraṁ vacō vicēṣṭitaṁ vā'pi saparihāsaṁ <b>narma</b>। yathā—</p>
<p><b>vayaṁ tathā nāma yathā''ttha ॥ 46 ॥</b> (māmā. 7.1; dra.7.96)</p>
<p>2. prathamasaṅgamē bhayāvasānaṁ sambhōgāśrayaṁ vākyādikarma <b>narmasphañjaḥ</b>। yathā—</p>
<p><b>prāp‍tā'sau vr̥ṣaparvaṇaḥ priyasutā saṅkētaṣaṇḍaṁ sakhē! ॥ 47 ॥</b> (dra.12.125)</p>
<p>3. āvirbhūtābhilāṣānubhāvabhāvayōrakāṇḍa ēva sambhōgabhaṅgō <b>narmasphōṭaḥ</b>। yathā—</p>
<p><b>kathaya kimiha bālē! kā tvamityullapaṁstāṁ ॥ 48 ॥</b> (pr̥. 973)</p>
<p>4. kāryahētōḥ svarūpavijñānādipracchādanaṁ <b>narmagarbhaḥ</b>। yathā—</p>
<p><b>athājināṣāḍhadharaḥ ॥ 49 ॥</b> (kusaṁ. 5.30; pr̥.718)</p>
<pb n="977"/>
<p><b>(4. sāttvatī)</b></p>
<p><b>sattvapradhānā sāttvatī ।</b></p>
<p><b>yā sāttvatēnēha guṇēna yuktā ॥ 50 ॥</b> (nāśā. 20.36, śrr̥.12.35, pr̥.699)
tasyā api catvāryēvāṅgāni—utthāpakaḥ, parivartakaḥ, saṁlāpakaḥ, saṅghātyaka iti ।</p>
<p>1. parasparāsūyayā arthēṣūtthāna<b>mutthāpakaḥ</b>। yathā—</p>
<p><b>prahara namatu cāpaṁ prākprahārapriyō'haṁ ॥ 51 ॥</b> (mavīca. 2.49, śrr̥.12.128, pr̥.718)</p>
<p>2. prastutārthatyāgādanyārthabhajanaṁ <b>parivartakaḥ</b>। yathā—</p>
<p><b>munimabhimukhatāṁ 	ninīṣavō	 yāḥ ॥ 52 ॥</b> (kirātā. 10.40 pr̥.719)</p>
<p>3. sadasi nānāvākyairmithō'dhikṣēpaḥ <b>saṁlāpakaḥ</b>। yathā—(vēsaṁ. 3.40)</p>
<p><b>kathamapi na niṣiddhō duḥkhinā bhīruṇā vā ॥ 53 ॥</b> (pr̥. 719)</p>
<p>4. kāryamantrārthaprabhāvadaivādibhiḥ saṅghātabhēdaḥ <b>saṅghātyakaḥ</b>। yathā—</p>
<p><b>apaś‍yadbhirivēśānaṁ ॥ 54 ॥</b> (kirātā. 15.2, pr̥.719)</p>
<p><b>(3.3. pravr̥ttiḥ)</b></p>
<p><b>vēṣavinyāsakramaḥ</b> pravr̥ttiḥ ।</p>
<p>sā caturdhā paurastyauḍhramāgadhī—dākṣiṇātyā—āvantyādibhēdāt। tatra—</p>
<p>1. paurastyaiḥ pravartitatvāt <b>paurastyā</b>। yathā—</p>
<p><b>tāṭaṅkavalganataraṅgitagaṇḍalēkham ॥ 55 ॥</b> (pr̥. 700)</p>
<p>yathā vā—(ratnā. 1.20)</p>
<p><b>pratyagramajjanaviśēṣavibhaktamūrtiḥ ॥ 56 ॥</b> (pr̥. 702)</p>
<p><b>2. uḍhra/auḍhramāgadhī</b> yathā—</p>
<b><lg><l>ārdrārdracandanakucārpitasūtrahāraḥ
sīmantacumbisicayaḥ sphuṭabāhumūlaḥ ।</l>
<l>dūrvāprakāṇḍarucirāsvagurūpabhōgād
gauḍāṅganāsu ciramēṣa cakāstu vēṣaḥ ॥ 57 ॥</l></lg></b>
<p>yathā vā— (X X X X khaṇḍitam)</p>
<pb n="978"/>
<p><b>3. dākṣiṇātyā</b> yathā—</p>
<b><lg><l>āmūlatō valitakuntalacārucūḍaś‍cūrṇālakapracayalāñchitaphālabhāgaḥ ।</l>
<l>kakṣānivēśanibiḍīkr̥tanīvirēṣa vēṣaściraṁ jayatu kuntala/kēralakāminīnām ॥ 58 ॥</l></lg></b>
<p>yathā vā—</p>
<b><lg><l>kēśāḥ supuṣpagaṇḍūṣā jaghanē maṇimēkhalā ।</l>
<l>hārō raktāṁśukaṁ bhadraṁ vēṣaḥ syādāndhrayōṣitām ॥ 59 ॥</l></lg></b>
<p><b>4. āvantyā</b> yathā—</p>
<b><lg><l>pāñcālanēpathyavidhirnarāṇāṁ strīṇāṁ punarnandatu dākṣiṇātyaḥ ।</l>
<l>vandāmahē	 vandyatamaṁ	 punastamanyōnyasambhinnamavantidēśē ॥ 60 ॥</l></lg></b>
<p>yathā vā—(vikra. 3.12)</p>
<b><lg><l>sitāṁśukā maṅgalasūtrabhūṣaṇā viviktadūrvāṅ‍kuralāñchitālakā ।</l>
<l>vratōpavāsōjjhitagarvavr̥ttikā mama prasannā vapuṣaiva lakṣyatē ॥ 60a ॥</l></lg></b>
<b><lg><l>manōvāgbuddhijārambhāḥ	 kramēṇaitē	 pradarśitāḥ ।</l>
<l>ataḥ	 śarīrajārambhaprakārō'yaṁ	 prapañcyatē ॥ 61 ॥</l></lg></b>
<b><lg><l>manōvāgbuddhijanmāna	 ārambhāstu	 sahastraśaḥ ।</l>
<l>bharatādipraṇītatvāt kiṁ tvihaitē na darśitāḥ ॥ 62 ॥</l></lg></b>
<b><lg><l>līlādayō'dhara—kapōla—vikalpa—1hāsai—
rbhrūtārakāpuṭavicēṣṭitavīkṣitāni 		।</l>
<l>ṣaṭ‍‌triṁdēva	 ca	dr̥śō	bharatapraṇītāḥ
kāvyakriyōpakaraṇārthamathōddha‌riyantē 	॥ 63 ॥</l></lg></b>
<p><b>(śarīrārambhāḥ —12)</b></p>
<p>tatra —</p>
<p>1. śarīrārambhēṣu iṣṭajanānukr̥tirlīlā; yathā— (gāsa. 4.78)</p>
<b><lg><l>jaṁ jaṁ karēsi jaṁ jaṁ, ca jaṁpasē jaha tumaṁ ṇiacchēsi ।</l>
<l>taṁ taṁ aṇusikkhirīē dīhō diahō ṇa saṁpaḍai ॥ 64 ॥</l></lg></b>
<lg><l>(yadyat karōṣi yad yajjalpasi yathā tvaṁ nirīkṣasē ।</l>
<l>tattadanuśikṣaṇaśīlāyā dīrghō divasō na saṁpadyatē ॥)</l></lg>
<!-- NOTES pg=978!-->
1. vāsaiḥ jō॰, rā॰
<pb n="979"/>
<p>2. nētrabhrūvaktrakarmaṇāṁ viśēṣēṇa lasanaṁ <b>vilāsaḥ;</b> yathā—(māmā. 1.28)</p>
<b><lg><l>sabhrūvilāsamatha sō'yamitīva nāma sapratyabhijñamiva māmavalōkya tasyāḥ ।</l>
<l>anyōnyamēva caturēṇa sakhījanēna muktāstadā smitasudhāmadhurāḥ kaṭākṣāḥ ॥ 65 ॥</l></lg></b>
<p>3. vibhūṣaṇādināmanādaravinyāsō <b>vicchittiḥ;</b> yathā—</p>
<b><lg><l>aṅgāni	 candanarajaḥparidhūsarāṇi	 tāmbūlarāgasubhagō'dharapallavaśca ।</l>
<l>acchāñjanē ca nayanē vasanaṁ tanīyaḥ kāntāsu bhūṣaṇamidaṁ; vibhavastu śēṣaḥ ॥ 66 ॥</l></lg></b>
<p>4. bhūṣaṇādīnāmasthānaprayōgō <b>vibhramaḥ;</b> yathā—</p>
<b><lg><l>cakāra kācit sitacandanāṅkē kāñcīkalāpaṁ stanabhārapr̥ṣṭhē ।</l>
<l>priyaṁ prati prēṣitacittavr̥ttirnitambabimbē ca babandha hāram ॥ 67 ॥</l></lg></b>
<p>5. smitaruditahasitādīnāṁ harṣādasakr̥dēkīkaraṇaṁ <b>kilakiñcitam;</b> yathā—</p>
<b><lg><l>pāṇipallavavidhūnanamantaḥ sītkr̥tāni nayanārddhanimēṣāḥ ।</l>
<l>yōṣitāṁ rahasi gadgadavācāmastratāmupayayurmadanasya ॥ 68 ॥ (kirātā. 9.50)</l></lg></b>
<p>6. iṣṭajanakathāyāṁ tadbhāvabhāvanōtthitō vikārō <b>mōṭṭāyitam;</b> yathā— (māgha. 9.64)</p>
<b><lg><l>tava sā kathāsu parighaṭṭayati śravaṇaṁ yadaṅgulimukhēna muhuḥ ।</l>
<l>ghanatāṁ dhruvaṁ nayati tēna bhavad‌guṇapūgapūritamatr̥p‍tatayā ॥ 69 ॥</l></lg></b>
<p>7. kēśastanādharādigrahaṇād duḥkhē'pi sukhabuddhicēṣṭā <b>kuṭṭamitam;</b> yathā— (kirātā. 9.49)</p>
<b><lg><l>ādr̥tā nakhapadaiḥ parirambhāś‍cumbitāni ghanadantanipātaiḥ ।</l>
<l>saukumāryaguṇasambhr̥takīrttirvāma ēva suratēṣvapi kāmaḥ ॥ 70 ॥</l></lg></b>
<p>8. abhīṣṭaprāp‍tāvamānagarvasambhāvanādarakr̥tō vikārō <b>bibbōkaḥ;</b> yathā—</p>
<b><lg><l>nirvibhujya daśanacchadaṁ tatō vāci bharturavadhīraṇāparā ।</l>
<l>śailarājatanayā samīpagāmālalāpa vijayāmahētukam ॥ 71 ॥</l></lg></b> (kusaṁ. 8. 49)
<p>9. sukumāratayā karacaraṇāṅganyāsō <b>lalitam;</b> yathā—(māgha. 7.19)</p>
<b><lg><l>gurutarakalanūpurānunādaṁ salalitanartitavāmapādapadmā ।</l>
<l>itaradanatilōlamādadhānā padamatha manmathamantharaṁ jagāma ॥ 72 ॥</l></lg></b>
<pb n="980"/>
<p>10. vaktavyasamayē'pi vacasā'nabhibhāṣya kriyānuṣṭhānaṁ <b>vihr̥tam;</b> yathā—</p>
<p><b>patyuḥ śiraścandrakalāmanēna ॥ 73 ॥</b> (kusaṁ. 7.19, pr̥॰ 888)</p>
<p>11. vālyakaumārayauvanasādhāraṇō vihāraviśēṣaḥ <b>krīḍitam;</b> yathā—(kusaṁ. 1.29)</p>
<b><lg><l>mandākinīsaikatavēdikābhiḥ sā kandukaiḥ kr̥trimaputrakaiśca ।</l>
<l>rēmē muhurmadhyagatā sakhīnāṁ krīḍārasaṁ nirviśatīva bālyē ॥ 74 ॥</l></lg></b>
<p>12. kriḍitamēva priyatamaviṣayaṁ <b>kēliḥ;</b> yathā—(kusaṁ. 5.74)</p>
<b><lg><l>iti dvijātau pratikūlavādini pravēpamānādharalakṣyakōpayā ।</l>
<l>nivartitabhrūlatamāhitē tayā vilōcanē tiryagupāntalōhitē ॥ 75 ॥**</l></lg></b>
<p>viniṣkramō <b>visargaḥ;</b> yathā—(śāku. 3.22)</p>
<b><lg><l>muhuraṅgulisaṁvr̥tādharōṣṭhaṁ	 pratiṣēdhākṣaraviklavābhirāmam ।</l>
<l>mukhamaṁsavivarti pakṣmalākṣyāḥ kathamapyunnamitaṁ, na cumbitaṁ tu ॥ 76 ॥</l></lg></b>
<p>pravēśō <b>vinigūhanam</b> (nāśā. 8.143); yathā—</p>
<b><lg><l>majjhimarēbhāgaagāḍhajjhasurasīmaṁtiō subhāvēi ।</l>
<l>ijjāṇitthāmubbhiṇṇahāsathē ō hurō aharō(?) ॥ 77 ॥</l></lg></b>
<p>dantairgrahaṇaṁ <b>sandaṣṭakam</b> (nāśā. 8.143); yathā— (māgha. 17.2)</p>
<b><lg><l>sarāgayā strutaghanagharmatōyayā karāhatidhvanitapr̥thūrupīṭhayā ।</l>
<l>muhurmuhurdaśanavighaṭṭitōṣṭhayā ruṣā nr̥pāḥ priyatamayēva bhējirē ॥ 78 ॥</l></lg></b>
<p>saṁhitōdgamaḥ <b>samudraḥ</b> (nāśā. 8.143); yathā— (gāsa. 1. 22)</p>
<b><lg><l>āarapaṇāmiōṭṭhaṁ aghaḍiaṇāsaṁ asaṁgaaṇiḍālaṁ ।</l>
<l>vaṇṇaghaalippamuhīēm̐ tīēm̐ paricuṁbaṇaṁ bharimō ॥ 79 ॥</l></lg></b>
<lg><l>{ādarapraṇāmitōṣṭham	 aghaṭitanāsam		asaṁgataniṭilam ।</l>
<l>varṇaghr̥talip‍tamukhyāstasyāḥ	 paricumbanaṁ	 smarāmaḥ ॥}</l></lg>
<!-- NOTES pg=980!-->
** ita ārabhya visargāt pūrvaṁ yāvanmahān granthapātaḥ। līlādīnāmanantaramadharakarmāṇi, tēṣāṁ
lakṣaṇōdāharaṇāni, tatra avatārikā, ṣaṇṇāmadharakarmaṇāṁ nāmata uddēśaḥ, vivartanakampanayōḥ
prathamadvitīyayōrlakṣaṇōdāharaṇāni ca truṭitāni। dr̥ś‍yatāṁ nā. śā. 8.142—5।
<pb n="981"/>
<p>(<b>kapōlārambhāḥ —6</b>)</p>
<p>atha kapōlārambhāḥ — kṣāmaṁ, phullam, pūrṇaṁ(ghūrṇaṁ), kampitaṁ, kuñcitaṁ, samaṁ
(nāśā. 136–141) cēti । tatra—</p>
<p>1. avanataṁ <b>kṣāmaṁ</b> ; yathā—</p>
<b><lg>
<l>parikṣāmakapōlēṣu	pulakōdbhēdacāruṣu ।</l>
<l>kāntāvaktrēṣu kā'mbhōjēṣvavardhata tadā dhr̥tiḥ ॥ 80 ॥</l>
</lg></b>
<p>2. vikasitaṁ <b>phullaṁ</b> ; yathā (pr̥॰ 1059) —</p>
<b><lg>
<l>kapōlē	jānakyāḥ	karikalabhadantadyutimuṣi
smarasmēraṁ	gaṇḍōḍḍamarapulakaṁ	vaktrakamalam ।</l>
<l>muhuḥ paś‍yañ śr̥ṇvan rajanicarasēnākalakalaṁ
jaṭājūṭagranthiṁ draḍhayati raghūṇāṁ parivr̥ḍhaḥ ॥ 81 ॥</l>
</lg></b>
<p>3. unnataṁ <b>pūrṇaṁ/ghūrṇaṁ</b> ; yathā—(gāsa. 1.96)</p>
<b><lg>
<l>ṇāsaṁ va sā kaōlē ajja vi tuha daṁtamaṁḍaṇaṁ/laṁ bālā ।</l>
<l>ubbhiṇṇapulaavai—vēḍhaparigaaṁ	rakkhai	varāī ॥ 82 ॥</l>
</lg></b>
<lg>
<l>(nyāsamiva sā kapōlē adyāpi tava dantamaṇḍanaṁ bālā ।</l>
<l>udbhinnapulakaparivr̥tivēṣṭanaparigataṁ	rakṣati	varākī ॥)</l>
</lg>
<p>4. sphuritaṁ <b>kampitaṁ</b> ; yathā—</p>
<b><lg>
<l>ēkatrāsanasaṁsthitē priyatamē paścādupētyādarāt॰ ॥ 83 ॥</l></lg></b> (pr̥.959)
<p>5. saṁkucitaṁ <b>kuñcitaṁ</b> ; yathā—</p>
<b><lg>
<l>mā	addalasāaḍirīē	saṁkuiagaṁḍapāsāē ।</l>
<l>hasitaṁ(aṁ)adhōmuhīē kiṁ varaaṁ saṁbharantīē ॥ 84 ॥</l>
</lg></b>
<lg>
<l>(mā	ārdrālasādarāyā	saṅ‍kucitagaṇḍapāśāyāḥ ।</l>
<l>hasitamadhōmukhyāḥ	kiṁ	varakaṁ	saṁsmarantyāḥ ॥)</l>
</lg>
<p>6. prakr̥tisthaṁ <b>samaṁ</b> ; yathā—(sūmu. 96/97)</p>
<b><lg>
<l>pāyāt payōdhiduhituḥ kapōlāmalacandramāḥ ।</l>
<l>yatra saṁkrāntabimbēna hariṇā hariṇāyitam ॥ 85 ॥</l>
</lg></b>
<pb n="982"/>
<p>(<b>hāsārambhāḥ —6</b>)</p>
<p>atha hāsārambhāḥ — smitaṁ, hasitaṁ, vihasitam, upahasitam, apahasitam,
atihasitaṁ cēti ।</p>
<p>1. īṣaddhasitaṁ <b>smitaṁ;</b> yathā— (kusaṁ. 1.44)</p>
<b><lg>
<l>puṣpaṁ pravālōpahitaṁ yadi syānmuktāphalaṁ vā sphuṭavidrumastham ।</l>
<l>tatō'nukuryād viśadasya tasyāstāmrōṣṭhaparyastarucaḥ smitasya ॥ 86 ॥</l>
</lg></b>
<p>2. dr̥ṣṭadaśanakānti <b>hasitaṁ</b> ; yathā—</p>
<b><lg>
<l>timiraniruddhabhīmarajanīmukhacandrikayā
gaṇapatitāṇḍavābhinayadarśanadīpikayā ।</l>
<l>abhibhavasi tvamadya śaśinaḥ śriyamutkaṭayā
daśanamayūkhamañjaritayā	hasitaprabhayā ॥ 87 ॥</l>
</lg></b>
<p>3. tadēva kiñcitsaviśēṣaṁ <b>vihasitaṁ;</b> yathā—</p>
<b><lg>
<l>cyutāmindōrlēkhāṁ ratikalahamag‍naṁ ca valayaṁ
samaṁ cakrīkr̥tya prahasitavatī śailatanayā ।</l>
<l>avōcad yaṁ paś‍yētyavatu sa śivaḥ, sā ca girijā,
sa ca krīḍācandrō daśanakiraṇāpūritatanuḥ ॥ 88 ॥</l>
</lg></b>
<p>4. tadēva sōtprāsa<b>mupahasitaṁ</b>; yathā—</p>
<b><lg>
<l>sa ēṣa bhuvanatrayaprathitasaṁyamaḥ śaṅkaraḥ॰ ॥ 89 ॥</l></lg></b> (pr̥. 540)
<p>5. tadēva sāvajña<b>mapahasitaṁ</b>; yathā—</p>
<b><lg>
<l>ghuṇapraghuṇabhaṅgu(raṁ) paśupatēḥ purāṇajā(?)(/purāṇās‍traka)1
nirīkṣya bhujamaṇḍalībalamadād vikīrṇaṁ mayā ।</l>
<l>sa ēṣa na titikṣatē samarasīm‍ni sīradhvajaḥ
samaṁ hasata hē mukhānyasamamētadud‍ghaṭṭakam ॥ 90 ॥</l>
</lg></b>
<p>6. hāsaprakarṣō<b>'tihasitam</b>; yathā—(sēba. 1.7)</p>
<b><lg>
<l>jassa vilaggaṁti ṇahapphuḍapaḍisaddā disā—aḍa—paḍikkhaliā ।</l>
<l>jōṇhakallōlā via sasidhaalāsu raaṇīsu hasiacchēā ॥ 91 ॥</l>
</lg></b>
<!-- NOTES pg=982!-->
1. khaṭ‍vāṅgasaṁjñamas‍tram ।
<pb n="983"/>
<lg>
<l>(yasya vilaganti nabhaḥ—sphuṭapratiśabdāḥ dik‍taṭapariskhalitāḥ ।</l>
<l>jyōt‍s‍nākallōlā iva śaśidhavalāsu rajanīṣu hasitacchēdāḥ ॥)</l>
</lg>
<p>(<b>bhrūkarma —7</b>)</p>
<p>atha bhrūkarmāṇi— utkṣēpaḥ,pātanaṁ, bhrūkuṭiḥ, caturaṁ, (ni)kuñcitaṁ, rēcitaṁ, sahajamiti ।</p>
<p>1. bhruvōrudgata<b>rutkṣēpaḥ</b> samamēkaikaśō'pi vā (nāśā. 8.119) । yathā—(rat‍nā. 2.20)</p>
<b><lg>
<l>bhrūbhaṅgē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna visphāritaṁ
kōpaśca prakaṭīkr̥tō dayitayā, muktaśca na praśrayaḥ ॥ 92 ॥</l>
</lg></b>
<p>2. samamēkaikaśō vāpi <b>pātanaṁ</b> syādadhōgatiḥ । yathā—(kusaṁ. 3.60)</p>
<b><lg>
<l>tasmai śaśaṁsa praṇipatya nandī śuśrūṣayā śailasutāmupētām ।</l>
<l>pravēś‍yāmāsa	ca	bharturēnāṁ bhrūkṣēpamātrānumatapravēśām ॥ 93 ॥</l>
</lg></b>
<p>3. bhruvōrmūlasamutkṣēpō <b>bhrukuṭiḥ</b> (nāśā. 8.121), yathā—(śāku. 5.23)</p>
<b><lg>
<l>mayyēva	vismaraṇadāruṇacittavr̥ttau
vr̥ttaṁ	rahaḥ	praṇayamapratipadyamānē ।</l>
<l>bhēdād bhruvōḥ kuṭilayōratilōhitākṣyā
bhag‍naṁ śarasanamivātiruṣā smarasya ॥ 94 ॥</l>
</lg></b>
<p>4. kiñciducchvāsād bhruvōrmadhurāyatatā <b>caturaṁ</b> (nāśā. 8.122) yathā—</p>
<b><lg>
<l>stimitavikasitānāmullasad‍bhrūlatānāṁ
masr̥ṇamukulitānāṁ prāntavistārabhājām ।</l>
<l>pratinayananipātē	kiñcidākuñcitānāṁ
vividhamahamabhūvaṁ pātramālōkitānām ॥ 95 ॥</l>
</lg></b>
<p>5. ēkasyā ubhayōrvā'pi mr̥dubhaṅgē <b>nikuñcitaṁ</b> (nāśā. 8.123) yathā—</p>
<b><lg>
<l>mānayōgyāṁ karōmīti priyasthānē sthitāṁ sakhīm ।</l>
<l>bālā	bhrūbhaṅgajihyākṣī	paś‍yati	sphuritādharā ॥ 96 ॥</l>
</lg></b>
<pb n="984"/>
<p>6. ēkasyā ēva lalitādutkṣēpādēru<b>drēcitaṁ</b> bhruvaḥ । (nāśā.8.123)yathā—(śāku. 3.12)</p>
<b><lg>
<l>unnamitaikabhrūlatamānanamasyāḥ	padāni	racayantyāḥ ।</l>
<l>kaṇṭakitēna	prathayati	mayyanurāgaṁ	kapōlēna ॥ 97 ॥</l>
</lg></b>
<p>7. svābhāvikaṁ <b>sahajaṁ</b> (nāśā. 8.124) yathā—</p>
<b><lg>
<l>asyā smēramivānanaṁ madhurayā kāntyā kapōlasthalē
madhyasthē'pi janē vilōlavalitabhrūlēkhamālōkitam ।</l>
<l>yātaṁ mandapadaṁ ghanasya jaghanasyaivāpāradhēna yat
tat sāmyapriyamanyathā mama manōjātāni mā(sā) śaṅkatē ॥ 98 ॥</l>
</lg></b>
<p>(<b>tārākarma —9</b>)</p>
<p>atha tārākarmāṇi(nāśā. 8.96)— bhramaṇaṁ, valanaṁ(gamanaṁ), pātanaṁ, calanaṁ,
saṁpravēśanaṁ(pravēśaḥ), vivartanaṁ, samud‍vr̥taṁ, niṣkra/ṣkrāmaḥ, prākr̥taṁ cēti ।</p>
<p>1. tārayō(ś‍cakṣuḥ) puṭāntarmaṇḍalā''vr̥ttiḥ <b>bhramaṇaṁ;</b> yathā—(nāśā. 8.102)</p>
<b><lg>
<l>bhramiṣu kr̥tapuṭāntarmaṇḍalāvarti cakṣuḥ
pracalitacaturabhrūtāṇḍavairmaṇḍayantyā	।</l>
<l>karakisalayatālairmugdhayā nartyamānaṁ
sutamiva manasā tvāṁ vatsalēna smarāmi ॥ 99 ॥</l>
</lg></b>
<p>2. tryaśraṁ <b>gamanaṁ</b>(valanaṁ) (nāśā. 8.99); yathā—</p>
<b><lg>
<l>mithyāmīladāralapakṣmaṇi valantyantaḥ kuraṅgīdr̥śō
dīrghāpāṅgasarittaraṅgataralē	talpōnmukhaṁ	cakṣuṣi ।</l>
<l>patyuḥ kēlimataḥ kathāṁ viramayannanyōnyakaṇḍūyanaiḥ
kō'yaṁ vyāharatītyudīrya niragāt savyājamālījanaḥ ॥ 100 ॥</l>
</lg></b>
<p>3. adhō'vasraṁsanaṁ <b>pātanaṁ</b> (nāśā. 8.98); yathā—(mēgha. 46)</p>
<b><lg>
<l>tvayyādātuṁ jalamavanatē śārṅgiṇō varṇacaurē
tasyāḥ sindhōḥ pr̥thumapi tanuṁ dūrabhāvāt pravāham ।</l>
<l>prēkṣiṣyantē gaganaviṣayād dūramāvarjya dr̥ṣṭī—
rēkaṁ muktāguṇamiva bhuvaḥ sthūlamadhyēndranīlam ॥ 101 ॥</l>
</lg></b>
<pb n="985"/>
<p>4. vilōlatā <b>calanaṁ;</b> yathā—(kusaṁ. 3.56)</p>
<b><lg>
<l>sugandhiniḥśvāsavivr̥ddhatr̥ṣṇaṁ bimbādharāsannacaraṁ(ra)dvirēpham ।</l>
<l>pratikṣaṇaṁ saṁbhramalōladr̥ṣṭirlīlāravindēna nivārayantī ॥ 102 ॥</l>
</lg></b>
<p>5. antaḥpravēśanaṁ <b>pravēśaḥ</b> (/saṁpravēśanam) (nāśā. 8.99); yathā—(harṣaca. 1.2)</p>
<b><lg>
<l>harakaṇṭhagrahānandamīlitākṣīṁ namāmyumām ।</l>
<l>kālakūṭaviṣasparśajātamūrcchāgamāmiva ॥ 103 ॥</l>
</lg></b>
<p>6. kaṭākṣō <b>vivartanaṁ</b> (nāśā. 8.101); yathā—</p>
<b><lg>
<l>śriyaḥ	kṣīrāmbhōdhērnijavinayanamrēṇa	vapuṣā
śanairuttiṣṭhantyāḥ	valanalulitēndīvaradr̥śaḥ ।</l>
<l>kaṭākṣō	mandākṣastimitavalitabhrurharimanu
prakīrṇaḥ	kālindīlaghulaharivr̥ttirvijayatē ॥ 104 ॥</l>
</lg></b>
<p>7. samunnatiḥ <b>samuda‍vr̥ttaṁ</b> (nāśā. 8.101); yathā— (rat‍nā. 2.10)</p>
<b><lg>
<l>kr̥cchrēṇōruyugaṁ vyatītya suciraṁ bhrāntyā nitambasthalē
madhyē'syāstrivalītaraṅgaviṣamē	niṣpandatāmāgatā ।</l>
<l>mad‍dr̥ṣṭiḥ stimitēva samprati śanairāruhya tuṅgau stanau
sākāṅkṣaṁ muhurīkṣatē jalalavaprasyandinī lōcanē ॥ 105 ॥</l>
</lg></b>
<p>8. nirgamō <b>niṣkramaḥ</b> (/niṣkrāmaḥ) (nāśā. 8.101); yathā— (kusaṁ. 3.71)</p>
<b><lg>
<l>tapaḥparāmarśavivr̥ddhamanyōrbhrūbhaṅgaduṣprēkṣyamukhasya	tasya ।</l>
<l>sphurannudarciḥ sahasā tr̥tīyādakṣṇaḥ kr̥śānuḥ kila niṣpapāta ॥ 106 ॥</l>
</lg></b>
<p>9. svābhāvikaṁ <b>prākr̥taṁ</b> (nāśā. 8.101); yathā—(kusaṁ. 7.36)</p>
<b><lg>
<l>ityadbha‍utaikaprabhavaḥ prabhāvāt prasiddhanēpathyavidhērvidhātā ।</l>
<l>ātmanamāsannagaṇōpanītē khaḍ‍gē niṣaktapratimaṁ dadarśa ॥ 107 ॥</l>
</lg></b>
<p>(<b>akṣipuṭakarma —9</b>)</p>
<p>athākṣipuṭakarmāṇi — unmēṣaḥ, nimēṣaḥ, prasr̥taṁ, (saṅa‍)kuñcitaṁ, samaṁ, vivartitaṁ,
sphuritaṁ, pihitaṁ, vitāni(/li)tamiti (nāśā. 8.112) ।</p>
<pb n="986"/>
<p>1. puṭaviślēṣa <b>unmēṣaḥ</b> (nāśā. 8.113); yathā—(kusaṁ. 8.3)</p>
<b><lg>
<l>kaitavēna śayitē kutūhalāt pārvatī prati mukhaṁ nipātitam ।</l>
<l>cakṣurunmiṣati sammitaṁ priyē vidyudāhatamiva nyamīlayat ॥ 108 ॥</l>
</lg></b>
<p>2. puṭasamāgamō <b>nimēṣaḥ</b> (nāśā. 8.113); yathā—(kusaṁ. 8.84)</p>
<b><lg>
<l>kēvalaṁ priyatamādayālunā jyōtiṣāmavanatāsu paṅ‍‌ktiṣu ।</l>
<l>tēna	tatparigr̥hītavakṣasā	nētramīlanakutūhalaṁ	kr̥tam ॥ 109 ॥</l>
</lg></b>
<b><lg>
<l>tuṣāralēśākulitōtpalābhē	paryaśruṇī	maṅgalabhaṅgabhīruḥ ।</l>
<l>agūḍhabhāvā'pi vilōkanē sā na lōcanē mīlayituṁ viṣēhē ॥ 110 ॥1</l>
</lg></b>
<p>(kirātā. 3.36)</p>
<p>4. īṣatsaṅkōcaḥ <b>saṅ‍kucitaṁ</b> (nāśā. 8.114); yathā—</p>
<b><lg>
<l>yasyārātinitimbinībhirabhitō	vīkṣyāmbaraṁ	prāvr̥ṣi
sphūrjadgarjitanirjitāmbudhiravasphārābhravr̥ndākulam	।</l>
<l>utsr̥ṣṭaprasabhābhiṣēṇanabhayaspaṣṭa—pramōdāśrubhiḥ
kiñcitkuñcitalōcanābhirasakr̥t prāp‍tāḥ/ghrātāḥ kadambānilāḥ ॥ 111 ॥</l>
</lg></b>
<p>5. svābhāvikaṁ <b>samaṁ</b> (nāśā. 8.114); yathā—(kusaṁ. 3.47)</p>
<b><lg>
<l>kiñcitprakāśastimitōgratārairbhrūvikriyāyāṁ virataprasaṅgaiḥ ।</l>
<l>nētrairavispanditapakṣmamālairlakṣyīkr̥taghrāṇamadhōmayūkhaiḥ ॥ 112 ॥</l>
</lg></b>
<p>6. samuda‍vr̥ttaṁ <b>vivartitaṁ</b> (nāśā. 8.114); yathā—(vēsaṁ. 4.10)</p>
<b><lg>
<l>paryāp‍tanētramacirōdgatacandrakāntamudbhidyamānanavayauvanaramyacihnam	।</l>
<l>prāṇāpahāraparivartitadr̥ṣṭi dr̥ṣṭaṁ karṇēna tat kathamivānanapaṅkajaṁ tē ॥ 113 ॥</l>
</lg></b>
<p>7. spanditaṁ <b>sphuritaṁ</b> (nāśā. 8.114); yathā—(mēgha. 92)</p>
<b><lg>
<l>ruddhāpāṅgaprasaramalakairañjanas‍nēhaśūnyaṁ
pratyādēśādapi ca madhunō vismr̥tabhrūvilāsam ।</l>
<l>tvayyāsannē nayanamuparispandi śaṅkē mr̥gākṣyā
mīnakṣōbhākulakuvalayaśrītulāmēṣyatīti ॥ 114 ॥</l>
</lg></b>
<!-- NOTES pg=986!-->
1. prasr̥tamityasya tr̥tīyabhēdasyōdāharaṇaṁ nōpalabhyatē ।
<pb n="987"/>
<p>8. sthagitaṁ <b>pihitaṁ</b> (nāśā. 8.115); yathā—(kirātā. 8.50)</p>
<b><lg>
<l>udasya dhairyaṁ dayitēna sādaraṁ prasāditāyāḥ karavārivāritam ।</l>
<l>mukhaṁ nimīlannayanaṁ natabhruvaḥ śriyaṁ sapat‍nīvadanādivādadē ॥ 115 ॥</l>
</lg></b>
<p>9. abhihataṁ <b>vitāli(/ni)taṁ</b> (nāśā. 8.115); yathā—(gāsa. 5.60)</p>
<b><lg>
<l>pāaḍiaṁ sōhaggaṁ taṁvāē uaha gōṭṭhamajjhammi ।</l>
<l>duṭṭha(c‍ca)vasahassa siṁgē akkhi(ccha)uḍaṁ kaṁḍuatīē ॥ 116 ॥</l>
</lg></b>
<lg>
<l>(prakaṭitaṁ saubhāgyaṁ gavā paśyata gōṣṭhamadhyē ।</l>
<l>dr̥ṣṭavr̥ṣabhasya	śr̥ṅgē'kṣipuṭaṁ	kaṇḍūyantyā ॥)</l>
</lg>
<p>(<b>avalōkanaprakārāḥ —9</b>)</p>
<p>(nāśā. 8.107–110) avalōkanaprakārāḥ — samaṁ, sāci, parāvr̥ttam, anuvr̥ttam,
vilōkitam, ālōkitam, pralōkitam, ullōkitam, avalōkitaṁ cēti ।</p>
<p>1. saumyasamatāraṁ <b>samaṁ;</b> yathā—</p>
<b><lg>
<l>dēhasthā darpaṇē yasya paś‍yati pratimāmumā ।</l>
<l>anyārdhābhyāmivōtpannamardhanārīśvarāntaram	॥ 117 ॥</l>
</lg></b>
<p>2. pakṣmāntargatatryaśratāraṁ <b>sāci</b> (nāśā. 8.107); yathā— (gāsa. 2.48)</p>
<b><lg>
<l>ṇiddālasa—parighummira—taṁsa—valaṁtaddhatāraālōā ।</l>
<l>kāmassa vi duvvisahā, diṭṭiṇivāā sasimuhīṇaṁ ॥ 118 ॥</l>
</lg></b>
<lg>
<l>(nidrālasaparighūrṇanaśīlatryaśravaladardhatārakālōkāḥ	।</l>
<l>kāmasyāpi durviṣahā dr̥ṣṭinipātāḥ śaśimukhītām ॥)</l>
</lg>
<p>3. paścād valitagrīvaṁ (nāśā. 8.33) <b>parāvr̥ttaṁ;</b> yathā—(māmā. 1.32)</p>
<b><lg>
<l>yāntyā muhurvalitakandharamānanaṁ tad āvr̥ttavr̥ntaśatapatranibhaṁ vahantyā ।</l>
<l>digdhō'mr̥tēna ca viṣēṇa ca pakṣmalākṣyā gāḍhaṁ nikhāta iva mē hr̥dayē kaṭākṣaḥ ॥ 119 ॥</l>
</lg></b>
<p>4. rūpavarṇanāyukta<b>manuvr̥ttaṁ</b>; yathā—</p>
<b><lg>
<l>lāvaṇyasindhuraparaiva hi kēyamatra yatrōtpalāni śaśinā saha saṁplavantē ।</l>
<l>unmajjati dviradakumbhataṭī ca yatra yatrāparē kadalakāṇḍamr̥ṇāladaṇḍāḥ ॥ 120 ॥</l>
</lg></b>
<pb n="988"/>
<p>5. agratō dr̥ṣṭaṁ <b>vilōkitaṁ;</b> yathā—(kirātā. 13.35)</p>
<b><lg>
<l>vilōkanēnaiva tavāmunā munē ! kr̥taḥ pavitrō'smi nivarhitāṁhasā ।</l>
<l>tathā'pi śuśrūṣurahaṁ garīyasīrgirō'thavā śrēyasi kēna tr̥pyatē ? ॥ 121 ॥</l>
</lg></b>
<p>6. sahasā <b>dr̥ṣṭamālōkitaṁ</b> yathā—(kirātā. 13.35)</p>
<b><lg>
<l>tatra kārmukadharaṁ mahābhujaṁ paś‍yati sma sahasā vanēcaram ।</l>
<l>sannikāśayitumagrataḥ sthitaṁ śāsanaṁ makarakētuvidviṣaḥ ॥ 122 ॥</l>
</lg></b>
<p>7. pārśvatō dr̥ṣṭaṁ <b>pralōkitaṁ</b> (nāśā. 8.109) yathā—(kusaṁ. 3.69)</p>
<b><lg>
<l>athēndriyakṣōbhamayugmanētraḥ punarvaśitvād balavannigr̥hya ।</l>
<l>hētuṁ svacētōvikr̥tērdidr̥kṣurdiśāmupāntēṣu sasarja dr̥ṣṭim ॥ 123 ॥</l>
</lg></b>
<p>8. ūrdhvaṁ dr̥ṣṭa<b>mullōkitaṁ</b>; (nāśā. 8.109) yathā—(kusaṁ. 5.20)</p>
<b><lg>
<l>śucau caturṇāṁ jvalatāṁ śucismitā havirbhujāṁ madhyagatā sumadhyamā ।</l>
<l>vijitya	nētrapratighātinīṁ	prabhāmananyadr̥ṣṭiḥ	savitāramaikṣata ॥ 124 ॥</l>
</lg></b>
<p>9. adhōdr̥ṣṭama<b>valōkitaṁ</b> (nāśā. 8.109); yathā—</p>
<b><lg>
<l>ākāśayānataṭakōṭikr̥taikapādā
staddhēmadaṇḍayugalānyavalambya hastaiḥ	।</l>
<l>kautūhalāt tava taraṅgavighaṭṭitāni
paś‍yanti dēvi! manujāḥ svakalēvarāṇi ॥ 125 ॥</l>
</lg></b>
<p>(<b>dr̥ṣṭayaḥ —36</b>)</p>
<p>atha kāntādyāḥ dr̥ṣṭayaḥ ṣaṭ‍‍triṁśat । tatra —</p>
<p>harṣaprasādajanitātyarthaṁ (nāśā. 8.47) kōpāmarṣaṁsamanmathā bhrūvikṣēpakaṭākṣā ca <b>kāntā;</b>
yathā— (māmā. 1.30)</p>
<b><lg>
<l>stimitavikasitānāmullasad‍bhrūlatānāṁ
masr̥ṇamukulitānāṁ prāntavistārabhājām	।</l>
<l>pratinayananipātē kiñcidākuñjitānāṁ
vividhamahamabhūvaṁ pātramālōkitānām ॥ 126 ॥</l>
</lg></b>
<pb n="989"/>
<p>prōda‍vr̥ttaniṣṭabdhapuṭā sphuradud‍vr̥ttatārakā'tyarthabhītā <b>bhayānakā;</b> yathā—(sēbaṁ. 2.42)</p>
<b><lg>
<l>saaradaṁsaṇahitthā	ākkhittōsariavēvamāṇasarīrā ।</l>
<l>sahasā lihia vva ṭhiā ṇipphaṁdaṇirāaalōaṇā kaviṇivahā ॥ 127 ॥</l>
</lg></b>
<lg>
<l>(sāgaradarśanatrastāḥ	ākṣip‍tāpasr̥tavēpamānaśarīrāḥ ।</l>
<l>sahasā likhitā iva sthitā nisspandanirāyatalōcanāḥ kapinivahāḥ ॥)</l>
</lg>
<p><b>hāsyā</b> yathā— (nāśā. 8.49)</p>
<b><lg>
<l>sarabhasaharakaṇṭhagrāhasaṁmīlitākṣī
viṣamaviṣavitāpā mūrcchitā vēti sāsrē ।</l>
<l>śaravaṇabhavavaktrē vīkṣitaṁ lōlatāraṁ
jayati khalu bhavānyāḥ sālasaṁ sasmitaṁ ca ॥ 128 ॥</l>
</lg></b>
<p>patitōrdhvapuṭā sāsrā manyumantharatārikā nāsāgrānugatā ca <b>karuṇā</b> (nāśā. 8.50); yathā—</p>
<b><lg>
<l>tārāprēṅkhaṇavītabāṣpapayasō	yat‍nēna	sañcāritāḥ
sītāyāḥ savidhasthitēṣu ca mr̥gadvandvēṣu vīrutsu ca ।</l>
<l>bālē valkalacīravāsini javādullaṅghya gambhīratāṁ
saumitrau ta patanti vatsalatayā putrasya tē dr̥ṣṭayaḥ ॥ 129 ॥</l></lg></b> (bārā.6.44)
<p>sāś‍caryōd‍vr̥ttatārakā ākulitapakṣmāgrā vikasitā samā <b>ad‍bhutā</b> (nāśā. 8.51); yathā—</p>
<b><lg>
<l>tadētadasitōllasad‍dyutiśarīramasminnabhū—
nmamātidr̥ḍhapīḍanairamitatr̥p‍tirāliṅgakaiḥ	।</l>
<l>yadullasati vismayād bata nipītavatyaḥ purā
navapraṇayavibhramākulitamālatīdr̥ṣṭayaḥ	॥ 130 ॥</l></lg></b> (māmā.9.38)
<p>krūratārakā bhrakuṭikuṭilā ca <b>raudrā</b> (nā.śā. 8.51); yathā—(kirā. 14.49)</p>
<b><lg>
<l>patatsu śastrēṣu vitatya rōdasī samantatastasya dhanurdudhūṣataḥ ।</l>
<l>sarōṣamulkēva papāta bhīṣaṇā balēṣu dr̥ṣṭirvinipātaśaṁsinī ॥ 131 ॥</l>
</lg></b>
<p>dīp‍tā vikasitā kṣubdhā gambhīrā samatārakōtphullamadhyā ca <b>vīrā</b> (nā.śā.8.53) ; yathā—</p>
<b><lg>
<l>tā sē cira majjha thēṇihu a kaaṁ ।</l>
<l>taha maā paḍi dia. . . . . . . ammi ṇisaṇṇā ॥ 132 ॥</l>
</lg></b>
<pb n="990"/>
<p>nikuñcitapuṭāpāṅgā ghr̥ṇōpaplutatārakā saṁśliṣṭasthirapakṣmā ca <b>bībhatsā</b> (nāśā. 8.53) yathā—</p>
<b><lg>
<l>triśūlabhinnāndhakaraktadhārāmāsvādayantyāṁ yudhi kālarātrau ।</l>
<l>harārdhadēhē mr̥ḍatāṁ mr̥ḍānyāṁ dr̥ṣṭirghr̥ṇāghūrṇitatārakā vaḥ ॥ 133 ॥</l>
</lg></b>
<p>'vyākōśā s‍nēhamadhurā smitatārābhilāṣiṇī' sānandabhrūkṣatā ca <b>s‍nigdhā</b> (nāśā. 8.56);</p>
<p>yathā—(urāca. 3.23)</p>
<b><lg>
<l>vilulitamatipurairbāṣpamānandaśōka—
prabhavamava/pasr̥jantī pakṣmalōttāni dīrghā ।</l>
<l>s‍napayati hr̥dayēśaṁ s‍nēhanissyandinī tē
dhavalamadhuramugdhā dugdhakulyēva dr̥ṣṭiḥ ॥ 134 ॥</l>
</lg></b>
<p>calā hasitagarbhā viśattārā nirnimēṣā kiñcidākuñcitā ca <b>hr̥ṣṭā</b> (nāśā. 8.55) ।</p>
<p>yathā—(māmā. 8.11)</p>
<b><lg>
<l>kathayati tvayi sasmitamālatīvalitalōlakaṭākṣaparāhatam ।</l>
<l>varadapaṅkajamullasitatrapālidhuradr̥ṣṭi	sakhī	namayiṣyati ॥ 135 ॥</l>
</lg></b>
<p>kiñcitsaṁruddhatārambhā ardhasrastōttarapuṭā sāsramandasañcāriṇī ca <b>dīnā</b> (nā. 8.56);</p>
<p>yathā—(śāku.6.9)</p>
<b><lg>
<l>itaḥ pratyādēśāt	svajanamanugantuṁ	vyavasitā
gr̥hē	tiṣṭhētyuc‍cairvadati	guruśiṣyē	gurusamē ।</l>
<l>punardr̥ṣṭiṁ	bāṣpaprasarakaluṣāmarpitavatī
mayi krūrē yat, tat saviṣamiva śalyaṁ dahati mām ॥ 136 ॥</l>
</lg></b>
<p>'rūkṣā sthirōda‍vr̥ttapuṭā niṣṭabdhōda‍vr̥ttatārakā' bhrukuṭīkuṭilā ca <b>kruddhā</b> (nāśā. 8. 57);</p>
<p>yathā—</p>
<b><lg>
<l>ēṁtō vi ṇa sac‍caviō gōsē pasaraṁtapallavāruṇacchāō ।</l>
<l>majjaṇataṁbēsu maō, taha sama/maataṁbēsabu lōaṇēsu amarisō ॥ 137 ॥</l>
</lg></b>
<lg>
<l>{āgacchannapi na dr̥ṣṭaḥ prātaḥ prasara—tpallavāruṇacchāyaḥ ।</l>
<l>majjanatāmrayōrmadastathā	madatāmrayōrlōcanayōramarṣaḥ ॥}</l>
</lg>
<pb n="991"/>
<p>saṁsthitatārakā vikasitā samattvā ca <b>dr̥p‍tā</b> (nā.śā.8.60), yathā— (urāca. 6.19)</p>
<b><lg><l>dr̥ṣṭistr̥ṇīkr̥tajagattrayasattvasārā
dhīrōddhatā	 namayatīva gatirdharitrīm ।</l>
<l>kaumārakē'pi girivad gurutāṁ dadhānō
vīrō rasaḥ kimayamētyuta darpa ēva ॥ 138 ॥</l></lg></b>
<p>(bhayāñcitadr̥ṣṭērlakṣaṇōdāharaṇāṁśastruṭitaḥ) (nā.śā.8.61)</p>
<p>vismayōd‍vr̥ttatārā naṣṭōbhayapuṭāñcitā vikasitā ca <b>vismitā</b>(nāśā. 8.63);
yathā— (māmā. 1.28)</p>
<b><lg><l>alasalulitamugdhasnigdhanisspandamandairadhikavikasadantarvismayasmēratāraiḥ ।</l>
<l>hr̥dayamaśaraṇaṁ mē pakṣmalākṣyāḥ kaṭākṣairapahr̥tamapaviddhaṁ pītamunmūlitaṁ ca ॥ 139 ॥</l></lg></b>
<p>samatārā samapuṭā niṣkampā (śūnanyadarśinī) bāhyārthāgrāhiṇī (kṣāmā/śyāmā) <b>śūnyā</b>
(nā.śā. 8.65) yathā— (visā. 1.41)</p>
<b><lg><l>yad	 bhrūlatē	 taralitē	 yadudaṅgulīkaḥ
pāṇiḥ purō yadapi cakṣuralabdhalakṣyam ।</l>
<l>utsūtritādharadalaṁ	 ca	 yadāsyamasyā—
statkārya/kāvyakarmaṇi niṣaktamavaimi cētaḥ ॥ 140 ॥</l></lg></b>
<p>praspandapakṣmā nātyarthamukulā ca <b>malinā</b> (nāśā. 8.64); yathā—</p>
<b><lg><l>dēvyāḥ	 santatabāṣpavāripaṭalacchannēkṣaṇāyāḥ	 karaṁ
cūḍāratnasamarpaṇāya	 bahuśō	 yātaṁ	 vr̥thaivānyataḥ ।</l>
<l>bhrāmyantaṁ	 patadaśrupūritadr̥śō	 hastaṁ	 mamāpyēkatō
dr̥ṣṭ‍vā tatra niśācarairapi nijaḥ svāmī ciraṁ ninditaḥ ॥ 141 ॥</l></lg></b>
<p>śramapramlāpitapuṭā kṣāmā'stāñcitalōcanā sannā patitatārakā ca <b>śrāntā</b> (nāśā. 8.67);
yathā—</p>
<b><lg><l>klamōdayamlāpitapatrasampuṭā		puṭāntasaṁ(pātita)—gharmabindavaḥ ।</l>
<l>dr̥śō bhr̥śōnmīlitaraktarājayō (madhau yuvatyō nu latā la—)1 santi ॥ 142 ॥</l></lg></b>
<!-- NOTES pg=991!-->
1. idamasmābhirapūri।
﻿<pb n="992"/>
<p>kiñcidañcitapakṣmāgrā patitōrdhvapuṭā trapā'dhōgatatārā ca <b>salajjā</b> (nāśā. 8.68) ।
yathā— (raghu. 7.23, kusaṁ. 7.75)</p>
<b><lg><l>tayōrapāṅgapratisāritāni	 kriyāsamāpattiṣu	 1kātarāṇi ।</l>
<l>hnīyantraṇāmānaśirē manōjñāmanyōnyalōlāni vilōcanāni ॥ 143 ॥</l></lg></b>
<p>mlā/glānabhrūpuṭapakṣmā śithilasā klamapraviṣṭatārā mandasañcāriṇī ca <b>glānā</b> (nāśā.
8.67); yathā—</p>
<b><lg><l>kiṁ vartira(?) parimlānaraktōtpalapa X X X ।</l>
<l>X X X X X X mā nētraparamparā ॥ 144 ॥</l></lg></b>
<p>kiñciccalā'sthirā kiñcidunnatā tiryagāyatā ।</p>
<p>mūḍhā cakitatārā ca <b>śaṅkitā</b> (nāśā. 8.68)। yathā—</p>
<b><lg><l>apētavyāhāraṁ	 	dhutavividhaśilpavyatikaraṁ
karasparśārambhapragalitadukūlāntaśayanam ।</l>
<l>muhurbaddhōtkampaṁ diśi diśi muhuḥ prōritadr̥śō—
rahalyāsutrāmṇōḥ kṣaṇikamiha tat saṅgatamabhūt ॥ 145 ॥</l></lg></b>
<p>viṣādavistīrṇapuṭā, paryastāntā nimēṣiṇī, ki़ñcinniṣṭabdhatārā ca <b>viṣaṇṇā</b>
yathā— (urā. 3.16)</p>
<b><lg><l>abhyāsādanugacchati	 priyatamētyāśvāsanaprēritā
śūnyaṁ mārgamavētya/kṣya khēdavivaśā duḥkhaṁ nivr̥ttāṁ tataḥ ।</l>
<l>dr̥ṣṭiḥ	 saṁprati	 bāṣpapūrapatanairjihmībhavattārakā
saktā/śaktā mē na purō nirīkṣitumiyaṁ vatsa! kṣaṇaṁ sthīyatām ॥ 146 ॥</l></lg></b>
<p>(sphuradāśilaṣṭa—)pakṣmāgra/rdhamukulōrdhvapuṭāñcitā,	sukhōnmīlitatārā 	<b>mukulā</b>
(nāśā.8.72); yathā—(kusaṁ. 8.63)</p>
<b><lg><l>aṅgulībhiriva kēśasañcayaṁ sannigr̥hya timiraṁ marīcibhiḥ ।</l>
<l>kuṅ‍malīkr̥tasarōjalōcanaṁ cumbatīva rajanīmukhaṁ śaśī ॥ 147 ॥</l></lg></b>
<!-- NOTES pg=992!-->
1. tārakāṇi jōśēraḥ, tārakāṇi (nivarttitāni)—rāghavaḥ।
﻿<pb n="993"/>
<p>ānikuñcitapakṣmāgrapuṭatārā <b>nikuñcitā</b> (nāśā. 8.79)</p>
<b><lg><l>īṣattiryagvalanaviṣamaṁ	 kūṇitaprāntamētat
prēmōdbhēdastimitacalanaṁ	 kiñcidākuñcitaṁ	 ca ।</l>
<l>antarmōdānubhavamasr̥ṇastrastaniṣkampapakṣma
vyaktaṁ	 śaṁsatyaciramanayōrdr̥ṣṭimākēkarākṣam ॥ 148 ॥</l></lg></b> (māmā. 4.2)
<p>1 . . . . . . . . . . . . . .</p>
<b><lg><l>manōvāgbuddhijā yē ca yē cārambhāḥ śarīrajāḥ ।</l>
<l>anubhāvāḥ samē'pyētē tē yathāvat pradarśitāḥ ॥ 149 ॥</l></lg></b>
<b><lg><l>bhāvāḥ sañcāriṇō yē ca sthāyinō yē ca sāttvikāḥ ।</l>
<l>savibhāvānubhāvāstē	 śrr̥ṅgārasya	 prakāśakāḥ ॥ 150 ॥</l></lg></b>
<b><lg><l>prakr̥tibhavamitō'bhimānasaṁjñaṁ samamanubhāvavibhāvasattvavargaḥ ।</l>
<l>svamavasaramupēyivānupāstē nr̥patimivādhikr̥tōnujīvivargaḥ ॥ 151 ॥</l></lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
anubhāvaprakāśō nāma</b></p>
<p><b>॥ sap‍tadaśaḥ prakāśaḥ ॥ 17 ॥</b></p>
<lg><l>rēvāprasādēna sanātanēna cchinnō'pyasau yaḥ samapādi kōṣaḥ ।</l>
<l>atrāpi paś‍yantu bahūni divyadivyāni ratnāni sugōpitāni ॥</l>
<l>asau sap‍tadaśō bhōjaprakāśō bharatānugān ।</l>
<l>dr̥ṣṭibhēdānudāhr̥tya nr̥tyavēdāyatē tu naḥ ॥</l></lg>
<!-- NOTES pg=993!-->
1. mātr̥kāyāṁ puṭadvayaparimitā truṭiratra, yatra nāśā. 8. 74–84 nirūpitā 'abhitap‍tā, jihmā, lalitā,
vitarkitā, ardhamukulā, vibhrāntā, viplutā, ākēkarā, vikrōśā, stra/trastā, madirā' iti ēkādaśa
dr̥ṣṭibhēdā lup‍tāḥ।
﻿<pb n="994"/>
<p>atha</p>
<p><b>śrr̥ṅgāraprakāśē aṣṭādaśaḥ prakāśaḥ</b></p>
<p>dharmaśrr̥ṅgāraprakāśaḥ</p>
<p>dharmaśrr̥ṅgāraḥ, arthaśrr̥ṅgāraḥ, kāmaśrr̥ṅgāraḥ, mōkṣaśrr̥ṅgāraḥ iti yaduktaṁ1, tadidānīṁ
vyākhyāyatē । tatra —</p>
<p><b>(dharmaḥ)</b></p>
<p><b>dharmō nāma śrutismr̥tivihitaḥ ācāraḥ pravr̥ttinivr̥ttiniyamanarūpaḥ ।</b></p>
<p><b>(1. pravr̥ttirūpaḥ —10)</b></p>
<p><b>pravr̥ttirūpō</b> daśadhā, vāṅ‍manaḥkāyakriyābhēdāt । tatra—</p>
<p><b>vā(cā)</b>......hitaṁ, priyaṁ,.....(satya)māp‍taṁ ca brūtē ।</p>
<p><b>manasā</b> ca āstikyaṁ, dayām, anīpsāṁ ca bhāvayati ।</p>
<p><b>kāyēna</b> gurudēvatōpāstiṁ, dānaṁ, ārtatrāṇaṁ ca karōti । tatra </p>
<p><b>(vācā)</b></p>
<p>1. <b>hitaṁ</b> yathā—</p>
<b><lg><l>yadi sarvasya sarvatra nōpakārāya jāyatē ।</l>
<l>tadanēna sugup‍tēna jihvāmāṁsēna kō guṇaḥ? ॥ 1 ॥</l></lg></b>
<p>2. <b>priyaṁ</b> yathā—(mavīca. 4.35)</p>
<b><lg><l>vīrēṇa tē vijayamāṅgalikēna patyā vr̥tradruhaḥ praśamitēṣu mahābhayēṣu ।</l>
<l>kṣatraprakāṇḍagr̥hiṇībahumānapūjāmūrjasvalāṁ tvayi śacī manasā karōtu ॥ 2 ॥</l></lg></b>
<p>3. <b>satyaṁ</b> yathā—(urāca. 5.22)</p>
<b><lg><l>ēṣa sāṁgrāmikō nyāya ēṣa dharmaḥ sanātanaḥ ।</l>
<l>iyaṁ	 hi	 raghusiṁhānāṁ vīracāritrapaddhatiḥ ॥ 3 ॥</l></lg></b>
<p>4. <b>āp‍taṁ</b> yathā—(śāku. 7.32)</p>
<b><lg><l>śāpādasi pratihatā smr̥tikōparūkṣē bhartaryapētatamasi prabhutā tavaiva ।</l>
<l>chāyā na mūrcchati malōpahataprasādē śuddhē tu darpaṇatalē sulabhāvakāśā ॥ 4 ॥</l></lg></b>
<!-- NOTES pg=994!-->
1. trayōdaśaprakāśārambhē 794 pr̥ṣṭhē
﻿<pb n="995"/>
<p><b>(manasā)</b></p>
<p>5. <b>āstikyaṁ</b> yathā—</p>
<b><lg><l>kiṁ bījaṁ śrēyasāṁ? dharmaḥ; satāṁ kiṁ bhūṣaṇaṁ? yaśaḥ ।</l>
<l>lakṣmyāḥ kō bandhurutsāhaḥ; siddhēḥ kiṁ sādhanaṁ? nayaḥ ॥ 5 ॥</l></lg></b>
<p>6. <b>dayā</b> yathā—(nāgā. 4.10)</p>
<b><lg><l>ārtaṁ kaṇṭhagataprāṇaṁ parityaktaṁ svabāndhavaiḥ ।</l>
<l>trāyē nainaṁ yadi tataḥ kaḥ śarīrēṇa mē guṇaḥ? ॥ 6 ॥</l></lg></b>
<p>7. <b>parasvānīp‍sā</b> yathā—(śāku. 6.26)</p>
<b><lg><l>yēna yēna viyujyantē prajāḥ snigdhēna bandhunā ।</l>
<l>sa sa pāpādr̥tē tāsāṁ duṣyanta iti ghuṣyatām ॥ 7 ॥</l></lg></b>
<p>8.(<b>kāyēna</b> gurudēvatōpāsanā yathā)</p>
<b><lg><l>nandigrāmē	 jaṭāṁ	 bibhradabhiṣicāryapādukē ।</l>
<l>pr̥thivīṁ pālayiṣyāmi yāvadāryō nivartatē ॥ 8 ॥</l></lg></b> (mavīca. 4.54)
<b><lg><l>(<emph>mahatī truṭiratra</emph>) . . . . . ।</l>
<l>. . . . . . . . . . . . ॥</l>
<l>. . . . . . . . . . . . ॥</l>
<l>sandigdhē'pi parē lōkē tyājyamēvāśubhaṁ budhaiḥ ॥ 9 ॥</l></lg></b>
<p><b>(2. nivr̥ttirūpaḥ —5)</b></p>
<p>1. <b>nr̥śaṁsatānivr̥ttiḥ</b> yathā—</p>
<b><lg><l>kā nītiratisandhānaṁ; kō dharmaḥ ? prāṇināṁ vadhaḥ ।</l>
<l>yadi kṣatriyadharmō'yam? adharmō vada kīdr̥śaḥ? ॥ 10 ॥</l></lg></b>
<p>2. <b>parasvābhidhyānivr̥ttiḥ</b> yathā—(raghu. 16.8)</p>
<b><lg><l>kā tvaṁ śubhē! kasya parigrahō vā? kiṁ vā madabhyāgamakāraṇaṁ tē? ।</l>
<l>ācakṣva matvā vaśināṁ raghūṇāṁ manaḥ parastrīvimukhapravr̥tti ॥ 11 ॥</l></lg></b>
<p>3. <b>niṣiddhasēvānivr̥ttiḥ</b> yathā—(śāku. 5.29)</p>
<b><lg><l>mūḍhaḥ syāmahamēṣā vā vadēnmithyēti saṁśayē ।</l>
<l>dāratyāgī		bhavāmyāhō	 parastrīsparśapāṁsulaḥ ॥ 12 ॥</l></lg></b>
﻿<pb n="996"/>
<p>4. <b>stēyanivr̥ttiḥ</b> yathā—(māgha. 2.40)</p>
<b><lg><l>ālapyālamidaṁ babhrōryat sa dārānapāharat ।</l>
<l>kathā'pi	 khalu	 pāpānāmalamaśrēyasē 	yataḥ ॥ 13 ॥</l></lg></b>
<p>5. <b>hiṁsānivr̥ttiḥ</b> yathā—</p>
<b><lg><l>sō'sti	 yad	 yacca	 tanmāṁsamubhayōḥ	 	paśryatāntaram ।</l>
<l>ēkāsya	 kṣaṇikā	 prītiḥ	 prāṇairanyō	 viyujyatē	॥ 14 ॥</l></lg></b>
<p><b>(3. niyamarūpaḥ —10)</b></p>
<p>atha <b>niyamarūpaḥ</b>। sō'pi daśadhā, vāṅ‍manaḥkāyakriyādibhiḥ। tadyathā nitya—
naimittikayōratyāgaḥ,	 svajātidharmā/svadharmādavicalanaṁ,	 sadr̥śairēva	 saṁbandhaḥ,
lōkāgamaviruddhairasaṁsargaḥ,	 nyāyatō'rthādhigamaḥ,	 gurvājñānatikramaḥ,	 aprārthanābhaṅgaḥ,
pratijñānirvāhaḥ, samarādapalāyanaṁ, gōbrāhmaṇārthē prāṇādiparityāgaḥ, iti। tatra—</p>
<p>1. <b>nityāparityāgō</b> yathā—(kusaṁ. 8.48)</p>
<b><lg><l>tanmuhūrtamanumantumarhasi	 prastutāya	 niyamāya	 māmapi ।</l>
<l>tvāṁ vinōdanipuṇaḥ sakhījanō valguvādini! vinōdayiṣyati ॥ 15॥</l></lg></b>
<p><b>naimittikātyāgō</b> yathā—(mavīca. 1.15)</p>
<b><lg><l>ayaṁ ca yajamānēna yakṣyamāṇasya mē gr̥hāt ।</l>
<l>prēṣitastēna	 vātsalyādanujanmā	 kuśadhvajaḥ	॥ 16 ॥</l></lg></b>
<p>2. <b>svajātidharmādavicalanaṁ</b> yathā—</p>
<b><lg><l>tairēva saha yōddhavyaṁ krīḍā''sīd yaiḥ sahaiva naḥ ।</l>
<l>ahō! nisargahiṁstrasya paś‍ya kṣattrasya raudratā ॥ 17 ॥</l></lg></b>
<p>3. <b>sadr̥śaiḥ sambandhō</b> yathā—(mavīca. 1.57)</p>
<b><lg><l>janakānāṁ raghūṇāṁ ca sambandhaḥ kasya na priyaḥ? ।</l>
<l>yatra dātā grahītā ca svayaṁ kuśikanandanaḥ ॥ 18 ॥</l></lg></b>
<p>4. <b>lōkāgamaviruddhairasaṁsargō</b> yathā—(kirātā. 14.22)</p>
<b><lg><l>vayaṁ kva varṇāśramarakṣaṇōcitāḥ kva jātihīnā mr̥gajīvitacchidaḥ ।</l>
<l>sabhā/hāvakr̥ṣṭairmahatāmasaṅgataṁ bhavanti gōmāyusakhā na dantinaḥ ॥ 19 ॥</l></lg></b>
﻿<pb n="997"/>
<p><b>āgamaviruddhairasaṁsargau</b> yathā—(kirātā. 14.21)</p>
<b><lg><l>sakhā sa yuktaḥ kathitaḥ tvayā yadr̥cchayā'sūyati yastapasyatē ।</l>
<l>guṇārjanōcchrāyaviruddhabuddhayaḥ 	prakr̥tyamitrā	 hi	 satāmasādhavaḥ ॥ 20 ॥</l></lg></b>
<p><b>5. nyāyatō'rthādhigamō</b> yathā—(raghu. 7.70)</p>
<b><lg><l>iti śirasi sa vāmaṁ pādamādhāya rājñāmudavahadanavadyāṁ tāmavadyādapētaḥ ।</l>
<l>rathaturagarajōbhistasya rūkṣālakāgrā samaravijayalakṣmīḥ saiva mūrtā babhūva ॥ 21 ॥</l></lg></b>
<p><b>6. gurvājñānatikramō</b> yathā—(urā. 1.13)</p>
<b><lg><l>nidhāya śirasīcchayā samucitaṁ pituḥ śāsanaṁ
prayātumabhi kānanaṁ vyavasitasya mē tvaṁ kila ।</l>
<l>tadarthaparipanthinī	 vaśitayēva	 mā	 bhūriti
praṇantumapi	 nāgatō	 yadahamamba! tat kṣamyatām ॥ 22 ॥</l></lg></b>
<p><b>7. aprārthanābhaṅgō</b> yathā—(raghu. 11.2)</p>
<b><lg><l>kr̥cchralabdhamapi labdhavarṇabhāk taṁ didēśa munayē salakṣmaṇam ।</l>
<l>apyasupraṇayināṁ raghōḥ kulē na vyahanyata kadācidarthitā ॥ 23 ॥</l></lg></b>
<p><b>8. pratijñānirvāhō</b> yathā—(bārā. 6.11)</p>
<b><lg><l>mayā mūrdhni prahvē pituriti kr̥taṁ/dhr̥taṁ śāsanamidaṁ
sa rakṣō yakṣō vā bhavatu sa bhavān vā raghupatiḥ ।</l>
<l>nivartiṣyē 	sō'yaṁ	 bharatakr̥tarakṣāṁ 		nijapurīṁ
samāḥ samyaṅ‍ nītvā vanabhuvi catastraśca daśa ca ॥ 24 ॥</l></lg></b>
<p><b>9. samarādapalāyanaṁ</b> yathā—</p>
<b><lg><l>vr̥ddhatvadōṣāt praśamād bhayād vā yatsatyamiṣṭaṁ mama naiva yuddham ।</l>
<l>rakṣōvraṇāṣṭāpadadanturantu yanmē vapuḥ kṣatriyatā'tra hētuḥ ॥ 25 ॥1</l></lg></b>
<p><b>10. gōbrāhmaṇārthē prāṇādiparityāgaḥ sa/gavārthō yathā—(raghu. 2.45)</b></p>
<b><lg><l>sa tvaṁ madīyēna śarīravr̥ttiṁ dēhēna nirvartayituṁ prasīda ।</l>
<l>dināvasānōtsukabālavatsā visr̥jyatāṁ dhēnuriyaṁ maharṣaiḥ ॥ 26 ॥</l></lg></b>
<!-- NOTES pg=997!-->
1. pakṣō vr̥ṇāṣṭāpadadantatantu yanmē kr̥tē — rāghavaḥ HOS.
vr̥ṇīyanāṣṭāpadamātrakaṁ tu yanmē kutaḥ — jōśēraḥ ।
mūlaṁ tvasmatkalpitam ।
﻿<pb n="998"/>
<p><b>brāhmaṇārthē</b> yathā—(raghu. 2.44)</p>
<b><lg><l>mānyaḥ sa mē sthāvarajaṅgamānāṁ sargasthitipratyavahārahētuḥ ।</l>
<l>gurōrapīdaṁ	 dhanamāhitāgnērnaś‍yat	 purastādanupēkṣaṇīyam ॥ 27 ॥</l></lg></b>
<p>sō'yaṁ pravr̥ttinivr̥ttiniyamarūpaḥ śrutismr̥tivihita ācārō <b>dharmaḥ</b>। yathōcyatē—</p>
<b><lg><l>prētya cēha ca yat karma kriyamāṇaṁ guṇāvaham ।</l>
<l>vāṅ‍manaḥkāyaniṣpannaṁ sa dharma iti kīrtyatē ॥ 28 ॥</l></lg></b>
<p><b>(dharmaśrr̥ṅgāraḥ)</b></p>
<p>tatra pravartamānasya ratyādāvanatimānō <b>dharmaśrr̥ṅgāraḥ</b> । tatra—</p>
<p><b>pravr̥ttirūpē</b> yathā—(śāku. 1.20)</p>
<b><lg><l>asaṁśayaṁ kṣatraparigrahakṣamā yadāryamasyāmabhilāṣi mē manaḥ ।</l>
<l>satāṁ hi sandēhapadēṣu vastuṣu pramāṇamantaḥkaraṇapravr̥ttayaḥ ॥ 29 ॥</l></lg></b>
<p>yathā ca <b>nivr̥ttirūpē</b>—(śāku. 5.28)</p>
<b><lg><l>kumudānyēva śaśāṅkaḥ savitā bōdhayati paṅkajānyēva ।</l>
<l>vaśināṁ	 hi	 paraparigrahasaṁparkaparāṅ‍mukhī	 vr̥ttiḥ ॥ 30 ॥</l></lg></b>
<p>yathā vā <b>niyamarūpē</b>—(nīti. 74)</p>
<b><lg><l>nindantu nītinipuṇā yadi vā stuvantu
lakṣmīḥ	 samāviśatu	 gacchatu	 vā	 yathēṣṭam ।</l>
<l>adyēva	 vā	 maraṇamastu	 yugāntarē	 vā
nyāyyāt pathaḥ pravicalanti padaṁ na dhīrāḥ ॥ 31 ॥</l></lg></b>
<p>tatra <b>bhāratī vr̥ttiḥ, paurastyā pravr̥ttiḥ, pāñcālī rītiḥ, svakīyā nāyikā,
dhīrōdāttaśca nāyaka</b> iti। tatra—</p>
<p><b>bhāratī vr̥ttiḥ;</b> tadanurūpasvarūpāṅgatvāt। tathā hi— (nāśā. 22.25)</p>
<b><lg><l>yā vākpradhānā nr̥varaprayōjyā strīvarjitā saṁskr̥tapāṭhyayuktā ।</l>
<l>svanāmādhēyairbharataiḥ, prayōjyā sā bhāratī nāma bhavēt tu vr̥ttiḥ ॥ 32 ॥</l></lg></b>
<p>tadaṅgāni <b>prarōcanā, prastāvanā, vīthī, prahasanamiti</b>। sā tu—</p>
<p><b>'vākpradhānā'</b> ityanēna śrutismr̥tyuktavidhivākyānāmavaś‍yavidhēyatāṁ pratipādayati ।</p>
<p><b>'nr̥varaprayōjyā'</b> ityanēna adhikāriṇō nirdiśati ।</p>
﻿<pb n="999"/>
<p><b>'strīvarjitā'</b> ityanēna anadhikāriṇō nirasyati ।</p>
<p><b>'saṁskr̥tāpāṭhyayuktā'</b> ityanēna 'antarvēdyāṁ na mlēcchitavyam' ityabhidhattē ॥</p>
<p>aṅgēṣu <b>prarōcanayā</b> arthavādaṁ dyōtayati। vaktavyārthē praśaṁsāparaṁ hi vacaḥ <b>prarōcanā ।</b></p>
<p><b>prastāvanayā</b> itikartavyatākramaṁ bōdhayati। prastutavastūpapādanāvasarasūcakaṁ hi vākyaṁ
<b>prastāvanā।</b></p>
<p><b>vīthyā</b>'pi paripraś‍nōttarapratyuttarādibhiranuvādavidhānāt viparyayajñānasaṁśayādīn
apanayati। ud‍ghātyakādīnāmaṅgānāṁ pravr̥ttiparipāṭī <b>vīthī ।</b></p>
<p><b>prahasanēna</b> tu svadharmānna calitavyamiti niyamayati। svadharmacalitānāṁ hi
tāpasādīnāmupahāsaparaṁ vacaḥ <b>prahasanam ।</b></p>
<p>sēyaṁ bhāratī vr̥ttiḥ caturaṅgā'pi dharmaśrr̥ṅgārasya aṅgam ॥</p>
<p><b>paurastyā	 pravr̥ttiḥ;</b> tasyā	 ēva (pūjyajanā)dyaviruddhānuddhatanēpathyarūpatvāt,
kulavadhūvidhēyatvācca। yathōcyatē— (raghu. 17.25)</p>
<b><lg><l>āmuktābharaṇaḥ	 stragvī	 haṁsacihnadukūlavān ।</l>
<l>āsīdatiśayaprēkṣyaḥ 	sa	 rājaśrīvadhūvaraḥ ॥ 33 ॥1</l></lg></b>
<p>sā tu paurastyaiḥ pravartitēti tēṣu ca prāyō nācāraviplava iti। sā paurastyē'pi
dharmaśrr̥ṅgārāṅgam ॥</p>
<p><b>pā़ñcālī rītiḥ;</b> śrutismr̥tivākyānurūpasandarbhatvāt। yatō yadanatisamāsam,
anatisphuṭabandham, upacāravr̥ttimat, pādānuprāsaprāyaṁ, yōgarūḍhimad vacaḥ, sā <b>pāñcālī</b>।
sā ca śrutismr̥tivākyēṣu prāyō dr̥ś‍yata iti dharmaśrr̥ṅgārāṅgam। yataḥ śrutau, 'viśvāhāraḥ2'
'viśvataścakṣuḥ'3 iti nātidīrghaḥ samāsaḥ। '4 samidhā'gnim', 'agnimīlē5' iti nātiślathaḥ
akaṭhōraśca bandhaḥ। 'ādityō vai yūpaḥ6', 'suparṇō'si garutman7' ityādau padē bhūyān
upacāraḥ। 'śaṁ naḥ8' 'indrāgniṁ, 'draviṇōdōḥ9' ityādau prakāśa ēva pādānuprāsaḥ। 'ādityā
rudrā vasavaḥ10' ityādau tu brāhmaṇavyākaraṇaniruktayuktibhiḥ na kvacinna yōgarūḍhiḥ। ēvaṁ
smr̥tivākyēṣvapi॥ tatra</p>
<!-- NOTES pg=999!-->
1. ākarō mr̥gyaḥ iti HOS rāghavaḥ
2. mūlaṁ mr̥gyam
3. tai. nārāyaṇānuvākē
4. tai. vrā. aṣṭakē
5. r̥k. 1.1.1
6. aṣṭakē 2.66
7. tai.saṁ. 4.1.10
8. tai. upa. 1.1
9. tai. upa.
10. tai.saṁ. 7.3.13
<pb n="1000"/>
<p><b>nātidīrghasamāsō</b> yathā—</p>
<b><lg><l>balikarma svadhā hōmaḥ svādhyāyō'tithisatkriyā ।</l>
<l>pitr̥bhūtaparabrahmamanuṣyāṇāṁ		 mahāmakhāḥ ॥ 34 ॥</l></lg></b>
<p><b>nātisphuṭabandhō</b> yathā—</p>
<b><lg><l>śūdrēṣu	 dāsagōpālakulamitrārdhasīriṇiḥ ।</l>
<l>bhōjyānnā nāpitaścaiva yaścātmānaṁ nivēdayēt ॥ 35 ॥</l></lg></b>
<p><b>upacāravr̥ttimad</b> (yathā)—</p>
<b><lg><l>rājā'sya jagatō mātā pitā bhrātā suhr̥d guruḥ ।</l>
<l>sakhā'dhidaivataṁ	 dhāma	 sthāma	 jīvitamucyatē ॥ 36 ॥</l></lg></b>
<p>(khaṇḍitam)</p>
<b><lg><l>dharma ēva drutō/hatō hanti dharmō rakṣati rakṣitaḥ ।</l>
<l>tasmād dharmō na hantavyō mā nō dharmō hatō'vadhīt ॥ 37 ॥</l></lg></b> (manusmr̥. 8.15)
<p>(khaṇḍitam) . . . . yathā—(manu. 9.138)</p>
<b><lg><l>punnāmnō	 narakādasmāt	 trāyatē	 pitaraṁ	 sutaḥ ।</l>
<l>tēna puttra iti prāp‍tō/prōktō manuḥ svāyambhuvō'bravīt ॥ 38 ॥</l></lg></b>
<p><b>svakīyā nāyikā</b>। sā tridhā ॰ ॰ ॰ ॰ cōttamā। tatrōḍhā
dharmakarmōpayōgitvāt (॰ ॰ ॰ ॰) sā bhēdau (?) caratāṁ dharmamiti ca ॰ ॰ ॰ ॰
tāt uttamā ca tadadhika ॰ ॰ ॰gahētu ॰ ॰ ॰ ‍āt। parasparānurāgō hi dārakarmaṇi
parārdhya (॰ ॰ ॰ ) maṅgalaṁ gītaśca। ayamarthaḥ ॰ ॰ ॰ tinamātmānaṁ manyēta tāṁ, tathā'pi
॰ ॰ yētṁ 'yasyāṁ vāṅ‍manaśrcakṣuṣōranubandhaḥ tasyāmr̥ddhiḥ, nētarāmāśrayēta' iti tasyā kriyāṁ
ananyapūrvāyāṁ śāstratō'dhigatāyāṁ dharmō'rthaḥ putrñaḥ saṁbandhaḥ, śuddhiḥ, anu ॰ ॰ kṣatā,
ratiḥ। na tu paratayāsurabhūpunarbhūvēś‍yāsu। yathōcyatē, 'dharmaviruddhaḥ kāmaḥ parastrīṣu।
arthaviruddhō vēś‍yāsu punarbhūṣu ca। tasmāt kulastrīṣvēva kāmaṁ kāmayētēti na ॰ ॰
yathā kāmasēvā (?) haranti ॰ ॰। svakīyaiva nāyikā dharmaśrr̥ṅgāram। yathōcyatē—</p>
<b><lg><l>prōṣitāyāṁ vrajantyastaṁ prajā dharmō yaśaḥ sukham ।</l>
<l>nivartantē nivr̥ttāyamahō! bandhuḥ kulaṅganā ॥ 39 ॥</l></lg></b>
<p>.......<b>dhīrōdāttaśca nāyaka</b> iti। 1prāka‍pratipāditapravr̥ttinivr̥ttiniyamarūpa—</p>
<!-- NOTES pg=1000!-->
1. dra. pr̥. 998
<pb n="1001"/>
<p>dharmakarmatraividhyē tasyaiva śrutismr̥tivākyānatikramābhimāna ॰ ॰ pravr̥ttiparigrahaprastārāt
aṣṭaprakaparigrahādasādhāraṇasādhāraṇaśca । tadētat vr̥ttipravr̥ttirītināyikānāyakaprabhēda—
jātamētallakṣaṇōdāharaṇaiḥ pūrvamēva1 nirṇītam ।</p>
<p>athēdānīṁ nāyakapadē vyapadēśahētuḥ vicāryatē । taddhi indriyāvikārakāraṇaṁ
cittadharmaḥ, yēna satā satyapi garvadihētau jātyādiguṇasamūhē nāyakasya nōtsēkādayō
jāyantē । tac‍caturdhā, udāttam, uddhataṁ, lalitaṁ śāntaṁ ca ।</p>
<p>(<b>udāttadhairyam</b>)</p>
<p>tatra dharmaśr̥ṅgārādhikāriṇō <b>dhīrōdāttasya</b> udāttaḥ; yatprabhāvāt
abhyudayādibhi<b>rnōtsēkaḥ,</b> śōkādibhirna <b>vaiklavyam,</b> vyasanādibhirna <b>dīnatvam,</b> rāgādibhirna
<b>dharmabādhā</b> । caritēṣu <b>uttamaspardhā,</b> nīcēṣvarthēṣu <b>jugupsā,</b> śaktisadbhāvē <b>kṣāntiḥ,</b>
pramādaskhali<b>tēṣvanuśayaḥ,</b> sadācāri<b>ṣvādaraḥ,</b> paraguṇēṣva<b>mātsaryama,</b> paravyasanēṣu na <b>praharṣaḥ,</b>
parāpavādēṣu <b>na pravr̥ttiḥ,</b> asthānēṣu <b>na krōdhaḥ,</b> prārambhēṣu <b>nānirvāhaḥ,</b> karmatiśayai<b>rna vismayaḥ,</b>
jātyādibhi<b>rnābhimānaḥ,</b> iti ॥ tatra</p>
<p>1. <b>abhyudayādibhirnōtsēkō</b> yathā—(raghu. 15.27)</p>
<b><lg>
<l>tasya saṁstūyamānasya caritārthaistaparisvibhiḥ ।</l>
<l>śuśubhē vikramōdagraṁ vrīḍayā'vanataṁ śiraḥ ॥ 40 ॥</l>
</lg></b>
<p>yathā vā—(mavīca. 4.29)</p>
<b><lg>
<l>kā tē stutiḥ stutipathādatiriktadhām‍naḥ kiṁ dīyatāmavikalakṣitidāyinō vā ।</l>
<l>śāntasya kiṁ parijanēna munēstathāpi putraiḥ samaṁ daśarathō'dyaṁ vaśaṁvadastē ॥ 41 ॥</l>
</lg></b>
<p>2. <b>śōkādibhirna vaiklavyaṁ;</b> yathā—(urāca. 3.30)</p>
<b><lg>
<l>idaṁ	viśvaṁ	 pālyaṁ	vidhivadabhiyuktēna	manasā
priyāśōkō	jīvaṁ	kusumāmiva	gharmō	glapayati ।</l>
<l>svayaṁ kr̥tvā tyāgaṁ vilapanavinōdō'pyasulabha—
stadadyāpyuccha‍vāsō bhavati; nanu lābhō hi ruditam ॥ 42 ॥</l>
</lg></b>
<p>yathā vā—(urāca. 6.33)</p>
<b><lg>
<l>k‍va	tāvānānandō	niratiśayavisrambhabahulaḥ
k‍va tē'nyōnyaṁ yatra k‍vacana gahanāḥ kautukarasāḥ ।</l>
<!-- NOTES pg=1001!-->
1. ālambanavibhāvaprakāśē dra. pr̥. 861 ।
<pb n="1002"/>
<l>sukhē vā duḥkhē vā k‍va nu khalu tadaikyaṁ hr̥dayayō—
stathā'pyēṣa prāṇaḥ, sphurati; na tu pāpō viramati ॥ 43 ॥</l>
</lg></b>
<p>3. <b>vyasanādibhirna dīnatvaṁ</b> ; yathā—(nīti. 89)</p>
<b><lg>
<l>vipadi	mahatāṁ	dhairyadhvaṁsaṁ	yadīkṣitumīhasē
virama	viramāyāsādasmād	duradhyavasāyataḥ ।</l>
<l>ayi	hatavidhē! kalpāpāyē'pyapētanijakramāḥ
kulaśikhariṇaḥ kṣudrā naitē navā jalarāśayaḥ ॥ 44 ॥</l>
</lg></b>
<p>yathā vā—</p>
<b><lg>
<l>asāvanāgataḥ śrēyānāgacchan vatsa! vāryatām ।</l>
<l>pravēśayanti suhr̥daṁ na dhīrāḥ svārthasaṁṅkaṭē ॥ 45 ॥</l>
</lg></b>
<p>4. <b>rāgādibhirna dharmabādhā</b> ; yathā—</p>
<b><lg>
<l>pituḥ śāsanamatyētuṁ na śaśāka sa rāghavaḥ ।</l>
<l>yō	rāvaṇaśiraś‍chēdakāryē'bhavadaviklabaḥ ॥ 46 ॥</l>
</lg></b>
<p>yathā vā—(urā. 1.15)</p>
<b><lg>
<l>kaikēyyā mama vipriyaṁ vihitamityētat kutastē hr̥di
s‍nēhārdaṁ ca manō mayīva bharatē'pyastyēva kiṁ prārthyasē ।</l>
<l>śrutvā'smānapi kānanē nivasataḥ śōkēna paryākulā
tātājñāṁ prati mā kr̥thāḥ śithilatāmētad bhuvi jñāpyasē ॥ 47 ॥</l>
</lg></b>
<p>5. <b>caritēṣu uttamaspardhā</b> ; yathā—(urā. 6.3)</p>
<b><lg>
<l>prāgēvāryavicintināt	sukr̥tinā	baddhāstathā'grē	jaṭāḥ
tacchēṣaiḥ phalamūlakandaśakalaiḥ ślāghyā sthitiḥ kalpitā ।</l>
<l>nirvyājaṁ raṇadurmadēna ca guruḥ prāṇaiḥ samārādhitō
bhrātr̥tvēna kimanyathā mama yathā saumitriṇā nāpyatē/vāpyatē ॥ 48 ॥</l>
</lg></b>
<p>yathā vā—(urā. 6.8)</p>
<b><lg>
<l>pāda/pāpastavāmba! nijajīvavisarjanāya vijñāpayāmyaśaraṇaḥ śaraṇāgatastvām ।</l>
<l>mātasthatā kuru yathā'nya/dyabhavāntarē'pi saumitriṇā mama karōti janassamatvam ॥ 49 ॥</l>
</lg></b>
<p>6. <b>nīcēṣvarthēṣu jugupsā</b> ; yathā—(mavīca. 1.37)</p>
<b><lg>
<l>uttālatāṭakōtpātadarśanē'pyaprakampitaḥ	।</l>
<l>niyuktastatpramāthāya	straiṇēna	vicikitsati ॥ 50 ॥</l>
</lg></b>
<pb n="1003"/>
<p>yathā vā—(bārā. 3.4)</p>
<b><lg>
<l>strī rākṣasī; kathamivātra patantu bāṇā ?
bhaktasya tē kuśikanandana! tat prasīda ।</l>
<l>ādiś‍yatāmiha	hi	kō'pi	tapasvivargē
mantrākṣaraiḥ	karipayairya	imāmapāsyēt ॥ 51 ॥</l>
</lg></b>
<p>7. <b>śaktisadbhāvē'nutsēkaḥ kṣāntiḥ</b> ; yathā—</p>
<b><lg>
<l>vōḍhā tannō daśāmantyāṁ jyāyānēva guṇapriyaḥ ।</l>
<l>sulabhō vidviṣāṁ bhaṅgō durlabhā satsvavācyatā ॥ 52 ॥</l>
</lg></b>
<p>yathā vā—</p>
<b><lg>
<l>abhilaṣata upāyaṁ vikramaṁ kīrttilakṣmyōranuyugamarisainyairaṅkamabhyāgatasya ।</l>
<l>janaka iva śiśutvē saṁpriyasyaikasūnōrna vinayamupasēhē pāṇḍavasya smarāmi ॥ 53 ॥</l></lg></b>
<p>8. <b>pramādaskhalitēṣvanuśayō</b> yathā—</p>
<b><lg>
<l>tatō'pi ca dahatyuc‍caisrapājvālā tu māṁ parā ।</l>
<l>yada‍ vanaukasi nirvairē muktō vālini mārgaṇaḥ ॥ 54 ॥</l>
</lg></b>
<p>yathā vā—</p>
<b><lg>
<l>kartavyōpakr̥tiḥ	sadbhiryatra	tatra	vipad‍gatē ।</l>
<l>avimr̥ś‍ya kr̥tō'smābhiḥ sa punaḥ kr̥paṇaḥ sadā ॥ 55 ॥</l>
</lg></b>
<p>9. <b>sadācārē(/ ri)ṣvādarō</b> yathā—(urāca. 2.2)</p>
<b><lg>
<l>priyaprāyā vr̥ttirvinayamadhurō vāci niyamaḥ
prakr̥tyā kalyāṇī matiranavagītaḥ paricayaḥ ।</l>
<l>purō vā paścād vā tadidamaviparyāsitarasaṁ
rahasyaṁ sādhūnāmanupadhi viśuddhaṁ vijayatē ॥ 56 ॥</l>
</lg></b>
<p>yathā vā—(nīti. 66)</p>
<b><lg>
<l>asantō nābhyarthyāḥ, suhr̥dapi na yācyastanudhanaḥ
priyā vr̥ttirnyāyyā, malinamasubhaṅgē'pyasukaram ।</l>
<l>vipadyuc‍caiḥ sthēyaṁ, padamanuvidhēyaṁ ca mahatāṁ
satāṁ	kēnōddiṣṭaṁ	viṣamamasidhārāvratamidam ॥ 57 ॥</l>
</lg></b>
<pb n="1004"/>
<p>10. <b>paraguṇēṣvamātsaryaṁ</b> yathā—</p>
<b><lg>
<l>rathasthamālōkya rathāṅgapāṇiṁ sthānē sthitā śrīriti sō'bhyanandat ।</l>
<l>vairāṇi kāryōpanibandhanāni nirmatsarā ēva guṇēṣu santaḥ ॥ 58 ॥</l>
</lg></b>
<p>. . (yathā vā)—(mavīca. 1.33)</p>
<b><lg>
<l>yada‍ vidvānapi tādr̥śō'pyabhijanē dharmyāt pathō vicyutaḥ
kiṁ brūmō'tra tadanyadēva na vasantyēkatra sarvē guṇāḥ ।</l>
<l>hēlānirjitaṣaṇmukhād	bhagavataḥ	śrījāmadagnyādr̥tē
nirvigh‍napratipannaviśvavijayō	vīrastu	kastādr̥śaḥ? ॥ 59 ॥</l>
</lg></b>
<p>11. <b>paravyasanēṣu apraharṣaḥ</b> ; yathā—(mavīca. 5.56)</p>
<b><lg>
<l>aprākr̥tābhijanavīryayaśaścaritrān pratyaka‍chriyaḥ kulamahīdharabhūrisārān ।</l>
<l>ēvaṁvidhānapi nipātya kaṭurvipākē sarvaṅkaṣaḥ kaṣati hī viṣamaḥ kr̥tāntaḥ ॥ 60 ॥</l>
</lg></b>
<p>yathā vā—(māmā. 9.28)</p>
<b><lg>
<l>suhr̥di guṇanivāsē prēyasi prāṇanāthē kathamiva sahapāṁsukrīḍanaprauḍhasakhyē ।</l>
<l>priyajanavirahādhivyādhivēgaṁ dadhānē hatahadaya! viśīrya tvaṁ dvidhā na prayāsi ॥ 61 ॥</l>
</lg></b>
<p>12. . . . . <b>parāpavādēṣu na pravr̥ttiḥ</b> ; yathā—</p>
<b><lg>
<l>daivāt prasūtē na himētarāṁśōrūrjasvalaistaiḥ sakhibhirvr̥tēna ।</l>
<l>udāradēhadyutinā'smadarthē niratyayaṁ tēna tamaḥ prapannam ॥ 62 ॥</l>
</lg></b>
<p>yathā vā—(mavīca. 5.48)</p>
<b><lg>
<l>priyē hā hā k‍vāsi prakira madhurāṁ vācamathavā
parābhūtairitthaṁ	vilapanavinōdō'pyasulabhaḥ ।</l>
<l>anindyaḥ paulastyō vrajatu parivādō mayi jarāṁ
yatō rūḍhē vairē bahuguṇamanēna pratikr̥tam ॥ 63 ॥</l>
</lg></b>
<p>13. <b>asthānēṣu na krōdhō</b> yathā—(urāca. 4.24–25)</p>
<b><lg>
<l>ētad vaiśasaghōravajrapatanaṁ śaśvanmamā'bhyasyataḥ/mamōtpaś‍yataḥ
krōdhasya jvalituṁ dhagityavasaraś‍cāpēna śāpēna vā ।</l>
<l>śāntaṁ vā raghunandanē tadubhayaṁ tatputrabhāṇḍaṁ hi mē
bhūyiṣṭhaṁ	dvijabālavr̥ddhavikalastraiṇaśca	paurō	janaḥ ॥ 64 ॥</l>
</lg></b>
<pb n="1005"/>
<p>yathā vā—(mavīca. 3.42)</p>
<b><lg>
<l>kāmaṁ hi naḥ svajana ēṣa tathā'pi darpā—
c‍cāpaṁ vyavasyati kathaṁ na bhavēdavakhyā ।</l>
<l>sandūṣitēna	ca	mayā	muhurīkṣitasya
krud‍dhaśca/mugdhaśca bhārgavaśiśurduritaṁ hi tat syāt ॥ 65 ॥</l>
</lg></b>
<p>14. <b>ārambhēṣu nānirvāhaḥ</b> ; yathā—(sēba. 3.25)</p>
<b><lg>
<l>ṇijjaṁti cirapaattā samuddagahirā vi paḍivahaṁ ṇaisōttā ।</l>
<l>tīraṁti ṇiattēuṁ asamāviapēsaṇā ṇa uṇa sappurisā ॥ 66 ॥</l>
</lg></b>
<lg>
<l>(nīyantē cirapravr̥ttāni samudragabhīrāṇi api pratipathaṁ nadīsrōtāṁsi ।</l>
<l>tīryantē nivartayituṁ asamāpitaprēṣaṇā na punaḥ satpuruṣāḥ ॥)</l>
</lg>
<p>yathā vā—(sēba. 3.18)</p>
<b><lg>
<l>avvōcchiṇṇapasariō ahiaṁ uddhāi phuriasūracchāō ।</l>
<l>ucchāō suha/bhaḍāṇaṁ visamakkhaliō mahāṇaīṇa va sōttō ॥ 67 ॥</l>
</lg></b>
<lg>
<l>(avyavacchinnaprasr̥tō'dhikamuddhāvayati	sphuritasūracchāyaḥ ।</l>
<l>utsāhaḥ subhaṭānāṁ viṣamaskhalitō mahānadīnāmiva strōtaḥ ॥)</l>
</lg>
<p>15. <b>karmātiśayairna vismayaḥ</b> ; yathā—(bārā. 3.83)</p>
<b><lg>
<l>bhag‍naṁ nirīkṣya harakārmukamityathaitē rōmāñcakañcukamimaṁ vapuruda‍vahāmaḥ ।</l>
<l>āryastu kaṇṭhadhr̥tapāṇivilakṣabhāvānnāsāniṣaṇṇanayanaṁ vadanaṁ bibharti ॥ 68 ॥</l>
</lg></b>
<p>yathā vā—</p>
<b><lg>
<l>pātrē purōvartini viśvanāthē kṣōdīyasi kṣmāvalayē ca dēyē ।</l>
<l>vrīḍāsmitaṁ tasya tadā tadāsīt camatkr̥tō yēna sa ēva dēvaḥ ॥ 69 ॥</l>
</lg></b>
<p>16. <b>jātyādibhirnābhimānaḥ</b> ; yathā—</p>
<b><lg>
<l>kulamamalinaṁ, bhadrā mūrtirmatiḥ śrutiśālinī
bhujabalamalaṁ, sphītā lakṣmīḥ, prabhutvamakhaṇḍitam ।</l>
<l>prakr̥tisubhagā hyētē bhāvā madasya ca hētavō
vrajati puruṣō yairunmādaṁ ta ēva tavāṅkuśāḥ ॥ 70 ॥</l>
</lg></b>
<p>yathā vā—(mavīca. 4.20)</p>
<pb n="1006"/>
<b><lg>
<l>vīraśriyā ca vinayēna ca rōcamānō mānyē munāvavanataśca guṇōnnataśca ।</l>
<l>lajjāṁ vahan bhr̥gupatau hatavīradarpē śiṣyō gurāviva kr̥taprathamāpacāraḥ ॥ 71 ॥</l>
</lg></b>
<p>(<b>dhairyōdāttatvahētavō viśēṣaguṇāḥ —8</b>)</p>
<p>dhairyōdāttatvahētavō viśēṣaguṇāḥ — <b>śīlaṁ, dākṣiṇyaṁ, sthairyaṁ, gāmbhīryaṁ, prāgalbhyam,
śōbhā, kr̥tajñatā, avikatthanatā</b> iti । tēṣu</p>
<p>1. <b>susvabhāvatā śīlam;</b> yathā—(raghu. 1.23)</p>
<b><lg>
<l>anākr̥ṣṭasya	viṣayairvidyānāṁ	pāradr̥śvanaḥ ।</l>
<l>tasya dharmaratērāsīd vr̥(ddhatvaṁ jara)sā vinā ॥ 72 ॥</l>
</lg></b>
<p>yathā vā—</p>
<b><lg>
<l>vikramābharaṇāṁ kīrtiṁ vinayābharaṇāṁ śriyam ।</l>
<l>babhāra śīlābharaṇō yaḥ satyābharaṇāṁ giram ॥ 73 ॥</l>
</lg></b>
<p>2. <b>dākṣiṇyam</b> ; yathā (vā)—(mavīca.5.34)</p>
<b><lg>
<l>prārthya mālyavatā vālī yuṣmad‍ghātē niyōkṣyatē ।</l>
<l>tēnāpi	rāvaṇē	maitrīmanurudhya	hyupēkṣyatē ॥ 74 ॥</l>
</lg></b>
<p>yathā vā—(urāca.7.1)</p>
<b><lg>
<l>rājyāśramanivāsē'pi	prāp‍takaṣṭamunitrataḥ ।</l>
<l>vālmīkērgauravādārya	ita	ēvābhivartatē ॥ 75 ॥</l>
</lg></b>
<p>3. a(vicalitatvam) <b>sthairyam</b>; yathā—(hanumannā0)</p>
<b><lg>
<l>kapōlē	jānakyāḥ	karikalabhadantadyutimuṣi
smarasmēraṁ	gaṇḍōḍḍamarapulakaṁ	vaktrakamalam ।</l>
<l>muhuḥ paś‍yan śr̥ṇvan rajanicarasēnākalakalaṁ
jaṭājūṭagranthiṁ	draḍhayati	raghūṇāṁ	paribr̥ḍhaḥ ॥ 76 ॥</l>
</lg></b>
<p>yathā vā—</p>
<b><lg>
<l>aṅkē nyasyōttamāṅgaṁ plavagakulapatēḥ pādamakṣasya hantuḥ
kr̥tvōtsaṅgē salīlaṁ tvaci kanakamr̥gasyāṅgaśēṣaṁ nidhāya ।</l>
<l>bāṇaṁ rakṣaḥkulag‍naṁ praguṇitam anujēnādarāt tīkṣṇamakṣṇaḥ
kōṇōnōdvīkṣamāṇastvadanujavadacanē	dattakarṇō'yamāstē ॥ 77 ॥</l>
</lg></b>
<pb n="1007"/>
<p>4. iṅgitākāragup‍tiḥ <b>gāmbhīryam</b>; yathā—(raghu. 12.9 samānārtham)</p>
<b><lg>
<l>āhūtasyābhiṣēkāya visr̥ṣṭasya vanāya ca ।</l>
<l>na mayā lakṣitastasya svalpō'pyākāravibhramaḥ ॥ 78 ॥</l>
</lg></b>
<p>yathā vā—(raghu. 1.20)</p>
<b><lg>
<l>tasya saṁvr̥tamantrasya gūḍhākārēṅgitasya ca ।</l>
<l>phalānumēyāḥ prārambhāḥ saṁskārāḥ prāktanā iva ॥ 79 ॥</l>
</lg></b>
<p>5. prayōganissādhvasatā <b>prāgalbhyam</b> ; yathā—(raghu. 3.51)</p>
<b><lg>
<l>athāpahasyāha	punaḥ	purandaraṁ	vyapētabhīrbhūmipurandarātmajaḥ ।</l>
<l>gr̥hāṇa śastraṁ yadi sarga ēṣa tē na khalvanirjitya raghuṁ kr̥tī bhavān ॥ 80 ॥</l>
</lg></b>
<p>yathā vā—(mavīca. 5.49)</p>
<b><lg>
<l>ānandāya ca vismayāya ca mayā dr̥ṣṭō'si duḥkhāya vā
vaitr̥ṣṇyaṁ tu kutō'sya saṁprati mama tvaddarśanē cakṣuṣaḥ ।</l>
<l>tvatsāṅgatyasukhasya nāsmi viṣayastat kiṁ vr̥thā vyāhr̥tē—
rasmin	viśrutajāmadagnyavijayē	bāhau	dhanurjambhatām ॥ 81 ॥</l>
</lg></b>
<p>6. aucityāparityāgaḥ <b>śōbhā</b>; yathā—(mavīca. 5.50)</p>
<b><lg>
<l>diṣṭyā yadadya dr̥ṣṭō'si sarvamētac‍ca yujyatē ।</l>
<l>kiṁ na śastrēṣu yuṣmāsu vā sāmānyaṁ mahātmanā ॥ 82 ॥</l>
</lg></b>
<p>. . . . tēna parigaṇanasthinaḥ(?)</p>
<p>8. svaguṇāgrahaṇam <b>avikatthanam</b>; yathā—</p>
<b><lg>
<l>uktē'pyuddhavarāmābhyāṁ vaktuṁ sadasi na spr̥hā ।</l>
<l>kiṁ candrārkasanāthā dyauḥ khadyōtēnāvagāhyatē ॥ 83 ॥1</l>
</lg></b>
<p>yathā vā—(māgha. 2.75)</p>
<b><lg>
<l>viśēṣaviduṣaḥ śāstraṁ yat tavōda‍grāhyatē puraḥ ।</l>
<l>hētuḥ	paricayasthairyē	vakturguṇanikaiva	sā ॥ 84 ॥</l>
</lg></b>
<!-- NOTES pg=1007!-->
1. na spr̥hā jōśēraḥ, mē spr̥hā rāghavaḥ । 'mē—'pāṭhē 'khadyōtairnā ॰' iti vr̥thābahuvacanaḥ pāṭhaḥ parikalpyaḥ'
niṣēdhasya vivakṣitatvāt ।
<pb n="1008"/>
<p>(<b>dhīrōdāttasya bhāvāḥ —25</b>)</p>
<p>sō'yamasya viśēṣaguṇayōgaḥ svābhāvikō niratiśayaḥ āntarō nityaścālaṅkāraḥ
yatprabhāvādasya anukūlēṣu <b>ratiḥ</b>, anavagītēṣu <b>prītiḥ</b>, uttamē<b>ṣūtkaṇṭhā,</b> dharmārthakāmēṣu
<b>cintā</b>, uttarapakṣē <b>matiḥ</b>, avyāhatakramā <b>smr̥tiḥ</b>, tattvānuvādī/pātī <b>vitarkaḥ</b>,
phalānusāriṇī <b>śaṅkā</b>, viviktēṣu <b>nidrā</b>, niśīthē <b>svāpaḥ</b>, apararātrē <b>prabōdhaḥ</b>, svaślāghādiṣu
<b>vrīḍā</b>, sarvatraivā<b>vahittham</b>, saṁbhavādhikyē <b>dhr̥tiḥ</b>, parārthasiddhau <b>harṣaḥ</b>, parāpadānē <b>rōmāñcaḥ</b>,
smitamātrakārī <b>hāsaḥ</b>, mahārambhē<b>ṣūtsāhaḥ</b>, tratātiśayādiṣu na <b>glāniḥ</b>, svaśaktidharṣaṇēṣu
<b>krōdhaḥ</b>, mahāduḥkhēṣu <b>śōkaḥ</b>, duḥkhādyatiśayayōgē <b>aśrūdgamaḥ</b>, prārambhātirēkē <b>svēdaḥ</b>,
āyāsātiśayayōgē <b>śramaḥ</b>, prahārātiyōgē <b>mūrcchā</b> iti । na caitē'syōtpannā avijñāyantē ।
nacāyamētairabhibhūyatē, gambhīrāśayatayā mahāsattvatayā ca । yathōcyatē—</p>
<b><lg>
<l>vajrādapi	kaṭhērāṇi	mr̥dūni	kusumādapi ।</l>
<l>lōkōttarāṇāṁ cētāṁsi kō hi vijñātumarhati ? ॥ 85 ॥</l></lg></b> (urāca. 2.1)
<p>1. <b>anukūlēṣu rati</b>ryathā— (śāku. 2.1)</p>
<b><lg>
<l>kāmaṁ priyā na sulabhā manastu tadbhāvadarśanāyāsi ।</l>
<l>akr̥tārthē'pi	manasijē	ratimubhayaprārthanā	kurutē ॥ 86 ॥</l>
</lg></b>
<p>yathā vā—(vikra. 2.2)</p>
<b><lg>
<l>ādarśanāt praviṣṭā sā mē suralōkasundarī hr̥dayam ।</l>
<l>bāṇēna	makarakētōḥ	kr̥tamārgamavandhyapātēna ॥ 87 ॥</l>
</lg></b>
<p>2. <b>anavagītēṣu prītiḥ</b>; yathā—(mavīca. 1.21)</p>
<b><lg>
<l>utpattirdēvayajanād brahmavādī nr̥paḥ pitā ।</l>
<l>suprasannōjjvalā mūrtirasyāḥ s‍nēhaṁ karōti mē ॥ 88 ॥</l>
</lg></b>
<p>yathā vā—(urāca. 6.17)</p>
<b><lg>
<l>atha kō'yamindramaṇimēcakacchavirdhvaninaiva baddhapulakaṁ karōti mām ।</l>
<l>nava-nīla-nīradhara-dhīragarjita-kṣaṇabaddha-kuḍ‍mala-kadamba-ḍambaram ॥ 89 ॥</l>
</lg></b>
<p>3. <b>uttamēṣūtkaṇṭhā</b>; yathā—(urāca. 6.21)</p>
<b><lg>
<l>amr̥tādhmātajīmūtas‍nigdhasaṁhananasya	tē ।</l>
<l>parīrambhāya	vātsalyādayamutkaṇṭhatē	janaḥ ॥ 90 ॥</l>
</lg></b>
<pb n="1009"/>
<p>yathā vā—(vikra. 1.20)</p>
<b><lg>
<l>ēṣā manō mē prasabhaṁ śarīrāt pituḥ padaṁ madhyamamutpatantī ।</l>
<l>surāṅganā karṣati khaṇḍitāgrāt sūtraṁ mr̥ṇālādiva rājahaṁsī ॥ 91 ॥</l>
</lg></b>
<p>4. <b>dharmārthakāmēṣu cintā</b>; yathā—(śāku. 3.2)</p>
<b><lg>
<l>jānē tapasō vīryaṁ sā bālā paravatīti mē viditam ।</l>
<l>alamasmi tatō hr̥dayaṁ tathā'pi nēdaṁ nivartayitum ॥ 92 ॥</l>
</lg></b>
<p>yathā vā—(śāku. 6.21)</p>
<b><lg>
<l>darśanapathamāyātā	sākṣādiva	tanmayēna	hr̥dayēna ।</l>
<l>smr̥tikāriṇā tvayā mē punarapi citrīkr̥tā kāntā ॥ 93 ॥</l>
</lg></b>
<p>5. <b>uttarapakṣē mati</b>ryathā —(śāku. 3.12)</p>
<b><lg>
<l>unnamitaikabhrūlatamānanamasyāḥ	padāni	racayantyāḥ ।</l>
<l>kaṇṭakitēna	prathayati	mayyanurāgaṁ	kapōlēna ॥ 94 ॥</l>
</lg></b>
<p>yathā vā—(vikra. 2.3)</p>
<b><lg>
<l>ābharaṇasyābharaṇaṁ prasādhanavidhēḥ prasādhanaviśēṣaḥ ।</l>
<l>upamānasyāpi	sakhē!	pratyupamānaṁ	vapustasyāḥ ॥ 95 ॥</l>
</lg></b>
<p>6. <b>avyāhatakramā smr̥ti</b>ryathā—(urāca. 1.21)</p>
<b><lg>
<l>iṅ‍gudīpādapaḥ	sō'yaṁ	śr̥ṅgivērapurē	mayā ।</l>
<l>niṣādapatinā yatra s‍nigdhēnāsīt samāgamaḥ ॥ 96 ॥</l>
</lg></b>
<p>yathā vā—</p>
<b><lg>
<l>kaṭu kṣipantō vayamatra dr̥ṣṭāstātēna pr̥ṣṭhē nihitaḥ karō mē ।</l>
<l>asmiṁstvakasmādapi tōṣitēna vicumbitastvaṁ bahuśaḥ kapōlē ॥ 97 ॥</l>
</lg></b>
<p>7. <b>tattvānupātī vitarkō</b> yathā—(kirātā. 16.19)</p>
<b><lg>
<l>puṁsaḥ padaṁ madhyamamuttamasya dvidhaiva kurvan dhanuṣaḥ praṇādaiḥ ।</l>
<l>nūnaṁ tathā naiṣa yathā'sya vēṣaḥ pracchannamapyūhayatē hi cēṣṭā ॥ 98 ॥</l>
</lg></b>
<p>yathā vā—(kirātā. 13.6)</p>
<b><lg>
<l>na mr̥gaḥ khalu kō'pyayaṁ jighāṁsuḥ skhalati hyatra tathā bhr̥śaṁ manō mē ।</l>
<l>vimalaṁ	kaluṣībhavac‍ca cētaḥ kathayatyēva hitaiṣiṇaṁ ripuṁ vā ॥ 99 ॥</l>
</lg></b>
<pb n="1010"/>
<p>8. <b>phalānusāriṇī śaṅkā</b>; yathā—(śāku. 3.9)</p>
<b><lg>
<l>pr̥ṣṭā janēna samaduḥkhasukhēna bālā nēyaṁ na vakṣyati manōgatamādhihētum ।</l>
<l>dr̥ṣṭō vivr̥tya bahuśō'pyanayā satr̥ṣṇamatrāntarē śravaṇakātaratāṁ gatō'smi ॥ 100 ॥</l>
</lg></b>
<p>yathā vā—</p>
<b><lg>
<l>(kathayatitarāṁ sēyaṁ kācid) dhanurgurutā	(mama)
na khalu viṣamaḥ panthā yātaṁ tathā (pra)visaṁsthulam ।</l>
<l>ayamapi hi (yō) bāṣṣāpīḍō ruṇaddhi vilōcanē
sphurati ca yathā vāmaṁ cakṣustathaiva śaṭhō ripuḥ ॥ 101 ॥1</l>
</lg></b>
<p>9. <b>viviktēṣu nidrā</b> ; yathā—(raghu. 13.6)</p>
<b><lg>
<l>nābhiprarūḍhāmburuhāsanēna saṁstūyamānaḥ puruṣēṇa dhātrā ।</l>
<l>amuṁ yugāntōcitayōganidraḥ saṁhr̥tya lōkān puruṣō'dhiśētē ॥ 102 ॥</l>
</lg></b>
<p>yathā vā—(raghu. 13.35)</p>
<b><lg>
<l>atrānugōdaṁ	mr̥gayānivr̥ttastaraṅgavātēna	vinītakhēdaḥ ।</l>
<l>rahastvadutsaṅganiṣaṇṇamūrdhā smarāmi vānīragr̥hēṣu suptim ॥ 103 ॥</l>
</lg></b>
<p>10. <b>niśīthē svāpō</b> yathā—(kusaṁ. 8.84)</p>
<b><lg>
<l>kēvalaṁ priyatamādayālunā jyōtiṣāmavanatāsu paṅ‌ktiṣu ।</l>
<l>tēna tatparigr̥hītavakṣasā nētramīlanakutūhalaṁ kr̥tam ॥ 104 ॥</l>
</lg></b>
<p>yathā vā—(raghu. 5.64)</p>
<b><lg>
<l>tatra svayaṁvarasamāhr̥tarājalōkaṁ kanyālalāma kamanīyamajasya lipsōḥ ।</l>
<l>bhāvāvabōdhakaluṣā dayitēva rātrau nidrā cirēṇa nayanābhimukhī babhūva ॥ 105 ॥</l>
</lg></b>
<p>11. <b>apararātrē prabōdhō</b> yathā—(kusaṁ. 8.85)</p>
<b><lg>
<l>sa vyabudhyata budhastavōcitaḥ śātakumbhakamalākaraiḥ samam ।</l>
<l>mūrcchanāparigr̥hītakaiśikaiḥ	kinnarairuṣasi	gitamaṅgalaḥ ॥ 106 ॥</l>
</lg></b>
<p>yathā vā—(raghu. 9.71)</p>
<b><lg>
<l>uṣasi sa gajayūthakarṇatālaiḥ paṭupaṭahadhvanibhirvidhūtanidraḥ ।</l>
<l>aramata madhurasvarāṇi śr̥ṇvan vihagavikūjitavandimaṅgalāni ॥ 107 ॥</l>
</lg></b>
<!-- NOTES pg=1010!-->
1. jōśērē'sya gandhō'pi nāsti । aś‍vatthām‍na ivēyamāśaṅkā ।
<pb n="1011"/>
<p>12. <b>svaślāghādiṣu vrīḍā</b>; yathā—(mavīca. 4.20)</p>
<b><lg>
<l>vīraśriyā ca vinayēna ca rōcamānō mānyō'munā vacanataśca guṇōnnataśca ।</l>
<l>lajjāṁ vahan bhr̥gupatau hatadhīradarpē śiṣyō gurāviva kr̥taprathamāparādhaḥ ॥ 108 ॥</l>
</lg></b>
<p>yathā vā—</p>
<b><lg>
<l>tē	sarvathā	vajramayā	manuṣyāḥ	saṁgrāmayajñē	hr̥tabhartr̥kābhiḥ ।</l>
<l>suhr̥d‍vadhūbhiḥ kr̥paṇāssamētāssuduḥkhitā santi hr̥tākhilārthāḥ ॥ 109 ॥</l>
</lg></b>
<p>13. <b>sarvatraivāvahitthaṁ</b> yathā—(śāku. 2.19)</p>
<b><lg>
<l>kva vayaṁ? kva parōkṣamanmathō mr̥gaśāvaiḥ samamēdhitō janaḥ ।</l>
<l>parihāsavijalpitaṁ	sakhē!	paramārthēna	na	gr̥hyatāṁ	vacaḥ ॥ 110 ॥</l>
</lg></b>
<p>yathā vā—(kāvyāda. 2.266)</p>
<b><lg>
<l>rājakanyānuraktaṁ	māṁ	rōmōdbhēdēna rakṣakāḥ ।</l>
<l>avagacchēyurāḥ jñātamahō! śītānilaṁ vanam ॥ 111 ॥</l>
</lg></b>
<p>14. <b>sambhavādhikyē dhr̥ti</b>ryathā—</p>
<b><lg>
<l>॰ ॰ ॰ ॰ ॰ ॰ parīkṣakairahaṁ yutaḥ ।</l>
<l>dr̥ṣṭaḥ sākṣād bhagavān dēvī prāp‍tā priyaṁ kimataḥ ॥ 112 ॥1</l>
</lg></b>
<p>yathā vā—(urā. 4.20)</p>
<b><lg>
<l>sambhāvanātiriktē kāryē saṁpāditē trapāvanataḥ ।</l>
<l>harṣāśrupūritadr̥śā	dhanyaḥ	parirabhyatē	prabhuṇā ॥ 113 ॥</l>
</lg></b>
<p>15. <b>parārthasiddhau harṣō</b> yathā—</p>
<b><lg>
<l>tatraiva	gamanādēśō	(yatra mē vartatē priyā ।</l>
<l>śīghraṁ	tatra	gamiṣyāmi	hyanukūlō	galagrahaḥ) ॥ 114 ॥2</l>
</lg></b>
<p>yathā vā—(mavīca. 1.33)</p>
<b><lg>
<l>rakṣōgh‍nāni ca maṅgalāni sudinē kalpyāni dārakriyā
vaidēhyāśca	raghūdvahasya	kuśalairdīkṣāpravēśaśca	naḥ ।</l>
<l>āsthāpyāni ca tāni tāni jagatāṁ kṣēmāya rāmātmanō
daityārēścaritādbha‍utānyatha	khalu	vyagrāḥ	pramōdāmahē ॥ 115 ॥</l>
</lg></b>
<!-- NOTES pg=1011!-->
1–2. naiṣāṁ gandhō'pi jōśērē । kōṣṭhakapūrttirasmatkr̥tā ।
<pb n="1012"/>
<p>16. <b>parāpadānē rōmāñcō</b> yathā—</p>
<b><lg>
<l>(kāmaṁ pracchāditātmā'smi taṁ prati grāmasundaram ।</l>
<l>hr̥ṣṭāni kintu rōmāṇi sarāgāṁ gama)yanti mām ॥ 116 ॥1</l>
</lg></b>
<p>yathā vā—(urāca. 5.18)</p>
<b><lg>
<l>ētasmin masr̥ṇitarājapaṭṭakāntē mōktavyāḥ kathamiva sāyakāḥ śarīrē ।</l>
<l>yatprāp‍tau	mama	parirambhaṇābhilāṣādunmīlatpulakakadambamaṅgamāstē ॥ 117 ॥</l>
</lg></b>
<p>17. <b>smitamātrakārī hāsō</b> yathā—</p>
<b><lg>
<l>ś‍yāmā bhadrā svapiṣi na śiśō! nēti māmamba! nidrā;
nidrāhētōstava	śr̥ṇu	kathāṁ;	kāmapūrvāṁ	vadasva ।</l>
<l>rāmō	nāma	kṣitipatirabhūnmānanīyō	raghūṇā—
mityuktyaiva	smitamavatu	vō	dēvakīnandanasya ॥ 118 ॥</l>
</lg></b>
<p>yathā vā—(māgha. 2.7)</p>
<b><lg>
<l>dyōtitāntassabhaiḥ kundakuṭ‍malāgradataḥ smitaḥ ।</l>
<l>s‍napitēvābhavat tasya śuddhavarṇā sarasvatī ॥ 119 ॥</l>
</lg></b>
<p>18. <b>mahārambhēṣūtsāhō</b> yathā—(śāku. 6.32)</p>
<b><lg>
<l>tvanmatiḥ kēvalā yāvat paripālayatu prajāḥ ।</l>
<l>adhijyamidamanyatra	karmaṇi	vyāpr̥taṁ	dhanuḥ ॥ 120 ॥</l>
</lg></b>
<p>yathā vā—(rāca. 15.67)</p>
<b><lg>
<l>mūrdh‍nā	jāmvavatō'bhivādya	caraṇāvāpr̥cch‌ya	sēnāpatī—
nāśvāsyāśrumukhān muhuḥ priyasakhān prēṣyān samābhāṣya ca ।</l>
<l>ārambhaṁ	jagr̥hē	mahēndraśikharādambhōnidhērlaṅghanē
raṁhasvī	raghunāthapādarajasāmuccaiḥ	smaran	mārutiḥ ॥ 121 ॥</l>
</lg></b>
<p>19. <b>vratātiśayādiṣu na glāniḥ</b>; yathā—(raghu. 2.73)</p>
<b><lg>
<l>tamāhitautsukyamadarśanēna	prajāḥ	prajārthavratakarśitāṅgam ।</l>
<l>nētraiḥ papustr̥p‍timanaś‍nuvadbhiḥ navōdayaṁ nāthamivauṣadhīnām ॥ 122 ॥</l>
</lg></b>
<!-- NOTES pg=1012!-->
1. naiṣāṁ gandhō'pi jōśērē । kōṣṭhakapūrttirasmatkr̥tā ।
<pb n="1013"/>
<p>yathā vā—</p>
<b><lg>
<l>prakr̥tyā ramaṇīyō'pi kṣīyamāṇaḥ pratikṣapam ।</l>
<l>duḥkhamāvahati	prātaḥ	śaśīvāpāṇḍuracchaviḥ ॥ 123 ॥</l>
</lg></b>
<p>20. <b>svaśaktidharṣaṇēṣu krōdhō</b> yathā—</p>
<b><lg>
<l>yāñcāṁ	dainyaparigrahapraṇayinīṁ	nēkṣvākavaḥ	śikṣitāḥ
sēvāsaṁvalitaḥ	kadā	raghukulē	maulau	nibaddhōñjaliḥ ।</l>
<l>tat	sarvaṁ	vihitaṁ;	tathā'pyudadhinā naivōparōdhaḥ kr̥taḥ
pāṇiḥ saṁprati mē haṭhāt kimaparaṁ spraṣṭuṁ dhanurvāñchati ॥ 124 ॥</l>
</lg></b>
<p>yathā vā—(mavīca. 3.27)</p>
<b><lg>
<l>bhr̥gōrvaṁśō jātastapasi ca kilāyaṁ sthita iti
dviṣatsvapyasmābhiściramiha titikṣaiva hi kr̥tā ।</l>
<l>yadā	bhūyōbhūyastr̥ṇavadavadhūnōtyanibhr̥ta—
stadā viprē'pyasmin namatu dhanuranyā'sti na gatiḥ ॥ 125 ॥</l>
</lg></b>
<p>21. <b>mahāduḥkhēṣu śōkō</b> yathā—(urāca. 3.1)</p>
<b><lg>
<l>anirbhinnō	gabhīratvādantargūḍhaghanavyathaḥ ।</l>
<l>puṭapākapratīkāśō rāmasya karuṇō rasaḥ ॥ 126 ॥</l>
</lg></b>
<p>yathā vā—(urāca. 7.7)</p>
<b><lg>
<l>dahyamānēna manasā daivād vatsāṁ vihāya saḥ ।</l>
<l>lōkōttarēṇa dhairyēṇa prajāpuṇyaiśca jīvati ॥ 127 ॥</l>
</lg></b>
<p>22. <b>duḥkhādyatiśayayōgē aśrūdgamō</b> yathā—(urāca. 6.29)</p>
<b><lg>
<l>bāṣpa‍varṣēṇa	vō	nītaṁ	jaganmaṅgalamānanam ।</l>
<l>avaśyāyāvasiktasya puṇḍarīkasya cārutām ॥ 128 ॥</l>
</lg></b>
<p>yathā vā—(śāku. 6.22)</p>
<b><lg>
<l>prajāgarāt khilībhūtastasyāḥ svap‍nē samāgamaḥ ।</l>
<l>bāṣpastu	na	dadātyēnāṁ	draṣṭuṁ	citragatāmapi ॥ 129 ॥</l>
</lg></b>
<p>23. <b>prārambhātirēkē svēdō</b> yathā—(kirātā. 17.8)</p>
<b><lg>
<l>tasyāhavāyāsavilōlamaulēḥ	saṁrambhatāmrāyatalōcanasya ।</l>
<l>nirvāpayiṣyanniva rōṣatap‍taṁ pras‍nāpayāmāsa mukhaṁ nidāghaḥ ॥ 130 ॥</l>
</lg></b>
<pb n="1014"/>
<p>yathā vā—(raghu. 9.68)</p>
<b><lg>
<l>tasya	karkaśavihārasambhavaṁ	svēdamānanavilag‍najālakam ।</l>
<l>ācacāma satuṣāraśīkarō bhinnapallavapuṭō vanānilaḥ ॥ 131 ॥</l>
</lg></b>
<p>24. <b>āyāsātiśayayōgē śramaḥ</b>; yathā—</p>
<b><lg>
<l>manthitvā	dūracāraśramaśithilatanōścāpamālambya	mūrdha—
nyūrdhvaṁ	yasya	sthitasya	dviradamadajalāsārasaurabhyagarbhāḥ ।</l>
<l>khaḍgakṣuṇṇāvanībhr̥d‍galavigaladasr̥kchīkarālīkarālāḥ
kurvantō	gātramaitrīṁ	samarajamarujan	gharmanīraṁ	samīrāḥ ॥ 132 ॥</l>
</lg></b>
<p>yathā vā—(raghu. 7.66)</p>
<b><lg>
<l>sa	cāpakōṭīnihitaikabāhuḥ	śirastraniṣkarṣaṇabhinnamauliḥ ।</l>
<l>lalāṭabaddhaśramavāribindurbhītāṁ priyāmētya vacō babhāṣē ॥ 133 ॥</l>
</lg></b>
<p>25. <b>mahāprahārādiṣu mūrcchāgamaḥ</b>; yathā—(raghu. 3.61)</p>
<b><lg>
<l>raghurbhr̥śaṁ vakṣasi tēna tāḍitaḥ papāta bhūmau saha sainikāśrubhiḥ ।</l>
<l>muhūrtamātrādavadhūya ca vyathāṁ sahōtthitaḥ sainikaharṣanisvanaiḥ ॥ 134 ॥</l>
</lg></b>
<p>yathā vā—(kirātā. 18.6)</p>
<b><lg>
<l>nipatitē'dhiśirōdharamāyatē	samamarat‍niyugē'yugacakṣuṣaḥ ।</l>
<l>tricaturēṣu padēṣu kirīṭinā lulitamauli madādiva caskhalē ॥ 135 ॥</l>
</lg></b>
<p>garvādayaśca	satyapi	garvādihētau	jātyādiguṇasamūhē	tasya	nōtpadyantē;
dhairyādhāratāyāḥ tatpratyanīkaguṇayōgitvāt । tatra—</p>
<p>1. <b>garvānutpattiḥ</b> yathā— (śāku. 5.17)</p>
<b><lg>
<l>bhavanti namrāstaravaḥ phalōdgamairnavāmbubhirbhūrivilambinō ghanāḥ ।</l>
<l>anuddhatāḥ satpuruṣāḥ samr̥ddhibhiḥ svabhāva ēvaiṣa parōpakāriṇām ॥ 136 ॥</l>
</lg></b>
<p>2. <b>madānutpattirmadya</b>pānapratiṣēdhēnaiva siddhā ।</p>
<p><b>3. amarṣānutpatti</b>ryathā—(raghu. 4.64)</p>
<b><lg>
<l>apanītaśirastrāṇāḥ	śēṣāstaṁ	śaraṇaṁ	yayuḥ ।</l>
<l>praṇipātapratīkāraḥ	saṁrambhō	hi	mahātmanām ॥ 137 ॥</l>
</lg></b>
<pb n="1015"/>
<p>4.<b> asūyānutpatti</b>ryathā—</p>
<b><lg>
<l>tasya sandhāstha yadi vā rāmō vā yadi vā priyaḥ ।</l>
<l>tat prasīdatu mātā naḥ pūrṇakāmā'stu madhyamā ॥ 138 ॥</l>
</lg></b>
<p>5. <b>īrṣyānutpatti</b>ryathā—(mavīca. 1.31)</p>
<b><lg>
<l>sādhāraṇyānnirātaṅkaḥ kanyāmanyō'pi yācatē ।</l>
<l>kiṁ punarjagatāṁ jētā prapautraḥ paramēṣṭhinaḥ ॥ 139 ॥</l>
</lg></b>
<p>6. <b>ugratānutpatti</b>ryathā—(kirātā. 14.11)</p>
<b><lg>
<l>yadi pramāṇīkr̥tamāryacēṣṭitaṁ kimityadōṣēṇa tiraskr̥tā vayam ।</l>
<l>ayātapūrvā parivādagōcaraṁ satāṁ hi vāṇī guṇamēva bhāṣatē ॥ 140 ॥</l>
</lg></b>
<p>7. <b>jugupsānutpatti</b>ryathā—</p>
<b><lg>
<l>akāryaṁ	ca	samastaistairupanyastamidaṁ	tathā ।</l>
<l>paranindāṁ yathā kartuṁ vayamētē'dya śikṣitāḥ ॥ 141 ॥</l>
</lg></b>
<p>8. <b>vismayānutpatti</b>ryathā—(kirātā. 6.28)</p>
<b><lg>
<l>mahatē	phalāya	tadavēkṣya	śivaṁ vikasannimittakusumaṁ sa puraḥ ।</l>
<l>na jagāma vismayavaśaṁ, vaśināṁ na hi hanti dhairyamanubhāvaguṇaḥ ॥ 142 ॥</l>
</lg></b>
<p>9. <b>capalatānutpatti</b>ryathā—(śāku. 1.25)</p>
<b><lg>
<l>anuyāsyan munitanayāṁ sahasā vinayēna vāritaprasaraḥ ।</l>
<l>sthānādanuc‍calannapi	gatvēva	punaḥ	pratinivr̥ttaḥ ॥ 143 ॥</l>
</lg></b>
<p>10. <b>ālasyānutpatti</b>ryathā—(raghu. 2.6)</p>
<b><lg>
<l>sthitaḥ sthitāmuc‍calitaḥ prayātāṁ niṣēduṣīmāsanabandhadhīraḥ ।</l>
<l>jalābhilāṣī jalamādadānāṁ chāyēva tāṁ bhūpatiranvagacchat ॥ 144 ॥</l>
</lg></b>
<p>11. <b>bhayānutpatti</b>ryathā—(raghu. 2.4)</p>
<b><lg>
<l>vratāya	tēnānucarēṇa	dhēnōrnyaṣēdhi	śēṣō'pyanuyāyivargaḥ ।</l>
<l>na cānyatastasya śarīrarakṣā svavīryagup‍tā hi manōḥ prasūtiḥ ॥ 145 ॥</l>
</lg></b>
<p>12. <b>trāsānutpatti</b>ryathā—</p>
<b><lg>
<l>yasyēndrēṇōdyatē vajrē nidrālōkyē vaśē sthitē ।</l>
<l>lēbhē'vakāśaṁ hr̥dayē na santrāsō na vismayaḥ ॥ 146 ॥</l>
</lg></b>
<pb n="1016"/>
<p>13.<b>kampānutpatti</b>ryathā—(kirātā. 15.44)</p>
<b><lg>
<l>vilaṅghya patriṇāṁ paṅktīrbhinnaḥ śivaśilīmukhaiḥ ।</l>
<l>jyāyō vīryamupāśritya na cakampē kapidhvajaḥ ॥ 147 ॥</l>
</lg></b>
<p>14. <b>stambhānutpatti</b>ryathā—(raghu. 2.42)</p>
<b><lg>
<l>pratyabravīc‍cainamiṣuprayōgē	tatpūrvasaṅgē	vitathaprayat‍naḥ ।</l>
<l>jaḍīkr̥tastryambakavīkṣitēna vajraṁ mumukṣanniva vajrapāṇiḥ ॥ 148 ॥</l>
</lg></b>
<p>15. <b>śōkānutpatti</b>ryathā—(mavīca. 5.7)</p>
<b><lg>
<l>tasya vidyātapōvr̥ddhasaṁyōgaḥ svā ca dhīratā ।</l>
<l>nyāyē	rakṣādhikāraśca daurmanasyaṁ vyapōhati ॥ 149 ॥</l>
</lg></b>
<p>16. <b>unmādānutpatti</b>ryathā—</p>
<b><lg>
<l>śabdaṁ ca māhātmyaviśēṣasūcakaṁ vadanti cihnaṁ mahatāṁ manīṣiṇaḥ ।</l>
<l>manō yadēṣāṁ sukhaduḥkhasamplavē prayāti nōnmādaviṣādavaś‍yatām ॥ 150 ॥</l>
</lg></b>
<p>17. <b>viṣādānutpatti</b>ryathā—</p>
<b><lg>
<l>yadi dahatyanalō'tra kimadbha‍utaṁ? yadi ca gauravamadriṣu kiṁ tataḥ? ।</l>
<l>kalilamambu	sadaiva	payōnidhēḥ	prakr̥tirēva satāmaviṣāditā ॥ 151 ॥</l>
</lg></b>
<p>18. <b>vaivarṇyānutpatti</b>ryathā—(śāku. 6.6)</p>
<b><lg>
<l>pratyādiṣṭaviśēṣamaṇḍanavidhirvāmaprakōṣṭhē	ślathaṁ
bibhrat	kāñcanamēkamēva	valayaṁ	śvāsōparaktādharaḥ ।</l>
<l>cintājāgaraṇaprakā/tāntanayanastējōguṇādātmanaḥ
saṁskārōllikhitō mahāmaṇiriva kṣīṇō'pi nālakṣyatē ॥ 152 ॥</l>
</lg></b>
<p>19. <b>dainyānutpatti</b>ryathā—(nīti. 89)</p>
<b><lg>
<l>vipadi	mahatāṁ	dhairyadhvaṁsaṁ	yadīkṣitumīhasē
virama	viramāyāsādasmād	duradhyavasāyataḥ ।</l>
<l>ayi	hatavidhē!	kalpāpāyavyapētanijakramāḥ
kulaśikhariṇaḥ kṣudrā naitē navā jalarāśayaḥ ॥ 153 ॥</l>
</lg></b>
<p>20. <b>svarabhēdānutpatti</b>ryathā—(raghu. 3.43)</p>
<b><lg>
<l>śataistamakṣṇāmanimēṣavr̥ttibhiḥ hariṁ viditvā haribhiśca vājibhiḥ ।</l>
<l>avōcadēnaṁ gaganaspr̥śā raghuḥ svarēṇa dhīrēṇa nivartayanniva ॥ 154 ॥</l>
</lg></b>
<pb n="1017"/>
<p>21. <b>āvēgānutpatti</b>ryathā—(māghaḥ 2.79)</p>
<b><lg>
<l>ārabhantē'lpamēvājñāḥ kāmaṁ vyagrā bhavanti ca ।
mahārambhāḥ kr̥tadhiyastiṣṭhanti ca nirākulāḥ ॥ 155 ॥</l>
</lg></b>
<p>22. <b>mōhānutpatti</b>ryathā—</p>
<b><lg>
<l>muhyanti nāpatsu, vadanti satyaṁ, pr̥cchanti vr̥ddhān, sukr̥taṁ, smaranti ।</l>
<l>bhavantyamāyākapaṭāḥ	kilaitē	santaḥ	satōṣā	na	tu	dīrgharōṣāḥ ॥ 156 ॥</l>
</lg></b>
<p>23. <b>jāḍyānutpatti</b>ryathā—(raghu. 9.63)</p>
<b><lg>
<l>vyāghrānabhīrabhimukhōtpattitān guhābhyaḥ phullāsanāgraviṭapāniva vāyurugṇān ।
śikṣāviśēṣalaghuhastatayā nimēṣāt tūṇīcakāra śarapūritavaktrarandhrān ॥ 157 ॥</l>
</lg></b>
<p>24. <b>nirvēdānutpatti</b>ryathā—(raghu. 2.24)</p>
<b><lg>
<l>tāmantikanyastabalipradīpāmanvāsya	gōp‍tā	gr̥hiṇīsahāyaḥ ।</l>
<l>kramēṇa sup‍tāmanu saṁvivēśa sup‍tōtthitāṁ prātarudanvatiṣṭhat ॥ 158 ॥</l>
</lg></b>
<p>25. <b>śramānutpatti</b>ryathā—</p>
<b><lg>
<l>vaṁśalakṣmīmanuddha‍r̥tya samucchēdēna vidviṣām ।</l>
<l>nirvāṇamapi	manyē'hamantarāyaṁ	jayaśriyaḥ ॥ 159 ॥</l>
</lg></b>
<b><lg>
<l>tadētad dharmaśr̥ṅgārē dhīrōdāttasya cēṣṭitam ।</l>
<l>manōvākkāyacēṣṭābhiḥ	spaṣṭamēvōpavarṇitam ॥ 160 ॥</l>
</lg></b>
<b><lg>
<l>pāñcālī	bhāratī	prācyā	rītivr̥ttipravr̥ttayaḥ ।</l>
<l>svakīyā nāyikā cāsmin dhīrōdāttaśca nāyakaḥ ॥ 161 ॥</l>
</lg></b>
<b><lg>
<l>sa ēṣa dharmadrumabālapallavō lavōccayaḥ sūnr̥tamukti/sūktisampadām ।</l>
<l>padaṁ	dadhānaḥ	śrutimārgagōcarē	cirāya	yā	vā'nabhisaṁmataṁ satām ॥ 162 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
dharmaśr̥ṅgāraprakāśanō nāma</b></p>
<b><lg>
<l>॥ aṣṭādaśaḥ prakāśaḥ ॥ 18 ॥</l>
</lg></b>
<lg>
<l>chinnacchinnatanuḥ prakāśa upadīcarkarttyayaṁ dhīmatāṁ varyēbhyō nanu dharmatattvamiha yat sāraḥ śrutīnāṁ tu	saḥ ।</l>
<l>asmin dattadr̥śō bhavantu kuśalāḥ svaṁ cāritīsaubhagaṁ citraṁ vīkṣitumātmanaiva viśadaiś‍cakṣurbhiruc‍caistarām ॥</l>
</lg>
<pb n="1018"/>
<p>atha</p>
<p><b>śr̥ṅgāraprakāśē ēkōnaviṁśaḥ prakāśaḥ</b></p>
<p>arthaśr̥ṅgāraprakāśaḥ</p>
<p>(<b>arthaḥ</b>)</p>
<p><b>arthō nāma ātmanaḥ sukhasādhanānāṁ kalatramitrādīnāmarjanam ।</b></p>
<p>sa trēdhā <b>navaḥ, bhūtapūrvaḥ, pitryaśca</b> । tatra—</p>
<p>(1) svavīryārjitō <b>navaḥ;</b></p>
<p>(2) pranaṣṭānītō <b>bhūtapūrvaḥ;</b></p>
<p>(3) kulakramāgataḥ <b>pitryaḥ ।</b></p>
<p>(<b>1. navaḥ —10</b>)</p>
<p>tatrādyō daśadhā— 'vidyā, bhūmiḥ, paśavaḥ, dhānyaṁ, hiraṇyaṁ, bhāṇḍam, upaskaraḥ,
kalatraṁ, putraḥ, mitrami'ti ।</p>
<p>śēṣau tu kalatraputravarjamaṣṭadhā । tatra—</p>
<p><b>vidyā</b>— 'ānvīkṣikyādayaḥ । <b>bhūmiḥ</b> — kr̥ṣyā cākr̥ṣyā ca । <b>paśavō</b>—
hastyaś‍vagōmahiṣādayaḥ । <b>dhānyaṁ</b> 'śamīdhānyaṁ, śūkadhānyaṁ' ca । <b>hiraṇyaṁ</b> — suvarṇarajatādi ।
<b>bhāṇḍaṁ</b> — rat‍nājinavastra—kastūrikādi । <b>upaskarō</b> — gr̥hōpavanaśayanāsanādiḥ । <b>kalatraṁ</b>—
ratyarthamapatyārthaṁ ca......। <b>putrāḥ</b> aurasādayaḥ । <b>mitraṁ</b> sahajādiḥ । tēṣu—</p>
<p>1. <b>vidyā</b> yathā—(sūmu. 6)</p>
<b><lg>
<l>dattaṁ samastamapi tiṣṭhati yat tathaiva jñātirna yada‍ vibhajatē, hriyatē na cōraiḥ ।</l>
<l>janmāntarē'pi yadupaiti, yadatra pūjyaṁ vidyādhanaṁ yadi tadasti, dhanaiḥ kimanyaiḥ? ॥ 1 ॥</l>
</lg></b>
<p>2. <b>bhūmi</b>ryathā—</p>
<b><lg>
<l>māṣairmāṁsalitāṁ	tilaistilakitāmuddha‍ūsarāṁ	dhūsaraiḥ
vallairvallimatīmamīladavaṭāṁ	vāṭairvr̥tāṁ	vrīhibhiḥ ।</l>
<l>kārpāsōda‍dhuṣitāmudārakavanōdārāṁ	kulutthākulā—
mastōpadravakōdravāmiha	mahīṁ	dr̥ṣṭ‍vā	janō	nandati ॥ 2 ॥</l>
</lg></b>
<pb n="1019"/>
<p>3. <b>paśupraśaṁsā</b> yathā—</p>
<b><lg>
<l>bhayēṣu durgāṇi, jalēṣu sētavō, gr̥hāṇi mārgēṣu, raṇēṣu rākṣasāḥ ।</l>
<l>manaḥprasādēṣu vinōdahētavō gajā ivānyat kimihāsti vāhanam? ॥ 3 ॥</l>
</lg></b>
<p>yathā vā—</p>
<b><lg>
<l>vastuṁ (vap‍tuṁ?) prōtsahamānapāmarakarakṣip‍tēkṣukāṇḍaiḥ saha
dvēdhākr̥tya nitamba! (pāvanava)nakṣētraṁ viśantyāṁ halau ।</l>
<l>hēlōdastahalīṣamīṣadalasaṁ	rōmanthamabhyasyatō
dhanyā dhūrdhurapuṅgavasya	vahataḥ	paś‍yanti	līlāyitam ॥ 4 ॥</l>
</lg></b>
<p>4. <b>dhānyapraśaṁsā</b> yathā—</p>
<b><lg>
<l>durlabhā yasya niṣpattirvyayō yasya dinēdinē ।</l>
<l>dharmakāmārthamūlasya	dhānyasya	kuśalaṁ	gr̥hē ॥ 5 ॥</l>
</lg></b>
<p>5. <b>hiraṇyapraśaṁsā</b> yathā—</p>
<b><lg>
<l>bubhukṣitairvyākaraṇaṁ na bhujyatē pipāsitaiḥ kāvyarasō na pīyatē ।</l>
<l>na vidyayā kēnacidud‍dhr̥taṁ kulaṁ hiraṇyamēvārjaya niṣphalāḥ kalāḥ ॥ 6 ॥</l>
</lg></b>
<p>6. <b>bhāṇḍapraśaṁsā</b> yathā—(māgha. 3.76)</p>
<b><lg>
<l>vikrīya diś‍yāni dhanānyurūṇi dvaipyānasāvuttamalābhabhājaḥ ।</l>
<l>tarīṣu tatratyamaphalgu bhāṇḍaṁ sāṁyātrikānāvapatō'bhyanandan ॥ 7 ॥</l>
</lg></b>
<p>7. <b>upaskaraṇapraśaṁsā</b> yathā—</p>
<b><lg>
<l>gr̥hēṇa	śayanīyēna	bhōjanēna	janēna	ca ।</l>
<l>caturbhirēva jānīyānnarō jīvati vā na vā ॥ 8 ॥</l>
</lg></b>
<p>8. <b>kalatrapraśaṁsā</b> yathā—(sūmu. 1)</p>
<b><lg>
<l>prōṣitāyāṁ vrajantyastaṁ prajā dharmō yaśaḥ sukham ।</l>
<l>nivartantē	nivr̥ttāyāmahō	bandhuḥ	kulāṅganā ॥ 9 ॥</l>
</lg></b>
<p>9. <b>putrapraśaṁsā</b> yathā—</p>
<b><lg>
<l>na vāsasāṁ na rāmāṇāṁ navā sparśastathā sukham ।</l>
<l>śiśōrāliṅgyamānasya	sparśaḥ	sūnōryathāsukham ॥ 10 ॥</l>
</lg></b>
<p>10. <b>mitrapraśaṁsā</b> yathā—(kirātā. 13.52)</p>
<b><lg>
<l>labhyamēkasukr̥tēna	durlabhā	rakṣitāramasurakṣabhūtayaḥ ।</l>
<l>svantamantavirasā	jaḍīyatāṁ	mitralābhamanu	lābhasaṁpadaḥ ॥ 11 ॥</l>
</lg></b>
<pb n="1020"/>
<p>ta(syārtha)syārjanamalabdhalābhaḥ; yathā— labdhaparirakṣaṇaṁ, rakṣitavivardhanaṁ,
rakṣitōpayōgaśca । tatrōpayōgyō daśadhā— dēśa—kāla—śakti—sādhana—kāryānarthapratighāta—
vairanivr̥tti—vr̥tti—māna—khyāti—nimittaḥ । tatra—</p>
<p><b>dēśanimittaḥ</b> aihika āmuṣmikaśca ।</p>
<p><b>kālanimittaḥ</b> (tadā—)tvārtha āyatyarthaśca ।</p>
<p><b>śaktinimittaḥ</b> śaktitrayōpacayārthaḥ ।</p>
<p><b>sādhananimittaḥ</b> sēnāsannāhayantrāyudhanicayabhēṣajārthaḥ ।</p>
<p><b>kāryanimitta</b>strivargārthaḥ ।</p>
<p><b>anarthapratighātanimittō</b> durgādyarthaḥ ।</p>
<p><b>vairanivr̥ttinimittaḥ</b> śatrūcchēdārthaḥ ।</p>
<p><b>vr̥ttinimittaḥ</b> paśupālyakr̥ṣivāṇijyārthaḥ ।</p>
<p><b>mānanimittaḥ</b> pūjārthaḥ ।</p>
<p><b>khyātinimittaḥ</b> kīrttyartha iti ॥</p>
<p>atrārjanē	tu	pravartamānasya	vinayādaya <b>upāyaskandhāḥ</b> — 'vinayaskandhaḥ,
vārtāskandhaḥ, vyavahāraskandhaḥ, rakṣāskandhaḥ, mantraskandhaḥ, upāyaskandhaḥ, vikramaskandhaḥ,
yuddhaskandhaḥ, upaniṣatksandhaḥ, praśamaskandha' iti । tēṣu—</p>
<p>1. śuśrūṣāśravaṇādibhiryathāvad vidyōpavidyāgrahaṇaṁ tadabhyāsaśca, durgasētuvaṇikpatha—
śūnyanivēśagr̥hanirmāṇavyayahastivanavāṇijyapāśupālyakr̥ṣyādibhiḥ <b>vinayaskandhaḥ</b> ।</p>
<p>2. svapravr̥tticintanaṁ <b>vārtāskandhaḥ ।</b></p>
<p>3. vyavahārasthāpanāvivādapadanibandhanādibhirlōkānāṁ mātsyanyāyanivāraṇaṁ <b>vyavahāraskandhaḥ ।</b></p>
<p>4. bāhyēbhya āntarēbhyaśca kaṇṭakēbhyaḥ prajāprakr̥tyātmarakṣaṇaṁ <b>rakṣāskandhaḥ</b> ।</p>
<p>5. rahasi	ṣāḍguṇyacintā	<b>mantraskandhaḥ</b> ।	anupalabdhasya	jñānam,	upalabdhasya
niścayabalādhā(na)marthadvaidhasya	saṁśayacchēdanamēkadēśadr̥ṣṭasyāśēṣōpalabdhirviparyaya—
cikitsā	cēti	<b>mantrakarmāṇi</b> ।	karmaṇāmārambhōpāyaḥ,	puruṣadravyasaṁpat,
dēśakālapravibhāgaḥ, vinipātapratīkāraḥ, kāryasiddhiścēti tatrāṅgāni ।</p>
<p>6. uddha‍r̥tamantrasya sāmabhēdapradānadaṇḍaprayōga <b>upāyaskandhaḥ ।</b></p>
<p>7. caturthōpāyasādhyē tu avyasanārisaṁpadyōgāt parasya tadabhimukhaprayāṇaṁ <b>vikramaskandhaḥ</b>.
........(<emph>yuddhaskandhāṁśastruṭitaḥ</emph>) ।</p>
<pb n="1021"/>
<p>9. yuddhāsiddhau durbalasya balavatō vā jigīṣōrauṣadhamaṇimantrādiprayōga <b>upaniṣskandhaḥ ।</b></p>
<p>10. parasmādavāp‍tānāmadātu.......mikāṇāmātmasātkr̥tya bhayādipraśamanaṁ <b>praśamanaskandhaḥ ।</b>
sō'yaṁ vidyādirarjitō rakṣitō, vardhita upayuktaścārthaḥ। yathōcyatē—</p>
<b><lg><l>yadanarthāvahaṁ/yanaṁ dravyaṁ trivargāvāp‍tisādhakam ।</l>
<l>(dīnānāthaparitrāṇa)kṣamaṁ		sō'rthō'padiś‍yatē ॥ 12 ॥</l></lg></b>
<p><b>(arthaśr̥śrr̥ṅgāraḥ)</b></p>
<p>upāyataḥ pravr̥ttau tadavāptyabhimānō'rthaśrr̥ṅgāraḥ; yathā—(mavīca. 1.30)</p>
<b><lg><l>kanyāratnamayōnijanma bhavatāmāstē; vayaṁ cārthinō
ratnaṁ yat kvacidasti tat pariṇamatyasmāsu śakrādapi ।</l>
<l>kanyāyāśca parārthataiva hi matā; tasyāḥ pradānādahaṁ
bandhurvō bhavitā; pulastyapulahapraṣṭhāśca saṁbandhinaḥ ॥ 13 ॥</l></lg></b>
<p><b>ārabhaṭī vr̥ttiḥ,</b> anu(u)ḍhramāgadhī pravr̥ttiḥ, gauḍīyā rītiḥ, sarvā nāyikāḥ,
dhīrōddhatō nāyaka iti। tatra—</p>
<p><b>ārabhaṭī</b>	<b>vr̥tti</b>rarthārjanānurūpāṅgatvāt।	 tathāhi	 <b>āviddhagatirārabhaṭī;</b>
yataḥ— (nāśā. 20.65)</p>
<b><lg><l>pustāvapātaplutalaṅghitāni	 chēdyāni	 māyākr̥tamindrajālam ।</l>
<l>citrāṇi yuddhāni ca yatra vr̥ttiṁ/nityaṁ tāṁ tādr̥śīmārabhaṭīṁ vadanti ॥ 14 ॥</l></lg></b>
<lg><l>saṁkṣip‍takaḥ, avapātaḥ, vastūtthāpanaṁ, saṁphēṭa iti tadaṅgāni ।</l>
<l><b>āviddhagatirārabhaṭī</b>tyanēnārthaśrr̥ṅgārē dhīrōddhatavyāpāraṁ niyamayati ।</l></lg>
<p><b>pustāvapātābhyāṁ</b>	 svasainyadurgādirakṣāmupalakṣayati।	vicitrāṇāṁ	 hi
śilāmr̥dvidaladārucarma—(śa)ṇa?)		sūtrāyōmayasannahatā/straṁśastrādīnāṁ	<b>pustasaṁjñā1,</b>
parikhākūpavr̥dhāvitikādīnāṁ <b>cā'vapātasaṁjñēti ।</b></p>
<p><b>plutalaṅghitābhyāṁ</b> paradurgōparōdhēṣu tadabhiyōgacēṣṭāmācaṣṭē। <b>plutairhi</b> prākārādayō
vilaṅghayantē। <b>laṅghanaiśca</b> prākārādaya iti ।</p>
<p><b>chēdyāni</b>। 'kūṭayuddhacaturviṁśatiścitrayuddhāni' iti bruvatē ।</p>
<!-- NOTES pg=1021!-->
1. nāṭyaśāstrē 21 adhyāyē pustavidhānaṁ savistaraṁ darśitam dra. 21.5–211 paryantam।
<pb n="1022"/>
<p><b>māyākr̥tamindrajālamiti</b>। (anēna?) ēbhyaḥ svasainyaprōtsāhanaparabalastambhanādibhiḥ
kāryasiddhayē'vaskandakālan sūcayati। . . . . . . . . . . </p>
<p><b>saṁkṣip‍takēna</b> māyādibhiḥ parātra(stra?)saṁdhānādanāyāsasiddha(ddhiṁ) kāryaśarīrasya brūtē ।
avapātēnākasmikēṣu bhayādyupanipātēṣu tadapasarpaṇōpasarpaṇāprakāraṁ prakaṭayati ।</p>
<p><b>vastūtthāpanēna</b> svāsthyāsvāsthyayōrviruddhakāryōpanipātē mantracintāmādriyatē ।</p>
<p><b>saṁphēṭēna</b> buddha(yuddha?)—kālē'vaśyōcchēdyārinigrahaṁ pratipādayati, tallakṣaṇānāṁ
tathāvidhārthayōgāt। tathāhi—</p>
<p>1. māyēndrajālaśilpanēpathyādibhiḥ kāryavastusaṁkṣēpaḥ <b>saṁkṣip‍takaḥ</b>।</p>
<p>2. bhayādibhiḥ vidravādikarmasu pravēśanirgamō<b>'vapātaḥ</b>।</p>
<p>3. avidravaḥ savidravō vā sarvarasabhāvasamāsō <b>vastūtthāpanam</b>।</p>
<p>4. nānāstrayuddhaniddhādibhiḥ sasaṁrambhasaṁprahāraḥ <b>saṁphēṭa</b> iti।</p>
<p><b>uḍhramāgadhī	pravr̥ttiḥ</b>।		dhīrōddhatacēṣṭānurūpavilēpanamālyabhūṣaṇōlbaṇaviśēṣa—
vēṣatvādarthaśrr̥ṅgāraḥ। yathā—</p>
<b><lg><l>ārdrāḥ strajō malayajōdakamacchamēkaṁ vāsaśca vāsavaripurmamr̥ṣē'lasāṅgaḥ ।</l>
<l>sañcikliśē kalitarudranikētanādribhariṇa tatkṣaṇamasau maṇibhūṣaṇānām ॥ 15 ॥</l></lg></b>
<p><b>gauḍīyā rītiḥ</b>, dīrghaviddhōddhatasvarūpavākyatvāt। yatō yadatidīrghasamāsam,
anatisphuṭārakṣarabandhaṁ, nātyupacāravr̥ttimat, pādānuprāsayōgi, yōgavr̥ttiparamparāgarbhavacaḥ, sā
gauḍīyā। sā ca prāyō'rthaśāstrēṣu dhīrōddhatacēṣṭāsu cāvalōkyā, ityarthaśrr̥ṅāgarāṅgam ।</p>
<p><b>sarvā	nāyikāḥ;</b> arthaśrr̥ṅgārādhikāriṇō dhīrōddhatanāyakasyānavasthitacittatvāt
dharmārthabādhēna kāmasēvābhyupagamāt। kriyāmithyāyōgācca <b>naikā nāyikētyataḥ</b> sarvā
arthaśrr̥ṅgārāṅgam ।</p>
<p><b>dhīrōddhataśca	nāyaka</b> iti।	yatra	hi trayō'dhikāriṇaḥ	(dhīrōdāttō),
dhīrōddhatō dhīralalitaśca, tatra yathōktānāṁ vidyādyarthānāmadharmakāmabādhayā yathā vā arjunō
dhīrōdāttaḥ pravartata ityanupadēś‍yaḥ dhīrapraśāntō'pi tulyatvādanupadēśyaḥ। dhīralalitastu
dharmārthāvabhibhūya kāma ēva pravartatē। sō'pyanupadēś‍yaḥ। dhīrōddhatastu dharmakāmāvanapēkṣamāṇaḥ
sarvadā'rthamēvānurudhyata ityarthaśrr̥ṅgārē tadadhikāritvēnāsya vyapadēśaḥ। prāguktavidyādyārjanē
tadupāyapūrvikāyāṁ pravr̥ttau tasyaiva tadanatikramābhimānāt saguṇaprakr̥tipravr̥ttiparigraha—
bhēdāccatuścatvāriṁśatprakāraḥ ।</p>
<pb n="1023"/>
<p>tatra	guṇabhōga/bhēdajātyādiguṇasaṁpadapādā'rdhahānyā	<b>madhyamaḥ,		kaniṣṭhaśca</b>।
<b>prakr̥tita</b>stāmasaḥ, <b>pravr̥ttitaḥ</b> anukūlō, dakṣiṇaśśaṭhō dhr̥ṣṭaśca; <b>parigrahāda</b>sādhāraṇaḥ
sādhāraṇaśca। tadētatpravr̥ttirvr̥ttirityādikamētallakṣaṇōdāharaṇaiḥ pūrvamēva nirṇītam।1 idānīṁ
nāyakavyapadēśahēturdhairyaṁ vicāryatē ।</p>
<p><b>(uddhata—dhairyam)</b></p>
<p>tatra <b>dhīrōddhatasya dhairyamuddhataṁ</b> bhavati। yatprabhāvādabhyudayādibhi<b>rutsēkaḥ</b>,
śōkādibhi<b>rvaiklavyaṁ</b>, vyasanādibhi<b>rdīnatvaṁ</b>, rāgādibhi<b>rdharmabādhā</b>, caritē<b>ṣvasadr̥śaspardhā</b>,
nīcārthēṣva<b>pyajugupsā</b>, aśaktāvēva <b>kṣāntiḥ</b>, skhalitēṣu <b>nānuśayaḥ</b>, sadācārē<b>ṣvanādaraḥ</b>,
paraguṇēṣu <b>mātsaryaṁ</b>, paravyasanēṣu <b>praharṣaḥ</b>, parāpavādēṣu <b>prītiḥ</b>, asthānēṣu <b>krōdhaḥ</b>,
prārabdhēṣva<b>nirvāhaḥ</b> karmātiśayē <b>vismayaḥ</b>, svajātyādibhi<b>ścābhimāna</b> iti। tatra—</p>
<p>1. <b>abhyudayādibhirutsēkō</b> yathā—(raghu. 7.67)</p>
<b><lg><l>itaḥ parānarbhakahāryaśastrān vaidarbhi! paś‍yānumatā mayā'si ।</l>
<l>ēvaṁvidhēnāhavacēṣṭitēna tvaṁ prārthyasē hastagatā mamaibhiḥ ॥ 16 ॥</l></lg></b>
<p>yathā vā—(bārā. 8.74)</p>
<b><lg><l>kiṁ śacyāṁ paratō ratirdhanapatērdūrē bhavantu striya—
ścandrāntaḥpuramētadastu parataḥ kō vairiṇīṣūtsavaḥ ।</l>
<l>sākaṁ śakrajitaḥ kalatranivahaiḥ sardhaṁ ca dārairmama
prītyullāsitapāṇipallayugaṁ	mandōdarī	nr̥tyati ॥ 17 ॥</l></lg></b>
<p>2. <b>śōkādibhirvaiklavyaṁ</b> yathā—(mavīca. 4.55)</p>
<b><lg><l>prāṇāḥ	prayānti	paritastamasā	vr̥tō'smi
marmacchidō	mama	rujaḥ	prasarantyapūrvāḥ ।</l>
<l>akṣṇōrmukhēndumupadhēhi	giraṁ	ca	dēhi
hā vatsa! mayyakaruṇō sahasaiva mā bhūḥ ॥ 18 ॥</l></lg></b>
<p>yathā vā—(māmā. 9.20)</p>
<b><lg><l>mātarmātardalacati hr̥dayaṁ dhvaṁsatē dēhabandhaḥ
śūnyaṁ manyē jagadaviratajvālamantarjvalāmi ।</l>
<l>sīdannandhē tamasi vidhurō majjatīvāntarātmā
viṣvaṅ‍mōhaḥ sthagayati kathaṁ mandabhāgyaḥ karōmi ॥ 19 ॥</l></lg></b>
<!-- NOTES pg=1023!-->
1. pañcadaśē prakāśē pr̥. 861–878 ।
<pb n="1024"/>
<p>3. <b>vyasanādibhirdainyaṁ</b> yathā—(mavīca. 5.30)</p>
<b><lg><l>viśliṣṭabhāgadhēyānāṁ	dvayī	naḥ	paramā	gatiḥ ।</l>
<l>dharmaḥ prakr̥ṣyamāṇō vā gōp‍tā dharmasya vā bhavān ॥ 20 ॥</l></lg></b>
<p>yathā vā—(mavīca. 4.22)</p>
<b><lg><l>puṇyā brāhmaṇajātiranvayaguṇaḥ śāstraṁ/ślāghyaṁ caritraṁ ca mē
yēnaikēna	hr̥tānyamūni	haratā	caitanyamātrāṁ	mayi ।</l>
<l>ēkaḥ sannapi bhūridōṣagahanaḥ sō'yaṁ tvayā prēyasā
vatsa! brāhmaṇavatsalēna śamitaḥ kṣēmāya darpāmayaḥ ॥ 21 ॥</l></lg></b>
<p>4. <b>rāgādibhirdharmabādhā</b> yathā—(raghu. 9.74)</p>
<b><lg><l>nr̥patēḥ pratiṣiddhamēva tat kr̥tavān paṅktirathō vilaṅghaya yat ।</l>
<l>apathē padamarpayanti hi śrutavantō'pi rajōnimīlitāḥ ॥ 22 ॥</l></lg></b>
<p>yathā vā—(vēsaṁ. 3.11)</p>
<b><lg><l>aśvatthāmā hata iti pr̥thāsūnunā spaṣṭamuktvā
svairaṁ śēṣē gaja iti kila vyāhr̥taṁ satyavācā ।</l>
<l>tacchurutvā'sau dayitatanayaḥ pratyayāt tasya rājñaḥ
śastrāṇyājau nayanasalilaṁ cēti tulyaṁ mumōca ॥ 23 ॥</l></lg></b>
<p>5. caritēṣu <b>tēṣvasadr̥śaspardhā</b> yathā—(hanumannā. 12.2)</p>
<b><lg><l>kṣudrāḥ! santrāsamēnaṁ vijahitaharayō bhinnaśakrēbhakumbhā
yuṣmādgātrēṣu lajjāṁ dadhati paramamī sāyakāḥ saṁpatantaḥ ।</l>
<l>saumitrē! tiṣṭha pātraṁ tvamasi na hi ruṣāṁ, nanvahaṁ mēghanādaḥ
kiñcitsaṁrambhalīlāniyamitajaladhiṁ	rāmamanvēṣayāmi ॥ 24 ॥</l></lg></b>
<p>yathā vā—</p>
<b><lg><l>tadunnataṁ śārṅgadharasya rukmiṇīstanābhighātapravilup‍tacandanam ।</l>
<l>upaitu tāvad yudhi gr̥dhrakāminīniratyayāślēṣavidhēyatāmuraḥ ॥ 25 ॥</l></lg></b>
<p>6. <b>nīcārthēṣvapyajugupsā</b> yathā—(urā. 2.4)</p>
<b><lg><l>patnīṁ kṣatriyapuṅgavasya śaminaḥ svīkartumicchan guṇai—
rākr̥ṣṭō daśakandharaḥ svasr̥dhiyā dhīstāvadēṣā mama ।</l>
<l>satyaṁ nāma tadastu tatra balavad vidvēṣiṇaḥ kiṁ kṣamaṁ
māyāsādhyamidaṁ vihāya sahajaṁ vīrakramaṁ vikramam ॥ 26 ॥</l></lg></b>
<pb n="1025"/>
<p>yathā vā—(bhaṭṭi. 14.1)</p>
<b><lg><l>tatō daśāsyaḥ smaravihvalātmā cāraprakāśīkr̥taśatruśaktiḥ ।</l>
<l>vimōhya māyāmayarāmamūrdhnā sītāmanīkaṁ prajighāya yōddhum ॥ 27 ॥</l></lg></b>
<p>7. <b>aśaktāvēva kṣāntiryathā</b>—(mavīca. 3.27)</p>
<b><lg><l>bhr̥gōrvaṁśē jātastapasi ca kilāyaṁ sthita iti
dviṣatyapyasmābhiściramiha	titikṣaiva	hi	kr̥tā ।</l>
<l>yadā	bhūyōbhūyastr̥ṇavadavadhūnōtyanibhr̥ta—
stadā viprē'pyasmin namatu dhanuranyā'sti na gatiḥ ॥ 28 ॥</l></lg></b>
<p>yathā vā—(mavīca. 3.20)</p>
<b><lg><l>rājānō munayaścaitē mahimnaiva mahākṣamāḥ ।</l>
<l>kṣamantāṁ nāma, na tvēva śatānandaḥ kṣamiṣyatē ॥ 29 ॥</l></lg></b>
<p>8. <b>skhalitēṣu nānuśayō</b> yathā—</p>
<b><lg><l>krīḍatāṁ	mr̥gavanēṣu	dhanvināṁ	rūpakōṭikadanē'pyakampinām ।</l>
<l>(kā priyā bhavati kā ca vipriyā sundarīṣu bata kāmakāminām ॥ 30 ॥1)</l></lg></b>
<p>yathā vā—(vēsaṁ. 2.2)</p>
<b><lg><l>āśastragrahaṇādakuṇṭhaparaśōstasyāpi	jētā	munē—
stāpāyāsya na pāṇḍusūnubhirayaṁ bhīṣmaḥ śaraiḥ śāyitaḥ ।</l>
<l>prauḍhānēkadhanurdharādivijayaśrāntasya	caikākinō
bālasyāyamarātilūnadhanuṣaḥ	prītō'bhimanyōrvadhāt ॥ 31 ॥</l></lg></b>
<p>9. <b>sadācārēṣvanādarō</b> yathā—(kirātā. 3.14)</p>
<b><lg><l>jahātu nainaṁ kathamarthasiddhiḥ saṁśayya karṇādiṣu tiṣṭhatē yaḥ ।</l>
<l>asādhuyōgā hi jayāntarāyāḥ pramāthinīnāṁ vipadāṁ padāni ॥ 32 ॥</l></lg></b>
<p>yathā vā—</p>
<b><lg><l>na sūrayō na sthavirā na dhīrāḥ, puraḥ sthitāḥ prāśnikatāṁ prayānti ।</l>
<l>sa2 tiṣṭhatē saṁsadi saṁśayānaḥ pr̥ṣṭhōpaviṣṭāsu vilāsinīṣu ॥ 33 ॥</l></lg></b>
<!-- NOTES pg=1025!-->
1. uttarārdhantvasmābhirnirmitam।
2. santiṣṭhata iti yāvat।
<pb n="1026"/>
<p>10. <b>paraguṇēṣu mātsaryaṁ</b> yathā—(urāca. 5.32)</p>
<b><lg><l>siddhaṁ hyētad vāci vīryaṁ dvijānāṁ
bāhvōrvīryaṁ	yattu	tat	kṣatriyāṇām ।</l>
<l>śastragrāhī	brāhmaṇō	jāmadagnya—
stasmin dāntē kā stutistasya rājñaḥ ॥ 34 ॥</l></lg></b>
<p>yathā vā—(urāca. 5.34)</p>
<b><lg><l>vanyā/vandyāstē hyavicāraṇīyacaritāstiṣṭhantu huṁ vartatē
sundīstrīdamanē'pyakuṇṭhayaśasō lōkē mahāntō hi yē ।</l>
<l>yāni trīṇi/ṇyakutōmukhānyapi padānyāsan kharāyōdhanē
yadvā	kauśalamindrasūnudamanē tatrāpyabhijñō	janaḥ ॥ 35 ॥</l></lg></b>
<p>11. <b>paravyasanēṣu praharṣō</b> yathā—</p>
<b><lg><l>upatāstu śatrūṇāṁ svayamanyēna vā kr̥taḥ ।</l>
<l>ratiṁ	karōti	mahatīmapakārō'pakāriṇām ॥ 36 ॥</l></lg></b>
<p>yathā vā—(vēsaṁ. 5. 28)</p>
<b><lg><l>cūrṇitāśēṣakauravyaḥ kṣībō duśśāsanāsr̥jā ।</l>
<l>bhaṅktā suyōdhanasyōrvōrbhīmō'yaṁ śirasā'ñcati ॥ 37 ॥</l></lg></b>
<p>12. <b>parāpavādēṣu prīti</b>ryathā—(mavīca. 3.19)</p>
<b><lg><l>māturēva śiraśchēdō garbhāṇāṁ cāvakartanam ।</l>
<l>rājñāṁ ca savanasthānāṁ brahmahatyāsamō vadhaḥ ॥ 38 ॥</l></lg></b>
<p>yathā vā—(mavīca. 3.44)</p>
<b><lg><l>tvaṁ brahmavarcasadhanō yadi vartamānē yadvā svajātisamayēna dhanurdharasya ।</l>
<l>ugrēṇa bhōstava tapastapasā dahāmi pakvāntarasya sadr̥śaḥ paraśuḥ karōti ॥ 39 ॥</l></lg></b>
<p>13. <b>asthānēṣu krōdhō</b> yathā—(vēsaṁ. 3.44)</p>
<b><lg><l>yō yaḥ śastraṁ bibharti svabhujagurumadaḥ pāṇḍavīnāṁ camūnāṁ
yō yaḥ pāñcālagōtrē śiśuradhikavayā garbhaśayyāṁ gatō vā ।</l>
<l>yō yastatkarmasākṣī carati mayi raṇē, yaśca yaśca pratīpaḥ
krōdhāndhastasya tasya svayamapi jagatāmantakasyāntakō'ham ॥ 40 ॥</l></lg></b>
<pb n="1027"/>
<p>yathā vā—(vēsaṁ. 1.18)</p>
<b><lg><l>lākṣāgr̥hānalaviṣānnasabhāpravēśaiḥ
prāṇēṣu vittanicayēṣu ca naḥ prahr̥tya ।</l>
<l>ākr̥ṣṭapāṇḍavavadhūparidhānakēśāḥ
svasthā bhavantu mayi jīvati dhārtarāṣṭrāḥ ॥ 41 ॥</l></lg></b>
<p>14. <b>prārabdhēṣvanirvāhō</b> yathā—(bārā. 3.30)</p>
<b><lg><l>dōrdaṇḍacaritōccaṇḍō	haracintācamatkr̥taḥ ।</l>
<l>kārmukārōpaṇāyaiṣa samutthāya punaḥ sthitaḥ ॥ 42 ॥</l></lg></b>
<p>yathā vā—(bārā. 3.33)</p>
<b><lg><l>rabhasādayamādāya	kōdaṇḍaṁ	madanadviṣaḥ ।</l>
<l>vrīḍāmayō'pi yō'straṁ vō vanditā punarujjhati ॥ 43 ॥</l></lg></b>
<p>15. <b>karmātiśayairvismayō</b> yathā—(sēba. 2.43)</p>
<b><lg><l>pēcchaṁtāṇa samuddaṁ caḍulō vi auvvavimhaarasatthimiō ।</l>
<l>haṇumaṁtaṁmi ṇivaḍiō sagōravaṁ vāṇarāṇam̐ lōaṇaṇivahō ॥ 44 ॥</l></lg></b>
<lg><l>(prēkṣamāṇānāṁ samudraṁ caṭulē'pi apūrvavismayarasastimitaḥ ।</l>
<l>hanūmati nipatitaḥ sagauravaṁ vānarāṇāṁ lōcananivahaḥ ॥)</l></lg>
<p>yathā vā—(sēba. 2.44)</p>
<b><lg><l>uahiṁ	alaṁbahi/ghaṇijjaṁ	daṁṭhūṇa
gaāgaaṁ	ca	māruataṇaaṁ ।</l>
<l>vimhaaparaasē saṁmud‌dhō/mōhaṁdhanāriēsu vi
mūḍhō/gūḍhō bhamai hiaēsu siṁ ucchāhō ॥ 45 ॥</l></lg></b>
<lg><l>(udadhimalaṅghanīyaṁ		dr̥ṣṭavā
gatāgataṁ	ca	mārutatanayam ।</l>
<l>vismayaparavaśēṣu saṁmugdhō/mōhāndhakāritēṣu api
mūḍhō/gūḍhō bhramati hr̥dayēṣu tēṣāmutsāhaḥ ॥)</l></lg>
<p>16. <b>svajātyādibhiścābhimāna</b> iti। tatra jātyādayō guṇāścaturviṁśatiḥ। caturṇāmapi
nāyakānāmuttamatvādihētava ityabhihitaṁ purastāt1। tatra—</p>
<!-- NOTES pg=1027!-->
1. pr̥. 1001, 1005 ।
<pb n="1028"/>
<p><b>dhīrōddhataḥ</b> pādaguṇasaṁpadā ardhaguṇasaṁpadā ca hīnō <b>madhyamaḥ kaniṣṭhaśca</b> syāt।
tatra— <b>madhyamasya</b> prabhāvabhāvadēśakālajñānamahārambhatāsauhārdāni syuḥ ।</p>
<p><b>kaniṣṭhasya</b> tu aṣṭādaśabhyō yadr̥cchayā'nyē'pi jātyādayaḥ ṣaḍ na bhavanti। tēṣu—</p>
<p>1. <b>jātyabhimānō</b> yathā—(kirātā. 14.22)</p>
<b><lg><l>vayaṁ kva varṇāśramarakṣaṇōcitāḥ? kva jātihīnā mr̥gajīvitacchidaḥ? ।</l>
<l>sahāpakr̥ṣṭairmahatāmasaṅgataṁ	 bhavanti	 gōmāyusakhā	 na	 dantinaḥ ॥ 46 ॥</l></lg></b>
<p>2. <b>anvayābhimānō</b> yathā—(mavīca. 3.11)</p>
<b><lg><l>brahmaikatānamanasō'pi vasiṣṭhamukhyāstvaṁ brūhi vīracaritēṣu guruḥ purāṇaḥ ।</l>
<l>vaṁśē viśuddhimati yēna bhr̥gōrjanitvā śastraṁ gr̥hītamatha tasya yadatra yuktam ॥ 47 ॥</l></lg></b>
<p>3. <b>abhijanābhimānō</b> yathā—(bārā. 1.3)</p>
<b><lg><l>ahamēṣa hariṣyāmi pariṇētuḥ purē'pi tām ।</l>
<l>nārīparibhavaṁ sōḍhuṁ dākṣiṇātyā na śikṣitāḥ ॥ 48 ॥</l></lg></b>
<p>4. <b>nivāsābhimānō</b> yathā—(raghu. 5.60)</p>
<b><lg><l>ēvaṁ	tayōradhvani	daivayōgādāsēduṣōḥ	 sakhyamacintyahētu ।</l>
<l>ēkō yayau caitrarathapradēśān saurājyaramyānaparō vidarbhān ॥ 49 ॥</l></lg></b>
<p>5. <b>āspadābhimānō</b> yathā—(bārā. 8.2)</p>
<b><lg><l>tvatkāṅkakāravijayē tava rāma laṅkā sītā ca tē punariyaṁ bhavatō'stu dārāḥ ।</l>
<l>matkāṅkakāravijayē tu mamādhipatyaṁ tasyāṁ ca tē puri kalatrajanē ca tatra ॥ 50 ॥</l></lg></b>
<p>6. <b>padābhimānō</b> yathā—(raghu. 4.1)</p>
<b><lg><l>sa rājyaṁ guruṇāṁ dattaṁ pratipadyādhikaṁ vabhau ।</l>
<l>dināntē	 nihitaṁ	tējassavitrēva	 hutāśanaḥ ॥ 51 ॥</l></lg></b>
<p>7. <b>pitrabhimānō</b> yathā—(vikra. 4.19)</p>
<b><lg><l>sūryācandramasau	yasya	mātāmahapitāmahau ।</l>
<l>svayaṁvr̥taḥ patirdvābhyāmūrvaś‍yā ca bhuvā ca yaḥ ॥ 52 ॥</l></lg></b>
<p>8. <b>śāstrābhimānō</b> yathā—</p>
<b><lg><l>paccakkhā hi parōkkhaṁ kahavi tugga(jjha)/tulaggaghaḍiāhi āgamasud‌dhaṁ ।</l>
<l>saṁcāliaṇikkappaṁ aṇuhūāhi vi mahaṁ suaṁ mipi tulāgracaa garuaṁ ॥ 53 ॥</l></lg></b>
<pb n="1029"/>
<lg><l>(pratyakṣata‍‍ddhiṁ parōkṣaṁ kathaṁ vā tava ghaṭitāddhi āgamaśuddham ।</l>
<l>sañcālitā niṣkampamanubhūtāddhi api mama śrutamēva gurukam ॥)</l></lg>
<p>9. <b>vāggmitābhimānō</b> yathā—(kirātā. 14.3)</p>
<b><lg><l>viviktavarṇā'bharaṇā sukhaśrutiḥ prasādayantī hr̥dayānyapi dviṣām ।</l>
<l>pravartatē	nā'kr̥tapuṇyakarmaṇāṁ	prasannagambhīrapadā	sarasvatī ॥ 54 ॥</l></lg></b>
<p>10. <b>kalāvaidagdhyābhimānō</b> yathā—(kusaṁ. 3.10)</p>
<b><lg><l>tava prasādāt kusumāyudhō'pi sahāyamēkaṁ madhumēva labdhvā ।</l>
<l>kuryāṁ harasyāpi pinākapāṇērdhairyacyutiṁ, kē mama dhanvinō'nyē? ॥ 55 ॥</l></lg></b>
<p>11. <b>caturatābhimānō</b> yathā—(harivijayē)</p>
<b><lg><l>bahumaṇṇasi harippaṇaaṁ saṁdāṇēsi tiasēsa pāaavaaṇaṁ ।</l>
<l>ōjaha mud‌dhasabhāvaṁ saṁbhāvēsu suraṇāha! jāavalōaṁ ॥ 56 ॥</l></lg></b>
<lg><l>(bahumanyasē haripraṇayaṁ sandānayasi tridaśēśapādaparatnam ।</l>
<l>apajahihi mugdhasvabhāvaṁ sambhāvaya suranātha! yādavalōkam ॥)</l></lg>
<p>12. <b>rūpasaṁpadabhimānō</b> yathā—(rāca. 11.87/88)</p>
<b><lg><l>mlānākr̥tī	malinacīradharau		narau 	tau
nīrājanārthamiva yasya kr̥tau/mē vihitau vidhātrā ।</l>
<l>dēvadrumastabakabaddhajayāvataṁsa—
stvāṁ dēvarō namatu maithili! kumbhakarṇaḥ ॥ 57 ॥</l></lg></b>
<p>13. <b>saubhāgyābhimānō</b> yathā—</p>
<b><lg><l>ēkasmiñ śayanē mayā mayasutāmāliṅgya nidrālasā—
munnidaṁ śayitēna maccaraṇayōḥ saṁvāhanavyāpr̥tām/tā ।</l>
<l>pādāgrēṇa	 tilōttamā	 stanataṭē	 sasnēhamāpīḍitā
harṣāvēgasamarpitāni	pulakānyadyāpi	 nō	muñcati ॥ 58 ॥</l></lg></b>
<p>14. <b>tyāgābhimānō</b> yathā—</p>
<b><lg><l>kēttiamētta vva dharā, maha baliṇō tuṁttha/tujjha? patthamāṇassa/maggamāṇassa ।</l>
<l>appā	ṇa	kēvalaṁ	cia	ahaṁ	vi	lahuīkaō	kaṇha! ॥ 59 ॥</l></lg></b>
<lg><l>{kiyanmātrēva dharā mahābalinaḥ(taḥ) tava prārthayamānasya (mr̥gyamāṇasya) ।</l>
<l>ātmā	 na	kēvalamēva	ahamapi	laghukīkr̥taḥ	kr̥ṣṇa! ॥}</l></lg>
<pb n="1030"/>
<p>15. <b>śauryābhimānō</b> yathā—(māmā. 5.32)</p>
<b><lg><l>dhairyaṁ nidhēhi hr̥dayē hata ēṣa pāpaḥ kiṁ vā kadācidapi kēnacidanvabhāvi ।</l>
<l>sāraṅgasaṅgaravidhāvibhakumbhakūṭakuṭṭākapāṇikuliśasya	 harēḥ	pramādaḥ ॥ 60 ॥</l></lg></b>
<p>16. <b>adīnavākyatābhimānō</b> yathā—(vēsaṁ. 5.3)</p>
<b><lg><l>mātaḥ!	kimapyasadr̥śaṁ	 vikr̥taṁ	vacastē
sukṣatriyā kva bhavatī? kva ca dīnataiṣā? ।</l>
<l>nirvatsalē!		sutaśatasya	 vipattimētāṁ
tvaṁ	nānucintayasi		rakṣasi	māmayōgyam ॥ 61 ॥</l></lg></b>
<p>17. <b>śaktyabhimānō</b> yathā—(bārā. 1.44)</p>
<b><lg><l>sārdhaṁ harēṇa haravallabhayā ca dēvyā hērambaṣaṇamukhavr̥ṣapramathāvakīrṇam ।</l>
<l>kailāsamuddhatavatō daśakandharasya kēyaṁ jaraddhanuṣi durdama/durmada—dōḥparīkṣā ॥ 62 ॥</l></lg></b>
<p>18. <b>dakṣatābhimānō</b> yathā—(bābhā. 1.83)</p>
<b><lg><l>kasya drōṇō dhanuṣi na guruḥ svasti dēvavratāya
cchannābhyāsaḥ	 kurupatirayaṁ	 śrīsamutthairvilāsaiḥ ।</l>
<l>bhōḥ karṇādyāḥ! śrr̥ṇuta tadimāṁ brāhmaṇasyāsya vāṇīṁ
rādhāyantraṁ	 racayata	 punarviddhamapyastvaviddham ॥ 63 ॥</l></lg></b>
<p><b>dhairyōddhatyahētavaścāsyāṣṭau viśēṣaguṇāḥ</b> — mānaḥ, tējaḥ, śauṇḍīryaṁ, vilāsaḥ,
vikatthanā, asthiratvam, agambhīratā, sāhasamiti। tatra—</p>
<p>1. <b>paribhavāsahiṣṇutvaṁ mānaḥ</b>; yathā—(hanumannāṭakē 14.6)</p>
<b><lg><l>dhigdhikchakrajitaṁ, prabōdhitavatā kiṁ kumbhakarṇēna vā?
svargagrāmaṭikāviluṇṭhanavr̥thōcchūnaiḥ	kimēbhirbhujaiḥ? ।</l>
<l>nyakkārō hyayamēva mē yadarayastatrāpyasau tāpasaḥ
sō'pyatraiva nihanti rākṣasabhaṭān; jīvatyahō rāvaṇaḥ ॥ 64 ॥</l></lg></b>
<p>yathā vā—</p>
<b><lg><l>vyasanaṁ tāta! sā lakṣmīrvarjanīyaiva sā nr̥bhiḥ ।</l>
<l>prāpyatē viṣamaṁ kr̥tvā yā dainyadhvajamañjalim ॥ 65 ॥</l></lg></b>
<pb n="1031"/>
<p>2. <b>adhikṣēpādanalpōdgāraviśēṣastējaḥ</b> ; yathā—(kirātā. 15.46)</p>
<b><lg>
<l>viphalīkr̥tayat‍nasya	kṣatabāṇasya	śambhunā ।</l>
<l>gāṇḍīvadhanuṣaḥ khēbhyō niścacāra hutāśanaḥ ॥ 66 ॥</l>
</lg></b>
<p>yathā vā—(kirātā. 15.47)</p>
<b><lg>
<l>sa piśaṅgajaṭāvaliḥ kirannurutējāḥ paramēṇa manyunā ।</l>
<l>jvalitauṣadhijātavēdasā himaśailēna samaṁ vididyutē ॥ 67 ॥</l>
</lg></b>
<p>3. <b>garvaprakarṣaḥ śauṇḍīryam;</b> yathā—(rāca. 19.87–88)</p>
<b><lg>
<l>cakraṁ	vā	madhuhā	kr̥tāntagr̥hiṇīdattāśrapañcāṅgulaṁ
vajraṁ	bhūdharapakṣaśōṇitasurāpānōnmadaṁ	vā	vr̥ṣā ।</l>
<l>śūlaṁ vā'ndhakaraktabindunicitaṁ gr̥h‍ṇātu śūlāyudhō
dhr̥ṣṭadyum‍namahaṁ nihanmi samarē, kaścit paritrāyatām ॥ 68 ॥</l>
</lg></b>
<p>yathā vā—(mavīca. 3.24)</p>
<b><lg>
<l>tapō vā śastraṁ vā vyapadiśati yaḥ kaścidiha vaḥ
sa	darpād	durnāmaṁ	dviṣamasahamānaḥ	skhalayatu ।</l>
<l>arāmāṁ	nissīradhvajadaśarathīkr̥tya	vasudhā—
matr̥p‍tastatkulyānapi	paraśurāmaḥ	śamayati ॥ 69 ॥</l>
</lg></b>
<p>4. <b>garvajanitā dr̥ṣṭyādicēṣṭā vilāsaḥ</b> ; yathā—(urāca. 6.19)</p>
<b><lg>
<l>dr̥ṣṭistr̥ṇīkr̥tajagattrayasattvasārā dhīrōddhatā namayatīva gatirdharitrīm ।</l>
<l>kaumārakē'pi girivad gurutāṁ dadhānō vīrō rasaḥ kimayamētyuta darpa ēva ॥ 70 ॥</l>
</lg></b>
<p>yathā vā—(mahānāṭakē 12.2)</p>
<b><lg>
<l>kṣudrāḥ! santrāsamēnaṁ vijahita harayō bhinnaśakrēbhakumbhā
yuṣmaddēhēṣu lajjāṁ dadhati paramamī sāyakāḥ saṁpatantaḥ ।</l>
<l>saumitrē! tiṣṭha, pātraṁ tvamasi nahi ruṣāṁ, nanvahaṁ mēghanādaḥ
kiñcitsaṁrambhalīlāniyamitajaladhiṁ	rāmamanvēṣayāmi ॥ 71 ॥</l>
</lg></b>
<p>5. <b>svaguṇaślāghā vikatthanā</b> ; yathā—(vēsaṁ. 3.33)</p>
<b><lg>
<l>dēśaḥ sō'yamarātiśōṇitajalairyasmin hradāḥ pūritāḥ
kṣattrādēva tathāvidhaḥ paribhavastātasya kēśagrahāt ।</l>
<pb n="1032"/>
<l>tānyēvāhitaśastraghasmaraguṇyastrāṇi	bhāsvanti	mē
yad rāmēṇa kr̥taṁ tadēva kurutē drauṇāyanaḥ krōdhanaḥ ॥ 72 ॥</l>
</lg></b>
<p>yathā vā—(vēsaṁ. 5.27)</p>
<b><lg>
<l>sakalaripujāyāśā	yatra	baddhā	sutaistē
tr̥ṇamiva	paribhūtō	yasya	garvēṇa	lōkaḥ ।</l>
<l>raṇaśirasi	nihantā	tasya	rādhāsutasya
praṇamati pitarau vāṁ madhyamaḥ pāṇḍavō'yam ॥ 73 ॥</l>
</lg></b>
<p>6. <b>prārambhēṣvakālapratīkṣā'sthiratvaṁ</b> ; yathā—(vēsaṁ. 6.1)</p>
<b><lg>
<l>tīrṇē bhīṣmamōdadhau, kathamapi drōṇānalē nirvr̥tē
karṇāśīviṣabhōgini praśamitē, śalya़ē ca yātē divam ।</l>
<l>bhīmēna	priyasāhasēna	rabhasādalpāvaśēṣē jayē
sarvē	jīvitasaṁśayaṁ	vayamamī vācā samārōpitāḥ ॥ 74 ॥</l>
</lg></b>
<p>yathā vā—(837–38 pr̥.)</p>
<b><lg>
<l>ūrū nipīḍya gadayā yadi nādya tasya pādēna rat‍namukuṭaṁ śakalīkarōmi ।</l>
<l>dēhaṁ nipītanijadhūmavijr̥mbhamāṇajvālājaṭālavapuṣi jvalanē juhōmi ॥ 75 ॥</l>
</lg></b>
<p>7. <b>rāgādibhirāśayaprakāśanam agambhīratā</b>; yathā—(daa. 2.9)</p>
<b><lg>
<l>ētāṁ paś‍ya puraḥ sthalīmiha kila krīḍākirātō haraḥ
kōdaṇḍēna kirīṭinā sarabhasaṁ cūḍāntarē tāḍitaḥ ।</l>
<l>ityākarṇya kathādbha‍utaṁ himanidhāvadrau subhadrāpatē—
rmandaṁ	mandamakāri	yēna	nijayōrdōrdaṇḍayōrmaṇḍanam ॥ 76 ॥</l>
</lg></b>
<p>yathā vā—</p>
<b><lg>
<l>tadunnataṁ śārṅgadharasya rukmiṇīstanābhighātapravilup‍tacandranam ।</l>
<l>upaitu tāvad yudhi gr̥dhrakāminīniratyayāślēṣavidhēyatāmuraḥ ॥ 77 ॥</l>
</lg></b>
<p>8. <b>kāryēṣvavimr̥śya pravr̥ttiḥ sāhasaṁ</b> ; yathā—</p>
<b><lg>
<l>haddha‍uṁ gāhiamōliṁ ad‍dhacchiṇṇasidhilaṁ a mōṁttūṇa siraṁ ।</l>
<l>kaṁṭhapaḍiāsadhārō uvvaṁtēūṇa vāhiō jēṇa asi ॥ 78 ॥</l>
</lg></b>
<lg>
<l>{hantuṁ gr̥hīcamaulim ardhacchinnaśithilaṁ ca muktvā śiraḥ ।</l>
<l>kaṇṭhapatitāsradhārō	(raṁ nabhasthalē)	vāhitō yēnāsiḥ ॥}</l>
</lg>
<pb n="1033"/>
<p>yathā vā—</p>
<b><lg>
<l>ācāryaṁ kiṁ nihanmi pracaladasilatāpañjaraprāvr̥tāśaṁ
nāgānāṁ vr̥ndabandhaṁ kimuta ghanaghaṭābhōgabhīmaṁ bhinadmi ।</l>
<l>asmin nānāstraśastrāvaliśabalac‍cāpacakrāndhakārē
rājñāṁ tāvat samājē bhayalulitasitacchatraṣaṇḍē patāmi ॥ 79 ॥</l>
</lg></b>
<p>(<b>dhīrōddhatasya bhāvāḥ</b>)</p>
<p>sō'yamanayōrviśēṣaguṇayōgaḥ svābhāvikō niratiśayaḥ āntaraḥ, nityaṁ
cālpōparāgaḥ, yatprabhāvāt tadanurūpā ēva ratyādayō1 jāyantē । tatra mdash;</p>
<p>1. <b>madhyamasya rati</b>ryathā—(kirātā. 3.37)</p>
<b><lg>
<l>akr̥trimaprēmarasābhirāmaṁ rāmārpitaṁ dr̥ṣṭivilōbhi dr̥ṣṭam ।</l>
<l>manaḥprasādāñjalinā nikāmaṁ jagrāha pāthēyaminēndrasūnuḥ ॥ 80 ॥</l>
</lg></b>
<p><b>kaniṣṭhasya</b> yathā—(bārā. 1.40)</p>
<b><lg>
<l>nirmālyaṁ nayanaśriyaḥ kuvalayaṁ, vaktrasya dāsaḥ śaśī
kāntiḥ prāvaraṇaṁ tanūrmadhumucō yasyāśca vācaḥ kila ।</l>
<l>viṁśatyā racitāñjaliḥ karatalaistvāṁ yācitō rāvaṇa—
stāṁ draṣṭuṁ janakātmajāṁ hr̥dayaṁ! hē nētrāṇi mitrīkuru ॥ 81 ॥</l>
</lg></b>
<p>2. <b>madhyamasya</b> ratiḥ (prītiḥ); yathā—(urāca. 6.19)</p>
<b><lg>
<l>dattēndrābhayadakṣiṇairbhagavatō	vaivasvatādāmanō—
rdr̥p‍tānāṁ	dahanāya	dīpitanijakṣātrapratāpāg‍nibhiḥ ।</l>
<l>ādityairyadi vigrahō nr̥patibhirdhanyaṁ mamaitat tatō
dīp‍tāgrasphuradugradīdhitiśikhānīrājitajyaṁ	dhanuḥ ॥ 82 ॥</l>
</lg></b>
<p>saiva <b>kaniṣṭhasya</b> yathā—(bārā. 1.30)</p>
<b><lg>
<l>yēnārōpaṇakarmaṇā'pi bahavō vīravrataṁ tyājitāḥ
kāryaṁ	sajjitabāṇamīśvarastuddōrbhirēbhirmā ।</l>
<l>strīrat‍naṁ tadagarbhasambhavamitō labhyaṁ ca līlāyitaṁ
tēnaiṣā mama phullapaṅkajavanacchāyā dr̥śāṁ viṁśatiḥ ॥ 83 ॥</l>
</lg></b>
<!-- NOTES pg=1033!-->
1. dra atraiva pr̥. 614 ।
<pb n="1034"/>
<p>3. <b>madhyamasyēti (utkaṇṭhā)</b> yathā—(vikramō. 1.20)</p>
<b><lg>
<l>ēṣā manō mē prasabhaṁ śarīrāt pituḥ padaṁ madhyamamutpatantī ।</l>
<l>suraṅganā karṣati khaṇḍitāgrāt sūtraṁ mr̥ṇāladiva rājahaṁsī ॥ 84 ॥</l>
</lg></b>
<p><b>kaniṣṭhasya</b> yathā—(bārā. 3.9)</p>
<b><lg>
<l>induḥ	sītāvadanasadr̥śō,	jānakīnētrahr̥dyaṁ
līlāmbhōjaṁ,	visakisalayā	maithilīhāsabhāsaḥ ।</l>
<l>samyak sāmyāditi hi bahavastasya jātā jagatyāṁ
laṅkābharturjanakatanayāvipralambhē	vinōdāḥ ॥ 85 ॥</l>
</lg></b>
<p>4. <b>madhyamasya</b> cintā yathā—</p>
<b><lg>
<l>taṁ ṇatthi jaṁ sahiaṇō ṇa bhaṇējja pēcchakkha mantu dūmiahiaaṁ ।</l>
<l>aṇuṇējaa jappaṁtō jai ṇavaraṁ vammahō miaṁkōṁvaviaṁō ॥ 86 ॥</l>
</lg></b>
<lg>
<l>(tannāsti yat sakhī sakhijanō na bhaṇēt prēkṣasva kṣamatāṁ mantudūnahr̥dayam ।</l>
<l>anunayēt	jalpan	yadi	kēvalaṁ	manmathō	mr̥gāṅkōpētaḥ ॥)</l>
</lg>
<p><b>kaniṣṭhasya</b> yathā—(sēba. 11.27)</p>
<b><lg>
<l>abbhatthaṇaṁ ṇa gēṇhai tīrai tihuaṇasirīa vi ṇa lōhēuṁ ।</l>
<l>ṇa gaṇēi sarīrabhaaṁ kaha maṁtēṇa/maṇṇē hōjja jāṇaī sāṇuṇaā ॥ 87 ॥</l>
</lg></b>
<lg>
<l>(abhyarthanā na gr̥h‍ṇāti śakyatē tribhuvanaśriyā'pi lōbhayitum ।</l>
<l>na gaṇayati śarīrabhayaṁ kathaṁ mantrēṇa manyē bhavējjānakī sānunayā ॥)</l>
</lg>
<p>5. <b>madhyamasya smr̥ti</b>ryathā—(māmā. 4.8)</p>
<b><lg>
<l>tanmē manaḥ kṣipati yat sarasaprahāramālōkya māmagaṇitaskhaladuttarīyā ।</l>
<l>trastaikahāyanakuraṅgavilōladr̥ṣṭirāśliṣṭavatyamr̥tasaṁvalitairivāṅgaiḥ	॥ 88 ॥</l>
</lg></b>
<p><b>kaniṣṭhasya</b> yathā—(urā. 5.11)</p>
<b><lg>
<l>gaṇḍūṣāśōṣitābdhipracalajalacarōtphālajātasmitānāṁ
hēlākr̥ṣṭārkacandradviguṇakr̥tamahākuṇḍalābhōgabhājām	।</l>
<l>pīnāṁsasthāpitāśādviradamadamaṣīmāṁsalāṁsasthalānāṁ
dūraṁ yātasya vatsa! smarati daśaśirāstvacchiśukrīḍitānām ॥ 89 ॥</l>
</lg></b>
<pb n="1035"/>
<p>6. <b>madhyamasya</b> matiryathā—(māmā. 1.32)</p>
<b><lg>
<l>mā mūmuhat khalu bhavantamananyajanmā mā tē malīmasavikāraghanā marirbhūt ।</l>
<l>ityādi nanviha nirarthakamēva yasmin kāmaśca jr̥mbhitaguṇō navayauvanaṁ ca ॥ 90 ॥</l>
</lg></b>
<p><b>kaniṣṭhasya</b> yathā—(sēba. 11.28)</p>
<b><lg>
<l>pai-māhappa-ṇisaṇṇā	avamaṇṇia-sēsa-purisasōṁḍīrā ।</l>
<l>jai ṇavaraṁ hōjja vasē luarāhavasīsadaṁsaṇē jaṇaasuā ॥ 91 ॥</l>
</lg></b>
<lg>
<l>(patimāhātmyaniṣaṇṇā'vasānita(mānita)śēṣapuruṣaśauṇḍīryā ।</l>
<l>yadi kēvalaṁ bhavēd vaśē lūnarāghavaśīrṣadarśanē janakasutā ॥)</l>
</lg>
<p>7. <b>madhyamasya vitarkō</b> yathā—(śāku. 6.10)</p>
<b><lg>
<l>svap‍nō nu māyā nu matibhramō nu kliṣṭaṁ nu tāvat phalamēva puṇyam ।</l>
<l>asannivr̥ttyai	tadatītamētē	manōrathā	nāma	taṭaprapātaḥ ॥ 92 ॥</l>
</lg></b>
<p><b>kaniṣṭhasya</b> yathā—(kirātā. 16.18)</p>
<b><lg>
<l>māyā svidēṣā mativibhramō vā dhvastaṁ nu mē vīryamutāhamanyaḥ ।</l>
<l>gāṇḍīvamuktā hi yathā purā mē parākramantē na śarāḥ kirātē ॥ 93 ॥</l>
</lg></b>
<p>8. <b>madhyamasya śaṅkā</b> yathā—(vēsaṁ. 3.9)</p>
<b><lg>
<l>kiṁ śiṣyād gurudakṣiṇāṁ gurugadād bhīmapriyaḥ prāp‍tavān
antēvāsidayālurujjhitaghr̥ṇēnāsāditō	jiṣṇunā ।</l>
<l>gōvindēna sudarśanasya niśitaṁ dhārāpathaṁ prāpitaḥ
śaṅkē	nāpadamanyataḥ	khalu	gurōrēbhyaścaturthādaham ॥ 94 ॥</l>
</lg></b>
<p><b>kaniṣṭhasya</b> yathā—(vēsaṁ. 2.9)</p>
<b><lg>
<l>kiṁ kaṇṭhē śithilīkr̥tō bhujalatāpāśaḥ pramādānmayā
nidrācchēdavivartanēṣvabhimukhaṁ	nādyāpi	sambhāvitā ।</l>
<l>anyastrījanasaṅkathālaghurahaṁ	svap‍nē tvayā lakṣitō
dōṣaṁ paś‍yasi kiṁ priyē! parijanōpālambhayōgē mayi ॥ 95 ॥</l>
</lg></b>
<p>9. <b>madhyamasya nidrā</b> yathā—(māgha. 11.10)</p>
<b><lg>
<l>gatamanugatavīṇairēkatāṁ vēṇunādaiḥ kalamavikalatālaṁ gāyakai(nai)rbōdhahētōḥ ।</l>
<l>asakr̥danavagītaṁ gītamākarṇayantaḥ sukhamukulitanētrā yānti nidrāṁ narēndrāḥ ॥ 96 ॥</l>
</lg></b>
<pb n="1036"/>
<p><b>kaniṣṭhasya</b> yathā—(pr̥. 895)</p>
<b><lg>
<l>vrīhiḥ stambakariḥ, prabhūtapayasaḥ pratyāgatā dhēnavaḥ
pratyujjīvitamikṣuṇā bhr̥śamiti dhyāyannapētānyadhīḥ ।</l>
<l>sāndrōśīrakuṭumbinīstanabharavyālup‍tagharmaklamō
dēvē nīramudāramujjhati sukhaṁ śētē niśi grāmaṇīḥ ॥ 97 ॥</l>
</lg></b>
<p>10. <b>madhyamasya sup‍taṁ</b> yathā—(urā. 1.2)</p>
<b><lg>
<l>jr̥mbhāvijihmita/vijr̥mbhita-dr̥śaḥ prathamaprabuddha—
lakṣmīkarāmburuhalālanalālasasya	।</l>
<l>gātrāpravr̥tti/vartibharasasmita/kharvita-śēṣamavyā—
davyāhataṁ	murajitaḥ	kr̥takaprasup‍tam ॥ 98 ॥</l>
</lg></b>
<p><b>kaniṣṭhasya</b> yathā—(bārā. 8.27)</p>
<b><lg>
<l>nistandrairdigdvipēndrairyugapadupagatē	bōdhanāyādhivakṣaḥ
prārabdhē	dvandvayuddhē	pracuramadacayōc‍caṇḍagaṇḍaiścaturdhā ।</l>
<l>nidrāmudrāṁ na muñcatyapi tu khurukhurāghōṣagarbhōrughōṇā—
ghūtkārairghōratāraiḥ svapiti pihitadr̥ṅ nirbharaṁ kumbhakarṇaḥ ॥ 99 ॥</l>
</lg></b>
<p>11. <b>madhyamasya prabōdhō</b> yathā—(raghu. 9.71)</p>
<b><lg>
<l>uṣasi	sa	gajayūthakarṇatālaiḥ paṭupaṭahadhvanibhirvidhūtanindraḥ ।</l>
<l>aramata madhurasvarāṇi śr̥ṇvan vihagavikūjitavandimaṅgalāni ॥ 100 ॥</l>
</lg></b>
<p><b>kaniṣṭhasya</b> yathā—(sēba. 12.40)</p>
<b><lg>
<l>tāva a rakkhasaṇāhō pāāraṁtaria—kaḍaiaṁ kaisēṇṇaṁ ।</l>
<l>raṇamahiaṁ agaṇēṁtō ṇiaē ṇiddāparikkhaaṁmi viuddhō ॥ 101 ॥</l>
</lg></b>
<lg>
<l>(tāvac‍ca rākṣasanāthaḥ prākārāntaritakaṭakitaṁ kapisainyam ।</l>
<l>raṇamahitamagaṇayan	nijakē	nidrāparikṣayē	vibuddhaḥ ॥)</l>
</lg>
<p>12. <b>madhyamasya vrīḍā</b> yathā—(bārā. 2.28)</p>
<b><lg>
<l>sērṣyaṁ paś‍yati ṣaṇmukhē bhagavatī kōdaṇḍaśikṣāślathaṁ
dhammillaṁ viracayya cumbitavatī yaṁ vatsalā mūrdhani ।</l>
<l>sōḍhā sō'pi hi bhārgavō gurutanurnirbhartsanāṁ rāvaṇā—
dityākarṇya gaṇairvr̥taḥ smitamukhairīśō'pi lajjiṣyatē ॥ 102 ॥</l>
</lg></b>
<pb n="1037"/>
<p><b>kaniṣṭhasya</b> yathā—(vēsaṁ. 1.26)</p>
<b><lg>
<l>bhūyaḥ	paribhavakṣāntilajjābandhuritānanam ।</l>
<l>aniśśēṣitakauravyaṁ na paś‍yasi vr̥kōradaram ॥ 103 ॥</l>
</lg></b>
<p>13. <b>madhyamasya harṣō (/ dhr̥tiḥ)</b> yathā—(bārā. 5.9)</p>
<b><lg><l>na prītē paramēśvarē'pi śirasāṁ chēdēna hōmēna vā
jyāvallīnahanēna	cāmarapatau	dvārārgalāsaṅgini ।</l>
<l>saṁpratyailabilāt1 tathā naca hr̥tē viśvātithau puṣpakē
draṣṭavyā janakātmajētyatha yathā laṅkēśvarō mōdatē ॥ 104 ॥</l>
</lg></b>
<p><b>kaniṣṭhasya</b> yathā—(vēsaṁ. 2.13)</p>
<b><lg>
<l>diṣṭyā'rdhaśrutavipralabdhavacanakrōdhādahaṁ	nō	gatō
diṣṭyā nō paruṣaṁ ruṣā'rdhakathitē kiñcinmayā vyāhr̥tam ।</l>
<l>māṁ pratyāyayituṁ vimūḍhahr̥dayaṁ diṣṭyā kathā'ntaṁ gatā
mithyādūṣitayā'nayā virahitaṁ diṣṭyā na jātaṁ jagat ॥ 105 ॥</l>
</lg></b>
<p>14. <b>madhyamasya rōmāñcō</b> yathā—(urāca. 5.18)</p>
<b><lg>
<l>ētasmin masr̥ṇitarājapaṭṭakāntē mōktavyā kathamiva sāyakāḥ śarīrē ।</l>
<l>yatprāp‍tau	mama	parirambhaṇābhilāṣādunmīlatpulakakadambamaṅgamāstē ॥ 106 ॥</l>
</lg></b>
<p><b>kaniṣṭhasya</b> yathā—(sēba. 15.66)</p>
<b><lg>
<l>pulaaṁ jaṇēṁti dahakaṁdharassa rāhavasarā sarīrammi aḍaṁtā ।</l>
<l>jaṇaataṇaāpaōharapphaṁsamahagghā via karaalāaṭṭhia vimukkā ॥ 107 ॥</l>
</lg></b>
<lg>
<l>(pulakaṁ janayanti daśakandharasya rāghavaśarāḥ śarīrē patantaḥ ।</l>
<l>janakatanayāpayōdharasparśamahārghā iva karatalākr̥ṣṭavimuktāḥ ॥)</l>
</lg>
<p>15. <b>madhyamasya hāsō</b> yathā—(urāca. 5.33)</p>
<b><lg>
<l>kō'pyēṣa samprati navaḥ puruṣāvatārō vīrō na yasya bhagavān bhr̥gunandanō'pi ।</l>
<l>paryāp‍tasap‍tabhuvanābhayadakṣiṇāni puṇyāni tātacaritāni ca yō na vēda ॥ 108 ॥</l>
</lg></b>
<p><b>kaniṣṭhasya</b> yathā—(vēsaṁ. 2.28)</p>
<b><lg>
<l>duśśāsanasya hr̥dayakṣatajāmbupānē duryōdhanasya ca yathā vyathitōrubhaṅgē ।</l>
<l>tējasvināṁ samaramūrdhani pāṇḍavānāṁ jñēyā jayadrathavadhē'pi tathā pratijñā ॥ 109 ॥</l>
</lg></b>
<!-- NOTES pg=1037!-->
1. ailabilaḥ kubēraḥ ।
<pb n="1038"/>
<p>16. <b>madhyamasyōtsāhō</b> yathā—(urāca. 6.16)</p>
<b><lg>
<l>āyuṣmataḥ kila lavasya narēndrasainyairāyōdhanaṁ nanu kimāttha sakhē! tathēti ।</l>
<l>adyāstamētu bhuvanēṣvapi rājaśabdaḥ kṣatrasya śastraśikhinaḥ śamamadya yāntu ॥ 110 ॥</l>
</lg></b>
<p><b>kaniṣṭhasya</b> yathā—(bārā. 4.58)</p>
<b><lg>
<l>lūnakṣatriyakaṇṭhakandalagalatkīlālanirvāpitaḥ
pratyuda‍bhūtaśikhākalāpahutabhugjhaṅkāribhirmārgaṇaiḥ	।</l>
<l>ētad vai suravaktrakālakabalavyāpāramabhyasyatu
krōśastambanikuñjapuñjitaghanajyāghōṣamasmaddhanuḥ	॥ 111 ॥</l>
</lg></b>
<p>17. <b>madhyamasya glāni</b>ryathā—(śāku. 2.4)</p>
<b><lg>
<l>anavaratadhanurjyāsphālanādēva pūrvaṁ ravikariṇasahiṣṇu svēdalēśairabhinnam ।</l>
<l>apacitamapi gātraṁ vyāyatatvādalakṣyaṁ giricara iva nāgaḥ prāṇasāraṁ bibharti ॥ 112 ॥</l>
</lg></b>
<p><b>kaniṣṭhasya</b> yathā—(kirātā. 10.10)</p>
<b><lg>
<l>yamaniyamakr̥śīkr̥tasthirāṅgaḥ paridadr̥śō vidhr̥tāyudhaḥ sa tābhiḥ ।</l>
<l>anupamaśamadīp‍tatāgarīyān	plutapadapaṅktiratharvaṇēva	vēdaḥ ॥ 113 ॥</l>
</lg></b>
<p>18. <b>madhyamasya krōdhō</b> yathā—(mavīca. 3.40)</p>
<b><lg>
<l>antardhairyabharēṇa	vr̥ddhavacasā	saṁpaṇḍyi piṇḍīkr̥tō
hr̥nmarmāntritaśalyavat paridahan manyuściraṁ yaḥ sthitaḥ ।</l>
<l>sphūrjatyēṣa sa ēva saṁprati mama nyakkārabhinnasthitiḥ
kalpāpāyamarutprakīrṇapayasaḥ	sindhōrirvaurvānalaḥ ॥ 114 ॥</l>
</lg></b>
<p><b>kaniṣṭhasya</b> yathā—</p>
<b><lg>
<l>tr̥p‍tiryasya	na	vairimāṁsakabalairbhakṣyairivōtpadyatē
yēnāsthīni na carvitāni suciraṁ kr̥tvā mr̥ṇālaspr̥hām ।</l>
<l>yēnāsr̥k parimathya dōrbhiramitaṁ pītaṁ na śatrōḥ kṣaṇād
yuktāyuktavicāraṇākṣamavataḥ ṣaṇḍasya kōpēna kim ? ॥ 115 ॥</l>
</lg></b>
<p>19. <b>madhyamasya śōkō</b> yathā—(urāca. 2.26)</p>
<b><lg>
<l>cirād vēgārambhī prasr̥ta iva tīvrō viṣarasaḥ
kutaścit saṁvēgāt pracala iva śalyasya śakalaḥ ।</l>
<l>vraṇō rūḍhagranthiḥ sphuṭita iva hanmarmaṇi punaḥ
purāvr̥ttaḥ śōkō vikalayati māṁ nūtana iva ॥ 116 ॥</l>
</lg></b>
<pb n="1039"/>
<p><b>kaniṣṭhasya</b> yathā— (māmā. 9.12)</p>
<b><lg>
<l>dalati hr̥dayaṁ gāḍhōdvēgaṁ, dvidhā na tu bhidyatē
vahati vikalaḥ kāyō mōhaṁ, na muñcati cētanām ।</l>
<l>jvalayati tanūmantardāhaḥ, karōti na bhasmasāt
praharati vidhirmarmacchēdī, na kr̥ntati jīvitam ॥ 117 ॥</l>
</lg></b>
<p>20. <b>madhyamasyāśru</b> yathā—</p>
<b><lg>
<l>tataḥ	kairapyuktē	pariṇayavidhau	kāṣṭhamunibhiḥ
purāṇairātaṅkaglapitahr̥dayēna	kṣitibhr̥tā ।</l>
<l>vinā vācaṁ naitat kṣamamiti nidhāyānanamadhaḥ
patad‍bāṣpāmbhōbhirlikhitamiva	dattaṁ	prativacaḥ ॥ 118 ॥</l>
</lg></b>
<p><b>kaniṣṭhasya</b> yathā—(vēsaṁ. 5.10)</p>
<b><lg>
<l>tyaktaprājanaraśmiraṅkitatanuḥ	pārthāṅkitairmārgaṇai—
rbāhyauḥ	syandanavartmanāṁ paricayādākr̥ṣyamāṇaḥ	sanaiḥ ।</l>
<l>vārtāmaṅ‍gapatērvilōcanajalairāvēdayan	pr̥cchatāṁ
śūnyēnēva rathēna yāti śibiraṁ śalyaḥ kurūn śalyayan ॥ 119 ॥</l>
</lg></b>
<p>21. <b>madhyamasya svēdō</b> yathā—(raghu. 9.68)</p>
<b><lg>
<l>tasya karkaśavihārasambhavaṁ svēdamānanavilag‍najālakam ।</l>
<l>ācacāma satuṣāraśītalō bhinnapallavapuṭō vanānilaḥ ॥ 120 ॥</l>
</lg></b>
<p><b>kaniṣṭhasya</b> yathā—(māgha. 2.18)</p>
<b><lg>
<l>dadhat	sandhyāruṇavyōmasphurattārānukāriṇīḥ ।</l>
<l>dviṣad‍dvēṣāparaktāṅgasaṅginīḥ	svēdavipruṣaḥ ॥ 121 ॥</l>
</lg></b>
<p>22. <b>madhyamasya śramō</b> yathā—</p>
<b><lg>
<l>kadalatalaniṣaṇṇaṁ	sadmani	śrāntihētō—
rvyajani janakaputrīvāsasaḥ	pallavanē ।</l>
<l>agaṇitanijakhēdaḥ	sādhu	saṁvāhanābhiḥ
paricarati ca hr̥ṣyan lakṣmaṇō rāmabhadram ॥ 122 ॥</l>
</lg></b>
<pb n="1040"/>
<p><b>kaniṣṭhasya</b> yathā—(mavīca. 5.4)</p>
<b><lg>
<l>visraṁsayantī parigr̥hya pakṣau jātā mamāpyutpatanaśramārtiḥ ।</l>
<l>śaktirhi kālasya vibhōrjarākhyā śaktyantarāṇāṁ pratibandhahētuḥ ॥ 123 ॥</l>
</lg></b>
<p>23. <b>madhyamasya mūrchā</b> yathā—(mavīca. 4.55)</p>
<b><lg>
<l>prāṇāḥ	prayānti	paritastamasā''vr̥tō'smi
marmacchidō	mama	rujaḥ	prasarantyapūrvāḥ ।</l>
<l>akṣṇōrmukhēndumupadhēhi	giraṁ	ca	dēhi
hā vatsa ! mayyakarauṇaḥ sahasaiva mā bhūḥ ॥ 124 ॥</l>
</lg></b>
<p><b>kaniṣṭhasya</b> yathā—(kirātā. 13.30)</p>
<b><lg>
<l>ata dīrghataraṁ tamaḥ pravēkṣyan sahasā rugṇarayaḥ sa sambhramēṇa ।</l>
<l>nipatantamivōṣṇaraśmimurvyāṁ	valayībhūtadhanurdharāṁ	ca	mēnē ॥ 125 ॥</l>
</lg></b>
<p>24. <b>madhyamasya garvō</b> yathā—(mavīca. 3.37)</p>
<b><lg>
<l>dharmyē karmaṇi/dharmē brahmaṇi kārmukē ca bhagavānīśō hi mē śāsitā
sarvakṣatrinibarhaṇasya vinayaṁ kuryuḥ kathaṁ kṣatriyāḥ ? ।</l>
<l>sambandhastu	vasiṣṭhamiśraviṣayē	mānyō	jarāvāniti
spardhāyāmadhikaḥ, samaśca dhanuṣi jñānē ca nāstyēva mē ॥ 126 ॥</l>
</lg></b>
<p><b>kaniṣṭhasya</b> yathā—(bārā. 1.60)</p>
<b><lg>
<l>pariṣadiyamr̥ṣīṇāmēṣa	vr̥ddhō	narēndraḥ
kathamiva	tadamuṣmin	maithilīlālasō'pi ।</l>
<l>nijabhujabaladr̥pyad‍vīrasargē	samājē
haṭhaharaṇavinōdaṁ	rākṣasēndraḥ	karōtu ॥ 127 ॥</l>
</lg></b>
<p>25. <b>madhyamasya madō</b> yathā—</p>
<b><lg>
<l>aṁsasraṁsigajēndrakr̥ttivasanaṁ	sannaddhamēghaprabhaṁ
prabhraṣṭapraṇayōpanītaśaśabhr̥llēkhāvataṁsaṁ ca tat ।</l>
<l>lōlallōhitalōcanāmbupihitatvad‍vaktranirvarṇanaṁ
vandē'rdhāsanasaṁsthitaṁ tava madhukṣībaṁ mahābhairavam ॥ 128 ॥</l>
</lg></b>
<pb n="1041"/>
<p><b>kaniṣṭhasya</b> yathā—</p>
<b><lg>
<l>āghūrṇad‍vapuṣaḥ skhalanmr̥dugira; kiñcillasad‍vāsasō
rēvatyaṁsaniṣaṇṇanissahabhujasyātāmranētradyutēḥ ।</l>
<l>śvāsāmōdamadāndhaṣaṭ‍padakulavyālup‍takaṇṭhastrajaḥ
pāyāsuḥ parimantharāṇi halinō mattasya yātāni vaḥ ॥ 129 ॥</l>
</lg></b>
<p>26. <b>madhyamasyāmarṣō</b> yathā—(urāca. 4.3)</p>
<b><lg>
<l>apatyē yat tāvad duritamabhavat tēna mahatā
viṣaktastīvrēṇa vraṇitahr̥dayēna vyathayatā ।</l>
<l>paṭurdhārāvāhī nava iva cirēṇāpi hi na mē
nikr̥ntan marmāṇi krakaca iva manyurviramati ॥ 130 ॥</l>
</lg></b>
<p><b>kaniṣṭhasya</b> yathā—(bārā. 9.43)</p>
<b><lg>
<l>laṅkādhīśasya	māyācayacaturamatērmaithilīnāthacāpa—
vyāpārōd‍vāntabāṇavraṇanadhr̥taruṣaḥ svāṁ pratijñāṁ vivakṣōḥ ।</l>
<l>grīvāgarbhapraṇālīsaraṇisamuditaikaikavarṇakramēṇa
cchinnōdbhinnairmukhābjaiḥ kathamapi hi girāmēti paṅ‌ktiḥ samāp‍tim ॥ 131 ॥</l>
</lg></b>
<p>27. <b>madhyamasyāsūyā</b> yathā—(raghu. 9.64)</p>
<b><lg>
<l>nirghātōgraiḥ kuñjalīnān jighāṁsurjyānirghōṣaiḥ kṣōbhayāmāsa siṁhān ।</l>
<l>nūnaṁ tēṣāmabhyasūyāparō'bhūd vīryōdagrē rājaśabdē mr̥gāṇām ॥ 132 ॥</l>
</lg></b>
<p><b>kaniṣṭhasya</b> yathā—(mavīca. 2.29)</p>
<b><lg>
<l>yat	kṣatriyēṣvapi	punaḥ	sthitamādhipatyaṁ
tairēva	samprati	dhr̥tāni	punardhanūṁṣi ।</l>
<l>unmādyatāṁ	bhujabalēna	mayā'pi	tēṣā—
mucchr̥ṅkhalāni	caritāni	punaḥ	śrutāni ॥ 133 ॥</l>
</lg></b>
<p>28. <b>madhyamasyērṣyā</b> yathā—(raghu. 3.48)</p>
<b><lg>
<l>yadāttha rājanyakumāra! tat tathā yaśastu rakṣyaṁ paratō yaśōdhanaiḥ ।</l>
<l>jagatprakāśaṁ tadaśēṣamijyayā bhavad‍guruṁ laṅghayituṁ mamōdyataḥ ॥ 134 ॥</l>
</lg></b>
<pb n="1042"/>
<p><b>kaniṣṭhasya</b> yathā—(māgha. 15.1)</p>
<b><lg>
<l>atha	tatra	pāṇḍutanayēna	sadasi	vihitaṁ	madhudviṣaḥ ।</l>
<l>mānamasahata na cēdipatiḥ paravr̥ddhimatsari manō hi māninām ॥ 135 ॥</l>
</lg></b>
<p>29. <b>madhyamasyōgratā</b> yathā—(mavīca. 3.16)</p>
<b><lg>
<l>ēkasya rāghavaśiśōḥ kr̥tacāpalasya kr̥tvā śirō mayi vanāya punaḥ prayātē ।</l>
<l>svasthāścirāya raghavō janakāśca santu mā bhūt punarbata kathañcidatiprasaṅgaḥ ॥ 136 ॥</l>
</lg></b>
<p><b>kaniṣṭhasya</b> yathā—(bārā. 1.61)</p>
<b><lg>
<l>kurvan	maurvī—nivēśa—kramanamadaṭaniṣṭhyūta—ṭaṅkāra—ṭaṅkaṁ
śambhōḥ kōdaṇḍadaṇḍaṁ ḍamaritabhuvanaṁ bhūrbhuvassvastrayō'pi ।</l>
<l>yastāmēnāṁ varītā rasayati tadasr̥k candrahāsō mamāsiḥ
kaṇṭhāsthi—granthi—śuklīkaraṇa—bhava—raṇatkāravācāladhāraḥ ॥ 137 ॥</l>
</lg></b>
<p>30. <b>madhyamasya jugupsā</b> yathā—(bārā. 2.37)</p>
<b><lg>
<l>cāpācāryaḥ	paśupatirabhūt	kārttikēyō	vijēyaḥ
śastravyastaḥ	sadanamudadhirbhūriyaṁ	hantakāraḥ ।</l>
<l>astyēvaitat	kimu	kr̥tavatā	rēṇukākaṇṭhabādhāṁ
baddhaspardhastava	paraśunā	lajjatē	candrahāsaḥ ॥ 138 ॥</l>
</lg></b>
<p><b>kaniṣṭhasya</b> yathā—(vēsa. 2.25)</p>
<b><lg>
<l>hastākr̥ṣṭavilōlakēśavasanā	duśśāsanēnājñayā
pāñcālī mama rājacakramabhitō gaurgauriti vyāhr̥tā ।</l>
<l>tasminnamba! tatajyakārmukadharō nāsīt pr̥thānandanō
yūnaḥ kṣatriyavaṁśajasya kr̥tinaḥ krōdhāspadaṁ kiṁ na tat? ॥ 139 ॥</l>
</lg></b>
<p>31. <b>madhyamasya vismayō</b> yathā—(mavīca. 2.39)</p>
<b><lg>
<l>aprākr̥tasya caritātiśayasya bhāgairatyad‍bhutairmama hr̥tasya tathā'pyanāsthā ।</l>
<l>kō'pyēṣa vīraśiśukākr̥tirapramēyō māhātmyasārasamudāyamayaḥ padārthaḥ ॥ 140 ॥</l>
</lg></b>
<p><b>kaniṣṭhasya</b> yathā—(mavīca. 1.54)</p>
<b><lg>
<l>dōrlīlāñcitacandraśēkharadhanurdaṇḍāvabhaṅgōdyata—
ṣṭaṅkāradhvanirāryabālacaritaprastāvanāḍiṇḍimaḥ ।</l>
<pb n="1043"/>
<l>prākpratyup‍takapālasampuṭamitabrahmāṇḍabhāṇḍōdara—
bhrāmyatpiṇḍitacaṇḍimā kathamahō nādyāpi viśrāmyati ॥ 141 ॥</l>
</lg></b>
<p>32. <b>madhyamasya</b> capalatā yathā—(raghu. 6.13)</p>
<b><lg>
<l>kaścit	karābhyāmupagūḍhanālamālōlapatrābhihatadvirēpham ।</l>
<l>rajōbhirantaḥ—parivēṣabandhi	līlāravindaṁ	bhramayāñcakāra ॥ 142 ॥</l>
</lg></b>
<p><b>kaniṣṭhasya</b> yathā—</p>
<b><lg>
<l>dhāvati tarumārōhati kūpaṁ laṅghayati śakaṭamutkṣipati ।</l>
<l>tinavati tinavati gāyati dr̥ṣṭvā parayōṣitaṁ ṣiṅgaḥ ॥ 143 ॥</l>
</lg></b>
<p>33. <b>madhyamasyālasyaṁ</b> yathā—(māmā. 1.20)</p>
<b><lg>
<l>gamanamalasaṁ	ramyā	dr̥ṣṭiḥ	śarīramasauṣṭhavaṁ
śvasitamadhikaṁ kiñcaitat syāt kimanyadatō'tha vā ।</l>
<l>bhramatu bhuvanē kandarpājñā vikāri ca yauvanaṁ
lalitamadhurāstē tē bhāvāḥ kṣipanti ca dhīratām ॥ 144 ॥</l>
</lg></b>
<p><b>kaniṣṭhasya</b> yathā—(pr̥. 891)</p>
<b><lg>
<l>ārdrāḥ srajō malayajōdakamacchamēkaṁ vāsaśca vāsavaripurmamr̥ṣē'lasāṅgaḥ ।</l>
<l>sañcikliśē kalitarudranikētanādrirbhārēṇa tatkṣaṇamasau maṇibhūṣaṇānām ॥ 145 ॥</l>
</lg></b>
<p>34. <b>madhyamasya bhayaṁ</b> yathā—(māmā. 5.20)</p>
<b><lg>
<l>nādastāvad	vikalakurarīkūjitas‍nigdhatāra—
ścittākarṣī	paricita	iva	śrōtrasaṁvādamēti ।</l>
<l>antarbhinnaṁ	bhramati	hr̥dayaṁ	vihvalatyaṅgamaṅgaṁ
dēhastambhaḥ skhalayati gatiṁ, kaḥ prakāraḥ? kimētat? ॥ 146 ॥</l>
</lg></b>
<p><b>kaniṣṭhasya</b> yathā—(kusaṁ. 3.51)</p>
<b><lg>
<l>smarastathābhūtamayugmanētraṁ	paś‍yannadūrānmanasā'pyadhr̥ṣyam ।</l>
<l>nālakṣayat sādhvasasannahastaḥ srastaṁ śaraṁ cāpamapi svahastāt ॥ 147 ॥</l>
</lg></b>
<p>35. <b>madhyamasya trāsō</b> yathā—</p>
<b><lg>
<l>ajja vi harī camakkai jaṁ kaha kaha vi ṇa maṁdarēṇa daliāi ।</l>
<l>caṁdakalākaṁdalakōmalāi	lacchiē	aṁgāē ॥ 148 ॥</l>
</lg></b>
<pb n="1044"/>
<lg>
<l>{adyāpi hariścamatkr̥tō yat kathaṁ kathamapi na mandarēṇa dalitāni ।</l>
<l>candrakalākandalakōmalāni lakṣayitvā lakṣmyā aṅgāni ॥}</l></lg>
<p><b>kaniṣṭhasya</b> yathā—(kirātā. 1.24)</p>
<b><lg>
<l>kathāprasaṅgēna	janairudāhr̥tādanusmr̥tākhaṇḍalasūnuvikramaḥ ।</l>
<l>tavābhidhānād vyathatē natānanaḥ sudussahānmantrapadādivōragaḥ ॥ 149 ॥</l>
</lg></b>
<p>36. <b>madhyamasya</b> kampō yathā—(urāca. 5.35)</p>
<b><lg>
<l>krōdhēnōddhatadhūmasaṁkulakaraḥ	sarvāṅgajō	vēpathuḥ
kiñcitkōkanadacchadasya sadr̥śē nētrē svayaṁ rajyataḥ ।</l>
<l>vaktrē kāntimidaṁ ca vaktramanayōrbhaṅgēna bhīmabhruvō—
ścandrasyōdbhaṭalāñchanasya kamalasyōda‍bhrāntabhr̥ṅgasya ca ॥ 150 ॥</l>
</lg></b>
<p><b>kaniṣṭhasya</b> yathā—(mavīca. 3.43)</p>
<b><lg>
<l>brahmakṣattrasamājamākṣipasi yad vatsē ca ghōrāśaya—
stēnātikramaṇēna duḥkhayasi naḥ pālyō'pi sambandhataḥ ।</l>
<l>ātastvāṁ prati kōpakampataralaḥ śāpōdakaṁ dakṣiṇaḥ
prāksaṁskāravaśēna	cāpamitaraḥ	pāṇirmamānviṣyati ॥ 151 ॥</l>
</lg></b>
<p>37. <b>madhyamasya stambhō</b> yathā—(raghu. 2.31)</p>
<b><lg>
<l>savyētarastasya	bhujaḥ	praharturnakhaprabhārūṣitakaṅkapattrē ।</l>
<l>saktāṅguliḥ sāyakapuṅkha ēva citrārpitārambha ivāvatasthē ॥ 152 ॥</l>
</lg></b>
<p><b>kaniṣṭhasya</b> yathā—(māmā. 1.35)</p>
<b><lg>
<l>vāraṁ vāraṁ tirayati dr̥śāvud‍vaman bāṣpapūra—
statsaṅkalpōpahitajaḍima stambhamabhyēti gātram ।</l>
<l>sadyaḥ	svidyannayamaviratōtkampalōlāṅgulīkaḥ
pāṇirlēkhāvidhiṣu nitarāṁ vartatē, kiṁ karōmi? ॥ 153 ॥</l>
</lg></b>
<p>38. <b>madhyamasya vyādhi</b>ryathā—(raghu. 8.93)1</p>
<b><lg>
<l>tasya prasahya hr̥dayaṁ kila śōkaśaṅkuḥ plakṣaprarōha iva saudhatalaṁ bibhēda ।</l>
<l>prāṇāntahētumapi taṁ bhiṣajāmasādhyaṁ lābhaṁ priyānugamanē tvarayā sa mēnē ॥ 154 ॥</l>
</lg></b>
<!-- NOTES pg=1044!-->
1. raghu. 6.93 iti rāghavaḥ HOS.
<pb n="1045"/>
<p><b>kaniṣṭhasya</b> yathā—(māmā. 1.42)</p>
<b><lg>
<l>abhihanti hanta kathamēṣa mādhavaṁ sukumārakāyamanavagrahaḥ smaraḥ ।</l>
<l>acirēṇa vaikr̥tavivartadāruṇaḥ kalabhaṁ kaṭhōra iva kūṭapākalaḥ ॥ 155 ॥1</l>
</lg></b>
<p>39. <b>madhyamasyōnmādō</b> yathā—(vikramō. 4.1)</p>
<b><lg>
<l>navajaladharaḥ	sannaddhō'yaṁ	na	dr̥p‍taniśācaraḥ
suradhanuridaṁ	dūrākr̥ṣṭaṁ	na	nāma	śarāsanam ।</l>
<l>ayamapi	paṭurdhārāsārō	na	bāṇaparamparā
kanakanikaṣas‍nigdhā vidyut priyā na mamōrvaśī ॥ 156 ॥</l>
</lg></b>
<p><b>kaniṣṭhasya</b> yathā—(māmā. 9.27)</p>
<b><lg>
<l>navēṣu	lōdhraprasavēṣu	kāntirdr̥śaḥ	kuraṅgēṣu	gataṁ	gajēṣu ।</l>
<l>latāsu namratvamiti pramathya vyaktaṁ vibhaktā vipinē priyā mē ॥ 157 ॥</l>
</lg></b>
<p>40. <b>madhyamasya viṣādō</b> yathā—</p>
<b><lg>
<l>yat tvannētrasamānakānti salilē mag‍naṁ tadindīvaraṁ
mēghairantaritaḥ priyē! tava mukhacchāyānukārī śaśī ।</l>
<l>yē'pi	tvada‍gamanānusārigatayastē	rājahaṁsā	gatā—
stvatsādr̥ś‍yavinōdamātramapi	mē	daivēna 	na	kṣamyatē ॥ 158 ॥</l>
</lg></b>
<p><b>kaniṣṭhasya</b> yathā—(māmā. 4.3)</p>
<b><lg>
<l>cirādāśātantustruṭatu	bisinīsūtrabhidurō
mahānādhirvyādhirniravadhiridānīṁ	prasaratu ।</l>
<l>pratiṣṭhāmavyājāṁ	vrajatu	mayi	pāriplavadhurā,
vidhiḥ svāsthyaṁ dhattāṁ, bhavatu kr̥takr̥tyaśca madanaḥ ॥ 159 ॥</l>
</lg></b>
<p>41. <b>madhyamasya vaivarṇyaṁ</b> yathā—(raghu. 11. 80)</p>
<b><lg>
<l>tēna bhūminimitaikakōṭi tat kārmukaṁ ca balinā'dhirōpitam ।</l>
<l>prāpa varṇavikr̥tiṁ ca bhārgavō vr̥ṣṭidhauta iva vāsavadhvajaḥ ॥ 160 ॥</l>
</lg></b>
<p><b>kaniṣṭhasya</b> yathā—(raghu. 6.67)</p>
<b><lg>
<l>sañcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 161 ॥</l>
</lg></b>
<!-- NOTES pg=1045!-->
1. kūṭapākalō hastijvaraḥ ।
<pb n="1046"/>
<p>42. <b>madhyamasya dainyaṁ</b> yathā—(māmā. 9.42)</p>
<b><lg>
<l>bhramaya	jaladānambhōgarbhān, pramōdaya	kōkilān
kalaya śikhinaḥ kēkōtkaṇṭhān kaṭhōraya kētakān ।</l>
<l>virahiṇi janē mūrcchāṁ labdhvā vinōdayati vyathā—
makaruṇa! punaḥ saṁjñāvyādhiṁ vidhāya kimīhasē? ॥ 162 ॥</l>
</lg></b>
<p><b>kaniṣṭhasya</b> yathā—(māmā. 4.6)</p>
<b><lg>
<l>dayā vā s‍nēhō vā bhagavati! nijē'smin śiśujanē
bhavatyāḥ	saṁsārād	viratamapi	cittaṁ	dravayati ।</l>
<l>ataśca	pravrajyā	sulabhasamayācāravimukhaḥ
prasaktastē	yat‍naḥ	prabhavati	punardaivamaparam ॥ 163 ॥</l>
</lg></b>
<p>43. <b>madhyamasya svarabhēdō</b> yathā—(raghu. 8.43)</p>
<b><lg>
<l>vilalāpa	sa	bāṣpagadgadaṁ	sahajāmapyavadhūya dhīratām ।</l>
<l>abhitap‍tamayō'pi mārdavaṁ bhajatē, kaiva kathā śarīriṣu? ॥ 164 ॥</l>
</lg></b>
<p><b>kaniṣṭhasya</b> yathā—(raghu. 9.76)</p>
<b><lg>
<l>tēnāvatīrya turagāt prathitānvayēna pr̥ṣṭānvayaḥ sa jalakumbhaniṣaṇṇadēhaḥ ।</l>
<l>tasmai	dvijētaratapasvisutaṁ skhaladbhirātmānamakṣarapadaiḥ kathayāṁbabhūva ॥ 165 ॥</l>
</lg></b>
<p>44. <b>madhyamasyāvēgō</b> yathā—</p>
<b><lg>
<l>sampratyēva hi gōgrahē yadabhavat tat tāvadākarṇyatā—
mētat tē hr̥dayaṁ spr̥śāmi yadi vā sākṣī tavaivātmajaḥ ।</l>
<l>ēkaḥ	pūrvamudāyudhaiḥ	sa	bahubhirdr̥ṣṭastatō'nantaraṁ
yāvantō	vayamāhavapraṇayinastāvanta	ēvārjunāḥ ॥ 166 ॥</l>
</lg></b>
<p><b>kaniṣṭhasya</b> yathā—(urāca. 5.1)</p>
<b><lg>
<l>nanvētat	tvaritasumantranudyamānaprōda‍valgatprajavitavājinā rathēna ।</l>
<l>utkhātapracalitakōvidārakētuḥ śrutvā'tha prathanamupaiti candrakētuḥ ॥ 167 ॥</l>
</lg></b>
<p>45. <b>madhyamasya mōhō</b> yathā—(urā. 2.23)</p>
<b><lg>
<l>vatsasyābhayavāridhēḥ pratibhayaṁ śaṅkē kathaṁ rākṣasāt?
trastaścaiṣa munirvirauti; manasō'pyastyēva mē sambhramaḥ ।</l>
<pb n="1047"/>
<l>mā	hāsīrjanakātmajāmiti	gurus‍nēhānmunēryācatē
prasthātuṁ na ca gantumākulatayā mūḍhasya mē niścayaḥ ॥ 168 ॥</l>
</lg></b>
<p><b>kaniṣṭhasya</b> yathā—(māmā. 9.8)</p>
<b><lg>
<l>na	yatra	pratyāśāmanupatati	nō	vā	rahayati
pratikṣip‍taṁ	cētaḥ	praviśati	ca	mōhāndhatamasam ।</l>
<l>akiñcit kurvāṇāḥ paśava iva tasyāṁ vayamahō
vidhāturvāmatvād	vipadi	parivartāmaha	imē ॥ 169 ॥</l>
</lg></b>
<p>46. <b>madhyamasya jāḍyaṁ</b> yathā—(urāca. 3.41)</p>
<b><lg>
<l>karapallavaḥ sa tasyāḥ sahasaiva jaḍātmanaḥ paribhraṣṭaḥ ।</l>
<l>parikampinaḥ prakampī karānmama svidyataḥ svidyan ॥ 170 ॥</l>
</lg></b>
<p><b>kaniṣṭhasya</b> yathā—(urā. 3.27)</p>
<b><lg>
<l>pihitanayanō	bāṣpāmbhōbhirmuhuḥ	srutisaṁbhr̥tai—
rdhanuṣi	vinamanmadhyē	khinnāṁ	nidhāya	tanuṁ	tataḥ ।</l>
<l>śithilacaraṇōddhāraḥ	kr̥cchrāt	padāt	padamāvahan
kathamayamahō cintāśūnyō na yāti na tiṣṭhati ॥ 171 ॥</l>
</lg></b>
<p>śamāvahitthadhr̥tinirvēdāścānayōrnōtpadyantē ।</p>
<p>47. <b>śamānutpādō madhyamasya</b> yathā—(mavīca. 3.9)</p>
<b><lg>
<l>yatō vimuktērapi mānarakṣaṇaṁ priyaṁ viśēṣēṇa tathā hi yasya mē ।</l>
<l>sanābhayō yūyamahaṁ ca karkaśaḥ śarāsanajyākiṇalāñchanō bhujaḥ ॥ 172 ॥</l>
</lg></b>
<p><b>kaniṣṭhasya</b> yathā—(kirātā. 11.69)</p>
<b><lg>
<l>vaṁśalakṣmīmanuddha‍r̥tya	samucchēdēna	vidviṣām ।</l>
<l>nirvāṇamapi	manyē'hamantarāyaṁ	jayaśriyaḥ ॥ 173 ॥</l>
</lg></b>
<p>48. <b>avahitthānutpattirmadhyamasya</b> yathā—</p>
<b><lg>
<l>kaṇḍūtivyājasācīkr̥tagalasaraṇiryēṣu	jātō	garutmā—
nantarmālyaṁ nililyē kila dayitaguṇādicchayā/ditsayā yēṣu śēṣaḥ ।</l>
<l>yē	ca	dhyānānubandhacchalamukuladr̥śā	vēdhasā	naiva	dr̥ṣṭā—
stē	lakṣmīrnōdayantō	nidhuvanavidhayaḥ	pāntu	vō	mādhavasya ॥ 174 ॥</l>
</lg></b>
<pb n="1048"/>
<p><b>kaniṣṭhasya</b> yathā—(sēba. 11.9)</p>
<b><lg>
<l>pacchāaṁtassa vi sē bahusō hiaaṭhṭhiō piāṇa vi puraō ।</l>
<l>samaaṁ dasasu vi muhēsu sīāmaiō paaṭṭai samullāvō ॥ 175 ॥</l>
</lg></b>
<lg><l>(pracchādayatō'pyasya bahuśō hr̥dayasthitaḥ priyāṇāmapi purataḥ ।</l>
<l>samakaṁ daśasvapi mukhēṣu sītamayaḥ pravartatē samullāpaḥ॥)</l></lg>
<p>49. <b>madhyamasya dhr̥tyanutpatti</b>ryathā—(kāvyādarśē 2.165)</p>
<b><lg>
<l>citramākrāntaviśvō'pi	vikramastē	na	tr̥pyati ।</l>
<l>kutō	vā	dr̥ś‍yatē	tr̥p‍tirudīrṇasya	havirbhujaḥ ॥ 176 ॥</l>
</lg></b>
<p><b>kaniṣṭhasya</b> yathā—(māgha. 2.32)</p>
<b><lg>
<l>sampadā susthitammanyō bhavati svalpayā'pi yaḥ ।</l>
<l>kr̥takr̥tyō	vidhirmanyē	na	vardhayati	tasya	tām ॥ 177 ॥</l>
</lg></b>
<b><lg>
<l>dhīrōddhatasya	vr̥ttē'sminnarthaśr̥ṅgārasaṁśrayē ।</l>
<l>mayā	lōkaprasiddhē'pi	diṅa‍mātramupadarśitam ॥ 178 ॥</l>
</lg></b>
<b><lg>
<l>uddhatō nāyakaḥ, sarvā strī, pravr̥ttistu māgadhī ।</l>
<l>vr̥ttirārabhaṭī	cēha	gauḍīyā	gīyatē	gatiḥ ॥ 179 ॥</l>
</lg></b>
<b><lg>
<l>vidyādīnāmupāyairadhigatiravanaṁ	vardhanaṁ	saṁprayōga—
stīrthēṣvarthō ya uktaḥ samadhigatacarā pūrvapūrvāgatānām ।</l>
<l>tasmin dhīrōddhatādērya iha viharatō nāyakasyābhimānō—
nmānōcchaṅkō'pi mukhyāstamiha matimatāmarthaśr̥ṅgāramāhuḥ ॥ 180 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
arthaśr̥ṅgāraprakāśanō nāma</b></p>
<p><b>॥ ēkōnaviṁśaḥ prakāśaḥ ॥ 19 ॥</b></p>
<lg><l>tadidamiha vitīrṇaṁ sahitīkōṣarat‍naṁ vipulati khalu yasmin bhāratī bhāratīyā ।</l>
<l>rahayati nijaśōkaṁ kāvyapākē prarūḍhaṁ praviralamiti rūḍhyā mithyayā jāyamānam ॥</l></lg>
<lg><l>rēvāprasādasya mamāsti bhāgyaṁ vaipulyayōgēna dr̥ḍhaṁ parāmbā ।</l>
<l>dadau yadētaṁ nanu mahyamadya sāhityasēvā'vasaraṁ praśastam ॥</l></lg>
<pb n="1049"/>
<p>atha
<b>śr̥ṅgāraprakāśē viṁśaḥ prakāśaḥ</b>
kāmaśr̥ṅgāraprakāśaḥ</p>
<p><b>(kāmaḥ)</b></p>
<p><b>kāmō nāma ātmanaḥ sukhābhidhānō viśēṣaguṇaḥ ।</b></p>
<p>sa dvēdhā, sāmānyarūpō viśēṣarūpaśca । tatra—</p>
<p><b>(1) sāmānyarūpō</b> manaḥṣaṣṭhānāmindriyāṇāṁ svēṣu viṣayēṣvānukūlyataḥ pravr̥ttāvātmanaḥ
sukhabuddhiḥ ।</p>
<p><b>(2) viśēṣarūpaḥ</b> priyatamādau tadanurāgāviddhēṣu viṣayasaṅkalpādiṣu sadā saṅgātiśayaḥ ।
sō'pi dvēdhā, pradhānamapradhānaṁ ca । tatra—</p>
<p><b>apradhānaṁ</b> tada‍vilāsasmaraṇalāvaṇyavada‍‍‌rūpanirvarṇanādiṣu	tadabhimānānubandhinī
sukhāsvādabuddhiḥ ।</p>
<p><b>pradhānaṁ</b> tu sparśaviśēṣābhimānikasukhānuviddhā phalavataḥ sukhapratītiḥ ।</p>
<p><b>sukhaṁ kāma</b> iti vaktavyē'bhidhānagrahaṇam — upacārādarādinā manaśśarīrēndriyaviṣaya-
sannikarṣānukūlyē	sati	janmāntarānubhavasaṁskāraprabōdhāt । sukhārthatāyāmindriyapravr̥tti-
viṣayasaṁprayōga-tatsaṁpratyaya-sukhōtpāda-tadanubhava-saṁskāra-smaraṇa-tadabhilāṣa-manaḥpravr̥tti-
saṅkalpānāṁ	sukharūpāṇāmiva	duḥkharūpāṇāmapyupasaṁgrahārtham ।	tēnēndriyapravr̥ttyādayō'pi
kāmavyapadēśabhājō bhavanti । tatra—</p>
<p>1. <b>indriyapravr̥ttau</b> kāmavyapadēśō yathā—</p>
<p>'<b>śrōtratvakcakṣurjihvāghrāṇānāmātmasaṁyuktēna	manasā'dhiṣṭhitānāṁ	svēṣu	svēṣu
viṣayēṣvānukūlyataḥ pravr̥ttiḥ kāmaḥ</b>' (kāsū. 1.2.12) ।</p>
<p>2. <b>viṣayasaṁprayōgē</b>	yathā—	'<b>sparśaviśēṣaviṣayāndhasyābhimānikasukhānuviddhā
phalavatyarthapratītiḥ prādhānyāt kāmaḥ</b>' (kāsū. 1.2.13) ।</p>
<p>3. <b>tatsaṁpratyayē</b> yathā—</p>
<b><lg>
<l>yā	tvayā	sukhasaṁvittiḥ	smaraṇīyā'dhunātanī ।</l>
<l>iti	svap‍nōpamān	matvā kāmān mā gāstadaṅgatām ॥ 1 ॥</l>
</lg></b>
<pb n="1050"/>
<p>3. <b>saṁskārō</b> yathā—(kāsū.jayamaṅgalā 1.2.18)</p>
<b><lg>
<l>vinōpadēśaṁ siddhō hi kāmō'nākhyātaśikṣitaḥ ।</l>
<l>svakāntāramaṇōpāyē	kō	gururmr̥gapakṣiṇām ॥ 2 ॥</l>
</lg></b>
<p>4. <b>smaraṇē</b> yathā—</p>
<b><lg>
<l>kāma! jānāmi tē mūlaṁ saṅkalpāt kila jāyasē ।</l>
<l>saṅkalpaṁ	na	kariṣyāmi	tēna	mē	na	bhaviṣyasi ॥ 3 ॥</l>
</lg></b>
<p>5. <b>tadabhilāṣē</b> yathā—</p>
<b><lg>
<l>saṅkalparamaṇīyasya	prītisambhōgaśōbhinaḥ ।</l>
<l>rucirasyābhilāṣasya	nāma	kāma	iti	smr̥tam ॥ 4 ॥</l>
</lg></b>
<p>6. <b>manaḥpravr̥ttau</b> yathā—(urā. 2.14)</p>
<b><lg>
<l>iyaṁ	sā	lōlakṣī	tribhuvanalalāmaikavasatiḥ
sa cāyaṁ duṣṭātmā svayamupakr̥taṁ yēna mama tat ।</l>
<l>itastīvraḥ	kāmō	gururayamitaḥ	krōdhadahanaḥ
kutō(kr̥tō) vēṣaścāyaṁ kathamiti mama bhrāmyati manaḥ ॥ 5 ॥</l>
</lg></b>
<p>7. <b>saṅkalpē</b> yathā—(śāku. 2.2)</p>
<b><lg>
<l>s‍nigdhaṁ vīkṣitamanyatō'pi nayanē yat prēṣayantyā'nayā
yātaṁ	yacca	nitambayōrgurutayā	mandaṁ	vilāsādiva ।</l>
<l>mā	gā	ityuparuddhayā	yadapi	sā	sāsūyamuktā	sakhī
sarvaṁ tat kila matparāyaṇamahō kāmī svatāṁ paś‍yati ॥ 6 ॥</l>
</lg></b>
<p>sa dvirūpō dvidhā, <b>hētubhūtaḥ phalabhūtaśca</b> ॥ tatra—</p>
<p><b>hētubhūtaḥ</b> janmāntarānubhavasaṁskāraprabōdhādātmanō viṣayōpabhōgēcchānubandhinī
gandhādiṣu yathāsvamindriyāṇāṁ pravr̥ttiviṣayasaṁbhōgaḥ tatsaṁpratyayaśca ।</p>
<p><b>phalabhūtastu</b> sukhōtpādastanubhavasaṁskārasmaraṇaṁ	tadabhilāṣaḥ	manaḥpravr̥tti—
tatsaṅkalpaśca ।</p>
<p>tē'pi pravr̥ttyādayō dvēdhā, adhiṣṭhānasaṁyōgādyarthā aṅgasaṁprayōgādyarthāśca । tatra—
<b>adhiṣṭhānamaṅganādi ।</b></p>
<p><b>aṅgāni</b> srakcandanādinī । yathōcyatē—(kāsū. jayamaṅgalā 1.2.18)</p>
<pb n="1051"/>
<b><lg>
<l>sukhaṁ kāmastadaṅgāni bhūṣaṇālēpanasrajaḥ ।</l>
<l>tathōpavanaharmyāgravallakīmadirādayaḥ	॥ 7 ॥</l>
</lg></b>
<b><lg>
<l>tasyāyatanamuddāmarūpayauvanavibhramāḥ ।</l>
<l>ramaṇyaścāṭudākṣiṇyairākr̥ṣṭajanamānasāḥ ॥ 8 ॥ iti ॥</l>
</lg></b>
<p>tatra—</p>
<p>āyatanasaṁprayōgādyarthapravr̥ttyādayō viśēṣakāmasyaiva hētavō bhavanti ।</p>
<p>aṅgasaṁprayōgādyarthāstu		viśēṣakāmasāmānyakāmayōḥ । kēvalaṁ viśēṣakāmē
prādhānyāprādhānyakr̥tō viśēṣaḥ ।</p>
<p><b>saṁprayōgastu dvirūpō</b> dvividhaḥ । tatra—</p>
<p><b>(1. āyatanasaṁprayōgaḥ)</b></p>
<p>āyatanasaṁprayōgastāvaducyatē । sa bāhya ābhyantaraśca ।</p>
<p><b>bāhyaḥ</b> samāgamalakṣaṇō'labdhalābhārthaḥ ।</p>
<p><b>ābhyantarō</b> ratākhyaḥ, sa labdhaparirakṣaṇārthaḥ ।</p>
<p>tatra samāgamalakṣaṇaḥ paratantrayōranyatarānicchāyāṁ lajjayā bhayād vā na ghaṭatē ।</p>
<p>āntarō'pyāntaracatuṣṣaṣṭiprayōgānabhijñayōrna syādityubhayarūpō'pyupāyamapēkṣatē ।</p>
<p>tatra—</p>
<p>alabdhalābhārtham <b>āvāpa</b> upāyaḥ । sa 'kanyāsaṁprayukta—bhāryādhikārika—
pāradārika—vaiśēṣikēṣu caraṇād vidhānam' ityādibhirupadiṣṭaḥ (kāsū. 1.1.10) ।
labdhaparirakṣaṇārthaṁ	tu	<b>tantram,</b> tat sāṁprayōgikē '<b>pramāṇabhāvakālēbhyō
ratāvasthāpanam</b> (kāsū.jayamaṅgalā 2.1.1)' ityādibhiḥ prakāśitam ।
aupaniṣadikaṁ	tu	tantrāvāpābhyāmasiddhē'rthē	vyāpriyatē;	tadiha	nēṣṭam,
abhimānābhāvāt ।</p>
<p><b>(2. aṅgasaṁprayōgaḥ)</b></p>
<p><b>aṅgasaṁprayōgastu</b> sāmānyakāmasyāpi nimittam (kāsū. jayamaṅgalā 1.2.18)।</p>
<p>sō'pi dvirūpaḥ — samāharaṇalakṣaṇa upabhōgalakṣaṇaśca । tatra
labdhalābhārthaḥ <b>samāharaṇalakṣaṇaḥ</b> । sa upāyāpēkṣāyāṁ	sādhāraṇādhikaraṇōktaṁ
nityanaimittikānuṣṭhānamapēkṣatē, '<b>sa prātarutthāya kr̥taniyatakr̥tyaḥ</b>' (kāsū. 1.4.5) ityādi ।
sō'yamubhayarūpō'pi kāmaḥ saṁprayōgaparādhīnatvādupāyāpēkṣī । upāyapramāpakaṁ tu <b>kāmasūtram</b> ।</p>
<pb n="1052"/>
<p><b>(kāmaśr̥ṅgāraḥ)</b></p>
<p>tatra <b>sāmānyaviśēṣakāmārthinō dhīralalitādērnāyakasya tadanukūlāyāṁ pravr̥ttau
tadupāyānatikramēṇaitadanubhavābhimānaḥ kāmaśr̥ṅgāraḥ</b> । tatra—</p>
<p>kaiśikī vr̥ttiḥ, (paurastyā pravr̥ttiḥ), rvaidarbhī rītiḥ sarvā nāyikā dhīralalitaśca
nāyaka iti । tēṣu—</p>
<p><b>kaiśikī vr̥tti</b>stadanurūpasvarūpāṅgatvāt । tathāhi śr̥ṅgāraprāyā <b>kaiśikī</b> । yathōcyatē—</p>
<b><lg>
<l>yā	ślakṣṇanaipathyaviśēṣacitrā	strīpuṁsayuktā	bahugītanr̥ttā ।</l>
<l>kāmōpacāraprabhavōpayōgyā/ bhōgaprabhavapracārā tāṁ kaiśikīṁ vr̥ttimudāharanti ॥ 9 ॥</l>
</lg></b>
<p>tadaṅgāni narma, narmasphuñjaḥ, narmasphōṭaḥ, narmagarbha iti (nāśā. 20.45) । sā tu
<b>śr̥ṅgāraprāyē</b>tyanēna uttamayuvaprakr̥titāṁ pratipādayati ।</p>
<p><b>ślakṣṇanaipathyaviśēṣacitrē</b>tyanēna sambhōgayōgyān ābhigāmikavaihārikādiviśēṣān
upadiśati ।</p>
<p><b>strīpuṁsayuktē</b>tyanēnāyatanasaṁprayōgasya prādhānyaṁ nigamayati । . . .</p>
<p><b>bahugītanr̥ttē</b>tyanēna gōṣṭhīsamavāyasabhā—pāna—pradōṣasaṅgītakādīn nirdiśati ।</p>
<p><b>kāmōpacāraprabhavōpayōgyē</b>tyanēna	samastasāṁprayōgikādhikaraṇōktacātuṣṣaṣṭika—
prayōgān anubadh‍nāti ॥ aṅgēṣu</p>
<p><b>narmaṇā</b> rahaḥparihāsavisranbhādibhiḥ śr̥ṅgārāvasthāmavasthāpayati ।</p>
<p><b>narmasphañjēna</b>	prathamānurāgē	dūtīsaṁprēṣaṇābhisaraṇaprēmātirēkānubhāvavyabhicāri—
sāttvikānāṁ	puṣṭimabhidhattē । narmagarbhēṇa <b>dakṣiṇēśadhr̥ṣṭa</b>cēṣṭitaṁ vyācaṣṭē । tallakṣaṇānāṁ
tathāvidhārthaviśēṣayōgāt । tathā hi—</p>
<p><b>āsthāpitaśr̥ṅgāraṁ vacō vicēṣṭitaṁ vā saparihāsaṁ narma</b> । (nāśā. 20.46–48)</p>
<p>prathamasaṅgamē bhayāvasānaṁ sambhōgavēṣavākyādikarma <b>narmasphañjaḥ</b>।(nāśā.20.49)</p>
<p>āvirbhūtābhilāṣō <b>narmasphōṭaḥ</b> ।</p>
<p>tasya kāryahētōḥ svarūpavijñānādipracchādanaṁ <b>narmagarbha</b> iti । (nāśā.20.51)</p>
<p><b>dākṣiṇātyā pravr̥ttiḥ</b>; śr̥ṅgārōpayōgividagdhādr̥tamahārhavilēpābharaṇapēśalaviśēṣa—
yōgitvāt । yathā—(raghu. 6.60)</p>
<pb n="1053"/>
<b><lg>
<l>pāṇḍyō'yamaṁsārpitalambahāraḥ klr̥p‍tāṅgarāgō haricandanēna ।</l>
<l>ābhāti bālātaparaktasānuḥ sanirjharōdgāra ivādrirājaḥ ॥ 10 ॥</l>
</lg></b>
<p><b>vaidarbhī rītiḥ</b>; śr̥ṅgārānurūpasaṁdarbhatvāt ।	yatō	yadasamastamatisukumāra—
bandhamanupacāravr̥ttimat sthānānuprāsayōgi yōgavr̥ttigarbhaṁ vacaḥ sā <b>vaidarbhī</b> ।</p>
<p><b>asamastamityanēna</b> sukhabōdhanatvāt vilāsinīcittamāvarjayati ।</p>
<p><b>atisukumārabandhamitya</b>nēna śrutiramaṇīyatāṁ kathayati ।</p>
<p><b>anupacāravr̥tti</b>madityanēna (sukhāvabōdhyatāṁ brutē) ।</p>
<p><b>sthānānuprāsayōgītya</b>nēna sukhōdāharaṇīyatāmāha ।</p>
<p><b>yōgavr̥ttigarbha</b>mityanēna	grāmyatāṁ	pratyācaṣṭē । tacca sarvanāṭakākhyāyikādiṣu
saprabandhēṣu prāyō dr̥ś‍yata iti sā'pi dharmaśr̥ṅgāraṅgam ॥</p>
<p><b>sarvā nāyikā</b> ityanēna ētadadhikāriṇō dhīralalitanāyakasya kāmasēvāyāmiti
abhiyōgaṁ niyamayati ।</p>
<p><b>dhīralalitaśca	nāyaka</b>statkr̥tyasyaiva	dharmārthānapēkṣayā	kāmaśr̥ṅgārē
kāmasūtrapratipāditōpāyapūrvikāyāṁ	pravr̥ttau	tasyaiva	tadanubhāvābhimānāt । sa
guṇaprakr̥tipravr̥ttiparigrahaprastārabhēdāccatuścatvāriṁśatprakāraḥ ।</p>
<p>tatra guṇataḥ samastajātyādiguṇasaṁpada‍yōgāt pādēnaguṇasaṁpadyōgācca uttamō
madhyamaśca । prakr̥tē rajaudrēkād rājasaḥ । <b>pravr̥ttē</b>ranukūlō dakṣiṇaḥ śaṭhō dhr̥ṣṭaśca ।
<b>parigrahāda</b>sādhāraṇaḥ sādhāraṇaśca । tadētad vr̥ttiḥ pravr̥ttirityādikamētallakṣaṇōdāharaṇaiḥ
pūrvamēva nirṇītam ।</p>
<p><b>(lalitadhairyama)</b></p>
<p>athēdānīṁ nāyakavyapadēśahēturdhairyaṁ vicāryatē । taddhīndriyavikārakāraṇaṁ cittadharmaḥ ।
<b>taddhīralalitasya</b> lalitaṁ bhavati । yatprabhāvādabhyudayādibhiḥ <b>pramōdaḥ</b>, śōkādibhiḥ
<b>vaiklavyaṁ</b>, vyasanādibhi<b>rdīnatvaṁ</b>, vilāsēṣu <b>vyasanam</b>, vyasanēṣva<b>bhinivēśaḥ</b>,
viṣayēṣva<b>tyāsaṅgaḥ</b>, dharmārthayōrnā<b>tyādaraḥ</b>, anarthajanaiḥ <b>saṁsargaḥ</b>, hāsēṣu/sāhasēṣu <b>pravr̥ttiḥ</b>,
śarīrē'pi <b>nāpēkṣā</b>, sarvanāśē'pi <b>nānuśayaḥ</b>, sulabhē<b>ṣvavamānaḥ</b>, durlabhē<b>ṣvākāṅkṣā</b>,
svavarṇanā<b>sūtkarṣaḥ</b>, cādūktiṣu <b>prāgalbhyaṁ</b>, jātyādibhi<b>ścābhimāna</b> iti । tatra—</p>
<pb n="1054"/>
<p>1. <b>abhyudayādibhiḥ pramōdō</b> yathā—(raghu . 19.5)</p>
<b><lg>
<l>kāminīsahacarasya kāminastasya vēśmasu mr̥daṅganādiṣu ।</l>
<l>r̥ddhimantamadhikarddhiruttaraḥ	pūrvamutsavamapōhadutsavaḥ ॥ 11 ॥</l>
</lg></b>
<p>yathā vā—(māmā. 1.36)</p>
<b><lg>
<l>jagati jayinastē tē bhāvā navēndukalādayaḥ
prakr̥timadhurāḥ santyēvānyē manō madayanti yē ।</l>
<l>mama tu yadiyaṁ yātā lōkē vilōkanacandrikā
nayanaviṣayaṁ janmanyēkaṁ sa ēva mahōtsavaḥ ॥ 12 ॥</l>
</lg></b>
<p>2. <b>śōkādibhirvaiklavyaṁ</b> yathā—(raghu. 8.43)</p>
<b><lg>
<l>vilalāpa sa bāṣpagadgadaṁ sahajāmapyavadhūya dhīratām ।</l>
<l>abhitap‍tamayō'pi mārdavaṁ bhajatē, kaiva kathā śarīriṣu? ॥ 13 ॥</l>
</lg></b>
<p>yathā vā—(māmā. 9.18)</p>
<b><lg>
<l>taruṇatamālanīlabahulōnnamadambudharāḥ śiśirasamīraṇāvadhutanūtanavārikaṇāḥ ।</l>
<l>kathamavalōkayēyamadhunā harimatīrmadakalanīlakaṇṭhakalahairmukharāḥ haritaḥ ॥ 14 ॥</l>
</lg></b>
<p>3. <b>vyasanādibhirdīnatvaṁ</b>, yathā—(mēgha. 6)</p>
<b><lg>
<l>jātaṁ	vaṁśō	bhuvanaviditē	puṣkalāvartakānāṁ
jānāmi	tvāṁ	prakr̥tipuruṣaṁ	kāmarūpaṁ	maghōnaḥ ।</l>
<l>tēnārthitvaṁ	tvayi	vidhivaśād	dūrabandhurgatō'haṁ
yāñcā	mōghā	varamadhiguṇē;	nādhamē	labdhakāmā ॥ 15 ॥</l>
</lg></b>
<p>yathā vā—(māmā. 9.30)</p>
<b><lg>
<l>kēkābhirnīlakaṇṭhastirayati	vacanāt	tāṇḍavāducchikhaṇḍaḥ
kāntāmantaḥpramōdādanusarati	madabhrāntatāraścakōraḥ ।</l>
<l>gōlāṅgūlaḥ ka(pō)laṁ churayati rajasā kausumēna priyāyāḥ
kaṁ	yācē	yatra	tatra	dhruvamanavasaragrasta	ēvārthibhāgaḥ ॥ 16 ॥</l>
</lg></b>
<p>4. <b>vilāsēṣu vyasanaṁ</b> yathā—(raghu. 19.44)</p>
<b><lg>
<l>tāḥ svamaṅkamadhirōpya dōlayā prēṅkhayan parijanapravr̥ddha/baddhayā ।</l>
<l>muktarajju nibiḍaṁ bhayacchalāt kaṇṭhabandhanamavāpa bāhubhiḥ ॥ 17 ॥</l>
</lg></b>
<pb n="1055"/>
<p>yathā vā—(kusaṁ. 8.24)</p>
<b><lg>
<l>rāvaṇa/vāraṇadhvanitabhītayā tayā kaṇṭhasaktamr̥dubāhubandhanam ।</l>
<l>ēkapiṅgalagirau jagadguruḥ nirvivēśa viśadāḥ śaśiprabhāḥ ॥ 18 ॥</l>
</lg></b>
<p>5. <b>vyasanēṣvabhinivēśō</b> yathā—(raghu. 19.12)</p>
<b><lg>
<l>sātirēkamadakāraṇaṁ	rahastēna	dattamabhilēṣuraṅganāḥ ।</l>
<l>tābhirapyupahitaṁ mukhāsavaṁ sō'pibad vakulatulyadōhadaḥ ॥ 19 ॥</l>
</lg></b>
<p>yathā vā—(raghu. 9.69)</p>
<b><lg>
<l>iti vismr̥tānyakaraṇīyamātmanaḥ sacivāvalambitadhuraṁ dharādhipam ।</l>
<l>parivr̥ddharāgamanubandhasēvayā mr̥gayā jahāra caturēva kāminī ॥ 20 ॥</l>
</lg></b>
<p>6. <b>viṣayēṣvatyāsaṅgō</b> yathā—(raghu. 19.6)</p>
<b><lg>
<l>indriyārthapariśūnyamakṣamaḥ	sōḍhumēkamapi	na	kṣaṇāntaram ।</l>
<l>antarēva viharan divāniśaṁ na vyapaikṣata samutsukāḥ prajāḥ ॥ 21 ॥</l>
</lg></b>
<p>yathā vā—(raghu. 19.13)</p>
<b><lg>
<l>aṅkamaṅkaparivartanōcitē	tasya	ninyaturaśūnyatāmubhē ।</l>
<l>vallakī ca hr̥dayaṅgamasvanā mañjuvāgapi ca vāmalōcanā ॥ 22 ॥</l>
</lg></b>
<p>7. <b>dharmārthayōrnātyādarō</b> yathā—(gāsa. 6.29)</p>
<b><lg>
<l>lōō jjhūrai jjhūrai vaaṇijjaṁ hōi hōu taṁ ṇāma ।</l>
<l>ēhi ṇimajjasu pāsē puṁppavai! ṇa ēi mē ṇiddā ॥ 23 ॥</l>
</lg></b>
<lg><l>{lōkaḥ khidyatē khidyatu vacanīyaṁ bhavati bhavatu tannāma ।</l>
<l>ēhi nimajja/niṣīda pārśvē puṣpavati! naiti mē nidrā ॥}</l></lg>
<p>yathā vā—(gāsa. 3.61)</p>
<b><lg>
<l>gharaṇighaṇatthaṇapēllaṇasuhēllipaḍiassa hōṁtapahiassa ।</l>
<l>avasauṇaṁgāraavāraviṭṭhidiahā	suhāvēṁti ॥ 24 ॥</l>
</lg></b>
<lg><l>(gr̥hiṇīghanastanaprēraṇasukhakēlipatitasya bhaviṣyatpathikasya ।</l>
<l>apaśakunāṅgārakavāraviṣṭidivasāḥ	sukhayanti ॥)</l></lg>
<p>8. <b>anarthajanaiḥ saṁsargō</b> yathā—(rāca. 3.28)</p>
<b><lg>
<l>na sūrayō na sthavirā na dhīrāḥ purassthitāḥ prāśnikatāṁ bhajantē ।</l>
<l>sa tiṣṭhatē saṁsadi saṁśayānaḥ puṣpōpaviṣṭāsu vilāsinīṣu ॥ 25 ॥</l>
</lg></b>
<pb n="1056"/>
<p>yathā vā—(vaiśa. 56)</p>
<b><lg>
<l>na naṭā na viṭā na gāyanā na ca sabhyētaravādacuñcavaḥ ।1</l>
<l>nr̥pa! vīkṣitumatra kē vayaṁ stanabhārānamitā na yōṣitaḥ ॥ 26 ॥</l>
</lg></b>
<p>9 . <b>sāhasēṣu pravr̥tti</b>ryathā—(māmā. 5.5)</p>
<b><lg>
<l>kuvalayadalaśyāmō'pyaṅgaṁ	dadhat	paridhūsaraṁ
lalitavikaṭanyāsaḥ	śrīmān	mr̥gāṅkanibhānanaḥ ।</l>
<l>harati	vinayaṁ	vāmō	yasya	prakāśitasāhasaḥ
pravigaladasr̥kpaṅkaḥ	pāṇirlalannarajāṅgalaḥ ॥ 27 ॥</l>
</lg></b>
<p>yathā vā—(māmā. 5.27)</p>
<b><lg>
<l>tvatpādapaṅkajaparigrahapuṇyajanmā	bhūyāsamityabhinivēśakadarthyamānaḥ ।</l>
<l>bhrāmyan nr̥māṁsapaṇanāya parētabhūmāvākarṇya bhīru! ruditāni tavāgatō'smi ॥ 28 ॥</l>
</lg></b>
<p>10 . <b>śarīrē'pi nāpēkṣā</b> yathā—(māmā. 3.12)</p>
<b><lg>
<l>dhattē	cakṣurmukulini	raṇatkōkilē	bālacūtē
mārgē	gātraṁ	kṣipati	vakulāmōdagarbhasya vāyōḥ ।</l>
<l>dāvaprēmṇā	sarasabisinīpatramātrāntarīyā
tāmyanmūrtiḥ śrayati bahuśō mr̥tyavē candrapādān ॥ 29 ॥</l>
</lg></b>
<p>yathā vā—(rat‍nā. 4.16)</p>
<b><lg>
<l>virama	virama	vahnē!	muñca	saṁrambhamēnaṁ
viracayasi	kimuccairarciṣāṁ	cakravālam ।</l>
<l>virahahutabhujā'haṁ	yō	na	dagdhaḥ	priyāyāḥ
pralayadahanabhāsā	tasya	kiṁ	tvaṁ	karōṣi ॥ 30 ॥</l>
</lg></b>
<p>11. <b>sarvanāśē'pi nānuśayō</b> yathā—(gāsa. 3.29 )</p>
<b><lg>
<l>savvassaṁmi vi daḍ‍ḍhē taha vi hu hiaassa ṇivvudi ccēa ।</l>
<l>jaṁ	tīē	gāmaḍāhē	hatthāhatthī	kuḍō	gahiō ॥ 31 ॥</l>
</lg></b>
<lg><l>{sarvasvē'pi dagdhē tathā'pi khalu hr̥dayasya nirvr̥ttirēva ।</l>
<l>yat tayā grāmadāhē hastāhasti (kayā) kuṇḍō gr̥hītaḥ ॥ }</l></lg>
<!-- NOTES pg=1056!-->
1. prasiddhastu pāṭhaḥ 'na gāyanāḥ, na paradrōhanibaddhabuddhayaḥ । nr̥pasadmani nāma kē vaya'—miti ।
<pb n="1057"/>
<p>yathā vā—(raghu. 8.93)</p>
<b><lg>
<l>tasya prasahya hr̥dayaṁ kila śōkaśaṅkuḥ
plakṣaprarōha	iva	saudhatalaṁ	bibhēda ।</l>
<l>prāṇāntahētumapi	taṁ	bhiṣajāmasādhyaṁ
lābhaṁ	priyānugamanatvarayā	sa	mēnē ॥ 32 ॥</l>
</lg></b>
<p>12. <b>sudurlabhēṣvavamānō</b> yathā—(raghu. 19.21)</p>
<b><lg>
<l>prātarētya	paribhōgaśōbhinā	darśanēna	kr̥takhaṇḍanavyathāḥ ।</l>
<l>prāñjaliḥ praṇayinīḥ prasādayan sō'dunōd grahaṇamantharaḥ punaḥ ॥ 33 ॥</l>
</lg></b>
<p>yathā vā—(kirātā. 8.4)</p>
<b><lg>
<l>ghanāni kāmaṁ kusumāni bibhrataḥ karapracēyāna/nyapahāya śākhinaḥ ।</l>
<l>purō'bhisastrē surasundarījanaiḥ yathōttarēcchā'pi/vi guṇēṣu kāminaḥ ॥ 34 ॥</l>
</lg></b>
<p>13. <b>durlabhēṣvākāṅkṣā</b> yathā—(raghu. 19.29)</p>
<b><lg>
<l>laulyamētya	gr̥hiṇīparigrahānnartakīṣvasulabhāsu tad‍vapuḥ ।</l>
<l>vartatē sma sa kathañcidālikhannaṅgulikṣaraṇasannavartikaḥ ॥ 35 ॥</l>
</lg></b>
<p>yathā vā—</p>
<b><lg>
<l>apētavyāhāraṁ	dhutavividhaśilpavyatikaraṁ
karasparśārambhapragalitadukūlāntaśayanam ।</l>
<l>muhurbaddhōtkampaṁ diśidiśi muhuḥ prēritadr̥śō—
rahalyāsutrāmṇōḥ kṣaṇikamiha tat saṅgatamabhūt ॥ 36 ॥</l>
</lg></b>
<p>14. <b>svavarṇanāsūtkarṣō</b> yathā—(vikramō. 2.16)</p>
<b><lg>
<l>mayā nāma sthitaṁ(jitaṁ) yasya tvayā'yaṁ samudīryatē ।</l>
<l>jayaśabdaḥ	sahasrākṣādā/dagataḥ	puruṣāntaram ॥ 37 ॥</l>
</lg></b>
<p>yathā vā—(māmā. 5.26)</p>
<b><lg>
<l>maraṇasamayē	tyaktāśaṅkaṁ	pralāpanirargala—
prakaṭitanijas‍nēhaḥ	sō'yaṁ	sakhā	pura	ēva	tē ।</l>
<l>sutanu! visr̥jōtkampaṁ saṁpratyasāvapi pāpmanaḥ
phalamanubhavatyugraṁ	pāpaḥ	pratīpavipākinaḥ ॥ 38 ॥</l>
</lg></b>
<pb n="1058"/>
<p>15. <b>cāṭūktiṣu prāgalbhyaṁ</b> yathā—(kusaṁ. 5.86)</p>
<b><lg>
<l>adyaprabhr̥tyanavamāṅgi!	tavāsmi	dāsaḥ
krītastapōbhiriti	vādini	candramaulau ।</l>
<l>ahnāya	sā	niyamajaṁ	klamamutsasarja
klēśaḥ	phalēna	hi	punarnavatāṁ	vidhattē ॥ 39 ॥</l>
</lg></b>
<p>yathā vā—(kusaṁ. 8.76)</p>
<b><lg>
<l>ārdrakēsarasugandhi tē mukhaṁ mattamattanayanaṁ svabhāvataḥ ।</l>
<l>atra labdhavasatirguṇāntaraṁ kiṁ vilāsini! madaḥ kariṣyati ॥ 40 ॥</l>
</lg></b>
<p>16. <b>'jātyādibhirabhimānaḥ'</b> iti yaduktaṁ1 tad vibhajyatē ।	dhīralalitasya hi dvau
bhēdau— <b>madhyamaḥ uttamaśca</b> । tatra— <b>madhyamasya</b> jātyabhimānādayō dhīrōddhatēnaiva
vyākhyātāḥ, pādaguṇasambandhīddhatāyā ubhayatra tulyatvāt ।</p>
<p><b>uttamasya</b>	prajñāprabhāvadēśakālāvabōdhēṅgitākārajñānamahārambhatāsauhārdābhimānāḥ
ṣaḍaparē'pi saṁbhavanti । sa hi samastaguṇasaṁpadyōgāduttama ityucyatē । tatra—</p>
<p><b>prajñābhimānō</b> yathā—(māmā. 4.9)</p>
<b><lg>
<l>pramathya	kravyādaṁ	maraṇasamayē	rakṣitavataḥ
pariṣvaṅgaṁ labdhvā tava kathamivānyatra ramatām ।</l>
<l>tathā'bhud vyāpāraḥ kamalanayanāyā nayanayō—
stvayi	vyaktas‍nēhaḥ	stimitaramaṇīyaściramabhūt ॥ 41 ॥</l>
</lg></b>
<p><b>prabhāvābhimānō</b> yathā—(śāku. 6.4)</p>
<b><lg>
<l>cūtānāṁ ciranirmi/rgatā'pi kalikā badh‍nāti na svaṁ rajaḥ
sannaddhaṁ	yadapi	sthitaṁ	kuravakaṁ	tat	kōrakāvasthayā ।</l>
<l>kaṇṭhēṣu skhalitaṁ gatē'pi śiśirē puṁskōkilānāṁ rutaṁ
śaṅkē	saṁharati	smarō'pi	cakitastūṇārdhakr̥ṣṭaṁ	śaram ॥ 42 ॥</l>
</lg></b>
<p><b>dēśakālāvabōdhanābhimānō</b> yathā—</p>
<b><lg>
<l>taṁ tiasakusumadāmaṁ hariṇā ṇimmahiasurahibahalaparimalaṁ ।</l>
<l>ampa—ṇaiaṁ pi dūmiapaṇaiṇihiaēṇa ruppiṇīē viiṇṇaṁ ॥ 43 ॥</l>
</lg></b>
<lg><l>(tat	tridaśakusumadāma	hariṇā	nirgacchatsurabhibahulaparimalam ।</l>
<l>ātmana ānīta/ātmīyamapi dūnitapraṇayinīhr̥dayēna rukmiṇyai vitīrṇam ॥ )</l></lg>
<!-- NOTES pg=1058!-->
1. ētasyaiva rūpāntaramidaṁ jātyādibhiścābhimāna iti yaduktaṁ, tadvibhajyatē'—iti । pr̥॰ 1023 paṁ. 1
<pb n="1059"/>
<p><b>iṅgitākārajñānābhimānō</b> yathā—(śāku. 2.11)</p>
<b><lg>
<l>abhimukhē mayi saṁhr̥tamīkṣitaṁ hasitamanyanimittakr̥tōdayam ।</l>
<l>vinayavāritavr̥ttiratō'nayā na vivr̥tō madanō na ca saṁvr̥taḥ ॥ 44 ॥</l>
</lg></b>
<p><b>mahārambhatābhimānō</b> yathā—(havi.)</p>
<b><lg>
<l>airā	āṇēmi	tuhaṁ	amaāsava-lōla-bhamara-laṁghia-kusumaṁ ।</l>
<l>tiasa-gaa-dāsa-sīara-tusāra-taṇṇāa-pallavaṁ	saggadumaṁ ॥ 45 ॥</l>
</lg></b>
<lg><l>(acirādānayāmi	tavāmr̥tāsavalōlabhramaralaṅghitakusumam ।</l>
<l>tridaśagajadānaśīkaratuṣārārdritapallavaṁ	svargadrumam ॥ )</l></lg>
<p><b>sauhārdābhimānō</b> yathā—(māmā. 9.28)</p>
<b><lg>
<l>suhr̥di guṇanivāsē prēyasi prāṇanāthē kathamiva sahapāṁsukrīḍitaprauḍhasakhyē ।</l>
<l>priyajanavirahādhivyādhikhēdaṁ dadhānē hatahr̥daya! vidīrya tvaṁ dvidhātvaṁ na yāsi ॥ 46 ॥</l>
</lg></b>
<p><b>dhairyalālityahētavaścābhinayē'ṣṭau viśēṣaguṇāḥ</b> — suvēṣatā, saṁpriyatā, yauvanaṁ,
sthūlalakṣatā, priyaṁvadatvaṁ; lālityaṁ, mādhuryaṁ, dr̥ḍhabhaktitā । tēṣu —</p>
<p>1. <b>udāranaipathyaprayōgaḥ suvēṣatā</b>; yathā—(raghu. 6.60)</p>
<b><lg>
<l>pāṇḍyō'yamaṁsārpitalambahāraḥ	klr̥p‍tāṅgarāgō	haricandanēna ।</l>
<l>ābhāti	bālātapalip‍tasānuḥ	sanirjharōdgāra ivādrirājaḥ ॥ 47 ॥</l>
</lg></b>
<p>yathā vā—(raghu. 17.25)</p>
<b><lg>
<l>āsīdabhimukhaprēkṣyaḥ sa rājyaśrīvadhūvaraḥ1 ॥ 48 ॥</l>
</lg></b>
<p>2. <b>sarvajanamanōhāritvaṁ sampriyatā</b>; yathā—(māmā. 2.10)</p>
<b><lg>
<l>tata udayagirērivaika ēva sphuritaguṇadyutisundaraḥ kalāvān ।</l>
<l>iha jagati mahōtsavasya hēturnayanavatāmudiyāya bālacandraḥ ॥ 49 ॥</l>
</lg></b>
<p>yathā vā—(māmā. 2.11)</p>
<b><lg>
<l>asau vidyādhāraḥ śiśurapi vinirgatya bhavanā—
dihāyātaḥ	sampratyavikalaśarac‍candramadhuraḥ ।</l>
<l>yadālōkasthānē	bhavati	puramunmādataralaiḥ
kaṭākṣairnārīṇāṁ	kuvalayitavātāyanamiva ॥ 50 ॥</l>
</lg></b>
<!-- NOTES pg=1059!-->
1. 'ākarō mr̥gyaḥ; mātr̥kāsu uttarārdhaṁ na lakṣyatē nāpi truṭisūcakaṁ cihnaṁ vartatē ।' iti rāghavaḥ HOS.
'āmuktā॰' ityasya pūrvārdhasyēdamēva tūttarārdham ।
<pb n="1060"/>
<p>3. <b>tāruṇyāvatārō yauvanam;</b> yathā—(raghu. 3.32)</p>
<b><lg>
<l>mahōkṣatāṁ vatsataraḥ spr̥śanniva dvipēndrabhāvaṁ kalabhaḥ śrayanniva ।</l>
<l>raghuḥ kramād yauvanabhinnaśaiśavaṁ/vaḥ pupōṣa gāmbhīryamanōharaṁ vapuḥ ॥ 51॥</l>
</lg></b>
<p>yathā vā—(raghu. 3.34)</p>
<b><lg>
<l>yuvā yugavyāyatabāhuraṁsalaḥ kavāṭavakṣāḥ pariṇaddhakandharaḥ ।</l>
<l>vapuḥ—prakarṣādajayad guruṁ raghustathā'pi nīcairvinayādadr̥ś‍yata ॥ 52 ॥</l>
</lg></b>
<p>4. <b>analpadātr̥tvaṁ sthūlalakṣatā</b>; yathā—(raghu. 5.30)</p>
<b><lg>
<l>taṁ	bhūpatirbhāsurahēmarāśiṁ	labdhaṁ	kubērādabhiyāsyamānāt ।</l>
<l>didēśa kautsāya samastamēva pādaṁ sumērōriva vajrabhinnam ॥ 53 ॥</l>
</lg></b>
<p>yathā vā—</p>
<b><lg>
<l>ślōkō'yaṁ 1hariṣābhidhānakavinā dēvasya tasyāgratō
yāvadyāvadudīritaḥ	śakavadhūvaidhavyadīkṣāgurōḥ ।</l>
<l>tāvattāvadupōḍhasāndrapulakōdbhēdaḥ	sa	tasmai	dadau
lakṣaṁ	lakṣamakhaṇḍitaṁ	madajalapraklinnagaṇḍaṁ gajam ॥ 54 ॥</l>
</lg></b>
<p>5. <b>manōjñabhāṣitā priyaṁvadatvam</b>; yathā—(māmā. 4.1)</p>
<b><lg>
<l>yad‍vyālaprahitasuhr̥tpramōhadagdhaṁ saujanyād vihitavatī gatavyathaṁ mām ।</l>
<l>tatkāmaṁ prabhavati pūrṇapātravr̥ttyā svīkartuṁ mama hr̥dayaṁ ca jīvitaṁ ca ॥ 55 ॥</l>
</lg></b>
<p>yathā vā—(śāku. 3.18)</p>
<b><lg>
<l>kiṁ śītalaiḥ klamavinōdibhirārdravātaṁ sañcālayāmi nalinīdalatālavr̥ntaiḥ ।</l>
<l>aṅkē nidhāya karabhōru! yathāsukha tē saṁvāhayāmi caraṇāvuta padmatāmrau ॥ 56 ॥</l>
</lg></b>
<p>6. <b>abuddhikr̥tā śr̥ṅgārākāracēṣṭā lālityam</b>; yathā—(kusaṁ. 2.64)</p>
<b><lg>
<l>atha sa lalitayōṣidbhrūlatācāpaśr̥ṅgaṁ rativalayapadāṅkē cāpamāsajya kaṇṭhē ।</l>
<l>sahacaramadhuhastanyastacūtāṅkurāstraḥ śatamakhamupatasthē prāñjaliḥ puṣpadhanvā ॥ 57 ॥</l>
</lg></b>
<p>yathā vā—(kirātā. 12.20)</p>
<b><lg>
<l>kakudē	vr̥ṣasya	kr̥tabāhumakr̥śapariṇāhaśālini ।</l>
<l>sparśasukhamanubhavantamumākucayugmaṇḍala ivārdracandanē ॥ 58 ॥</l>
</lg></b>
<!-- NOTES pg=1060!-->
1. laukikī svarabhaktiriyaṁ harṣapadē yathā 'triyambakaṁ saṁyaminaṁ dadarśē'—ti kusaṁ. 3.44 ।
<pb n="1061"/>
<p>7. <b>sarvāvasthāsvanugratā mādhuryaṁ</b>; yathā—(kirātā. 1.21)</p>
<b><lg><l>na tēna sajyaṁ kvacidud‍dhr̥taṁ dhanuḥ kr̥taṁ na vā kōpavijihmamānanam ।</l>
<l>guṇānurāgēṇa śirōbhiruhyatē narādhipairmālyamivāsya śāsanam ॥ 59 ॥</l></lg></b>
<p>yathā vā—</p>
<b><lg><l>yō hi dirghāsitākṣasya vilāsalalita/valitabhruvaḥ/ṇaḥ ।</l>
<l>kāntāmukhasyāvaśagastasmai	nr̥paśavē	namaḥ ॥ 60 ॥</l></lg></b>
<p>8. <b>sthirānurāgatvaṁ dr̥ḍhabhaktitā</b>; yathā—(raghu. 14.87)</p>
<b><lg><l>sītāṁ	hitvā	daśamukharipurnōpayēmē	yadanyāṁ
tasyā ēva pracikr̥tisakhō yat kratūnājahāra ।</l>
<l>vr̥ttāntēna	śravaṇaviṣayavyāpinā	tēna	bhartuḥ
sā	durvāraṁ	kathamapi	parityāgaduḥkhaṁ	viṣēhē ॥ 61 ॥</l></lg></b>
<p>yathā vā—(kusaṁ. 1.53)</p>
<b><lg><l>yadaiva pūrvaṁ jvalanē śarīraṁ sā dakṣarōṣāt sudatī sasarja ।</l>
<l>tadāprabhr̥tyēva vimuktacandraḥ/saṅgaḥ patiḥ paśūnāmaparigrahō'bhūt ॥ 62 ॥</l></lg></b>
<p>(<b>dhīralalitasya bhāvāḥ</b>)</p>
<p>1sō'yamanayōrviśēṣaguṇayōgasvābhāvikayōrniratiśaya	āntarō	nityaśrcātmanaḥ
saṁskāraḥ, yatprabhāvānniratiśayā (ratiḥ) prītiḥ ।</p>
<p>1. <b>uttamasya (ratiḥ) pratī</b>ryathā— (urāca. 1.38)</p>
<b><lg><l>iyaṁ	gēhē	lakṣmīriyamamr̥tavartirnayanayō—
rasāvasyāḥ sparśō vapuṣi bahulaścandanarasaḥ।</l>
<l>ayaṁ bāhuḥ kaṇṭhē śiśiramasr̥ṇō mauktikasaraḥ
kimasyā	na	prēyō	yadiparamasahyastu	virahaḥ ॥ 63 ॥</l></lg></b>
<p><b>madhyamasya</b> yathā—(māmā. 5.7)</p>
<b><lg><l>prēmārdrāḥ	praṇayaspr̥śaḥ	paricayādudgāḍharāgōdayā—
stāstā	mugdhadr̥śō	nisargamadhurāścēṣṭā	bhavēyurmayi ।</l>
<l>yāsvantaḥkaraṇasya	bāhyakaraṇavyāpārarōdhī	kṣaṇā—
dāśaṁsāparikalpitāsvapi	bhavatyānandasāndrō	layaḥ ॥ 64 ॥</l></lg></b>
<!-- NOTES pg=1061!-->
1. paṅktidvayamidaṁ truṭitabhūyiṣṭhahastalēkhamiti rāghavaḥ HOS. mūlaṁ jōśēraklr̥p‍tam।
<pb n="1062"/>
<p>2. <b>uttamasya prīti</b>ryathā—</p>
<b><lg><l>tē	kēcinnijakāntisundaratayā	cētaścamatkāriṇō
dr̥ś‍yantē paramōtsavaṁ nayanayōḥ sampādayantō janāḥ ।</l>
<l>antaryē manasaḥ praviś‍ya manasā taistaiḥ svakīyairguṇaiḥ
(smr̥tyārūḍhavapurbhirēva	janayantyāhlādanāmutkaṭām) ॥ 65 ॥1</l></lg></b>
<p><b>madhyamasya</b> yathā—</p>
<b><lg><l>nādhanyaiḥ kṣaṇadāvirāmamadhurāḥ kiñcid‌vinidrālasa—
śrōtraiḥ	savraṇamugdhacāraṇavadhūdantacchadāyāsinaḥ ।</l>
<l>śrūyantē	mr̥dupītavaktramarutaḥ	paurālirītikrama—
vyālōlāṅguliruddhamuktasuṣiraśrēṇīravā	vēṇavaḥ ॥ 66 ॥</l></lg></b>
<p>3. <b>uttamasyōtkaṇṭhā</b> yathā—</p>
<b><lg><l>kālakramaṁ pratyakathaiva tāvat (khaṇḍitam) ।</l>
<l>hi ॰ ॰ ॰ ॰ vighna ॰ ॰ ॰ ēva ॥ 67 ॥</l></lg></b>
<p><b>madhyamasya</b> yathā—(māmā. 5.9)</p>
<b><lg><l>sambhūyēva	sukhāni	cētasi	paraṁ bhūmānamātanvatē
yatrālōkapathāvatāriṇi	ratiṁ	prastaiti	nētrōtsavaḥ ।</l>
<l>yad	bālēndukalōccayādavicalaiḥ	sārairivōtpāditaṁ
tat paś‍yēyamanaṅgamaṅa‍galagr̥haṁ bhūyō'pi tasyā mukham ॥ 68 ॥</l></lg></b>
<p>4. <b>uttamasya cintā</b> yathā—(gāsa. 2.83)</p>
<b><lg><l>khaṇamēttaṁ pi ṇa phiṭṭai aṇudiaha—vidiṇṇagarua—saṁtāvā ।</l>
<l>pacchaṇṇapāvasaṁka	vva	sāmalī	majjha hiaāō ॥ 69 ॥</l></lg></b>
<lg>
<l>(kṣaṇamātramapi nāpagacchatyanudivasamapi dattagurukaṁsatāpā ।</l>
<l>pracchannapāpaśaṅkēva	ś‍yāmalāṅgī	mama	hr̥dayāt ॥)</l></lg>
<p><b>madhyamasya</b> yathā—(māmā. 5.10)</p>
<b><lg><l>līnēva	pratibimbitēva	likhitēvōtkīrṇarūpēva	ca
pratyup‍tēva	ca	vajralēpaghaṭitēvāntarnikhātēva	ca ।</l>
<l>sā naścētasi kīlitēva viśikhaiścētōbhuvaḥ pañcabhi—
ścintāsantatitantujālanibiḍastrastēva	lagnā	priyā ॥ 70 ॥</l></lg></b>
<!-- NOTES pg=1062!-->
1. caturthaś‍caraṇō'smābhirupakalpitaḥ।
<pb n="1063"/>
<p>5. <b>uttamasya matiḥ</b> yathā—(sūmu. 6)</p>
<b><lg><l>madhu ca vikasitōtpalāvataṁsaṁ śaśikarapallavitaṁ ca saudhapr̥ṣṭham ।</l>
<l>madanajanitavibhramā ca kāntā sukhamidamarthavatāṁ; vibhūtayō'nyāḥ ॥ 71 ॥</l></lg></b>
<p><b>madhyamasya</b> yathā—</p>
<b><lg><l>yadētad	dhanyānāmurasi	ramaṇīsaṅgasamayē
samudbhūtaṁ	kiñcit	pulakamidamāhuḥ	kila	janāḥ ।</l>
<l>matistvēṣā'smākaṁ	kucayugataṭīcumbakaśilā—
nivēśādākr̥ṣṭasmaraśaraśalākōtkara	 iti ॥ 72 ॥</l></lg></b>
<p>6. <b>uttamasya smr̥ti</b>ryathā—</p>
<b><lg><l>tathā gr̥hītastanvaṅgayā vijayōpārjitaḥ paṇaḥ ।</l>
<l>yathā dhanyādharōṣṭhēna hāritē'pi jitaṁ mayā ॥ 73 ॥</l></lg></b>
<p><b>madhyamasya</b> yathā—(māmā. 9.48)</p>
<b><lg><l>ānandamiśramadanajvaradīpanāni	gāḍhānurāgarasavanti	tadā	tadā	ca ।</l>
<l>snēhāṅkanāni mama mugdhadr̥śastu kaṇṭhē kaṣṭaṁ smarāmi tava tāni gatāgatāni ॥ 74 ॥</l></lg></b>
<p>7. <b>uttamasya vitarkō</b> yathā—(śāku. 2.10)</p>
<b><lg><l>citrē nivēś‍ya parikalpitasattvayōgā rūpōccayēna vidhinā manasā kr̥tā nu ।</l>
<l>strīratnasr̥ṣṭiraparā pratibhāti sā mē dhāturvibhutvamanucintya vapuśca tasyāḥ ॥ 75 ॥</l></lg></b>
<p><b>madhyamasya</b> yathā—(vikramō. 1.10)</p>
<b><lg><l>asyāḥ sargavidhau prajāpatirabhūccandrō nu kāntipradaḥ
śrr̥ṅgārō nu rasaḥ svayaṁ nu madanō māsō nu puṣpākaraḥ ।</l>
<l>vēdābhyāsajaḍaḥ	kathaṁ	sa	viṣayavyāvr̥ttakautūhalō
nirmātuṁ	prabhavēnmanōharamidaṁ	rūpaṁ	purāṇō	muniḥ ॥ 76 ॥</l></lg></b>
<p>8. <b>uttamasya śaṅkā</b> yathā—(māmā. 8.14)</p>
<b><lg><l>yātā nu tad‍bhagavatībhavanaṁ sakhī nō jīvantyupēṣyati tavētyabhiśaṅkitō'smi ।</l>
<l>prāyēṇa	bāndhavasuhr̥tpriyasaṅgamādi	saudāmanīsphuraṇacañcalamēva	saukhyam ॥ 77 ॥</l></lg></b>
<p><b>madhyamasya</b> yathā—(māmā. 8.13)</p>
<b><lg><l>kimapi	kimapi	śaṅkē	maṅgalēbhyō	yadanyad
viramatu	parihāsaścaṇḍi!	paryutsukō'smi ।</l>
<pb n="1064"/>
<l>kalayasi kalitō'haṁ vallabhē! dēhi vācaṁ
bhramati	hr̥dayamantarvihvalaṁ	nirdayā'si ॥ 78 ॥</l></lg></b>
<p>9. <b>uttamasya nidrā</b> yathā—(raghu. 5.64)</p>
<b><lg><l>tatra svayaṁvarasamāhr̥tarājalōkaṁ kanyālalāma kamanīyamajasya lipsōḥ ।</l>
<l>bhāvāvabōdhakaluṣā dayitēva rātrau nidrā cirēṇa nayanābhimukhī babhūva ॥ 79 ॥</l></lg></b>
<p><b>madhyamasya</b> yathā—</p>
<b><lg><l>ūṣmāyamāṇastanamaṇḍalībhirvarāṅganābhiḥ	sphuṭavibhramābhiḥ ।</l>
<l>āliṅgitā rātriṣu śaiśirīṣu tē śēratē yaiḥ praṇatō vr̥ṣāṅkaḥ ॥ 80 ॥</l></lg></b>
<p>10. <b>uttamasya sup‍taṁ</b> yathā—(kusaṁ. 8.84)</p>
<b><lg><l>kēvalaṁ priyatamādayālunā jyōtiṣāmavanātāsu paṅktiṣu ।</l>
<l>tēna	tatparigr̥hītavakṣasā	nētramīlanakutūhalaṁ kr̥tam ॥ 81 ॥</l></lg></b>
<p><b>madhyamasya</b> yathā—(saka. 5.470)</p>
<b><lg><l>āślēṣiṇaḥ pr̥thurataklamapītaśītamāyāminīṁ ghanamudō rajanīryuvānaḥ ।</l>
<l>ūrvōrmuhurvalanabandhanasandhilōlapādāntasaṁvalitatūlapaṭāḥ	svapanti ॥ 82 ॥</l></lg></b>
<p>11. <b>uttamasya prabōdhō</b> yathā—(kusaṁ. 8.85)</p>
<b><lg><l>sa vyabudhyata budhastavōcitaḥ śātakumbhakamalākaraiḥ samam ।</l>
<l>mūrcchanāparigr̥hītakaiśikaiḥ	kinnarairuṣasi	gītamaṅgalaḥ ॥ 83 ॥</l></lg></b>
<p><b>madhyamasya</b> yathā—</p>
<b><lg><l>unnidritō'smi	vigalanmadhuvārahāri—
vyākōśakōkanadagandhisamīraṇēna	।</l>
<l>1(āndōlitāsu	latikāsvamunā	 	tuṣāra—
saṁghāta	ēṣa	viluṭhan	vikiraॅśca	bhāti) ॥ 84 ॥</l></lg></b>
<p>12. <b>uttamasya vrīḍā</b> yathā—(sūmu. 31)</p>
<b><lg><l>kanakakalaśasvacchē	rādhāpayōdharamaṇḍalē
navajaladharacchāyāmātmadyutiṁ	pratibimbitām ।</l>
<l>asitasicayaprāntabhrāntyā		muhurmuhurutkṣipañ
jayati	janitavrīḍāhāsaḥ		priyāhasitō	hariḥ ॥ 85 ॥</l></lg></b>
<!-- NOTES pg=1064!-->
1. uttarārdhamidamatra yōjitamasmābhiḥ।
<pb n="1065"/>
<p><b>madhyamasya</b> yathā—(gāsa. 4.51)</p>
<b><lg><l>jāō sō vi vilakkhō maē vi hasiūṇa gāḍhamuvaūḍhō ।</l>
<l>paḍhamōsariassa	ṇiaṁsaṇassa	gaṁṭhiṁ	vimaggaṁtō ॥ 86 ॥</l></lg></b>
<lg><l>(jātaḥ sō'pi vilakṣō mayā'pi hasitvā gāḍhamupagūḍhaḥ ।</l>
<l>prathamāpasr̥tasya	nivasanasya	granthiṁ	vimārgayamāṇaḥ ॥)</l></lg>
<p>13. <b>uttamasyāvahitthaṁ</b> yathā—(śāku. 2.19)</p>
<b><lg><l>kva vayaṁ? kva parōkṣamanmathō mr̥gaśāvaiḥ samamēdhitō janaḥ ।</l>
<l>parihāsavijalpitaṁ sakhē! paramārthēna na gr̥hyatāṁ vacaḥ ॥ 87 ॥</l></lg></b>
<p><b>madhyamasya</b> yathā—(kāvyāda. 2.264)</p>
<b><lg><l>rājakanyānuraktaṁ	māṁ	rōmōdbhēdēna	rakṣakāḥ ।</l>
<l>avagacchēyurājñātamahō	śītānilaṁ	vanam ॥ 88 ॥</l></lg></b>
<p>14. <b>uttamasya dhr̥tiḥ</b> yathā—(ratnā. 4.20)</p>
<b><lg><l>nītō	vikramabāhurātmasamatāṁ	prāp‍tēyamurvītalē
sāraṁ	sāgarikā	sasāgaramahīprāptyēkahētuḥ	priyā ।</l>
<l>dēvī prītimupāgatā ca bhaginīlābhājjitāḥ kōsalāḥ
kiṁ nāsti tvayi satyamātyavr̥ṣabhē yasmai karōmi spr̥hām ॥ 89 ॥</l></lg></b>
<p><b>madhyamasya</b> yathā—(māmā. 1.39)</p>
<b><lg><l>jagati	jayinastē	tē	bhāvā	navēndukalādayaḥ
prakr̥timadhurāḥ	santyēvānyē	manō	madayanti	yē ।</l>
<l>mama	tu	yadiyaṁ	yātā	lōkē	vilōcanacandrikā
nayanaviṣayaṁ	janmanyēkaṁ	sa	ēva	mahōtsavaḥ ॥ 90 ॥</l></lg></b>
<p>15. <b>uttamasya harṣō</b> yathā—(raghu. 3.11)</p>
<b><lg><l>surēndramātrāśrita/yitagarbhagauravāt prayatnamuktāsanayā gr̥hāgataḥ ।</l>
<l>tayōpacārāñjalikhinnahastayā nananda pāriplavanētrayā nr̥paḥ ॥ 91 ॥</l></lg></b>
<p><b>madhyamasya</b> yathā—(māmā. 6.8)</p>
<b><lg><l>mlānasya	jīvakusumasya	vikāsanāni
santarpaṇāni	sakalēndriyamōhanāni ।</l>
<l>ānandanāni	hr̥dayaikarasāyanāni
diṣṭayā mayā'pyadhi/parigatāni vacō'mr̥tāni ॥ 92 ॥</l></lg></b>
<pb n="1066"/>
<p>16. <b>uttamasya rōmāñcō</b> yathā—(raghu. 7.22)</p>
<b><lg><l>abhūd varaḥ kaṇṭakitaprakōṣṭhaḥ svinnāṅguliḥ saṁvavr̥tē kumārī ।</l>
<l>asmin dvayē tatkṣaṇamātmavr̥ttiḥ samaṁ vibhaktēva manōbhavēna ॥ 93 ॥</l></lg></b>
<p><b>madhyamasya</b> yathā—(māmā. 3.7)</p>
<b><lg><l>prathamapriyāvacanasaṁśravasphuratpulakēna samprati mayā'valambyatē ।</l>
<l>ghanarājinūtanapayassamukṣaṇakṣaṇabaddhakuṭmalakadambaḍambaraḥ	 ॥ 94 ॥</l></lg></b>
<p>17. <b>uttamasya hāsō</b> yathā—(raghu. 19.28)</p>
<b><lg><l>darpaṇēṣu paribhōgavāsi/darśi—nīṁ narmapūrvamanupr̥ṣṭhasaṁśrayaḥ ।</l>
<l>chāyayā smitamanōjñayā vadhūṁ hnīnimīlitamukhīṁ cakāra saḥ ॥ 95 ॥</l></lg></b>
<p><b>madhyamasya</b> yathā—(sumō. 26)</p>
<b><lg><l>sa	ēṣa	bhuvanatrayaprathitasaṁyamaḥ	śaṅkarō
bibharti	vapuṣā'dhunā	virahakātaraḥ	kāminīm ।</l>
<l>anēna	kila	nirjitā	vayamiti priyāyāḥ	karaṁ
karēṇa	paritāḍayan	jayati	jātahāsaḥ	smaraḥ ॥ 96 ॥</l></lg></b>
<p>18. <b>uttamasyōtsāhō</b> yathā—(kusaṁ. 3.9)</p>
<b><lg><l>prasīda viśrāmyatu vīra vajraṁ śarairmadīyaiḥ katamaḥ surāriḥ ।</l>
<l>bibhētu mōghīkr̥tabāhuvīryaḥ strībhyō'pi kōpasphuritādharābhyaḥ ॥ 97 ॥</l></lg></b>
<p><b>madhyamasya</b> yathā—(māmā. 5.26)</p>
<b><lg><l>maraṇasamayē	tyaktāśaṅkaṁ	pralāpanirargala—
prakaṭitanijasnēhaḥ sō'yaṁ sakhā pura ēva tē ।</l>
<l>sutanu visr̥jōtkampaṁ sampratyasāviha pāpmanaḥ
phalamanubhavatyugraṁ	pāpaḥ	pratīpavipākinaḥ ॥ 98 ॥</l></lg></b>
<p>19. <b>uttamasya glāni</b>ryathā—(pr̥. ॰ 1012)</p>
<b><lg><l>prakr̥tyā ramaṇīyō'pi kṣīyamāṇaḥ pratikṣaṇam/kṣapam ।</l>
<l>duḥkhamāvahati	prātaḥ	śaśīvāpāṇḍuracchaviḥ ॥ 99 ॥</l></lg></b>
<p><b>madhyamasya</b> yathā—(māmā. 3.9)</p>
<pb n="1067"/>
<b><lg><l>yadindāvānandaṁ praṇayini janē vā na bhajanē
vyanaktyantastāpaṁ	tadayamativīrō'pi viṣamam ।</l>
<l>priyaṅguś‍yāmāṅgaprakr̥tirapi	cāpāṇḍumadhuraṁ
vapuḥ kṣāmaṁ kṣāmaṁ vahati, ramaṇīyaśca bhavati ॥ 100 ॥</l></lg></b>
<p>20. <b>uttamasya krōdhō</b> yathā—(śāku. 1.21)</p>
<b><lg><l>kaḥ pauravē vasumatīṁ śāsati śāsitari durvinītānām ।</l>
<l>ayamācaratyavinayaṁ	mugdhāsu	tapasvikanyāsu ॥ 101 ॥</l></lg></b>
<p><b>madhyamasya</b> yathā—(śāku. 6.20)</p>
<b><lg><l>akliṣṭabālatarupallavalōbhanīyaṁ pītaṁ mayā sadayamēva ratōtsavēṣu ।</l>
<l>bimbādharaṁ daśasi cēd bhramara! priyāyāstvāṁ kārayāmi kamalōdarabandhanastham ॥ 102 ॥</l></lg></b>
<p>21. <b>uttamasya śōkō</b> yathā—</p>
<b><lg><l>aṅgēṣu candanarasē madha(?)stvadāsīt (sairmadhuratvamāsīt)
tanvyā	mradīyasi	vapuṣyupagūhitē	yat ।</l>
<l>(uddhr̥tya)	kāmakamanīyamakāṇḍa	ēva(/ētat)1
kālēna	jīvitamivōddharatā	hatō'smi ॥ 103 ॥</l></lg></b>
<p><b>madhyamasya</b> yathā—(urāca. 3.31, māmā. 9.12)</p>
<b><lg><l>dalati hr̥dayaṁ gāḍhōdvēgaṁ dvidhā tu na bhidyatē
vahati vikalaḥ kāyō mōhaṁ na muñcati cētanām ।</l>
<l>jvalayati tanūmantardāhaḥ karōti na bhasmasāt
praharati vidhirmarmacchēdī na kr̥ntati jīvitam ॥ 104 ॥</l></lg></b>
<p>22. <b>uttamasyāśru</b> yathā—(saka. 5.212)</p>
<b><lg><l>sītāvēś‍ma yatō nirīkṣya haratē dr̥ṣṭiṁ jhaṭityākulā—
manyōnyārpitacañculagnakabalaiḥ	pārāvatairdūyatē ।</l>
<l>indōrdūrata ēva naś‍yati viśatyantargr̥haṁ duḥkhitaḥ
pracchādyānanamañcalēna	rajanīṣvastatrapaṁ	rōditi ॥ 105 ॥</l></lg></b>
<!-- NOTES pg=1067!-->
1. truṭyāṁ dvitīyatr̥tīyapādaikadēśō lup‍taḥ rā.। jōśērē tu nāstyasya gandhō'pi।
kōṣ‍ṭhakapūrttayastvasmatkr̥tā।
<pb n="1068"/>
<p><b>madhyamasya</b> yathā—(mēgha. 103)</p>
<b><lg><l>tvāmālikhya praṇayakupitāṁ dhāturāgaiḥ śilāyā—
mātmānaṁ tē caraṇapatitaṁ yāvadicchāmi kartum ।</l>
<l>astraistāvanmuhurupacitairdr̥ṣṭirālipyatē	mē
krūrastasminnapi na sahatē saṅgamaṁ nau kr̥tāntaḥ ॥ 106 ॥</l></lg></b>
<p>23. <b>uttamasya svēdō</b> yathā—(kusaṁ. 7.77)</p>
<b><lg><l>rōmōdgamaḥ prādurabhūdumāyāḥ svinnāṅguliḥ puṅgavakēturāsīt ।</l>
<l>tasmin dvayē tatkṣaṇamātmavr̥ttiḥ samaṁ vibhaktēva manōbhavēna ॥ 107 ॥</l></lg></b>
<p><b>madhyamasya</b> yathā—(śāku. 6.15)</p>
<b><lg><l>svinnāṅgulivinivēśō rēkhōpāntēṣu dr̥ś‍yatē malinaḥ ।</l>
<l>aśru ca kapōlapatitaṁ lakṣyamidaṁ varṇikōcch‌vāsāt ॥ 108 ॥</l></lg></b>
<p>24. <b>uttamasya śramō</b> yathā—(raghu. 7.66)</p>
<b><lg><l>sa cāpakōṭīnihitaikabāhuḥ śirastraniṣkarṣaṇabhinnamauliḥ ।</l>
<l>lalāṭabaddhaśramavāripūrṇāṁ bhītāṁ priyāmētya vacō babhāṣē ॥ 109 ॥</l></lg></b>
<p><b>madhyamasya</b> yathā—(raghu. 9.68)</p>
<b><lg><l>tasya karkaśavihārasambhavaṁma svēdamānanavilagnajālakam ।</l>
<l>ācacāma satuṣāraśītalō bhinnapallavapuṭō vanānilaḥ ॥ 110 ॥</l></lg></b>
<p>25. <b>uttamasya mūrcchā</b> yathā—(urāca. 3.9)1</p>
<b><lg><l>antarlīnasya duḥkhāgnēradyōddāmaṁ jvaliṣyataḥ ।</l>
<l>utpīḍa iva dhūmasya mōhaḥ prāgāvr̥ṇōti mām ॥ 111 ॥</l></lg></b>
<p><b>madhyamasya</b> yathā—(māmā. 9.21)</p>
<b><lg><l>bandhutā nayanakaumudīmahō mālatīnayanamugdhacandramāḥ ।</l>
<l>sō'yamadya makarandanandanō jīvalōkatilakaḥ pralīyatē ॥ 112 ॥</l></lg></b>
<!-- NOTES pg=1068!-->
1. atra rāghavaḥ—'ākarō mr̥gyaḥ; pūrṇaḥ ślōkō na jñāyatē' —iti।
jōśēraḥ punarna hyēva spr̥śati padyamidam, tata ēva ca sainī।
rāghavō'pi mōhasya sthānē 'lōha'—padaṁ paṭhati HOS.।
<pb n="1069"/>
<p>26. <b>uttamasya garvō</b> yathā—(kusaṁ. 3.10)</p>
<b><lg><l>tava prasādāt kusumāyudhō'pi sahāyamēkaṁ madhumēva labdhvā ।</l>
<l>kuryāṁ harasyāpi pinākapāṇērdhairyacyutiṁ, kē mama dhanvinō'nyē? ॥ 113 ॥</l></lg></b>
<p><b>madhyamasya</b> yathā—(māmā. 5.32)</p>
<b><lg><l>dhairyaṁ nidhēhi hr̥dayē, hata ēṣa pāpaḥ, kiṁ vā kadācidapi kēnacidanvabhāvi ।</l>
<l>sāraṅgasaṅgaravidhāvibhakumbhakūṭakuṭṭākapāṇikuliśasya	harēḥ	pramādaḥ ॥ 114 ॥</l></lg></b>
<p>27. <b>uttamasya madō</b> yathā—(māgha. 2.16)</p>
<b><lg><l>āghūrṇaman madirāsvādamadapāṭalitadyutī ।</l>
<l>rēvatīdaśanōcchiṣṭaparipūtapuṭē	dr̥śau ॥ 115 ॥</l></lg></b>
<p><b>madhyamasya</b> yathā—(raghu. 19.46)</p>
<b><lg><l>yat sa bhagnasahakāramāsavaṁ raktapāṭalasamāgamaṁ papau ।</l>
<l>tēna tasya madhunirgamāt kr̥śaścittayōnirabhavat punarnavaḥ ॥ 116 ॥</l></lg></b>
<p>28. <b>uttamasyāmarṣō</b> yathā—(bārā. 9.45)</p>
<b><lg><l>yanmūlatō daśaśirāṁsi bhavanti yacca cchēdēṣu tāni śataśō'tha sahasstraśaśca ।</l>
<l>tat sādhu rākṣasapatē! kathamanyathā'yamutsr̥jyatāṁ janakajāharaṇāparuddhaḥ ॥ 117 ॥</l></lg></b>
<p><b>madhyamasya</b> yathā—(māmā. 5.34)</p>
<b><lg><l>kaṭhōrāsthigranthivyatikaragaṇātkāramukharaḥ
kharasnāyucchēdakṣaṇavihitavēgavyuparamaḥ	।</l>
<l>nirātaṅkaḥ paṅkēṣviva piśitakhaṇḍēṣu vilāsa—
nnasirgātraṁ gātraṁ sapadi lavaśastē vikiratu ॥ 118 ॥</l></lg></b>
<p>29. <b>uttamasyāsūyā</b> yathā— (raghu. 4.61)</p>
<b><lg><l>yavanīmukhapadmānāṁ sēhē madhumadaṁ na saḥ ।</l>
<l>bālātapamivābjānāmakālajaladōdayaḥ ॥ 119 ॥</l></lg></b>
<p><b>madhyamasya</b> yathā—(raghu. 7.2)</p>
<b><lg><l>sēnānivēśān pr̥thivīkṣitō'pi jagmurvibhātagrahamandabhāsaḥ ।</l>
<l>bhōjyāṁ prati vyarthamanōrathatvād rūpēṣu vēṣēṣu ca sābhyasūyāḥ ॥ 120 ॥</l></lg></b>
<pb n="1070"/>
<p>30. <b>uttamasyērṣyā</b> yathā—(amaru. 81)</p>
<b><lg><l>kapōlē	patrālī	karatalanirōdhēna		mr̥ditā
nipītō	niḥśvāsairayamamr̥tahr̥dyō'dhararasaḥ ।</l>
<l>muhuḥ kaṇṭhē lagnastirayati ca bāṣpaḥ stanataṭaṁ
priyō manyurjātastava niranurōdhē! na tu vayam ॥ 121 ॥</l></lg></b>
<p><b>madhyamasya</b> yathā—(vēsaṁ. 2.11)</p>
<b><lg><l>tad bhīrutvaṁ tava mama puraḥ sāhasānīdr̥śāni
ślāghā sā'smadavapuṣi vinayavyutkramē'pyēṣa rāgaḥ।</l>
<l>taccaudāryaṁ mayi jaḍamatau cāpalē kō'pi panthāḥ
khyātē tasmin vitamasi kulē janma kaulīnamētat ॥ 122 ॥</l></lg></b>
<p>31. <b>uttamasyōgratā</b> yathā—(vikramō. 5.1)</p>
<b><lg><l>ātmanō	vadhamāhartā	kvāsau	vihagataskaraḥ ।</l>
<l>yēna	tat	prathamaṁ	stēyaṁ	gōp‍turēva	gr̥hē	kr̥tam ॥ 123 ॥</l></lg></b>
<p><b>madhyamasya</b> yathā—(māmā. 5.32)</p>
<b><lg><l>praṇayasakhīsalīlaparihāsarasādhigatau—
rlalitaśirīṣapuṣpahananairapi	tāmyati	yat ।</l>
<l>vapuṣi vadhāya tatra tava śastramupakṣipataḥ
patatu	śirasyakāṇḍayamadaṇḍa	ivaiṣa	bhujaḥ ॥ 124 ॥</l></lg></b>
<p>32. <b>uttamasyānādarō</b> yathā—(urāca. 1.46)</p>
<b><lg><l>apūrvakarmacaṇḍalamayi mugdhē! vimuñca mām ।</l>
<l>śritā'si candanabhrāntyā durvipākaṁ viṣadrumam ॥ 125 ॥</l></lg></b>
<p><b>madhyamasya</b> yathā—(māmā. 9.35)</p>
<b><lg><l>dhiguccha‍vasitavaiśasaṁ	mama	yaditthamēkākinō
dhigēva	ramaṇīyavastvanubhavād	vr̥thābhāvinaḥ ।</l>
<l>tvayā saha na yastayā ca divasaḥ sa vidhvaṁsatāṁ
pramōdamr̥gatr̥ṣṇikāṁ	dhigaparatra	kā	mānuṣē ॥ 126 ॥</l></lg></b>
<pb n="1071"/>
<p>33. <b>1uttamasya vismayō</b> yathā—</p>
<b><lg><l>(ahō	śaratsinīvālī	tiraskārasukhaṁ)	mukham ।</l>
<l>ahō/mahō	(mandataraṁ) madhyamasyāḥ sāraṅgacakṣuṣā/(ṣaḥ) ॥ 127 ॥</l></lg></b>
<p><b>madhyamasya</b> yathā—(sūmu. 16)</p>
<b><lg><l>kamalamanambhasi kamalē kuvalayamētāni kanakalatikāyām ।</l>
<l>sā	ca	sukumārasubhagētyutpātaparamparā	kēyam? ॥ 128 ॥</l></lg></b>
<p>34.<b>uttamasya capalatā</b> yathā—(pr̥. 876)</p>
<b><lg><l>kaṇṭhē	hāralatāyōgyē	yēna	pāśastavārpitaḥ ।</l>
<l>gr̥hītaḥ sāparādhō'yaṁ mucyatē sa kathaṁ karaḥ? ॥ 129 ॥</l></lg></b>
<p>35. <b>uttamasya/madhyamasya?</b> yathā—(ratnā. 3.17)</p>
<b><lg><l>alamalamamunā	tē	sāhasēnātimātraṁ
caritamayi!	vimuñca	tvaṁ	latāpāśamēnam ।</l>
<l>calitamiva	nirōddhuṁ	jīvitē	jīvitēśē
kṣaṇamiha	mama	kaṇṭhē	bāhupāśaṁ	nidhēhi ॥ 130 ॥</l></lg></b>
<p>36. <b>uttamasya ālasyaṁ</b> yathā—</p>
<b><lg><l>jujjai savvaṁ siriputtisēṇa! jaha bhaṇiaṁ taha vi kaṁtaṁ ।</l>
<l>ēsā	ramaṇīā	ṇaaṇacaṁcarī	taṁ	ca	bōllēi ॥ 131 ॥</l></lg></b>
<lg><l>{yujyatē sarvaṁ śrīputti/buddhisēna! yathā bhaṇitaṁ tathā'pi kāntam ।</l>
<l>ēṣā	ramaṇīyā	nayanacañcarī	tadēva	kathayati ॥}</l></lg>
<p><b>madhyamasya</b> yathā—(gāsa. 3. 61)</p>
<b><lg><l>ghariṇighaṇatthaṇapēllaṇasuhēllipaḍiassa	hōṁtapahiassa ।</l>
<l>avasauṇaṁgāraavāraviṭhṭhidiahā	suhāvēṁti ॥ 132 ॥</l></lg></b>
<lg><l>{gr̥hiṇīghanastanaprēraṇasukhakēlipatitasya	bhaviṣyatpathikasya ।</l>
<l>apaśakunāṅgārakavāraviṣṭidivasāḥ	sukhāpayanti ॥}</l></lg>
<p>37. <b>uttamasya bhayaṁ</b> yathā—(māmā. 5.20)</p>
<!-- NOTES pg=1071!-->
1. aṁśamimaṁ jōśērō nāspr̥śat। kōṣṭhakāṁśapūrttistvasmatkr̥tā। tatsarvaṁ khaṇḍitamiti rā.
<pb n="1072"/>
<b><lg><l>nādastāvad	vikalakurarīkūjitasnigdhatāra—
ścittākarṣī	paricita	iva	śrōtrasaṁvādamēti ।</l>
<l>antarbhinnaṁ	bhramati	hr̥dayaṁ	vihvalatyaṅgamaṅgaṁ
dēhastambhaḥ skhalayati gatiṁ, kaḥ prakāraḥ? kimētat? ॥ 133 ॥</l></lg></b>
<p><b>madhyamasya</b> yathā—(raghu. 19.23)</p>
<b><lg><l>klr̥p‍tatuṣpaśayanān	latāgr̥hānētya	dūtigr̥ha/kr̥tamārgadarśanaḥ ।</l>
<l>anvabhūt parijanāṅganārataṁ sōparōdha/sō'varōdhabhayajātavēpathuḥ ॥ 134 ॥</l></lg></b>
<p>38. <b>uttamasya trāsō</b> yathā—(pr̥. 1043)</p>
<b><lg><l>ajja vi harī camakkai jaṁ kaha kaha vi ṇa maṁdarēṇa daliāiṁ ।</l>
<l>caṁdakalākaṁdala	kōmalāi	lacchīē	aṁgāi ॥ 135 ॥</l></lg></b>
<lg><l>(adyāpi hariścamatkr̥tō yat kathamapi na mandarēṇa dalitāni ।</l>
<l>candrakalākandalakōmalāni		lakṣmyā	aṅgāni ॥)</l></lg>
<p><b>madhyamasya</b> yathā—(śāku. 3.8)</p>
<b><lg><l>pr̥ṣṭā	janēna	samaduḥkhasukhēna	bālā
naiṣā	na	vakṣyati	manōgatamādhihētum ।</l>
<l>dr̥ṣṭō vivr̥tya śataśō'pyanayā satr̥ṣṇa—
matrāntarē	śravaṇakātaratāṁ	gatō'smi ॥ 136 ॥</l></lg></b>
<p>39. <b>uttamasya kampō</b> yathā—(urāca. 3.41)</p>
<b><lg><l>karapallavaḥ sa tasyāḥ sahasaiva jaḍātmanaḥ paribhraṣṭaḥ ।</l>
<l>utkampataḥ prakampī karānmama svidyataḥ svidyan ॥ 137 ॥</l></lg></b>
<p><b>madhyamasya</b> yathā—(sūmu. 14)</p>
<b><lg><l>mā	garvamud‌vaha	kapōlatalē	cakāsti
kāntasvahastalikhitā	mama	mañjarīti ।</l>
<l>anyā'pi kiṁ sakhi! na bhājanamīdr̥śānāṁ
vairī	na	cēd	bhavati	vēpathurantarāyaḥ ॥ 138 ॥</l></lg></b>
<p>40. <b>uttamasya stambhō</b> yathā—(māmā. 1.38)</p>
<b><lg><l>vāraṁ vāraṁ tirayati dr̥śāvuda‍vamada‍bāṣpapūra—
statsaṅkalpōpahitajaḍima	stambhamabhyēti	 gātram ।</l></lg></b>
<pb n="1073"/>
<b><lg><l>sadyaḥ	svidyannayamaviratōtkampalōlāṅgulīkaḥ
pāṇirlēkhāvidhiṣu nitarāṁ vartatē, kiṁ karōmi? ॥ 139 ॥</l></lg></b>
<p><b>madhyamasya</b> yathā—(māmā. 5.20)</p>
<b><lg><l>nādastāvad	 vikalakurarīkūjitasnigdhatāra—
ś‍cittākarṣī	paricita	iva	śrōtrasaṁvādamēti ।</l>
<l>antārbhinnaṁ	bhramati	hr̥dayaṁ	vihvalatyaṅgamaṅgaṁ
gātrastambhaḥ skhalayati gatiṁ, kaḥ prakāraḥ? kimētat? ॥ 140 ॥</l></lg></b>
<p>41. uttamasya vyādhiryathā—(māmā. 1.23)</p>
<b><lg><l>santāpasantatimahāvyasanāya		tasyāmāsaktamētadanapēkṣitahētu	 cētaḥ ।</l>
<l>prāyaḥ śubhaṁ ca vidadhātyaśubhaṁ ca jantōḥ sarvaṅkaṣā bhagavatī bhavitavyataiva ॥ 141 ॥</l></lg></b>
<p><b>madhyamasya</b> yathā—(raghu. 8.93)</p>
<p><b>tasya prasahya hr̥dayaṁ kila śōkaśaṅkuḥ' ityādi ॥ 142 ॥</b></p>
<p>42. <b>uttamasyōnmādō</b> yathā—(vikramō. 4.17)</p>
<b><lg><l>haṁsa! prayaccha mē kāntāṁ gatistasyāstvayā hr̥tā ।</l>
<l>sambhāvitaikadēśēna	dēyaṁ	yadabhiyujyatē ॥ 143 ॥</l></lg></b>
<p><b>madhyamasya</b> yathā—(māmā. 9.29)</p>
<b><lg><l>bhavadbhiḥ	sarvāṅgaprakr̥tiramaṇīyā	kulavadhū—
rihasthairdr̥ṣṭā vā viditamiha vā'syā yadabhavat ।</l>
<l>vayō'vasthāṁ tasyāḥ śrr̥ṇuta sr̥hr̥dō yatra madanaḥ
pragalbhavyāpāraścarati hr̥di, mugdhaśca vapuṣi ॥ 144 ॥</l></lg></b>
<p>43. <b>uttamasya viṣādō</b> yathā—(māmā. 4.7)</p>
<b><lg><l>suhvadiva prakaṭayya sukhapradāṁ prathamamēkarasāmanukūlatām ।</l>
<l>punarakāṇḍavivartanadāruṇaḥ pariśinaṣṭi vidhirmanasō rujam ॥ 145 ॥</l></lg></b>
<p>madhyamasya yathā—(māmā. 8.12)</p>
<b><lg><l>mama	hi	kuvalayākṣīṁ	pratyaniṣṭaikabuddhē—
raviratamanubaddhōtkampa	ēvāntarātmā ।</l>
<l>sphurati	ca	khalu	cakṣurvāmamētacca		kaṣṭaṁ
vacanamiha	bhavatyōḥ	sarvathā	hā	hatō'smi ॥ 146 ॥</l></lg></b>
<pb n="1074"/>
<p>44. <b>uttamasya vaivarṇyaṁ</b> yathā—(urāca. 3.22)</p>
<b><lg><l>navakuvalayasnigdhairaṅgairdadannayanōtsavaṁ
satatamapi tē svēcchādr̥ś‍yō navō nava ēva yaḥ ।</l>
<l>vikalakaraṇaḥ pāṇḍuḥ sō'yaṁ śucā paridurbalaḥ
kathamapi sa ityunnētavyastathā'pi dr̥śō priyaḥ ॥ 147 ॥</l></lg></b>
<p><b>madhyamasya</b> yathā—(māmā. 5.5)</p>
<b><lg><l>kuvalayadalaś‍yāmō'pyaṅgaṁ	dadhat	paridhūsaraṁ
lalitavikaṭanyāsalaḥ	śrīmān	mr̥gāṅkanibhānanaḥ ।</l>
<l>harati	vinayaṁ	vāmō	yasya	prakāśitasāhasaḥ
pravigaladasr̥kpaṅkaḥ	pāṇirlalannarajāṅgalaḥ ॥ 148 ॥</l></lg></b>
<p>45. <b>uttamasya dainyaṁ</b> yathā—(mēgha. 6)</p>
<p><b>'jātaṁ vaṁśē bhuvanaviditē puṣkalāvartakānām' ityādi ॥ 149 ॥</b></p>
<p><b>madhyamasya</b> yathā—(māmā. 9.45)</p>
<b><lg><l>prayāntīva prāṇāḥ sutanu! hr̥dayaṁ dhvaṁsata iva
javalantīvāṅgāni, prasarati samantādiva tamaḥ ।</l>
<l>tvarāprastāvō'yaṁ na khalu parihāsasya viṣaya—
stadakṣṇōrānandaṁ vitara, mayi mā bhūrakaruṇaḥ ॥ 150 ॥</l></lg></b>
<p>46. <b>uttamasya svarabhēdō</b> yathā—(raghu. 8.43)</p>
<p><b>'vilalāpa sa bāṣpagadgadam' ityādi ॥ 151 ॥</b></p>
<p><b>madhyamasya</b> yathā—(ratnā. 3.17)</p>
<p><b>'alamalamamunā tē sāhasēnātimātram' ityādi ॥ 152 ॥</b></p>
<p>47. <b>uttamasya mōhō</b> yathā—(urāca. 1.35)</p>
<p><b>'viniścētuṁ śakyō na sukhamiti vā duḥkhamiti vā' ityādi ॥ 153 ॥</b></p>
<p><b>madhyamasya</b> yathā—(māmā. 1.44)</p>
<b><lg><l>prasarati parimāthī kō'pyayaṁ dēhabhāja—
stirayati karaṇānāṁ grāhakatvaṁ pramōhaḥ ।</l>
<l>raṇaraṇakavivr̥ddhiṁ	vibhramāvartamānaṁ
jvalati hr̥dayamantastanmayatvaṁ ca dhattē ॥ 154 ॥</l></lg></b>
<pb n="1075"/>
<p>48. <b>uttamasya jāḍyaṁ</b> yathā—(pr̥.॰ 877)</p>
<b><lg><l>snātā tiṣṭhati kuntalēśvarasutā, vārō'ṅgarājasvasu—
rdyūtē rātririyaṁ jitā kamalayā, dēvī prasādyā'dya ca ।</l>
<l>ityantaḥpurasundarīḥ prati mayā vijñāya vijñāpitē
dēvēnāpratipattimūḍhamanasā	dvitrāḥ	sthitā	nāḍikāḥ ॥ 155 ॥</l></lg></b>
<p><b>madhyamasya</b> yathā—(māmā. 1.33)</p>
<b><lg><l>paricchēdātītaḥ	sakalavacanānāmaviṣayaḥ
punarjanmanyasminnanubhavapathaṁ	yō	na	gatavān ।</l>
<l>vivēkapradhvaṁsādupacitamahāmōhagahanō
vikāraḥ kō'pyantarjaḍayati ca tāpaṁ ca kurutē ॥ 156 ॥</l></lg></b>
<b><lg><l>sa	ēṣa	kāmaśrr̥ṅgārastadētat	kāvyadaivatam ।</l>
<l>tadētad, viśvasarvasvaṁ tadētajjanmanaḥ phalam ॥ 157 ॥</l></lg></b>
<b><lg><l>lalitō nāyakaḥ, sarvā yōṣid, vr̥ttistu kaiśikī ।</l>
<l>pravr̥ttirdākṣiṇātyēha	vaidarbhī	kāvyapaddhatiḥ ॥ 158 ॥</l></lg></b>
<b><lg><l>janmāntarānubhavavāsanayā	sukhārthamicchāpravr̥ttiviṣayēndriyasamprayōgaiḥ ।</l>
<l>sampratyayānubhavanūtanavāsanābhimānā1/rātmābhilāṣasukhavismaraṇāni kāmaḥ ॥ 159 ॥</l></lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
kāmaśrr̥ṅgāraprakāśō nāma</b></p>
<p><b>॥ viṁśaḥ prakāśaḥ samāp‍taḥ ॥ 20 ॥</b></p>
<lg><l>kāmaśrr̥ṅgāramātrasya śrr̥ṅgavatvād yathārthatā ।</l>
<l>dharmārthamōkṣaśrr̥ṅgārastvaśrr̥ṅgā hi viṣāṇinaḥ ॥</l>
<l>sanātanakavērēṣā lōkadraṣṭuḥ sthirā matiḥ ।</l>
<l>kāmaśrr̥ṅgāramātrē hi bhōjarājamatiḥ śukī ॥</l></lg>
<!-- NOTES pg=1075!-->
1. i. sampratyayānubhavanūtanayā sanābhirātmābhilāṣasukhavi॰ jōśēraḥ ।
ii. sampratyayānubhavanūtanayā(?)sanābhirātmābhilāṣasukhavi॰ rāghavaḥ HOS. ।
iii. mūlaṁ tvasmābhirupakalpitam ।
<pb n="1076"/>
<p>atha</p>
<p><b>śrr̥ṅgāraprakāśē ēkaviṁśaḥ prakāśaḥ</b></p>
<p>mōkṣaśrr̥ṅgāraprakāśaḥ</p>
<p><b>(mōkṣaḥ)</b></p>
<p><b>tattvajñānānniḥśrēyasādhigamō mōkṣaḥ ।</b></p>
<p>duḥkhajanmapravr̥ttidōṣamithyājñānānāmuttarōttarāpāyē	tadanantarābhāvāt।	tathāhi
tattvajñānānmithyājñānāpāyē dōṣā apayānti। dōṣāpāyē pravr̥ttirapaiti। pravr̥ttyapāyē
duḥkhamapaiti। sēyamātyantikī dukhaprahāṇiḥ। tattvajñānānniścitaśrēyasaḥ tadupāyāt tu
tadadhigamō <b>mōkṣa</b> iti।</p>
<p>duḥkhaṁ tu ṣaḍindriyāṇi viṣayā buddhayaścaḥ duḥkhahētutvāt। śarīraṁ duḥkhāyatanatvāt।
duḥkhaṁ	tu	svarūpā'svarūpamiti।	bhāvayataḥ	kvacidapi	manassaṅgaḥ	syāt।
anāsaṅgāccāyamapūrvaṁ nārjayati। pūrvārjitaṁ ca icchābhōgaiḥ kṣapayati। sarvakarmōda‍bhūtāni
phalāni	ca	jagad‍gurau	mahēśvarē	saṁnyasyati	pratyavāyaparihārārthaṁ	ca
nityanaimittikānuṣṭhānamādriyatē। uktaṁ ca,</p>
<b><lg><l>nityanaimittikairēva	kurvāṇō	duritakṣayam ।</l>
<l>jñānaṁ ca nirmalīkurvannabhyāsēna vipācayēt ॥ 1 ॥</l></lg></b>
<b><lg><l>abhyāsāt pakvavijñāvaḥ kaivalyaṁ labhatē naraḥ ।</l>
<l>ānandaṁ brahmaṇō rūpaṁ kaivalyē tat prakāśatē ॥ 2 ॥</l></lg></b>
<p>yōgaśca dharmamarjayan samādhinā sarvakarmāṇi dahati। uktaṁ ca, '<b>yōgī khalu buddhau
prādurbhūtāyām adhikaraṇadharmaṁ vinirmāya sōndriyāṇi śarīrāṇi yugapad bhōgān bhuṅktē</b>'
iti।</p>
<p>'<b>tattvajñānānniḥśrēyasādhigamaḥ</b>' (nyā. sū. 1.1) iti yaduktaṁ tad vyākhyāyatē। tatra
yathāvasthitapadārthādhigatistattvajñānam।	tasmin	sati	yathāvasthitapadārthānadhigatiḥ,
ayathāvasthitapadārthādhigatirvā mithyājñānaṁ na syāt; jñānasya jñānāntaravirōdhitvāt।
mithyājñānavināśē rāgadvēṣādayō dōṣā na bhavanti। idaṁ sukhasādhakam idaṁ duḥkhasādhakam,
ētanmadīyam adaḥ parakīyam, iti hi mithyājñānaṁ rāgadvēṣahētuḥ। yathā tu nivr̥ttau
<pb n="1077"/>
duḥkharūpatayā jagatsvarūpamavagacchataḥ svaśarīrādāvapi sarvaṁ duḥkhamiti tattvajñānaṁ syāt,
tadā audāsīnyād rāgadvēṣādayaḥ svayamēva pralīyantē। uktaṁ ca,</p>
<b><lg><l>bhayaṁ bhāvayataḥ samyagjñānād dōṣasamākulam ।</l>
<l>avaś‍yaṁ rāgiṇō'pyāśu virāga upajāyatē ॥ 3 ॥</l></lg></b>
<b><lg><l>virāgāt kṣīyatē'vidyā vidyā cāntaḥ prabudhyatē ।</l>
<l>tataḥ prakāśatē jñānaṁ tatō nirvāṇamr̥cchati ॥ 4 ॥</l></lg></b>
<p>dōṣābhāvē tu dharmapravr̥ttiradharmapravr̥ttirvā na syāt। sarvō'pi sukhārthamēva pravartatē।
duḥkhārthaṁ tu na pravartata iti। yadā tu 'sarvaṁ duḥkhaṁ vivēkinaḥ' (yōgasū. 2.15) iti
jñānāt sukhamēva nāstīti jānīyāt, tadā kimarthaṁ pravartsyati? kimarthaṁ vā na
pravartsyatīti, pravr̥ttyabhāvē'pi janmāpi na syāt। dharmādharmōpabhōgārthaṁ hi prāṇināṁ janma।
dharmādharmau tu pravr̥ttimantarēṇa na staḥ। dharmādharmānupravr̥ttiḥ pr̥thakpr̥thag daśadhā। sā tu abhihitā
purastāt pravr̥ttirūpadharmaprastāva1 iti nēhōcyatē ।</p>
<p>janmābhāvē tu duḥkhamapi na bhavati। yataḥ 'ṣaḍindriyāṇi' ityādyēkaviṁśatiprabhēdaṁ
duḥkhaṁ, tacca janmābhāvē śarīrādivirahāt nirāśrayaṁ nirupalambhaṁ nirhētukaṁ kasya syāditi,
yēyamapunarbhāvādātyantikī duḥkhaprahāṇirniḥśrēyasaṁ tadadhigamaśca jñānānmōkṣa iti। tacca tat
jñānaṁ niḥśrēyasaṁ ca yathāvidyamadhigantavyam ।</p>
<p><b>mōkṣavidyāvidāṁ hi tattvajñānē niḥśrēyasē ca vipratipattiḥ</b>। tatra—</p>
<p><b>tattvajñānē</b> ēkaṁ, dvē, trīṇi, catvāri, pañca, ṣaṭ, ṣōḍaśa ca tattvānīti। tatra—</p>
<p><b>ēkaṁ</b> yathā— '<b>ēkamakṣaramupāsīta</b>' iti (chāndōgyē), '<b>ātmaivēdaṁ sarvam</b>'
(br̥hadāraṇyakē), '<b>sarvaṁ khalvidaṁ brahma</b>' iti (śāṇḍilyavidyā),'<b>na tu dvayamasti</b>' iti,
'<b>vēdō'khilō dharmamūlam</b>' iti (manusmr̥. 2.6) ।</p>
<p><b>dvē</b> yathā— dvē vāva brahmaṇō rūpē vidyā cāvidyā ca, sambhūtirvināśaśca,
(lōlībhāvaḥ?)2 pakvāvabōdhaśca, sāmānyaṁ viśēṣaśca, prakr̥tiḥ puruṣaśca iti ।</p>
<p><b>trīṇi</b>	yathā—	vyaktirākr̥tirjātiriti, vyaktamavyaktaṁ vyaktāvyaktamiti,
hēyamupādēyamupēkṣaṇīyamiti, tattvamātmā śarīramiti, jñānaṁ kriyā daivatamiti, śivaḥ śaktiḥ
puruṣa iti ।</p>
<!-- NOTES pg=1077!-->
1. purastāt— aṣṭādaśē prakāśē dharmaśrr̥ṅgāraprastāvē। pr̥॰ 994 ।	2. asmatkr̥tā pūrtiriyam।
<pb n="1078"/>
<p><b>catvāri</b> yathā— pramāṇaṁ, pramēyaṁ, pramātā, pramitiriti। jātirguṇaḥ, kriyā, dravyaṁ
(mābhā. 1.1.3) cēti। vaikharī, madhyamā, paś‍yantī, sūkṣmēti। bahiḥprajñā, antaḥprajñā,
suṣup‍taṁ, turīyamiti। piṇḍaḥ, padaṁ, rūpaṁ, rūpātītamiti। tattvaṁ, bhāvō, bhūtaṁ,
saṁvananamiti। dīkṣā, jñānaṁ, kriyā, caryēti। yōgaḥ, sādhanaṁ, vibhūtiḥ, kaivalyamiti।
pr̥thivyāpastējō vāyuriti ।</p>
<p><b>pañca</b> yathā— pr̥thivyāpastējō vāyurākāśamiti। prakr̥tiḥ, puruṣō, mātrā, śaktiḥ,
śiva iti। pañcabrahmārthaparijñānamiti। jāgrat, svapnaṁ, suṣup‍taṁ, turyaṁ, turyātītamiti। rūpaṁ,
vēdanā, saṁjñā, saṁskārō, vijñānamiti ।</p>
<p><b>ṣaḍ</b> yathā— brahma khānilatējāṁsi jalaṁ bhūriti। dravyaṁ, guṇāḥ karma, sāmānyaṁ
viśēṣāḥ, samavāya iti। tattvāni, padāni, bhuvanāni, varṇā, mantrāḥ, kālā iti। guṇā,
gahanaṁ, granthiḥ, mūlaṁ, śaktiḥ, śiva iti। mūlajālamadhimōktr̥cētanā jñānamētadadhināyakāḥ
(dra. pr̥. 403)1, 'śaktayaḥ śaktināyakāḥ' iti। pāśāḥ paśavō vidyā vidyēśvarāḥ śaktiḥ
śiva iti। jīvāḥ pudgalāḥ kāla ākāśō dharmō'dharma iti ।</p>
<p><b>ṣōḍaśa</b> yathā— pramāṇāni, pramēyaḥ, saṁśayaḥ, prayōjanaṁ, dr̥ṣṭāntaḥ, siddhāntaḥ,
avayavāḥ, (tarkaḥ) nirṇayaḥ, vādaḥ, jalpō, vitaṇḍā, hētvābhāsāḥ, chalaṁ jātayaḥ,
nigrahasthānānānīti ॥</p>
<p>atha <b>niḥśrēyasē</b>—</p>
<p>1. '<b>cida‍ghanamānandaṁ brahma</b>' iti,</p>
<p>2. '<b>tadā dr̥ṣṭr̥svarūpē'vasthānam</b>' iti,</p>
<p>3. '<b>sarvakarmabhirasaṁsparśādaudāsīnyam</b>' iti,</p>
<p>4. '<b>guṇapuruṣāntaravivēkadarśanāt prakr̥tēranupasarpaṇam</b>' iti,</p>
<p>5.'<b>buddhyādīnāmātyantikaḥ santānōcchēdaḥ</b>' iti,</p>
<p>6. '<b>tattvajñānādātyantikī duḥkhaprahāṇiḥ</b>' iti,</p>
<p>7.'<b>nivartakadharmō</b>'X X X lpa X X X <b>kaivalyāvāp‍ti</b>' iti,</p>
<!-- NOTES pg=1078!-->
1. mūlajālamadhibhōk‍tr̥cētanā śaktyastvadabhibhōk‍tr̥saṁhatiḥ ।
jñānamētadadhināyakavrajastvatsmr̥tau	yugapadēva bhāsatē ॥
<pb n="1079"/>
<p>8. <b>'malapariṇatēstīvraśaktinirmitaśarīrādivirahaḥ'</b> iti,</p>
<p>9. <b>'dīkṣitasya nādhō nirīkṣaṇam'</b> iti,</p>
<p>10. <b>'sā'kramēṇa niḥśrēṇikramēṇa vā śivapadāvāp‍tau śivasamānatā'</b> iti,</p>
<p>11. <b>'kriyāyōgānmahēśvaraguṇasaśraṅkrāntiḥ'</b> iti,</p>
<p>12. <b>'avidyōcchēdād vidyāprakāśaḥ'</b> iti,</p>
<p>13. <b>'samalacittavināśairnirmalacittōtpādaḥ'</b> iti,</p>
<p>14. <b>'samyaksandarśanajñānacāritraiḥ kr̥tsnakarmapramōkṣaḥ'</b> iti,</p>
<p>15. <b>'jalabud‌budavajjīvāḥ madaśaktivad vijñānam'</b> iti,</p>
<p>16. <b>'jñānamiti jñānāt prētyāpunarbhā(rbha)vaḥ'</b> iti।</p>
<p>(<b>mōkṣaśrr̥ṅgāraḥ</b>)</p>
<p>tadētadubhayamapyupāyanamantarēṇa na prāpyata ityupāyapradarśakaṁ śāstraṁ, śāstrasya
puruṣaśrēyō'bhidhāyakatvāt।	puruṣasya	ca	śāstrōktairupāyaistattvajñānādibhirniḥśrēya—
samīhamānasya gārhasthyē'pi tadadhigatatābhimānō <b>mōkṣaśrr̥ṅgāraḥ</b>। tathāpi — asti mē
mōkṣādhigamē yōgyatā, adhītāni mayā mōkṣaśāstrāṇi, nirantarā nivartakadharmōtpattihētavaḥ
kriyākalāpāḥ, na pī/vīyatē1 nityanaimittikāni, prasīdanti cittavr̥ttayaḥ, prāp‍tō
nirālambanaḥ sālambanō vā yōgaḥ, svādhīnāni yōgasādhanāni, sthirō hi bījaḥ nirbījaḥ
sabījō vā samādhilābhaḥ, nivartantē yōgavighnāḥ, prakāśatē pratyagjyōtiḥ, unmīlayanti
tattvasaṁvittayaḥ pratyāsīdanti jyōtiṣmatyādayō yōgāvasthāḥ, prādurbhavanti ca samastā
yōgarddhayaḥ'— ityādiyōgyacētasō'bhimānaḥ, sa <b>mōkṣaśrr̥ṅgāraḥ</b> ityucyatē। tannivr̥ttau ca
asyāhaṅkāravirahānmōkṣa ēvēti, yāvadahaṅkāravāṁstāvadayaṁ mōkṣaśrr̥ṅgārī, virahitāhaṅkārastu
mukta ēvēti। yathā—</p>
<b><lg><l>tvāmātmānaṁ	varada!	paramānandabōdhasvarūpaṁ
yē budhyantē vigalitajagadbhēdamāyāprapañcam/ñcāḥ ।</l>
<l>rāgatyāgastimitamanasō	dēva!	jīvanta	ēva
truṭyanmāyāvikaṭanibiḍagranthayastē	vimuktāḥ ॥ 5 ॥</l></lg></b>
<p>yathā ca—</p>
<!-- NOTES pg=1079!-->
1. vīyatē = vi + īyatē = nāpagacchanti।
<pb n="1080"/>
<b><lg><l>mayi	jīvatyahaṅkārē	puruṣaḥ	pañcaviṁśakaḥ ।</l>
<l>tattvajñānōpapannō'pi	na	mōkṣaṁ	gantumarhati ॥ 6 ॥</l></lg></b>
<p>tatra sāttvatī vr̥ttiḥ, āvantyā pravr̥ttiḥ, lāṭīyā rītiḥ, svakīyā nāyikā,
dhīrapraśāntaśca nāyaka iti। tēṣu—</p>
<p><b>sāttvatī va़r̥tti</b>stadanurūpasvarūpāṅgatvāt; tathāhi—(nāśā. 20.36)</p>
<b><lg><l>yā sāttvatēnēha guṇēna yuktā tyāgēna vr̥ttēna samanvitā ca ।</l>
<l>harṣōtkaṭā saṁhr̥taśōkabhāvā sā sāttvatī sattvavatīhā vr̥ttiḥ ॥ 7 ॥</l></lg></b>
<p>tadaṅgāni <b>utthāpakaḥ, parivartakaḥ, saṁlāpakaḥ, saṅghātyaka</b> iti। sā tu
<b>'yā sāttvatēnēha guṇēna yuktā'</b> ityanēna sattvataḥ = satkāravatō dhīrapraśāntādērnāyakasya
mōkṣaśrr̥ṅgārādhikāriṇō yē guṇāstadupalakṣitāṁ cēṣṭāmācaṣṭē। sattvavantō hi satkāravantō
mōkṣaśrr̥ṅgārādhikāriṇa ēvōcyantē ।</p>
<p>yathā— (manusmr̥. 1.96, 97)</p>
<b><lg><l>bhūtānāṁ prāṇinaḥ śrēṣṭhāḥ prāṇināṁ buddhijīvinaḥ ।</l>
<l>buddhimatsu narāḥ śrēṣṭhā narēṣu brāhmaṇāḥ smr̥tāḥ ॥ 8 ॥</l></lg></b>
<b><lg><l>brāhmaṇēṣu ca vidvāṁsō vidvatsu kr̥tabuddhayaḥ ।</l>
<l>kr̥tabuddhiṣu	 kartāraḥ kartr̥ṣu brahmavādinaḥ ॥ 9 ॥ iti।</l></lg></b>
<p><b>'tyāgēna vr̥ttēna samanvitā ca'</b> ityanēna sāttvatēna tyāgēna sāttvatēna vr̥ttēna ca
samanvitēti vyākhyām asyaiva <b>dravyōtsargasatkārapūrvakatvaphalanirapēkṣamavr̥thādānaṁ</b> ca
sūcayati। satkārapūrvakadānaṁ hi tyāgaḥ, sa ॰ ॰ ॰ ॰ mi ca(?) vr̥ttamiti। cakārāt
tu laukikācāraparityāgamapi kathayati ।</p>
<p><b>'harṣōtkaṭā	saṁhr̥taśōkabhāvā'</b>	ityanēna	brahmānandōpalambhādaśēṣaduḥkha—
kṣayamupalakṣayati ।</p>
<p><b>'sā sāttvatī sattvavatīha vr̥ttiḥ'</b> ityanēnānvarthasaṁjñāyōgaṁ viśuddhasattvānāyakāśrayaṁ ca
dyōtayati ।</p>
<p>aṅgēṣu — <b>utthāpakēna</b> tattvajijñāsubhiḥ sandhāya sambhāṣayā vivādaṁ bōdhayati।
parasparaspardhayā arthēṣūtthāpanaṁ hi <b>utthāpakaḥ</b> ।</p>
<pb n="1081"/>
<p><b>parivartakēna</b> kupathaparityāgāt sanmārgagrahaṇamabhidhattē । prastutārthaparityāgādanyārtha-
bhajanaṁ hi <b>parivartakaḥ</b> ।</p>
<p><b>saṁlāpakēna</b> vigr̥hya paribhāṣayā jalpakathāyāṁ parapakṣadūṣaṇamupadiśati । sadasi nānā
vākyairmithō'dhikṣēpō hi <b>saṁlāpakaḥ</b> ।</p>
<p><b>saṅghātyakēna</b> sādhakabādhakapramāṇōpapattibhiḥ svapakṣasthāpanayā parapakṣaṁ pratikṣipati ।
kāryamantrārthaprabhāvadaivādibhirhi saṅghātabhēdaḥ <b>saṅghātyakaḥ</b> ।</p>
<p>sēyaṁ caturaṅgā'pi sāttvatī vr̥ttiḥ lāṭīyānuprāsayōgiyōgarūḍhigarbhā
tattvajñānā(n‍niśrēyasa)hēturmōkṣaśr̥ṅgārasya aṅgam ।</p>
<p><b>āvantyā pravr̥tti.,</b> śucivratastu śuddhōjjvalānulbaṇaśāntavēṣarūpatvān
mumukṣubhirapyādr̥tēti mōkṣaśr̥ṅgārādhikāriṇō dhīrapraśāntaḥ(sya praśamaḥ)1 śr̥ṅgārasyāṅgam । yathā—
(kusaṁ. 6.6)</p>
<b><lg>
<l>muktāyajñōpavītāni	bibhratō	haimavalkalāḥ ।</l>
<l>rat‍nākṣasūtrāḥ pravrajyāṁ kalpavr̥kṣā ivāśritāḥ ॥ 10 ॥</l>
</lg></b>
<p><b>lāṭīyā rītiḥ</b>, mōkṣaśāstrānurupasaṁdarbhatvāt । tathāhi— yadīṣatsamastamanati—
sukumārabaddhaṁ nātyupacāravr̥ttimallāṭīyānuprāsayōgi yōgarūḍhigarbhaṁ vacaḥ <b>sā lāṭīyā</b> । sā
tu prāyō mōkṣaśāstrēṣu duśyata iti mōkṣaśr̥ṅgārāṅgam ।</p>
<p><b>svakīyā nāyikā;</b> mōkṣaśr̥ṅgārādhikāriṇō dhīrapraśāntanāyakasya lōkayātrārthaṁ
kriyāpravr̥ttihētutvāt । mumukṣūṇāmapi hi lōkayātrānuyāyināṁ dharmapat‍nyaḥ <b>śrutyādiṣu</b> śrūyantē,
'yājñavalkyasya hi dvē pat‍nyau babhūvatuḥ' iti (br̥hadāraṇyakē) ।</p>
<b><lg>
<l>tasmin saṁyamināṁ mānyē jātē pariṇayōnmukhē ।</l>
<l>jahuḥ	parigrahavrīḍāṁ	prājāpatyāstapasvinaḥ ॥ 11 ॥</l></lg></b> (kusaṁ. 6.34) iti ।
<p>ataḥ svakīyaiva nāyikā mōkṣaśr̥ṅgārāṅgam ।</p>
<p><b>dhīrapraśāntaśca nāyaka</b> iti । tasyaiva mōkṣē tadadhigamē yōgyatābhimānāt । sa
guṇaprakr̥tipravr̥ttiparigrahabhēdād dhīrōdāttavad aṣṭaprakāraḥ tatra guṇataḥ samastajātyādi—
guṇasampadyōgāduttamaḥ, pravr̥ttēranukūlō dakṣiṇaśca, parigrahādasādhāraṇaḥ sādhāraṇaśca । tadētad
vr̥ttiḥ pravr̥ttiriti, nāyikānāyakabhēdaḥ । idamētallakṣaṇōdāharaṇaiḥ pūrvamēva2 nirṇītam ॥</p>
<!-- NOTES pg=1081!-->
1. 'cittadharma' iti śēṣaḥ । dra. pr̥. 1001 ।	2. pr̥. 861–863 ।
<pb n="1082"/>
<p>(<b>praśāntadhairyam</b>)</p>
<p>athēdānīṁ nāyakavyapadēśahēturdhairyaṁ vicāryatē । tad <b>dhīrapraśāntasya śāntaṁ</b> bhavati,
yatprabhāvāt sukhaduḥkhayōrmādhyasthyaṁ, vyasanōtsavayōraviśēṣaḥ, indriyārthēṣvanāsthā,
vilāsēṣūpahāsaḥ, śarīrādāvanātmabuddhiḥ, praśaṁsāsu nōtkarṣaḥ, nindāsvapi na kōpaḥ,
bhavyaprāṇiṣu pramōdaḥ, sarvabhūtēṣvanukampā, sādhujanēṣu maitrī, adhārmikēṣūpēkṣā,
sadācārēṣvādaraḥ, sarvakarmasu phalānīpsā, rāgādibhirna dharmabādhā, karmātiśayairavismayaḥ,
jātyādibhirnābhimāna iti । tatra—</p>
<p>1. <b>sukhaduḥkhayōrmādhyasthaṁ</b> yathā—(kirātā. 11.26)</p>
<b><lg>
<l>kr̥tavānanyadēhēṣu kartā ca vidhuraṁ manaḥ ।</l>
<l>apriyairiva saṁyōgō viprayōgaḥ priyaiḥ saha ॥ 12 ॥</l>
</lg></b>
<p>2. <b>vyasanōtsavayōraviśēṣō</b> yathā—(kirātā. 11.22)</p>
<b><lg>
<l>yā gamyāḥ satsahāyānāṁ yāsu khēdō bhayaṁ yataḥ ।</l>
<l>tāsāṁ kiyanna duḥkhāya vipadāmiva sampadām ॥ 13 ॥</l>
</lg></b>
<p>3. <b>indriyārthēṣvanāsthā</b> yathā—</p>
<b><lg>
<l>ēkaikaśō	vinigh‍nanti	viṣayā	viṣasannibhāḥ ।</l>
<l>kṣēmī tu sa kathaṁ nu syād yaḥ samaṁ pañca sēvatē ॥ 14 ॥</l>
</lg></b>
<p>4. <b>vilāsēṣūpahāsō</b> yathā—</p>
<b><lg>
<l>ētat tad vaktramatra k‍va tadadharamadhu ? k‍vāyatāstē kaṭākṣāḥ ?
k‍vālāpāḥ kōmalāstē ? k‍va sa madanadhanurbhaṅgurō bhrūvilāsaḥ ? ।</l>
<l>itthaṁ khaṭvāṅgakōṭau prakaṭitadaśanaṁ mañjuguñjē samīraṁ
rāgāndhānāmivōc‍cairupahasati	mahāmōhajālaṁ	kapālam ॥ 15 ॥</l>
</lg></b>
<p>5. <b>śarīrādāvanātmabuddhi</b>ryathā—</p>
<b><lg>
<l>yadā śarīrasya śarīriṇaśca pr̥thaktvamēkāntata ēva bhāvi ।</l>
<l>āhāryayōgēna vimucyamānaḥ parēṇa kō nāma bhavēt saśōkaḥ ॥ 16 ॥</l>
</lg></b>
<p>6. <b>praśaṁsāsu nōtkarṣō</b> yathā—</p>
<b><lg>
<l>abruvan kasyacinnindāmahr̥ṣyannātmanaḥ stavē ।</l>
<l>ātmanā guṇasampannaḥ pumān nairguṇyamarhati ॥ 17 ॥</l>
</lg></b>
<pb n="1083"/>
<p>7. <b>nindāsvapi na kōpō</b> yathā—</p>
<b><lg>
<l>jāṇa asamēvi vihiā jāai ṇiṁdāsamā salāhā vi ।</l>
<l>ṇiṁdā vi tēhiṁ vihiā ṇa taॉṇa maṁṇē kilāmēi ॥ 18 ॥</l>
</lg></b>
<lg>
<l>(yēṣāmasamē'pi vihitā jāyatē nindāsamāślāghā'pi ।</l>
<l>nindāpi tairvihitā na tēṣāṁ manyē klāmyati ॥)</l>
</lg>
<p>8. <b>bhavyaprāṇiṣu pramōdō</b> yathā—(kirātā. 3.12)</p>
<b><lg>
<l>tathā'pi nigh‍naṁ nr̥pa! tāvakīnaiḥ prahvīkr̥taṁ mē hr̥dayaṁ guṇōghaiḥ ।</l>
<l>vītaspr̥hāṇāmapi muktibhājāṁ bhavanti bhavyēṣu hi pakṣapātāḥ ॥ 19 ॥</l>
</lg></b>
<p>9. <b>sarvabhūtēṣvanukampā</b> yathā—</p>
<b><lg>
<l>yat kr̥tvā bhagavaṁstava stavamimaṁ bhakta‍yā trilōkīgurōḥ
puṇyaṁ	kiñcidavāp‍tavānahamiha	klēśaughavidhvaṁsinaḥ ।</l>
<l>tasmāt (spraṣṭumimān sahē na viṣayān)1 bhōgātmanō hāriṇō
nirbādhasthiti nirvr̥tēḥ padamatha prāp‍taṁ jagac‍cēṣṭatām ? ॥ 20 ॥</l>
</lg></b>
<p>10. <b>sādhujanēṣu maitrī</b> yathā—</p>
<b><lg>
<l>yadi satsaṅganiratō bhaviṣyasi bhaviṣyasi ।</l>
<l>athāsajjanagōṣṭhīṣu	patiṣyasi	patiṣyasi ॥ 21 ॥</l>
</lg></b>
<p>11. <b>adhārmikēṣūpēkṣā</b> yathā—(rāmāyaṇē 2.21.14)</p>
<b><lg>
<l>gurōrapyavalip‍tasya	kāryākāryamajānataḥ ।</l>
<l>utpathaṁ pratipannasya kāryaṁ bhavati śāsanam ॥ 22 ॥</l>
</lg></b>
<p>12. <b>sadācārēṣvādarō</b> yathā—(nītiśa. 51)</p>
<b><lg>
<l>mādhuryaṁ pramadājanēṣu lalitaṁ, dākṣiṇyamāryē janē
vidyāyāṁ vyasanaṁ, svayōṣiti ratirlōkāpavādād bhayam ।</l>
<l>bhaktiḥ śūlini, śaktirātmadamanē, saṁsaktimuktiḥ khalē
yēṣvētē nivasanti nirmalaguṇāstēbhyō narēbhyō2 namaḥ ॥ 23 ॥</l>
</lg></b>
<!-- NOTES pg=1083!-->
1. iyamasmatkr̥tā''pūrttiḥ ।	2. narēbhyō rā., mahad‍bhyō jō. ।
<pb n="1084"/>
<p>13. <b>sarvakarmasu1 phalānīp‍sā</b> ; yathā—</p>
<b><lg>
<l>ślāghyaṁ yad vai2 kr̥paṇamanasāṁ sap‍talōkādhipatyaṁ
yā mr̥gyantē taralamatibhiḥ siddhayaścāṇimādyāḥ ।</l>
<l>ētat sarvaṁ madanadahana! tvatpadaprāp‍tibhājāṁ
tattvajñānāmr̥tarasajuṣāṁ	yōgināmantarāyaḥ ॥ 24 ॥</l>
</lg></b>
<p>14. <b>rāgādibhirna dharmabādhā;</b> yathā—</p>
<b><lg>
<l>na kāmānna ca saṁrambhānnāpi lōkād vibhīṣaṇāt ।</l>
<l>na hētuvādānmōhād vā vidvān svaṁ dharmamutsr̥jēt ॥ 25 ॥</l>
</lg></b>
<p>15. <b>karmātiśayairavismayō</b> yathā—(vairāgyaśa॰ 67) —</p>
<b><lg>
<l>bhuktāḥ śriyaḥ sakalakāmadughāstataḥ kiṁ ?
santarpitāḥ praṇayinaḥ svadhanaistataḥ kim ? ।</l>
<l>dattaṁ padaṁ śirasi vidviṣatāṁ tataḥ kiṁ ?
kalpaṁ sthitaṁ tanubhr̥tāṁ tanubhistataḥ kim ? ॥ 26 ॥</l>
</lg></b>
<p>16. <b>jātyādibhirnābhimānaḥ</b>; yathā—</p>
<b><lg>
<l>kulājjñānāt tathaiśvaryānmadaḥ sañjāyatē nr̥ṇām ।</l>
<l>ētairēva	vinītānāṁ	damaḥ	samupajāyatē ॥ 27 ॥</l>
</lg></b>
<p><b>dhairyapraśamahētavaścāṣṭau viśēṣaṇuṇāḥ</b> — 'kṣamā, vaśitvaṁ, santōṣaḥ, praśamaḥ, śaucam,
ārjavaṁ, vēśāradyaṁ, vairāgyami'ti ।</p>
<p>1. <b>akōpanatvaṁ kṣamā</b> ; yathā—</p>
<b><lg>
<l>atathyēnōcyamānasya kaḥ kōpō yanna tat tathā ।</l>
<l>tathyē cāvihitaḥ kōpō yadanuktē'pi tat tathā ॥ 28 ॥</l>
</lg></b>
<p>2. <b>jitēndriyatā vaśitvaṁ</b> ; yathā—(kirātā. 11.32)</p>
<b><lg>
<l>jīyantāṁ	durjayā	dēhē	ripavaścakṣurādayaḥ ।</l>
<l>jitēṣu tēṣu lōkō'yaṁ nanu kr̥ts‍nastvayā jitaḥ ॥ 29 ॥</l>
</lg></b>
<p>3. <b>anākāṅkṣā santōṣaḥ</b> ; yathā—</p>
<b><lg>
<l>sarvāḥ sampattayastasya viviktaṁ yasya mānasam ।</l>
<l>upānad‍gūḍhapādasya nanu carmāstr̥taiva bhūḥ ॥ 30 ॥</l>
</lg></b>
<!-- NOTES pg=1084!-->
1. sarva = '......gā vidhīya । sarvakarmasu' — rā. ।	2. tat rā. jō. ।
<pb n="1085"/>
<p>4. <b>viṣayavyāvr̥ttiḥ praśamaḥ</b> ; yathā—</p>
<b><lg>
<l>yadā''sīdajñānaṁ	smaratimirasaṁskārajanitaṁ
tadā	dr̥ṣṭaṁ	nārīmayamidamaśēṣaṁ	jagadapi ।</l>
<l>idānīmasmākaṁ	paṭutaravivēkāñjanajuṣāṁ
samībhūtā	dr̥ṣṭistribhuvanamapi brahma manutē ॥ 31 ॥</l>
</lg></b>
<p>5. <b>malapramōṣaḥ śaucam</b> ; yathā—(kusaṁ. 6.5)</p>
<b><lg>
<l>āplutāstīramandārakusumōtkaravīciṣu	।</l>
<l>ākāśagaṅgāsrōtassu diṅnāgamadagandhiṣu ॥ 32 ॥</l>
</lg></b>
<p>6. <b>amāyāvitvamārjavam</b> ; yathā—</p>
<b><lg>
<l>anyad vāci manasyanyat karmaṇyanyad durātmanām ।</l>
<l>mahātmanāṁ tu yad vāci tanmanaḥkarmaṇōrapi ॥ 33 ॥</l>
</lg></b>
<p>7. <b>vicāraparatā vaiśāradyam</b> ; yathā—</p>
<b><lg>
<l>ucch‌vāsāvadhayaḥ prāṇāḥ sa cōcch‌vāsaḥ samīraṇaḥ ।</l>
<l>samīraṇāc‍calaṁ nāsti yajjīvati tadadbha‍utam ॥ 34 ॥</l>
</lg></b>
<p>8. <b>bhōgēṣvanīpsā vairāgyam;</b> yathā—(vairāgyaśatakē 93)</p>
<b><lg>
<l>mātarlakṣmi! bhajasva kañcidaparaṁ matkāṅkṣiṇī mā sma bhū—
rbhōgēbhyaḥ spr̥hayālavastava vaśē, kā niḥspr̥hāṇāmasi ? ।</l>
<l>sadyaḥsyūtapalāśapatrapuṭikāpātrē	pavitrīkr̥tai—
rbhikṣāsak‍tubhirēva	samprati	vayaṁ	vr̥ttiṁ	samīhāmahē ॥ 35 ॥</l>
</lg></b>
<p>sō'yamasya svābhāvikō niratiśaya āntarō nityaścālaṅkāraḥ, yatprabhāvāt
tadanurūpā ēva ratyādayō jāyantē । tē cāsya dhīrōdāttavat sarva ēvāvagantavyāḥ ।</p>
<b><lg>
<l>tadētanmōkṣaśr̥ṅgārasvarūpamupavarṇitam ।</l>
<l>niḥśrēyasaparatvēna tattvajñānābhimāninām ॥ 36 ॥</l>
</lg></b>
<b><lg>
<l>iha pravr̥ttirāvantyā, sāttvatī vr̥ttiriṣyatē ।</l>
<l>lāṭīyā rītirātmīyā kāntā, śāntaśca nāyakaḥ ॥ 37 ॥</l>
</lg></b>
<b><lg>
<l>vr̥ttē	dhīrapraśāntasya	mōkṣaśr̥ṅgāragōcarē ।</l>
<l>carēyuḥ kē'pi tattvajñāḥ sarvajñasyābhyanujñayā ॥ 38 ॥</l></lg></b> iti ।
<pb n="1086"/>
<p>(<b>nāyakabhēdāḥ</b>)</p>
<p>sō'yaṁ dharmaśr̥ṅgārādyadhikārabhēdānnāyakaprabhēdaścaturdhā—</p>
<p><b>dhīrōdāttaḥ, dhīrōddhataḥ, dhīralalitaḥ, dhīrapraśāntaścēti ।</b></p>
<p>athaiṣa pratyēkamapi caturdhā bhidyatē—</p>
<p><b>nāyakaḥ, upanāyakaḥ, anunāyakaḥ, pratināyaka</b> iti ।</p>
<p>(<b>1. nāyakaḥ</b>)</p>
<p>tat tridhā (tatra kathā ?)śarīravyāpī yathōktaguṇayuktō <b>nāyakaḥ</b> । sa—</p>
<p><b>dhīrōdāttō</b> yathā—</p>
<b><lg>
<l>ikṣvākuvaṁśatilakaḥ	prathitaḥ	pr̥thivyāmavyāhataprasarapauruṣadurnivāraḥ ।</l>
<l>rāmaḥ sa ēṣa nr̥pakaṇṭhakaṭhōradhāraḥ kuṇṭhō munērapi hi yēna kr̥taḥ kuṭhāraḥ ॥ 39 ॥</l>
</lg></b>
<p><b>dhīrōddhatō</b> yathā—(kirātā. 14.22)</p>
<b><lg>
<l>vayaṁ k‍va varṇāśramarakṣiṇō nr̥pāḥ k‍va jātihīnā mr̥gajīvitacchidaḥ ।</l>
<l>sahāva/pakr̥ṣṭairmahatāmasaṁgataṁ bhavanti gōmāyusakhā na dantinaḥ ॥ 40 ॥</l>
</lg></b>
<p><b>dhīralalitō</b> yathā—(śāku. 3.18)</p>
<b><lg>
<l>kiṁ śītalaiḥ klamavinōdibhirārdravātaiḥ sañcālayāmi nalinīdalatālavr̥ntaiḥ ।</l>
<l>aṅkē nidhāya karabhōru ! yathāsukhaṁ tē saṁvāhayāmi caraṇāvuta padmatāmrau ॥ 41 ॥</l>
</lg></b>
<p><b>dhīrapraśāntō</b> yathā—</p>
<b><lg>
<l>asmān nō nr̥varān vēttha vētthārthān vēttha bhāṣitum ।</l>
<l>yadyadasmaddhitaṁ kr̥ṣṇa ! tattad vācyaḥ suyōdhanaḥ ॥ 42 ॥</l>
</lg></b>
<p>(<b>2. upanāyakaḥ</b>)</p>
<p>nāyakābhyarhaṇīyaḥ sama utkr̥ṣṭō vā'navāp‍tapada <b>upanāyakaḥ</b>; tēṣu—</p>
<p><b>dhīrōdāttō</b> yathā—(mavīca. 5.51)</p>
<b><lg>
<l>khyātā ēva vayaṁ jagatsu caritairvāgbhiḥ, kimākhyāyatē
saṁyattō bhava, sattvamasti bhavataḥ, satyaṁ manuṣyō bhavān ।</l>
<l>śastrairavyavadhīyamānavijayāḥ prāyō vayaṁ tēṣu cēd
grāhastē sukhamāśvasanti girayō yairvānarāḥ śastriṇaḥ ॥ 43 ॥</l>
</lg></b>
<pb n="1087"/>
<p><b>dhīrōddhatō</b> yathā—(māgha. 14.16)</p>
<b><lg>
<l>yastavēha savanē na bhūpatiḥ karma karmakaravat kariṣyati ।</l>
<l>tasya nēṣyati vapuḥ kabandhatāṁ bandhurēṣa jagatāṁ sudarśanaḥ ॥ 44 ॥</l>
</lg></b>
<p><b>dhīralalitō</b> yathā—(māgha. 2.14)</p>
<b><lg>
<l>tataḥ	sapat‍nāpanayasmaraṇānuśayasphurā ।</l>
<l>ōṣṭhēna	rāmō	rāmōṣṭhabimbacumbanacuñcunā ॥ 45 ॥</l>
</lg></b>
<p>yathā vā—(māgha. 2.21)</p>
<b><lg>
<l>jagāda	vadanacchadmapadmaparyantapātinaḥ ।</l>
<l>nayan	madhulihaḥ	śvaityamudaṁśudaśanāṁśubhiḥ ॥ 46 ॥</l>
</lg></b>
<p><b>dhīrapraśāntō</b> yathā—</p>
<b><lg>
<l>sampratyēva hi gōgrahē yadabhavat tat tāvadākarṇyatām॰ ॥ 47 ॥</l></lg></b>(pr̥.632) ityādi ।
<p>(<b>3. anunāyakaḥ</b>)</p>
<p>nāyakāt kiñcidūnaḥ kathāśarīrē viśēṣōpayōgavān <b>anunāyakaḥ</b> । tatra—
<b>dhīrōdāttō</b> yathā—(urā. 6.13)</p>
<b><lg>
<l>śaktyā vakṣasi mag‍nayā saha mayā mūḍhē plavaṅgādhipē
vidrāṇēṣu ca vidravatsu kapiṣu prāp‍tāvakāśē dviṣi ।</l>
<l>mā bhaiṣṭēti nirundhataḥ kapibhaṭānasyōdbhaṭabhrūsthitē—
rmarmacchēdavisaṁsthulākṣarajaḍā vācastvayā na śrutāḥ ॥ 48 ॥</l>
</lg></b>
<p><b>dhīrōddhatō</b> yathā—(vēsaṁ. 5.33)</p>
<b><lg>
<l>śōkaṁ	srīvannayanasalilairyat	parityājitō'si
bhrāturvakṣaḥsthalavighaṭanē	yac‍ca	sākṣīkr̥tō'si ।</l>
<l>āsīdētat tava kurupatē/kunr̥patē ? kāraṇaṁ jīvitasya
kruddhē	yuṣmatkulakamalinīkuñjarē	bhīmasēnē ॥ 49 ॥</l>
</lg></b>
<p><b>dhīralalitō</b> yathā—(māmā. 1.34)</p>
<b><lg>
<l>yā kaumudī nayanayōrbhavataḥ sujanmā
tasyā	bhavānapi	manōrathabandhabandhuḥ ।</l>
<l>tatsaṅgamaṁ prati sakhē! nahi saṁśayō'sti
yasmin vidhiśca madanaśca kr̥tābhiyōgaḥ ॥ 50 ॥</l>
</lg></b>
<pb n="1088"/>
<p><b>dhīrapraśāntō</b> yathā—(kāvyādarśē 2.276)</p>
<b><lg>
<l>adya yā mama gōvinda! jātā tvayi gr̥hāgatē ।</l>
<l>kālēnaiṣā bhavēt prītistavaivāgamanāt punaḥ ॥ 51 ॥</l>
</lg></b>
<p>(<b>4. pratināyakaḥ</b>)</p>
<p>nāyakapratikūlavr̥ttistaducchēdārhaḥ pratāpābhimānārthasāhasādiguṇōtkarṣī dhīrōddhata—
prāyaḥ <b>pratināyakaḥ</b> । tatra—</p>
<p><b>dhīrōdāttō</b> yathā—</p>
<b><lg>
<l>pātrē purāvartini viśvanāthē kṣōdīyasi kṣmāvalayē ca dēyē ।</l>
<l>vrīḍāsmitaṁ tasya tadā tadāsīc‍camatkr̥tō yēna sa ēva dēvaḥ ॥ 52 ॥</l>
</lg></b>
<p><b>dhīrōddhatō</b> yathā—(pr̥. 843)</p>
<b><lg>
<l>nyakkārō hyayamēva mē yadarayastatrāpyasau tāpasaḥ॰ ॥ 53 ॥</l></lg></b> ityādi ।
<p><b>dhīralalitō</b> yathā—(vēsaṁ. 2.9)</p>
<b><lg>
<l>kiṁ kaṇṭhē śithilīkr̥tō bhujalatāpāśaḥ pramādānmayā ?
nidrācchēdavivartanēṣvabhimukhaṁ nādyāpi/si sambhāvitā ।</l>
<l>anyastrījanasaṅkathālaghurahaṁ svap‍nē tvayā lakṣitō
dōṣaṁ paśyasi kiṁ priyē! parijanōpālambhayōgyē mayi ॥ 54 ॥</l>
</lg></b>
<p><b>dhīrapraśāntō</b> yathā—</p>
<b><lg>
<l>rathasthamāruhya rathāṅgapāṇiṁ sthānē sthitā śrīriti sō'bhyanandat ।</l>
<l>vairāṇi kāryōpanibandhanāni nirmatsarā ēva guṇēṣu santaḥ ॥ 55 ॥</l>
</lg></b>
<p>uttamamadhyamakaniṣṭhādibhēdāścaiṣāmapi yathāsambhavamabhyūhanīyāḥ ।</p>
<p>(<b>nāyikābhēdāḥ</b>)</p>
<p>atha nāyikāprabhēdāḥ pradarśyantē । sā'pi nāyikā caturdhā— <b>udāttā, uddhatā,
lalitā, śāntā</b> ca । dhairyamāsāmavivakṣitam; adhīrāṇā(manāyikātvāt) ।</p>
<p>tā api pratyēkaṁ punaścaturdhā — <b>nāyikā, upanāyikā, anunāyikā, pratināyikā</b>
cēti । tatra—</p>
<p><b>udāttā</b> yathā—(gāsa. 1.88)</p>
<b><lg>
<l>jāṇai jāṇāvēuṁ aṇuṇaa—viddaviamāṇa—parisēsaṁ ।</l>
<l>pairik‍kammi vi viṇaāvalaṁbaṇaṁ sa c‍cia kuṇaṁtī ॥ 56 ॥</l>
</lg></b>
<pb n="1089"/>
<lg>
<l>(jānāti	jñāpayitumanunayavidrāvitamānapariśēṣam ।</l>
<l>vijanē'pi	vinayāvalambanaṁ	saiva	kurvantī ॥)</l>
</lg>
<p><b>uddhatā</b> yathā—(gāsa. 1.48)</p>
<b><lg>
<l>aṇṇadaiāpasaṁgaṁ dē dēvva! kuṇajja majjha daiassa ।</l>
<l>pulisā ēk‍kaṁtarasā ṇa hu dōsaguṇē viāṇaṁti ॥ 57 ॥</l>
</lg></b>
<lg>
<l>(anyadayitāprasaṅgaṁ hē dēva! kuruṣva mama dayitasya ।</l>
<l>puruṣā ēkāntarasā na khalu dōṣaguṇau vijānanti ॥)</l>
</lg>
<p><b>lalitā</b> yathā—(gauḍava. 690, gāsa. 933vē.)</p>
<b><lg>
<l>uvvahai	daiagahiāharōṭṭhajhijjaṁtarōsapaḍirāaṁ ।</l>
<l>pāṇōsaraṁtamairaṁ va phalihacasaaṁ muhaṁ bālā ॥ 58 ॥</l>
</lg></b>
<lg>
<l>(udvahati dayitagr̥hītādharōṣṭhakṣīyamāṇarōpratirāgam ।</l>
<l>pānāpasaranmadiramiva sphaṭikacaṣakaṁ mukhaṁ bālā ॥)</l>
</lg>
<p><b>śāntā</b> yathā—(gāsa. 3.3)</p>
<b><lg>
<l>ahavā guṇa c‍cia lahuā ahavā guṇaaṇṇuō ṇa sō lōō ।</l>
<l>ahava hmi ṇigguṇā vā bahuguṇō kkhu aṇṇō jaṇō tassa ॥ 59 ॥</l>
</lg></b>
<lg>
<l>(athavā guṇā ēva laghavō'thavā guṇajñō na sa lōkaḥ ।</l>
<l>athavā'smi nirguṇā vā bahuguṇōpapannō janastasya ॥)</l>
</lg>
<p>(<b>1. nāyikā</b>)</p>
<p><b>nāyikāsu udāttā</b> yathā—(jāha. 10.50)</p>
<b><lg>
<l>dvitrāṇyatha rathād bhūmau padānyādhāya nissahā ।</l>
<l>yēyamadya kiyad dūramiti papraccha maithilī ॥ 60 ॥</l>
</lg></b>
<p><b>uddhatā</b> yathā—(vēsaṁ. 1.16)</p>
<b><lg>
<l>yad vaidyutamiva jyōtirāryē krōdhēna sambhr̥tam ।</l>
<l>tat prāvr̥ḍiva kr̥ṣṇēyaṁ nūnaṁ saṁvardhayiṣyatē ॥ 61 ॥</l>
</lg></b>
<p><b>lalitā</b> yathā—(raghu. 6.80)</p>
<b><lg>
<l>tataḥ sunandāvacanāvasānē lajjāṁ mr̥dūkr̥tya narēndraputrī ।</l>
<l>dr̥ṣṭ‍yā prasādāmalayā kumāraṁ paryagrahīt saṁvaraṇasrajēva ॥ 62 ॥</l>
</lg></b>
<pb n="1090"/>
<p><b>śāntā</b> yathā—(raghu. 2.2)</p>
<b><lg>
<l>tasyāḥ khuranyāsapavitrapāṁsumapāṁsulānāṁ dhuri kīrtanīyā ।</l>
<l>mārgaṁ manuṣyēśvaradharmapat‍nī śrutērivārthaṁ smr̥tiranvagacchat ॥ 63 ॥</l>
</lg></b>
<p>(<b>2. upanāyikā</b>)</p>
<p><b>upanāyikāsu udāttā</b> yathā—(rat‍nā. 2.20)</p>
<b><lg>
<l>bhrūbhaṅgē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna visphāritaṁ
kōpaśca prakaṭīkr̥tō dayitayā, muktaśca na praśrayaḥ ॥64॥</l>
</lg></b>
<p><b>uddhatā</b> yathā—</p>
<b><lg>
<l>śarmiṣṭhāyā samālōkya patyustat prēmagauravam ।</l>
<l>dēvayānī bhr̥śaṁ kruddhā jagāma piturantikam ॥ 65 ॥</l>
</lg></b>
<p><b>lalitā</b> yathā—(līlāva. 433)</p>
<b><lg>
<l>tō tassa maalaṁchaṇassa karaphaṁsasamuggaēṇa sēēṇa ।</l>
<l>sasimaṇighaḍiā vābullia vva vārīmaī jāā ॥ 66 ॥</l>
</lg></b>
<lg>
<l>(tatastasya mr̥galāñchanasya karasparśasamudgatēna svēdēna ।</l>
<l>śaśimaṇighaṭitā puttalikēva/putrikēva vārīmayī jātā ॥)</l>
</lg>
<p><b>śāntā</b> yathā—(kādakasārē)</p>
<b><lg>
<l>navē ca vayasi prāp‍tavairāgyābhyāsavāsanā ।</l>
<l>vyālōki kanyakā tēna dhr̥tapāśupatavratā ॥ 67 ॥</l>
</lg></b>
<p>(<b>3. anunāyikā</b>)</p>
<p><b>anunāyikāsu udāttā</b> yathā—(mavīca. 1.20)</p>
<b><lg>
<l>lāṅgalōllikhyamānāyā yajñabhūmēḥ samudgatā ।</l>
<l>sītēyamūrmilēyaṁ tad‍dvitīyā janakātmajā ॥ 68 ॥</l>
</lg></b>
<p><b>uddhatā</b> yathā—(raghu. 12.4)</p>
<b><lg>
<l>tasyābhiṣēkasambhāraṁ	kalpitaṁ	krūraniścayā ।</l>
<l>dūṣayāmāsa	kaikēyī	śōkōṣṇairnayanāmbubhiḥ ॥ 69 ॥</l>
</lg></b>
<pb n="1091"/>
<p><b>lalitā</b> yathā—(māmā. 4.8)</p>
<b><lg><l>tanmē manaḥ kṣipati yat sarasaprahāramālōkya māmagaṇitaskhaladuttarīyā ।</l>
<l>trastaikahāyanakuraṅgavilōladr̥ṣṭirāśliṣṭavatyamr̥tasaṁvalitairivāṅgaiḥ	॥ 70 ॥</l></lg></b>
<p><b>śāntā</b> yathā—(raghu. 10.57)</p>
<b><lg><l>sā hi praṇayavatyāsīt sapat‍nyōrubhayōrapi ।</l>
<l>bhramarī	vāraṇasyēva	madaniṣyandarēkhayōḥ ॥ 71 ॥</l></lg></b>
<p>(<b>4. pratināyikā</b>)</p>
<p><b>pratināyikāsu udāttā</b> yathā—(harivijayē)</p>
<b><lg><l>āṇiapulaubbhēō savattipaṇaaparidhūsarammi vi garuē ।</l>
<l>piadaṁsaṇē pavaḍḍhai maṇṇuṭṭhāṇē vi ruppiṇīa paharisō ॥ 72 ॥</l></lg></b>
<lg><l>(ānītapulakōdbhēdaḥ sapat‍nīpraṇayaparidhūsarē'pi gurukē ।</l>
<l>priyadarśanē pravardhatē manyusthānē'pi rukmiṇyāḥ praharṣaḥ ॥)</l></lg>
<p><b>uddhatā</b> yathā—(harivi.)</p>
<b><lg><l>kuviā a saccabhā/hāmā samēvi vahuāṇa ṇavara māṇakkhalaṇē ।</l>
<l>pāaḍia—hiaa—sārō pēmmāsaṁghasarisō pavaḍḍhai/ṭṭai maṇṇū ॥ 73 ॥</l></lg></b>
<lg><l>(kupitā ca satyabhāmā samē'pi vadhūnāṁ kēvalaṁ mānaskhalanē ।</l>
<l>prakaṭitahr̥dayasāraḥ	prēmāśvāsasadr̥śaḥ		pravarta/rdhatē	manyuḥ ॥)</l></lg>
<p><b>lalitā</b> yathā—(rat‍nā. 2.1)</p>
<b><lg><l>dullahajaṇāṇurāō lajjā garuī paravvasō appā ।</l>
<l>piasahi! visamaṁ pēmmaṁ maraṇaṁ saraṇaṁ ṇavari ēkkaṁ ॥ 74 ॥</l></lg></b>
<lg><l>(durlabhajanānurāgō lajjā gurvī paravaśa ātmā ।</l>
<l>priyasakhi! viṣamaṁ prēma maraṇaṁ śaraṇaṁ kēvalamēkam ॥)</l></lg>
<p><b>śāntā</b> yathā—(gāsa. 2.31)</p>
<b><lg><l>vāharau maṁ sahīō! tissā gōttēṇa kiṁ ttha bhaṇiēṇa? ।</l>
<l>thirapēṁmō hōu jahiṁ tahiṁ pi, mā kiṁ pi ṇaṁ bhaṇaha ॥ 75 ॥</l></lg></b>
<lg><l>(vyāharatu māṁ sakhyaḥ! tasyā gōtrēṇa kimatra bhaṇitēna? ।</l>
<l>sthiraprēmā bhavatu yatra tatrāpi, mā kimapyēnaṁ bhaṇata ॥)</l></lg>
<p>ēvaṁ nāyikāprakāraḥ <b>ṣōḍaśadhā</b>।</p>
<p>uttamamadhyamakaniṣṭhādibhēdāśca sarvāsāmapi yathāsambhavaṁ prāgvadēvābhyūhanīyāḥ ।</p>
<pb n="1092"/>
<p>(<b>nāyakānunāyakaguṇāḥ —24</b>)</p>
<p>uttamatvādihētavaśca <b>nāyakānāṁ sāmānyaguṇā</b> jātyādayaścaturviṁśatiḥ, nāyikānāṁ
mahākulīnatādayaḥ ṣōḍaśa ।</p>
<p><b>anunāyakaguṇā</b>stāvat jātiḥ, anvayaḥ, abhijanaḥ, nivāsaḥ, āspadaṁ, padaṁ,
pitarau, prabhāvaḥ, prajñā, śāstrajñānaṁ, adīnavākyatā, vāggmitvaṁ, dēśakālāvabōdhaḥ,
iṅgitākārajñatā, dākṣyaṁ, kalāvaidagdhyaṁ, caturatā, rūpasampat saubhāgyaṁ, tyāgaḥ, sauhārdaṁ,
mahārambhatā, śaktiḥ, śauryam iti। tēṣu—</p>
<p>1. jātiryathā—</p>
<b><lg><l>tasmādajāyata manurnavarājabījaṁ yasyānvayē sa sagaraśca bhagīrathaśca ।</l>
<l>ēkēna yēna jaladhiḥ parikhānitō'yamanyēna sindhusaritā paripūritaśca ॥ 76 ॥</l></lg></b>
<p>2. <b>anvayō</b> yathā—(raghu. 1.12)</p>
<b><lg><l>tadanvayē śuddhimati prasūtaḥ śuddhimattaraḥ ।</l>
<l>dilīpa iti rājēndurinduḥ kṣīranidhāviva ॥ 77 ॥</l></lg></b>
<p>3. <b>abhijanō</b> yathā—(tilakamañjarī 39)</p>
<b><lg><l>vāsiṣṭhaiḥ sma kr̥tōdbhavō varaśatairastyagnikuṇḍōdbhavō
bhūpālaḥ paramāra ityadhipatiḥ sap‍tābdhikāñcērbhuvaḥ ।</l>
<l>adyāpyudgataharṣagadgadagirō	gāyanti	tasyārbudē
viśvāmitrajayōrjitasya	bhujayōrvisphūrjitaṁ	gūrjarāḥ ॥ 78 ॥</l></lg></b>
<p>4. <b>nivāsō</b> yathā—(raghu. 9.1)</p>
<b><lg><l>pituranantaramuttarakōsalān samadhigamya samādhijitēndriyaḥ ।</l>
<l>daśarathaḥ praśaśāsa mahārathō yamavatāmavatāṁ ca dhuri sthitaḥ ॥ 79 ॥</l></lg></b>
<p>5. <b>āspadaṁ</b> yathā—</p>
<b><lg><l>śriyaḥ padaṁ dvāravatīti nāmnā purī parītā lavaṇārṇavēna ।</l>
<l>astyāvr̥tēvāmararājadhānī	nistriṁśanīlēna	nabhastalēna ॥ 80 ॥</l></lg></b>
<p>6. <b>padaṁ</b> yathā—(raghu. 6.76)</p>
<b><lg><l>putrō raghustasya padaṁ praśāsti mahākratōrviśvajitaḥ prayōktā ।</l>
<l>caturdigāvarjitasambhr̥tāṁ yō mr̥tpātraśēṣāmakarōd vibhūtim ॥ 81 ॥</l></lg></b>
<pb n="1093"/>
<p>7. <b>pitarau</b> yathā—</p>
<b><lg><l>kr̥ṣṇāgarudrumatalēṣu	surāṅganābhi—
rāmōdigandhamr̥gagandhiṣu	gītakīrttiḥ ।</l>
<l>śaurērvarāhavapuṣō	jagatīkalatrē
prāgjyōtiṣādhipatirēṣa sutaḥ kilābhūt ॥ 82 ॥</l></lg></b>
<p>8. <b>prabhāvō</b> yathā—(raghu. 2.14)</p>
<b><lg><l>śaśāma vr̥ṣṭayā'pi vinā davāgnirāsīd viśēṣā phalapuṣpavr̥ddhiḥ ।</l>
<l>ūnaṁ na sattvēṣvadhikō bavādhē tasmin vanaṁ gōp‍tari gāhamānē ॥ 83 ॥</l></lg></b>
<p>9. <b>prajñā</b> yathā—(bārā. 4.15)</p>
<b><lg><l>upadiśati	samānaṁ	karma	kr̥tsnaṁ	pinākī
samamapi	ca	yatantē	karmamārgē	samētē ।</l>
<l>tadapi	bhr̥gukulēnduḥ	kāmamutkr̥ṣyatē'sau
nanu	bhavati	vinītaṁ	dravyamēva	kriyābhiḥ ॥ 84 ॥</l></lg></b>
<p>10. <b>śāstrajñānaṁ</b> yathā—(raghu. 3.30)</p>
<b><lg><l>dhiyaḥ samagraiḥ sa guṇairudāradhīḥ kramāccatastraścaturarṇavōpamāḥ ।</l>
<l>tatāra vidyāḥ pavanātipātibhirdiśō haridbhirharitāmivēśvaraḥ ॥ 85 ॥</l></lg></b>
<p>11. <b>adīnavākyatā</b> yathā—(mavīca. 5.51)</p>
<b><lg><l>khyātā ēva vayaṁ jagatsu caritairvāgbhiḥ kimākhyāyatē?
saṁyattō bhava, sattvamasti bhavataḥ, satyaṁ manuṣyō bhavān ।</l>
<l>śastrairavyavadhīyamānavijayāḥ prāyō vayaṁ tēṣu cēd
grāhastē sukhamastu santi girayō yairvānarāḥ śastriṇaḥ ॥ 86 ॥</l></lg></b>
<p>12. <b>vāggmitvaṁ</b> yathā—(raghu. 2.56)</p>
<b><lg><l>bhavānapīdaṁ paravānavaiti mahān hi yat‍nastava dēvadārau ।</l>
<l>sthātuṁ niyōkturyadi śakyamagrē vināśya rakṣyaṁ svayamakṣatēna ॥ 87 ॥</l></lg></b>
<p>13. <b>dēśakālāvabōdhō</b> yathā—(kirātā. 2.46)</p>
<b><lg><l>abhiyōga imān mahībhujō bhavatā tasya kr̥taḥ kr̥tāvadhēḥ ।</l>
<l>pravighāṭayitā samutpatan haridaśvaḥ kamalākarāniva ॥ 88 ॥</l></lg></b>
<pb n="1094"/>
<p>14. <b>iṅgitākārajñatā</b> yathā—(śāku. 1.28)</p>
<b><lg><l>vācaṁ	na	miśrayati	yadyapi	mad‍vacōbhiḥ
karṇaṁ	dadātyavahitā	mayi	bhāṣamāṇē ।</l>
<l>kāmaṁ	na	tiṣṭhati	madānanasammukhīnā
bhūyiṣṭhamanyaviṣayā	na	tu	dr̥ṣṭirasyāḥ ॥ 89 ॥</l></lg></b>
<p>15. <b>dākṣyaṁ</b> yathā—(rāmaca. 1.47)</p>
<b><lg><l>ātatāyī sa vijñātō jīvatyāryēti ca śrutam ।</l>
<l>prāp‍tō yātrāsahaḥ kālaḥ kālakṣēpasya kō guṇaḥ? ॥ 90 ॥</l></lg></b>
<p>16. <b>kalāvaidagdhyaṁ</b> yathā—(raghu. 19.14)</p>
<b><lg><l>sa svayaṁ prahatapuṣkaraḥ kr̥tī lōlamālyavalayō'haranmanaḥ ।</l>
<l>nartakīrabhinayātilaṅghinīḥ		pārśvavartiṣu	guruṣvalaṅghayat ॥ 91 ॥</l></lg></b>
<p>17. <b>caturatā</b> yathā—(kirātā. 1.10)</p>
<b><lg><l>sakhīniva prītiyujō'nujīvinaḥ samānamānān suhr̥daśca bandhubhiḥ ।</l>
<l>sa santataṁ darśayatē gatasmayaḥ kr̥tādhipatyāmiva sādhu bandhutām ॥ 92 ॥</l></lg></b>
<p>18. <b>rūpasampad</b> yathā—(urāca. 6.20)</p>
<b><lg><l>ahō	prāsādikaṁ	rūpamanubhāvaśca	pāvanaḥ ।</l>
<l>sthānē	rāmāyaṇakavirdaivīṁ	vācamadīdiśat ॥ 93 ॥</l></lg></b>
<p>19. <b>saubhāgyaṁ</b> yathā—</p>
<b><lg><l>dhanyāstā guṇarat‍narōhaṇabhuvō yāsvē—(tadā)—sāditaṁ
dhātrā vismayakāri cāru ghaṭitō yēnāyamēkō yuvā ।</l>
<l>dr̥ṣṭē yatra galanti (madhya)—raśanādāmāni vāmabhruvāṁ
santrāsād dviṣatāṁ dhanūṁṣi vibhavairarthavyathāścārthinām ॥ 94 ॥</l></lg></b>
<p>20. <b>tyāgō</b> yathā—</p>
<b><lg><l>pātraṁ tē sarva ēvārthī dēyaṁ svamapi jīvitam ।</l>
<l>dātā tvamēkō lōkē'smin sarvō'dya kr̥paṇō janaḥ ॥ 95 ॥</l></lg></b>
<p>21. <b>sauhārdaṁ</b> yathā—</p>
<b><lg><l>prāṇairapi hitē vr̥ttiradrōhō vyājavarjanam ।</l>
<l>ātmanīva priyādhānamētat tē śrīmahāvratam ॥ 96 ॥</l></lg></b>
<pb n="1095"/>
<p>22. <b>mahārambhatā</b> yathā—(raghu. 12.89)</p>
<b><lg><l>jētāraṁ	lōkapālānāṁ	tē	mukhairarcitēśvaram ।</l>
<l>rāmastulitakailāsamarātiṁ	bahvamanyata ॥ 97 ॥</l></lg></b>
<p>23. <b>śakti</b>ryathā—(śāku. 3.1)</p>
<b><lg><l>kā kathā bāṇasandhānē jyāśabdēnaiva dūrataḥ ।</l>
<l>huṅkārēṇēva dhanuṣaḥ sa hi vighnān vyapōhati ॥ 98 ॥</l></lg></b>
<p>24. <b>śauryaṁ</b> yathā—(raghu. 7.55)</p>
<b><lg><l>parēṇa bhagnē'pi balē mahaujā yayāvajaḥ pratyarisainyamēva ।</l>
<l>dhūmō nivartyēta samīraṇēna yatō hi kakṣastata ēva vahniḥ ॥ 99 ॥</l></lg></b>
<p>(<b>nāyikāguṇāḥ —16</b>)</p>
<p>atha nāyikāguṇāḥ <b>ṣōḍaṣa</b>— 'mahākulīnatā, rūpasampattiḥ, yauvanaṁ, suvēṣatā,
saubhāgyaṁ, śucitā, śīlasampat, priyaṁvadatā, cāturyaṁ, vāggmitā, śāstrajñānaṁ,
adīnavākyatā, avikatthanatvaṁ, mānitā, kr̥tajñatā, dr̥ḍhabhaktitvam' iti। tatra—</p>
<p>1. <b>mahākulīnatā</b> yathā—(śāku. 1.21)</p>
<b><lg><l>mānuṣīṣu kathaṁ vā syādasya rūpasya sambhavaḥ? ।</l>
<l>na	prabhātaralaṁ	jyōtirudēti	vasudhātalāt ॥ 100 ॥</l></lg></b>
<p>2. <b>rūpasampad</b> yathā—</p>
<b><lg><l>tatrānudēvaparamāṇudalaṁ vidhāturānandakāri yadabhūdupayōgi tasyāḥ ।</l>
<l>yasmānna tādr̥śamasau vihitaśramō'pi rūpaṁ kadācidaparaṁ ghaṭayāñcakāra ॥ 101 ॥</l></lg></b>
<p>3. <b>yauvanaṁ</b> yathā—(kusaṁ. 1.31)</p>
<b><lg><l>asambhr̥taṁ	maṇḍanamaṅgayaṣṭēranāsavākhyaṁ	karaṇaṁ	madasya ।</l>
<l>kāmasya puṣpavyatiriktamastraṁ bālyāt paraṁ sā'tha vayaḥ prapēdē ॥ 102 ॥</l></lg></b>
<p>4. <b>suvēṣatā</b> yathā—(kusaṁ. 3.53)</p>
<b><lg><l>aśōkanirbhartsitapadmarāgamākr̥ṣṭahēmadyutikarṇikāram ।</l>
<l>muktākalāpīkr̥tasindhuvāraṁ vasantapuṣpābharaṇaṁ vahantī ॥ 103 ॥</l></lg></b>
<p>5. <b>saubhāgyaṁ</b> yathā—(gāsa. 1.69)</p>
<b><lg><l>pāṇiggahaṇē ccia pavvaīēm̐ ṇāaṁ sahīhiṁ sōhaggaṁ ।</l>
<l>pasuvaiṇā	vāsuikaṁkaṇammi	ōsāriē	dūraṁ ॥ 104 ॥</l></lg></b>
<pb n="1096"/>
<lg><l>(pāṇigrahaṇē ēva pārvatyāḥ jñātaṁ sakhībhiḥ saubhāgyam ।</l>
<l>paśupatinā	vāsukikaṅkaṇē'pasāritē	dūram ॥)</l></lg>
<p>6. <b>śucitā</b> yathā—</p>
<b><lg><l>caccaraghariṇī piadaṁsaṇā a vālā pautthavaiā a ।</l>
<l>asaī saajjhiā duggaā a ṇa hu khaṁḍiaṁ sīlaṁ ॥ 105 ॥</l></lg></b>
<lg><l>(catvaragr̥hiṇī priyadarśanā ca bālā prōṣitapatikā ca ।</l>
<l>asatī prātivēśmikā durgatā ca na khalu khaṇḍitaṁ śīlam ॥)</l></lg>
<p>7. <b>śīlasampad</b> yathā—(gāsa. 3.26)</p>
<b><lg><l>diahaṁ khuḍuṁkiāē saalaṁ/tīē kāūṇa gēhavāvāraṁ ।</l>
<l>garuē	vi	maṁtudukkhē	bharimō	pāaṁtasuttassa ॥ 106 ॥</l></lg></b>
<lg><l>(divasaṁ rōṣamūkāyāḥ sakalaṁ kr̥tvā gēhavyāpāram ।</l>
<l>gurukē'pi mantuduḥkhē smarāmaḥ pādāntasup‍tasya ॥)</l></lg>
<p>8. <b>priyaṁvadatā</b> yathā—(kusaṁ. 1.45)</p>
<b><lg><l>svarēṇa tasyāmamr̥tastrutēva prajalpitāyāmabhijātavāci ।</l>
<l>apyanyapuṣṭā pratikūlaśabdā śrōturvitantrīriva tāḍyamānā ॥ 107 ॥</l></lg></b>
<p>9. <b>cāturyaṁ</b> yathā—(pr̥. 1132)</p>
<p>ēkatrāsanasaṁsthitiḥ parihr̥tā pratyudgamād dūrataḥ ॥ 108 ॥ ityādi ।</p>
<p>10. <b>vāggmitā</b> yathā—(kusaṁ. 5.75)</p>
<b><lg><l>uvāca cainaṁ paramārthatō haraṁ na vētsi nūnaṁ yata ēvamāttha mām ।</l>
<l>alōkasāmānyamacintyahētukaṁ dviṣanti mandāścaritaṁ mahātmanām ॥ 109 ॥</l></lg></b>
<p>11. <b>śāstrajñānaṁ</b> yathā—(kusaṁ. 1.30)</p>
<b><lg><l>tāṁ haṁsamālāḥ śaradīva gaṅgāṁ mahauṣadhiṁ naktamivātmabhāsaḥ ।</l>
<l>sthirōpadēśāmupadēśakālē	prapēdirē	prāktanajanmavidyāḥ ॥ 110 ॥</l></lg></b>
<p>12. <b>adīnavākyatā</b> yathā—</p>
<b><lg><l>kārāgr̥hē tvamuṣitaściramēva yasya nirvāpitaḥ sa vinayēna sahastrabāhuḥ ।</l>
<l>tasyāpi rē! purabhidā'khilamastravēdamadhyāpitasya vijayī mama jīvanāthaḥ ॥ 111 ॥</l></lg></b>
<p>13. <b>avikatthanatvaṁ</b> yathā—(kusaṁ. 5.64)</p>
<b><lg><l>yathā śrutaṁ vēdavidāṁ vara! tvayā janō'yamuccaiḥpadalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 112 ॥</l></lg></b>
<pb n="1097"/>
<p>14. <b>mānitā</b> yathā—(kusaṁ. 5.6)</p>
<b><lg><l>kadācidāsannasakhīmukhēna sā manōrathajñaṁ pitaraṁ manasvinī ।</l>
<l>ayācatāraṇyanikētamātmanaḥ phalōdayāntāya tapassamādhayē ॥ 113 ॥</l></lg></b>
<p>15. <b>kr̥tajñatā</b> yathā—(gāsa. 3.46)</p>
<b><lg><l>māmi! hiaaṁ va pīaṁ tēṇa juāṇēṇa majjamāṇīē ।</l>
<l>ṇhāṇahalid‍dākaḍuaṁ	aṇusōttajalaṁ piaṁtēṇa ॥ 114 ॥</l></lg></b>
<lg><l>(mātulāni! hr̥dayamiva pītaṁ tēna yūnā majjantyāḥ ।</l>
<l>snānaharidrākaṭukamanustrōtō		jalaṁ	pibatā ॥)</l></lg>
<p>16. <b>dr̥ḍhabhaktitvaṁ</b> yathā—(kusaṁ. 5.82)</p>
<b><lg><l>alaṁ vivādēna yathāśrutastvayā tathāvidhastāvadaśēṣamastu saḥ ।</l>
<l>mamātra bhāvaikarasaṁ manaḥ sthitaṁ na kāmavr̥ttirvacanīyamīkṣatē ॥ 115 ॥</l></lg></b>
<b><lg><l>ya ētē ṣōḍaśa prōktā nāyakā nāyikāśca yāḥ ।</l>
<l>tēṣāṁ	yē	cōttamatvādihētōrjātyādayō	guṇāḥ ॥ 116 ॥</l></lg></b>
<b><lg><l>yuktastairuttamastēṣāṁ	pādahānyā	tu	madhyamaḥ ।</l>
<l>ardhahānyā kaniṣṭhaḥ syāt nāyikāsvapyayaṁ vidhiḥ ॥ 117 ॥</l></lg></b>
<b><lg><l>udāttā	gūḍhamānā	syād	viruddhā	mānaśālinī ।</l>
<l>lalitā	sādhyamānēha	śāntā	nirmānamānasā ॥ 118 ॥</l></lg></b>
<b><lg><l>manasiśayamahāstraṁ śāstrasarvasvamētannirupamaramaṇīyaṁ cēṣṭitaṁ nāyakānām ।</l>
<l>kathitamatha yathāvat kāmaścaṅgārasārē punarapi tadavasthāvasthitaṁ varṇayāmaḥ ॥ 119 ॥</l></lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
mōkṣaśrr̥ṅgāraprakāśanō nāma</b></p>
<p><b>॥ ēkaviṁśaḥ prakāśaḥ ॥ 21 ॥</b></p>
<lg><l>mōkṣasya sarvavidhalakṣaṇalēkhayāḍhyamēkaṁ saviṁśamimamāḍhyataraṁ prakāśam ।</l>
<l>ēkōnaviṁśayutapadyaśataṁ prakāśya sāhityaśāstramasamaṁ hyatanōnnr̥pō'sau ॥</l></lg>
<lg><l>abhinava iti saṁjñayā samr̥ddhaḥ ka iva babhūva yathārthayā svakālē ।</l>
<l>iti vadata vivicya vid‍varēṇyā nr̥patirasāvathavā sa kō'pi gup‍taḥ ॥</l></lg>
<pb n="1098"/>
<p>atha</p>
<p><b>śrr̥ṅgāraprakāśē dvāviṁśaḥ prakāśaḥ</b></p>
<p>anurāgasthāpanaprakāśaḥ</p>
<p>iha khalu sakalasattvōpakārakṣamadvitīyāśramanivāsibhiścaturbhirapi varṇairbrāhmaṇā—
dibhirubhayalōkasiddhayē sēvyamānō dharmārthakāmalakṣaṇastrivarṇaḥ <b>puruṣārthaḥ</b>।</p>
<b><lg><l>ēvamarthaṁ ca kāmaṁ ca dharmaṁ cāpyācaran naraḥ ।</l>
<l>ihāmutra	ca	niśśalyamatyantasukhamaś‍nutē ॥ 1 ॥</l></lg></b> (kāmasū. 1.2.49)
<p>yathā ca—</p>
<b><lg><l>yasya trivargaśūnyāni dinānyāyānti yānti ca ।</l>
<l>sa	lōhakārabhastrēva	śvasannapi	na	jīvati ॥ 2 ॥</l></lg></b>
<p>tatrāpi dharmārthaśrr̥ṅgārayōrhētubhūtatvāt kāmaśrr̥ṅgāra ēva phalabhūtatvāt pradhānam । <b>kāmastu</b>
sāmānyarūpō viśēṣarūpō vā sukhamēvābhidhīyatē, ityuktaṁ 1purastāt, iha tu upacārāt—</p>
<b><lg><l>saṅkalparamaṇīyasya	prītisambhōgaśōbhinaḥ ।</l>
<l>kumārasyā/rucirasyābhilāṣasya nāma kāma iti smr̥tam ॥ 3 ॥</l></lg></b>
<b><lg><l>ahētuḥ pakṣapātō yastasya nāsti pratikriyā ।</l>
<l>sa hi snēhātmakastanturantarbhūtāni sīvyati ॥ 4 ॥</l></lg></b> (urāca. 2.17)
<p>uktaṁ ca— (urāca. 6.12, māmā. 1.27)</p>
<b><lg><l>vyatiṣajati	padārthānāntaraḥ	kō'pi	hētu—
rna	khalu	bahirupādhīn	prītayaḥ	saṁśrayantē ।</l>
<l>vikasati	hi	pataṅgasyōdayē	puṇḍarīkaṁ
dravati	ca	himaraśmāvud‍gatē	candrakāntaḥ ॥ 5 ॥</l></lg></b>
<p>taṁ ca anurāga ityācakṣatē। tataśca—(urāca. 2.19, 6.5)</p>
<b><lg><l>akiñcidapi		kurvāṇaḥ	saukhyairduḥkhānyapōhati ।</l>
<l>tat tasya kimapi dravyaṁ yō hi yasya priyō janaḥ ॥ 6 ॥</l></lg></b>
<!-- NOTES pg=1098!-->
1. dra. atraiva pr̥. 1049
<pb n="1099"/>
<b><lg><l>yadēva rōcatē mahyaṁ tadēva kurutē priyā ।</l>
<l>iti vētti na jānāti tat priyaṁ yat karōti sā ॥ 7 ॥</l></lg></b>
<b><lg><l>śūnyamākīrṇatāmēti	tulyaṁ	vyasanamutsavaiḥ ।</l>
<l>vipralambhō'pi lābhāya sati priyasamāgamē ॥ 8 ॥</l></lg></b> (kirātā. 11.27)
<b><lg><l>tadā ramyāṇyaramyāṇi priyāḥ śalyaṁ tadā'savaḥ ।</l>
<l>tadaikākī	sabandhuḥ	sanniṣṭēna	rahitō	yadā ॥ 9 ॥</l></lg></b> (kirātā. 11.28)
<p>(<b>anurāgaḥ –64</b>)</p>
<p>tamabhilāṣādibhēdāt catuṣṣaṣṭiprakāraṁ vyāharanti। tad yathā—</p>
<p>1. abhilāṣaḥ	17. āśā	33. mōhaḥ	49. dākṣiṇyam</p>
<p>2. ākāṅkṣā 	18. āśīḥ	34. ākūtam		50. anugrahaḥ</p>
<p>3. apēkṣā	19. āśaṁsā	35. kutūhalam	51. vātsalyam</p>
<p>4. utkaṇṭhā	20. manōrathaḥ	36. vismayaḥ	52. anukrōśaḥ</p>
<p>5. īpsā	21. āsthā	37. rāgaḥ	53. viśvāsaḥ</p>
<p>6. lipsā	22. abhinivēśaḥ	38. vēgaḥ	54. vistrambhaḥ</p>
<p>7. icchā	23. anubandhaḥ	39. adhyavasāyaḥ	55. vaśīkāraḥ</p>
<p>8. vāñchā	24. āgrahaḥ	40. vyavasāyaḥ	56. praṇayaḥ</p>
<p>9. tr̥ṣṇā	25. vimarśaḥ	41. kāmanā	57. prāp‍tiḥ</p>
<p>10. lālasā	26. manīṣā	42. vāsanā	58. paryāp‍tiḥ</p>
<p>11. spr̥hā	27. abhiprāyaḥ	43. smaraṇam	59. samāp‍tiḥ</p>
<p>12. laulyam	28. pakṣapātaḥ	44. saṅkalpaḥ	60. abhimānāp‍tiḥ</p>
<p>13. gardhaḥ	29. lōbhaḥ		45. bhāvaḥ	61. snēhaḥ</p>
<p>14. śraddhā	30. āsaṅgaḥ	46. hāsaḥ	62. prēmā/prēma</p>
<p>15. ruciḥ	31. abhiṣvaṅgaḥ	47. ratiḥ	63. āhlādaḥ</p>
<p>16. dōhadam	32. saktiḥ		48. prītiḥ	64. nirvr̥tiḥ, iti ।</p>
<b><lg><l>ētē	bhēdāścatuṣṣaṣṭiranurāgasya	nāmataḥ ।</l>
<l>udāharaṇamālaiṣāṁ	rūpavyaktyai	nidarśyatē ॥ 10 ॥</l></lg></b>
<pb n="1100"/>
<p>1. <b>tatra</b> kr̥tābhilāṣā <b>yathā—(śāku. 2.20)</b></p>
<b><lg><l>anāghrātaṁ	puṣpaṁ	kisalayamalūnaṁ	kararuhaiḥ
anāviddhaṁ/muktaṁ rat‍naṁ madhu navamanāsvāditarasam ।</l>
<l>akhaṇḍaṁ puṇyānāṁ phalamapi ca tad‍rūpamanaghaṁ
na jānē bhōktāraṁ kamiha/va samupasthāsyati vidhiḥ ॥ 11 ॥</l></lg></b>
<p>2. <b>ākāṅkṣā</b> yathā—(gāsa. 4.42)</p>
<b><lg><l>ēkkakkama—saṁdēsāṇurāa—vaḍḍhaṁta—kōuhallāiṁ ।</l>
<l>dukkhaṁ asamattamaṇōrahāim̐ acchaṁti mihuṇāim̐ ॥ 12 ॥</l></lg></b>
<lg><l>(anyōnyasandēśānurāgavardhamānakautūhalāni	।</l>
<l>duḥkhamasamāp‍tamanōrathāni tiṣṭhanti mithunāni ॥)</l></lg>
<p>3. <b>apēkṣā</b> yathā—(gāsa. 2.100)</p>
<b><lg><l>bhadda! pulōaa imaṁ vihasiavaaṇā paissa ōppēi ।</l>
<l>jāā	suapaḍhamubbhiṇṇadaṁtajualaṁkiaṁ bōraṁ ॥ 13 ॥</l></lg></b>
<lg><l>(bhadraṁ! pralōkaya imaṁ vihasitavadanā patyurarpayati ।</l>
<l>jāyā sutaprathamōdbhinnadantayugalāṅkitaṁ badaram ॥)</l></lg>
<p>4. <b>utkaṇṭhā</b> yathā—(gāsa. 1.73)</p>
<b><lg><l>jaṁ jaṁ sō ṇijjhāai aṁgōāsaṁ mahaṁ aṇimisacchō ।</l>
<l>pacchāēmi a taṁ taṁ icchāmi a tēṇa dīsaṁtaṁ ॥ 14 ॥</l></lg></b>
<lg><l>(yaṁ yaṁ sa nidhyāyati aṅgāvakāśaṁ mamānimiṣākṣaḥ ।</l>
<l>pracchādayāmi ca taṁ tam icchāmi ca tēna dr̥śyamānam ॥)</l></lg>
<lg><l>5–7.	na labdhāni . . . . . . . . . . . . ।</l>
<l>. . . . . . . . . . . . . . . . .. . . . . . . . .. . ॥</l></lg>
<p>7. <b>vāñchā</b> yathā—(gāsa. 3.21)</p>
<b><lg><l>tā kiṁ karēu jaṁ jaisi tīa vaivēḍhavēlilaathaṇīē ।</l>
<l>pāaṁguṭṭhaddhakkhittaṇīsahaṁgīē	vi	ṇa	i	diṭṭhō ॥ 15 ॥</l></lg></b>
<lg><l>(tat kiṁ karōtu yadi tvaṁ asi tayā vr̥tivēṣṭanaprēritastanayā ।</l>
<l>pādāṅguṣṭhārdhakṣip‍tanissahāṅgayā'pi	na	dr̥ṣṭaḥ ॥)</l></lg>
<pb n="1101"/>
<p>9. <b>tr̥ṣṇā</b> yathā—(gāsa. 1.93)</p>
<b><lg>
<l>aviaṇhapēcchaṇijjēṇa takkhaṇaṁ māmi! tēṇa diṭṭhēṇa ।</l>
<l>siviṇaapīēṇa va pāṇiēṇa taṇha c‍cia ṇa phiṭṭhā ॥ 16 ॥</l>
</lg></b>
<lg><l>(avitr̥ṣṇaprēkṣaṇīyēna tatkṣaṇaṁ mātulāni! tēna dr̥ṣṭēna ।</l>
<l>svap‍napītēnēva	pānīyēna	tr̥ṣṇaiva	na	mr̥ṣṭā ॥)</l></lg>
<p>10. <b>lālasā</b> yathā—</p>
<b><lg>
<l>ghaḍiūrusaṁpuḍaṁ ṇavavahūē jahaṇaṁ varō pulōēi ।</l>
<l>saṁdaṭṭha—ṇava—kapāḍaṁ dāraṁ piva sagga—ṇaarassa ॥ 17 ॥</l>
</lg></b>
<lg>
<l>(ghaṭitōrusaṁpuṭaṁ navavadhvā jaghanaṁ varaḥ pralōkayati ।</l>
<l>sandaṣṭanavakavāṭaṁ	dvāramiva	svarganagarasya ॥)</l></lg>
<p>11. <b>spr̥hā</b> yathā—(gāsa. 6.75)</p>
<b><lg>
<l>kassa karō bahupuṇṇapphalēkkataruṇō tuhaṁ visaṁmihai ।</l>
<l>thaṇapariṇāhē	vaṁmaha—ṇihāṇa—kalasē	vva	pārōhō ॥ 18 ॥</l>
</lg></b>
<lg><l>(kasya karō bahupuṇyaphalaikatarōstava viśramiṣyati ।</l>
<l>stanapariṇāhē manmathanidhānakalaśa iva prarōhaḥ ॥)</l></lg>
<p>12. <b>laulyaṁ</b> yathā—</p>
<b><lg>
<l>vaṁciapiāṇaṇā	viaamassa	lōlai	sahimuhē	diṭṭhī ।</l>
<l>līlaṁ	rahassabahulaṁ	sahō/sā	hu	viārēi	kāmassa ॥ 19 ॥</l>
</lg></b>
<lg><l>(vañcitapriyānanā priyatamasya lōlati sakhīmukhē dr̥ṣṭiḥ ।</l>
<l>līlāṁ rahasyabahulāṁ sā khalu vikārayati kāmasya ॥)</l></lg>
<p>13. <b>gardhā</b> yathā—</p>
<b><lg>
<l>dhariuṁ kaha ṇu tīrai haadiṭṭī vallahēsu ṇivaḍaṁtī ।</l>
<l>gāi	vva	hārahāī	sarasē	javavallarē	luddhā ॥ 20 ॥</l>
</lg></b>
<lg><l>{dhartuṁ kathamapi na pāryatē hatadr̥ṣṭirvallabhēṣu nipatantī ।</l>
<l>gauriva	bhārahārī	sarasē	yavavallarē	lubdhā ॥}</l></lg>
<p>14. <b>śraddhā</b> yathā—(gāsa. 7.50vē)</p>
<b><lg>
<l>saddhō mē tujjha piattaṇassa kaha taṁ ti ṇēa āṇāmō ।</l>
<l>dē pasia tumaṁ cia sikkhavēsu jaha tē piā hōmi ॥ 21 ॥</l>
</lg></b>
<pb n="1102"/>
<lg><l>{śraddhā mē tava priyatvasya kathaṁ taditi naiva jānīmaḥ ।</l>
<l>prārthayē	prasīda	tvamēva	śikṣaya	yathā	tē	priyā	bhavāmi ॥}</l></lg>
<p>15. <b>ruci</b>ryathā—(karpūrama. 2.49)</p>
<b><lg>
<l>bālāō	hōṁti	kōūhalēṇa	ēmēa	cabalacittāō ।</l>
<l>daralhasiathaṇīsu	puṇō	ṇivasai	maaraddhaa—rahassō ॥ 22 ॥</l>
</lg></b>
<lg><l>(bālā	bhavanti	kautūhalēna	ēvamēva	capalacittāḥ ।</l>
<l>daralasitastanīṣu punaḥ nivasati makaradhvajarahasyam ॥)</l></lg>
<p>16. <b>dōhadō</b> (<b>dōhadam</b>) yathā—(gāsa. 1.15)</p>
<b><lg>
<l>kiṁ	kiṁ	dē	paḍihāsai? sahīhiṁ ia pucchiāēm̐ muddhāē ।</l>
<l>paḍamulla/ggaadōhaliṇiē	ṇavaraṁ	daiaṁ	gaā	diṭṭhī ॥ 23 ॥</l>
</lg></b>
<lg><l>(kiṁ kiṁ tē pratibhāsatē? sakhībhiriti pr̥ṣṭāyā mugadhāyāḥ ।</l>
<l>prathamōdgatadōhadinyāḥ	kēvalaṁ	dayitaṁ	gatā	dr̥ṣṭiḥ ॥)</l></lg>
<p>17. <b>āśā</b> yathā—(gāsa. 4.28)</p>
<b><lg>
<l>ṇīāim̐ ajja ṇik‍kava! piṇaddhaṇavaraṁgaēm̐ varāīē ।</l>
<l>gharaparipāḍīa	pahēṇaāi	tuha	daṁsaṇāsāē ॥ 24 ॥</l>
</lg></b>
<lg><l>(nītāni adya niṣkr̥pa! pinaddhanavaraṅgakayā varākyā ।</l>
<l>gr̥haparipāṭyā	prahēṇakāni	tava	darśanāśayā ॥)</l></lg>
<p>18. <b>āśī</b>ryathā—</p>
<b><lg>
<l>janaḥ	puṇyairyāyājjaladhijalabhāvaṁ	jalamuca—
stathāvasthaṁ	cainaṁ	nidadhatu	śubhaiḥ	śuktivadanē ।</l>
<l>tatastāṁ	śrēyōbhiḥ	pariṇatimasau	vindati yayā
ruciṁ	tanvan	pīnastani! hr̥di tavāyaṁ viluṭhati ॥ 25 ॥</l>
</lg></b>
<p>19. <b>āśaṁsā</b> yathā—</p>
<b><lg>
<l>hōjja vaṇē, sō diahō! jattha vi āmaliakusumadhammillā ।</l>
<l>pattē	raāvasāṇē	pucchijja	pavāsaduk‌khāiṁ ॥ 26 ॥</l>
</lg></b>
<lg><l>(bhavatu vanē, sa divasō yatrā'pyāmr̥ditakusumadhammillā ।</l>
<l>prāp‍tē	ratāvasānē	pr̥cchēyaṁ	pravāsaduḥkhāni ॥)</l></lg>
<pb n="1103"/>
<p>20. <b>manōrathō</b> yathā—(kusaṁ. 5.64)</p>
<b><lg>
<l>yathā śrutaṁ vēdavidāṁ vara! janō'yamuccaiḥ—padalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 27 ॥</l>
</lg></b>
<p>21. <b>āsthā</b> yathā—(kirātā. 9.34)</p>
<b><lg>
<l>sadmanāṁ	viracanāhitaśōbhairāgatapriyakathairapi dūtyam ।</l>
<l>sannikr̥ṣṭaratibhiḥ	suradārairbhūṣitairapi	vibhūṣaṇamīṣṭē ॥ 28 ॥</l>
</lg></b>
<p>22. <b>abhinivēśō</b> yathā—(gāsa. 6.30)</p>
<b><lg>
<l>lōō	jūrai	jūrau	vaaṇijjaṁ	hōi	hōu	taṁ	ṇāma ।</l>
<l>ēhi	ṇimajjasu	pāsē	pupphavai! ṇa ēi mē ṇiddā ॥ 29 ॥</l>
</lg></b>
<lg><l>(lōkaḥ khidyati khidyatu vacanīyaṁ bhavati bhavatu tannāma ।</l>
<l>ēhi	niṣīda	pārśvē	puṣpavati! naiti mē nidrā ॥)</l></lg>
<p>23. <b>anubandhō</b> yathā—</p>
<b><lg>
<l>ga/gēṇhai kaṁṭhammi, balā cuṁbai ṇaaṇāi, harai mē siaaṁ ।</l>
<l>paḍhamasuraammi	raaṇī	varassa	ēmēa	bōlēi ॥ 30 ॥</l>
</lg></b>
<lg><l>(guh‍ṇāti kaṇṭhē, balāccumbati nayanē, harati mē sicayam ।</l>
<l>prathamasuratē	rajanī	varasya	ēvamēva	vyavalīyatē ॥)</l></lg>
<p>24. <b>āgrahō</b> yathā—(gāsa. 3.49)</p>
<b><lg>
<l>ajja maē gaṁtavvaṁ ghaṇaṁdhaārē vi tassa suhaassa ।</l>
<l>ajjā	ṇimīliacchī	paaparivāḍiṁ	gharē	kuṇai ॥ 31 ॥</l>
</lg></b>
<lg><l>(adya mayā gantavyaṁ ghanāndhakārē'pi tasya subhagasya ।</l>
<l>āryā	nimīlitākṣī	padaparipāṭīṁ	gr̥hē	kurutē ॥)</l></lg>
<p>25. <b>vimarśō</b> yathā—(śāku. 5.13)</p>
<b><lg>
<l>kāsvidavakuṇṭhanavatī nātiparisphuṭaśarīralāvaṇyā ।</l>
<l>madhyē	tapōdhanānāṁ	kisalayamiva	pāṇḍupatrāṇām ॥ 32 ॥</l>
</lg></b>
<p>26. <b>manīṣā</b> yathā—(śāku. 1.19)</p>
<b><lg>
<l>asaṁśayaṁ kṣatraparigrahakṣamā yadāryamasyāmabhilāṣi mē manaḥ ।</l>
<l>satāṁ	hi	sandēhapadēṣu	vastuṣu	pramāṇamantaḥkaraṇapravr̥ttayaḥ ॥ 33 ॥</l>
</lg></b>
<pb n="1104"/>
<p>27. <b>abhiprāyō</b> yathā—</p>
<b><lg>
<l>bālaa rē! vaṁcijjasi lōlira-mahu-āṇa-saddhapasarāō ।</l>
<l>puphphavaī—muhacuṁbaṇa—sahāsa—kaṁṭhaggaha—suhāō	॥ 34 ॥</l>
</lg></b>
<lg><l>(bālaka! rē vañ‍cyasē lōlitamadhupānaśraddhāprasarāt ।</l>
<l>puṣpavatī—mukhacuṁbana—sahāsa—kaṇṭhagraha—sukhāt ॥)</l></lg>
<p>28. <b>pakṣapātō</b> yathā—(sēba. 12.13)</p>
<b><lg>
<l>vīsaṁbha vaḍ‍‌ḍhiarasaṁ rai/airāu-kkhalia-sēsa-saṁṭhia-rasaṇaṁ ।</l>
<l>vialiamaapatta/ttuṭṭhaṁ	paccūsaraaṁ	paōsadūrabbhahiaṁ ॥ 35 ॥</l>
</lg></b>
<lg><l>{visrambhavardhitarasaṁ	rati/atirāgōtkhalitaśēṣasaṁsthitaraśanam ।</l>
<l>vigalitamadēna nipuṇaṁ madaprāp‍tatuṣṭiṁ pratyūṣarataṁ pradōṣadūrābhyadhikam ॥}</l></lg>
<p>29. <b>lōbhō</b> yathā—</p>
<b><lg>
<l>huṁ huṁ dē bhaṇasu puṇō ṇa muaṁ ti karēi kālavikkhēvaṁ ।</l>
<l>ghariṇī	hiaasuhāiṁ	paiṇō	kaṇṇē	bhaṇaṁtassa ॥ 36 ॥</l>
</lg></b>
<lg><l>(huṁ/huṁ hē bhaṇa punaḥ na śruta/jñātamiti karōti kālavikṣēpam ।</l>
<l>gr̥hiṇī	hr̥dayasukhāni	patyuḥ	karṇē	bhaṇataḥ ॥)</l></lg>
<p>30. <b>āsaṅgō</b> yathā—(māmā. 1.26)</p>
<b><lg>
<l>santāpasantatimahāvyasanāya	tasyā—
mādhatta	mē	tadanapēkṣitahētu	cētaḥ ।</l>
<l>prāyaḥ	śubhaṁ	ca	vidadhātyaśubhaṁ		ca jantōḥ
sarvaṁkaṣā	bhagavatī	bhavitavyataiva ॥ 37 ॥</l>
</lg></b>
<p>31. <b>abhiṣvaṅgō</b> yathā—(gāsa. 276 vē.)</p>
<b><lg>
<l>daḍhamūḍhabaddhagaṁṭhi	vva	mōiā	kaha	vi	tēṇa	mē	bāhū ।</l>
<l>amhēhi vi tassa urē khutta vva samukhkhaā thaṇaā ॥ 38 ॥</l>
</lg></b>
<lg><l>(dr̥ḍhamūḍhabaddhagranthī iva mōcitau kathamapi tēna mē bāhū ।</l>
<l>asmābhirapi	tasyōrasi	khāta	iva	samutkhātau	stanau ॥)</l></lg>
<p>32. <b>sakti</b>ryathā—(gāsa. 878 vē.)</p>
<b><lg>
<l>kālakkharadūsikkhia bālaa! rē ēhi lagga kaṁṭhaṁmi ।</l>
<l>dōṇha	vi	ṇaraaṇivāsō	sāmaaॅ	jai	hōi	tā 	u ॥ 39 ॥</l>
</lg></b>
<pb n="1105"/>
<lg><l>(kālākṣaraduśśikṣita bālaka! rē ēhi lagasva kaṇṭhē ।</l>
<l>dvayōrapi naraka/nirayanivāsō samakaṁ yadi bhavati tad bhavatu ॥)</l></lg>
<p>33. <b>mōhō</b> yathā—(gāsa. 361vē)</p>
<b><lg>
<l>ṇīsāsuk‍kaṁpapulōiēhi jāṇaṁti pēcciuṁ dhaṇṇā ।</l>
<l>aṁhārisāṇa diṭhṭhē piaṁmi appā vi pamhasai ॥ 40 ॥</l>
</lg></b>
<lg><l>(niḥśvāsōtkampitapralōkitairjānanti prēkṣituṁ dhanyāḥ ।</l>
<l>asmādr̥śāṁ dr̥ṣṭē priyē ātmā'pi prasmaryatē ॥)</l></lg>
<p>34. <b>ākūtaṁ</b> yathā—</p>
<b><lg>
<l>tāva chivai, tā ṇiacchai, tā kuṇai raaṁ pi tāva cuṁbēī ।</l>
<l>aṁgēhi	kīrai	paī	kāmōttattasīalō	tissā(yāvat) ॥ 41 ॥</l>
</lg></b>
<lg><l>(tāvat spr̥śati tāvanniyacchati, tāvat karōti, ratamapi, tāvaccumbati ।</l>
<l>aṅgaiḥ	kriyatē	patiḥ	kāmōttap‍taśītalastasyāḥ(lō yāvat) ॥)</l></lg>
<p>35. <b>kutūhalaṁ</b> yathā—(gāsa. 1.21)</p>
<b><lg>
<l>asamattamaṁḍaṇa	c‍cia	vac‍ca	gharaṁ	sē	sakōuhallassa ।</l>
<l>bōlāvia—halahalaassa	putti! cittē ṇa laggihisi ॥ 42 ॥</l>
</lg></b>
<lg><l>{asamāp‍tamaṇḍanaiva	vraja	gr̥haṁ	tasya	sakautūhalasya ।</l>
<l>vyavalīnautsukyasya	putri!	cittē	na	lagiṣayasi ॥}</l></lg>
<p>36. <b>vismayō</b> yathā—(sūmu. 16)</p>
<b><lg>
<l>kamalamanambhasi kamalē ca kuvalayamētāni kanakalatikāyām ।</l>
<l>sā	ca	sukumārasubhagētyutpātaparamparā	kēyam? ॥ 43 ॥</l>
</lg></b>
<p>37. <b>rāgō</b> yathā—(gāsa. 6.61)</p>
<b><lg>
<l>ghariṇighaṇatthaṇapēllaṇasuhēllipaḍiassa	hōṁtapahiassa ।</l>
<l>avasauṇaṁ—gāraa—vāraviṭhṭhi—diahā	suhāvēṁti ॥ 44 ॥</l>
</lg></b>
<lg><l>{gr̥hiṇīghanastanaprēraṇasukhakēlipatitasya	bhaviṣyatpathikasya ।</l>
<l>apaśakunāṅgārakavāraviṣṭidivasāḥ	sukhayanti ॥)}</l></lg>
<p>38. <b>vēgau</b> yathā—</p>
<b><lg>
<l>jāṇāmi jaṇō ṇiuṇō guruaṇamajjhammi saṁṭhiā a ahaṁ ।</l>
<l>tā kiṁ karēmi piasahi! dhariāvi balā valai diṭṭhī ॥ 45 ॥</l>
</lg></b>
<pb n="1106"/>
<lg><l>(jānāmi	janō	nipuṇō	gurujanamadhyē	saṁsthitā	cāham ।</l>
<l>tat kiṁ karōmi priyasakhi! dhr̥tā'pi balād valatē dr̥ṣṭiḥ ॥)</l></lg>
<p>39. <b>adhyavasāyō</b> yathā—(māmā. 4.4)</p>
<b><lg>
<l>samānaprēmāṇaṁ	janamasulabhaṁ	prārthitavatō
vidhau	vāmārambhē	mama	samucitaiṣā	pariṇatiḥ ।</l>
<l>tathā'pyēvaṁ nindāśravaṇasamayē'syāḥ pravigalat—
prabhaṁ	prātaścandradyuti	vadanamantardahati	mām ॥ 46 ॥</l>
</lg></b>
<p>40. <b>vyavasāyō</b> yathā—(gāsa. 3.31)</p>
<b><lg>
<l>tassa/tujjha a sōhaggaguṇaṁ amahilasarisaṁ ca sāhasaṁ majjha ।</l>
<l>jāṇai	gōlāūrō	vāsārattaddharattō	a ॥ 47 ॥</l>
</lg></b>
<lg><l>{tasya(tava) ca saubhāgyaguṇam amahilāsadr̥śaṁ ca sāhasaṁ mama ।</l>
<l>jānāti	gōdāpūrō	varṣārātrārdharātrañca ॥}</l></lg>
<p>41. <b>kāmanā</b> yathā—(līlāvatī. 1258)</p>
<b><lg>
<l>acchīhiṁ cia sā tēṇa piaamā ṇēha-ṇibbhara-maṇēṇa ।</l>
<l>āhāsia va ūhia vva rabhia/ramia/ratē vva pīa vva ॥ 48 ॥</l>
</lg></b>
<lg><l>(akṣibhyāmēva sā tēna priyatamā s‍nēhanirbharamanasā ।</l>
<l>ābhāṣitēva	upagūḍhēva	ratēva	pītēva ॥)</l></lg>
<p>42. <b>vāsanā</b> yathā—</p>
<b><lg>
<l>āṇiapulaubbhēō savattipaṇaapaḍipūraṇaṁmi/paridhūsarammi vi garuē ।</l>
<l>piadaṁsaṇē	pavaṭṭa/ḍ‍ḍhai	maṁtuṭṭhāṇē	vi	ruppiṇīē	paharisō ॥ 49 ॥</l>
</lg></b>
<lg><l>{ānītapulakōdbhēdaḥ sapat‍nīpraṇayapratipūraṇē'pi/paridhūsarē'pi gurukē ।</l>
<l>priyadarśanē pravarta/rdhatē mantu/nyusthānē'pi rukmiṇyāḥ praharṣaḥ ॥}</l></lg>
<p>43. <b>smaraṇaṁ</b> yathā—(gāsa. 4.68)</p>
<b><lg>
<l>bharimō	sē	saaṇaparaṁmuhīē	vialaṁtamāṇapasarāē ।</l>
<l>kaiava-suttu-vvattaṇa-thaṇa-kalasu haru/bhara—ppēllaṇasuhēlliṁ ॥ 50 ॥</l>
</lg></b>
<lg><l>(smarāmastasyāḥ śayanaparāṅmukhyā vigalanmānaprasarāyāḥ ।</l>
<l>kaitava—sup‍tōdvartana—stanabhara—kalasa—prēraṇa—sukhakēlim ॥)</l></lg>
<pb n="1107"/>
<p>44. <b>saṅkalpō</b> yathā—</p>
<b><lg>
<l>pihitē kārāvāsāgārē manasi sa ca sūcīmukhāgranirbhēdyam/dyē ।</l>
<l>apica nimīlitanayanē	tathā'pi	kāntānanaṁ	vyaktam ॥ 51 ॥</l>
</lg></b>
<p>45. <b>bhāvō</b> yathā—</p>
<b><lg>
<l>diṭṭhē jaṁ pulaijjasi dha/tharaharasi piaṁmi jaṁ samāsaṇṇē ।</l>
<l>taha/tuha	saṁbhāsaṇasēulliphaṁsaṇē	kiṁ	vilijjihisi ॥ 52 ॥</l>
</lg></b>
<lg><l>{dr̥ṣṭē	yat	pralōkiṣyasi	dharadharasi	priyē	yatsamāsannē ।</l>
<l>tathā/tava	saṁbhāṣaṇasvēdārdrasparśanē	kiṁ	vilajjiṣyasē ॥}</l></lg>
<p>46. <b>rāgō (hāsaḥ)</b> yathā—</p>
<b><lg>
<l>taha tīē suharasō paharisō a muhapaṁkaaṁmi papphuriō ।</l>
<l>samaaṁ jaha viasia—mauliāi ja—āi acchīi ॥ 53 ॥</l>
</lg></b>
<lg><l>(tathā	tasyāḥ	sukharasaḥ	praharṣaśca	mukhapaṅkajē	prasphuritaḥ ।</l>
<l>samakaṁ	yathā	vikasitamukulitē	jātē	akṣiṇī ॥)</l></lg>
<p>47. <b>rati</b>ryathā—(gāsa. 2.25)</p>
<b><lg>
<l>acchēraṁ va ṇihi vvia saggē rajjaṁ va amaapāṇaṁ va ।</l>
<l>āsi mha taṁ muhuttaṁ viṇiaṁsaṇa—daṁsaṇaṁ tissā/tīē ॥ 54 ॥</l>
</lg></b>
<lg><l>(āścaryamiva nidhiriva svargō rājyamiva amr̥tapānamiva ।</l>
<l>āsīnmama	tanmuhūrtaṁ	vinivasanadarśanaṁ	tasyāḥ ॥)</l></lg>
<p>48. <b>prīti</b>ryathā—</p>
<b><lg>
<l>avihāviakkharavaā	cirēṇa	aṇubaṁdhapucchiapalattā ।</l>
<l>ṇavavahupaḍhamullāvā	varassa	hiaē	ṇa	māēṁti ॥ 55 ॥</l>
</lg></b>
<lg><l>{avibhāvitākṣaravacasaḥ/padāḥ cirēṇa anubandhapr̥ṣṭapralapitāḥ/pravr̥ttāḥ ।</l>
<l>navavadhūprathamōllāpā	varasya	hr̥dayē	na	mānti ॥}</l></lg>
<p>49. <b>dākṣiṇyaṁ</b> yathā—(gāsa. 2.22)</p>
<b><lg>
<l>ṇavavahupēṁmataṇuiō	paṇaaṁ	paḍhamaba/ghariṇīēॅ	rakkhantō ।</l>
<l>alihia—duppariallaṁ	pi	ṇēi	raṇṇaṁ	dhaṇuṁ	vāhō ॥ 56 ॥</l>
</lg></b>
<pb n="1108"/>
<lg><l>(navavadhūprēmatanūkr̥taḥ praṇayaṁ prathamagr̥hiṇyā rakṣan ।</l>
<l>alikhitadurākarṣamapi	nayatyaraṇyaṁ	dhanurvyādhaḥ ॥)</l></lg>
<p>50. <b>anugrahō</b> yathā—(gāsa. 3.99)</p>
<b><lg>
<l>khiṇṇassa urē paiṇō ṭhavēi gimhāvaraṇharamiassa ।</l>
<l>ōllaṁ galaṁtapu/upphaṁ ṇhāṇasuaṁdhaṁ cihurabhāraṁ ॥ 57 ॥</l>
</lg></b>
<lg><l>(khinnasyōrasi patyuḥ sthāpayati grīṣmāparāṇharamitasya ।</l>
<l>ārdraṁ	galatpuṣpaṁ	s‍nānasugandhaṁ	cikurabhāram ॥)</l></lg>
<p>51. <b>vātsalyaṁ</b> yathā—</p>
<b><lg>
<l>jhatti	samuṭṭhia-maṇahara-siri-vaaṇa-vilāsa-saṁbhamāuliaṁ ।</l>
<l>bhua-juala-gahia-ṇippaṁdamaṁdaraṁ	ṇamaha	mahumahaṇaṁ ॥ 58 ॥</l>
</lg></b>
<lg><l>(jhaṭiti	samutthitamanōhāriśrīvadanavilāsasaṁbhramākulitam ।</l>
<l>bhujayugalagr̥hītanissapandamandaraṁ	namata	madhumathanam ॥)</l></lg>
<p>52. <b>anukrōśō</b> yathā—(gāsa. 6.66)</p>
<b><lg>
<l>gajja mahaṁ c‍cia uariṁ savvatthāmēṇa lōhahiaassa ।</l>
<l>jalahara! laṁbālaiaṁ	mā	rē	mārēhisi	varāiṁ ॥ 59 ॥</l>
</lg></b>
<lg><l>(garja	mamaivōpari	sarvasthām‍nā	lōhahr̥dayasya ।</l>
<l>jaladhara!	lambālakāṁ	mā	rē	mārayiṣyasi	varākīm ॥)</l></lg>
<p>53. <b>viśvāsō</b> yathā—(gāsa. 967 vē.)</p>
<b><lg>
<l>kēlīgōttakkhalaṇē/liē varassa paphphuḍuṁḍullai dihiṁ dēi ।</l>
<l>bahuvāsaavāsagharē	vahūē	vāhulliā	diṭṭhī ॥ 60 ॥</l>
</lg></b>
<lg><l>{kēlīgōtraskhalanē	varasya	hindōlitaṁ	dhr̥tiṁ	dadhāti ।</l>
<l>vadhūvāsakavāsagr̥hē	vadhvā	bāṣpārdritā dr̥ṣṭiḥ ॥}</l></lg>
<p>54. <b>visrambhō</b> yathā—</p>
<b><lg>
<l>samaaṇa-ṇaaṇālōaṇa-sac‍caviaṇṇōṇṇa-maṇaharāā/lāvō ।</l>
<l>paccūsa-raa-vilāsō	vīsaṁbhaṁ	kahai	mihuṇāṇa ॥ 61 ॥</l>
</lg></b>
<lg><l>(samadananayanālōkanasatyāpitānyōnyamanōharālāpaḥ ।</l>
<l>pratyūṣaratavilāsō visraṁbhaṁ kathayati mithunānām ॥)</l></lg>
<pb n="1109"/>
<p>55. <b>vaśīkārō</b> yathā—(gāsa. 2.30)</p>
<b><lg>
<l>sālōē ccia sūrē ghariṇī gharasāmiassa ghēttūṇa ।</l>
<l>ṇēcchaṁtassa vi pāē dhuai hasaṁtī hasaṁtassa ॥ 62 ॥</l>
</lg></b>
<lg>
<l>(sālōka ēva sūryē gr̥hiṇī gr̥hasvāminō gr̥hītvā ।</l>
<l>anicchatō'pi pādau dhāvati hasantī hasataḥ ॥)</l>
</lg>
<p>56. <b>praṇayō</b> yathā—(gāsa. 1.86)</p>
<b><lg>
<l>ēkkaṁ paharuvviṇṇaṁ hatthaṁ muhamāruēṇa vīaṁtō ।</l>
<l>sō vi hasaṁtīēm̐ maēm̐ gahiō bīēṇa kaṁṭhammi ॥ 63 ॥</l>
</lg></b>
<lg>
<l>(ēkaṁ prahārōdvig‍naṁ hastaṁ mukhamārutēna vījayan ।</l>
<l>sō'pi hasantyā mayā gr̥hītō dvitīyēna kaṁṭhē ॥)</l>
</lg>
<p>57. <b>prāp‍ti</b>ryathā—</p>
<b><lg>
<l>haṁhō kaṇṇullīṇā bhaṇāmi rē suhaa! kiṁ pi mā tūra ।</l>
<l>ṇijjaṇapāṇaṭṭhī/ddhīsu/tu kahaṁ pi puṇṇēhi laddhō si ॥ 64 ॥</l>
</lg></b>
<lg>
<l>(haṁhō karṇōllīnā bhaṇāmi rē subhaga! kimapi mā tvara ।</l>
<l>nirjanapānagōṣṭhīsu rathyāsu kathamapi puṇyairlabdhō'si ॥)</l>
</lg>
<p>58. <b>paryāp‍ti</b>ryathā—(rā.ku. asamarthau)</p>
<b><lg>
<l>ēēṇa c‍cia piasahi! pajjattaṁ kiṁ ṇa māṇusē lōē? ।</l>
<l>jaṁ tassa kaē ēsā kisa tti savvō jaṇō bhaṇai ॥ 65 ॥</l>
</lg></b>
<lg>
<l>(ētēnaiva priyasakhi ! paryāp‍taṁ kiṁ na mānuṣē lōkē? ।</l>
<l>yat tasya kr̥tē ēṣā kr̥śēti sarvō janō bhaṇati ॥)</l>
</lg>
<p>59. <b>samāp‍ti</b>ryathā—</p>
<b><lg>
<l>asamattacittala................vapāuvō	sasimuhīē ।</l>
<l>muhuaṁdō pajjaṁtarahamahūsavaviḍattamuhamauli acchijuō ॥ 66 ॥</l>
</lg></b>
<lg>
<l>(asamāp‍tacitta........................... śaśimukhyāḥ ।</l>
<l>mukhacandraḥ	paryantarathamahōtsavārjitamukhamukulitamakṣiyugam ॥)</l>
</lg>
<p>60. <b>abhimānāp‍ti</b>ryathā—(gāsa. 3.29)</p>
<b><lg>
<l>savvassammi vi daḍ‌ḍhē gahavaidhūāē ṇivvudi c‍cēa ।</l>
<l>jaṁ tēṇa gāmaḍāhē hatthāhatthiṁ kuḍō gahiō ॥ 67 ॥</l>
</lg></b>
<pb n="1110"/>
<lg>
<l>(sarvasvē'pi	dagdhē	gr̥hapatiduhiturnirvr̥tirēva ।</l>
<l>yat tēna grāmadāhē hastāhastikayā kuṭō/ghaṭō gr̥hītaḥ ॥)</l>
</lg>
<p>61. <b>s‍nēhō</b> yathā—</p>
<b><lg>
<l>hiaabbhaṁtarapasaraṁtaṇēharasavisarapūriā	puraō ।</l>
<l>piadaṁsaṇaṁmi diṭṭhī maṁcai/majjha vi ṇavakaṁdalāi vva ॥ 68 ॥</l>
</lg></b>
<lg>
<l>(hr̥dayābhyantaraprasarats‍nēharasavisarapūritā	purataḥ ।</l>
<l>priyadarśana dr̥ṣṭirmamāpi navakandalē iva ॥)</l>
</lg>
<p>62. <b>prēma</b> yathā—</p>
<b><lg>
<l>māē! kajjāraṁbhā phalasaṁpattīē hōṁti viṇiattā ।</l>
<l>ṇa samappaṁti samattā vi daḍ‍ḍhapēmmassa vāvārā ॥ 69 ॥</l>
</lg></b>
<lg>
<l>(mātaḥ! kāryārambhāḥ phalasaṁpattyā bhavanti vinivr̥ttāḥ ।</l>
<l>na samāpyantē samastā api dagdhaprēmṇō vyāpārāḥ ॥)</l>
</lg>
<p>63. <b>āhlādō</b> yathā—(gāsa. 2.68)</p>
<b><lg>
<l>acchau tāva maṇaharaṁ piāi muhadaṁsaṇaṁ aimahagghaṁ ।</l>
<l>taggāmacchē/kkhēttasīmā vi jhatti diṭhṭhā suhāvēi ॥ 70 ॥</l>
</lg></b>
<lg>
<l>(astu tāvanmanōharaṁ priyāyā mukhadarśanamatimahārgham ।</l>
<l>tad‍grāmakṣētrasīmā'pi jhaṭiti dr̥ṣṭā sukhayati ॥)</l>
</lg>
<p>64. <b>nirvr̥ti</b>ryathā—(gāsa. 1.85)</p>
<b><lg>
<l>dakkhiṇṇēṇa vi ēṁtō suhaa! suhāvēsi amha hiaāiṁ ।</l>
<l>ṇikkaiavāṇurattō si jāṇa kā ṇivvuī tāṇaṁ? ॥ 71 ॥</l>
</lg></b>
<lg>
<l>(dākṣiṇyēnāpyāyan subhaga! sukhayasyasmākaṁ hr̥dayāni ।</l>
<l>niṣkaitavānuraktō'si yāsāṁ kā nirvr̥tistāsām? ॥)</l>
</lg>
<p>sō'yamanurāgacatuṣṣaṣṭiprakārō'pi pratiprakāraṁ <b>aṣṭadhā</b> saṁbhavati—</p>
<p>1.1 nityānurāgaḥ.</p>
<p>1.2 naimittikānurāgaḥ,</p>
<p>1.3 sāmānyānurāgaḥ,</p>
<p>1.4 viśēṣānurāgaḥ,</p>
<pb n="1111"/>
<p>1.5.	prakāśānurāgaḥ,</p>
<p>1.6.	pracchannānurāgaḥ,</p>
<p>1.7.	akr̥trimānurāgaḥ,</p>
<p>1.8.	kr̥trimānurāgaḥ, iti ।</p>
<p>tēṣu —</p>
<p>kālādikāraṇaviśēṣānapēkṣō <b>nityaḥ,</b></p>
<p>tad‍‌viparītō <b>naimittikaḥ,</b></p>
<p>jātiviṣayaḥ <b>sāmānyaḥ,</b></p>
<p>vyaktiviṣayō <b>viśēṣaḥ,</b></p>
<p>svāṅganādigōcaraḥ <b>prakāśaḥ,</b></p>
<p>parāṅganādiviṣayaḥ <b>pracchannaḥ,</b></p>
<p>prayōjananirapēkṣō<b>'kr̥trimaḥ,</b></p>
<p>tad‍‌viparītaḥ prayat‍nanirvartyaḥ <b>kr̥trimaḥ</b> ।</p>
<p>(<b>1.1 nityānurāgaḥ</b> —24)</p>
<p>tatra — <b>nityaḥ</b> viṣaya—āśraya—ālambana—uddīpana—sthāna—saṁsthāna—rūpa—svarūpāṇāṁ
pr̥thak traividhyāt caturviṁśatidhā ।</p>
<p>1.1.1 tatra anurāgō yasminnupajāyatē sa <b>viṣayaḥ</b> ।</p>
<p>1.1.2 yasya jāyatē sa <b>āśrayaḥ</b> ।</p>
<p>1.1.3 yadālambatē <b>tadālambanam</b> ।</p>
<p>1.1.4 yaduddīpayati <b>taduddīpanam</b> ।</p>
<p>1.1.5. yatra avatiṣṭhatē tat <b>sthānam</b> ।</p>
<p>1.1.6 yēna suśliṣṭō bhavati(?) tat <b>saṁsthānam</b> ।1</p>
<p>1.1.7 yēna śōbhatē tat <b>rūpam</b> ।</p>
<p>1.1.8 yēna nirūpyatē tat <b>svarūpam</b> । tēṣu—</p>
<!-- NOTES pg=1111!-->
1. jō. pāṭha ēṣaḥ । rā. pāṭhastu 'ṣṭē......patita patati(?) tat'
<pb n="1112"/>
<p>1.1.1 <b>viṣayānurāgaḥ</b>—	(ka) uc‍caḥ,	(kha) nim‍naḥ,	(ga) samaḥ iti,</p>
<p>1.1.2 <b>āśrayānurāgaḥ</b>—	(ka) uttamaḥ,	(kha) madhyamaḥ,	(ga) kanīyān iti,</p>
<p>1.1.3 <b>ālambanānurāgaḥ</b>—	(ka) śīghraḥ,	(kha) madhyamaḥ,	(ga) ciraḥ iti,</p>
<p>1.1.4 <b>uddīpanānurāgaḥ</b>—	(ka) mr̥duḥ,	(kha) madhyaḥ,	(ga) caṇḍaḥ iti,</p>
<p>1.1.5 <b>sthānānurāgaḥ</b>—	(ka) sadr̥k,	(kha) visadr̥śaḥ,	(ga) asadr̥kṣaḥ/śaḥ iti,</p>
<p>1.1.6 <b>saṁsthānānurāgaḥ</b>—	(ka) samyak,	(kha) mithyā,	(ga) atiśāyī iti,</p>
<p>1.1.7 <b>rūpānurāgaḥ</b>—	(ka) cāruḥ, 	(kha) acāruḥ	(ga) ubhayātmā iti,</p>
<p>1.1.8 <b>svarūpānurāgaḥ</b>—	(ka) gabhīraḥ,	(kha)(anu)utkaṭaḥ,	(ga) prakaṭaḥ iti,</p>
<p>tatra—</p>
<p>1.1.1 (ka) <b>uc‍cajātau ya upajāyatē sa uc‍caḥ</b> ; yathā—</p>
<b><lg>
<l>kaalīgabbhasaricchē ūrū daṭ‍ṭhūṇa haliasōṇhāē ।</l>
<l>ullasai ṇaharaṁjaṇaṁ caṁḍi/ḍulassa1 sēōlliakarassa ॥ 72 ॥</l>
</lg></b>
<lg>
<l>(kadalīgarbhasadr̥kṣē ūrū dr̥ṣṭvā hālikas‍nuṣāyāḥ ।</l>
<l>ullasati nakharañjanaṁ nāpitasya svēdārdrakarasya ॥)</l>
</lg>
<p>1.1.1 (kha) <b>nim‍najātau nim‍naḥ</b> ; yathā—</p>
<b><lg>
<l>gōlāṇaīṇa tūhē mōhaṁ via kurukurāamāṇabhaṭṭassa ।</l>
<l>sōddha/jjhaa-dhūāmuhapēcchirassa ṇa samappaē saṁjjhā ॥ 73 ॥</l>
</lg></b>
<lg>
<l>(gōdānadyāstīrthē mōghamēva	kurukurāyamāṇabhaṭṭasya ।</l>
<l>rajakaduhitr̥mukhaprēkṣaṇaśīlasya na samāpyatē saṁdhyā ॥)</l>
</lg>
<p>1.1.1 (ga) <b>samajātau samaḥ</b> ; yathā—</p>
<b><lg>
<l>saṁkēa-ūsua-maṇō	gahavai-dhūā-kaḍakkha-sac‍caviō ।</l>
<l>taṁbaṁ gaaṁ ṇa vēai vīḍārō/gōvālō aṁbaraṁ duhai ॥ 74 ॥</l>
</lg></b>
<lg>
<l>(saṁkētōtsukamanā gr̥hapatiduhitr̥kaṭākṣasatyāpitaḥ ।</l>
<l>gāṁ gatāṁ na vētti vrīḍālurambaraṁ dōgdhi ॥)</l>
</lg>
<p>1.1.2 (ka) <b>strīpuṁsayōḥ parasparānurāgē uttamaḥ</b> ; yathā—(gāsa. 1.98)</p>
<b><lg>
<l>ramiūṇa paaṁ vi/pi gaō jāhē uvaūhiuṁ paḍiṇiuttō ।</l>
<l>ahaaṁ pautthapai/a vva takkhaṇaṁ sō pavāsi vva ॥ 75 ॥</l>
</lg></b>
<!-- NOTES pg=1112!-->
1. caṇḍilō nāpita iti dēśīnāmamālāvyākhyā ।
<pb n="1113"/>
<b><lg>
<l>(rantvā padamapi gatō yadōpagūhituṁ pratinivr̥ttaḥ ।</l>
<l>ahaṁ prōṣitapatikēva tatkṣaṇaṁ sa pravāsīva ॥)</l>
</lg></b>
<p>1.1.2 (kha) <b>yōṣidanurāgē madhyamaḥ</b> ; yathā—(gāsaḥ 2.94)</p>
<b><lg>
<l>sā tui sahatthadiṇṇaṁ ajja vi ō suhaa! gaṁdharahiaṁ pi ।</l>
<l>uvvasia—ṇaaragharadēvaa	vva	ṇō/ōmāliaṁ	vahai ॥ 76 ॥</l>
</lg></b>
<lg>
<l>(sā tāṁ svahastadattāmadyāpi rē subhaga! gandharahitāmapi ।</l>
<l>udvāsitanagaragr̥gadēvatēva	avamālikāṁ	vahati ॥)</l>
</lg>
<p>1.1.2 (ga) <b>puruṣānurāgē kanīyān</b> ; yathā—(gāsa. 1.84)</p>
<b><lg>
<l>sō tuha kaēṇa suṁdari! taha jhīṇō sumahilō haliauttō ।</l>
<l>jaha sē macchariṇīē vi dōc‍caṁ jāāēm̐ paḍivaṇṇaṁ ॥ 77 ॥</l>
</lg></b>
<lg>
<l>(sa tava kr̥tēna sundari! tathā kṣīṇaḥ sumahilō hālikaputraḥ ।</l>
<l>yathā tasya matsariṇyā'pi dūtyaṁ jāyayā pratipannam ॥)</l>
</lg>
<p>1.1.3. (ka) <b>prakr̥tivaśājjanē śīghraṁ kālamālambamānaḥ śīghraḥ</b> ; yathā—(gāsa.5.62)</p>
<b><lg>
<l>hatthapphaṁsēṇa jaraggaī/vī vi paṇhavai dōhaaguṇēṇa ।</l>
<l>avalōia—paṇhuiriṁ puttaa dukkhēhi pāvihisi ॥ 78 ॥</l>
</lg></b>
<lg>
<l>(hastasparśēna	jaradgavyapi	pras‍nauti dōhadaguṇēna ।</l>
<l>avalōkitapras‍navaśīlāṁ putraka! duḥkhaiḥ prāpsyasi ॥)</l>
</lg>
<p>1.1.3 (kha) <b>madhyakālālambanō madhyaḥ</b> ; yathā—(śāku. 1.20)</p>
<b><lg>
<l>calāpāṅgāṁ dr̥ṣṭiṁ spr̥śasi bahuśō vēpathumatīṁ
rahasyākhyāyīva svanasi mr̥du karṇāntikacaraḥ ।</l>
<l>karaṁ vyādhunvatyāḥ pibasi ratisarvasvamadharaṁ
vayaṁ tattvānvēṣānmadhukara! hatāstvaṁ khalu kr̥tī ॥ 79 ॥</l>
</lg></b>
<p>1.1.3 (ga) <b>cirakālālambanaś‍ciraḥ</b> ; sa yathā—(kusaṁ. 5.61)</p>
<b><lg>
<l>na vēdmi sa prārthitadurlabhaḥ kadā sakhībhirasrāntaravīkṣitāmimām ।</l>
<l>tapaḥkr̥śāmabhyupapatsyatē sakhīṁ vr̥ṣēva sītāṁ tadavagrahakṣatām ॥ 80 ॥</l>
</lg></b>
<p>1.1.4 (ka) <b>rāgānuguṇyānmr̥dūpakramō mr̥duḥ</b> ; sa yathā—(māgha. 10.17)</p>
<b><lg>
<l>mandamandavigalat‍trapamīṣac‍cakṣurullasitapakṣma	dadhatyā ।</l>
<l>vīkṣyatē sma śanakairnavavadhvā kāminō mukhamadhōmukhayaiva ॥ 81 ॥</l>
</lg></b>
<pb n="1114"/>
<p>1.1.4 (kha) <b>madhyōpakramō madhyaḥ</b> ; sa yathā—(kirātā. 9.47)</p>
<b><lg>
<l>lōladr̥ṣṭi vadanaṁ dayitāyāś‍cumbati priyatamē rabhasēna ।</l>
<l>vrīlayā saha vinīvi nitambādaṁśukaṁ śithilatāmupapēdē ॥ 82 ॥</l>
</lg></b>
<p>1.1.4 (ga) <b>caṇḍōpakramaḥ caṇḍaḥ</b> ; yathā—(sūmu. 15)</p>
<b><lg>
<l>dhanyāḥ	sthayāḥ kathayatha priyasaṅgamē'pi
visrabdhacāṭukaśatāni	ratāntarēṣu ।</l>
<l>nīvīṁ prati praṇihitaśca karaḥ priyēṇa
sakhyaḥ! śapāmi yadi kiñcidapi smarāmi ॥ 83 ॥</l>
</lg></b>
<p>1.1.5 (ka) <b>guṇādhikē puṁsi yōṣiti vā samupajāyamānaḥ sadr̥k</b> ; yathā—</p>
<b><lg>
<l>sthānē	tapō	duścaramētadarthamaparṇayā	kōmalayā'pi	tap‍tam ।</l>
<l>yā dāsyamapyasya labhēta nārī sā syāt kr̥tārthā kimutāṅkaśayyām ॥ 84 ॥</l>
</lg></b>
<p>(kusaṁ. 7.65)</p>
<p>1.1.5 (kha) <b>tadviparītō visadr̥śaḥ</b> ; yathā—(rāmacaritē 12.79)</p>
<b><lg>
<l>paravatyaparicchadē kapau kr̥paṇē'smin mayi kō'yamādaraḥ ? ।</l>
<l>mr̥gayasva mr̥gēkṣaṇē! kamapyanurūpaṁ visadr̥ṅ na śōbhatē ॥ 85 ॥</l>
</lg></b>
<p>1.1.5 (ga) <b>guṇānāmēkasya bhūyastvē parasya ca alpīyastvē tat asadr̥śaḥ</b> ;</p>
<p>yathā—(māmā—2.6)</p>
<b><lg>
<l>idamiha madanasya jaitramastraṁ sahajavilāsanibandhanaṁ śarīram ।</l>
<l>asadr̥śavarasamprayōgaśōcyaṁ viphalaguṇātiśayaṁ bhaviṣyatīti ॥ 86 ॥</l>
</lg></b>
<p>1.1.6 (ka) <b>parasparasyānurāgādisāmyē samyak</b> ; yathā—(bā.rā. 5.17)</p>
<b><lg>
<l>samapēmmarasaṁ samarūpajauvaṇaṁ samavilāsavēaḍḍhiṁ ।</l>
<l>samasuhadukkhaṁ a jaṇaṁ samapuṇṇō jai jaṇō lahai ॥ 87 ॥</l>
</lg></b>
<lg>
<l>(samaprēmarasaṁ	samarūpayauvanaṁ	samavilāsavaidagdhyam ।</l>
<l>samasukhaduḥkhaṁ ca janaṁ samapuṇyō yadi janō labhatē ॥)</l>
</lg>
<p>1.1.6 (kha) <b>ēkasya prātikūlyē mithyā;</b> yathā—(sēba. 11.27)</p>
<b><lg>
<l>abbhatthaṇaṁ ṇa gēṇhai tīrai tihuaṇasirīa vi ṇa lōhēuṁ ।</l>
<l>ṇa gaṇēi sarīrabhaaṁ kaha maṇṇē hōjja jāṇaī sāṇuṇaā ॥ 88 ॥</l>
</lg></b>
<pb n="1115"/>
<lg>
<l>(abhyarthanāṁ na gr̥h‍ṇāti śakyatē tribhuvanaśriyā'pi na lōbhayitum ।</l>
<l>na gaṇayati śarīrabhayaṁ kathaṁ manyē bhavējjānakī sānunayā ॥)</l>
</lg>
<p>1.1.6 (ga) <b>ēkasyātiśayādhikyē atiśāyī</b> ; yathā—</p>
<b><lg>
<l>diṭhṭhā kuviāṇuṇaā piā sahassajaṇapēllaṇaṁ pi visahiaṁ ।</l>
<l>jassa ṇisaṇṇāē urē sirīē pēmmēṇa lahaiō appāṇō ॥ 89 ॥</l>
</lg></b>
<lg>
<l>(dr̥ṣṭā kupitānunayā priyā sahasrajanaprēraṇamapi visōḍham ।</l>
<l>yasya niṣaṇṇayā urasi śriyaḥ prēmṇā laghūkr̥ta ātmā ॥)</l>
</lg>
<p>1.1.7 (ka) <b>vayōrūpajātyādīnāṁ parabhāgē cāruḥ</b> ; yathā—(raghu. 6.65)</p>
<b><lg>
<l>indīvaraśyāmatanurnr̥pō'sau tvaṁ rōcanāgauraśarīrayaṣṭiḥ ।</l>
<l>anyōnyaśōbhāparivr̥ddhayē vāṁ yōgastaḍittōyadayōrivāstu ॥ 90 ॥</l>
</lg></b>
<p>1.1.7 (kha) <b>tadviparyayē acāruḥ</b> ; yathā—(māmā. 2.8)</p>
<b><lg>
<l>rājñaḥ priyāya suhr̥dē sacivāya kāryād
dattvā''tmajāṁ	bhavati/tu	nirvr̥timānamātyaḥ ।</l>
<l>durdarśanēna	ghaṭatāmiyamapyanēna
dhūmagrahēṇa	vimalā	śaśinaḥ	kalēva ॥ 91 ॥</l>
</lg></b>
<p>1.1.7 (ga) <b>guṇadōṣayōḥ sadbhāvē ubhayātmā</b> ; yathā—(bārā. 1.36)</p>
<b><lg>
<l>ājñā śakraśikhāmaṇipraṇayinī, śāstrāṇi cakṣurnavaṁ,
bhaktirbhūtapatau pinākini, padaṁ laṅkēti divyā purī ।</l>
<l>utpattirdruhiṇānvayē ca, tadahō nēdr̥g varō labhyatē
syāc‍cēdēṣa na rāvaṇaḥ, k‍va nu punaḥ sarvatra sarvē guṇāḥ ? ॥ 92 ॥</l>
</lg></b>
<p>1.1.8 (ka) <b>aprakāśō gabhīraḥ</b> ; yathā—(gāsa. 6.10)</p>
<b><lg>
<l>tuha daṁsaṇasaṁjaṇiō vahūēm̐/imīēm̐ lajjāluīēm̐ aṇurāō ।</l>
<l>duggaamaṇōrahō via hiaē c‍cia jāi pariṇāmaṁ ॥ 93 ॥</l>
</lg></b>
<lg>
<l>(tava darśanasaṁjanitō'syā lajjālōranurāgaḥ ।</l>
<l>durgatamanōratha iva hr̥daya ēva yāti pariṇāmam ॥)</l>
</lg>
<p>1.1.8 (kha) <b>nātiprakāśō'nutkaṭaḥ</b> ; yathā—śāku. 2.11</p>
<b><lg>
<l>abhimukhē mayi saṁhr̥tamīkṣitaṁ hasitamanyanimittakr̥tōdayam ।</l>
<l>vinayavāritavr̥ttiritastayā na vivr̥tō madanō na ca saṁvr̥taḥ ॥ 94 ॥</l></lg></b> ityādi ।
<pb n="1116"/>
<p>1.1.8 (ga) <b>atiprakāśaḥ prakaṭaḥ</b> ; yathā—</p>
<b><lg>
<l>iarō jaṇō ṇa āṇai dhaṇṇāṇa saṁjamiāi pēmmāiṁ ।</l>
<l>amhaṁ	maṇōrahā	dukkhaāṇa	racchāsu	gijjaṁti ॥ 95 ॥</l>
</lg></b>
<lg>
<l>(itarō janō na jānāti dhanyānāṁ susajjitāni prēmāṇi ।</l>
<l>amr̥ta/taṁ manōrathā duḥkhagā na rathyāsu gīyantē/kīryantē ॥</l>
</lg>
<p>(<b>1.2 naimittikānurāgaḥ —24</b>)</p>
<p>atha <b>naimittikānurāgaḥ</b> । sō'pi	caturviṁśatidhā,	kāla—samaya—
vēlōpādhi—sādhana—samāvēśa—dēśa—prakīrṇaka—traividhyāt । tēṣu —</p>
<p>1.2.1. <b>kālaḥ</b>—hēmanta—vasanta—varṣādiḥ । tannimittaḥ—</p>
<p>1.2.1. (ka) haimantikaḥ,</p>
<p>1.2.1. (kha) vāsantikaḥ,</p>
<p>1.2.1. (ga) vārṣikaḥ iti ।</p>
<p>1.2.2. <b>samayaḥ</b>—pravāsārambhaḥ, pratyāgama; prathamasaṅgamādiḥ । tannimittaḥ—</p>
<p>1.2.2. (ka) prāvāsikaḥ,</p>
<p>1.2.2. (kha) prātyāgamikaḥ,</p>
<p>1.2.2. (ga) prāthamasaṅgamikaḥ iti ।</p>
<p>1.2.3. <b>vēlā</b>—pradōṣaḥ, niśīthaḥ, prabhātam, iti । tannimittaḥ—</p>
<p>1.2.3. (ka) prādōṣikaḥ,</p>
<p>1.2.3. (kha) naiśīthaḥ,</p>
<p>1.2.3. (ga) prābhātikaḥ iti ।</p>
<p>1.2.4. <b>upādhiḥ</b>—tamaḥ, candrōdayaḥ, jyōts‍nā, iti । tannimittaḥ—</p>
<p>1.2.4. (ka) tāmasaḥ,</p>
<p>1.2.4. (kha) cāndrōdayaḥ,</p>
<p>1.2.4. (ga) jyauts‍naḥ iti ।</p>
<p>1.2.5. <b>sādhanam</b>—s‍nānam, vilēpanam, mālyam, iti । tannimittaḥ—</p>
<p>1.2.5. (ka) s‍nānīyaḥ,</p>
<p>1.2.5. (kha) vilēpanīyaḥ,</p>
<p>1.2.5. (ga) mālīyaḥ iti ।</p>
<pb n="1117"/>
<p>1.2.6. <b>sakti(?)</b> samāvēśaḥ—upasaraḥ, prāsādaḥ, madaḥ, iti । tannimittaḥ—</p>
<p>1.2.6. (ka) aupasaraḥ,</p>
<p>1.2.6. (kha) prāsādikaḥ,</p>
<p>1.2.6. (ga) madajaḥ iti ।</p>
<p>1.2.7. <b>dēśaḥ</b>—viviktaḥ, gahanaḥ, sēvyaḥ, iti । tannimittaḥ—</p>
<p>1.2.7. (ka) viviktanimittaḥ,</p>
<p>1.2.7. (kha) gahananimittaḥ,</p>
<p>1.2.7. (ga) sēvyanimittaḥ iti ।</p>
<p>1.2.8. <b>gītanimittam</b>, utsavaḥ, cūtādayaḥ iti prakīrṇakāni । tannimittaḥ—</p>
<p>1.2.8. (ka) gītanimittaḥ,</p>
<p>1.2.8. (kha) autsavaḥ,</p>
<p>1.2.8. (ga) kṣaṇaprabhavaḥ (cūtādinimittaḥ ?) iti ।</p>
<p>1.2.1 (ka) <b>haimantikō</b> yathā—(gāsa. 745 vē)</p>
<b><lg>
<l>kassa ṇa saddhā garuattaṇaṁmi paiṇā pasajjamāṇassa ।</l>
<l>jai	māṇabhaṁjaṇīō	ṇa	hōṁti	hēmaṁtarāīō ॥ 96 ॥</l>
</lg></b>
<lg>
<l>(kasya na śraddhā gurutvē patyā prasādyamānasya ।</l>
<l>yadi mānabhañjinyō na bhavanti hēmantarātryaḥ ॥)</l>
</lg>
<p>1.2.1. (kha) <b>vāsantikō</b> yathā—(gāsa. 543 vē.)</p>
<b><lg>
<l>dīsai ṇa cūamuulaṁ attā! ṇa a vāi malaagaṁdhavahō ।</l>
<l>ēṁtaṁ	vasaṁtamāsaṁ	sāhai	ukkaṁṭhiā	cēaṁ ॥ 97 ॥</l>
</lg></b>
<lg>
<l>(dr̥śyatē na cūtamukulaṁ śvaśrūḥ! na ca vāti malayagandhavahaḥ ।</l>
<l>ēṣyantaṁ	vasantamāsaṁ	katha/sādhayatyutkaṇṭhitaṁ	cētaḥ ॥)</l>
</lg>
<p>1.2.1. (ga) <b>vārṣikō</b> yathā—(gāsa. 706, 711vē)</p>
<b><lg>
<l>jaṁ mucchiāē ṇa sudaṁ/muaṁ kalaṁbagaṁdhēṇa tagguṇē paḍiaṁ ।</l>
<l>iharā	gajjiasaddō	jīēṇa	viṇā	ṇa	bōlaṁtō ॥ 98 ॥</l>
</lg></b>
<lg>
<l>{yanmūrcchitayā naṁ śrutaṁ/jñātaṁ kadambagandhēna tad‍guṇē patitam ।</l>
<l>itarathā	garjitaśabdō	jīvēna	vinā	nāpakrā/mati ॥}</l>
</lg>
<pb n="1118"/>
<p>1.2.2. (ka) <b>prāvāsikō</b> yathā—(gāsa. 1.46)</p>
<b><lg>
<l>kallaṁ kira kharahiaō pavasihai piō tti suvvai jaṇaṁmi ।</l>
<l>taha vaḍḍha bhaavai ṇisē! jaha sē kallaṁ cia ṇa hōi ॥ 99 ॥</l>
</lg></b>
<lg>
<l>(kalyaṁ kila kharahr̥dayaḥ pravatsyati priya iti śrūyatē janē ।</l>
<l>tathā vardhasva bhagavati niśē! yathā tasya kalyamēva na bhavati ॥)</l>
</lg>
<p>1.2.2. (kha) <b>prātyāgamikō</b> yathā—</p>
<b><lg>
<l>sahasā mā sāhivvai piāgamō tīēm̐ virahakisiāē ।</l>
<l>ac‍catapaharisēṇa vi jā a maā sā maa c‍cēa ॥ 100 ॥</l>
</lg></b>
<lg>
<l>(sahasā mā sādhyatāṁ priyāgamastasyā virahakr̥śāyāḥ ।</l>
<l>atyantapraharṣēṇāpi	yā	ca	mr̥tā	sā	mr̥taiva ॥)</l>
</lg>
<p>1.2.2. (ga) <b>prāthamasaṅgamikō</b> yathā—</p>
<b><lg>
<l>tharaharai ūrujualaṁ jhijjai vaaṇaṁ sasajjhasaṁ hiaaṁ ।</l>
<l>bālāē paḍhamasuraē kiṁ kiṁ ṇa kuṇaṁti aṁgāiṁ ॥ 101 ॥</l>
</lg></b>
<lg>
<l>(tharatharāyatē ūruyugalaṁ kṣīyatē vadanaṁ sasādhvasaṁ hr̥dayam ।</l>
<l>bālāyāḥ prathamasuratē kiṁ kiṁ na kurvantyaṅgāni ॥)</l>
</lg>
<p>1.2.3. (ka) <b>prādōṣikō</b> yathā—</p>
<b><lg>
<l>pattapaōsō paḍivaṇṇamaṁḍalō/ṇō ghaḍiadūisaṁcārō ।</l>
<l>thōāvasēsaghōliramaṇōrahō	hōi	juaijaṇō ॥ 102 ॥</l>
</lg></b>
<lg>
<l>(prāp‍tapradōṣaḥ	pratipannamaṇḍanō	ghaṭitadūtīsañcāraḥ ।</l>
<l>stōkāvaśēṣaghūrṇaśīlamanōrathō bhavati yuvatijanaḥ ॥)</l>
</lg>
<p>1.2.3. (kha) <b>naiśīthō</b> yathā—(amaruka. 71)</p>
<b><lg>
<l>k‍va prasthitā'si karabhōru! ghanē niśīthē
prāṇēśvarō	vasati	yatra	manaḥpriyō	mē ।</l>
<l>ēkākinī vada kathaṁ na bibhēṣi bālē!
nanvasti	puṅkhitaśarō	madanaḥ	sahāyaḥ ॥ 103 ॥</l></lg></b> ityādi ।
<pb n="1119"/>
<p>1.2.3. (ga) <b>prābhātikō</b> yathā—(sēba. 12.12)</p>
<b><lg>
<l>pialaṁbhēṇa paōsō jāō diṇṇapphalō raisuhēṇa ṇisā ।</l>
<l>āṇiavirahukkaṁṭhō galai aṇivviṇṇavammahō paccūsō ॥ 104 ॥</l>
</lg></b>
<lg>
<l>(priyalambhēna pradōṣō jātō dattaphalō ratisukhēna niśā ।</l>
<l>ānītavirahōtkaṇṭhō galatyanirviṇṇamanmathaḥ pratyūṣaḥ ॥)</l>
</lg>
<p>1.2.4. (ka) <b>tāmasō</b> yathā—(gāsa. 5.15)</p>
<b><lg>
<l>cōriaraasaddhālui mā putti! bhamasu andhaārammi ।</l>
<l>ahiaaraṁ lakkhijjasi tamahariē dīvaasihē vva ॥ 105 ॥</l>
</lg></b>
<lg>
<l>(cauryarataśraddhālō	mā	putri!	bhramāndhakārē ।</l>
<l>adhikataraṁ lakṣiṣyasē tamōbhr̥tē dīpakaśikhēva ॥)</l>
</lg>
<p>1.2.4. (kha) <b>cāndrōdayō</b> yathā—(sēba. 10.81)</p>
<b><lg>
<l>caṁdujjōēṇa	maō	maēṇa	caṁdāavō	a	vaḍḍhiappasarō ।</l>
<l>dōhiṁ vi tēhiṁ ṇu maaṇō maaṇēṇa ṇu dō vi tē ṇiā aibhūmiṁ ॥ 106 ॥</l>
</lg></b>
<lg>
<l>(candrōd‍dyōtēna	madō	madēna	candrātapaśca	vardhitaprasaraḥ ।</l>
<l>dvābhyāmapi tābhyāṁ nu madanō madanēna nu dvāvapi tau nītāvatibhūmim ॥)</l>
</lg>
<p>1.2.4. (ga) <b>jyauts‍nō</b> yathā—</p>
<b><lg>
<l>aṇuṇaa-suhaṁ ṇa pattaṁ piāhi daiēsu khijjaō vvi ṇa calaaṁ/calaṇō ।</l>
<l>ōsāriaṁmi	paḍhamaṁ	dūīē	vva	dōsiṇāē	māṇaggahaṇē ॥ 107 ॥</l>
</lg></b>
<lg>
<l>(anunayasukhaṁ na prāp‍taṁ priyābhirdayitēṣu khidyētē api na caraṇau ।</l>
<l>apasāritē	prathamaṁ	dūtyēva	jyōts‍nayā	mānagrahaṇē ॥)</l>
</lg>
<p>1.2.5. (ka) s‍nānīyō yathā—(gāsa. 7.83)</p>
<b><lg>
<l>avaraṇhāaajāmāuassa viuṇēi mōhaṇukkaṁṭhaṁ ।</l>
<l>vahuāē gharaparōhaḍamajjaṇamuhalō valaasaddō ॥ 108 ॥</l>
</lg></b>
<lg>
<l>(aparāh‍ṇāgatajāmāturdviguṇayati mōhanōtkaṇṭhām ।</l>
<l>vadhvā gr̥hapaścād‍bhāgamajjanamukharō valayaśabdaḥ ॥)</l>
</lg>
<pb n="1120"/>
<p>1.2.5. (kha) <b>vilēpanīyō</b> yathā—</p>
<b><lg>
<l>bōhēva/i vva pasuttaṁ maaṇaṁ mihuṇāṇa pariaṇakarēhiṁ ।</l>
<l>vajjaṁtasusiṇa(suṇha)-ghōlirabāhulaā-valaa-ṇigghōsō ॥ 109 ॥</l>
</lg></b>
<lg>
<l>(bōdhayati/tīva prasup‍taṁ madanaṁ mithunānāṁ parijanakaraiḥ ।</l>
<l>vādyamānasusvara(suṇha) ghūrṇaśīlabāhulatāvalayanirghōṣaḥ ॥)</l>
</lg>
<p>1.2.5. (ga) <b>mālīyō</b> yathā—(gāsa. 783 vē)</p>
<b><lg>
<l>kāraṇagahiaṁ pi imā māṇaṁ mōēi māṇiṇiajaṇassa ।</l>
<l>sahaāramaṁjarī piasahi vva kaṇṇē samullīṇā ॥ 110 ॥</l>
</lg></b>
<lg>
<l>(kāraṇagr̥hītamapyēṣā	mānaṁ	mōcayati	māninījanasya ।</l>
<l>sahakāramañjarī priyasakhīva karṇē/karṇō samāśritā/samullīnā ॥)</l>
</lg>
<p>1.2.6. (ka) <b>aupasarō</b> yathā—</p>
<b><lg>
<l>pialaṁbhaja—vihalaṁghala—sāhulipaṁḍarāē jahaṇabharamaṁdagamaṇāē ।</l>
<l>ahidhāviūṇa chiphphaṁ pupphapphalaāē dhaṇṇō si ॥ 111 ॥</l>
</lg></b>
<lg>
<l>(priyalambhajasādhvasavihvalāṅgavas‍trapāṇḍarayā jaghanabharamandagamanayā ।</l>
<l>abhidhāvya	spr̥ṣṭaṁ	puṣpaphalakayā	dhanyō'si ॥)</l>
</lg>
<p>1.2.6. (kha) <b>prāsādikō</b> yathā—</p>
<b><lg>
<l>ṇimmaviasaṁdhiaṁmā tāva a dūrapaḍibaddhavammahapasarā ।</l>
<l>garuaṁ suraucchāhaṁ dāūṇa sahi vva jāmiṇī gaā tīē ॥ 112 ॥</l>
</lg></b>
<lg>
<l>(nirmāpitasandhikarmā	tāvac‍ca	dūrapratibaddhamanmathaprasarā ।</l>
<l>gurukaṁ suratōtsāhaṁ dattvā sakhīva yāminī gatā tasyāḥ ॥)</l>
</lg>
<p>1.2.6. (ga) <b>madajō</b> yathā—</p>
<b><lg>
<l>ōlōiaṁmi tuliāṁ piāhi gahiammi saṁbhamēṇa valaiaṁ ।</l>
<l>paḍicakkhiammi kaaṁ ca pa/piē susaṁdhia—saraṁ aṇaṁgēṇa dhaṇuṁ ॥ 113 ॥</l>
</lg></b>
<lg>
<l>(avalōkanē tulitaṁ priyābhirgr̥hītē sambhramēṇa valayitam ।</l>
<l>āsvāditē/pratyākhyātē kr̥taṁ ca saṁhitaśaramanaṅgēna dhanuḥ ॥)</l>
</lg>
<pb n="1121"/>
<p>1.2.7. (ka) <b>viviktō</b> yathā—</p>
<b><lg>
<l>niryatā parijanēna bōdhitaḥ pūryamāṇa/sphūrjamāna—rucirullasada‍daśaḥ/ n dr̥śaḥ ।</l>
<l>dvārasaṁvalanamāṁsalō'dhikaṁ dīpakaśca madanaśca diś‍yatē/didyutē ॥ 114 ॥</l>
</lg></b>
<p>1.2.7 (kha) <b>gahananimittō</b> yathā—</p>
<b><lg>
<l>jhiṇṇaṁti jhaḍaṁtēhiṁ pallaviā hōṁti pallavaṁtēhiṁ ।</l>
<l>gāmāsaṇṇapalāsēhiṁ	paṁsulī—hiaa—sabbhāvā ॥ 115 ॥</l>
</lg></b>
<lg>
<l>(kṣīṇāḥ kṣīyamāṇaiḥ pallavitā bhavanti pallavadbhiḥ ।</l>
<l>grāmāsannapalāśaiḥ	pāṁsulā—hr̥daya—sadbhāvāḥ ॥)</l>
</lg>
<p>1.2.7	(ga) <b>sēvyanimittō</b> yathā—</p>
<b><lg>
<l>pu/phullaṁtaṇiraṁtara—taruṇa—vījulā—vaṇa—siṇiddhakūlāē ।</l>
<l>gōlāṇaī ṇiaḍa—vasiri sai tti mā putti! pattiasu ॥ 116 ॥</l>
</lg ></b>
<lg >
<l>(phullannirantarataruṇavañjulavanas‍nigdhakūlāyāḥ	।</l>
<l>gōdānadyā nikaṭavāsinī satīti mā putri! pratīhi ॥)</l>
</lg >
<p>1.2.8 (ka) <b>gītanimittō</b> yathā—</p>
<b><lg>
<l>kēṇāvi ajja gōsē kaṁpi/aṁbavaṇē vallahaṁ mharaṁtēṇa ।</l>
<l>dūsaha—maaṇa—sarāhaa—hiaavaṇa—pphōḍaṇaṁ	gīaṁ ॥ 117 ॥</l>
</lg></b>
<lg>
<l>(kēnāpyadya prabhātē kāmāpi vanē vallabhāṁ smaratā ।</l>
<l>ahō	madanaśarāhatahr̥dayavraṇasphōṭanaṁ	gītam ॥)</l>
</lg>
<p>1.2.8 (kha) <b>utsavanimittō</b> yathā—(gāsa. 1.39)</p>
<b><lg>
<l>sāhiṇē pi piaamē pattē vi chaṇē ṇa maṁḍiō appā ।</l>
<l>duggaa—pauttha—vaiaṁ—saajjhiaṁ	saṁṭhavaṁtīē ॥ 118 ॥</l>
</lg></b>
<lg>
<l>(svādhīnē'pi priyatamē prāp‍tē'pi kṣaṇē na maṇḍita ātmā ।</l>
<l>durgataprōṣitapatikāṁ	prativēśinīṁ	saṁsthāpayantyā ॥)</l>
</lg>
<p>1.2.8 (ga) <b>cūtanimittō</b> yathā—(sūmu.20)</p>
<b><lg>
<l>kiṁ	dvāri	daivahatikē!	 sahakārakēṇa
saṁvardhitēna	viṣapādapa	ēṣa	pāpaḥ ।</l>
<l>asmin	manāgapi	vikāsavikārabhāji
bhīmā	bhavanti	madanajvarasannipātāḥ ॥ 119 ॥</l>
</lg></b>
<pb n="1122"/>
<p>(<b>1.3 sāmānyānurāgaḥ —24</b>)</p>
<p>sāmānyānurāgō'pi caturviṁśatiprakāraḥ—</p>
<p>1. dravyagōcaraḥ	7. vyastaḥ	13. alpaviṣayaḥ	19. sambandhajanmā</p>
<p>2. guṇagōcaraḥ	8. śuddhaḥ	14. dēśahētuḥ	20. prākr̥taḥ</p>
<p>3. karmagōcaraḥ	9. saṅkīrṇaḥ	15. kālahētuḥ	21. vaikr̥taḥ</p>
<p>4. saṁkṣip‍taḥ	10. sādharmyakr̥taḥ	16. dharmaviṣayaḥ	22. vayaḥkr̥taḥ</p>
<p>5. vikṣip‍taḥ	11. vaidharmyakr̥taḥ	17. dharmiviṣayaḥ	23. vaidagdhyakr̥taḥ</p>
<p>6. samastaḥ	12. mahāviṣayaḥ	18. samayajanmā	24. saubhāgyakr̥taḥ,	iti ।</p>
<p>sa tu —</p>
<p>1.3.1 <b>dravyagōcarō</b> yathā—(gāsa. 3.58)</p>
<b><lg>
<l>kari-kalabha-kuṁbha-saṇṇiha-thaṇabhara-bhajjaṁta-taṇua-majjhāō ।</l>
<l>saṁsāraṁmi	asārē	sāraṁ	sāraṁgaṇaaṇāō ॥ 120 ॥</l>
</lg></b>
<lg>
<l>(karikalabha-kumbhasannibha-stanabhara-bhajyamāna-tanukamadhyāḥ ।</l>
<l>saṁsārē	asārē	sāraṁ	sāraṅganayanāḥ ॥)</l>
</lg>
<p>1.3.2<b>guṇagōcarō</b> yathā—(gāsa. 3.88)</p>
<b><lg>
<l>tāvaṁ avaṇēi ṇa tahā caṁdaṇapaṁkō vi kāmimihuṇassa ।</l>
<l>jaha dūsahē vi gimhē aṇṇuṇṇāliṁgaṇasuhēllī ॥ 121 ॥</l>
</lg></b>
<lg>
<l>(tāpamapanayati na tathā candanapaṅkō'pi kāmimithunasya ।</l>
<l>yathā dussahē'pi grīṣmē anyōnyāliṅganasukhakēliḥ ॥)</l>
</lg>
<p>1.3.3. <b>karmagōcarō</b> yathā—(gāsa.3.74)</p>
<b><lg>
<l>ṇa vi taha chēaraāim̐ vi haraṁti puṇaruttarāarasiāiṁ ।</l>
<l>jaha jaddha va taddha va, jaha va taha va, sabbhāvaramiāiṁ ॥ 122 ॥</l>
</lg></b>
<lg>
<l>(nāpi	tathā cchēkaratānyapi haranti	 punaruktarāgarasitāni ।</l>
<l>yathā	yatra	vā	tatra	vā,	yathā	vā	sadbhāvaratāni ॥)</l>
</lg>
<p>1.3.4<b>saṁkṣip‍tō</b> yathā—</p>
<b><lg>
<l>jaṁ taṁ rūvaṁ jaṁ taṁ paaṁpiaṁ jaṁ pi taṁ pi ṇēvacchaṁ ।</l>
<l>taruṇīaṇasaṁbaddhaṁ aṇṇaṁ via kiṁ pi taṁ hōi ॥ 123 ॥</l>
</lg></b>
<pb n="1123"/>
<lg>
<l>(yat tad rūpaṁ, yat tat prajalpitaṁ yadapi tadapi nēpathyam ।</l>
<l>taruṇījanasaṁbaddhaṁ	anyadiva	kimapi	tad	bhavati ॥)</l>
</lg>
<p>1.3.5 <b>vikṣip‍tō</b> yathā—</p>
<b><lg>
<l>aṁgāi/ hasiāi samālasa/ samaṁsala—kōmalāi vīsaṁbhakōmalaṁ bhaṇiaṁ ।</l>
<l>sabbhāvakōmalaṁ	pulaiaṁ	a	ṇamimō	sumahilāṇaṁ ॥ 124 ॥</l>
</lg></b>
<lg>
<l>(aṅgāni/hasitāni śramālasasamāṁsala—kōmalāni vistraṁbhakōmalaṁ bhaṇitam ।</l>
<l>sadbhāvakōmalaṁ	pralōkitaṁ	ca	namāmaḥ	sumahilānām ॥)</l>
</lg>
<p>1.3.6 <b>samastō</b> yathā—(gāsa. 5.73)</p>
<b><lg>
<l>āaṁ/taṁbalōaṇāṇaṁ ōllaṁsuapāaḍōru—jahaṇāṇaṁ ।</l>
<l>avaraṇhamajjarīṇaṁ kaē ṇa kāmō vahai cāvaṁ ॥ 125 ॥</l>
</lg></b>
<lg>
<l>(ātāmralōcanānām	ārdrāṁśukaprakaṭōrujaghanānām ।</l>
<l>aparāh‍ṇamajjanaśīlānāṁ kasyai na kāmō vahati cāpam ॥)</l>
</lg>
<p>1.3.7 <b>vyastō</b> yathā—</p>
<b><lg>
<l>līlā—vēlakkha—vilāsa—masiṇa—baṁdhura—muhāraviṁdāiṁ ।</l>
<l>raaōcchaaṁmi	vilāsiṇīṇa	sōhaggahasiāiṁ ॥ 126 ॥</l>
</lg></b>
<lg>
<l>(līlāvailakṣyavilāsamasr̥ṇabandhuramukhāravindāni ।</l>
<l>rataōcchiammi vilāsinīnāṁ saubhāgyahasitāni ॥)</l>
</lg>
<p>1.3.8 <b>śuddhō</b> yathā—</p>
<b><lg>
<l>tāu/va guṇiuṁ u mariuṁ u bahuhi jammēhi jīvēiṁ ।</l>
<l>jāva jaṇēṇa sikkhiaṁ piaviōē vi saṁsaraṇaṁ ॥ 127 ॥</l>
</lg></b>
<lg>
<l>{tāvad guṇāyituṁ ca martuṁ ca bahubhirjanmabhirjīvaiḥ ।</l>
<l>yāvajjanēna śikṣitaṁ priyaviyōgē'pi saṁsaraṇam ॥}</l>
</lg>
<p>1.3.9 <b>saṁkīrṇō</b> yathā—</p>
<b><lg>
<l>vaṇṇōlliraa/ rahasaddhō vōsariaṇibhu/huvaṁ ṇiaṁtīṇa ।</l>
<l>kōūhalaṁmi kulavāliāṇa iha iccia visēsaṁ ॥ 128 ॥</l>
</lg></b>
<lg>
<l>{praṇōditarahaśśraddhaḥ	apasr̥tanibhr̥taṁ		paśryantīnām ।</l>
<l>kautūhalē	kulapa/bālikānāṁ	iha	iṣṭaviśēṣam ॥}</l>
</lg>
<pb n="1124"/>
<p>1.3.10 <b>sādharmyakr̥tō</b> yathā—</p>
<b><lg>
<l>parimaliasuṁdarāiṁ	dūrapahuppaṁtakōuhallāiṁ ।</l>
<l>puṇaruttaramiavvāi	hōṁti	muddhāṇa	suraāīṁ ॥ 129 ॥</l>
</lg></b>
<lg>
<l>{parimr̥ditasundarāṇi	dūraprabhavatkautūhalāni ।</l>
<l>punaruk‍ta—rantavyāni	bhavanti mugdhānāṁ suratāni ॥}</l>
</lg>
<p>1.3.11 <b>vaidharmyakr̥tō</b> yathā—</p>
<b><lg>
<l>pōḍhamalilāṇam̐ jaṁ jaṁ susikkhiaṁ taṁ raē suhāvēi ।</l>
<l>jaṁ jaṁ asikkhiaṁ ṇavavahūṇam̐ taṁ taṁ raiṁ dēi ॥ 130 ॥</l>
</lg></b>
<lg>
<l>(prauḍhamahilānāṁ yad yat suśikṣitaṁ tad ratē sukhayati ।</l>
<l>yad yadaśikṣitaṁ navavadhūnāṁ tattad ratiṁ dadāti ॥)</l>
</lg>
<p>1.3.12 <b>mahāviṣayō</b> yathā—</p>
<b><lg>
<l>kuviāō pasaṇṇāō ōruṇṇamuhīō vihasamāṇāō ।</l>
<l>jaha gahiā taha hiaaṁ haraṁti ucchiṇṇamahilāō ॥ 131 ॥</l>
</lg></b>
<lg>
<l>(kupitāḥ	prasannāḥ	avaruditamukhyō	vihasamānāḥ ।</l>
<l>yathā gr̥hītāstathā hr̥dayaṁ haranti svairiṇyō/utsanna—mahilāḥ ॥)</l>
</lg>
<p>1.3.13<b>alpaviṣayō</b> yathā—(gāsa. 6.45)</p>
<b><lg>
<l>gāmataruṇīōṁ hiaaṁ haraṁti chēāṇaॅthaṇaharillīō ।</l>
<l>maaṇē	kusuṁbharāillakaṁcu/iābharaṇamēttāō ॥ 132 ॥</l>
</lg></b>
<lg>
<l>(grāmataruṇyō hr̥dayaṁ haranti chēkānāṁ stanabhāravatyaḥ ।</l>
<l>madanē	kusumbharañjitakañcukitābharaṇamātrāḥ ॥)</l>
</lg>
<p>1.3.14<b>dēśahētu</b>ryathā—</p>
<b><lg>
<l>ṇiddā—virāma—māṇuvvaliē	muha—bāhu—kaṁṭha—ṇamirāṇaṁ ।</l>
<l>tivalī—vihāē muralīṇa viṁbhiō kō ṇa pulaēi? ॥ 133 ॥</l>
</lg></b>
<lg>
<l>(nidrā—virāmamānōdvalitē mukha—bāhu—kaṇṭhanamantīnām ।</l>
<l>trivalivibhāgē maralīnāṁ vismitō kaḥ na pulakayati ॥)</l>
</lg>
<p>1.3.15 <b>kālahētu</b>ryathā—</p>
<b><lg>
<l>diṇṇataṇuaṁjaṇāiṁ		juaijaṇassa	dararattataṁbaōṭṭhāiṁ ।</l>
<l>āsaṇṇaraisuhāiṁ	ahivāsijjaṁti	vammahēṇa	muhāiṁ ॥ 134 ॥</l>
</lg></b>
<pb n="1125"/>
<lg>
<l>{dattatanvañjanāni yuvatijanasya . . . dayitatāmrōṣṭhāni ।</l>
<l>āsannaratisukhāni adhivāsyantē manmathēna mukhāni ॥}</l>
</lg>
<p>1.3.16 <b>dharmaviṣayō</b> yathā—(gāsa. 891vē, gauḍavahō 959)</p>
<b><lg>
<l>sāmaṇṇasuṁdarīṇaṁ vibbhamamāvahai aviṇaō ccēa ।</l>
<l>dhūmō ccia pajjaliāṇaṁ	 bahumaō	surahidārūṇaṁ ॥ 135 ॥</l>
</lg></b>
<lg>
<l>(sāmānyasundarīṇāṁ	vibhramamā	vahatyavinaya	ēva ।</l>
<l>dhūma ēva prajvalitānāṁ bahumataḥ surabhi—dārūṇām ॥)</l>
</lg>
<p>1.3.17 <b>dharmiviṣayō</b> yathā—(gāsa. 891vē.)</p>
<b><lg>
<l>mōhēi	vīaṁbhaṇa-ṇamia-paṭṭhi-cala-vēṇi ।</l>
<l>ārōhiavaṁmahadhaṇulaaṁvahaṇakaṇṇadhavalacchī ॥ 136 ॥</l>
</lg></b>
<lg>
<l>(mōhayati	vijr̥mbhaṇanamitapr̥ṣṭhacalavēṇī ।</l>
<l>ārōpitamanmathadhanurlatāvahanakarṇadhavalākṣī	॥)</l>
</lg>
<p>1.3.18 <b>samayajanmā</b> yathā—(gāsa.7.14)</p>
<b><lg>
<l>daravēvirōrujualāsu ṇīalaacchīsu luliacihurāsu ।</l>
<l>purisāirīsu	kāmō	piāsu	sajjāuhō	vasai ॥ 137 ॥</l>
</lg></b>
<lg>
<l>(īṣad‍vēpanaśīlōruyugalāsu nīcā/ nīlākṣīṣu lulitacikurāsu ।</l>
<l>puruṣāyitaśīlāsu	kāmaḥ	priyāsu	sajjāyudhō	vasati ॥)</l>
</lg>
<p>1.3.19<b>sambandhajanmā</b> yathā—</p>
<b><lg>
<l>taha u/lajjuaṁ vi rasiaṁ caḍuparihīṇaṁ vi diṇṇasabbhāvaṁ ।</l>
<l>vīsaṁbhē	vi ॰ ॰ ॰ ghariṇīraaṁ	ṇa	saṁtarai ॥ 138 ॥</l>
</lg></b>
<lg>
<l>(tathā r̥jukaṁ/lajjākaṁ api rasitaṁ caṭuparihīnamapi dattasadbhāvam ।</l>
<l>vistrambhē'pi ॰ ॰ ॰ gr̥hiṇīrataṁ na saṁtarati ॥)</l>
</lg>
<p>1.3.20<b>prākr̥tō</b> yathā—(gāsa. 6.13)</p>
<b><lg>
<l>hasiēhiṁ uvālaṁbhā accuaācārēhiṁ raa/rusiavvāiॅ/lajjiavvāiॅ ।</l>
<l>aṁsūhi	maṁ/ bhaḍaṇāiṁ	ēsō	māṇō/ maggō	sumahilāṇaṁ ॥ 139 ॥</l>
</lg></b>
<lg>
<l>(hasitairupālaṁbhā	atyupacārairlajjitavyāni ।</l>
<l>aśrubhirmaṇḍanāni ēṣa mānaḥ/mārgaḥ sumahilānām ॥)</l>
</lg>
<pb n="1126"/>
<p>1.3.21 <b>vaikr̥tō</b> yathā—(gāsa. 949vē)</p>
<b><lg>
<l>maliṇavasaṇāṇa kaavēṇiāṇa āpaṁḍugaṁḍavāsāṇaṁ/pālīṇaṁ ।</l>
<l>pupphavaiāṇa	kāmō	aṁgēsu	kaāuhō	vasai ॥ 140 ॥</l>
</lg></b>
<lg>
<l>(malinavasanānāṁ kr̥tavēṇikānāmāpāṇḍugaṇḍapārśvānām/pālīnām ।</l>
<l>puṣpavatīnāṁ	kāmaḥ	aṅgēṣu	kr̥tāyudhō	vasati ॥)</l>
</lg>
<p>1.3.22 <b>vayaḥkr̥tō</b> yathā—</p>
<b><lg>
<l>jaha jaha vi kāmiṇīṇaṁ sudōvihalaā avāṇasiri ahidē ।</l>
<l>॰ ॰ ॰ avvamaṁḍala taha viha tāruṇṇaaṁ tāō ॥ 141 ॥</l>
</lg></b>
<lg>
<l>{yathā yathā'pi kāminīnāṁ su ॰ ॰ ॰ ॰ ॰ ।</l>
<l>॰ ॰ maṇḍala tathā'pi ha tāruṇyakaṁ tā ॰ ॰ ॥}</l>
</lg>
<p>1.3.23 <b>vaidagdhyakr̥tō</b> yathā—</p>
<b><lg>
<l>sabbhāvagabbhiṇaṁ pāaḍaṁti taha kiṁ pi vammaharahassaṁ ।</l>
<l>mahilāō jaha ṇa viramaṁti pattasōkkhāi vi raāi ॥ 142 ॥</l>
</lg></b>
<lg>
<l>(sadbhāvagarbhitaṁ prakaṭayanti tathā kimapi manmatharahasyam ।</l>
<l>mahilāḥ; yathā na viramanti prāp‍tasaukhyānyapi ratāni ॥)</l>
</lg>
<p>1.3.24 <b>saubhāgyakr̥tō</b> yathā—(gāsa. 2.56)</p>
<b><lg>
<l>ṇaṁdaṁtu	suraasarabhasataṇhāvaharāi	saallōassa ।</l>
<l>bahumaggaviṇimmaviāi vēsavilaāṇa hiaāiṁ/pēmmāiṁ ॥ 143 ॥</l>
</lg></b>
<lg>
<l>(nandantu	suratasarabhasatr̥ṣṇāpaharāṇi	sakalalōkasya ।</l>
<l>bahumārgavinirmitāni vēśyāvanitānāṁ hr̥dayāni/ prēmāṇi ॥)</l>
</lg>
<p>(<b>1.4. viśēṣānurāgaḥ —24</b>)</p>
<p>viśēṣānurāgō'pi caturviṁśatiprakāraḥ—</p>
<p>1. jātikr̥taḥ	7. pratīyamānaḥ	13. svaprakāśaḥ	19. naisargikaḥ</p>
<p>2. kriyākr̥taḥ	8. abhidhīyamānaḥ	14. anyābhibhāvī	20. sāṁsargikaḥ</p>
<p>3. guṇakr̥taḥ	9. bāhyaḥ	15. ullēkhavān	21. svasaṁmataḥ</p>
<p>4. dravyakr̥taḥ	10. ābhyantaraḥ	16. anullēkhaḥ	22. stōkasaṁmataḥ</p>
<p>5. sādhāraṇaḥ	11. sadr̥śaḥ	17. atiriktaḥ	23. bahusaṁmataḥ</p>
<p>6. asādhāraṇaḥ	12. asadr̥śaḥ	18. anatiriktaḥ	24. sarvasaṁmataḥ iti ।</p>
<pb n="1127"/>
<p>tatra —</p>
<p>1.4.1 <b>jātikr̥tō</b> yathā—(śāku. 1.13)</p>
<b><lg>
<l>mānuṣīṣu kathaṁ vā syādasya rūpasya sambhavaḥ ।</l>
<l>na	prabhātaralaṁ	jyōtirudēti	vasudhātalāt ॥ 144 ॥</l>
</lg></b>
<p>1. 4.2 <b>kriyākr̥tō</b> yathā—</p>
<b><lg>
<l>taha valiaṁ ṇaaṇajuaṁ gahavaidhūāē raṁgamajjhaṁmi ।</l>
<l>jaha tē vi ṇaḍā ṇaḍapēcchaā vi/muhapēcchaā jāā ॥ 145 ॥</l>
</lg></b>
<lg>
<l>(tathā	valitaṁ	nayanayugaṁ	gr̥hapatiduhitū	raṅgamadhyē ।</l>
<l>yathā tē'pi naṭāḥ naṭaprēkṣakā api /iva mukhaprēkṣakā jātāḥ ॥)</l>
</lg>
<p>1.4.3 <b>guṇakr̥tō</b> yathā—(gāsa. 1.88)</p>
<b><lg>
<l>jāiṇa jāṇāvēuṁ aṇuṇaavidda—via—māṇaparisēsaṁ ।</l>
<l>pairikkaṁmi vi viṇaāvalaṁbaṇaṁ sa ccia kuṇaṁtī ॥ 146 ॥</l>
</lg></b>
<lg>
<l>(jānāti jñāpayitumanunayavidrāvitamānapariśēṣam ।</l>
<l>vijanē'pi	vinayāvalambanaṁ	saiva	kurvatī ॥)</l>
</lg>
<p>1.4.4 <b>dravyakr̥tō</b> yathā—(gāsa. 826vē)</p>
<b><lg>
<l>chaṇapiṭṭhadhūsaratthaṇi mahumaataṁbacchi kuvalaāharaṇē ।</l>
<l>kaṇṇarikaacūamaṁjari taruṇi! /putti tuē maṁḍiō gāmō ॥ 147 ॥</l>
</lg></b>
<lg>
<l>(kṣaṇapiṣṭadhūsarastani	madhumadatāmrākṣi	kuvalayābharaṇē ।</l>
<l>karṇakīkr̥tacūtamañjari taruṇi!/ putri tvayā maṇḍitō grāmaḥ ॥)</l>
</lg>
<p>1.4.5 <b>sādhāraṇō</b> yathā—</p>
<b><lg>
<l>ṇaccihii ṇaḍō pēcchihii jaṇavaō hō/bhōiō vi dūsihii ।</l>
<l>jai raṁgavihaḍhaṇaarī gahavaidhūā ṇa dūṣayiṣyati/vaccihii ॥ 148 ॥</l>
</lg></b>
<lg>
<l>(nartiṣyatē	naṭaḥ	prēkṣiṣyatē	janapadaḥ	bhōgikō'pi ।</l>
<l>yadi	raṅgavighaṭanakarī	gr̥hapatiduhitā	na	vrajiṣyati ॥)</l>
</lg>
<p>1.4.6 <b>asādhāraṇō</b> yathā—(gāsa. 2.83)</p>
<b><lg>
<l>khaṇamēttaṁ vi ṇa phiṭṭai aṇudiaviiṇṇagaruasaṁtāvā ।</l>
<l>pacchaṇṇapāvasaṁka	vva	sāmalī	majjha	hiaāhi ॥ 149 ॥</l>
</lg></b>
<lg>
<l>(kṣaṇamātramapi na bhraś‍yati anudivasaṁ dattagurukasaṁtāpā ।</l>
<l>pracchannapāpaśaṅkēva	śyāmalā	mama	hr̥dayāt ॥)</l>
</lg>
<pb n="1128"/>
<p>1.4.7 <b>pratīyamānō</b> yathā—(gāsa. 7.49)</p>
<b><lg>
<l>jāiॅ vaaṇāiॅ ahmē vi jampimō jāi jampai jaṇō vi ।</l>
<l>tāi ccia tēṇa paajappiāi hiaaṁ suhāvēṁti ॥ 150 ॥</l>
</lg></b>
<lg>
<l>(yāni vacanāni vayamapi jalpāmō yāni jalpati janō'pi ।</l>
<l>tānyēva	tēna	prajalpitāni	hr̥dayaṁ	sukhāpayanti ॥)</l>
</lg>
<p>1.4.8 <b>abhidhīyamānō</b> yathā—(gāsa. 5.70)</p>
<b><lg>
<l>aṇṇāṇa vi atthi(hōṁti) muhē pamhaladhavalāi dīhakasaṇāi ।</l>
<l>ṇaaṇāim̐	suṁdarīṇaṁ	tahauṇa	daṭṭhuṁ	ṇa	āṇaṁti ॥ 151 ॥</l>
</lg></b>
<lg>
<l>(anyāsāmāpi staḥ mukhē pakṣmaladhavalē dīrghakr̥ṣṇē ।</l>
<l>nayanē sundarīṇāṁ tathā punardraṣṭuṁ na jānanti ॥)</l>
</lg>
<p>1.4.9 <b>bāhyō</b> yathā—</p>
<b><lg>
<l>darasuṁdaramahurullāvirīē	hallaṁtathōrathaṇiāē ।</l>
<l>sōtthāē(sōjjhaa)suāē kkhu kaō titthāvāsāōṁ jaṇō savvō ॥ 152 ॥</l>
</lg></b>
<lg>
<l>(īṣatsundaramadhurōllāpanaśīlayā	kampamānasthūlastayā ।</l>
<l>rajaka sōjjhārasutayā kr̥tastīrthāvāsakō janaḥ sarvaḥ ॥)</l>
</lg>
<p>1.4.10 <b>ābhyantarō</b> yathā—(gāsa. 7.77)</p>
<b><lg>
<l>ai ujjuē! ṇa lajjasi pucchantī maha piassa cariāiṁ ।
</l>
<l>savvaṁgasurabhiṇō	maruaassa	kiṁ	kusumariddhīē? ॥ 153 ॥</l>
</lg></b>
<lg>
<l>(ayi /ti r̥jukē! na lajjasē pr̥cchantī mama priyasya caritāni ।</l>
<l>sarvāṅgasurabhērmaruvakasya		kiṁ	kusumarddhibhiḥ/ddharyā ॥)</l>
</lg>
<p>1.4.11 <b>sadr̥śō</b> yathā—</p>
<b><lg>
<l>rēhai viaḍa-viaṁbhaṇa-sālasa-bhua-juala-valaa-maṁḍaliaṁ ।</l>
<l>bālāē	vaaṇakamalaṁ	kaa-parivēsō miaṁkō	vva ॥ 154 ॥</l>
</lg></b>
<lg>
<l>(rājatē	vikaṭa-vijr̥mbhaṇa-sālasa-bhujayugalavalayamaṇḍalitam ।</l>
<l>bālāyāḥ	vadanakamalaṁ	kr̥taḥ parivēṣō	mr̥gāṅka	iva ॥)</l>
</lg>
<p>1.4.12 <b>asadr̥śō</b> yathā—(gāsa. 4.3)</p>
<b><lg>
<l>ēddahamēttammi	jaē	suṁdaramahilāsahassamajjhammi ।</l>
<l>aṇuharai ṇavara tissā vāmaddhaṁ dāhiṇaddhassa ॥ 155 ॥</l>
</lg></b>
<pb n="1129"/>
<lg>
<l>(ētāvanmātrē	jagati	sundaramahilāsahastramadhyē ।</l>
<l>anuharati kēvalaṁ tasyā vāmārdhaṁ dakṣiṇārdhasya ॥)</l>
</lg>
<p>1.4.13 <b>svaprakāśō</b> yathā—(māmā. 1.39)</p>
<b><lg>
<l>jagati jayinastē tē bhāvā navēndukalādayaḥ
prakr̥timadhurāḥ santyēvānyē manō madayanti yē ।</l>
<l>mama tu yadiyaṁ yātā lōkē vilōcanacandrikā
nayanaviṣayaṁ janmanyēkaḥ sa ēva mahōtsavaḥ ॥ 156 ॥</l></lg></b> ityādi । 
<p>1.4.14 <b>anyābhibhāvī</b> yathā—</p>
<b><lg>
<l>kā a ṇa ruṇṇā juarī/ī kō a/u juā dharaharēṇa ṇāliḍhō/līḍhō ।</l>
<l>ābaddhaṁmaṁḍala	ccia	gahavaidhūādhaappaṁkē ॥ 157 ॥</l>
</lg></b>
<lg>
<l>(kā ca na ruditā yuvatiḥ kaś‍ca yuvā'dharabharēṇa nālīḍhaḥ ।</l>
<l>ābaddhamaṇḍalēva	gr̥hapatiduhitr̥dhvajapaṅkē ॥)</l>
</lg>
<p>1.4.15 <b>ullēkhavān</b> yathā—(vikramō. 2.3)</p>
<b><lg>
<l>ābharaṇasyābharaṇaṁ prasādhanavidhēḥ prasādhanaviśēṣaḥ ।</l>
<l>upamānasyāpi sakhē pratyupamānaṁ vapustasyāḥ ॥ 158 ॥</l></lg></b> ityādi ।
<p>1.4.16 <b>anullēkhō</b> yathā—(gāsa. 3.13)</p>
<b><lg>
<l>caṁdasarisaṁ muhaṁ sē amaa—saricchō— a muharasō tissā ।</l>
<l>sakaa-ggaha-rahasujjala-cuṁbaṇaaṁ kassa sarisaṁ sē? ॥ 159 ॥</l>
</lg></b>
<lg>
<l>{candraharidraṁ mukhaṁ tasyāḥ sadr̥śō'mr̥tasya mukharasastasyāḥ ।</l>
<l>sakacagraharabhasōjjvalacuṁbanakaṁ kasya sadr̥śaṁ tasyāḥ? ॥}</l>
</lg>
<p>1.4.17<b>atiriktō</b> yathā—(gāsa. 969vē.)</p>
<b><lg>
<l>aṇṇaṁ laḍahattaṇaaṁ aṇṇaṁ cia kāvi vaṭṭaṇacchāā ।</l>
<l>sāmā/sā sāmaṇṇa—paāvaissa rēha ccia ṇa hōi ॥ 160 ॥</l>
</lg></b>
<lg>
<l>(anyat laṭabhatvaṁ anyaiva kāpi vartanacchāyā ।</l>
<l>ś‍yāmā sāmānyaprajāpatēḥ rēkhaiva na bhavati ॥)</l>
</lg>
<p>1.4.18 <b>anatiriktō</b> yathā—</p>
<b><lg>
<l>pallaviaṁ piva karapallavēhiṁ papphulliaṁ va ṇaaṇēhiṁ ।</l>
<l>phaliaṁ via pīṇapaōharēhiṁ ajjāē lāaṇṇaṁ ॥ 161 ॥</l>
</lg></b>
<pb n="1130"/>
<lg>
<l>(pallavitamiva karapallavābhyāṁ praphullita/ phultamiva nayanābhyām ।</l>
<l>phalitamiva	pīnapayōdharābhyāṁ	āryāyā	lāvaṇyam ॥)</l>
</lg>
<p>1.4.19 <b>naisargikō</b> yathā—</p>
<b><lg>
<l>aṇavaṭṭhiēṇa	visamēṇa	hāriṇā	duṇṇivārapasarēṇa ।</l>
<l>ṇavajōvvaṇēṇa	ajjā	ṇai	vva	pūrēṇa	ucchaliā ॥ 162 ॥</l>
</lg></b>
<lg>
<l>{anavasthitēna	viṣamēṇa	hāriṇā	durnivāraprasarēṇa ।</l>
<l>navayauvanēna āryā nadīva pūrēṇa ucchaliā ॥}</l>
</lg>
<p>1.4.20 <b>sāṁsargikō</b> yathā—(gāsa. 1.44)</p>
<b><lg>
<l>akkhaḍai piā hiaē aṇṇaṁ mahilāaṇaṁ ṇiataṁssa ।</l>
<l>diṭṭhē sarisammi guṇē sarisammi guṇē a—īsaṁtē ॥ 163 ॥</l>
</lg></b>
<lg>
<l>(āskhalati priyā hr̥dayē anyaṁ mahilājanaṁ paś‍yataḥ ।</l>
<l>dr̥ṣṭē sadr̥śē iva guṇē sadr̥śē iva guṇē adr̥ś‍yamānē ॥)</l>
</lg>
<p>1.4.21 <b>sa/svasammatō</b> yathā—॰ ॰ ॥ 164 ॥</p>
<p>1.4.22 <b>stōkasammatō</b> yathā—</p>
<b><lg>
<l>pīlēi	valaṁtuṁ	tuṁha	ghōraghaṇaaisaṁṇamiataṇumajjhā ।</l>
<l>vasathaṁ hōjjai/sōjjhaa dhūā hiaēhi samaṁ juāṇāṇaṁ ॥ 165 ॥</l>
</lg></b>
<lg>
<l>{pīḍayati valamānān yuṣmān sthūlastanātisannamitatanumadhyā ।</l>
<l>॰ ॰ ॰ bhaviṣyati (?) duhitā hr̥dayaiḥ samaṁ yūnām ॥}</l>
</lg>
<p>1.4.23 <b>bahusaṁmatō</b> yathā—</p>
<b><lg>
<l>vāhōllavialiēṇam̐	gāmaṇidhūāēm̐	uttarijjēṇa ।</l>
<l>thaṇa-daṁsaṇa-rahasōttāṇa-ṇiccalacchō	kaō	gāmō ॥ 166 ॥</l>
</lg></b>
<lg>
<l>(bāṣpārdravigalitēna	grāmaṇīduhituruttarīyēṇa ।</l>
<l>stanadarśanarabhasōttānaniścalākṣaḥ kr̥tōḥ grāmaḥ ॥)</l>
</lg>
<p>1.4.24 <b>sarvasaṁmatō</b> yathā—(gāsa. 3.34)</p>
<b><lg>
<l>jassa jahiṁ cia paḍhamaṁ tissā aṁgammi ṇivaḍiā diṭṭhī ।</l>
<l>tassa tahiṁ cēa ṭhiā savvaṁgaṁ kēṇa vi ṇa diṭṭha ॥ 167 ॥</l>
</lg></b>
<lg>
<l>(yasya yatraiva prathamaṁ tasyā aṅgē nipatitā dr̥ṣṭiḥ ।</l>
<l>tasya tēnaiva sthitā sarvāṅgaṁ kēnāpi na dr̥ṣṭā ॥)</l>
</lg>
<pb n="1131"/>
<p>(<b>1. 5 prakāśānurāgaḥ —24</b>)</p>
<p>atha prakāśānurāgaḥ। sō'pi caturviṁśatiprakāraḥ—</p>
<p>1. svakīyāviṣayaḥ	9. svādhīnabhartr̥kāviṣayaḥ	17. jyēṣṭhā(viṣayaḥ)</p>
<p>2. svayaṁvarāviṣayaḥ	10. prōṣitapatikāviṣayaḥ	18. kaniṣṭhā(viṣayaḥ)</p>
<p>3. kanyāviṣayaḥ	11. virahōtkaṇṭhitāviṣayaḥ	19. subhagāviṣayaḥ</p>
<p>4. punarbhūviṣayaḥ	12. kalahāntaritāviṣayaḥ	20. śuddhāntacāriṇīpracāraḥ</p>
<p>5. vēś‍yāviṣayaḥ	13. khaṇḍitāviṣayaḥ	21. dharmānubandhaḥ</p>
<p>6. sāmānyōḍhāviṣayaḥ	14. vāsakasajjāviṣayaḥ	22. arthānubandhaḥ</p>
<p>7. navōḍhāviṣayaḥ	15. ēkacāriṇīviṣayaḥ	23. kāmānubandhaḥ</p>
<p>8. prauḍhāviṣayaḥ	16. sapat‍nī(viṣayaḥ)	24. niranubandhaḥ, iti ।</p>
<p>tatra—</p>
<p>1.5.1 <b>svakīyāviṣayō</b> yathā—(urāca. 1.38)</p>
<b><lg><l>iyaṁ	gēhē	lakṣmīriyamamr̥tavartirnayanayō—
rasāvasyāḥ	sparśō	vapuṣi	bahalaścandanarasaḥ ।</l>
<l>ayaṁ bāhuḥ kaṇṭē śiśiramasr̥ṇō mauktikasaraḥ
kimasyā na prēyō yadi paramasahyastu virahaḥ ॥ 168॥</l></lg></b>
<p>1.5.2. '<b>svayaṁvarā</b>' — viṣayō yathā—(raghu. 6. 80)</p>
<b><lg><l>tataḥ sunandāvacanāvasānē lajjāṁ mr̥dūkr̥tya narēndraputrī ।</l>
<l>dr̥ṣṭayā prasādāmalayā kumāraṁ pratyagrahīt saṁvaraṇastrajēva ॥ 169 ॥</l></lg></b>
<p>1.5. 3 <b>kanyāviṣayō</b> yathā—(mavīca. 1. 30)</p>
<b><lg><l>kanyāratnamayōnijanma	bhavatāmāstē,	vayaṁ	cārthinō
ratnaṁ yat kvacidasti tat pariṇamatyasmāsu śakradapi ।</l>
<l>kanyāyāśca parārthataiva hi matā, tasyāḥ pradānādahaṁ
bandhurvō bhavitā, pulastyapulahapraṣṭhāśca sambandhinaḥ ॥ 170 ॥</l></lg></b>
<p>1.5.4 <b>pūnarbhūviṣayō</b> yathā—(sūmu, 92)</p>
<b><lg>
<l>kē	vaikaṭanitambēna	girāṁ	gumphēna	rañjitāḥ ।</l>
<l>nindanti nijakāntānāṁ na maugdhyamadhuraṁ vacaḥ ॥ 171 ॥</l>
</lg></b>
<pb n="1132"/>
<p>1.5.5 <b>vēś‍yāviṣayō</b> yathā—(gauḍavahō 957, gāsa. 891 vō.)</p>
<b><lg><l>samāṇṇasuṁdarīṇaṁ vibīmamāvahai aviṇaō ccia ।</l>
<l>dhūmō	ccia	pajjaliāṇaṁ	bahumaō	surabhidārūṇaṁ ॥ 172 ॥</l></lg></b>
<lg><l>(sāmānyasundarīṇāṁ		vibhramamāvahati	avinaya	ēva ।</l>
<l>dhūma ēva prajvalitānāṁ madhurō bhavati surabhidārūṇām ॥)</l></lg>
<p>1.5.6 <b>sāmānyōḍhāviṣayō</b> yathā—</p>
<b><lg><l>diarō pariṇihai phuḍaṁ suṇhā suṇium̐ khu dukkhiā jāā ।</l>
<l>sēsiagharavāvārā	ōruṇṇamuhī	paribbhamai ॥ 173 ॥</l></lg></b>
<lg><l>{dēvaraḥ pariṇēṣyati sphuṭaṁ snuṣā śrutvā suduḥkhitā jātā ।</l>
<l>śēṣitagr̥havyāpārā	avaruditamukhī	paribhramati ॥}</l></lg>
<p>1.5.7 <b>navōḍhāviṣayō</b> yathā—(sūmu. 2.)</p>
<b><lg><l>dr̥ṣṭā dr̥ṣṭimadhyō dadāti, kurutē nālāpamābhāṣitā
śayyāyāṁ parivr̥tya tiṣṭhati, balādāliṅgitā vēpatē ।</l>
<l>niryāntīṣu	 	sakhīṣu	vāsabhavanānnirgantumēvēhatē
jātā vāmatayaiva samprati mama prītyai navōḍhā vadhūḥ ॥ 174 ॥</l></lg></b>
<p>1.5.8 <b>prauḍhāviṣayō</b> yathā—(amaru. 18)</p>
<b><lg><l>ēkatrāsanasaṁsthitiḥ	parihr̥tā	pratyudgamād	dūrataḥ,
tāmbūlānayanacchalēna	rabhasāśrlēṣō'pi		saṁvighnitaḥ ।</l>
<l>ālāpō'pi na miśritaḥ parijanaṁ vyāpārayantyā'ntikē
kāntaṁ	pratyupacāraścaturayā	kōpaḥ	kr̥tārthīkr̥taḥ ॥ 175 ॥</l></lg></b> ityādi।
<p>1.5. 9 <b>svādhīnabhartr̥kāviṣayō</b> yathā—(urāca. 1.35)</p>
<b><lg><l>viniścētuṁ śakyō na sukhamiti vā duḥkhamiti vā
pramōhō nidrā vā kimu viṣavisarpaḥ? kimu madaḥ? ।</l>
<l>tava	sparśēsparśē	mama	hi	parimūḍhēndriyagaṇō
vikāraśrcaitanyaṁ		bhramayati	ca,	sammōhayati	ca ॥ 176 ॥</l></lg></b> ityādi।
<p>1.5.10 <b>prōṣitapatikāviṣayō</b> yathā—(mēgha. 101)</p>
<b><lg><l>aṅgēnāṅgaṁ	pratanu	tanunā	gāḍhatap‍tēna	tap‍taṁ
sāstrēṇāstradravamaviratōtkaṇṭhamutkaṇṭhitēna	।</l></lg></b>
<pb n="1133"/>
<b><lg><l>uṣṇōccha‍vāsaṁ samadhikatarōccha‍vāsinā dūravartī
saṁkalpaistairviśati vidhinā vairiṇā ruddhamārgaḥ ॥ 177 ॥</l></lg></b>
<p>1.5.11 <b>virahōtkaṇṭhitāviṣayō</b> yathā—(gāsa. 1.29)</p>
<b><lg><l>ajja maē tēṇa viṇā aṇuhūasuhāim̐ saṁbharaṁtīē ।</l>
<l>ahiṇavamēhāṇam̐ ravō ṇisāmiō vajjhapaḍahō vva ॥ 178 ॥</l></lg></b>
<lg><l>(adya mayā tēna vinā anubhūtasukhāni saṁsmarantyā ।</l>
<l>abhinavamēghānāṁ ravō niśāmitō vadhyapaṭaha iva ॥)</l></lg>
<p>1.5.12 <b>kalahāntaritāviṣayō</b> yathā—</p>
<b><lg><l>mayā	tāvad	gōtraskhalanahatakōpāntaritayā
na	ruddhō	nirgacchannanunayavilakṣaḥ	priyatamaḥ ।</l>
<l>ayaṁ	tvākūtajñaḥ	pariṇatiparāmarśakuśalaḥ
sakhīlōkō'pyāsīllikhita iva citrē; kathamidam ? ॥ 179 ॥</l></lg></b>
<p>1.5.13 <b>khaṇḍitāviṣayō</b> yathā—(amaru. 60)</p>
<b><lg><l>lākṣālakṣma	lalāṭapaṭṭamabhitaḥ	kēyūramudrā	galē
vaktrē	kajjalakālimā	nayanayōstāmbūlarāgō'paraḥ ।</l>
<l>dr̥ṣṭvā kōpavidhāyi maṇḍanamidaṁ prātaściraṁ prēyasō
līlātāmarasōdarē mr̥gadr̥śaḥ śvāsāḥ samāp‍tiṁ gatāḥ ॥ 180 ॥</l></lg></b>
<p>1.5.14 <b>vāsakasajjāviṣayō</b> yathā—(gāsa. 4.85)</p>
<b><lg><l>ēhisi tumaṁ/ēhati piō tti ṇimisaṁ va jaggiaṁ jāmiṇīēm̐ paḍhamaddhaṁ ।</l>
<l>sēsaṁ	saṁtāvaparavvasāēm̐		varisaṁ	va	bōlīṇaṁ ॥ 181 ॥</l></lg></b>
<lg><l>(ēṣyati priya iti nimiṣa iva jāgaritaṁ yāminyāḥ prathamārdham ।</l>
<l>śēṣaṁ	santāpaparavaśāyā	varṣa	iva	vyapalīnam ॥)</l></lg>
<p>1.5.15 <b>ēkacāriṇīviṣayō</b> yathā—</p>
<b><lg><l>atithibhirgatamēva	divā''gatairapathikāgamanā	ca	niśīthinī ।</l>
<l>tadadhunā pratijāgr̥hi putrakān praviśa vēś‍ma kuṭumbini! śēmahē ॥ 182 ॥</l></lg></b>
<pb n="1134"/>
<p>1.5.16 <b>sapatnīviṣayō</b> yathā—(māgha. 3.16)</p>
<b><lg><l>yāṁ yāṁ priyaḥ praikṣata kātarākṣīṁ sā sā hniyā namramukhī babhūva ।</l>
<l>niśśaṅkamanyāḥ samamāhitērṣyāḥ tatrāntarē jaghnuramuṁ kaṭākṣaiḥ ॥ 183 ॥</l></lg></b>
<p>1.5.17 <b>jyēṣṭhāviṣayō</b> yathā—(havi.)</p>
<b><lg><l>taṁ	tiasakusumadāmaṁ	hariṇā	ṇiṁmahiasurabhigaṁdhāmōaṁ ।</l>
<l>appaṇaiaṁ vi dūmiapaṇaiṇihiaēṇa ruppiṇīa viiṇṇaṁ ॥ 184 ॥</l></lg></b>
<lg><l>{tat tridaśakusumadāma hariṇā nirgata(nirmathita)surabhigandhamōdam ।</l> 
<l>ātmanā''nītamapi duḥkhitapraṇayinīhr̥dayēna rukmiṇyai vitīrṇam ॥}</l></lg>
<p>1.5. 18 <b>kaniṣṭhāviṣayō</b> yathā—(havi.)</p>
<b><lg><l>kuviā a saccahāmā samē vi bahuāṇa ṇavara māṇakkhalaṇē ।</l>
<l>pāaḍiahiaasārō	pēmmāsaṁghasarisō	paaṭṭaī	maṇṇū ॥ 185 ॥</l></lg></b>
<lg><l>(kupitā ca satyabhāmā samē'pi vadhūnāṁ kēvalaṁ mānaskhalanē ।</l>
<l>prakaṭitahr̥dayasāraḥ	prēmāśaṁsāsadr̥śaḥ		pravartatē	manyuḥ ॥)</l></lg>
<p>1.5.19 <b>subhagāviṣayō</b> yathā—(gāsa. 2.20)</p>
<b><lg><l>ukkhippai maṁḍalimāruēṇa gēhagaṁṇāō vāhīē ।</l>
<l>sōhaggadhaapaḍāa	vva	uvaha	dhaṇuruṁpariṁchōlī ॥ 186 ॥</l></lg></b>
<lg><l>(utkṣipyatē mārutamaṇḍalēna gēhāṅgaṇād vyādhyāḥ ।</l>
<l>saubhāgyadhvajapatākēva paś‍yata dhanussūkṣmapaṅktiḥ ॥)</l></lg>
<p>1.5.20. <b>śuddhāntacāriṇīpracārō</b> yathā—(daa. 2. 7/8)</p>
<b><lg><l>snātā tiṣṭhati kuntalēśvarasutā, vārō'ṅgarājasvasur,
dyūtē rātririyaṁ jitā kamalayā, dēvī prasādyā'dya ca ।</l>
<l>ityantaḥpurasundarīḥ	prati	mayā	vijñāya	vijñāpitē
dēvēnāpratipattimūḍhamanasā	dvitrāḥ	sthitā	nāḍikāḥ ॥ 187 ॥</l></lg></b>
<p>1.5.21 <b>dharmānubandhō</b> yathā—(kusaṁ. 1. 18)</p>
<b><lg><l>sa mānasīṁ mērusakhaḥ pitr̥ṇāṁ kanyāṁ kulasya sthitayē sthitijñaḥ ।</l>
<l>mēnāṁ	munīnāmapi	mānanīyāmātmānurūpāṁ	vidhinōpayēmē ॥ 188 ॥</l></lg></b>
<pb n="1135"/>
<p>1.5.22 <b>arthānubandhō</b> yathā—(ratnā. 4.20)</p>
<b><lg><l>yātō	vikramabāhurātmasamatāṁ,	prāp‍tēyamurvītalē
sāraṁ	sāgarikā	sasāgaramahīprāptyēkahētuḥ	priyā ।</l>
<l>dēvī prītimupāgatā ca, bhaginīlābhājjitāḥ kōsalāḥ
kiṁ nāsti tvayi satyamātyavr̥ṣabhē, yasmin(yasmai) karōmi spr̥hām ॥ 189 ॥</l></lg></b>
<p>1.5.23 <b>kāmānubandhō</b> yathā—(māmā. 6.20)</p>
<b><lg><l>āmūlakaṇṭakitakōmalabāhunālamārdrāṅgulīdalamanaṅganidāghatap‍tam	।</l>
<l>asyāḥ karēṇa karamākalayāmi kāntamāraktapaṅkajamiva dviradaḥ sarasyāḥ ॥ 190 ॥</l></lg></b>
<p>1.5. 24 <b>niranubandhō</b> yathā—(havi.)</p>
<b><lg><l>ṇāraaṇō	tti	pariṇaavaāṁhim̐	sirivallahō	tti	taruṇīhiṁ ।</l>
<l>bālāhiṁ	uṇa	kōūhalēṇa	ēmēa	saccaviō ॥ 191 ॥</l></lg></b>
<lg><l>(nārāyaṇa iti pariṇatavayōbhiḥ śrīvallabha iti taruṇībhiḥ ।</l>
<l>bālābhiḥ	punaḥ	kautūhalēna	ēvamēva	satyāpitaḥ ॥)</l></lg>
<p>(<b>1. 6 pracchannānurāgaḥ —24</b>)</p>
<p>pracchannānurāgō'pi caturviṁśatiprakāraḥ—</p>
<p>1. parāṅganāviṣayaḥ	2. svāṅganāviṣayaḥ	3. svairiṇīviṣayaḥ</p>
<p>4. kumārīviṣayaḥ	5. dhīrāviṣayaḥ	6. adhīrāviṣayaḥ</p>
<p>7. vipralabdhāviṣayaḥ	8. abhisārikāviṣayaḥ	9. sulabhaḥ</p>
<p>10. durlabhaḥ	11. sannikr̥ṣṭaḥ	12. viprakr̥ṣṭaḥ</p>
<p>13. saṁbaddhaḥ	14. asaṁbaddhaḥ	15. sāpadēśaḥ</p>
<p>16. nirapadēśaḥ	17. bhayanimittaḥ	18. lajjānimittaḥ</p>
<p>19. kālāniyataḥ	20. dēśaniyataḥ	21. nāgaraḥ</p>
<p>22. upanāgaraḥ	23. grāmyaḥ	24. prakīrṇaḥ, iti ।</p>
<p>tatra—</p>
<p>1.6.1 <b>parāṅganāviṣayō</b> yathā—(gāsa. 865 vē.)</p>
<b><lg><l>ēmēa	maṁda—puṇṇā	appattamaṇōrahā	 	vivajjissaṁ ।</l>
<l>jaṇavāō		vi	ṇa	jāō	tēṇa	samaṁ	haliauttēṇa ॥ 192 ॥</l></lg></b>
<pb n="1136"/>
<lg><l>(ēvamēva	mandapuṇyā	aprāp‍tamanōrathā		vipatsyē ।</l>
<l>janavādō'pi na jātastēna samaṁ hālikaputrēṇa ॥)</l></lg>
<p>1.6.2. <b>svāṅganāviṣayō</b> yathā—(gāsa. 2.99)</p>
<b><lg><l>paṇaaṁ	paḍhamapiāē	rakkhiukāmō	vi	muharamahurēhiṁ ।</l>
<l>chēavarō vi ṇiṇadajjai ahiṇava—vahuā—vilāsēhiṁ ॥ 193 ॥</l></lg></b>
<lg><l>(praṇayaṁ	prathamapriyāyā	rakṣitukāmō'pi		madhuramadhuraiḥ ।</l>
<l>chēkavarō'pi	vyākulīkriyatē		abhinavavadhūvilāsaiḥ ॥)</l></lg>
<p>1.6.3 <b>svairiṇīviṣayō</b> yathā—(gāsa. 2. 87)</p>
<b><lg><l>taha sā jāṇai jāā lōē pacchaṇṇamaviṇaaṁ kāuṁ ।</l>
<l>jaha paḍhamaṁ cia likkhai majjhē cārittavattīṇa ॥ 194 ॥</l></lg></b>
<lg><l>{tathā sā jānāti jāyā lōkē pracchannamavinayaṁ kartum ।</l>
<l>yathā	prathamamēva	likhyatē	madhyē	cāritravatīnām ॥}</l></lg>
<p>1.6.4 <b>kumārīviṣayō</b> yathā—(gāsa. 4.18)</p>
<b><lg><l>ajja	maē	māucchā	sōjjhaagēhē	maṇōrahabbhariaṁ ।</l>
<l>gahavaiuttakaḍillaṁ	diṭṭhaṁ	ṇiarūvalāvaṇiaṁ ॥ 195 ॥</l></lg></b>
<lg><l>{adya mayā mātr̥ṣvasaḥ! upādhyāyagēhē manōrathaṁ bhramitam ।</l>
<l>gr̥hapatiputrakaṭivastraṁ	dr̥ṣṭaṁ	nijarūpalāvaṇyam ॥</l></lg>
<p>1.6.5 <b>dhīrāviṣayō</b> yathā—(gāsa. 2.99)</p>
<b><lg><l>pāaḍia—saṇēha—sabbhāva—vibbhamaṁ tīa jaha tumaṁ/ahaṁ diṭṭhō ।</l>
<l>saṁvaraṇa—vāvaḍāē	aṇṇō	vi	jaṇō	taha	ccēa ॥ 196 ॥</l></lg></b>
<lg><l>(prakaṭitasnēhasadbhāvavibhramaṁ tayā yathā'haṁ/tvaṁ dr̥ṣṭaḥ ।</l>
<l>saṁvaraṇavyāpr̥tayā	anyō'pi	janastathaiva ॥)</l></lg>
<p>1.6.6 <b>adhīrāviṣayō</b> yathā—(gāsa. 2.87)</p>
<b><lg><l>āassa kiṁ ṇu kāhaṁ kiṁ vōcchaṁ kaha ṇu hōhii imaṁ? ti ।</l>
<l>paḍhamuggaa—sāhasa—āriāēm̐	hiaaṁ	tharaharēi ॥ 197 ॥</l></lg></b>
<lg><l>(āgatasya kiṁ nu kariṣyāmiḥ? kiṁ vakṣyāmi? kathaṁ nu bhaviṣyatīdamiti ।</l>
<l>prathamārdritasāhasakārikāyā		hr̥dayaṁ	tharatharāyatē ॥)</l></lg>
<pb n="1137"/>
<p>1.6.7 <b>vipralabdhāviṣayō</b> yathā—(gāsa. 4.18)</p>
<b><lg><l>aha sā tahiṁ tahiṁ ccia vāṇīravaṇaṁmi cukkasaṁkēā ।</l>
<l>tuha	daṁsaṇaṁ	vimaggai	pam̐haṭhṭha—ṇihāṇa—ṭhāṇaṁ	va ॥ 118 ॥</l></lg></b>
<lg><l>{atha sā tatra tatrava vānīravanē vismr̥ta/tyaktasaṁkētā ।</l>
<l>tava darśanaṁ vimārgati prabhraṣṭa/vismr̥ta—nidhānasthānamiva ॥}</l></lg>
<p>1. 6.8 <b>abhisārikāviṣayō</b> yathā—(gāsa. 3.49)</p>
<b><lg><l>ajja maē gaṁtavvaṁ ghaṇaṁdhaārē vi tassa suhaassa ।</l>
<l>bālā/ajjā ṇimīliacchī paaparipāḍiṁ gharē kuṇai ॥ 199 ॥</l></lg></b>
<lg><l>(adya mayā gantavyaṁ ghanāndhakārē'pi tasya subhagasya ।</l>
<l>bālā/āryā nimīlitākṣī padapāripāṭīṁ gr̥hē karōti ॥)</l></lg>
<p>1.6. 9 <b>sulabhō</b> yathā—</p>
<b><lg><l>saṁkēaūsuamaṇō gahavai—dhūā—kaḍakkha—saṇṇaiō/saccavaō ।</l>
<l>taṁbaṁ	gaaṁ	ṇa	vēai	gōvālō	aṁbaraṁ	duhai ॥ 200 ॥</l></lg></b>
<lg><l>(saṅkētōtsukamanā		gr̥hapatiduhitr̥kaṭākṣasaṁjñāpitaḥ/dr̥ṣṭaḥ ।</l>
<l>gāṁ	gatāṁ	na	vētti	gōpālō'mbaraṁ	dōgdhi ॥)</l></lg>
<p>1.6. 10 <b>durlabhā</b> yathā—</p>
<b><lg><l>ēkkaṁgaṇadulahē māṇusammi ujjhai/daththai jaṇō ṇiaṁtō vi ।</l>
<l>puṇaruttadaṁsaā sikkiā hi varaha/higgi pu/cuḍulaṁhi ॥ 201 ॥</l></lg></b>
<lg><l>(ēkāṅgaṇadurlabhē mānuṣē ujjhati janō nirvr̥tō'pi ।</l>
<l>punarukta ॰ ॰ ॰ ॰ ॰ ॰ ॰ ॰ ॰ ॰ ॥)</l></lg>
<p>1.6. 11 <b>sannikr̥ṣṭō</b> yathā—(gāsa. 4. 35)</p>
<b><lg><l>bahalaamā haarāī, ajja pautthō paī, gharaṁ suṇṇaṁ ।</l>
<l>taha jaggējja saajjhia! ṇa jahā ahmē musijjāmō ॥ 202 ॥</l></lg></b>
<lg><l>(bahalatamā hatarātriradya prōṣitaḥ patirgr̥haṁ śūnyam ।</l>
<l>tathā jāgr̥hi prativēśin! na yathā vayaṁ muṣyāmahē ॥)</l></lg>
<p>1. 6.12 <b>viprakr̥ṣṭō</b> yathā—(gāsa. 6. 49)</p>
<b><lg><l>pōḍha/vōḍasuṇaō viaṇṇō attā mattā pahēṇaa—surāē ।</l>
<l>phalihaṁ	a	mōḍiaṁ	mahisaēṇa	kō	sāhau	tassa ॥ 203 ॥</l></lg></b>
<pb n="1138"/>
<lg><l>{prauḍhavr̥ddhaśunakō vipannaḥ attā/śvaśrūrmattā praphēnaka—surayā ।</l>
<l>karpāsakṣētraṁ ca mōṭitaṁ mahiṣakēṇa, kastasya kathayatu? ॥}</l></lg>
<p>1.6.13 <b>sambaddhō</b> yathā—</p>
<b><lg><l>rattiṁ ṇiddaaramiō diarō vahuāēm̐ malia—vō/pōttīē ।</l>
<l>mā	chivasu	tti	pahāē	bhaṇiō	aṁtōmuhaṁ	hasai ॥ 204 ॥</l></lg></b>
<lg><l>{rātriṁ	nirdayaramitō	dēvarō	vadhvā	malinavastrayā ।</l>
<l>mā	spr̥śēti	prabhātē	bhaṇitō'ntarmukhaṁ	hasati ॥}</l></lg>
<p>1.6.14 <b>asambaddhō</b> yathā—(gāsa. 6.57)</p>
<b><lg><l>suppaṁ ḍaḍḍhaṁ caṇaā ṇa huggiā (bhajjiā) paṁthiō a vōlīṇō ।</l>
<l>attā	gharaṁmi	kuviā	bhūāṇa	vāiō	vaṁsō ॥ 205 ॥</l></lg></b>
<lg><l>{śūrpaṁ dagdhaṁ caṇakā na bharjitāḥ pānthaśca vyati/vyapa—krāntaḥ ।</l>
<l>śvaśrūḥ	gr̥hē	kupitā	bhūtāmiva	vāditō	vaṁśaḥ ॥}</l></lg>
<p>1.6. 15 <b>sāpadēśō</b> yathā—(gāsa. 3.37)</p>
<b><lg><l>paipuraō ccia ṇijjai vicchuaḍaṭṭha tti/ḍhakkētti jāravējjaharaṁ ।</l>
<l>ṇiuṇasahī—karadhariā	bhuajualaaṁ—dōliṇī	bālā ॥ 206 ॥</l></lg></b>
<lg><l>(patipurata	ēva	nīyatē	vr̥ścikadaṣṭēti	jāravaidyagr̥ham ।</l>
<l>sahr̥dayasakhījanakaradhāritabhujalatāndōlanī	 	bālā ॥)</l></lg>
<p>1.6. 16 <b>nirapadēśō</b> yathā—</p>
<b><lg><l>uggāhiēkkahumaaṁ	taṇu.hāsa.phuraṁta. dasaṇa. jōṇhālaṁ ।</l>
<l>kassa	ṇa	harēi	hiaaṁ	cōriadiṭhṭhaṁ	maacchīē ॥ 207 ॥</l></lg></b>
<lg><l>(uda‍grāhitaikabhrukaṁ,	tanu—hāsa—sphurad—daśana—jyōtsnākam ।</l>
<l>kasya	ṇa	haratē	hr̥dayaṁ	cauryadr̥ṣṭaṁ	mr̥gākṣīṇām ॥)</l></lg>
<p>1.6. 17 <b>bhayanimittō</b> yathā—</p>
<b><lg><l>paṇaa—kkhalaṇā—saṁkāluāṇam̐ lōāvavāa—bhīāṇaṁ ।</l>
<l>lajjāluāṇa kālō ēvvamēva a gaō ṇiravasēsō ॥ 208 ॥</l></lg></b>
<lg><l>{praṇayaskhalanāśaṅkalūnāṁ lōkāpavādabhītānām(bhīruṇām) ।</l>
<l>lajjālūnāṁ kālaḥ ēvamēva hi gatō niravaśēṣaḥ ॥}</l></lg>
<pb n="1139"/>
<p>1.6.18 <b>lajjānimittō</b> yathā—</p>
<b><lg><l>salilōlladāruāim̐ va aṁtō ccia simisimāamāṇāiṁ ।</l>
<l>maaṇāṇalēṇa	lajjāluāṇam̐	ḍajjhaṁti	hiaāiṁ ॥ 209 ॥</l></lg></b>
<lg><l>{salilārdradārukāṇīva	antarēva	simasimāyamānāni ।</l>
<l>madanānalēna	lajjālūnāṁ	dahyantē	hr̥dayāni ॥}</l></lg>
<p>1.6. 19 <b>kālaniyatō</b> yathā—(gāsa. 1.22)</p>
<b><lg><l>āarapaṇāmiōṭṭhaṁ aghaḍiaṇāsaṁ asaṁhaa—ṇiḍālaṁ ।</l>
<l>vaṇṇagghia-tuppa-muhiēm̐	tīēm̐	pariuṁbiaṁ	bharimō ॥ 210 ॥</l></lg></b>
<lg><l>(ādarapraṇāmitōṣṭamaghaṭitanāsamasaṁhataniṭālam	।</l>
<l>varṇaghr̥talip‍tamukhyāstasyā		paricumbitaṁ	smarāmaḥ ॥)</l></lg>
<p>1. 6.20 <b>dēśaniyatō</b> yathā—</p>
<b><lg><l>jāṇāmi jaṇō ṇiuṇō gurujaṇamajjhaṁmmi saṁṭhiā a ahaṁ ।</l>
<l>tā kiṁ karēmi piasahi! dhariā vi balā valai diṭṭhī ॥ 211 ॥</l></lg></b>
<lg><l>{jānāmi	janō	nipuṇō	gurujanamadhyē	saṁsthitā	(cāham) ।</l>
<l>tat kiṁ karōmi? priyasakhi! dhr̥tā'pi balād valatē dr̥ṣṭiḥ ॥}</l></lg>
<p>1.6. 21 <b>nāgarō</b> yathā—(gāsa. 4.70)</p>
<b><lg><l>kiṁ ṇa bhaṇiō si bālaa! gāmaṇidhūāē guruaṇasamakkhaṁ ।</l>
<l>aṇimisa-vaṁkka-valaṁtaa-āṇaṇa-ṇaaṇaddha-diṭṭēhiṁ ॥ 212 ॥</l></lg></b>
<lg><l>{kiṁ na ga/bhaṇitō'si bālaka! grāmaṇīduhitrā gurujanasamakṣam ।</l>
<l>animiṣa—vakra—valamānānana—nayanā'rdhadr̥ṣṭaiḥ	॥}</l></lg>
<p>1.6.22 <b>upanāgarō</b> yathā—</p>
<b><lg><l>gihalukkaviāsaī asarīra ṇiraṁgivēraṁtapēsiaccijuaṁ ।</l>
<l>addiṭhṭhāṇaḍuṁḍaṇaḍhapēcchirīē		dīsaṁta	dhaṇṇō	si ॥ 213 ॥</l></lg></b>
<lg><l>{gr̥halukkaviāśarīra	niraṅgiparyantaprēṣitākṣiyugam ।</l>
<l>adr̥ṣṭa—ḍuṁḍaṇaḍha़(?) prēkṣaṇaśīlayā dr̥ś‍yamānō dhanyō'si ॥}</l></lg>
<p>1.6. 23 <b>grāmyō</b> yathā—(gāsa. 409 vē.)</p>
<b><lg><l>daṭṭhuṁ ciraṁ ṇa laddhō māmi! piō diṭṭhigōaragaō pi ।</l>
<l>daṁḍāhaa—valia—huaṁga—vaṁkka—racchē	haaggāmē ॥ 214 ॥</l></lg></b>
<pb n="1140"/>
<lg><l>{draṣṭuṁ ciraṁ na labdhō mātulāni! priyō dr̥ṣṭigōcaragatō'pi ।</l>
<l>daṇḍāhatavalitabhujaṅgavakrarathyē	hatagrāmē ॥}</l></lg>
<p>1.6.24 <b>prakīrṇō</b> yathā—(gāsa. 3.95)</p>
<b><lg><l>cuṁbai vāsiṇṇa/vōsaṇṇamuhī daiakaōlaṁ vva paṁḍuracchāaṁ ।</l>
<l>asaī	ṇihuvaṇavaḍapāavassa	vāāṇiaṁ	pattaṁ ॥ 215 ॥</l></lg></b>
<lg><l>{cumbati avasannamukhī dayitakapōlamiva pāṇḍuracchāyam ।</l>
<l>asatī	nidhuvanavaṭāpādapasya	vātānītaṁ	patram ॥}</l></lg>
<p>(<b>1. 7. akr̥ttrimānurāgaḥ — 24</b>)</p>
<p>athākr̥trimaḥ। sō'pi caturviṁśatividhaḥ, sahaja—yauvanajāhāryaja—vistrambhajānāṁ
bhēdōpabhēdaprabhēdasambhēdavibhēdabhēdāt। ananyajānē(stvamī)1 tatra bhēdāḥ sahajā ēva। tēṣu—
1.7.1 janmāntarānubhavajanmā niṣkāraṇamēva pravr̥ttaḥ prakarṣagāmī <b>sahajaḥ</b>; yathā—(kusaṁ. 5.53)</p>
<b><lg><l>iyaṁ	mahēndraprabhr̥tīnadhiśriyaś‍caturdigīśānavamatya	māninī ।</l>
<l>arūpahāryaṁ madanasya nigrahāt pinākapāṇiṁ patimāp‍tumicchati ॥ 216 ॥</l></lg></b>
<p>1.7.2 sa upabhēdatō dvēdhā, ēkaviṣayō'nēkaviṣayaśca। <b>tatraikaviṣayō</b> yathā—(raghu. 15.61)</p>
<b><lg><l>śrlāghyastyāgō'pi vaidēhyāḥ patyuḥ prāgvaṁśavāsinaḥ ।</l>
<l>ananyajānēryasyāsīt	saiva	jāyā	hiraṇmayī ॥ 217 ॥</l></lg></b>
<p>1.7.3. <b>anēkaviṣayō</b> yathā—(gārakō. 697)</p>
<b><lg><l>asaīṇa ṇamō tāṇaṁ dappaṇasarisēsu jāṇa hiaēsu ।</l>
<l>jō ccēa ṭhāi puraō sahasā sō ccēa saṁkamai ॥ 218 ॥</l></lg></b>
<lg><l>(asatīnāṁ namastāsāṁ darpaṇasadr̥śēṣu य़āsāṁ hr̥dayēṣu ।</l>
<l>ya ēva tiṣṭhati purataḥ sahasā sa ēva saṅkrāmati ॥</l></lg>
<p>1.7. 4. tāruṇyōdrēkādupacitēṣu upacīyamānēṣu śarīradhātuṣu darpātirēkād ya upajāyatē,
sa <b>yauvanajaḥ</b>। yathā—(gāsa. 954 vē.)</p>
<b><lg><l>aṇudiahakaāhōā jaha jaha thaṇaā viṇiṁti kumarīṇaṁ ।</l>
<l>taha	taha	laddhōāsō	vva	vammahō hiaamāvisai ॥ 219 ॥</l></lg></b>
<!-- NOTES pg=1140!-->
1. 'jānēvyā tatra bhēdāḥ sahajāḥ ? ya ēva'—jōḥ; 'jānē(ra)pyā(?) tatra bhēdā sahajā. . . . ēva'—rā.
<pb n="1141"/>
<lg><l>(anudivasakr̥tābhōgā yathā yathā stanā viniryānti kumārīṇām ।</l>
<l>tathā	tathā	labdhāvakāśa	iva	manmathō	hr̥dayamāviśati ॥)</l>
</lg>
<p>1.7.5 sō'pi dvidhā—<b>śārīrō mānasaśca</b> । tatra</p>
<p><b>adyō</b> yathā—</p>
<b><lg>
<l>jaṁ	vahai	vīakaṁḍaṁ	majjha	suō	ēkkapaharaviṇivāim̐ ।</l>
<l>taṁ	kuladūsaṇi	sōṇhē !	thaṇāṇa	tuha	matthaē	paḍai/u ॥ 220 ॥</l>
</lg></b>
<lg>
<l>{yad vahati vītakāṇḍaṁ mama sutaḥ ēkaprahāravinipātam ।</l>
<l>tat kuladūṣaṇi s‍nuṣē ! stanayōstava mastakē patati/tu ॥}</l>
</lg>
<p>1.7. 6. <b>dvitīyō</b> yathā—</p>
<b><lg>
<l>ṇaaṇāṇam̐ iṣavō ṇu abhihaṁti ujjuapahaṁ pavaṭa‍ṭaṁtā ।</l>
<l>ia	sikkhaṁti	vva	taṁsāva	lōaṇaṁ	hōṁtataruṇīō ॥ 221 ॥</l>
</lg></b>
<lg>
<l>(nayanānīṣavō	nvabhigh‍nanti	r̥jukapathaṁ	pravartamānāḥ ।</l>
<l>iti śikṣamāṇamiva tryastrāvalōkanaṁ bhaviṣyattaruṇyaḥ ॥)</l>
</lg>
<p>1.7.7. cakṣuḥprītimātrē vā sati upacāraiḥ yaḥ prakarṣamāpadyatē sa <b>āhāryajaḥ</b>; yathā—</p>
<b><lg>
<l>ghariṇīē akaiavvaṁ caḍuaṁmaṁ piaamē kuṇaṁtaṁmi ।</l>
<l>akaatthāē vi jāāi jhatti siḍhilāi aṁgāi ॥ 222 ॥</l>
</lg></b>
<lg>
<l>(gr̥hiṇyā	akaitavaṁ	cāṭukarma	priyatamē	kurvati ।</l>
<l>akr̥tārthāyā api jātāni jhaṭiti śithilāni aṅgāni ॥)</l>
</lg>
<p>1.7.8. sō'pi dvidhā—<b>sthirō bhaṅguraśca</b> ।</p>
<p><b>sthirō</b> yathā—(gāsa. 3.46)</p>
<b><lg>
<l>māmi! hiaaṁ va pīaṁ tēṇa juvāṇēṇa majjamāṇāē ।</l>
<l>ṇhāṇahaliddākaḍuaṁ	aṇusōttajalaṁ	piaṁtēṇa ॥ 223 ॥</l>
</lg></b>
<lg>
<l>(mātulāni! hr̥dayamiva pītaṁ tēna yūnā majjantyāḥ ।</l>
<l>s‍nānaharidrākaṭukaṁ	anustrōtōjalaṁ	pibatā ॥)</l>
</lg>
<p>1.7.9. <b>bhaṅgurō</b> yathā—(gāsa. 6.24)</p>
<b><lg>
<l>lajjā chattā, sīlaṁ ca khaṁḍia, ajasaghōsaṇā diṇṇā ।</l>
<l>jassa kaē ṇaṁ piasahi! sō ccēa jaṇō jaṇō jāō ॥ 224 ॥</l>
</lg></b>
<pb n="1142"/>
<lg>
<l>(lajjā tyaktā, śīlaṁ ca khaṇḍitam, ayaśōghōṣaṇā dattā ।</l>
<l>yasya kr̥tē nanu priyasakhi! sa ēva janō janō jātaḥ ॥)</l>
</lg> 
<p>1.7.10. kālakramēṇa prarūḍhaviśvāsayōryaḥ prakarṣamārahaṇōpacārādinādriyatē sa
<b>vistrambhajaḥ</b> ; yathā— (urāca. 1.39)</p>
<b><lg>
<l>advaitaṁ sukhaduḥkhayōranugataṁ sarvāsvavasthāsu yad
vistrambhō hr̥dayasya yatra jarasā yasminnahāryō rasaḥ ।</l>
<l>kānēnāvaraṇātyayāt pariṇatē yat prēmasārē sthitaṁ
bhadraṁ tasya sumānuṣasya kathamapyēkaṁ hi tat prārthyatē ॥ 225 ॥</l>
</lg></b>
<p>1.7.11. sō'pi dvidhā— <b>mugdhaḥ pragalbhaśca</b> ।</p>
<p><b>mugdhō</b> yathā—(gāsa. 3.93)</p>
<b><lg>
<l>jaha jaha jarāpariṇaō hōi paī duggaō virūō a ।</l>
<l>kulavāliāṇa taha taha ahiaaraṁ vallahō hōi ॥ 226 ॥</l>
</lg></b>
<lg>
<l>(yathā yathā jarāpariṇatō bhavati patirdurgatō virūpaśca ।</l>
<l>kulapālikānāṁ tathā tathā adhikataraṁ vallabhō bhavati ॥)</l>
</lg>
<p>1.7.12. <b>pragalbhō</b> yathā— (havi.)</p>
<b><lg>
<l>ṇāariāpēmma	viaṇhō	vi	sabbhāvamēttasārāi ।</l>
<l>kaṇhō rāhāēm̐ samamujjuāi bharai ccia raāim̐/ ālaṁiṁ ॥ 227 ॥</l>
</lg></b>
<lg>
<l>(nāgarikāprēmṇō vitr̥ṣṇō'pi sadbhāvamātrasārāṇi ।</l>
<l>kr̥ṣṇō rādhayā samaṁ smaratyēvākālam ॥)</l>
</lg>
<p>1.7.13. prabhēdataḥ —</p>
<p><b>sahajayauvanajaḥ, sahajāhāryajaḥ, sahajavistrambhajaḥ, yauvanajāhāryajaḥ,
yauvanajavistrambhajaḥ, āhāryavistrambhajaḥ</b> iti । tatra—</p>
<p><b>sahajayauvanajō</b> yathā—(urāca. 6.35)</p>
<b><lg>
<l>tadā/yadā kiñcit kiñcit kr̥tapadamahōbhiḥ katipayai—
stadētad	vistāri	stanayugalamāsīnmr̥gadr̥śaḥ ।</l>
<l>vayass‍nēhākūtavyatikaraghanō	yatra	madanaḥ
pragalbhavyāpārāścarati	hr̥di,	mugdhaśca	vapuṣi ॥ 228 ॥</l>
</lg></b>
<pb n="1143"/>
<p>1.7.14. <b>sahajāhāryajō</b> yathā—(māmā. 4.8)</p>
<b><lg>
<l>tanmē manaḥ kṣipati yatsarasaprahāra—
mālōkya māmagaṇitaskhaladuttarīyā ।</l>
<l>trastaikahāyanakuraṅgavilōladr̥ṣṭi—
rāśliṣṭavatyamr̥tasaṁvalitairapāṅgaiḥ ॥ 229 ॥</l></lg></b> ityādi ।
<p>1.7.15. <b>sahajavistrambhajō</b> yathā—(raghu. 7.67)</p>
<b><lg>
<l>itaḥ parānarbhakahāryaśastrān vaidarbhi! paś‍yānumatā mayā'si ।</l>
<l>ēvaṁ vidhēnāhavacēṣṭitēna tvaṁ prārthyasē hastagatā mamaibhiḥ ॥ 230 ॥</l>
</lg></b>
<p>1.7.16. <b>yauvanajāhāryajō</b> yathā—(gāsa. 2.19, vajjā. 206)</p>
<b><lg>
<l>ajja kaimō vi diahō, vāhavahū garua/rūvajōvvaṇummattā ।</l>
<l>sōhaggaṁ	dhaṇuruṁpacchalēṇa	racchāsu vikkhirai ॥ 231 ॥</l>
</lg></b>
<lg>
<l>(adya katamō'pi divasō vyādhavadhūḥ guruka/rūpayauvanōnmattā ।</l>
<l>saubhāgyaṁ dhanustaṣṭatvaka‍cchalēna rathyāsu vikirati ॥)</l>
</lg>
<p>1.7.17. <b>yauvanajavistrambhajō</b> yathā—(gāsa. 3.54)</p>
<b><lg>
<l>taha sōṇhāē pulōiō daravaliāvaṁgatāraaṁ pahiō ।</l>
<l>jaha dhāḍiō/vāriō vi gharasāmiēṇa ōliṁdaē vasiō ॥ 232 ॥</l>
</lg></b>
<lg>
<l>(tathā s‍nuṣayā pralōkitō daravalamānavakratārakaṁ pathikaḥ ।</l>
<l>yathā tāḍitō/vāritō'pi gr̥hasvāminā'lindakē uṣitaḥ ॥)</l>
</lg>
<p>1.7.18. <b>āhāryavistrambhajō</b> yathā—(kusaṁ. 5.86)</p>
<b><lg>
<l>adya prabhr̥tyanupamāṅgi!	tavāsmi	dāsaḥ
krītastapōbhiriti	vādini	candramaulau ।</l>
<l>ah‍nāya	sā	niyamajaṁ	klamamutsasarja
klēśaḥ	phalēna	hi	punarnavatāṁ	vidhattē ॥ 233 ॥</l></lg></b> ityādi ।
<p>1.7.19. saṁbhēdattaḥ — nissahajaḥ niryauvanajaḥ nirāhāryajaḥ nirvistrambhaja iti ।</p>
<p><b>nissahajō</b> yathā—(māmā. 7.2)</p>
<b><lg>
<l>rambhōru! saṁhara bhayaṁ kṣamatē vikāramutkampitastanabharasya na madhyabhāgaḥ ।</l>
<l>itthaṁ tvayaiva kathitapraṇayaprasādasaṅkalpanirvr̥tiṣu saṁstuta ēṣa dāsaḥ ॥ 234 ॥</l>
</lg></b>
<pb n="1144"/>
<p>1.7.20. <b>niryauvanajō</b> yathā—(kusaṁ. 8.79)</p>
<b><lg>
<l>tatkṣaṇaṁ viparivartitahriyōrniṣya/cchatōḥ śayanamiddharāgayōḥ ।</l>
<l>sā babhūva vaśavartinī dvayōḥ śūlinaḥ suvadanā madasya ca ॥ 235 ॥</l>
</lg></b>
<p>1.7.21. <b>nirāhāryajō</b> yathā—(sūmu. 41)</p>
<b><lg>
<l>mā	garvamuda‍vaha	kapōlatalē	cakāsti
kāntasvahastalikhitā	mama	mañjarīti ।</l>
<l>ādya/anyā'pi kiṁ sakhi! na bhājanamīdr̥śānāṁ
vairī	na	cēd	bhavati	vēpathurantarāyaḥ ॥ 236 ॥</l>
</lg></b>
<p>1.7.22. <b>nirvistrambhajō</b> yathā—(māmā. 7.4)</p>
<b><lg>
<l>adyōrjitaṁ vijitamēva mayā kimanyadasyōtsavaḥ phalavatō mama yauvanasya ।</l>
<l>yasya prasādasumukhēna samuddha‍r̥tēyaṁ dēvēna bāndhavadhurā makaradhvajēna ॥ 237 ॥</l>
</lg></b>
<p>1.7.23. vibhēdaḥ— sahajādisamūhaḥ sahajāviparyayaja iti । tatra</p>
<p><b>ādyō</b> yathā—(kusaṁ. 8.15)</p>
<b><lg>
<l>bhāvasūcitarahasyavikriyaṁ cāṭumat kṣaṇaviyōgakātaram ।</l>
<l>kaiścidēva divasaistathā tayōḥ prēma rūḍhamitarētarāśrayam ॥ 238 ॥</l>
</lg></b>
<p>1.7.24. <b>dvitīyō</b> yathā—(gāsa. 4.90)</p>
<b><lg>
<l>pāapaḍiaṁ ahavvē! kiṁ dāṇiṁ ṇa uṭ‌ṭhavēsi bhattāraṁ ।</l>
<l>ēaṁ via avasāṇaṁ dūraṁ pi gaassa pēmmassa ॥ 239 ॥</l>
</lg></b>
<lg>
<l>(pādapatitamabhavyē! kimidānīṁ nōtthāpayasi bhartāram ।</l>
<l>ētadēvāvasānaṁ	dūramapi	gatasya	prēmṇaḥ ॥)</l>
</lg>
<p><b>(1.8 kr̥ttrimānurāgaḥ —24)</b></p>
<p>atha kr̥trimaḥ । pūrvamavidyamānaḥ kāryahētōrya upāyaiḥ pravartyatē sa kr̥trimaḥ; sō'pi
caturviṁśatiprakāraḥ—</p>
<p>1. nityānukārī	2. naimittikānukārī	3. sāmānyānukārī</p> 
<p>4. viśēṣānukārī	9. āhāryānukārī	10. vistrambhānukārī</p>
<p>11. sālambanaḥ	12. nirālambanaḥ	17. saprayōjanaḥ</p>
<p>18. anyaprayōjanaḥ	19. sapratibhēdaḥ	20. niṣpratibhēdaḥ</p>
<pb n="1145"/>
<p>5. prakāśānukārī	13. prasiddhaviṣayaḥ	21. strīkr̥taḥ</p>
<p>6. pracchannānukārī	14. aprasiddhaviṣayaḥ	22. puruṣakr̥taḥ</p>
<p>7. sahajānukārī	15. suprayuktaḥ	23. ubhayakr̥taḥ</p>
<p>8. yauvanajānukārī	16. duṣprayuktaḥ	24. anubhayakr̥taḥ, iti ।</p>
<p>tatra—</p>
<p>1.8.1. <b>nityānukārī</b> yathā—</p>
<b><lg>
<l>ajja suraammi piasahi! tassa vilakkhattaṇaṁ haraṁtīē ।</l>
<l>akaatthāēॅ kaatthō piō maē uṇiaṁ/ṇiuṇaṁ uvaūḍhō ॥ 240 ॥</l>
</lg></b>
<lg>
<l>{adya	suratē	priyasakhi!	tasya	vilakṣatvaṁ	harantyā ।</l>
<l>akr̥tārthayā kr̥tārthaḥ priyō mayā punarapyupa/nipuṇamupagūḍhaḥ ॥}</l>
</lg>
<p>1.8.2. <b>naimittikānukārī</b> yathā—(rāca. 12.78)</p>
<b><lg>
<l>tamasau	sahakāramañjarīmavamanvānamivādarārpitām ।</l>
<l>aruṇāgradalairatāḍayat taruṇī stōkamaśōkapallavaiḥ ॥ 241 ॥</l>
</lg></b>
<p>1.8.3. <b>sāmānyānukārī</b> yathā—</p>
<b><lg>
<l>māaṁgī hōjja vaṇē mā vēsā ēddha māṇusē lōē ।</l>
<l>sabbhāvēṇa vi ramiō tō vi jaṇō kattimaṁ bhaṇai ॥ 242 ॥</l>
</lg></b>
<lg>
<l>(māaṁgī bhūyāsaṁ/bhavēyaṁ vanē mā vēśyā atra mānuṣē lōkē ।</l>
<l>sadbhāvēnāpi ramitaḥ, tatō'pi janaḥ kr̥trimaṁ bhaṇati ॥</l>
</lg>
<p>1.8.4. <b>viśēṣānukārī</b> yathā—(rāca. 12.54)</p>
<b><lg>
<l>vikasatkalikānukāriṇīmanulīlāṁ lalitairlatēva sā ।</l>
<l>virarāja vilāsapallavaiḥ plavagaṁ taṁ prati niṣphalairapi ॥ 243 ॥</l>
</lg></b>
<p>1.8.5. <b>prakāśānukārī</b> yathā—(sūmu. 7)</p>
<b><lg>
<l>dr̥ṣṭiṁ hē prativēśini! kṣaṇamihāpyasmin gr̥hē dāsyasi
prāyēṇāsya śiśōḥ pitā na virasāḥ kaupīrapaḥ pāsyati ।</l>
<l>ēkākinyapi yāmi tad vanamitaḥ strōtastamālākulaṁ
nīrandhrāḥ	punarālikhantu jaraṭhacchēdā nalagranthayaḥ ॥ 244 ॥</l>
</lg></b>
<pb n="1146"/>
<p>1.8.6. <b>pracchannānukārī</b> yathā—</p>
<b><lg>
<l>kiṁ ṇīlakaṁṭha! gajja/cchasi kiṁ vā suttō si jaṇamaṇāṇaṁda ।</l>
<l>tujjha	kaē	iha	āā	viddhāhaṁ	maaṇabāṇēhiṁ ॥ 245 ॥</l>
</lg></b>
<lg>
<l>(kiṁ nīlakaṇṭha! garjasi/gacchasi kiṁ vā sup‍tō'si janamana ānanda ।</l>
<l>tava	kr̥tē	iha	āgatā,	viddhā'haṁ	madanabāṇaiḥ ॥)</l>
</lg>
<p>1.8.7. <b>sahajānukārī</b> yathā—(rāca. 12.59)</p>
<b><lg>
<l>sphuṭanābhitalā talōdarī tanucch‌vāsitanirmukhastanī ।</l>
<l>valitaikavilōcanā babhau tamabhi vyājavijr̥mbhitōdbha‍ujā ॥ 246 ॥</l>
</lg></b>
<p>1.8.8. <b>āhāryānukārī</b> yathā—(rāca. 12.64)</p>
<b><lg>
<l>viṣasāda viśēṣavihvalā mumudē mīlitalōcanā muhuḥ ।</l>
<l>kilakiñcitakēlipaṇḍitā kimakāṇḍē na cakāra taṁ prati ॥ 247 ॥</l>
</lg></b>
<p>1.8.9. <b>yauvanajānukārī</b> yathā—(rāca. 12.53)</p>
<b><lg>
<l>vapurapratikarmasundaraṁ	pratipannapratikarma	bibhratī ।</l>
<l>vitatāna vidagdhakāminījanayōgyāsu kalāsu kauśalam ॥ 248 ॥</l>
</lg></b>
<p>1.8.10. <b>visrambhajānukārī</b> yathā—(rāca. 12.57)</p>
<b><lg>
<l>avalambya latāṁ nirāyatāmathā sā saṁstavaśālinīva tam ।</l>
<l>apacētumayācatāgrataḥ	kalikāmutkalikābalātkr̥tā ॥ 249 ॥</l>
</lg></b>
<p>1.8.11. <b>sālambanō</b> yathā—</p>
<b><lg>
<l>gharasāmiassa rāaṁ jaṇēi sijjaṁtavēvirullasiā ।</l>
<l>asaī	hiaabbhaṁtarabhāviajārā	ṇihuvaṇammi ॥ 250 ॥</l>
</lg></b>
<lg>
<l>(gr̥hasvāminō rāgaṁ janayati svidyadvēpitōdvēpanaśīlō—llasitā ।</l>
<l>asatī	hr̥dayābhyantarabhāvitajārā	nidhuvanē ॥)</l>
</lg>
<p>1.8.12. <b>nirālambanō</b> yathā—(rāca. 12.63)</p>
<b><lg>
<l>niṣasāda niśīthamallikāśithilāśrustabakāñcitastanī ।</l>
<l>tadanu kramaśaḥ kapōlayōrupanītōbhayapāṇipallavā ॥ 251 ॥</l>
</lg></b>
<p>1.8.13. <b>prasiddhaviṣayō</b> yathā—(gāsa. 2.56)</p>
<b><lg>
<l>ṇaṁdaṁtu	suraasarabhasataṇhāvaharāi	saalalōassa ।</l>
<l>bahumaggaviṇimmaviāi	vēsavilaāṇa	hiaāiṁ ॥ 252 ॥</l>
</lg></b>
<pb n="1147"/>
<lg>
<l>(nandantu suratarasabhasatr̥ṣṇāpaharāṇi sakalalōkasya ।</l>
<l>bahumārgavinirmitāni	vēśavanitānāṁ	hr̥dayāni ॥)</l>
</lg>
<p>1.8.14. <b>aprasiddhaviṣayō</b> yathā—(vajjā. 475)</p>
<b><lg>
<l>pēcchaha halā aṇu cōjjaṁ/mahāṇucōjjaṁ, kāṇa—mahilāē jaṁ kaaṁ tīē ।</l>
<l>sajjakkhicuṁbaṇēṇaṁ	jhaḍatti	ṇīsāriō	jārō ॥ 253 ॥</l>
</lg></b>
<lg>
<l>(prēkṣadhvaṁ mahadāścaryaṁ, kāṇamahilayā yat kr̥taṁ tayā ।</l>
<l>sadyō'kṣicumbanēna	jhaṭiti	nissāritō	jāraḥ ॥)</l>
</lg>
<p>1.8.15. <b>suprayuktō</b> yathā—</p>
<b><lg>
<l>ēēṇaṁ cēa guṇēṇa kiṁ ṇa vēsāṇa dijjaē appā ।</l>
<l>vēsē vva piē vva jaṇē jaṁ muharāō samō c‍cēa ॥ 254 ॥</l>
</lg></b>
<lg>
<l>(ētēnaiva guṇēna kiṁ na vēś‍yānāṁ dr̥ś‍yatē/diyatē ātmā ।</l>
<l>dvēṣya/vēṣa iva priya iva janē yanmukharāgaḥ sama ēva ॥)</l>
</lg>
<p>1.8.16. <b>duṣprayuktō</b> yathā—(kirātā. 10.40)</p>
<b><lg>
<l>munimabhimukhatāṁ ninīṣavō yaṁ/yāḥ samupayayuḥ kamanīyatāguṇēna ।</l>
<l>madanamupadadhē sa ēva tābhyō duradhigamādhi/hi gatiḥ prayōjanānām ॥ 255 ॥</l>
</lg></b>
<p>1.8.17. <b>saprayōjanō</b> yathā—</p>
<b><lg>
<l>vōḍhavarēṇa vi taha tēṇa rāmiā ṇiaakajjaṇiuṇēṇa ।</l>
<l>jaha mud‌‍dhāēॅ vi ramiō muddhati vahūēm̐ ṇīsaṁkaṁ ॥ 256 ॥</l>
</lg></b>
<lg>
<l>(prauḍhavarēṇāpi tathā tēna ramitā nijakakāryanipuṇēna ।</l>
<l>yathā mugdhayā'pi ramitō mugdha iti vadhvā niśśaṁkam ॥)</l>
</lg>
<p>1.8.18. <b>anyaprayōjanō</b> yathā—(kuṭṭanī. 134)</p>
<b><lg>
<l>mā'tra kariṣyasi khēdaṁ niṣṭhuramuktō'si yanmayā subhaga! ।</l>
<l>yūnāṁ	hi	raktataruṇīparuṣavacaḥ	prathamamābharaṇam ॥ 257 ॥</l>
</lg></b>
<p>1.8.19. <b>sapratibhēdō</b> yathā—(gāsa. 1.33)</p>
<b><lg>
<l>uṇhāim̐ ṇīsasaṁtō āliṁgasi kīsa maṁ parāhuttiṁ ।</l>
<l>hiaaṁ palīviuṁ vi aṇusaēṇa puṭaṭhiṁ palīvēsi ॥ 258 ॥</l>
</lg></b>
<pb n="1148"/>
<lg>
<l>(uṣṇāni niḥśvasan āliṅgasi kimiti māṁ/kasmānmāṁ parāṅmukhīm ।</l>
<l>hr̥dayaṁ pradīpitamapi anuśayēna/pradīpyānuśayēna pr̥ṣṭhaṁ pradīpayasi ॥)</l>
</lg>
<p>1.8.20. <b>niṣpratibhēdō</b> yathā—</p>
<b><lg>
<l>
aphaḍē/kavaḍē/lēṇa upakappiēṇa/mau—mahura jaṁpiēṇa kajjassa aṁtagamaṇēṇa ।</l>
<l>suraarahassēṇa	haraṁti	jēṇa	hiaāi	vēsāō ॥ 259 ॥</l>
</lg></b>
<lg>
<l>(aphalēna upakalpitēna/mr̥dumadhurajalpitēna kāryasyāntagamanēna ।</l>
<l>suratarahasyēna	haranti	yēna	hr̥dayāni	vēś‍yāḥ ॥)</l>
</lg>
<p>1.8.21. <b>strīkr̥tō</b> yathā—</p>
<b><lg>
<l>kāūṇa thira/dhīra—jahaṇaṁ, pajjattaraāēm̐ vēsavilaāē ।</l>
<l>taha kaha vi pulaiaṁ jaha puṇō vi maaṇō uvaṭ‍ḍhaviō ॥ 260 ॥</l>
</lg></b>
<lg>
<l>(kr̥tvā sthira/dhīra—jaghanaṁ paryāp‍taratayā vēśavanitayā ।</l>
<l>tathā kathamapi pralōkitaṁ yathā punarapi madana upasthāpitaḥ ॥)</l>
</lg>
<p>1.8.22. <b>puruṣakr̥tō</b> yathā—</p>
<b><lg>
<l>hōṁtavarō taha taha hē gōhiṇīē caḍuaṁmavāvaḍō hōi ।</l>
<l>jaha jaha ia saṇṇōṁi huvaṁti vārējja diahāiṁ ॥ 261 ॥</l>
</lg></b>
<lg>
<l>(bhaviṣyadvarō tathā tathā gōhinyāścāṭukarmavyāpr̥tō bhavati ।</l>
<l>yathā yathā iti sannō bhavanti vārē'dya divasāni ॥)</l>
</lg>
<p>1.8.23. <b>ubhayakr̥tō</b> yathā—</p>
<b><lg>
<l>dhiṁgaḍi dhāvai sammuhī dhiṁgu pasārai vāha ।</l>
<l>kuṭṭiṇi rōvai aṁsuahiṁ dhutta pamēllai dhāha ॥ 262 ॥</l>
</lg></b>
<lg>
<l>(dhr̥ṣṭā taruṇī sammukhā dhr̥ṣṭaḥ taruṇaḥ prasārayati bāhū ।</l>
<l>kuṭṭinī	rōdityaśrubhirdhurtā	pramuñcatyārtanādam ॥)</l>
</lg>
<p>1.8.24. <b>anubhayakr̥tō</b> yathā—</p>
<b><lg>
<l>urapēllia—vai—kārillaiāim̐ uc‍cēsi daia—vacchaliē! ।</l>
<l>kaṁṭaa—vilihiapīṇuṇṇaa—thaṇi!	uttamma	ēttāhē ॥ 263 ॥</l>
</lg></b>
<lg>
<l>(uraḥprēritavr̥tikāravēllīphalānyuc‍cinōṣi	dayitavatsalē! ।</l>
<l>kaṇṭakavilikhitapīnōnnatastani!	uttāmya	idānīm ॥)</l>
</lg>
<pb n="1149"/>
<b><lg>
<l>dvādaśaivaṁ	sahasrāṇi	sāṣṭāśītiśatadvayī ।</l>
<l>bhavanti	kāmaśr̥ṅgārē	mūlaprakr̥tayaḥ	pr̥thak ॥ 264 ॥</l>
</lg></b>
<b><lg>
<l>vyatiṣaṅgādamūṣāṁ	tu	sāmyādhikyālpatākr̥taḥ ।</l>
<l>na	paryāntō	vikalpānāmēkadvitryādiyōgataḥ ॥ 265 ॥</l>
</lg></b>
<b><lg>
<l>catuṣṣaṣṭiṁ	paś‍yā'samasamabhilāṣaprabhr̥tikā—
nathō'ṣṭau nityādīn pr̥thagapi caturviṁśatividhān ।</l>
<l>mithō'mīṣāmīṣat	samadhikasamatvāni	vimr̥śan
kaviḥ	kuryāt	srōtō'nuguṇamanurāgavyatikaram ॥ 266 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
anurāgasthāpanō nāma</b></p>
<p><b>॥ dvāviṁśaḥ prakāśaḥ ॥ 22 ॥</b></p>
<lg>
<l>niviś‍yā'ntardhātūnatha viṣamatāṁ vīkṣya puruṣa—
s‍triyōstattadabhāvāntaragatavapuṣkāṁ	sahr̥dayaḥ ।</l>
<l>imā yā vai vyākhyad bhida iha kathaṁ kaś‍cana bhavē—
nna	mag‍naś‍citrābdhau	nijamabudhatāṁ saṁpariharan ॥</l>
</lg>
<lg>
<l>catuṣṣaṣṭiṁ	paś‍yannayamiha	padārthēṣu nikhilē—
ṣvavaś‍yaṁ	dhārēśō'pyabhavadiva	tanmātrakavayāḥ ।</l>
<l>sarasvatyai	kaṇṭhābharaṇamavadhāvatra ca dadau
prakāśaṁ kr̥tvā yō vyavr̥ṇuta ca sāhityabhuvanam ॥</l>
</lg>
<pb n="1150"/>
<p>atha</p>
<p><b>śr̥ṅgāraprakāśē trayōviṁśaḥ prakāśaḥ</b></p>
<p>sambhōga—vipralambhaprakāśaḥ</p>
<p>1sō'vasthādvitayabhēdād dviprakāraḥ — 1. sambhōgaśr̥ṅgāraḥ, 2. vipralambhaśr̥ṅgāraśca ।</p>
<p>1. abhilaṣaṇīyāliṅganādīnāmavāp‍tau <b>sambhōgaḥ</b> । sa caturdhā—</p>
<p>1.1. prathamānurāgānantaraḥ</p>
<p>1.2. mānānantaraḥ</p>
<p>1.3. pravāsānantaraḥ</p>
<p>1.4. karuṇānantaraḥ, iti ।</p>
<p>2. tēṣāmēvānavāp‍tau <b>vipralambhaḥ</b> । sō'pi caturdhā—</p>
<p>2.1. prathamānurāgaḥ</p>
<p>2.2. mānaḥ</p>
<p>2.3. pravāsaḥ</p>
<p>2.4. karuṇaḥ, iti । tatra—</p>
<p>2.1. strīpuṁsayōḥ	parasparamapūrvādidarśanaśravaṇajanmā	rupaguṇavayassampadukārōpēkṣaḥ
tadanapēkṣō vā manaḥpakṣapātaviśēṣaḥ prathīyān <b>prathamānurāgō vipralambhaḥ</b> ।</p>
<p>1.1. sati caitasmin tayōrēva prathamasaṅgamādau abhilaṣaṇīyāliṅganādilābhaḥ
<b>prathamānurāgānantaraḥ sambhōgaḥ</b> ।</p>
<p>(<emph>1.2, 2.2 lup‍tāviva</emph>)</p>
<p>2.3. satyanurāgē dēvadurvipākādijanmā tayōḥ vidūradēśavāsō <b>vipralambhaḥ</b> ।</p>
<p>1.3. tadabhivr̥ddhau pravr̥ddhōtkaṇṭhayōrēva bhūyassamāgamē abhilāṣādiniṣpattiḥ <b>pravāsā—
nantaraḥ sambhōgaḥ</b> ।</p>
<p>2.4. prarūḍhas‍nēhayōrēkavinipātē anyasya duḥkhātirēkō hr̥dayadāruṇaḥ <b>karuṇaḥ vipralambhaḥ</b> ।</p>
<p>1.4. tayōrēvādr̥ṣṭaviśēṣādisampadā tadunmajjanajanmā manaḥpramōdātiśayō viśēṣavān
<b>karuṇānantaraḥ sambhōgaḥ</b>, iti ।</p>
<!-- NOTES pg=1150!-->
1. kāmaśr̥ṅgāraḥ dra. pr̥. 1052 ।
<pb n="1151"/>
<p>prathamānurāgādīnāṁ vipralambhānāṁ tadanantarāṇāṁ ca sambhōgānāṁ pr̥thakpr̥thak caturṇām̐
samavāyē pūrvaḥ pūrvō <b>vicitraḥ</b>, paraḥ parō <b>rāgavardhanaḥ</b>, iti ।</p>
<p><b>vaiciñyē rāgavardhanatvē</b> vā'pi vipralambhaḥ sambhōgāt sarvataḥ sarvō balīyān iti ।</p>
<p>ēvaṁ	nityān	naimittikaḥ,	sāmānyād	viśēṣaḥ,	prakāśāt	pracchannaḥ,
kr̥trimādakr̥trimaḥ,<b>rāvardhanatvē;</b></p>
<p><b>vaiciñyē</b> tu akr̥trimāt kr̥trimaḥ, pracchannāt prakāśaḥ, viśēṣāt sāmānyaḥ,
nityānnaimittikō balīyān iti (dra. pr̥. 1161) ।</p>
<p>nityasāmānyaprakāśakr̥trimāṇāṁ pūrvaḥ rāgavardhanaḥ, paraḥ parō vicitraḥ iti ।</p>
<p>naimittikaviśēṣapracchannākr̥trimāṇāṁ pūrvaḥ pūrvō vicitraḥ, paraḥ parō rāgavardhanaḥ iti ।</p>
<p>ēvaṁ mr̥dōścāṭuḥ, samīcō'tiśāyī, vāsantād vārṣikaḥ, prāsādikānmadajaḥ,
samayajanmanaḥ sambandhajanmā, (sāmānyād) guṇagōcaraḥ, sādhāraṇādasādhāraṇaḥ,sāṁsargikā—
nnaisargikaḥ, prauḍhāviṣayād navōḍhāviṣayaḥ, prōṣitapatikāviṣayād virahōtkaṇṭhitāviṣayaḥ,
svāṅganāviṣayāt parāṅganāviṣayaḥ,	sulabhād	durlabhaḥ,	āhāryād vistrambhajaḥ,
nityānukāriṇō naimittikānukārī, prakāśānukāriṇaḥ, pracchannānutārī balīyān ityādiprabhēdēṣu
kramēṇa rāgavardhanatvē'pi, atikramēṇa tu vaiciñyē ityatrāpi yathāyathaṁ yōjanīyāmiti ।</p>
<p>prāk‍prapañcitānurāgānurūpāśca	prathamānurāgamānapravāsakaruṇa<b>vipralambhāḥ</b> ।
tadānantaryānukāriṇaśca tadanantarāḥ <b>sambhōgāḥ</b>, bhāvajanmānubandhaprakarṣānurūpāstadavasthāḥ
<b>samr̥ddhayaḥ</b>, nāyakaprakr̥tyanurūpāstadanubhāva<b>sampadaḥ</b>1,	uttamatvamugdhatvādyanurūpāṇi tēṣāṁ
<b>rāmaṇīyakādīni</b>2, balābalānurūpāḥ <b>samparkānugamabhaktayaḥ</b>3, saṁvidhānakānurūpāstēṣāṁ
<b>saṁvidaḥ</b>4, sannikarṣaviprakarṣaprakarṣāpakarṣavatyō <b>vyatikarapraklr̥p‍tayaḥ</b>5 iti । tatra <b>sambhōgaḥ</b>—</p>
<p><b>(1. sambhōgaḥ)</b></p>
<p><b>1. svāṅganāviṣayaḥ	5. madhyamāviṣayaḥ	9. pragalbhāviṣayaḥ</b></p>
<p><b>2. parāṅganāviṣayaḥ	6. kaniṣṭhāviṣayaḥ	10. sarva/rvāviṣayaḥ</b></p>
<p><b>3. sāmānyāviṣayaḥ	7. mugdhāviṣayaḥ	11. sarvakālaviṣayaḥ</b></p>
<p><b>4. uttamāviṣayaḥ		8. madhyāviṣayaḥ	12. sarvartucaryāviṣayaḥ</b></p>
<p>ityēvamādiranēkaprakāraḥ । tatpratyanīkatayā vipralambhō'pi tāvatprakāra ēva । kēvalamasya
prathamānurāgādiṣu pūrvakālabhāvitā, sambhōgasya tu anantarakālabhāvitēti viśēṣaḥ ।</p>
<!-- NOTES pg=1151!-->
1. dra. pr̥. 1163,	2. dra. pr̥. 1165,	3. dra. pr̥. 1167,	4. dra. pr̥. 1168,	5. dra. pr̥. 1171
<pb n="1152"/>
<p>1.1. tatra sambhōgaḥ <b>svāṅganāviṣayō</b> yathā—(gāsa. 1.23)</p>
<b><lg>
<l>āṇāsaāim̐ dēṁtī, tuha suraē harisa-viasia-kavōlā ।</l>
<l>gōsē vi ōṇaamuhī, aha! sētti piāṁ ṇa saddhahimō ॥ 1 ॥</l>
</lg></b>
<lg>
<l>(ājñāśatāni	dadatī	tathā	suratē	harṣavikasitakapōlā ।</l>
<l>gōsargē/ prabhātē'pyavanatamukhī ahō! sēti priyāṁ na śraddadhmaḥ ॥)</l>
</lg>
<p>1.2. <b>parāṅganāviṣayō</b> yathā—(gāsa. 4.33)</p>
<b><lg>
<l>muha-vijjhavia-paīvaṁ ūsasia-ṇiruddha-saṁkiullāvaṁ ।</l>
<l>savaha-saa-rakkhiō	cōriaramiaṁ	suhāvēi ॥ 2 ॥</l>
</lg></b>
<lg>
<l>(mukhavidhmāpitapradīpaṁ	ucchasitaniruddhaśaṅkitōllāpam ।</l>
<l>śapathaśatarakṣitōṣṭhaṁ	caurīrataṁ	sukhayati ॥)</l>
</lg>
<p>1.3. <b>sāmānyāviṣayō</b> yathā—(kirātā. 8.2)</p>
<b><lg>
<l>yathāyathaṁ tāḥ sahitā nabhaścaraiḥ prabhābhiruddhāsitaśaulavīrudhaḥ ।</l>
<l>vanaṁ viśantyō vanajāyatēkṣaṇāḥ kṣaṇadyutīnāṁ dadhurēkarūpatām ॥ 3 ॥</l>
</lg></b>
<p>1.4. <b>uttamāviṣayō</b> yathā—</p>
<b><lg>
<l>harisullāvā kulapāliāṇa lajjākaḍacchiē suraē ।</l>
<l>kaṁṭhabbhaṁtarabhamiā	aharē	ccia	huruhurāaṁti ॥ 4 ॥</l>
</lg></b>
<lg>
<l>(harṣōllāpāḥ kulabālikānāṁ lajjākadarthitē suratē ।</l>
<l>kaṇṭhābhyantarabhramitā	adhara	ēva	huruhurāyantē ॥)</l>
</lg>
<p>1.5. <b>madhyamāviṣayō</b> yathā—</p>
<b><lg>
<l>suraāvasāṇavaliōṇaāō	sēullavaaṇa—kamalāō ।</l>
<l>addhacchipēcchirīō	piāō	dhaṇṇā	pulōaṁti ॥ 5 ॥</l>
</lg></b>
<lg>
<l>(suratāvasānavalitāvanatāḥ	svēdārdravadanakamalāḥ ।</l>
<l>ardhākṣiprēkṣaṇaśīlāḥ priyāḥ dhanyāḥ pralōkayanti ॥)</l>
</lg>
<p>1.6. <b>kaniṣṭhāviṣayō</b> yathā—</p>
<b><lg>
<l>pajjattaṁmi	vi	suraē	vialiabaṁdhaṁ	a	saṁjamaṁtīē ।</l>
<l>vibbhamahasiēhi	kaō	puṇō	vi	maaṇāurō	daiō ॥ 6 ॥</l>
</lg></b>
<lg>
<l>(paryāp‍tē'pi suratē vigalitabandhaṁ ca saṁyamayantyāḥ।</l>
<l>vibhramahasitaiḥ kr̥taḥ punarapi madanāturō dayitaḥ ॥)</l>
</lg>
<pb n="1153"/>
<p>1.7. <b>mugdhāviṣayō</b> yathā—(saka. 3.57, 5. 224)</p>
<b><lg>
<l>pōḍhamahilāṇa jaṁ jaṁ susikkhiaṁ taṁ raē suhāvēi ।</l>
<l>jaṁ jaṁ asikkhiaṁ ṇavavahūṇaṁ taṁ taṁ raiṁ dēi ॥ 7 ॥</l>
</lg></b>
<lg>
<l>(prauḍhamahilānāṁ	yadhat	suśikṣitaṁ	tad	ratē	sukhayati ।</l>
<l>yadhadaśikṣitaṁ	navavadhunāṁ	tatad	dhr̥tiṁ	dadāti ॥)</l>
</lg>
<p>1. 8. <b>madhyāviṣayō</b> yathā—</p>
<b><lg>
<l>pariōsia hyi sahi! tammi gāḍhapariraṁbhamāmuaṁtaṁmi ।</l>
<l>aṇumagga—samūsasaṇā—ṇubaṁdha—phaṁsēhiṁ	thaṇaēhiṁ ॥ 8 ॥</l>
</lg></b>
<lg>
<l>(paritōṣitā'smi sakhi! tasmin gāḍhaparirambhamāmuñcati ।</l>
<l>anumārgasamu‍cch‌vasanānubandhasparśābhyāṁ	stanābhyām ॥)</l>
</lg>
<p>1. 9. <b>pragalbhāviṣayō</b> yathā—</p>
<b><lg>
<l>sabbhāvagabbhiṇaṁ pāaḍaṁti taha kiṁ vi vammaharahassaṁ ।</l>
<l>ramaṇīō jaha ṇa viramaṁti patta—sōkkhāi vi raāiṁ ॥ 9 ॥</l>
</lg></b>
<lg>
<l>(sadbhāvagarbhitaṁ prakaṭayanti tathā kimapi manmatharahasyam ।</l>
<l>ramaṇyō yathā na viramanti prāp‍tasaukhyānyapi ratāni ॥)</l>
</lg>
<p>1.10. <b>sarvā viṣayō</b> yathā—</p>
<b><lg>
<l>ghēttuṁ muccai aharō aṇṇattō valai pōcchiuṁ diṭṭhī ।</l>
<l>ghaḍiuṁ vihaḍaṁti bhuā raammi suraāa vīsāsō ॥ 10 ॥</l>
</lg></b>
<lg>
<l>(grahītuṁ mucyatē adharaḥ anyatrōda‌valati prēkṣituṁ dr̥ṣṭiḥ ।</l>
<l>ghaṭituṁ vighaṭētē bhujau ratē suratāya viśvāsaḥ ॥)</l>
</lg>
<p>1.11. <b>sarvakālaviṣayēṣu prabhātaviṣayō</b> yathā—(kirātā. 9.75)</p>
<b><lg>
<l>nidrāvinōditanitāntarataklamānāmāyāmimaṅgalaninādavibōdhitānām ।</l>
<l>rāmāsu bhāvivirahākulitāsu yūnāṁ tatpūrvatāmiva samādadhirē ratānina ॥ 11 ॥</l>
</lg></b>
<p>1. 12 (ka) <b>sarvartucaryāviṣayēṣu vasantacaryāviṣayō</b> yathā—(gāsa. 6.45)</p>
<b><lg>
<l>daia—kaaggaha—luliō dhammillō sīhugaṁdhiaṁ vaaṇaṁ ।</l>
<l>saaṇammi	ēttiaṁ	cia	pasāhaṇaṁ	sahai	taruṇīṇaṁ ॥ 12 ॥</l>
</lg></b>
<lg>
<l>(dayitakacagrahalulitō dhammillaḥ śīdhugandhi vadanam।</l>
<l>śayana ētāvadēva prasādhanaṁ sahatē taruṇīnām॥)</l>
</lg>
<pb n="1154"/>
<p>1.12. (kha) <b>grīṣmaviṣayō</b> yathā—</p>
<b><lg>
<l>daiassa gimhavammahasaṁdāvē dō vi jhati avaṇēi ।</l>
<l>majjaṇajaladdacaṁdaṇasisirā	āliṁgaṇēṇa	vahū ॥ 13 ॥</l>
</lg></b>
<lg>
<l>(dayitasya grīṣmamanmathasantāpau dvāvapi jhaṭityapanayati ।</l>
<l>majjanajalārdracandanaśiśirā	āliṅganēna	vadhūḥ ॥)</l>
</lg>
<p>1.12. (ga) <b>varṣartuviṣayō</b> yathā—</p>
<b><lg>
<l>dhārānipātaravabōdhitapañjarasthadātyūhaḍambarakarambitakaṇṭhakūjāḥ ।</l>
<l>aṭṭēṣu kāṇḍapaṭavāritaśīkarēṣu dhanyāḥ pibanti mukhātāmarasaṁ taruṇyāḥ ॥ 14 ॥</l>
</lg></b>
<p>1.12. (gha) <b>śaraccaryāviṣayō</b> yathā—</p>
<b><lg>
<l>kalahōujjalagōraṁ kalahōasiāsu saraarāīsu ।</l>
<l>cuṁbaṁti viasiacchaṁ viaddhajuvaīmuhaṁ dhaṇṇā ॥ 15 ॥</l>
</lg></b>
<lg>
<l>(kaladhautōjjvalagauraṁ kaladhautasitāsu śaradarātriṣu ।</l>
<l>cumbanti vikasitākṣaṁ vidagdhayuvatīmukhaṁ dhanyāḥ ॥)</l>
</lg>
<p>1.12. (ṅa) <b>hēmantaviṣayō</b> yathā—(gārakō. 672)</p>
<b><lg>
<l>hēmaṁtē	daḍha—pīlaṇa—thaṇapuḍa—saṁkaṁtakuṁkuma—pphaṁsō ।</l>
<l>mihuṇāṇa galai sēō ruhiruggārō vva sīassa ॥ 16 ॥</l>
</lg></b>
<lg>
<l>(hēmantē dr̥ḍhapīḍanastanapuṭasaṅkrāntakuṅkumasparśaḥ ।</l>
<l>mithunānāṁ galati svēdō rudhirōdrāra iva śītasya ॥)</l>
</lg>
<p>1.12 (ca) <b>śiśiracaryāviṣayō</b> yathā—(gāsa. 772vē.)</p>
<b><lg>
<l>kiṁ tassa pāvarēēṇaṁ? kimaggiṇā? kiṁ va gabbagharaēṇa? ।</l>
<l>jassa	urammi	ṇisammai	umhāaṁtatthaṇī	jāā ॥ 17 ॥</l>
</lg></b>
<lg>
<l>(kiṁ tasya prāvārēṇa? kimagninā ? kiṁ vā garbhagr̥hēṇa? ।</l>
<l>yasyōrasi	niṣīdati	ūṣmāyamāṇastanī	jāyā ॥)</l>
</lg>
<p>1.12. (cha) <b>ādigrahaṇāt prakīrṇāviṣayō</b> yathā—(sūmu. 6)</p>
<b><lg>
<l>madhu ca vikasitōtpalāvataṁsaṁ śaśikarapallavitaṁ ca saudhapr̥ṣṭham ।</l>
<l>madanajanitavibhramā ca kāntā sukhamidamarthavatāṁ vibhūtayō'nyāḥ ॥ 18 ॥</l>
</lg></b>
<pb n="1155"/>
<p><b>(2. vipralambhaḥ)</b></p>
<p>atha <b>vipralambhaḥ</b>। sō'pi sambhōgavadēva ।</p>
<p>tatra—</p>
<p>2.1. <b>svāṅganāviṣayō</b> yathā—</p>
<b><lg>
<l>piā addāaṁ dēi (ṇia)-gahavaiṁ pulaasēasaṁvaliā ।</l>
<l>ajjēva tassa diṭṭhī paḍipalihii ēttha biṁbammi ॥ 19 ॥</l>
</lg></b>
<lg>
<l>(priyā ādarśam̐ dadā(dhā)ti gr̥hapatipulakasvēdasaṁvalitā ।</l>
<l>adyaiva	tasya	dr̥ṣṭiḥ	pratiphaliṣyatyatra	bimbē ॥)</l>
</lg>
<p>2.2. <b>parakīyāviṣayō</b> yathā—</p>
<b><lg>
<l>appattadaṁsasauttammirīē bālaa!	tumaṁmi	bōlīṇē ।</l>
<l>paipuraō ccia sāsēhi khaṁḍakhaṁḍēhi ṇīsasiaṁ ॥ 20 ॥</l>
</lg></b>
<lg>
<l>(aprāp‍tadarśanōttāmyantyā	bālaka!	tvayi	vyapakrāntē ।</l>
<l>patipurata	ēva	śvāsaiḥ	khaṇḍakhaṇḍaiḥ	viniḥśvasitam ॥)</l>
</lg>
<p>2.3. <b>sāmānyāviṣayō</b> yathā—</p>
<lg>
<l><b>maṇṇubbhariā ṇa ruai saṁdisai ṇa ṇēhaṇibbhatisiaṁti ।</b></l> (khaṇḍita)
<l>manyūda‌bharitā	na	rōditi	sandiśati	na	snēhanirbharitā ॥ 21 ॥</l>
</lg>
<p><emph>(2.4) (2.5) khaṇḍitau ।</emph></p>
<p>2. 6 <b>kaniṣṭhāviṣayō</b> yathā—(gāsa. 3.75)</p>
<b><lg>
<l>ujjhasi piāi samaaṁ taha vi hu rē bhaṇasi kīsa kisiatti ।</l>
<l>uari	bharēṇa	a	aṇṇua	muai	vaillō	vi	aṁgāim̐ ॥ 22 ॥</l>
</lg></b>
<lg>
<l>(uhyasē priyayā samaṁ tathāpi khala rē bhaṇasi kasmāt kr̥śēti ।</l>
<l>upari	bharēṇa	tu	ajña!	muñcati	balīvardō'pyaṅgani ॥)</l>
</lg>
<p>2.7. <b>mugdhāviṣayō</b> yathā—(vala. 379)</p>
<b><lg>
<l>kaiā gaō piō? ajja putti! ajjēṇa kai diṇā hōṁti? ।</l>
<l>ēkkō,	ēddahamēttō	bhaṇiuṁ	mōhaṁ	gaā	bālā ॥ 23 ॥</l>
</lg></b>
<lg>
<l>(kadā gataḥ priyaḥ? adya, putri! adyēti kati dināni bhavanti ? ।</l>
<l>ēkaḥ,	ētāvanmātraṁ	bhaṇitvā	mōhaṁ	gatā	bālā ॥)</l>
</lg>
<pb n="1156"/>
<p>2. 8. <b>madhyamāviṣayō</b> yathā—(gāsa. 929 vē.)</p>
<b><lg>
<l>taṇuāiā	varāī	diahēdiahē	miaṁkalēha	vva ।</l>
<l>bahulapaōsēṇa	va	tuē	ṇisaṁsa 	aṁdhāriamuhēṇa ॥ 24 ॥</l>
</lg></b>
<lg>
<l>(tanukāyitā	varākī	divasēdivasē	mr̥gāṅkalēkhēva ।</l>
<l>bahulapradōṣēṇēva	tvayā	nr̥śaṁsa!	andhakāritamukhēna ॥)</l>
</lg>
<p>2.9. <b>pragalbhāviṣayō</b> yathā—(gāsa. 2.33)</p>
<b><lg>
<l>saaṇē ciṁtāmaiaṁ kāūṇa piaṁ ṇimīliacchīē ।</l>
<l>appāṇō	uvaūḍhō	pasiḍhilavalaāhiṁ	vāhāhiṁ ॥ 25 ॥</l>
</lg></b>
<lg>
<l>{śayanē cintāmayaṁ/malinaṁ kr̥tvā priyaṁ nimīlitākṣyā ।</l>
<l>ātmā	upagūḍhaḥ	prasithilavalayābhyāṁ	bāhubhyām ॥}</l>
</lg>
<p>2.10. <b>sarvaviṣayō</b> yathā—</p>
<b><lg>
<l>aṁgāi	kilāmijjaṁti vibbhalijjaṁti ṇijjhavijjaṁti ।</l>
<l>kallōlijjaṁti	jaṇassa	via	dullahē	jaṇē	diṭṭhē ॥ 26 ॥</l>
</lg></b>
<lg>
<l>{aṅgāni klāmyanti virajyantē nityaṁ pīyantē(?) ।</l>
<l>kallōlanti	janasyēva	durlabhē	janē	dr̥ṣṭē ॥}</l>
</lg>
<p>2.11 <b>prabhātaviṣayō</b> yathā—(kirātā. 9.78)</p>
<b><lg>
<l>gatavati nakhalēkhālakṣyatāmaṅgarāgē samadadayitapītātāmrabimbādharōṣṭhyāḥ ।</l>
<l>virahavidhuramiṣṭā satsakhīvāṅganāyāḥ hr̥dayamavalalambē rātrisambhōgalakṣmīḥ ॥ 27 ॥</l>
</lg></b>
<p>2.12. <b>(ka) vasantacaryā</b> yathā—(gāsa. 5.99)</p>
<b><lg>
<l>khēmaṁ?	kattō khēmaṁ? jō sō khujjaṁbaō gharaddārē ।</l>
<l>tassa ira matthaāō kō vi aṇatthō samuppaṇṇō ॥ 28 ॥</l>
</lg></b>
<lg>
<l>(kṣēmaṁ? kutaḥ kṣēmaṁ? yō'sau kubjāmrakō gr̥hadvārē ।</l>
<l>tasya kila mastakāt kō'pyanarthaḥ samutpannaḥ ॥)</l>
</lg>
<p>2.12. (kha) <b>grīṣmacaryāviṣayō</b> yathā—</p>
<b><lg>
<l>gihmaṁ	gamēi	kahakahavi	viraha—sihi—tāviā vi pahiavahū ।</l>
<l>avirala—paḍaṁta—ṇibbhara—vāha—jalōllō—varillēṇa ॥ 29 ॥</l>
</lg></b>
<pb n="1157"/>
<p>(grīṣmaṁ gamayati kathaṁ kathamapi virahaśikhitāpitā'pi pathikavadhūḥ ।
avirala—patannirbhara—bāṣpajalārdrau—paritanēna	vastrēṇa ॥)</p>
<p>2.12. <b>(ga) varṣatucaryāviṣayō</b> yathā—(gāsa. 1. 29)</p>
<b><lg>
<l>ajja maē tēṇa viṇā aṇuhūasuhāim̐ saṁbharatīē ।</l>
<l>ahiṇavamēhāṇam̐ ravō ṇisāmiō vajjhapaḍahō vva ॥ 30 ॥</l>
</lg></b>
<lg>
<l>(adya	mayā	tēna	vinā	anubhūtasukhāni	saṁsmarantyā ।</l>
<l>abhinavamēghānāṁ	ravō	niśamitō	vadhyapaṭaha	iva ॥)</l>
</lg>
<p>2.12. <b>(gha) śaraccaryāviṣayō</b> yathā—(gāsa. 5.12)</p>
<b><lg>
<l>suppau taiō vi gaō jāmō tti sahīōṁ! kīsa maṁ bhaṇaha? ।</l>
<l>sēhāliāṇa	gaṁdhō	ṇa	dēi	sōttuṁ,	suaha	tumhē ॥ 39 ॥</l>
</lg></b>
<lg>
<l>(svapa tr̥tīyō'pi gatō yāma iti sakhyaḥ! kasmānmāṁ bhaṇatha? ।</l>	
<l>śēphālikānāṁ	gandhō	na	dadāti	svap‍tuṁ,	svapata	yūyam ॥)</l>
</lg>
<p>2.12. <b>(ṅa) hēmantacaryāviṣayō</b> yathā—(gāsa. 774vē.)</p>
<b><lg>
<l>hēmaṁtē himaraadhūsarassa ō asaraṇassa pahiassa ।</l>
<l>sumaria—jāā—muha—sijjirassa sīaṁ cia paṇaṭṭhaṁय़ ॥ 32 ॥</l>
</lg></b>
<lg>
<l>(hēmantē himarajōdhūsarasya ahō aśaraṇasya/ aprāvaraṇasya pathikasya ।</l>
<l>smr̥tajāyāmukhasvēdaśīlasya	śītamēva	pranaṣṭam ॥)</l> 
</lg>
<p>2.12. <b>(ca) śiśiracaryāviṣayō</b> yathā—(gāsa. 9.25vē.)</p>
<b><lg>
<l>caralacchi! caṁdavaaṇē! pīṇatthaṇi! karikarōru! taṇumajjhē! ।</l>
<l>dīhā vi samappai sisirajāmiṇī, kaha ṇu dē māṇō? ॥ 33 ॥</l>
</lg></b>
<lg>
<l>(taralākṣi! candravadanē! pīnastani! karikarōru! tanumadhyē! ।</l> 
<l>dīrghā'pi samāpyatē śiśirayāmīni, kathaṁ nu tē mānaḥ? ॥)</l>
</lg>
<p>2.12. <b>(cha) ādigrahaṇāt prakīrṇaviṣayō</b> yathā—</p>
<b><lg>
<l>vilimpatyētasmin	malayajarasārdrēṇa	mahasā
diśāṁ	cakraṁ	candrē	sukr̥tamatha	tasyā	mr̥gadr̥śaḥ ।</l>
<l>dr̥śōrbāṣpaḥ	pāṇau	vadanamasavaḥ	kaṇṭhakuharē
hr̥di tvaṁ hnīḥ pr̥ṣṭhē vacasi ca guṇā ēva bhavataḥ ॥ 34 ॥</l>
</lg></b>
<pb n="1158"/>
<p>prathamānurāgādīnāmanantarāṇāṁ ca vistarataḥ prapañcamagrataḥ1 kramēṇa varṇayiṣyāmaḥ ।
iha tu diṅa‌‌mātramupalakṣaṇārthamudāhniyatē । tatra—</p>
<p>1. <b>prathamānurāgō</b> yathā—(gāsa. 1. 93)</p>
<b><lg>
<l>aviaṇhapēcchaṇijjēṇa takkhaṇaṁ māmi! tēṇa diṭṭhēṇa ।</l>
<l>siviṇaa—pīēṇa va pāṇiēṇa taṇhā cia ṇa phiṭṭā ॥ 35 ॥</l>
</lg></b>
<lg>
<l>(avitr̥ṣṇaprēkṣaṇīyēna tatkṣaṇaṁ mātulāni! tēna dr̥ṣṭēna ।</l>
<l>svapnapītēnēva	pānīyēna	tr̥ṣṇaiva	na	bhraṣṭā ॥)</l>
</lg>
<p>1.1. <b>prathamānurāgānantarō</b> yathā—(kusaṁ. 8.1)</p>
<b><lg>
<l>pāṇipīḍanavidhērantaraṁ	śailarājaduhiturharaṁ	prati ।</l>
<l>bhāvasādhvasaparigrahādabhūt kāmadōhadamanōharaṁ vapuḥ ॥ 36 ॥</l>
</lg></b>
<p>2. <b>mānō</b> yathā—(amaru. 81)</p>
<b><lg>
<l>kapōlē	patrālī	karatalanirōdhēna	mr̥ditā
nipītō	niḥśvāsairayamamr̥tahr̥dyō'dhararasaḥ ।</l>
<l>muhurlagnaḥ kaṇṭhē taralayati bāṣpaḥ stanataṭīṁ
priyō manyurjātastava niranurōdhē nanu vayam ॥ 37 ॥</l>
</lg></b>
<p>2.1. <b>mānānantarō</b> yathā—(urā. 1. 1)</p>
<b><lg>
<l>paulastyapīnamujasampadudasyamānakailāsasambhramavilōladr̥śaḥ	priyāyāḥ ।</l>
<l>śrēyāṁsi vō diśatu nirhr̥takōpacihnamāliṅganōtpulakamāsitamindumaulēḥ ॥ 38 ॥</l>
</lg></b>
<p>3. <b>pravāsō</b> yathā—(amaru. 99)</p>
<b><lg>
<l>dēśairantaritā	śataiśca	saritāmurvībhr̥tāṁ	kānanai—</l>
<l>ryat‍nēnāpi na yāti lōcanapathaṁ kāntēti jānannapi ।</l>
<l>uda‍grīvaścaraṇārdharuddhavasudhaḥ	kr̥tvā'śrupūrṇē	dr̥śau</l>
<l>tāmāśāṁ pathikastathā'pi kimapi dhyāyan muhurvīkṣatē ॥ 39 ॥</l>
</lg></b>
<p>3.1. <b>pravāsānantarō</b> yathā—(sūmu. 4)</p>
<b><lg>
<l>āyātē dayitē marusthalēbhuvāṁ sañcintya durlaṅghatāṁ
gēhinyā paritōṣabāṣpataralāmāsajya dr̥ṣṭiṁ mukhē ।</l>
<l>dattvā pīluśamīkarīrakabalān svēnāñcalēnādarā—
dunmr̥ṣṭaṁ karabhāsyakēsarasaṭābhārāgralagnaṁ	rajaḥ ॥ 40 ॥</l>
</lg></b>
<!-- NOTES pg=1158!-->
1. caturvim̐śaḥ prakāśaḥ	dra. pr̥. 1158
<pb n="1159"/>
<p>4. <b>karuṇō</b> yathā—(kāvyāda. 2.286)</p>
<b><lg>
<l>yasyāḥ kusumaśayyā'pi kōmalā'syā rujākarī ।</l>
<l>sā'dhiśētē kathaṁ dēvī hutāśanavatīṁ citām ॥ 41 ॥</l>
</lg></b>
<p>4.1. <b>karuṇānantarō</b> yathā—(māmā. 10.15)</p>
<b><lg>
<l>bhavati	vitataśvāsōnnāhapraṇunnapayōdharaṁ
hr̥dayamapi ca snigdhaṁ cakṣurnijaprakr̥tau sthitam ।</l>
<l>vadanamadikaṁ mūrcchācchēdāt prasādi virājatē
parigatamiva prārambhē'hnaḥ śriyā sarasīruham ॥ 42 ॥</l>
</lg></b>
<p>tēṣāṁ samavāyē pūrvaḥ pūrvō vicitra iti <b>karuṇānantarat pravāsānantarō vicitraḥ</b> ।</p>
<p>yathā—</p>
<b><lg>
<l>dr̥ṣṭirvandanamālikā,	stanayugaṁ	lāvaṇyapūrṇau	ghaṭau
śubhrāṇāṁ	prakaraḥ	smitaṁ	sumanasāṁ,	vaktraprabhā	darpaṇaḥ ।</l>
<l>rōmāñcōdgama	ēṣa	sarṣapakaṇāḥ,	pāṇī	tathā	pallavaḥ
svāṅgairēva	gr̥haṁ	priyasya	viśatastanvyā	kr̥taṁ	maṅgalam ॥ 43 ॥</l></lg></b> (saka. 3.108)
<p><b>pravāsānantarād mānānantaraḥ</b>; sa yathā—(saka. 5. 285)</p>
<b><lg>
<l>na spr̥ṣṭō'pi tridaśasaritā dūramīrṣyānubandhā—
nnāpyunmr̥ṣṭō bhujagapatinā tarjanābhirjayāyāḥ ।</l>
<l>mānasyāntē nayanasalilaiḥ kṣālitaḥ śailapuñyāḥ
patyurmaulau natijuṣi jayatyātmanaḥ pādapāṁsuḥ ॥ 44 ॥</l>
</lg></b>
<p><b>mānānantarāt prathamānurāgānantaraḥ</b>; sa yathā—(nāgā. 3.4)</p>
<b><lg>
<l>dr̥ṣṭā dr̥ṣṭimadhō dadhāti,	kurutē	nālāpamābhāṣitā
śayyāyāṁ	 parivr̥tya	tiṣṭhati,	balādāliṅgitā vēpatē ।</l>			
<l>niryāntīṣu	sakhīṣu	vāsabhavanānnirgantumēvēhatē
jātā vāmatayaiva samprati mama prītyai navōḍhā priyā ॥ 45। ।</l>
</lg></b>
<p>paraḥ parō rāgavardhana' iti <b>prathamānurāgānantarānmānānantaraḥ</b>; sa yathā—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁ hu muñca mamamēti ca mandaṁ jalpitaṁ jayati mānavatīnām ॥ 46 ॥</l>
</lg></b>
<pb n="1160"/>
<p><b>mānānantarāt pravāsānantaraḥ</b>; sa yathā—(saka. 5.54)</p>
<b><lg>
<l>sahasā mā sāhijjau piāgamō tīēm̐ virahakisiāē ।</l>
<l>accaṁtapaharisēṇa vi jā a maā sā maa ccēa ॥ 47 ॥</l>
</lg></b>
<lg>
<l>(sahasā mā kathyatāṁ priyāgamastasyā virahakr̥śāyāḥ ।</l>
<l>atyantapraharṣēṇāpi yā ca mr̥tā sā mr̥taiva ॥)</l>
</lg>
<p><b>pravāsānantarāt karuṇānantaraḥ</b>; sa yathā—(urāca. 3. 39)</p>
<b><lg>
<l>ālimpannamr̥tamayairiva pralēpairantarvā bahirapi vā śarīradhātūn ।</l>
<l>saṁsparśaḥ punarapi jīvayannakasmādānandādaparavidhaṁ tanōti mōham ॥ 48 ॥</l>
</lg></b>
<p>ēvaṁ<b>vipralambhēṣvapi karuṇāt pravāsō vicitraḥ</b> । sa yathā—(mēgha. 100)</p>
<lg>
<l><b>aṅgēnāṅgaṁ pratanu tanunā gāḍhatap‍tēna taptaṁ ॥ 49 ॥</b> ityādi ।</l>
</lg>
<p><b>pravāsānmānaḥ</b> sa yathā—(amaru. 97)</p>
<b><lg>
<l>bhrubhēdō'ruṇitaściraṁ	nayanayōratyantamīlanaṁ
rōddhuṁ śikṣitamādarēṇa hasitaṁ maunē'bhiyōgaḥ kr̥taḥ ।</l>
<l>dhairyam̐ dhartumapi sthirīkr̥tamidaṁ cētaḥ kathañcinmayā
baddhō mānaparigrahē parikaraḥ, siddhistu daivē sthitā ॥ 50 ॥</l>
</lg></b>
<p><b>mānāt prathamānurāgaḥ</b> sa yathā—</p>
<b><lg>
<l>kvākr̥tyaṁ? śaśalakṣmaṇaḥ kva ca kulaṁ ? bhūyō'pi dr̥ś‍yēta sā
rō(dō)ṣāṇāmupaśāntayē śrutamahō kōpō'pi kāntaṁ mukham ।</l>
<l>kiṁ vakṣyantyapakalmaṣāḥ kr̥tadhiyō rēkhaiva sā'nyādr̥śī
cētaḥ! svāsthyamupaihi, kaḥ khalu yuvā dhanyō'dharaṁ pāsyati?॥ 51 ॥</l>
</lg></b>
<p><b>rāgavardhanatvēna prathamānurāgānmānaḥ</b>; sa yathā—(gāsa. 1.19)</p>
<b><lg>
<l>dūmēṁti jē muhuttaṁ kuviaṁ dāsa vva jē pasāaṁti ।</l>
<l>tē ccia mahilāṇa piā sēsā sāmi ccia varāā ॥ 52 ॥</l>
</lg></b>
<lg>
<l>(dūnayanti yē muhurttam̐ kupitaṁ dāsā iva yē prasādayanti ।</l>
<l>ta ēva mahilānāṁ priyāḥ śēṣāḥ svāmina ēva varākāḥ ॥)</l>
</lg>
<p><b>mānāt pravāsaḥ</b> ; sa yathā—(gāsa. 1.46, vala. 365)</p>
<b><lg>
<l>kallaṁ kira kharahiaō pavaccasihi daiō tti suvvai jaṇaṁmi ।</l>
<l>taha vaḍḍha bhaavai ṇisa! jaha sē kallaṁ tia ṇa hōi ॥ 53 ॥</l>
</lg></b>
<pb n="1161/"/>
<lg>
<l>(kalyaṁ kila kharahr̥dayaḥ pravatsyati dayita iti śrūyatē janē ।</l>
<l>tathā vardhasva bhagavati niśē! yathā tasya kalyamēva na bhavati ॥)</l>
</lg>
<p><b>pravāsāt karuṇaḥ</b> ; sa yathā—(gāsa. 2.42)</p>
<b><lg>
<l>samadukkhasōkkhaparivaḍ‌ḍhiāṇa	kālēṇa	rūḍhapaṇaāṇa ।</l>
<l>mihuṇāṇa marai jaṁ taṁ khu jīai, iaraṁ maaṁ hōi ॥ 54 ॥</l>
</lg></b>
<lg>
<l>(samaduḥkhasukhaparivārdhitānāṁ	kālēna	rūḍhapraṇayānām ।</l>
<l>mithunānāṁ mriyatē yat tat khalu jīvati, itaranmr̥taṁ bhavati ॥)</l>
</lg>
<p><b>(vicitrarāgavardhanaḥ)</b></p>
<p>vaicitryē rāgavardhanatvē vā sambhōgād vipralambhō balīyāniti । tatra—
vaicitryē prathamānu<b>rāgānantarāt prathamānurāgaḥ</b> । sa yathā—(sūmu. 4)</p>
<b><lg>
<l>induryatra na nindyatē, na madhuraṁ dūtīvacaḥ śrūyatē,
nālāpā nipatanti bāṣpakaluṣāḥ, nōpaiti kārśyaṁ vapuḥ ।</l>
<l>svādhīnāmanukūlitāṁ svagr̥hiṇīmāliṅgya yat supyatē
kiṁ tat prēma gr̥hāśramavratamidaṁ kaṣṭaṁ samācaryatē ॥ 55 ॥</l>
</lg></b>
<p><b>rāgavardhanatvē</b> sa yathā—(kusaṁ. 6.95)</p>
<b><lg>
<l>paśupatirapi	tānyahāni	kr̥cchrādagamayadadrisutāsamāgamōtkaḥ ।</l>
<l>kamaparamavaśaṁ na viprakuyurvibhumapi taṁ yadamī spr̥śanti bhāvāḥ ॥ 56 ॥</l>
</lg></b>
<p><b>vaicitryē mānānantaramānaḥ</b> ; sa yathā—(gāsa. 829vē., vajjā. 333)</p>
<b><lg>
<l>jattha ṇa ujjāgaraō jattha ṇa īsā visūraṇaṁ māṇaṁ ।</l>
<l>sabbhāvacāḍuaṁ jattha ṇatthi, ṇēhō tahiṁ ṇatthi ॥ 57 ॥</l>
</lg></b>
<lg>
<l>(yatra nōjjāgarakaṁ yatra nērṣyākhēdō mānaḥ ।</l>
<l>sadbhāvacāṭukaṁ yatra nāsti s‍nēhastatra nāsti ॥)</l>
</lg>
<p><b>rāgavardhanatvē sa ēva</b> yathā—</p>
<b><lg>
<l>aṇavaraa—kēli—pasaraṁta—sōkkha—pabbhāra—īsi—kuṁṭhaiaṁ ।</l>
<l>māṇaṇisā—ṇaa—ṇicchiaṁ hōi puṇō ahiṇavaṁ pēmmaṁ ॥ 58 ॥</l>
</lg></b>
<lg>
<l>(anavaratakēliprasaratsaukhyaprāgbhārēṣatkuṇṭhitam ।</l>
<l>mānaniśātamiva	bhavati	punarabhinavaṁ	prēma ॥)</l>
</lg>
<pb n="1162"/>
<p><b>pravāsānantarāt pravāsō balīyān</b> । sa vaicitryē yathā—(raghu. 13.28)</p>
<b><lg>
<l>pūrvānubhūtaṁ smaratā ca rātrau kampōttaraṁ bhīru! tavōpagūḍham ।</l>
<l>guhāvisārīṇyativāhitāni mayā kathañcid ghanagarjitāni ॥ 59 ॥</l>
</lg></b>
<p><b>sa ēva rāgavardhanatvē</b> yathā—(urāca. 1.33)</p>
<b><lg>
<l>śailaḥ sō'yaṁ kakubhasurabhirmālyavān nāma yasmin 
nīlaḥ s‍nigdhaḥ śrayati śikharaṁ nūtanastōyavāhaḥ ।</l>
<l>āryēṇāsmin; virama viramātaḥ paraṁ na kṣamō'smi
pratyāvr̥ttaḥ punariva sa mē jānakīviprayōgaḥ ॥ 60 ॥</l>
</lg></b>
<p>karuṇānantarāt karuṇō balīyān । sa vaicitryē yathā—(śāku. 7.25)</p>
<b><lg>
<l>mōhānmayā sutanu! pūrvamupēkṣitastē yō baddhabinduradharaṁ paribādhamānaḥ ।</l>
<l>taṁ tāvadākuṭilapakṣmavilag‍namadya bāṣpaṁ pramr̥jya vigatānuśayō bhavāmi ॥ 61 ॥</l>
</lg></b>
<p><b>sa ēva rāgavardhanatvē</b> yathā—(śāku. 7.21)</p>
<b><lg>
<l>vasanē paridhūsarē vasānā niyamakṣāmatanuḥ kr̥taikavēṇiḥ ।</l>
<l>atiniṣkaruṇasya śuddhaśīlā mama dīrghāṁ virahavyathāṁ bibharti ॥ 62 ॥</l>
</lg></b>
<p>ēvaṁ mānānantarapravāsānantarakaruṇānantarēbhyaḥ <b>prathamānurāgaḥ</b>, prathamānurāgānantara—
pravāsānantarakaruṇānantarēbhyō <b>mānaḥ</b>, mānānantarakaruṇānantaraprathamānurāgānantarēbhyaḥ <b>karuṇō</b>
balīyāniti, vaicitryē rāgavardhanatvē ca yathādarśanamudāharaṇīyam । ēvaṁ nityānnaimittikō
balīyān । sa—</p>
<p><b>rāgavardhanatvē</b> yathā—(gāsa. 4.55)</p>
<b><lg>
<l>mā vac‍ca pupphalāī/lāvira dēvā uaaṁjalīhiṁ tūsaṁti ।</l>
<l>gōlāṇaīēॅ	puttaa! sīlummūlāim̐	kūlāim̐ ॥ 63 ॥</l>
</lg></b>
<lg>
<l>{mā vraja puṣpalāvin/lavanaśīla! dēvā udakāñjalibhistuṣyanti ।</l>
<l>gōdānadyāḥ	pratraka!	śīlōnmūlakāni	kūlāni ॥}</l>
</lg>
<p><b>sāmānyād viśēṣaḥ</b> । sō'pi rāgavardhanatvē yathā—(raghu. 6.69)</p>
<b><lg>
<l>taṁ vīkṣya sarvāvayavānavadyaṁ vyāvartatānyōpagamāt kumārī ।</l>
<l>na hi praphullaṁ sahakāramētya vr̥kṣāntaraṁ kāṅkṣati ṣaṭpadālī ॥ 64 ॥</l>
</lg></b>
<pb n="1163"/>
<p><b>prakāśāt pracchannō balīyān ।</b> sō'pi tatraiva, yathā—</p>
<b><lg>
<l>savvāāramaṇaharaṁ bhaṇai paiṁ aḍaaṇā pulōaṁtī ।</l>
<l>jārattaṇēṇa vihiṇā maha ēsō kiṁ ṇa ṇiṁmaviō? ॥ 65 ॥</l>
</lg></b>
<lg>
<l>{sarvākāramanōharaṁ bhaṇati patiṁ! asatī pralōkayantī ।</l>
<l>jāratvēna vidhinā mamaiṣa kiṁ na nirmāpitaḥ/nirmitaḥ ॥}</l>
</lg>
<p><b>kr̥trimādakr̥trimō balīyān</b> । sō'pi tatraiva, yathā—</p>
<b><lg>
<l>yadahamanayā	grāmāyaṇyā	jhaṭityavalōkitō
madhura—madhura—s‍nigdhas‍nigdhōjjvalōjjvalayā dr̥śā ।</l>
<l>kapaṭacaṭula x x x	x x	x
x x x	 x x	x ॥66॥</l>
</lg></b>
<p>yathā—(jāha. 10.86)</p>
<b><lg>
<l>ēkasmin śayanē mayā mayasutāmāliṅgaya nidrālasām ॥67॥</l></lg></b> ityādi ।
<p><b>tamaḥprakr̥tēḥ kaniṣṭhakaniṣṭhasya vipralambhē'nubhāvasampad</b> yathā—(vēsaṁ. 2.12)</p>
<b><lg>
<l>yasmiṁścirapraṇayanirbharabaddhabhāvamāvēditō	rahasi	matsuratōpabhōgaḥ ।</l>
<l>tatraiva duścaritamadya nivēdayantī hrītā'si pāpahr̥dayē na sakhījanē'smin ॥ 68 ॥</l>
</lg></b>
<p><b>asyaiva sambhōgē</b> yathā—(vēsaṁ. 2.13)</p>
<b><lg>
<l>diṣṭayā'rdhaśrutavipralambhavacanaḥ	krōdhādahaṁ	nōdgatō
diṣṭayā nō paruṣaṁ ruṣā'rdhakathitē kiñcinmayā vyāhr̥tam ।</l>
<l>māṁ pratyāyayituṁ vimūḍhahr̥dayaṁ diṣṭyā gatā'ntaṁ kathā
mithyā dūṣitayā'nayā virahitaṁ diṣṭyā na jātaṁ jagat ॥ 69 ॥</l>
</lg></b>
<p><b>tatra dhīrōttamāyā vipralambhē'nubhāvasampad</b> yathā—</p>
<b><lg>
<l>ṇa kaō vi vāha/rāha—mōkkhō māṇakkhalaṇē vi ṇa paḍiō c‍cia bāhō ।</l>
<l>tīēm̐ ṇavaraṁ piaamō gata iti aittalōaṇaṁ ṇīsasiaṁ ॥ 70 ॥</l>
</lg></b>
<lg>
<l>(na kr̥tō'pi rāga/bāṣpamōkṣō mānaskhalanē'pi na patita ēva bāṣpaḥ ।</l>
<l>tayā kēvalaṁ priyatamē gata iti āyattalōcanaṁ niḥśvasitam ॥)</l>
</lg>
<p><b>tasyā ēva sambhōgē</b> yathā—(kusaṁ. 6.1)</p>
<b><lg>
<l>atha viśvātmanē gaurī sandidēśa mithaḥ sakhīm ।</l>
<l>dātā mē bhūbhr̥tāṁ nāthaḥ pramāṇīkriyatāmiti ॥ 71 ॥</l>
</lg></b>
<pb n="1164"/>
<p><b>dhīramadhyāyā vipralambhē'nubhāvasampad</b> yathā—(saka. 5.492).</p>
<b><lg>
<l>dhīrēṇa	māṇabhaṁgō	māṇakkhalaṇēṇa	garuadhīrāraṁbhē ।</l>
<l>ullalai tulijjaṁtē ēkammi vi sē thiraṁ ṇa lagai hiaaṁ ॥ 72 ॥</l>
</lg></b>
<lg>
<l>(dhairyēṇa	mānabhaṅgō	mānaskhalanēna gurukadhairyārambhaḥ ।</l>
<l>ullalati tōlyamānē ēkasminnapyasyāḥ sthiraṁ na lagati hr̥dayam ॥)</l>
</lg>
<p><b>tasyā ēva sambhōgē</b> yathā—(havi.)</p>
<b><lg>
<l>tō sē rubbhaṁta c‍cia hiaaviaṁbhaṁtaharisa—vēucchaliā ।</l>
<l>pāapaḍiassa	hariṇō	paḍiā	puṭṭhīē	vāhasalilatthē ॥ 73 ॥</l>
</lg></b>
<lg>
<l>(tatastasyā rudhyamānā ēva hr̥dayavijr̥mbhamāṇaharṣavēgōcchalitāḥ ।</l>
<l>pādapatitasya	harēḥ	patitāḥ	pr̥ṣṭhē	bāṣpasalilabindavaḥ ॥)</l>
</lg>
<p><b>adhīrōttamāyā vipralambhē'nubhāvasampad</b> yathā—</p>
<b><lg>
<l>jāva a ṇa dēi ōhiṁ pariraṁbhaṁ jāva ṇēa siḍhilēi ।</l>
<l>maraṇēṇa puṇō aaṁ maha tāvaggaruāviō appā ॥ 74 ॥</l>
</lg></b>
<lg>
<l>(yāvacca na dadātyavadhiṁ parirambhaṁ yāvannaipa śithilayati ।</l>
<l>maraṇēna punarayaṁ mama tāvad gurūkr̥ta ātmā ॥)</l>
</lg>
<p><b>tasyā ēva sambhōgē</b> yathā—(saka. 5.148)</p>
<b><lg>
<l>diṭṭhē jaṁ pulaijjasi tharaharasi piammi jaṁ samāsaṇṇē ।</l>
<l>tuha saṁbhāsaṇa—sēulli—phaṁsaṇē kiṁ vi lajjihisi ॥ 75 ॥</l>
</lg></b>
<lg>
<l>(dr̥ṣṭē yat pulakāyasē tharaharāyasē priyē yat samāsannē ।</l>
<l>tathā saṁbhāṣaṇasvēdārdrīkr̥tasparśē kimiva lajjiṣyasē? ॥)</l>
</lg>
<p><b>adhīramadhyamāyā vipralambhē'nubhāvasampad</b> yathā—(gāsa. 743vē.)</p>
<b><lg>
<l>bhiuḍīē pulōhassaṁ ṇibbhacchissaṁ parammuhī hōssaṁ ।</l>
<l>jaṁ bhaṇaha taṁ karissaṁ sahiō! jai taṁ ṇa pēcchissaṁ ॥ 76 ॥</l>
</lg></b>
<lg>
<l>{bhrukuṭyā	pralōkayiṣyē	nirbhartsyē	parāṅmukhī	bhaviṣyāmi ।</l>
<l>yad bhaṇata tat kariṣyē sakhyō yadi taṁ na prēkṣiṣyē ॥}</l>
</lg>
<p><b>tasyā ēva sambhōgē</b> yathā—(gāsa. 5.65)</p>
<b><lg>
<l>pāa—paḍaṇāṇaṁ	muddhē!	rahasabalāmōḍicuṁbiavvāṇaṁ ।</l>
<l>daṁsaṇamēttapasijjiri	cukkā	bahuāṇa	sōkkhāṇa	॥ 77 ॥</l>
</lg></b>
<pb n="1165"/>
<lg>
<l>{pādapatanānāṁ mugdhē!	rabhasabalātkāracumbitavyānām ।</l>
<l>darśanamātraprasannē!	cyutā	bahūnāṁ	saukhyānām ॥}</l>
</lg>
<p><b>adhīrakaniṣṭhāyā vipralambhē'nubhāvasampad</b> yathā—(gāsa. 4.14)</p>
<b><lg>
<l>acchīim̐ tā thaissaṁ dōhiṁ pi hatthēhiṁ tammi diṭṭhammi ।</l>
<l>agaṁ kalaṁvakusumaṁ va pulaiaṁ kahaṁ ṇu ḍhak‍kissaṁ ॥ 78 ॥</l>
</lg></b>
<lg>
<l>(akṣiṇī tāvat sthagayiṣyāmi dvābhyāmapi hastābhyāṁ tasmin dr̥ṣṭē ।</l>
<l>aṅgaṁ	kadambakusumamiva	pulakitaṁ	kathaṁ	nu	chādayiṣyāmi? ॥)</l>
</lg>
<p><b>tasyā ēva sambhōgē</b> yathā—(gāsa. 4.61)</p>
<b><lg>
<l>ṇīsāsuk‍kaṁpapulōiēhim̐ jāṇaṁti ṇac‍ciuṁ dhaṇṇā ।</l>
<l>amhārisīhiṁ diṭṭhē piammi appā vi pammusai ॥ 79 ॥</l>
</lg></b>
<lg>
<l>(niḥśvāsōtkampapralōkitairjānanti	nartituṁ	dhanyāḥ ।</l>
<l>asmādr̥śīnāṁ/bhiḥ dr̥ṣṭē priyē ātmā'pi pramuṣyatē ॥)</l>
</lg>
<p><b>uttamatvamugdhatvānurūpāṇi rāmaṇīyakāni ।</b> tatrōttamatvaṁ	mugdhāmadhyāpragalbhāsu,
mugdhatvamuttamāmadhyākaniṣṭhāsu rāmaṇīyakahēturiti । tatra—</p>
<p>mugdhāyā <b>uttamatvaṁ sambhōgē</b> yathā—(saka. 5.385)</p>
<b><lg>
<l>bālattaṇadullaliāē ajja aṇajjaṁ kaaṁ ṇavavahūē ।</l>
<l>bhāāmi gharē ēāiṇi ti ṇiṁtō paī ruddhō ॥ 80 ॥</l>
</lg></b>
<lg>
<l>(bālatvadurlalitayā	adyānārya kr̥taṁ	navavadhvā ।</l>
<l>bibhēmi	gr̥hē	ēkākinīti	niryan	patī ruddhaḥ ॥)</l>
</lg>
<p><b>vipralambhē</b> yathā—(gāsa. 967 vē.)</p>
<b><lg>
<l>kēlīgōttakkhalaṇē	varassa	ḍuṁḍullaim̐	dihiṁ	dēi ।</l>
<l>bahuvāsaavāsaharē	bahuē	vāhōlliā	diṭṭhī ॥ 81 ॥</l>
</lg></b>
<lg>
<l>(kēlīgōtraskhalanē varasya kampitāṁ dhr̥tiṁ dadā/dhāti ।</l>
<l>bahuvāsakavāsagr̥hē vadhvā bāṣpārdritā dr̥ṣṭiḥ ॥)</l>
</lg>
<p><b>madhyāyā uttamatvaṁ sambhōgē</b> yathā—</p>
<b><lg>
<l>suraāvasāṇaviliōṇaāō	sēullava—aṇa—kamalāō ।</l>
<l>addhacchipēcchirīō	piāō	dhaṇṇā	pulōaṁti ॥ 82 ॥</l>
</lg></b>
<pb n="1166"/>
<lg>
<l>(suratāvasānavalitāvanatāḥ svēdārdravadanakamalāḥ ।</l>
<l>ardhākṣiprēkṣaṇaśīlāḥ priyāḥ dhanyāḥ pralōkayanti ॥)</l>
</lg>
<p><b>vipralambhē</b> yathā—(gāsa. 1.88)</p>
<b><lg>
<l>jāṇai	jāṇāvēuṁ	aṇuṇaaviddaviamāṇaparisēsaṁ ।</l>
<l>pavairikkammi vi viṇaāvalaṁbaṇaṁ sa ccia kuṇaṁtī ॥ 83 ॥</l>
</lg></b>
<lg>
<l>(jānāti	jñāpayitumanunayavidrāvitamānapariśēṣam ।</l>
<l>vijanē/vyatiriktē'pi vinayāvalaṁbanaṁ saiva satyaṁ kurvatī ॥)</l>
</lg>
<p><b>pragalbhāyā uttamatvaṁ sambhōgē</b> yathā—(amaru. 75)</p>
<b><lg>
<l>kathamapi kr̥tapratyāpattau priyē skhalitōttarē
virahakr̥śayā kr̥tvā vyājaṁ prakalpitamaśrutam ।</l>
<l>asahanasakhīśrōtraprāp‍tipramādasasaṁbhramaṁ
vivalitadr̥śā śūnyē gēhē samucch‌vasitaṁ punaḥ ॥ 84 ॥</l>
</lg></b>
<p><b>vipralambhē</b> yathā—(rat‍nā. 2.21)</p>
<b><lg>
<l>bhrūbhēdē sahasōdgatē'pi vadanaṁ nītaṁ parāṁ namratām ॥ 85 ॥</l></lg></b> ityādi ।
<p>athōttamāmadhyākaniṣṭhāsu mugdhatvam । tatra—</p>
<p>uttamāyā <b>mugdhatvaṁ sambhōgē</b> yathā—(gāsa. 1.15)</p>
<b><lg>
<l>kiṁ kiṁ tē paḍibhāai sahīhi ia pucchiāē muddhāē ।</l>
<l>paḍhamullaadōhaliṇiē ṇavaraṁ daiaṁ gaā diṭṭhī ॥ 86 ॥</l>
</lg></b>
<lg>
<l>(kiṁ kiṁ tē pratibhāsatē/bhāti sakhībhiriti pr̥ṣṭāyā mugdhāyāḥ ।</l>
<l>prathamārdra/prathamōdgatadōhadinyāḥ kēvalaṁ dayitaṁ gatā dr̥ṣṭiḥ ॥)</l>
</lg>
<p><b>vipralambhē</b> yathā—(vala. 379)</p>
<b><lg>
<l>kaiā gaō piō? ajja putti! ajjēṇava kai diṇa hōṁti? ।</l>
<l>ēkkō,	ēddahamēttō	bhaṇiū	mōhaṁ	gatā	bālā ॥ 87 ॥</l>
</lg></b>
<lg>
<l>(kadā gataḥ priyaḥ? adya, putri! adyēti kati dināni bhavanti? ।</l>
<l>ēkaṁ;	ētāvanmātraṁ	bhaṇitvā	mōhaṁ	gatā	bālā ॥)</l>
</lg>
<p><b>madhyamāyā mugdhatvaṁ sambhōgē</b> yathā—(dra. 15.286)</p>
<b><lg>
<l>muddhattaṇēṇa bahuā ṇaṁtē vakkhāraāhi sahisaddhē ।</l>
<l>aṇumaggapaaṁttā/aṭṭā piaamēṇa hasiūṇa paḍiruddhā ॥ 88 ॥</l>
</lg></b>
<pb n="1167"/>
<lg>
<l>(mugdhatvēna vadhūḥ yāti ratigr̥hāt sakhīsārdhē ।</l>
<l>anumārgapravr̥ttā priyatamēna hasitvā pratiruddhā ॥)</l>
</lg>
<p><b>vipralambhē</b> yathā—(gāsa. 5.53)</p>
<b><lg>
<l>sahi! sāhasu sabbhāvēṇa pucchimō kiṁ asēsamahilāṇam̐ ।</l>
<l>vaḍḍhaṁti karatthaṁ/ṭṭhiā c‍cia valaā daiē pautthammi ॥ 89 ॥</l>
</lg></b>
<lg>
<l>(sakhi! sādhaya/kathaya sadbhāvēna pr̥cchāmaḥ kiṁ aśēṣamahilānām ।</l>
<l>vardhantē	karasthitā	ēva	valayā	dayitē	prōṣitē ॥)</l>
</lg>
<p><b>kaniṣṭhāyā mugdhatvaṁ sambhōgē</b> yathā—(gāsa. 2.45)</p>
<b><lg>
<l>sahiāhim̐ bhaṇṇamāṇā thaṇaē laggaṁ kusuṁbhapupphaṁ ti ।</l>
<l>muddhavahuā	hasijjai	papphōḍaṁtī	ṇahavaāiṁ ॥ 90 ॥</l>
</lg></b>
<lg>
<l>(sakhībhirbhaṇyamānā stanayōrlag‍naṁ kusumbhapuṣpamiti ।</l>
<l>mugdhavadhūrhāsyatē	prasphōṭayantī	nakhapadāni ॥)</l>
</lg>
<p><b>vipralambhē</b> yathā—</p>
<b><lg>
<l>aṁdōlaṇa—laṁghia—taṭṭiāēm̐ diṭṭhē tumammi muddhāē ।</l>
<l>āsaṁghijjai kāuṁ karapēllaṇaṇic‍calā dōlā ॥ 91 ॥</l>
</lg></b>
<lg>
<l>(āndōlanalaṅghitavr̥tikayā dr̥ṣṭē tvayi mugdhayā ।</l>
<l>āśaṁsyatē	kartuṁ	karaprēraṇaniścalā	ḍōlā ॥)</l>
</lg>
<p><b>balābalānurūpāḥ samparkānugamabhaktaya iti ।</b> tatra tulyabalayōryugapad upanipātē
samparkaḥ। sa dvidhā— sajātīyayōrvijātīyayōśca ।</p>
<p>tatra . . . . . prakr̥takāraṇatā sajātīyatvaṁ; yathā—(māmā. 6.9)</p>
<b><lg>
<l>nairāśyakātaradhiyō hariṇēkṣaṇāyāḥ śrutvā nikāmakaruṇaṁ ca manōharaṁ ca ।</l>
<l>vātsalyamōhaparidēvitamudvahāmi cintāviṣādavipadaṁ ca manōharaṁ ca ॥ 92 ॥</l>
</lg></b>
<p><b>viruddhāprakr̥takāraṇatā vijātīyatvaṁ;</b> yathā—(māmā. 10.10)</p>
<b><lg>
<l>kimayamasipatracandanarasacchaṭādhārayugapadavapātaḥ	।</l>
<l>analasphuliṅgakalilaḥ kimayamanabhraḥ sudhāvarṣaḥ ॥ 93 ॥</l>
</lg></b>
<pb n="1168"/>
<p><b>atulyabalayōranugamaḥ</b> । sō'pi dvidhā— sthitānugamē, āgantvanugamē ca । tayōḥ</p>
<p><b>āgantōrbalavataḥ sthitānugamaḥ</b>; yathā—(vikramō. 5.16)</p>
<b><lg>
<l>āśvāsitasya mama nāma sutōpalabdhyā
sadyastvayā saha kr̥śōdari! viprayōgaḥ ।</l>
<l>vyāvartitātaparujaḥ	prathamābhravr̥ṣṭyā
vr̥kṣasya vaidyuta ivāg‍nirupasthitō'yam ॥ 94 ॥</l>
</lg></b>
<p><b>sthitē balavati āgantvanugamaḥ</b> ; yathā—(māmā. 5.31)</p>
<b><lg>
<l>praṇayasakhīsalīlaparihāsarasādhigataiḥ
lalitaśirīṣapuṣpahananairapi	tāmyati	yat ।</l>
<l>vapuṣi vadhāya tatra tava śastramupakṣipataḥ
patatu śirasyakāṇḍayamadaṇḍa ivaiṣa bhujaḥ ॥ 95 ॥</l>
</lg></b>
<p>ētēna bahūnāmapyupagamē nipātē samparkānugamasaṁvidhirvyākhyātaḥ । tatra—</p>
<p><b>sajātīyasamparkō</b> yathā—(māmā. 5.28)</p>
<b><lg>
<l>rāhōścandrakalāmiva ॥ 96 ॥</l></lg></b> ityādi
<p><b>vijātīyasamparkō</b> yathā—(mavīca. 5.22)</p>
<b><lg>
<l>nyakkārō hr̥di vajrakīla iva mē tīvraḥ parispandatē
ghōrāndhē tamasīva majjati manaḥ saṁmīlitaṁ lajjayā ।</l>
<l>śōkastārkṣyavipattijō dahati māṁ nāstyēva yasmin kriyā
marmāṇyēva punaśchinatti karuṇā sītāṁ varākīṁ prati ॥ 97 ॥</l>
</lg></b>
<p><b>bahvanugamasthitē balavati</b> yathā—</p>
<b><lg>
<l>k‍vākr̥tyaṁ śaśalakṣmaṇaḥ ॥ 97 ॥</l></lg></b> ityādi ।
<p><b>āgantau balavati</b> yathā—(rat‍nā. 4.21)</p>
<b><lg>
<l>prāp‍tō vikramabāhurātmasamatāṁ ॥ 98 ॥</l></lg></b> ityādi ।
<p><b>saṁvidhānakānurūpāstatsaṁvidhaya</b> iti ।</p>
<p>yatra saṁvidhānakē yāvatāṁ prathamānurāgādīnāmastitvaṁ tāvantastatra saṁvidhīyantē ।</p>
<p>k‍vaci<b>dēka</b> ēva । yathā—pravāsō <b>mēghadūtē</b> ।</p>
<p>k‍vacid . . . . (<b>dvaya</b>) yathā—prathamānurāga—(prathamānurāga)/?/nantarau <b>uṣāharaṇē</b> ।</p>
<p>k‍vacit <b>trayaṁ;</b> yathā— prathamānurāgapravāsakaruṇāḥ <b>kādambarī</b>—prathamakhaṇḍē ।</p>
<pb n="1169"/>
<p>k‍vacit	<b>catvāraḥ</b>;	yathā—	māna—mānānantara—pravāsa—pravāsānantarāḥ
<b>harivijayē</b> ।</p>
<p>k‍vacit <b>pañca;</b> yathā— prathamānurāga—prathamānurāgānantara—karuṇa—karuṇānantara—
pravāsā <b>nāgānandē</b> ।</p>
<p>kavacit <b>ṣaḍ;</b> yathā— prathamānurāga—prathamānurāgānantara—karuṇa—karuṇānantara—
pravāsa—pravāsānantarāḥ <b>mālatīmādhavē</b> ।</p>
<p>k‍vacita <b>sap‍ta;</b> yathā— prathamānurāga—prathamānurāgānantara—(māna—manānantara)
pravāsa—pravāsānantara—karuṇāḥ <b>kumārasambhavē</b> ।</p>
<p>k‍vaci<b>daṣṭau;</b> yathā— prathamānurāgaprathamānurāgānantaramānamānānantara(pravāsa—
pravāsānantara)—karuṇa—karuṇānantarāḥ <b>tāpasavatsarājē</b> ।</p>
<p>ēvaṁ	saṁvidhānakānurūpāḥ	sarvatra	vipralambhasambhōgayōḥ	prakārasaṁvidhayō
vidhātavyāḥ ।	tē	caikaśō	vipralambhānāmēva	catvāraḥ ।	sambhōgavargastu
nirviśēṣēṇānantaravyapadēśaṁ na labhatē । dvābhyāṁ dvābhyāṁ daśa । tatra	vipralambhaiḥ
sānantaraiścatvāraḥ prathamānurāgasya । mānapravāsakaruṇaiḥ mānasya । pravāsakaruṇābhyāṁ pravāsasya
karuṇēna samprayōgē ṣaḍiti tribhistribhiḥ ṣōḍaśa । tatra sānantaradvikānāṁ caturṇāmitara—
vipralambhaistribhistribhirvyastairyōgē	dvādaśa ।	samastaistairēva	catvāra	iti
caturbhiścaturbhirēkōnaviṁśatiḥ ।</p>
<p>tatra sānantaradvikānāṁ caturṇāmitaravipralambhēbhya ēkaikahānyā dvābhyāṁ yōgē
prāgvadēva dvādaśa । sānantaraiśca sānantarāṇāṁ tribhirdvābhyāmēkēnēti yōgē prāgvadēva ṣaṭ ।
caturbhiśca vipralambhairēka iti, pañcabhiḥ pañcabhiḥ ṣōḍaśa । tatra sānantaradvikānāṁ
tribhistribhiritaravipralambhairyōgē	caturṇāṁ	catvāraḥ	sō'sānantaradvikadvayīnāṁ	ca
ṣaṇṇāmitaravipralambhayōḥ pr̥thak‌pr̥thagēkaikēna yōgē dvādaśēti ṣaḍbhiḥ ṣaḍbhirdaśa । tatraikaiḥ
sānantaradvikahānyā sānantaraiścatvāraḥ । sānantaradvikadvayīnāṁ ca ṣaṇṇāmitaravipralambhā(nāṁ)
x x yōgē ṣaḍiti sap‍tabhiḥ sap‍tabhiścatvāraḥ । tatraikaikamanantaraṁ sambhōgamēva jahyāt ।
vipralambhatyāgē sambhōgasya tadanantaravyapadēśābhāvāt aṣṭaka ityēkatvē(?) bhēdā
aśītiḥ ।</p>
<b><lg>
<l>tēṣāṁ	nityādisambhēdabhēdaḥ	pratyēkamiṣyatē ।</l>
<l>dviśatī	tatprabhēdānāṁ	pañcapañcāśaduttaram ॥ 99 ॥</l>
</lg></b>
<pb n="1170"/>
<b><lg>
<l>sthitānāmagrimairyōgē'nantarāṇāmanantaraiḥ	।</l>
<l>nityādiṣu yathāyōgaṁ sambhavē syādasaṁkhyatā ॥ 100 ॥</l>
</lg></b>
<p>tathāhi, nityādayaḥ pr̥thagavanatē'nantarairyōgē sap‍ta ṣaṭ pañca catvāraḥ trayō dvāvēka
iti dvikā aṣṭāviṁśatiḥ । ēvaṁ dvikānāmanantarairyōgē catuṣkāḥ sap‍tatiḥ । catuṣkāṇāṁ
pañcakāḥ ṣaṭpañcāśat । pañcakānāṁ ṣaṭkā aṣṭaviṁśatiḥ । ṣaṭkāṇāṁ sap‍takā aṣṭau ।
sap‍takānāmaṣṭaka ēka ēva । caturādibhyō'nyēṣāmasambhavāt na prastāravr̥ddhiḥ ।</p>
<p><b>tatrāṣṭakayōgō</b> yathā—(vikramō. 2.16)</p>
<b><lg>
<l>mayā nāma jitaṁ yasya tvayā'yaṁ samudīryatē ।</l>
<l>jayaśabdaḥ	sahasrākṣādāgataḥ	puruṣāntaram ॥ 101 ॥</l>
</lg></b>
<p><b>sap‍takēṣu</b> nityanaimittikasāmānyaviśēṣaprakāśapracchannākr̥trimāṇāṁ yōgō yathā— (gāsa.
2.97. vala. 476)</p>
<b><lg>
<l>paura—juāṇō gāmō mahumāsō jōvvaṇaṁ paī ṭhērō ।</l>
<l>juṇṇasurā sāhīṇā asaī mā hōu, kiṁ marau? ॥ 102 ॥</l>
</lg></b>
<lg>
<l>(pracurayuvā yuvakō grāmō madhumāsō yauvanaṁ patiḥ sthaviraḥ ।</l>
<l>jīrṇasurā svādhīnā asatī mā bhavatu, kiṁ mriyatām? ॥)</l>
</lg>
<p><b>ṣaṭ‍kēṣu</b> nityanaimittikaprakāśapracchannaviśēṣākr̥trimāṇāṁ yōgō yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅkr̥tamaṇḍanā
kalitakusumā vallīvāntarlatā pariśōṣiṇī ।</l>
<l>vahati ca varārōhā ramyāṁ vivāhamahōtsava—
śriyamudayinīmatyarthaṁ ca vyanakti manōrujam ॥ 103 ॥</l>
</lg></b>
<p><b>pañcakēṣu</b> nityanaimittikaviśēṣapracchannākr̥trimāṇāṁ yōgō yathā—(vikramō. 2.6)</p>
<b><lg>
<l>idamasulabhavastuprārthanādurnivāraṁ ॥ 104 ॥</l></lg></b> ityādi ।
<p><b>catuṣkēṣu</b> nityaviśēṣapracchannākr̥trimāṇāṁ yōgō yathā—(māmā. 1.15)</p>
<b><lg>
<l>bhūyōbhūyaḥ savidhanagarīrathyayā ॥ 105 ॥</l></lg></b> ityādi ।
<p><b>trikēṣu</b> nityanaimittikākr̥trimāṇāṁ yōgō yathā—(māmā. 3.14)</p>
<b><lg>
<l>prakr̥tilalitamētat saukumāryaikasāraṁ vapurayamapi satyaṁ dāruṇaḥ pañcabāṇaḥ ।</l>
<l>calitamalayavātōddha‍ūtacūtaprasūnaḥ kathamayamapi kālaścārucandrāvataṁsaḥ ॥ 106 ॥</l>
</lg></b>
<p><b>dvikēṣu</b> sāmānyaviśēṣayōryōgō yathā—(śāku. 1.15)</p>
<pb n="1171"/>
<p><b>śāntamidamāśramapadam ॥ 107 ॥</b> ityādi (pr̥. 1305)</p>
<p><b>kēvalēṣu</b> nityayōgō yathā—(raghu. 7.22)</p>
<b><lg>
<l>abhūd varaḥ kaṇṭakitaprakōṣṭhaḥ svinnāṅguliḥ saṁvavr̥tē kumārī ।</l>
<l>tulyaṁ	tayōstatkṣaṇamātmavr̥ttirvyaktaṁ	vibhaktēva	manōbhavēna ॥ 108 ॥</l>
</lg></b>
<p>ēvamanyē'pi yāvatprabhēdamudāhartavyāḥ । tatraikaśō'ṣṭau; dviśō'ṣṭāviṁśatiḥ; triśaḥ
ṣaṭpañcāśat; caturbhiścaturbhiḥ sap‍tatiḥ; pañcabhiḥ ṣaṭ; ṣaḍbhiḥ ṣaḍbhiraṣṭāviṁśatiḥ;
sap‍tabhiḥ sap‍tabhiraṣṭau; aṣṭabhiścaika ityēkatvē pañcapañcāśad dvē śatē । aśītighātān
sahastraikānnaviṁśatiḥ triśatī ṣaṣṭiśca bhavati ।</p>
<p><b>sannikarṣaviprakarṣaprakarṣāpakarṣavatyō vyatikarapraklr̥p‍taya iti ।</b> tatra— pratyāsannatā
<b>sannikarṣaḥ</b>। vidūratā <b>viprakarṣaḥ।</b> sannivēśacārutā <b>prakarṣaḥ ।</b> prakarṣaviparyayō <b>hyapakarṣa</b> iti ।
tadvatyō nityādīnāṁ prathamānurāgādīnāṁ ca vyatikaraprakalpanā iti । tatra <b>nityādiṣu</b>
sannikarṣavatyaḥ sajātīyānāṁ, viprakarṣavatyō vijātīyānāṁ, prakarṣavatyaḥ akr̥trimādīnām ।
<b>prathamānurāgādiṣu</b> sannikarṣavatyō vipralambhānāṁ, viprakarṣavatyaḥ sambhōgānāṁ, prakarṣavatyaḥ
sambhōgāntānāṁ, apakarṣavatyō vipralambhāntānāmiti ।</p>
<b><lg>
<l>svabhāvaviparāmarśaiḥ	sannikarṣādayō		dvidhā ।</l>
<l>avyavasthāvyavasthābhirdvēdhā	vyatikarakramaḥ ॥ 109 ॥</l>
</lg></b>
<b><lg>
<l>(ēvaṁ)	pūrvānurāgādau	vyavasthānasvabhāvayōḥ ।</l>
<l>nityādāvavyavasthānaviparāmarśayōḥ	śrutiḥ ॥ 110 ॥</l>
</lg></b>
<b><lg>
<l>diṅ‌mātramētaduditaṁ	prathamānurāgamānapravāsakaruṇaistadanantarāṇām ।</l>
<l>bhūyaśca rūpamakhilaṁ khalu vipralambhasambhōgayōranativistaratō vadāmaḥ ॥ 111 ॥</l>
</lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
vipralambhasaṁbhōgaprakāśanō nāma</b></p>
<p><b>॥ trayōviṁśaḥ prakāśaḥ ॥ 23 ॥</b></p>
<lg>
<l>bhōjō rājā bhōja ēkō'sti rājā sāhityākhyē śāstralōkē'tidīrghē ।</l>
<l>sūkṣmāt sūkṣmaṁ tantujātaṁ ya ēṣa viś‍liṣyād‍dhōdāharatyañjasaiva ॥</l>
</lg>
<lg>
<l>bhēdaprabhēdagaṇanā''kalanē nadīṣṇā bhōjā bhavantu, vayamatra tu bhōginaḥ smaḥ ।</l>
<l>bhōgaś‍ca bhōgyagaṇanā ca parasparaṁ kiṁ dāmpatyasūtramupagacchati nirvikāram ॥</l>
</lg>
<pb n="1172"/>
<p>atha</p>
<p><b>śr̥ṅgāraprakāśē caturviṁśaḥ prakāśaḥ</b></p>
<p>vipralambhānvarthaprakāśaḥ</p>
<p>tatra sambhōgō vipralambhamantarēṇa na prakarṣamārōhatīti vipralambha ēva
prathamamupādīyatē ।</p>
<p>sa ca ēvamupajāyatē—</p>
<p><b>'nāyakayōḥ prāgasaṅgatayōḥ saṅgataviyuktayōrvā mithō
darśanaśravaṇābhyāmavasthitābhimānajanmā parasparānurāgō'nyatarānurāgō vā
abhilaṣaṇīyāliṅganādīnāmanavāp‍tau satyāṁ samupajāyamānaistaistairutkaṇṭhā—
dibhirvyabhicāribhāvairmanōvāgbuddhiśarīrajanmabhiścānubhāvairanuviddhaḥ 1prāp‍ta—
prakarṣāvasthō vipralambhaśrr̥ṅgārākhyāṁ labhatē ।</b></p>
<p>sa parasparānurāgē <b>uttamaḥ</b>।</p>
<p>nāyikānurāgē <b>madhyamaḥ</b>।</p>
<p>nāyakānurāgē <b>kaniṣṭhaḥ</b>।</p>
<p>tasya2 bhēdā. — <b>'prathamānurāga—māna—pravāsa—karuṇa'—vipralambhāḥ ।</b></p>
<p>tē'pi nāyakayōḥ prāgasaṅgatayōḥ saṅgataviyuktayōrvā bhavanti ।</p>
<p>tatra saṅgataviyuktayōḥ prāgasaṅgatayōśca mānapravāsakaruṇāḥ ।</p>
<p><b>(1. prathamānurāgaḥ)</b></p>
<p><b>prathamānurāgaśca</b> prāgasaṅgatayōrēva । taduktam—<b>'strīpuṁsayōrapūrvādidarśanaśravaṇajanmā
rūpaguṇavayassampadupakārāpēkṣastadanapēkṣō	vā	manaḥpakṣapātaviśēṣaḥ	prathīyān
prathamānurāgaḥ'</b>।</p>
<!-- NOTES pg=1172!-->
1. 'prāp‍taprāpyapra.' jō.rā. ।
2. tasya vipralambhasya bhēdāḥ 'prathamānurāgavipralambha iti, mānavipralambha iti, pravāsavipralambha iti,
karuṇavipralambha iti pratyēkaṁ vipralambhapadāntapadavācyā ityarthaḥ, svatantrasya vipralambhasyānuktatvāt ।
<pb n="1173"/>
<p>sō'bhilāṣādibhēdāc‍catuṣṣaṣṭiprakāraḥ,	nityādibhēdādaṣṭaprakāraḥ,	uc‍cādibhēdād
dvinavatyuttaraśataprakāraḥ, parasparaghātāt sāṣṭatriṁśatsapā(. . .) yutaprakāraḥ । tēṣāmēva
hīnasamajyāyastayā mithō vyatiṣaṅgādanantaprakāraḥ sambhavatītyabhihitaṁ purastāt ।</p>
<p><b>(2. mānaḥ)</b></p>
<p>ēvaṁ ca sati—prathamānurāgē tadanantarādisambhōgē vā dr̥ṣṭaśrutānumitā'parādhajanmā mithō
mithunamānasēṣu rōṣō mānaḥ ।</p>
<p><b>(3. pravāsaḥ)</b></p>
<p>sati pūrvānurāgē sambhōgē'pi vā daivadurvipākādijanmā strīpuṁsayōrvidūra—
dēśavāsaḥ <b>pravāsaḥ ।</b></p>
<p><b>(4. karuṇaḥ)</b></p>
<p>prarūḍhas‍nēhayōśca daivadurvipākādibhirēva ēkanipātē'nyasya duḥkhātirēkō hr̥dayadāruṇaḥ
<b>karuṇa</b> iti ।</p>
<p>tatprabhēdān punaragratō yathāvasaramupavarṇayiṣyāmaḥ ।</p>
<p><b>(vipralambhasya prakr̥tyarthaḥ)</b></p>
<p>saṁjñāstu	naitāḥ pāribhāṣikya ēva, prakr̥tipratyayōpasargavibhāgakalpanāyā—
manvarthasyāpi sambhavāt । tathāhi—</p>
<p>'ḍulabhaṣ prāp‍tau' ityasmāt vipraśabdapūrvatvē sati viśiṣṭārthavācinaḥ sarvakālēṣu
'bhāvē' (3.3.18) 'akartari ca kārakē saṁjñāyāṁ' (3.3.19) vēti 1ghañi vipralambha
iti rūpaṁ bhavati । tatrāyaṁ labhiḥ prāp‍tāvapi paṭhyamānaḥ prōpasargayōgad vañcanē vartatē ।
pra(sya) prakr̥tiviparītārthavācakatvāt, tathā pratiṣṭhatē pravasati prasmaratīti ।
prāp‍tiviparītaścārthō vañcanamēva । tathā cānēnaiva vañcatērarthaṁ nirdiśati 'gr̥dhivañcyōḥ pralambhanē'
(1.3.69) iti । <b>vañcanaṁ tu caturdhā</b> — <b>'1. pratiśrutya adānaṁ,
2. visaṁvādanaṁ, 3. kālaharaṇaṁ, 4. pratyādānami'</b>ti ।</p>
<p>tad	<b>vividhaṁ,	viruddhaṁ, vyāviddhaṁ, vipratiṣiddhami</b>'ti viśēṣavācinā
vyupasargēṇōcyatē ॥ tatra —</p>
<!-- NOTES pg=1173!-->
1. saṁjñāyāṁ vēti=saṁjñāyāṁ vasti jōśēraḥ, saṁjñāyāṁ vasti (ghañi?) rāghavaḥ bhāvē akarttari=bhāvē karttaryakarttari
ca jōśēraḥ ।
<pb n="1174"/>
<p><b>(1. pratiśrutyādānam)</b></p>
<p>pratiśrutyādānamityayaṁ prakr̥tyarthaḥ, vividhamityayaṁ cōpasargārthaśca prathamānurāgē ghaṭatē ।
tatra hi <b>iṅgitākārādibhiḥ svānurāgaprakāśanaṁ pratiśravaḥ</b>।</p>
<p>tasya ca pāratantryaṁ ca lajjābhayānyatarānicchādibhi<b>rvividhama</b>nēkaprakārama—
nirvahaṇamēvādānaṁ1 bhavati । tatra</p>
<p><b>prakr̥tyarthō</b> yathā—(māmā. 4.4)</p>
<b><lg>
<l>samānaprēmāṇaṁ	janamasulabhaṁ	prārthitavatō
vidhau vāmārambhē mama samucitaiṣā pariṇatiḥ ।</l>
<l>tathāpyasmin dānapravaṇasamayē'syāḥ pravigala—
tprabhaṁ	prātaś‍candradyuti	vadanamantardahati	mām ॥ 1 ॥</l></lg></b> ityādi
<p><b>upasargārthō</b> yathā—(māmā. 1.30)</p>
<b><lg>
<l>paricchēdātītaḥ	sakalavacanānāmaviṣayaḥ
punarjanmanyasminnanubhavapathaṁ	yō	na	gatavān ।</l>
<l>vivēkapradhvaṁsādupacitamahāmōhagahanō
vikāraḥ kō'pyantarjaḍayati ca 2saṁtāpayati ca ॥ 2 ॥</l>
</lg></b>
<p><b>(2. visaṁvādanam)</b></p>
<p>tāpa x x x tatra visaṁvāda ॰ ॰ namityayaṁ prakr̥tyarthō viruddhamityayaṁ cōpasargārthō
mānē saṅgacchatē । tatra hi manōbhilaṣitāliṅganādīnāṁ yathōktānāmanavāp‍ti<b>rvisaṁvādaḥ</b>।</p>
<p>sa ca vyalīkādijanmabhirīrṣyāyitādibhirupajāyamānō <b>viruddha</b> ēva bhavati । tatra—
<b>prakr̥tyarthō</b> yathā—</p>
<b><lg>
<l>sōdvēgasya skhalitavacasō yat‍nasaṁstambhitāśrōḥ
sāvēgasya śramajalabhr̥tō durnimittasmitasya ।</l>
<l>bhūyōbhūyaḥ		kr̥takaghaṭitabhrūlatābhaṅgahētō—
rmānasyāsyā rahasi kathitāpahnutasyāsti nārghaḥ ॥ 3 ॥</l>
</lg></b>
<!-- NOTES pg=1174!-->
1. mēvādānaṁ=mēvāvadātaṁ jōśēraḥ, rāghavaḥ । mūlaṁ tu mūlānusāri asmadupakalpitam ।
2. tāpa=mōha rā.jō.
<pb n="1175"/>
<p><b>upasargārthō</b> yathā—</p>
<b><lg>
<l>līlāvatī caraṇacumbitamaulimagrē kāntaṁ vidhūya vihitāgasamuc‍cacāla ।</l>
<l>atrāntarē mukharanūpurayugmamasyāḥ saubhāgyagandhagajaḍiṇḍimatāṁ jagāma ॥ 4 ॥</l>
</lg></b>
<p><b>(3. kālaharaṇam)</b></p>
<p>kālaharaṇamityayaṁ prakr̥tyarthō vyāviddhamityayaṁ cōpasargārthaḥ pravāsē'nuṣajyatē । tatra
hi dēśaviprakarṣāt tadaivāliṅganādīnāmanavāp‍tiḥ <b>kālaharaṇam ।</b></p>
<p>tac‍ca kālaviprakarṣōtkaṇṭhādibhiratyāyataṁ <b>vyāviddhamēva</b> bhavati । tatra—
<b>prakr̥tyarthō</b> yathā—(mēgha. 108)</p>
<p><b>śāpāntō mē bhujagaśayanādutthitē śārṅgapāṇau ॥ 5 ॥</b> ityādi ।</p>
<p><b>upasargārthō</b> yathā—(mēgha. 103)</p>
<p><b>tvāmālikhya praṇayakupitāṁ dhāturāgaiśśilāyām ॥ 6 ॥</b> ityādi ।</p>
<p><b>(4. pratyādānam)</b></p>
<p><b>pratyādānamityayaṁ</b> prakr̥tyarthō <b>vipratiṣiddhami</b>tyayaṁ cōpasargārthaḥ karuṇē sambadhyatē ।
tatra daivamēvēṣṭasaṅgamādimācchinatti ॥</p>
<p><b>yathōcyatē</b>—(urāca. 4.15)</p>
<b><lg>
<l>suhr̥diva prakaṭayya sukhapradāṁ prathamamēkarasāmanukūlatām ।</l>
<l>punarakāṇḍavivartanadāruṇaḥ pariśinaṣṭi vidhirmanasō rujam ॥ 7 ॥</l>
</lg></b>
<p>tac‍ca kasyacidapi kadācidapi mā bhūyāditi viśēṣēṇa pratiṣidhyamānaṁ
<b>vipratiṣiddhamēva</b> bhavati ॥ tatra—</p>
<p><b>prakr̥tyarthō</b> yathā—(raghu. 8.67)</p>
<b><lg>
<l>gr̥hiṇī sacivaḥ sakhī mithaḥ priyaśiṣyā lalitē kalāvidhau ।</l>
<l>karuṇāvimukhēna mr̥tyunā haratā tvāṁ vada kiṁ na mē hr̥tam? ॥ 8 ॥</l>
</lg></b>
<p><b>upasargārthō</b> yathā—(raghu. 8.66)</p>
<b><lg>
<l>dhr̥tirastamitā ratiś‍cyutā galitaṁ gēyamr̥turnirutsavaḥ ।</l>
<l>gatamābharaṇaprayōjanaṁ	pariśūnyaṁ	śayanīyamadya	mē ॥ 9 ॥</l>
</lg></b>
<pb n="1176"/>
<p>nanu ca <b>pratiśrutyā'dānādayaścatvārō'pi prakr̥tyarthāḥ, vividhamityādayaścatvārō'pi
ca upasargārthāḥ</b> prathamānurāgādiṣu caturṣvapi vyavasthāsamplavābhyāmupalabhyantē ।</p>
<p>tat katham?</p>
<p>ucyatē pratiśrutyā'dānamityādayō yathāyathamupasargā aviśiṣṭāḥ prathamānurāgādiṣu
vyavatiṣṭhantē, iti । tathāhi—</p>
<p><b>(prathamānurāgē pratiśrutyādānādayaḥ)</b></p>
<p>(vyavasthā)</p>
<p>prathamānurāgē pratiśrutyā'dānaṁ vividhamapi dr̥śyatē; yathā—(visā. 1.18)</p>
<b><lg>
<l>kathaya kimiha bālē! kā tvamityullapaṁstāṁ
jhaṭiti	kila	dukūlasyāñcalē	 dhārayāmi ।</l>
<l>agamadatha	nikētaṁ	k‍vāpyasau	śārayantī
nava—kuvalaya—mālā—māṁsalairdr̥ṣṭipātaiḥ	॥ 10 ॥</l>
</lg></b>
<p><b>vividhamapi ca</b> yathā—(māmā. 1.29)</p>
<b><lg>
<l>yāntyā	muhurvalitakandharamānanaṁ	ta—
dāvr̥ttavr̥ntaśatapatranibhaṁ	vahantyā ।</l>
<l>digdhō'mr̥tēna	ca	viṣēṇa	ca	pakṣmalākṣyā
gāḍhaṁ	nikhāta	iva	mē	hr̥dayē	kaṭākṣaḥ ॥ 11 ॥</l>
</lg></b>
<p>tatraiva <b>kālayāpanamapi vyāviddhamapi</b> ; yathā—(kusaṁ. 6.1)</p>
<b><lg>
<l>atha viśvātmanē gaurī sandidēśa mithaḥ sakhīm ।</l>
<l>dātā mē bhūbhr̥tāṁ nāthaḥ pramāṇīkriyatāmiti ॥ 12 ॥</l>
</lg></b>
<p><b>vyāviddhamapi ca</b> yathā—(māmā. 6.3)</p>
<b><lg>
<l>mālatyāḥ	prathamāvalōkadivasādārabhya	vistāriṇō
bhūyaḥ	s‍nēhavicēṣṭitairmr̥gadr̥śā nītasya kōṭiṁ parām ।</l>
<l>adyāntaḥ khalu sarvathā'sya madanāyāsasya mē sarvataḥ
kalyāṇaṁ vidadhātu vā bhagavatī nītirviparyētu vā ॥ 13 ॥</l>
</lg></b>
<p>tatraiva <b>pratyādānamapi pratiṣiddhamapi</b> yathā—(māmā. 1.22)</p>
<b><lg>
<l>yad vismayastimitamastamitānyabhāvamānandamandamamr̥taplavanādivāsīt ।</l>
<l>tatsannidhau tadadhunā hr̥dayaṁ madīyamaṅgāracumbitamiva vyathamānamāstē ॥ 14 ॥</l>
</lg></b>
<pb n="1177"/>
<p><b>vipratiṣiddhō'pi</b> yathā—(kādakasā. 4.111)</p>
<b><lg>
<l>gatvā	tamahamadrākṣaṁ	tatkṣaṇōtkrāntajīvitam ।</l>
<l>cirāt tvamāgatā'sīti ruṣitvēvamavasthitam ॥ 15 ॥</l>
</lg></b>
<p><b>(mānē pratiśrutyādānādayaḥ)</b></p>
<p>ēvaṁ mānē'pi pratiśrutyādānē vividhaṁ yathā—(amaru. 81)</p>
<p><b>kapōlē patrālī karatalanirōdhēna mr̥ditā ॥ 16 ॥</b> ityādi</p>
<p><b>vividhaṁ</b> yathā—(amaru. 14)</p>
<b><lg>
<l>kr̥tō	dūrādēva	smitamadhuramabhyudgamavidhiḥ
śirasyājñā	nyastā	prativacanamapyānatimati ।</l>
<l>na dr̥ṣṭēḥ śaithilyaṁ milana iti santāpayati māṁ
nigūḍhāntaḥkōpā	kaṭhinahr̥dayē	saṁvr̥tiriyam ॥ 17 ॥</l>
</lg></b>
<p>tatraiva <b>visaṁvādanamaviruddhaṁ;</b> yathā—</p>
<b><lg>
<l>tvayā kṣāntaṁ kṣāntaṁ kuru mukhamitō māṁ pratikr̥tiḥ
nidhēhīmaṁ	pr̥ṣṭhē	mama	karamapakrāntanihitaḥ ।</l>
<l>sakhīnāṁ	nirbandhānmama	ca	dhr̥tapāṇēḥ	praṇamataḥ
priyē	kākuprītēstava		paramagūḍhaṁ	mayi	ruṣaḥ ॥ 18 ॥</l>
</lg></b>
<p><b>viruddhaṁ</b> yathā—(amaru. 80)</p>
<b><lg>
<l>anālōcya prēmṇaḥ pariṇatimanāpr̥cch‌ya suhr̥da—
stvayā darpānmānaḥ kimiti saralē! prēyasi kr̥taḥ ।</l>
<l>samākr̥ṣṭā hyētē virahadahanōdbhāsura—śikhāḥ
svahastēnāṅgārāstadalamadhunā'raṇyaruditaiḥ	॥ 19 ॥</l>
</lg></b>
<p>tatraiva <b>kālaharaṇaṁ vyāviddham;</b> yathā—(amaru. 49)</p>
<b><lg>
<l>dūrādutsukamāgatē vila/kasitaṁ, sambhāṣiṇi sphāritaṁ
saṁśliṣyatyaruṇaṁ,	gr̥hītavasanē	kōpāñcitabhrūlatam ।</l>
<l>māninyāścaraṇānativyatikarē	bāṣpāmbupūrṇaṁ	kṣaṇā—
c‍cakṣurjātamahō	prapañcacaturaṁ	jātāgasi	prēyasi	॥ 20 ॥</l>
</lg></b>
<pb n="1178"/>
<p><b>vyāviddhaṁ</b> yathā—</p>
<b><lg>
<l>kr̥śaprāyā	rātriḥ	kr̥śatanu!	śanairyēna	vinama—
tpradīpō'yaṁ	nidrāvaśamupagatō	ghūrṇata	iva ।</l>
<l>praṇāmāntō	mānastyajasi	na	tathā'pi	krudhamahō!
kucapratyāsattyā	hr̥dayamapi	tē	caṇḍi! kaṭhinam ॥ 21 ॥</l>
</lg></b>
<p>tatraiva <b>pratyādānamapi pratiṣiddhaṁ</b> ; yathā—(amaru. 38)</p>
<p><b>kōpō yatra bhrukuṭiracanā vigrahaḥ ॥ 22 ॥</b> ityādi</p>
<p><b>vipratiṣiddhaṁ</b> yathā—(amaru. 60)</p>
<p><b>lākṣālakṣma lalāṭapaṭṭamabhitaḥ kēyūramudrā galē ॥ 23 ॥</b> ityādi</p>
<p><b>(pravāsē pratiśrutyādānādayaḥ)</b></p>
<p>atha pravāsē'pi <b>pratiśrutyādānaṁ</b> vividhaṁ; yathā—(mavīca. 5.28)</p>
<b><lg>
<l>priyē! hāhā k‍vāsi prakira madhurāṁ vācamadhunā
parābhūtairitthaṁ	vilapanavinōdō'pyasulabhaḥ ।</l>
<l>anindyaḥ paulastyō vrajatu parivādō mayi jarāṁ
yatō	rūḍhē	vairē	bahuguṇamanēna	pratikr̥tam ॥ 24 ॥</l>
</lg></b>
<p><b>vividhaṁ</b> yathā—</p>
<b><lg>
<l>kr̥takaruci/ditairbāṣpāmbhōbhiḥ	sadainyavilōkitai—
rvanamasi gatā	yasya	prītyā	tathā'pi	dhr̥tā'mbayā ।</l>
<l>navajaladharaśyāmāḥ	paśyan	diśō	bhavatīṁ 	vinā
kaṭhinahr̥dayō	jīvatyēva	priyē!	sa	tava	priyaḥ ॥ 25 ॥</l>
</lg></b>
<p>tatraiva <b>visaṁvādanamaviruddhaṁ;</b> yathā—(sūmu. 24)</p>
<b><lg>
<l>tanvaṅgyāstvamiti prasādaviśadaṁ, nāstīti khēdālasaṁ
cakṣurdvārapathāvatāriṇi janē vyāpārayantyā muhuḥ ।</l>
<l>harṣārtiprabhavāḥ	pratikṣaṇabhavasvēdāmbudāhajvarē
bāṣpāmbhaḥkaṇikāḥ payōdharataṭē puṣyanti śuṣyanti ca ॥ 26 ॥</l>
</lg></b>
<p><b>viruddhaṁ</b> yathā—(kāvyāda. 2.133)</p>
<b><lg>
<l>dūrē	priyatamaḥ	sō'yamāgatō	jaladāgamaḥ ।</l>
<l>dr̥ṣṭāśca phullā niculā na mr̥tā'smīti kiṁnvidam? ॥ 27 ॥</l>
</lg></b>
<pb n="1179"/>
<p>(saṁplavaḥ)</p>
<p>tatraiva <b>kālaharaṇamavyāviddhaṁ;</b> yathā—(amaru. 12)</p>
<b><lg>
<l>praharaviratau madhyē vā'hnastatō'pi parē'tha vā
kimuta sakalē yātē'pyahni priya! tvamihaiṣyasi ।</l>
<l>iti dinaśataprāpyaṁ dēśaṁ priyasya yiyāsatō
harati gamanaṁ bālā''lāpaiḥ sabāṣpajhalajjhalaiḥ ॥ 28 ॥</l>
</lg></b>
<p><b>vyāviddhaṁ</b> yathā—(gāsa. 847vē.)</p>
<b><lg>
<l>cirajīvittaṇakiṁkhiri! mā tamma rasāaṇēhi athirēhi ।</l>
<l>virahaṁ pavajja, jāaṁti jēṇa jua—dīharā diahā ॥ 29 ॥</l>
</lg></b>
<lg>
<l>(cirajīvitvakāṅkṣiṇi ! mā tāmya rasāyanairasthiraiḥ ।</l>
<l>virahaṁ prapadyasva jāyantē yēna yugadīrghā divasāḥ ॥)</l>
</lg>
<p>tataiva <b>pratyādānamapratiṣiddhaṁ</b> yathā—</p>
<b><lg>
<l>ua hujjaṁti piucchā jāi piasaṁgamammi sōkkhāim̐ ।</l>
<l>tāim̐ virahēṇa pisuṇēṇa dhuggaliāi kīraṁti ॥ 30 ॥</l>
</lg></b>
<lg>
<l>(paśya bhaviṣyanti pitr̥ṣvasō yāni priyasaṅgamē saukhyāni ।</l>
<l>tāni	virahēṇa	piśunēna	gālitāni kriyantē ॥)</l>
</lg>
<p><b>pratiṣiddhaṁ</b> yathā—</p>
<b><lg>
<l>mugdhē! prēṣaya yāmi yānti pathikāḥ kālō'vadhiḥ kathyatā—
mudvig‍nā kimakāṇḍa ēva bhavatī tūṣṇīṁ kimēvaṁ sthitā? ।</l>
<l>pūrvōktōparatāṁ	priyēṇa	dayitāmāśliṣya	tattatkr̥taṁ
dattō	yēna	samastapāntha—nivaha—prāṇāntakō	ḍiṇḍimaḥ ॥ 31 ॥</l>
</lg></b>
<p><b>(karuṇē pratiśrutyādānādayaḥ)</b></p>
<p>tathā <b>karuṇē pratiśrutyādānaṁ</b> vividhaṁ; yathā—(kusaṁ. 4.2)</p>
<b><lg>
<l>avadhānaparē cakāra sā pralayāntōnmiṣitē vilōcanē ।</l>
<l>na vivēda tayōratr̥p‍tayōḥ priyamatyantavilup‍tadarśanam ॥ 32 ॥</l>
</lg></b>
<pb n="1180"/>
<p><b>vividhaṁ</b> yathā—(kusaṁ. 4.9)</p>
<b><lg>
<l>hr̥dayē	vasasīti	matpriyaṁ	yadavōcaḥ ॥ 33 ॥</l></lg></b> ityādi
<p>tatraiva <b>visaṁvādanamaviruddhaṁ;</b> yathā—(kusaṁ. 4.7)</p>
<b><lg>
<l>upamānamabhūd vilāsināṁ karaṇaṁ yat tava kāntimattayā ।</l>
<l>tadidaṁ gatamīdr̥śīṁ daśāṁ na vidīryē kaṭhināḥ khalu striyaḥ ॥ 34 ॥</l>
</lg></b>
<p><b>viruddhaṁ</b> yathā—(māmā. 9.12, urāca. 3.21)</p>
<b><lg>
<l>dalati hr̥dayaṁ gāḍhōd‍vēgād, dvidhā tu na bhidyatē
vahati vikalaḥ kāyō mōhaṁ,	na muñcati cētanām ।</l>
<l>jvalayati tanūmantardāhaḥ, karōti na bhasmasāt
praharati vidhirmarmacchēdī, na kr̥ntati jīvitam ॥ 35 ॥</l>
</lg></b>
<p>tatraiva <b>kālayāpanamavyāviddham;</b> yathā—(raghu. 8.92)</p>
<b><lg>
<l>tēnāṣṭau parigamitāḥ samāḥ kathañcid bālatvādavitathasūnr̥tēna sūnōḥ ।</l>
<l>sādr̥śyapratikr̥tidarśanaiḥ priyāyāḥ svap‍nēṣu kṣaṇikasamāgamōtsavaiśca ॥ 36 ॥</l>
</lg></b>
<p><b>vyāviddhaṁ</b> yathā—(urāca. 3.33)</p>
<b><lg>
<l>dēvyā śūnyasya jagatō dvādaśaḥ parivatsaraḥ ।</l>
<l>praṇaṣṭamiva nāmāpi na ca rāmō na jīvati ॥ 37 ॥</l>
</lg></b>
<p>tatraiva <b>pratyādānamapratiṣiddham;</b> yathā—(kusaṁ. 3.73)</p>
<b><lg>
<l>tīvrābhiṣaṅgaprabhavēṇa vr̥ttiṁ mōhēna saṁstambhayatēndriyāṇām ।</l>
<l>ajñātabhartr̥vyasanā	muhūrtaṁ kr̥tōpakārēva	ratirbabhūva ॥ 38 ॥</l>
</lg></b>
<p><b>pratiṣiddhaṁ</b> yathā—(urāca. 1.28)</p>
<b><lg>
<l>athēdaṁ	rakṣōbhiḥ	kanakahariṇacchadmavidhinā
tathā vr̥ttaṁ pāpairvyathayati yathā kṣālitamapi ।</l>
<l>janasthānē		śūnyē	vikalakaraṇairāryacaritai—
rapi grāvā rōdityapi dalati vajrasya hr̥dayam ॥ 39 ॥</l>
</lg></b>
<p>atha <b>prathamānurāgē visaṁvādanamapi vividham;</b> yathā—(śāku. 3.22)</p>
<b><lg>
<l>muhuraṅgulisaṁvr̥tādharōṣṭhaṁ	pratiṣēdhākṣaraviklavābhirāmam ।</l>
<l>mukhamaṁsavivarti pakṣmalākṣyāḥ kathamapyunnamitaṁ, na cumbitaṁ tu ॥ 40 ॥</l>
</lg></b>
<pb n="1181"/>
<p><b>kālaharaṇamapyaviruddham</b> ; yathā—(śāku. 2.12)</p>
<b><lg>
<l>darbhāṅkurēṇa	caraṇaḥ	kṣata	ityakāṇḍē
tanvī	sthitā	katicidēva	padāni	gatvā ।</l>
<l>āsīd	vivr̥ttavadanā	ca	vimōcayantī
śākhāsu	valkalamasaktamapi	drumāṇām ॥ 41 ॥</l>
</lg></b>
<p>mānē <b>pratiśrutyādānamapi vyāviddham</b> ; yathā—(amaru. 18)</p>
<b><lg>
<l>ēkatrāsanasaṁsthiti; parihr̥tā pratyudgamāt ॥ 42 ॥</l></lg></b> (pr̥.1133) ityādi
<p><b>apratiṣiddhamapi visaṁvādanam</b> ; yathā—(rat‍nā. 2.21)</p>
<b><lg>
<l>bhrūbhēdē sahasōdgatē'pi vadanaṁ ॥ 43 ॥</l></lg></b> ityādi ।
<p>pravāsē <b>pratyādānamapi vividham</b>; yathā—(rāmābhyudayē)</p>
<b><lg>
<l>yat tvannētrasamānakānti salilē mag‍naṁ tadindīvaraṁ
mēghairantaritaḥ priyē tava mukhacchāyānukārī śaśī ।</l>
<l>yē'pi	tvadgamanānusārigatayastē	rājahaṁsā	gatā—
stvatsādr̥ś‍yavinōdamātramapi mē daivēna na kṣamyatē ॥ 44 ॥</l>
</lg></b>
<p><b>visaṁvādanamapi vyāviddhaṁ</b>; yathā—(amaru. 76)</p>
<b><lg>
<l>ādr̥ṣṭiprasarāt	priyasya	padavīmālōkya	nirviṇṇayā
viśrāntēṣu	pathiṣvahaḥpariṇatau	dhvāntē	samutsarpati ।</l>
<l>dattvaikaṁ saśucā gr̥haṁ prati padaṁ pānthastriyā'smin kṣaṇē
mā	bhūdāgata	ityamandavalitagrīvaṁ	punarvīkṣitam ॥ 45 ॥</l>
</lg></b>
<p>karuṇē <b>kālaharaṇamapyaviruddhaṁ</b> ; yathā—(kusaṁ. 4.46)</p>
<b><lg>
<l>atha madanavadhūruplavāntaṁ vyasanakr̥śā pratipālayāñcakāra ।</l>
<l>śaśina iva divātanasya rēkhā kiraṇaparikṣayadhūsarā pradōṣam ॥ 46 ॥</l>
</lg></b>
<p><b>visaṁvādanamapi vividhaṁ</b>, yathā—(saka. 5.430)</p>
<b><lg>
<l>tataḥ	kairapyuktē	pariṇayavidhau	kāṣṭhamunibhiḥ
purāṇairātaṅkaglapitahr̥dayēna	kṣitibhr̥tā ।</l>
<l>vinā vācā naitat kṣamamiti vidhāyānanamadhaḥ
patada‍bāṣpāmbhōbhirlikhitamiva	dattaṁ	prativacaḥ ॥ 47 ॥</l>
</lg></b>
<p>ēvamanyē'pi <b>prakr̥tyarthōpasargārthānāṁ vyavasthāsamplavāḥ</b> saṁdr̥ś‍yantē ।</p>
<pb n="1182"/>
<p>(<b>rāgānurāgayōḥ prakr̥tipratyayavivēcanam</b>)</p>
<p>atrōcyatē । saṁjñāśabdānāṁ yathākathañcid vyutpattidarśanē rūḍhirviṣayamapaharati । tēna
vyutpatti ॰ ॰ ॰ ॰ ॰(ni)yamō nōpapadyatē । sa tatraiva vyavahriyatē । na cāsāvanyatra
nāsti । na cānyē tatra na santi । tad yathā—paṅkēruhaṁ sarasijamiti । na hi tataḥ paṅkaṁ
ēva kēvalē rōhati, api tu sajalē । na kēvalaṁ sarasyēva jāyatē, api tu vāpyāmapi ।
na ca paṅkē payasi sarasi vā paṅkajamēva kēvalama, api tu kaśēruka—makara—matsya—
mustādi apīti । tadvadihāpi draṣṭavyam ॥</p>
<p>kiñca, yadyapi pratiśrutyādānamityādayō'rthā mānādiṣvapi saṁbhavanti, tathā'pi yathā
prathamānurāgē, pratiśrutyādānaṁ vaividhyaṁ ca saṁvidhānakēṣu nirūpyatē, naivamanyēṣu । yadyapi ca
visaṁvādanādayō'pi virōdhādisahakr̥tāstatra vidyantē, tathā'pi yathā pritaśrutyādānaṁ
vaividhyaṁ ca, naivamētē ॰ ॰ ॰ ॰ ṇētyabhiprāyēṇōktam 'pratiśrutyādānamityayaṁ prakr̥tyarthaḥ,
vividhamityayaṁ cōpasargārthaḥ prathamānurāgē ghaṭatē' iti ॥</p>
<p>ētēna mānādiṣvapi vipralambhaśabdasya yathōktaniruktayō vyākhyātāḥ ।</p>
<p>kaḥ prathamānurāgādisaṁjñādīnāmanvarthatāyāṁ prakr̥tyupasargārthapratyayārthavibhāgaḥ? ।</p>
<p>ucyatē । 'rañja rāgē' ityasmāt 'rājr̥ dīp‍tau' ityētasmād vā bhāvakaraṇayōrghañi
rāga iti rūpaṁ bhavati । tataśca</p>
<p>1. <b>anugatō'nurūpō vā rāgaḥ anurāgaḥ</b> iti karaṇasādhanapratyayōtpattipakṣē'nunā samāsaḥ ।</p>
<p>2. <b>anu=paścāt saha vā rāgaḥ anurāgaḥ</b> iti bhāvasādhanapratyayōtpattipakṣē'nunā samāsaḥ ।
rañjayatiścēhānuṣaktivacanō varṇāntarāpattivacanaśca gr̥hyatē । yathā anuraktō bhōjanē,
kaṣāyēṇa raktaṁ vastram (kāśikā 4.2.1) iti ।</p>
<p>kathaṁ tarhi raktō varṇaḥ, pārthivaṁ raja iti ? ।</p>
<p>upacārād rakta iva raktaḥ । tatra prādhānyēna kusumbhalākṣādinā ca raktaṁ raktamucyatē ।
yathā— 'raktaṁ vastramavidhavā strī dhārayēt' (kāśikā 4.2.1) iti; tadvat svabhāvatō'pi
yō bhavēt sō'pi rakta ityucyatē । yathā ka/kāṣāyō /yau gardabhasya karṇau, hāridrau
kukkuṭasya pādau' (kāśikā 4.2.1) iti ।</p>
<p>ēvaṁ raja iva rajaḥ । yathā rajō nāma guṇaviśēṣaḥ pratyātmamanuṣajyatē, ēvaṁ
pr̥thvīparāgaḥ yaḥ sarvatrānuṣaṅgī sa ēvamucyatē ।</p>
<pb n="1183"/>
<p>rājatiḥ punariha śōbhāvacanaḥ samr̥ddhivacanaśca ॥</p>
<p>yathā—(māmā. 10.4)</p>
<b><lg>
<l>ujjvalālōkayā s‍nigdhā tvayā tyaktā na rājatē ।</l>
<l>malīmasamukhī	vartiḥ	pradīpaśikhayēva	sā ॥ 48 ॥</l>
</lg></b>
<p>yathā ca—</p>
<b><lg>
<l>yēnēṣṭaṁ	rājasūyēna	sarvabhūmīśvaraśca	yaḥ ।</l>
<l>śāsti yaścājñayā rājñaḥ sa samrāṭ kathyatē budhaiḥ ॥ 49 ॥</l>
</lg></b>
<p>asmād bhāvakaraṇayōranyatra ghañutpattiriṣyatē, rañjēstu bhāvakaraṇayōrēva ghañi
nalōpaḥ; tataścāyamarthaḥ saṅgacchatē ।</p>
<p>rajyati	anuṣajyatē	viṣayēṣvanēnēti	rāgaḥ	rūpalāvaṇyādirviṣayadharmaḥ,
prakr̥tyādirāśrayadharmō vā ।</p>
<p>rājatyanēna pratiyōginamātmānaṁ vā rāgaḥ rūpalāvaṇyādirāśrayadharmō viṣayadharmō vā ।</p>
<p>rājyatē = svēdarōmāñcavaivarṇyādibhirvarṇāntaramāpadyatē viṣaya āśrayō vā yēna sa
rāga ucyatē ।</p>
<p>ubhayōrvaktravīkṣitādibhiścēṣṭāviśēṣaḥ	pramōdaviśēṣō	rājatē	śōbhatē'nēna
samānaśīlaguṇavayōvidyāvyasanēṣviti rāgaḥ । uttamaprārthanīyatādibhiranurūpuprārthanādibhirvā
ubhayagatō viśēṣaḥ ।</p>
<p>rājatē = dīpyatē samudyatē paraṁ prakarṣamāpadyatē ratiratēnēti rāgaḥ — ubhayagata
iṅgitākārādiviśēṣaḥ, kālayāpananēpathyavilēpanādiruddīpanaviśēṣō vā ।</p>
<p>bhāvasādhanapakṣē tu ratirēkā ēvaṁprakārā rāgaśabdēnābhidhīyatē । tasya ca <b>yadanunā
sahārthēna saha samāsa</b>stadā striyāḥ puruṣasya ca tulyakāla ēva ratyutpattā<b>vuttamaḥ</b> ।
yathā— (raghu. 7.22)</p>
<b><lg>
<l>abhūd varaḥ kaṇṭakitaprakōṣṭhaḥ ॥ 50 ॥</l></lg></b> ityādi
<p>yadā anurāgaśabdasya <b>paścādarthēna anunā samāsa</b>stadā puṁsaḥ paścādutpattau <b>madhyamaḥ</b> ।</p>
<p>yathā— (kusaṁ. 5.86)</p>
<b><lg>
<l>adyaprabhr̥tyanavamaṅgi!	tavāsmi	dāsaḥ
krītastapōbhiriti	vādini	candramaulau ।</l>
<l>ahnāya	sā	niyamajaṁ	klamamutsasarja
klēśaḥ	phalēna	hi	punarnavatāṁ	vidhattē ॥ 51 ॥</l>
</lg></b>
<pb n="1184"/>
<p>striyā paścādutpattau <b>kaniṣṭhaḥ</b> । yathā— (gāsa. 3.46)</p>
<b><lg>
<l>māmi! hiaaṁ pīaṁ tēṇa juāṇēṇa majjamāṇāē ।</l>
<l>ṇhāṇahaliddākaḍuaṁ	aṇusōttajalaṁ	piaṁtēṇa ॥ 52 ॥</l>
</lg></b>
<lg>
<l>(mātulāni!	hr̥dayamiva	pītaṁ	tēna	yūnā	majjantyāḥ ।</l>
<l>s‍nānaharidrākaṭukaṁ	anusrōtōjalaṁ	pibatā ॥)</l>
</lg>
<p>karaṇasādhanapratyayōtpattipakṣē tu yadā'nurūpō rāgaḥ anurāga itya<b>nurūpārthēnānunā
samāsaḥ</b>,	tadā	tadudgatasya	lāvaṇyādēḥ	prasiddhādērvā	siddha<b>muttamatvam</b> ।</p>
<p>yathōcyatē— (gāsa. 1.12)</p>
<b><lg>
<l>sac‍caṁ jāṇai daṭṭhuṁ sarisammi jaṇammi jujjaē rāō ।</l>
<l>marau, ṇa tumaṁ bhaṇissaṁ, maraṇaṁ vi salāhaṇijjaṁ sē ॥ 53 ॥</l>
</lg></b>
<lg>
<l>(satyaṁ jānāti draṣṭuṁ sadr̥śē janē yujyatē rāgaḥ ।</l>
<l>mriyatāṁ na tvāṁ bhaṇiṣyāmi maraṇamapi ślāghanīyamasyāḥ ॥)</l>
</lg>
<p>yadā puna<b>ranugatārthō'nunā samāsa</b>stadā striyāḥ puruṣēcchānuvr̥ttau <b>madhyamaḥ</b> ।</p>
<p>yathā— (kusaṁ. 7.65)</p>
<b><lg>
<l>sthānē	tapō	duścaramētadarthamaparṇayā	kōmalayā'pi	tap‍tam ।</l>
<l>yā dāsyamapyasya labhēta nārī sā syāt kr̥tārthā, kimutāṅkaśayyām? ॥ 54 ॥</l>
</lg></b>
<p>puruṣasya strīcchānuvr̥ttau <b>kaniṣṭhaḥ</b> । yathā— (gāsa. 1.84)</p>
<b><lg>
<l>sō tuha kaēṇa suṁdari! taha jhīṇō sumahilō haliauttō ।</l>
<l>jaha sē mac‍cariṇīēm̐ vi dōc‍caṁ jāāēm̐ paḍivaṇṇaṁ ॥ 55 ॥</l>
</lg></b>
<lg>
<l>(sa tava kr̥tē sundari! tathā kṣīṇaḥ sumahilō hālikaputraḥ ।</l>
<l>yathā'sya matsariṇyā api dūtyaṁ jāyayā pratipannam ॥)</l>
</lg>
<p>ētēna	anyatarānicchāyāmanurāgābhāsē'pyānurūpyaṁ	vyākhyātam ।	tatra
puruṣasyānicchāyām <b>uttamaḥ</b> । yathā—(kirātā. 10.50)</p>
<b><lg>
<l>tadanagha! tanurastu sā sakāmā vrajati purā hi parāsutāṁ tvadarthē ।</l>
<l>punarapi sulabhaṁ tapō'nurāgī yuvatijanaḥ khalu nāpyatē'nurūpaḥ ॥ 56 ॥</l>
</lg></b>
<p>s‍triyā anicchāyāṁ <b>madhyamaḥ</b> । yathā—(raghu. 6.67)</p>
<b><lg>
<l>sañcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 57 ॥</l>
</lg></b>
<pb n="1185"/>
<p>s‍triyā ēvātyā/nyānurāgatastad‍dvēṣē <b>kaniṣṭhaḥ</b> । yathā—(urā. 5.21)</p>
<b><lg>
<l>śvāsāliṅganadhūsarēṇa sumukhī bimbādharēṇāmunā
paryantāruṇatāṁ dr̥śōrvidadhatō(tī) bāṣpairavicchēdibhiḥ ।</l>
<l>kṣāmakṣāmakapōlamaṇḍalapatad‍vyālōlalambālakai—
raṅgairujjhitabhūṣaṇaiḥ kathamiyaṁ dhattē navaṁ maṇḍanam? ॥ 58 ॥</l>
</lg></b>
<p>(<b>prathamānurāgaḥ</b>)</p>
<p>ēvamavasthitē'tyarthavatyanurāgaśabdē prathamaśabdēna samāsaḥ — pratamaścāsāvanurāgaśca
prathamānurāgaḥ, prathamaṁ vā'nurāgaḥ prathamānurāga iti bhāvasādhanapakṣē । yathōcyatē—
(māmā. 3.11/12)</p>
<p><b>tadēvaṁ	prakr̥tyā	sukumāraḥ	kadācidanyatrāparikliṣṭapūrvastapasvī,
yatō'dhunā'śakyamanēna maraṇamapyabhavitum</b> iti ।</p>
<p>karaṇasādhanapratyayōtpattipakṣē tu prathamāyāmanyasyāmatyurāgaḥ prathamānurāgaḥ,
<b>prathamē utkr̥ṣṭē'dvitīyē vā'nurāgaḥ prathamānurāgaḥ</b> । yathōcyatē—(kāsū. 5.19)</p>
<p><b>"ēka ēva sārvavarṇikō nāyakaḥ, pracchannaśca dvitīyō viśēṣalābhāt"</b> iti ।</p>
<p>(<b>mānaḥ</b>)</p>
<p>sō'yamanurāgaḥ prēmagatēḥ svabhāvakuṭilatvāt kuṭilatāmālambamānō <b>māna</b> ityucyatē ।
kā punarmānē niruktiḥ ?</p>
<p>ucyatē । māna pūjāyām mana jñānē, 'manu (ava)bōdhanē' māṅa‍mānē ityētēbhyō
bhāvakaraṇādiṣvēva ghañlyuṭōrmāna iti rūpaṁ bhavati । tathā hi—</p>
<p>1. mānyatē pūjyatē'nēnēti mānaṁ(naḥ) । yathōcyatē—(gāsa. 5.65)</p>
<b><lg>
<l>pāapaḍaṇāṇa	muddhē!	rahasabalāmōḍicuṁbiavvāṇaṁ ।</l>
<l>daṁsaṇamēttapasijjiri! cukkā bahuāṇa sōkkhāṇaṁ ॥ 59 ॥</l>
</lg></b>
<lg>
<l>(pādapatanānāṁ	mugdhē!	rabhasabalātkāracumbitavyānām ।</l>
<l>darśanamātraprasannē	vañcitā	bahūnāṁ	saukhyānām ॥)</l>
</lg>
<p>2. <b>manyatē duḥkhaikahētumapi sukhasādhanamēvainamiti mānaḥ</b> । yathōcyatē—(māgha. 10.21)</p>
<b><lg>
<l>mā	punastamabhisīsaramāgaskāriṇaṁ	madavimōhitacētāḥ ।</l>
<l>yōṣidityabhilalāṣa na hālāṁ dustyajaḥ khalu sukhadabhi/ pi mānaḥ ॥ 60 ॥</l>
</lg></b>
<pb n="1186"/>
<p>3. <b>manutē budhyatē'smāt prēmāstitvamiti mānaḥ</b> । yathā—(gāsa. 829)</p>
<b><lg>
<l>jattha ṇa ujjāgaraō jattha ṇa īsā visūraṇaṁ māṇaṁ ।</l>
<l>sabbhāvacāḍuaṁ jattha ṇatthi ṇēhō tahiṁ ṇatthi ॥ 61 ॥</l>
</lg></b>
<lg>
<l>{yatra nōjjāgarō yatra nērṣyā visūraṇaṁ mānaḥ ।</l>
<l>sadbhāvacāṭukaṁ yatra nāsti s‍nēhastatra nāsti ॥}</l>
</lg>
<p>4. <b>mimītē pari(cchi)natti prēmṇaḥ pramāṇamasāviti mānaḥ</b> । yathā—(havi.)</p>
<b><lg>
<l>kuviā a sac‍cabhāmā samē vi vahuām̐ṇa ṇavara māṇakkhalaṇē ।</l>
<l>pāaḍiahiaasārō	pēmāsaṁghasarisō	paaṭṭai	maṇṇū ॥ 62 ॥</l>
</lg></b>
<lg>
<l>(kupitā ca satyabhāmā samē'pi vadhūnāṁ kēvalaṁ mānaskhalanē ।</l>
<l>prakaṭitahr̥dayasāraḥ	prēmāśaṁsāsadr̥śaḥ	pravartatē	manyuḥ ॥)</l>
</lg>
<p>kathaṁ punarmāna iti lyuḍantasya puṁsi prayōgaḥ ?</p>
<p>śiṣṭaprayōgadarśanāt ।</p>
<p>yathā''ha <b>mahābhāṣyakāraḥ</b> — (mabhā. 1.3.1)</p>
<p><b>asti kriyā, kiṁ tu sādhanēbhyaḥ pr̥thāgākhyātumaśakyam, anirluṭhitagarbhavat</b> ।</p>
<p>"sā'sāvanumānagamyā ।</p>
<p><b>kō'sāvanumānaḥ?</b></p>
<p><b>yat sarvēṣu sādhanēṣu sannihitēṣu kadācit pacatītyētad bhavati, kadācinna bhavati</b>
(mabhā. 1.3.1)।" iti ।</p>
<p>(<b>pravāsaḥ</b>)</p>
<p>athānurāga ēva dēśāntaravyavadhānē pravāsākhyāṁ labhatē ।</p>
<p>kā punaḥ pravāsē niruktiḥ?</p>
<p>vasa nivāsē, vasa ācchādanē ityētayōḥ prapūrvayōrbhāvakaraṇādiṣvēva ghañi pravāsa
iti rūpaṁ bhavati । tatra —</p>
<p><b>1. vasēḥ prapūrvasya tadviparītārthavācitvē pravasanaṁ pravāsaḥ ।</b> yathā—(mēgha. 1.1)</p>
<b><lg>
<l>kaścit kāntāvirahaguruṇā svādhikārāt pramattaḥ ॥ 63 ॥</l></lg></b> ityādi
<p>2. <b>prakarṣēṇa vāsayati anurañjayati tanmayatāṁ nayati kāminaścittamiti</b> vā pravāsaḥ ।</p>
<p>yathā—(mēgha. 100)</p>
<pb n="1187"/>
<b><lg>
<l>aṅgēnāṅgaṁ pratanu tanunā gāḍhaṁ ॥ 64 ॥</l></lg></b> ityādi
<p>3. yadi vā prapūrvō vasirṇijantaḥ pramāpaṇē vartatē; yathā tūṣṇīmēnaṁ pravāsayēt iti ।</p>
<p>tataśca <b>pravāsyantē hanyantē viyōgina iti pravāsaḥ</b> । yathā—(amaru. 131)</p>
<b><lg>
<l>grāmē'smin pathikāya pāntha! vasatirnaivādhunā dīyatē
rātrāvatra	vihāramaṇḍapatalē	pānthaḥ	prasup‍tō	yuvā ।</l>
<l>tēnōtthāya khalēna garjati ghanē smr̥tvā priyāṁ tat kr̥taṁ
yēnādyāpi	karaṅkadaṇḍapatanāśaṅkī	janastiṣṭhati ॥ 65 ॥</l>
</lg></b>
<p>ētē trayō'pi vatasyarthāḥ ।</p>
<p>4. atha <b>vastērarthaḥ</b> । <b>āvasatē ācchādayantyasmin viyōginyō viśēṣavēṣādikamiti
pravāsaḥ</b> । yathā—(śāku. 7.21)</p>
<b><lg>
<l>vasanē paridhūsarē vasānā niyamakṣāmatanuḥ kr̥śaikavēṇiḥ ।</l>
<l>atiniṣkaruṇasya śuddhaśīlā mama dīrghāṁ virahavyathāṁ bibharti ॥ 66 ॥</l>
</lg></b>
<p>(<b>karuṇaḥ</b>)</p>
<p>anurāga ēvānyataravināśē duḥkhānubhavādibhiḥ <b>karuṇasaṁjñō</b> bhavati ।</p>
<p>kā punaḥ karuṇē niruktiḥ?</p>
<p>ucyatē । karōtēḥ kiratērvā 'kr̥̄vr̥tr̥dāribhya unan' ityauṇādikē kartaryunanpratyayē
karuṇa iti rūpaṁ bhavati । tatrāyaṁ karōtirabhūtaprādurbhāvōc‍cāraṇanikṣēpābhyaṅgēṣu vartatē ।
yathā—ghaṭaṁ karōti, paṭaṁ karōti; abhūtamutpādayatīti gamyatē । cōraṁkāramākrōśati,
dasyuṅkāramākrōśati; cōrō'si dasyurasītyuc‍cārya krōśatīti gamyatē ।</p>
<p>ghaṭē kuru, vr̥taḥ, ghaṭē/kaṭē kuru, kr̥tānaṁ/uttānaṁ, aś‍mānamitaḥ kuru nikṣipēti
gamyatē । pādau kuru, pr̥ṣṭhaṁ, kuruḥ ghr̥tēna tailēna vā unmr̥dānēti gamyatē ॥</p>
<p>kiratistu vikṣēpē paṭhyatē । viśiṣṭasya kṣēpō vikṣēpaḥ; viśēṣāstu asya
vaividhyaṁ viruddhatā, vyāviddhatvam, pratiṣēdha iti । tatra</p>
<p>1. yadā kiratēḥ karuṇa iti rūpaṁ, tadā vividhō vyāviddhō vipratiṣiddhaśca dīrghaśōka
ēva karuṇaśabdēnōcyatē । sa hi prāṇinaṁ sāṁsārikēbhyaḥ sukhēbhyō vikṣipati ।</p>
<pb n="1188"/>
<p>yathā— (bārā.)</p>
<b><lg>
<l>hr̥dayānnāpayātō'si dikṣu sarvāsu dr̥ś‍yasē ।</l>
<l>vatsa rāma! gatō'sīti santāpādanumīyasē ॥ 67 ॥</l>
</lg></b>
<b><lg>
<l>prāṇāḥ prayānti paritastamasā''vr̥tō'smi
marmacchidō	mama	rujaḥ	pratarantyapūrvāḥ ।</l>
<l>akṣṇōrmukhēndumupadhēhi, giraṁ ca dēhi
hā putra! mayyakaruṇaḥ sahasaiva mā bhūḥ ॥ 68 ॥</l></lg></b> (mavīca. 4.55)
<p>2. yadā tu karōtērabhūtaprādurbhāvanādyarthavācinaḥ <b>karuṇa</b> iti rūpaṁ, tadā s‍trīpuṁsaviṣaya
āyōjita<b>kāmasūtraḥ punassamāgamaphalō'nurāga ēva karuṇaśabdēnōcyatē</b> । tad yathā—
duḥkhātirēkān bhūtān karōti prādurbhāvayatīti <b>karuṇaḥ</b> । yathā—(māmā. 9.20)</p>
<b><lg>
<l>mātarmātardalati	hr̥dayaṁ,	dhvaṁsatē	dēhabandhaḥ
śūnyaṁ	manyē	jagadaviratajvālamantarjvalāmi ।</l>
<l>sīdannandhē tamasi vidhurō majjatīvāntarātmā
viṣvaṅ‍mōhaḥ sthagayati, kathaṁ mandabhāgyaḥ karōmi? ॥ 69 ॥</l>
</lg></b>
<p>3. <b>karōti uc‍cārayati vilāpādibhistadguṇamiti karuṇaḥ</b> । yathā—(kusaṁ. 4.4)</p>
<b><lg>
<l>atha sā punarēva vihvalā ॥ 70 ॥</l></lg></b> ityādi
<p>4. <b>karōti sthāpayatyanēna maraṇajīvitayōrēkatrēti karuṇaḥ</b> । yathā—(kusaṁ. 4.46)</p>
<b><lg>
<l>itthaṁ ratēḥ kimapi bhūtamadr̥ś‍yarūpaṁ mandīcakāra ॥ 71 ॥</l></lg></b> ityādi
<p>5. karōti abhyañjayati bahirantaśca vyāp‍nōti visrambhōtpattyā strīpuṁsayōranyatarasyāyaṁ
hr̥dayamiti karuṇaḥ । yathā—(urāca. 3.23)</p>
<b><lg>
<l>vilulitamapi	pūrairbāṣṣamānandaśōka—
prabhavamavasr̥jantī	pakṣmalōttānadīrghā ।</l>
<l>s‍napayati hr̥dayēśaṁ s‍nēhaniṣyandinī tē
dhavalamadhūramugdhā dugdhakulyēva dr̥ṣṭiḥ ॥ 72 ॥</l>
</lg></b>
<p>sō'yaṁ vipralambhādiṣūpasarjanīkr̥tapratyayārthaḥ prakr̥tyartha upavarṇitaḥ ।</p>
<pb n="1189"/>
<p>(<b>vipralambhasya pratyayārthaḥ</b>)</p>
<p>athōpasarjanīkr̥taprakr̥tyarthaḥ pratyayārthō varṇyatē । tatra bhāvaḥ, karma, karaṇaṁ sampradānaṁ,
apādānaṁ, adhikaraṇaṁ, kartā, hētukartā, bhāvakartā, karmakartā, kartr̥karma, bhāvakarmēti
pratyayārthāḥ । tēṣu —</p>
<p><b>bhāvō</b> yathā—</p>
<b><lg>
<l>avacanaṁ vacanaṁ priyasannidhāvanavalōkanamēva vilōkanam ।</l>
<l>avayavāvaraṇaṁ hi yadaṁśukavyatikarēṇa tadaṅgasamarpaṇam ॥ 73 ॥</l>
</lg></b>
<p><b>karma</b> yathā—(māmā. 1.40)</p>
<b><lg>
<l>paśyāmi tāmita itaśca puraśca paścā—
dantarbahiḥ parita ēva ca vartamānām ।</l>
<l>udbuddhamugdhakanakābjanibhaṁ	vahantī—
māsaṅgi tiryagapavartitadr̥ṣṭi	vaktram ॥ 74 ॥</l>
</lg></b>
<p><b>karaṇaṁ</b> yathā—(māmā. 3.16)</p>
<b><lg>
<l>aviralamiva	dām‍nā pauṇḍarīkēṇa	naddhaḥ
s‍napita	iva	ca	dugdhasrōtasā	nirbharēṇa ।</l>
<l>kabalita iva kr̥ts‍na	cakṣuṣā	sphāritēna
prasabhamamr̥tamēghēnēva	sāndrēṇa	siktaḥ ॥ 75 ॥</l>
</lg></b>
<p><b>sampradānaṁ</b> yathā—(kusaṁ. 4.7)</p>
<b><lg>
<l>kr̥tavānasi vipriyaṁ na mē pratikūlaṁ ca na tē mayā kr̥tam ।</l>
<l>kimakāraṇamēva darśanaṁ vilapantyai ratayē na dīyatē ॥ 76 ॥</l>
</lg></b>
<p><b>apādānaṁ</b> yathā—(amaru. 118)</p>
<b><lg>
<l>kiñcinmudritapāṁsavaḥ	śikhikūlaiḥ	sānandamālōkitā
bhag‍nāvāsarudaddaridragr̥hiṇīśvāsānilairjarjarāḥ	।</l>
<l>ētē	tē	nipatanti nūtanaghanāt prāvr̥ḍbharārambhiṇō
vicchāyīkr̥taviprayuktavanitāvak‍trēndavō	bindavaḥ ॥ 77 ॥</l>
</lg></b>
<p><b>adhikaraṇaṁ</b> yathā—(urāca. 2.28)</p>
<b><lg>
<l>yasyāṁ tē divasāstvayā saha tathā nītāḥ punaḥ svē gr̥hē
yatsambaddhakathābhirēva	suciraṁ	dīrghābhirasthīyata ।</l>
<pb n="1190"/>
<l>ēkaḥ	samprati	nāśitapriyatamastāmēva	pāpaḥ	kathaṁ
rāmaḥ	pañcavaṭīṁ	vilōkayatu	vā	gacchatvasaṁbhāvya	vā ॥ 78 ॥</l>
</lg></b>
<p><b>kartā</b> yathā—</p>
<b><lg>
<l>yat tvannētrasamānakānti salilē mag‍naṁ tadindīvaraṁ ॥ 79 ॥</l></lg></b> ityādi (pr̥. 1181)
<p><b>hētukartā</b> yathā—(urāca. 2.26)</p>
<b><lg>
<l>cirād vēgārambhī vikr̥ta iva tīvrō viṣarasaḥ
kutaścit saṁvēgāt pracala iva śalyasya śakalaḥ ।</l>
<l>vraṇō rūḍhagranthiḥ sphuṭita iva hr̥nmarmaṇi punaḥ
purā/parāvr̥ttaḥ śōkō vikalayati māṁ nūtana iva ॥ 80 ॥</l>
</lg></b>
<p><b>bhāvakartā</b> yathā—</p>
<b><lg>
<l>kucadvandvē tasmin dvipakalaśa/kalabha—kumbhasthalatulāṁ
dadhānē'smin kasyā yuvatiṣu na cittasya rujati ।</l>
<l>tathōrvōryugmē	vā	drutaruciracāmīkararuci
vikarṣatyūṣmāṇaṁ	kamiva	na	yuvānaṁ	jvarayati? ॥ 81 ॥</l>
</lg></b>
<p><b>karmakartā</b> yathā—</p>
<b><lg>
<l>tānyētāni śikhaṇḍitāṇḍavagurūnambhōdharānambarē
tanvānāni dināni nūnamamr̥tasyandīni vandāmahē ।</l>
<l>udgāḍhā	navanīlanīrajadr̥śāmatyantamāyāminō
bhidyantē svayamēva yēṣu viṣamā mānagrahagranthayaḥ ॥ 82 ॥</l>
</lg></b>
<p><b>karmakartr̥</b> yathā—</p>
<b><lg>
<l>garjantē'bhinavaṁ	vraṇaṁ	vikiratē	cūtēṣu	patrōtkaraḥ
puṣpairbhūṣayatē'pamānaviṭapīvāpyāṁ	manō	rajyati ।</l>
<l>brūtē vāk svayamēva kōkilamukhē mānagrahō mōkṣatē
sampratyēṣa yathā tathā priyasakhi! prauḍhirmadhōrmūrcchati ॥ 83 ॥</l>
</lg></b>
<p><b>bhāvakarma</b> yathā—(śāku. 2.11)</p>
<b><lg>
<l>abhimukhē mayi saṁhr̥tamīkṣitam ॥ 84 ॥</l></lg></b> (pr̥. 1115) ityādi
<pb n="1191"/>
<p><b>(pratyayōtpattikālāḥ)</b></p>
<p><b>atha pratyayōtpattikālāḥ</b>।</p>
<p>kē punastē ?</p>
<p><b>bhūtō, bhaviṣyan, vartamānō'vyakta</b> iti ।</p>
<p><b>bhūtaḥ</b> dvidhā— parōkṣabhūtō, bhūtānadyatana iti ।</p>
<p><b>bhaviṣyan</b> tridhā— bhaviṣyan, bhūtabhaviṣyan, bhaviṣyadadyatana iti ।</p>
<p>vartamānastridhā— vartamānō bhūtasāmīpyō bhaviṣyatsāmīpya iti ।</p>
<p><b>avyakta</b>stridhā— avyaktaḥ, atipannaḥ, saṅkīrṇa iti । tēṣu</p>
<p><b>luṅādivācyō</b> bhūtō yathā— (urāca. 2.22)</p>
<b><lg>
<l>ētat punarvanamahō! kathamadya dr̥ṣṭaṁ yasminnabhūma ciramēva vayaṁ vasantaḥ ।</l>
<l>āraṇyakāśca gr̥hiṇaśca ratāḥ svadharmē sāṁsārikēṣu ca sukhēṣu vayaṁ rasajñāḥ ॥ 85 ॥</l>
</lg></b>
<p><b>liṅādivācyaḥ parōkṣō</b> yathā—(raghu. 8.43)</p>
<b><lg>
<l>vilalāpa sa bāṣpagadgadam ॥ 86 ॥</l></lg></b> (pr̥. 1054) ityādi
<p><b>laṅādivācyō bhūtānadyatanō</b> yathā—(urāca. 3.25)</p>
<b><lg>
<l>karakamalaviśī/tīrṇairambunīvāraśaṣpai—
staruśakunikuraṅgān	maithilī	yānapuṣyat ।</l>
<l>bhavati mama vikārastēṣu dr̥ṣṭēṣu kō'pi
drava iva hr̥dayasya pras‍navōdbhēdayōgyaḥ ॥ 87 ॥</l>
</lg></b>
<p><b>lr̥ṅgādivācyō bhaviṣyan</b> yathā—</p>
<b><lg>
<l>pratyāgamiṣyasi	bhaviṣyati	saṅgamō'pi
sampatsyatē	ca	hr̥dayābhimatō'bhilāṣaḥ ।</l>
<l>ēṣā	gatā	na	punarēṣyati	jīvitēśa !
vidyud‌vilāsataralā	navayauvanaśrīḥ ॥ 88 ॥</l>
</lg></b>
<p><b>'āśaṁsāyāṁ bhūtavac‍ca'</b> (3.3.132) iti bhūtabhaviṣyan yathā—(rudraṭa. 7.60)</p>
<b><lg>
<l>aviralavilōlajaladaḥ kuṭajārjunanīpasurabhivanavātaḥ ।</l>
<l>ayamāyātaḥ kālō hanta hatāḥ pathikagōhinyaḥ ॥ 89 ॥</l>
</lg></b>
<pb n="1192"/>
<p><b>luṅādivācyō bhaviṣyadadyatanō</b> yathā—</p>
<b><lg>
<l>bhūmiḥ	kaṇṭakinī	purō	viṭapinaḥ	prāyō	bahūpadravā
bhūyaḥ	saiṣa	divākarō	mr̥gayatē	sandhyāvadhūsaṅgamam ।</l>
<l>kā vā tē pathika! tvarā'dya gamanē grāmyē vidhēyē janē
prātaḥ śrāntavinōditēna	manasā	sthātāsi	gantāsi	vā ॥ 90 ॥</l>
</lg></b>
<p><b>laṅādivācyō vartamānō</b> yathā—(māmā. 1.44)</p>
<b><lg>
<l>prasarati	parimāthī	kō'pyayaṁ	dēhadāha—
stirayati	karaṇānāṁ	grāhakatvaṁ	pramōhaḥ ।</l>
<l>raṇaraṇakavivr̥ddhiṁ	bibhradāvartamānaṁ
jvalati	hr̥dayamantastanmayatvaṁ	ca	dhattē ॥ 91 ॥</l>
</lg></b>
<p><b>sa ēva bhūtāsannō bhūtasāmīpyō</b> yathā—(urāca. 6.30 )</p>
<b><lg>
<l>vinā sītādēvyā kimiva hi na duḥkhaṁ raghupatēḥ
priyānāśē	puṁsāṁ	jagadidamaraṇyaṁ	hi	bhavati ।</l>
<l>sa	ca s‍nēhastāvānayamapi viyōgō niravadhiḥ
kimēvaṁ	tvaṁ	pr̥cchasyanadhigatarāmāyaṇa	iva ॥ 92 ॥</l>
</lg></b>
<p><b>bhaviṣyadāsannō bhaviṣyatsāmīpyō</b> yathā—(kusaṁ. 4.20 )</p>
<b><lg>
<l>iyamētya pataṅgavartmanā punaraṅkāśrayinī bhavāmi tē ।</l>
<l>caturaiḥ surasundarījanaiḥ priya! yāvanna vilōbhyasē divi ॥ 93 ॥</l>
</lg></b>
<p><b>liṅādivācyō'vyaktaḥ</b>। yathā—(rat‍nā. 2.19 )</p>
<b><lg>
<l>prasīdēti brūyāmidamasati kōpē na ghaṭatē
kariṣyāmyēvaṁ nō punariti, bhavēdabhyupagamaḥ ।</l>
<l>na mē dōṣō'stīti tvamidamapi vijñāsyasi mr̥ṣā
kimētanmē vaktuṁ kṣamamiti na vēdmi priyatamē! ॥ 94 ॥</l>
</lg></b>
<p><b>lr̥ṅgādivācyō'tipannaḥ</b> । yathā— (mavīca. 1.27)</p>
<b><lg>
<l>rāmāya puṇyamahasē sadr̥śāya sītā
dattaiva	dāśarathicandramasē'bhaviṣyat ।</l>
<l>ārōpaṇēna	paṇamapratikāryamārya—
straiyambakasya dhanuṣō yadi nākariṣyat ॥ 95 ॥</l>
</lg></b>
<pb n="1193"/>
<p><b>dhātusambandhōtpannapratyayavācyaḥ saṅkīrṇaḥ</b> । yathā—(kusaṁ. 5.14)</p>
<b><lg>
<l>atandritā sā svayamēva vr̥kṣakān ghaṭastanaprastravaṇairvyavardhayat ।</l>
<l>guhō'pi yēṣāṁ prathamāp‍tajanmanāṁ na putravāllabhyamapākariṣyati ॥ 96 ॥</l>
</lg></b>
<p><b>(kriyāparicchēdinaḥ kālāḥ —12)</b></p>
<p>ta ētē dravyātmānaḥ kriyātmānō vā <b>kriyāparicchēdinaḥ kālāḥ ।</b></p>
<p>athāparē <b>dravyātmānaḥ</b> kriyāsādhanarūpā vidyantē ।</p>
<p>kē punastē ?</p>
<p><b>nityō, naimittikaḥ, svabhāvikō vaiparāmarśika</b> iti । tēṣu —</p>
<p><b>1. nityaḥ</b> — śāśvatikō, vaikalpikō, naiyōgikaśca ।</p>
<p><b>2. naimittikaḥ</b> — audyōgika, aupabhōgikaḥ, prāyōgikaśca ।</p>
<p><b>3. svabhāvikaḥ</b> — āgantukō, naisargikaḥ, sāṁsargikaśca ।</p>
<p><b>4. vaiparāmarśaḥ</b> — saṅkīrṇaḥ, prakīrṇō, viprakīrṇaśca,</p>
<p>iti pratyēkaṁ traividhyāc‍catvārō'pi tē <b>dvādaśa</b> bhavanti । tēṣu —</p>
<p><b>(1. nityaḥ —3)</b></p>
<p>1. (1.1) lavakāṣṭhākṣaṇanimēṣanāḍikāmuhūrtapraharāhōrātrarūpaḥ <b>śāśvatikaḥ</b>।</p>
<p>sa yathā—</p>
<b><lg>
<l>kṣaṇē nimēṣē nāḍyāṁ vā muhūrtē praharē'pi vā ।</l>
<l>gatē tvamēṣyasītyuktē rurōda pathikapriyā ॥ 97 ॥</l>
</lg></b>
<p>2. (1.2) dinarātripakṣamāsartvayanarūpō <b>vaikalpikaḥ</b>।</p>
<p>yathā—(mēgha. 10 7)</p>
<b><lg>
<l>saṁkṣipyēta kṣaṇamiva kathaṁ dīrghayāmā triyāmā
sarvavasthāsvaharapi kathaṁ mandamandātapaṁ syāt ।</l>
<l>ittaṁ	cētaścaṭulanayanē! durlabhaprārthanāṁ mē
gāḍhōṣṇābhiḥ kṣatamaśaraṇaṁ tvad‌viyōgavyathābhiḥ ॥ 98 ॥</l>
</lg></b>
<p>3. (1.3) saṁvatsarayugakalpamanvantarapralayamahāpralayarūpō <b>naiyōgikaḥ</b>।</p>
<pb n="1194"/>
<p>sa yathā—(raghu. 8.92)</p>
<b><lg>
<l>tēnāṣṭau parigamitāḥ samāḥ kathañcid
bālatvādavitathasūnr̥tēna	sūnōḥ ।</l>
<l>sādr̥ś‍yapratikr̥tidarśanaiḥ	priyāyāḥ
svap‍nēṣu	kṣaṇikasamāgamōtsavaiśca ॥ 99 ॥</l>
</lg></b>
<p>tē'mī <b>trayō'pi nityabhēdāḥ;</b> nityarūpēṇaivānivāritapravr̥ttitvāt ।</p>
<p><b>(2. naimittikaḥ — 4)</b></p>
<p>4. (2.1) prātaḥ pratyūṣaprāh‍ṇamadhyāhnāparāh‍ṇasandhyārūpa <b>audyōgikaḥ</b> ।</p>
<p>yathā—(saka. 4.179) (pr̥. 283)</p>
<b><lg>
<l>śayyantē	hataśāyikāḥ	pathi	tarucchāyāniṣaṇṇādhvagaiḥ
śrīkaṇṭhāyatanēṣu	dhārmikajanairāsyanta	uṣṭrāsikāḥ ।</l>
<l>śūnyē tē'tra(tatra?) nikuñjaśāyini sakhi! grīṣmasya madhyandinē
sajjānāṁ	dayitābhisāraṇavidhau	 ramyaḥ	kṣaṇō	vartatē ॥ 100 ॥</l>
</lg></b>
<p>5. (2.2) niśāmukhapradōṣaniśīthāpararātracandrōdayandrāstamayarūpa <b>aupabhōgikaḥ</b>।</p>
<p>yathā—(saka.5.137)</p>
<b><lg>
<l>vilimpatyētasmin	malayajarasārdrēṇa	mahasā
diśāṁ cakraṁ candrē sukr̥tamayi/matha tasyā mr̥gadr̥śaḥ ।</l>
<l>dr̥śōrbāṣpaḥ	pāṇau	vadanamasavaḥ	kaṇṭhakuharē
hr̥di tvaṁ hriḥ pr̥ṣṭhē vacasi ca guṇā ēva bhavataḥ ॥ 101 ॥</l>
</lg></b>
<p>6. (2.3) śaraddhēmantaśiśiravasantagrīṣmavarṣārūpaḥ) <b>prāyōgikaḥ</b>।</p>
<p>yathā—(vikra. 2.6)</p>
<b><lg>
<l>idamasulabhavastuprārthanādurnivāraṁ
prathamamapi manō mē pañcabāṇaḥ kṣiṇōti ।</l>
<l>kimuta malayavātōnmūlitāpāṇḍupatrai—
rupavanasahakārairdarśitēṣvaṅkurēṣu ॥ 102 ॥</l>
</lg></b>
<p>tē'mī <b>trayō'pi naimittikabhēdāḥ ।</b></p>
<pb n="1195"/>
<p><b>(3. svabhāvikaḥ —4)</b></p>
<p>7. (3.1) nityatvē'pyēṣāmupabhōgādērnimittatvād <b>madapramadābhyudayōtsavavyasanaparihārādirūpa
āgantuḥ</b> । yathā—(amaru. 41)</p>
<b><lg>
<l>paṭālag‍nē patyau namayati mukhaṁ jātavinayā
haṭhāślēṣaṁ vāñchatyapaharati gātrāṇi śanakaiḥ ।</l>
<l>na śak‍nōtyākhyātuṁ smitamukhasakhīdattanayanā
hriyā tāmyatyantaḥ prathamaparihārā navavadhūḥ ॥ 103 ॥</l>
</lg></b>
<p>8. (3.2) bālyakaumārayauvamaugdhyamādhyasthyaprāgalbhyarūpō <b>naisargikaḥ</b>।</p>
<p>yathā—(māmā. 1.35)</p>
<b><lg>
<l>mā mūmuhat khalu bhavantamananyajanmā
mā tē malīmasavikāraghanā matirbhūt ।</l>
<l>ityādi nanviha nirarthakamēva yasmāt
kāmaśca jr̥mbhitaguṇō navayauvanaṁ ca ॥ 104 ॥</l>
</lg></b>
<p>9. (3.3) parāparayaugapadyāyaugapadyacirakṣiprarūpaḥ <b>sāṁsargikaḥ ।</b> yathā—</p>
<b><lg>
<l>ādau	tāvannayanagamanasvāgatādikriyāstāḥ
paścādīṣatprahasitakathābhāvasamprēṣitāni	।</l>
<l>bhāvēnāntarmanasi	ghaṭitaḥ	prītivistrambhayōgō
vistrambhāt tu prasarati śanaiḥ sarvagātrēṣvanaṅgaḥ ॥ 105 ॥</l>
</lg></b>
<p>tē'mī <b>trayō'pi svābhāvikabhēdāḥ</b>, svabhāvata ēva pravartamānatvāt ।</p>
<p><b>(4. vaiparāmarśaḥ —4)</b></p>
<p>10. (4.1) dēś‍yakrīḍākēlidyūtavratagōṣṭhīprēkṣādirūpaḥ <b>saṅkīrṇaḥ</b> । yathā—</p>
<b><lg>
<l>sakhi ! sa vijitō vīṇādyūtē kayā'pi khalu striyā
paṇitamabhavat tasyāṁ tasmin niśālalitaṁ dhruvam ।</l>
<l>kathamitarathā	śēphālīṣu	skhalatkusumāsvapi
sthitavati nabhōmadhyēpīndau priyēṇa vilambyatē? ॥ 106 ॥</l>
</lg></b>
<pb n="1196"/>
<p>11. (4. 2) viviktadīrghikōdyānasaudhakrīḍādidarśanādirūpaḥ <b>prakīrṇaḥ</b> । yathā—</p>
<b><lg>
<l>pāntha! dvāravatīṁ prayāsi yadi hē! taddēvakīnandanō
vaktavyaḥ smaramantramōhavivaśā gōpyō na nāmōjjhitāḥ ।</l>
<l>ētāḥ kētakapuṣpadhūlipaṭalairālōkya ramyā diśaḥ
kālindītaṭabhūmayō'pi tava rē! nō yānti cintāspadam ॥ 107 ॥</l>
</lg></b>
<p>12. (4.3) aṣṭamīcandrakēndrōtsava—yakṣarātrika—kundacaturthī—suvasantaka—madanatrayōdaś‍yā—
dirūpō <b>viprakīrṇaḥ</b> । sa yathā—(saka. 5.406)</p>
<b><lg>
<l>asmin varṣamahē na vartata idaṁ yat kāmadēvōtsavē
sthēyaṁ putri! nirannayā, tadadhunā kiñcinmukhē dīyatām ।</l>
<l>ityuktē	jaratījanēna	kathamapyadhvanyavadhvā	tataḥ
paryastē'hani kalpitaśca kabalō dhautaśca dhāraśrubhiḥ ॥ 108 ॥</l>
</lg></b>
<p>4. tē'mī <b>trayō'pi vaiparāmarśikabhēdāḥ,</b> viparāmr̥ś‍ya svēcchayā pravartamānatvāt ।</p>
<b><lg>
<l>sa ēva kālaḥ kārtsyēna dvirūpa upadarśitaḥ ।</l>
<l>kriyāpadaikavācyō'yaṁ kriyāyāḥ sādhanaṁ ca yaḥ ॥ 109 ॥</l>
</lg></b>
<b><lg>
<l>pratyayārthō dvayaṁ caitat samavētamudāhr̥tam ।</l>
<l>prakr̥tyarthānurōdhēna	vipralambhē	caturvidhē ॥ 110 ॥</l>
</lg></b>
<b><lg>
<l>yō vipralambhaḥ prathamānurāgō mānaḥ pravāsaḥ karuṇaḥ sa ēva ।</l>
<l>sādharmyavaidharmyavaśēna	caiṣāmabhēdabhēdāvatha	tau	vadāmaḥ ॥ 111 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
vipralambhānvarthaprakāśanō nāma</b></p>
<p><b>॥ caturviṁśaḥ prakāśaḥ ॥ 24 ॥</b></p>
<lg>
<l>sanātanēnāsya	nitāntasūkṣmavimarśaramyasya	paricchidaiva ।</l>
<l>vyavadhāyyanucchēdaparicchidābhiraśuddhaśuddhyā ca nitāntakāmyaiḥ ॥</l>
</lg>
<pb n="1197"/>
<p>atha</p>
<p><b>śr̥ṅgāraprakāśē pañcaviṁśaḥ prakāśaḥ</b></p>
<p>sādharmyavaidharmyaprakāśaḥ</p>
<p>tatra vaidharmyāt sādharmyamēva prāgabhidhātavyaṁ bhavati, mahāviṣayatvāt ।</p>
<p>kiṁ punaḥ prathamānurāgasya sādharmyaṁ, kiṁ vā vaidharmyam? iti । tatra —</p>
<p><b>sādharmyaṁ</b> caturṇāmapi vipralambhabhēdānāṁ sāmānyalakṣaṇayōgaḥ ।</p>
<p><b>vaidharmyaṁ</b> tu sajātīyēbhyō vijātīyēbhyaśca bhēdapratipādakō viśēṣalakṣaṇayōgaḥ iti ।</p>
<p>tatra sādharmyasūtrasya catvārō'rthaskanthāḥ—</p>
<p><b>1. bhāvaskandhaḥ</b></p>
<p><b>2. bhāvajanmaskandhaḥ</b></p>
<p><b>3. bhāvānubandhaskandhaḥ</b></p>
<p><b>4. bhāvaprakarṣaskandhaḥ</b> iti । tēṣu —</p>
<p>nāyakayōḥ prāgasaṅgatayōḥ mithō darśanaśravaṇābhyāmavasthitābhimānajanmā parasparānurāgaḥ
anyatarānurāgō vēti <b>bhāvaskandhaḥ</b> ।</p>
<p>abhilaṣaṇīyāliṅganādīnāmanavāp‍tau satyāṁ samupajāyamānaistaistairutkaṇṭhādi—
bhirvyabhicāribhāvairiti <b>bhāvajanmaskandhaḥ</b> ।</p>
<p>manōvāgbuddhijanmabhiścānubhāvairanubandha iti <b>bhāvānubandhaskandhaḥ</b> ।</p>
<p>prāp‍taprāpyaprakarṣāvasthō'pi vipralambhaśr̥ṅgārākhyāṁ labhata iti, <b>bhāvaprakarṣaskandha</b> iti ।</p>
<p>ētēnaitaduktaṁ bhavati,</p>
<p>viṣayāśrayālambanasaṁyōgō <b>bhāvaskandhaḥ,</b></p>
<p>paścādādarābhyāsapratyayōtpattisaṁyōgō <b>bhāvajanmaskandhaḥ,</b></p>
<p>vēgabhāvanāsthitasthāpakākhyavāsanāsaṁyōgō <b>bhāvānubandhaskandhaḥ,</b></p>
<p>vibhāvānubhāvavyabhicārisaṁyōgō <b>bhāvaprakarṣaskandhaḥ</b> ।</p>
<p>taduktam <b>'bhāvajanmānubandhaprakarṣānurūpāstāvadavasthāḥ samr̥ddhaya'</b>1 iti ।</p>
<!-- NOTES pg=1197!-->
1. <b>bhāvajanmēti</b> । bhāvānāṁ pañcāvasthāḥ 13–14 prakāśayōrvarṇitōḥ । tadanusārēṇātra 'bhāvajanmānubandha—
prakarṣānuvartanasampr̥ktayaḥ avasthāḥ' iti paṭhituṁ yuktamiti rāghavaḥ । bhāvānāṁ janmānubandhapravr̥ddhi—
<pb n="1198"/>
<p>tatra <b>bhāvaskandhē</b> 'nāyakayōrmithōdarśanaśravaṇābhyām' ityanēnāsya savikalpaka—
pratyakṣānumānōpamānaśabdaitihyārthāpattisambhavābhāvapramāṇavyāpārāgōcaravastuviṣayatāmupadiśati ।
nirvikalpakapratyakṣō'nēna pratyuktaḥ, tēna vyavahārād bhāvād dr̥śiriha jñānavacanō'darśanārthaḥ;
tēna pratyakṣānumānōpamānārthāpattisambhavā'bhāvānāṁ <b>darśanākhyā,</b> śabdaitihya—śrutānumāna—
śrutōpamānuśrutārthāpatti—śruti(ta) sambhavānāṁ <b>śravaṇākhyā,</b> ubhayēṣā<b>mubhayākhyē</b>ti siddhaṁ
bhavati । tathāhi—(vāpa. 1.123)</p>
<b><lg>
<l>na sō'sti pratyayō lōkē yaḥ śabdānugamādr̥tē ।</l>
<l>anuviddhamiva jñānaṁ sarvaṁ śabdēna gamyatē ॥ 1 ॥</l>
</lg></b>
<p>tataścōpajāyamānaḥ parasparāśrayō'nyatarāśrayō vā mithōviṣayaḥ ēkaviṣayō vā
<b>dr̥gālambanaḥ śrutyālambanō</b> vā pramāṇabhēdaḥ prathamānaḥ prathatē । tatra—</p>
<p><b>darśanataḥ</b> ṣōḍhā 'pratyakṣānurāgō'numānānurāgaḥ,	upamānānurāgō'rthāpattyanurāgaḥ,
sambhavānurāgō'bhāvānurāga' iti ।</p>
<p><b>śravaṇatē'pi</b>	tāvadēva	'śabdānurāgaḥ,	aitihyānurāgaḥ,	śrautānumānikaḥ,
śrautōpamānikaḥ, śrautārthāpannaḥ, śrautasambhava' iti ।</p>
<p>(<b>1. dr̥gālambanānurāgaḥ</b>)</p>
<p>(<b>1.1 pratyakṣānurāgaḥ —6</b>)</p>
<p>tatrākṣamakṣaṁ prati gataṁ vijñānaṁ <b>pratyakṣam</b> ।</p>
<p>tadapi ṣōḍhā 'sākṣāt—pratibimba—pratibhā—utprēkṣā—smr̥ti—svap‍na' bhēdāt । tatra—</p>
<p>1. prativiṣayādhyavasāyaḥ sākṣā<b>tpratyakṣam</b>, yathā—(gāsa. 1.93)</p>
<b><lg>
<l>aviaṇhapēcchaṇijjēṇa	takkhaṇaṁ	māmi	diṭṭhēṇa ।</l>
<l>siviṇaapīēṇa va pāṇiēva tah‍ṇa c‍cia ṇa phiṭṭhā ॥ 2 ॥</l>
</lg></b>
<lg>
<l>(avitr̥ṣṇaprēkṣaṇīyēna tatkṣaṇaṁ mātulāni! dr̥ṣṭēna ।</l>
<l>svap‍napītēnēva pānīyēna tr̥ṣṇaiva na mr̥ṣṭā ॥)</l>
</lg>
<!-- NOTES pg=1198!-->
saṁpr̥ktyanuvr̥ttisaṁjñikās‍trayōdaśē prakāśē, caturdaśē punarjanmānubandhaprakarṣasaṁparkānugamasaṁjñikāḥ pañca
pañcāvasthāḥ pratipāditacarāḥ । iha tvanugamaḥ pr̥thaṅnōktaḥ, tasya prakarṣēṇaiva saṁgrahāt । yaś‍ca bhāva—
skandhastasyāpi bhāvajanmaskandhēna gatārthayituṁ śakyatvē tisra ēvāvasthāḥ syuḥ ।
<pb n="1199"/>
<p>2. pratyakṣasyaiva dēśamātrānyatvapratibhāsaḥ <b>pratibimbaṁ</b> ; yathā—(gāsa. 1.42)</p>
<b><lg>
<l>ṇac‍caṇa—salāhaṇa—ṇihēṇa pāsaparisaṁṭhiā ṇiuṇagōvī ।</l>
<l>sarisagōviāṇam̐ cuṁbai kavōlapaḍimāghaaṁ kaṇhaṁ ॥ 3 ॥</l>
</lg></b>
<lg>
<l>(nartanaślāghananibhēna pārśvaparisaṁsthitā taruṇagōpī ।</l>
<l>sadr̥g‌gōpīnāṁ cumbati kapōlapratimāgataṁ kr̥ṣṇam ॥)</l>
</lg>
<p>3. bāhyēndriyanirapēkṣamadr̥ṣṭaprabhavamākasmikamananubhūtānubhūtaviṣayajñānaṁ <b>pratibhānaṁ</b> ; yathā—</p>
<p>(śāku. 1.20)</p>
<b><lg>
<l>asaṁśayaṁ kṣatraparigrahakṣamā yadāryamasyāmabhilāṣi mē manaḥ ।</l>
<l>satāṁ hi sandēhapadēṣu vastuṣu pramāṇamantaḥkaraṇapravr̥ttayaḥ ॥ 4 ॥</l>
</lg></b>
<p>4. parōkṣē'pi pratyakṣaviṣayē pramāṇādhigatavastudharmādhyārōpaṇa<b>mutprēkṣā</b>; yathā—</p>
<b><lg>
<l>aha sā hiaēṇa hariṁ a diṭṭhā ārapaa vilāsaṁ pi ।</l>
<l>jahapaḍivaṇṇu ppēkkhā ṇisavaṇṇarūaṁ pi aṁtēi/maṁtēi? ॥ 5 ॥</l>
</lg></b>
<lg>
<l>(atha sā hr̥dayēna hariṁ ca dr̥ṣṭvā ārōpya vilāsamapi ।</l>
<l>yathāpratipannōtprēkṣā	niṣaṇṇarūpamapi	manyatē ॥)</l>
</lg>
<p>5. pramāṇānubhūtasya vastunō manasi pratibimbanaṁ <b>smr̥tiḥ</b>; yathā—(gāsa. 6.30)</p>
<b><lg>
<l>jaṁ jaṁ pulaēmi disaṁ puraō lihiō vva dīsasē tattō ।</l>
<l>tuha paḍimāḍivāḍiṁ pavahai va saalaṁ disāvalaaṁ ॥ 6 ॥</l>
</lg></b>
<lg>
<l>(yāṁ yāṁ pralōkayāmi diśaṁ puratō likhita iva dr̥ś‍yasē tatra ।</l>
<l>tava	pratimāparipāṭīṁ	vahatīva	sakalaṁ	diśāvalayam ॥</l>
</lg>
<p>6. aviṣayēndriyavyāpāramindriyēṇēva viṣayēṣu yadanubhavaṁ mānasaṁ <b>sa svap‍na</b> । yathā—</p>
<p>(visā. 1.15)</p>
<b><lg>
<l>jānē svap‍navidhau mamādya culukōtsēkyaṁ purastādabhūt
pratyūṣē	parivēṣamaṇḍalamiva jyōts‍nāsapat‍naṁ mahaḥ ।</l>
<l>asyāntarnakhanistuṣīkr̥taśarac‍candraprabhairaṅgakai—
rdr̥ṣṭā kā'pyabalā balātkr̥tavatī sā manmathaṁ manmatham ॥ 7 ॥</l>
</lg></b>
<p>svap‍nādayaḥ pramāṇābhāsatvādapramāṇamiti cēt,</p>
<p>tatra, prathamānurāgōtpattau pramāṇatadābhāsayōraviśēṣāt ।</p>
<pb n="1200"/>
<p>(<b>1.2 anumānānurāgaḥ —6</b>)</p>
<p>liṅgadarśanālliṅgipratipatti<b>ranumānam</b> । taduktam— (prapābhā.)</p>
<b><lg>
<l>anumēyēna sambaddhaṁ prasiddhatvaṁ/ddhaṁ ca tadanvayē ।</l>
<l>tadabhāvē	tu	yannāsti	talliṅgamanumāpakam ॥ 8 ॥</l>
</lg></b>
<b><lg>
<l>viparītamatō yat syādēkēna dvitayēna vā ।</l>
<l>viruddhāsiddhasandigdhamaliṅgaṁ	kāś‍yapō'bravīt ॥ 9 ॥</l>
</lg></b>
<p>vayaṁ tu liṅgamātramēva brūmaḥ । tadābhāsasyāpi prathamānurāganimittatvāt ।</p>
<p>tadapi ṣōḍhā—</p>
<p><b>1. sāmānyatō dr̥ṣṭaṁ, 2. viśēṣatō dr̥ṣṭaṁ, 3. pratyakṣatō dr̥ṣṭaṁ</b></p>
<p><b>4. parōkṣatō dr̥ṣṭaṁ, 5. vidyamānaviṣayam 6. avidyamānaviṣayaṁ</b> ca ।</p>
<p>yathā— kāryēṇa kāraṇaṁ, svarēṇa putram, kr̥ttikōdayēna rōhiṇyudayam, ॰ ॰ ॰
dēśāntaraprāptyā ādityagatiṁ, dhūmēnāg‍ni, nimittēna bhāvinamarthaṁ jānāti । tatra—</p>
<p>1. sāmānyēna (gr̥hīta)vyāptikaṁ <b>sāmānyatō dr̥ṣṭam,</b> yathā—śāku. 3.12</p>
<b><lg>
<l>'unnamitaikabhrūlatamānanamasyāḥ' ॥ 10 ॥</l></lg></b> ityādi (pr̥. 822)
<p>2. viśēṣēṇa gr̥hītavyāptikaṁ <b>viśēṣatō dr̥ṣṭam</b> ; yathā—(śāku. 3.7)</p>
<b><lg>
<l>abhyunnatā purastādavagāḍhā jaghanagauravāt paścāt ।</l>
<l>dvārē'sya pāṇḍusikatē padapaṅktirdaś‍yatē'bhinavā ॥ 11 ॥</l>
</lg></b>
<p>3. pratyakṣēṇa gr̥hītavyāp‍tikaṁ <b>pratyakṣatō dr̥ṣṭam</b> ; yathā—(māmā. 3.4)</p>
<b><lg>
<l>āvirbhavantī prathamaṁ priyāyāḥ sōcch‌vāsamantaḥkaraṇaṁ karōti ।</l>
<l>santāpadagdhasya	śikhaṇḍiyūnōrdr̥ṣṭēḥ	purastādaciraprabhēva ॥ 12 ॥</l>
</lg></b>
<p>4. parōkṣēṇa gr̥hītavyāp‍tikaṁ <b>parōkṣatō</b> dr̥ṣṭam; yathā—(saka. 2.28)</p>
<b><lg>
<l>ētāni nissahatanōrasamañjasāni śūnyaṁ manaḥ piśunayanti padāni tasyāḥ ।</l>
<l>ētē ca mārgataravaḥ kathayanti tāpamālambitōjjhitapariglāpitaiḥ pravālaiḥ ॥ 13 ॥</l>
</lg></b>
<p>5. vartamānavastugōcarō <b>vidyamānaviṣayam,</b> yathā—</p>
<b><lg>
<l>aśōkatarurujjvalastabakamālabhārī	yathā
yathā	kurabakastanūmatakōrakairarcati ।</l>
<l>yathā ca tilakadrumaḥ sr̥jati mañjarījālakaṁ
tathēha	puratō	vanē	pūravadhūjanaḥ	krīḍati ॥ 14 ॥</l>
</lg></b>
<pb n="1201"/>
<p>6. anāgatavastugōcara<b>mavidyamānaviṣayaṁ;</b> yathā—(śāku. 1.15)</p>
<b><lg>
<l>'śāntamidamāśramapadaṁ sphurati ca' ॥15 ॥</l></lg></b> ityādi (pr̥.1305)
<p>tadētat ṣaḍvidhamapi svārthānumānam । parārthānumānaṁ śrāvaṇapramāṇaṣaṭkē vakṣyāmaḥ ।</p>
<p><b>(1.3 upamānānurāgaḥ —6)</b></p>
<p>avijñātasvarūpasya vastunaḥ sādharmyādibhirupadēśādisavyapēkṣaiḥ sākṣātkaraṇa—
<b>mupamānam।</b> uktaṁ ca— <b>'prasiddhasādharmyāt‌sādhyasādhanamupamānam'</b> (nyāyasū. 1.1.6) ।
upamānamapi sādr̥śyādasannikr̥ṣṭē'rthē buddhiṁ janayatīti ।</p>
<p>tadapi ṣōḍhaiva <b>1. sādharmyōpamānam,	2. vaidharmyōpamānam,	3. mudrōpamānam,
4. śilpōpamānam,	5. saṁjñōpamānam,	6. abhinayōpamānamiti ।</b></p>
<b><lg>
<l>saṁjñāsādharmyavaidharmyamudrāśilpābhinītibhiḥ ।</l>
<l>brūtē yad vastunō rūpamupamānaṁ taducyatē ॥ 16 ॥</l>
</lg></b>
<p>1. tatra <b>sādharmyōpamānaṁ</b> yathā—(bārā. 1.40)</p>
<b><lg>
<l>nirmālyaṁ nayanaśriyaḥ kuvalayaṁ, vaktrasya dāsaḥ śaśī,
kāntiḥ prāvaraṇaṁ tanōrmadhumucō yasyāśca vācaḥ kila ।</l>
<l>viṁśatyā racitāñjaliḥ karatalaistvāṁ yācatē rāvaṇa—
stvāṁ draṣṭuṁ janakātmajāṁ hr̥daya! hē nētrāṇi mitrīkuru ॥ 17 ॥</l>
</lg></b>
<p>2. <b>vaidharmyōpamānaṁ</b> yathā—(vikramō. 2.3)</p>
<b><lg>
<l>ābharaṇasyābharaṇaṁ prasādhanavidhēḥ prasādhanaviśēṣaḥ ।</l>
<l>upamānasyāpi	sakhē	pratyupamānaṁ	vapustasyāḥ ॥ 18 ॥</l>
</lg></b>
<p>3. <b>mudrōpamānaṁ</b> yathā—(kirātā. 10.7)</p>
<b><lg>
<l>sacakitamiva vismayākulābhiḥ śucisikatāsvatimānuṣāṇi tābhiḥ ।</l>
<l>kṣitiṣu	dadr̥śirē	padāni	jiṣṇōrupahitakēturathāṅgalāñchanāni ॥ 19 ॥</l>
</lg></b>
<p>4. <b>śilpōpamānaṁ</b> yathā—(rat‍nā. 2.9)</p>
<b><lg>
<l>līlāvadhūtapadmā prathayantī pakṣapātamadhikaṁ naḥ ।</l>
<l>mānasamupaiti	kēyaṁ	citragatā	rājahaṁsīva ॥ 20 ॥</l>
</lg></b>
<p>5. <b>saṁjñōpamānaṁ</b> yathā—(vala. 617)</p>
<b><lg>
<l>daṭṭhūṇa taṁ juvāṇaṁ pariaṇamajjhaṁmi pōḍhamahilāē ।</l>
<l>papphulladalaṁ	kamalaṁ	karēṇa	muulāviyaṁ	kissa ॥ 21 ॥</l>
</lg></b>
<pb n="1202"/>
<lg>
<l>(dr̥ṣṭvā taṁ yuvānaṁ parijanamadhyē prauḍhamahilayā ।</l>
<l>praphulladalaṁ kamalaṁ karēṇa mukulāyitaṁ kasmāt ॥)</l>
</lg>
<p>6. <b>abhinayōpamānaṁ</b> yathā—</p>
<b><lg>
<l>vaivivaraṇiggaadalō	ēraṁḍō	sāhai	vva	taruṇāṇaṁ ।</l>
<l>ēttha	gharē	haliavahū	ēd‍dahamēttatthaṇī	vasai ॥ 22 ॥</l>
</lg></b>
<lg>
<l>(vr̥tivivaranirgatadala ēraṇḍaḥ sādhayatīva taruṇānām ।</l>
<l>atra	gr̥hē	hālikavadhūrētāvanmātrastanī	vasati ॥)</l>
</lg>
<p>tatra pratyakṣāgamāvēvōpamānamiti <b>kāṇādakapiñjalapātañjalāḥ</b> । tathāhi । yathā gaustathā
gavaya iti, ayaṁ sa gōsadr̥śō gavaya iti । nātra gavānubhavōpadēśasmaraṇagavaya—
darśanānāmatiriktaṁ sphurati yatprasiddhē turīyaṁ pramāṇamaṅgīkurmaḥ ।</p>
<p>yacca <b>kaiściduktam</b> — anēna sadr̥śī madīyā gaurityētadupamānaṁ, tadapi
sādr̥śyōd‍bōdhitasmr̥tibījaprabhavagavānubhavasmaraṇatō nātiricyatē iti ।</p>
<p>atrōcyatē । uktamēvāsmābhiḥ । kiṁ taditi cēdavijñātasvarūpasya vastunaḥ
sādharmyādibhirupadēśādisavyapēkṣaiḥ	sākṣātkaraṇamupamānamiti ।	upadēśādayaḥ
punarubhayajanyajñānē cakṣurādaya iva tatsahakāriṇaḥ, na tad‍vyapadēśahāriṇaḥ । tathā
cēndriyārthasannikarṣōtpannatvē'pi ubhayajanyavyapadēśyapadēna vyavacchinnam <b>akṣapādapādaiḥ</b>।</p>
<p>kiñcānyat; āstāmasthānikī mahatyēṣā kathā । parīkṣakāṇāṁ hi prāyēṇōpamānamēva
pramāṇaṁ, pratyakṣādīni punarupamāyāmēvāntarbhavanti । tathāhi । vyavahārōpayōgi pramāṇaṁ
savikalpakajñānapūrvaṁ, savikalpakaṁ śābdam; śabdasya ca sambandhagrahaṇasamayē'rtha—
pratipādakam । taduttarakālaṁ tu tatsādr̥śyēna avabōdhakatvāt kathaṁ na pratyakṣamupamānam ।
āha ca <b>vindhyavāsī</b>—'śabdasya sāmānyaṁ vācyam । tacca sādr̥śyarūpam' iti । sāmānyaṁ
ca pūrvavyaktyavacchinnamapūrvavyaktau pratīyamānam; taduktam 'sādr̥śyam, taccōpamānamēva
bhavati । pratyakṣasya cōpamānāntarbhāvē prāgēvānumānamupamānaṁ yathā tathēti vyapadēśāt ॰
॰ ॰ ॰ svārthānumānē liṅgamadhigataliṅginō'dhigamahētuḥ । tadadhigamaśca pratyakṣādipūrvaka'
iti । yathā tathēti ca vyapadēśāt parārthānumānē cōktamanu<b>bhāṣyakāraiḥ</b> 'tadāgamaḥ, pratijñā,
hētuḥ, anumānaṁ, dr̥ṣṭāntaḥ, pratyakṣam, upamānam, upanaya' iti । śābdaṁ tu sākṣā ॰
॰ ॰ pamānamēvēdaṁ tadityādivyapadēśāt । ētēnārthāpattisambhavābhāvā api tatprasiddhayaiva
vyākhyātāḥ । tairhi tē'numānairantarbhāvitā' iti । aitihyaṁ tu śābdaviśēṣaṇa ēva । tasmāt
sarvaṁ pramāṇamupamānam ।</p>
<pb n="1203"/>
<p>yadyēvamupamānamēvāstu, kiṁ pratyakṣādibhiriti ।</p>
<p>atrōcyatē— gatānugatikanyāyō'vicāritaramaṇīyaḥ saṁsāravyavahāra iva vicāraṁ na kṣamatē ।</p>
<p>tathāhi—bhagavatā <b>akṣapādēna</b> pramāṇapramēyāntarbhūtā api saṁśayādayaścaturdaśa
pr̥thaduktāḥ। nigrahasthānāntarbhāvē'pi hētvābhāsacchalatrayajātinigrahasthānānāṁ pr̥thakprasthāna—
mabhihitam । asiddhānaikāntikāntargatā api viruddhādayō hētvābhāsāḥ pañcahētūnupādāya
catuṣṣaṭkēṇa triṁśatā ṣōḍaśakatrayēṇa ca dvē sahastrē dvātriṁśakē iti varṇitāḥ ।</p>
<p>ēvaṁ <b>dharmakīrtināpi</b> svabhāvānupalabdhiriti vak‍tavyē svabhāvānupalabdhiḥ,
kāryānupalabdhiḥ,	kāraṇānupalabdhiḥ,	vyāpakānupalabdhiḥ,	svabhāvaviruddhōpalabdhiḥ,
kāryaviruddhōpalabdhiḥ,	kāraṇaviruddhōpalabdhiḥ, viruddhavyāp‍tōpalābdhiḥ, viruddhakāraṇōpalabdhiḥ,
viruddhakāryōpalabdhiḥ, kāraṇaviruddhakāryōpalabdhirityēkādaśānupalabdhayō	vikalpitāḥ ।
lōkē'pi dr̥śyatē brāhmaṇā āyātā vasiṣṭhaścāyāta iti । tadvadupamānāntargatatvē'pi
pratyakṣādipramāṇavarṇanamiti ।</p>
<p><b>(1.4 arthāpattyanurāgaḥ —6)</b></p>
<p>dr̥ṣṭaḥ śrutō vānyathā nōpapadyata ityarthāntaraparikalpanā <b>arthāpattiḥ</b> । sāpi
ṣaṭpramāṇapūrvakatvāt ṣaṭprakārā <b>dr̥ṣṭārthāpattiḥ 1. pratyakṣapūrvikā, 2. anumānapūrvikā,
3. upamānapūrvikā, 4. śabda(sambhava)pūrvikā, 5. arthāpattipūrvikā, 5. abhāvapūrvikā</b>
cēti । śrutārthāpattīstu śrāvaṇaṣaṭkē vakṣyāmaḥ । sānumānataḥ sāmagrībhēdād bhidyatē ।
tathāhi— pakṣē vr̥ttiḥ, sapakṣavattva/vr̥ttiḥ vipakṣāvr̥ttirabādhitaviṣayatvamasatpratipakṣatvaṁ
cānumānalakṣaṇam । arthāpattau pakṣadharmatvādyanapēkṣastathānupapadyamānō'rthaḥ svasiddhayarthamarthāntaraṁ
kalpayati । tatra <b>dr̥ṣṭārthāpattiḥ</b> —</p>
<p>1. <b>pratyakṣapūrvikā</b> yathā—(māmā. 1.26)</p>
<p><b>'santāpasantatimahāvyasanāya tasyāmāsaktam' ॥ 23 ॥</b> (pr̥.1104) ityādi ।</p>
<p>2. <b>anūmānapūrvikā</b> yathā—(māmā. 5.20)</p>
<p><b>'nādastāvad‌vikalakurarīkūjitasnigdhatāraścittākarṣī' ॥ 24 ॥</b>(pr̥.1042)ityādi ।</p>
<p>3. <b>upamānapūrvikā</b> yathā—</p>
<b><lg>
<l>śikhariṇi kva nu nāma kiyacciraṁ kimabhidhānamasāvakarōt tapaḥ ।</l>
<l>taruṇi! yēna tavādharapāṭalaṁ daśati bimbaphalaṁ śukaśābakaḥ ॥ 25 ॥</l>
</lg></b>
<pb n="1204"/>
<p>4. <b>arthāpattipūrvikā</b> yathā—(rat‍nā. 2.14)</p>
<b><lg>
<l>sthitamurasi	viśālaṁ	padminīpatramētat
kathayati na tathāntarmanmathōtthāmavasthām ।</l>
<l>atiśayaparitāpamlāpitābhyāṁ yathāsyāḥ
stanayugapariṇāhaṁ maṇḍalābhyāṁ bravīti ॥ 26 ॥</l>
</lg></b>
<p>5. <b>sambhavapūrvikā</b> yathā—</p>
<b><lg>
<l>'janaḥ puṇyairyāyājjaladhijalabhāvam' ॥ 27 ॥</l></lg></b> (pr̥.957) ityādi ।
<p>6. <b>abhāvapūrvikā</b> yathā—(gāsa. 4.18)</p>
<b><lg>
<l>aha sā tahiṁ tahiṁ cia vāṇīravaṇaṁmi cukkasaṁkēā ।</l>
<l>tuha	daṁsaṇaṁ	vimaggai	pamhuṭṭhaṇihāṇaṭhāṇaṁ	vva ॥ 28 ॥</l>
</lg></b>
<lg>
<l>(atha sā tatra tatraiva vānīravanē cyutasaṅkētā ।</l>
<l>tava darśanaṁ vimārgatē prasmr̥tanidhānasthānamiva ॥)</l>
</lg>
<p><b>(1.5 sambhavānurāgaḥ —6)</b></p>
<p><b>sambhāvanājñānaṁ sambhavaḥ</b>, sō'pi ṣaṭprakāra ēva— 'sambhāvanā—saṁśaya—vitarka—
prāyōvāda—sampratyaya—pratyanusandhibhēdāt' । tatra—</p>
<p>1. prabalakāraṇakalāpādarśanāt kāryōtpattisampradhāraṇaṁ <b>sambhāvanā</b>, mēghōdayād vr̥ṣṭiriti ।</p>
<p>yathā—</p>
<b><lg>
<l>mā muddhapō ucchōḍaa bālāē imiē harisasuaparillaṁ ।</l>
<l>viṇiaṁpaṇadaṁsaṇakōuhalaggahiō	hahiō	gahilli ॥ 29 ॥</l>
</lg></b>
<p>2. samānānēkadharmōpapattērvipratipattērupalabdhyanupalabdhyavyavasthātaśca viśēṣāpēkṣō vimarśaḥ
<b>saṁśayaḥ</b> (nyāyasū. 1.1.23)— sthāṇurvā puruṣō vētyādi । yathā—(udāttarā. 2.12)</p>
<b><lg>
<l>kiṁ rūpaṁ sphuṭamēva sā śaśimukhī dhattē tadatyadbhataṁ
māmutsāhayituṁ parāpakaraṇē cittaṁ nu kiṁ naḥ svasuḥ ।</l>
<l>ityantarvikasad‌vitarkavidhuraṁ	cētastathā	jāyatē
svalpō'pyēṣa mama prayāti purataḥ panthā yathā dīrghatām ॥ 30 ॥</l>
</lg></b>
<p>॰ ॰ aṁśāvalambī pratyayaḥ <b>sandēhaḥ</b>। ihāpi pākṣikī sambhāvanāstyēva । sā
pravr̥ttihētuḥ । tathā hyaniścitē'pi pratibandhakābhāvē sukhasādhanaṁ jñānaṁ pramāṇamēvēti ।</p>
<p>3. avijñātatattvē'rthē kāraṇōpapattitastattvajñānārthamūhō <b>vitarkaḥ</b> (nyāyasū. 1.1.40)—</p>
<pb n="1205"/>
<p>'puruṣēṇānēna bhavitavyami'ti । sa yathā—(vikra. 1.10)</p>
<b><lg>
<l>asyāḥ sargavidhau prajāpatirabhūccandrō nu kāntipradaḥ
śrr̥ṅgāraikarasaḥ svayaṁ nu madanō māsō nu puṣpākaraḥ ।</l>
<l>vēdābhyāsajaḍaḥ	kathaṁ	sa	viṣayavyāvr̥ttakautūhalō
nirmātuṁ	prabhavēnmanōharamidaṁ	rūpaṁ	purāṇō	muniḥ ॥ 31 ॥</l></lg></b> ityādi
<p>4. bahūnāmaikamukhyaḥ <b>prāyōvādaḥ</b>— 'prāyēṇauśīnarāstakrapāyiṇa' iti । sa yathā—</p>
<b><lg>
<l>hriyā sarvasyāsau harati viditāsmīti vadanaṁ
dvayōrdr̥ṣṭvā''lāpaṁ kalayati kathāmātmaviṣayām ।</l>
<l>sakhīṣu	smērāsu	prakaṭayati	vailakṣyamatulaṁ
priyā	prāyēṇāstē	hr̥dayanihitātaṅkavidhurā ॥ 32 ॥</l></lg></b> (rat‍nā. 3.4)
<p>5. kāryārthaṁ pravartitasya yathōktāvāntaracihnadarśanaṁ <b>sampratyayaḥ</b>; yathaitad‍ghaṭṭadvāraṁ tathāgrē
nāgakanyakānagaramiti, sa yathā— (māmā. 4.9)</p>
<b><lg>
<l>pramathya	kravyādaṁ	maraṇasamayē	rakṣitavataḥ
pariṣvaṅgaṁ labdhvā tava kathamivānyatra ramatām ।</l>		
<l>tathā ca vyāpāraḥ kamalanayanāyā nayanayō—
stvayi vyaktaḥ snēhastimita—ramaṇīyaściramabhūt ॥ 33 ॥</l>
</lg></b>
<p>6. anyathāvyavasitapadārthatathātvadarśanāt	prāgupalabdhē'pi	tadātvasambhāvanā
<b>pratyanusandhiḥ</b>। yō'pi kapōlapāṇḍutādisūcitaḥ tasyāḥ smarābhiṣvaṅgaḥ, sō'pi
tvannibandhana iti । sa yathā—</p>
<b><lg>
<l>mā bhaiḥ śaśāṅka! mama śīdhuni nāsti rāhuḥ
khē rōhiṇī kathaya kātara! kiṁ bibhēṣi ।</l>
<l>prāyō	vidagdhavanitānavasaṅgamēṣu
puṁsāṁ	manaḥ	pracalatīti	kimatra	citram ॥ 34 ॥</l>
</lg></b>
<p><b>(1.6. abhāvānurāgaḥ —6)</b></p>
<p>pramāṇasap‍takavyāpārātītapramēyagrāhakaṁ	pramāṇam <b>abhāvaḥ</b> । sa tvēkō'pi
pramēyōpādhibhēdād	vibhidyamānaḥ ṣōḍhā sambhavati—<b>'prāgabhāvaḥ,	pradhvaṁsābhāvaḥ,
itarētarābhāvō'tyantābhāvaḥ, sambandhābhāvaḥ, sarvābhāva'</b> iti । tatra</p>
<pb n="1206"/>
<p>1. <b>prāgabhāvaḥ</b>—kṣīrē dadhi nāstīti । sa yathā—(947)</p>
<b><lg>
<l>jāva ṇa uṭṭhaṁti ccia thaṇaā sē duddhagaṁdhiamuhīē ।</l>
<l>tāva ccia dhudhukkāriāi maaṇēṇa aṁgāi ॥ 35 ॥</l>
</lg></b>
<lg>
<l>(yāvanna uttiṣṭhētē stanakau dugdhagandhikamukhyāḥ ।</l>
<l>tāvadēva	thūthūkāritāni	madanēna	aṅgāni ॥)</l>
</lg>
<p>2. <b>pradhvaṁsābhāvaḥ</b>, kṣīraṁ dadhni nāstīti । sa yathā—</p>
<b><lg>
<l>svasti sukhēbhyaḥ samprati tilāñjalirēṣa manmathakathāyāḥ ।</l>
<l>tatā	api	māmativayasaṁ	taraladr̥śaḥ	taralamīkṣantē ॥ 36 ॥</l>
</lg></b>
<p>3. <b>itarētarābhāvaḥ</b>, stambhaḥ kuḍyō na bhavatīti । sa yathā—(kāvyāda. 2.325)</p>
<b><lg>
<l>na dēvakanyakā nāpi gandharvakulasambhavā ।</l>
<l>tathā'pyēṣā tapōbhaṅgaṁ vidhātuṁ vēdhasō'pyalam ॥37॥</l>
</lg></b>
<p>4. <b>atyantābhāvaḥ</b>, śaśaviṣāṇaṁ nāstīti । sa yathā—(gāsa. 3.12)</p>
<b><lg>
<l>jaṁ jassa atthi/hōi sāraṁ taṁ sō dēi tti kiṁttha accariaṁ ।</l>
<l>aṇahōṁtā	aṁpi	diṇṇaṁ	dōhaggaṁ	tai	savaṁttīṇaṁ ॥ 38 ॥</l>
</lg></b>
<lg>
<l>(yad yasyāsti/bhavati sāraṁ tad sa dadāti iti kimatrāścāryam ।</l>
<l>abhavadapi dattaṁ । daurbhāgyaṁ	tayā	sapat‍nīnām ॥)</l>
</lg>
<p>5. <b>sambandhābhāvaḥ</b>, caitrō gr̥hē nāstīti । sa yathā—(śāku. 1.26)</p>
<b><lg>
<l>mānuṣīṣu kathaṁ vā syādasya rūpasya sambhavaḥ ।</l>
<l>na prabhātaralaṁ jyōtirudēti vasudhātalāt ॥ 39 ॥</l>
</lg></b>
<p>6. <b>sarvābhāvaḥ</b>, tasya nāmāpi nāstīti । ya yathā—</p>
<b><lg>
<l>gāmā paēsasēsā ṇu raṇṇa sēsā kuḍuṁgaparivāḍā ।</l>
<l>dēhā vi jīasēsā pēmmassa ṇa atthi sēsaṁ vi ॥ 40 ॥</l>
</lg></b>
<lg>
<l>(grāmāḥ pradēśaśēṣāḥ sumaraṇaśēṣāḥ latāgr̥haparivāḍāḥ ।</l>
<l>vayamapi jīvaśēṣāḥ prēmṇō nāsti śēṣamapi ॥)</l>
</lg>
<p>sambhavābhāvayōranumānē'ntarbhāvō na ghaṭatē,	 sāmānyādērabhāvāt । tathāhi—
niścayātmakamanumānam, aniścayātmā sambhavaḥ; tathāpyavinābhāvēna gatārthatvamiti cēt tanna
utpattikālē tasyāpi niścayātmakatvāt । abhāvastu nānumānasādr̥śyamapi spr̥śati ।</p>
<b><lg>
<l>taduktam— mayūrō vr̥kṣamāruhya kr̥tva digavalōkanam ।</l>	
<l>hantr̥bhāvamabhāvēna jñātvā nr̥tyati nirbhayaḥ ॥ 41 ॥</l>
</lg></b>
<pb n="1207"/>
<p>sa handriyavyāpārabhāvabhāvitvēna pratyakṣa iti cēt, tatra, pratyakṣalakṣaṇasyāyōgāt ।
tathāhi । indriyārthasannikarṣajaṁ jñānaṁ pratyakṣam, indriyārthaś‍ca vyāpārabhāvābhāvādau na ghaṭatē ।
athāghaṭaṁ bhūtalamityatra viśēṣaṇaviśēṣyabhāvaḥ sannikarṣō bhaviṣyati' yathōk‍tam—'saṁyōgaḥ,
saṁyuktasamavāyaḥ,	saṁyuktasamavētasamavāyaḥ,	samavāyaḥ,	samavētasamavāyaḥ,
viśēṣaṇaviśēṣyabhāvaścēti ṣōḍhā sannikarṣaḥ । tēṣu saṁyōgād dravyagrahaṇaṁ; saṁyuk‍tasamavāyād
guṇagrahaṇaṁ, saṁyuktasamavētasamavāyād guṇatvagrahaṇaṁ; samavāyācchabdagrahaṇaṁ; samavētasamavāyāt
śabdatvagrahaṇaṁ;	viśēṣaṇaviśēṣyabhāvād	abhāvagrahaṇamiti ।	yadyapi
dharmavikalpatyāga1	ēva	dharmāṇām,	tathā'pyanutpattimān	vināśī	prāgabhāvaḥ,
utpattimānapyavināśī pradhvaṁsābhāvaḥ । tataśca yayaiva sāmagryā bhāvabhūtaṁ bhūtalamupalabhyatē
na tayā tad‌viśēṣaṇamabhāva iti । na cāgr̥hītaviśēṣaṇā viśēṣyē buddhiḥ pravartatē
ityatō'bhāvagrāhakaṁ pramāṇāntaramabhyupagantavyam । sa ca pramāṇasap‍takavyāpārātīta (viṣa)
yagrāhakō'bhāva ēvēti । tānyētāni pratyakṣānumānōpamānārthāpattisambhavābhāvasamākhyāni
darśanāntarē ṣaṭ pramāṇāni pratipāditāni ।</p>
<p>(<b>2. śrutyālambanānurāgaḥ</b>)</p>
<p>atha <b>śravaṇataḥ</b> śabdaitihyaśrutānumānādi pramāṇaṣaṭkaṁ vakṣyāmaḥ ।</p>
<p>tatra <b>śābdaḥ</b> śabdavijñānādasannikr̥ṣṭē'rthē jñānaṁ <b>śābdam</b> ।</p>
<p>tad dvividham <b>aupadēśikaṁ vidhiś‍ca</b> ।</p>
<p>(<b>2.1 aupadēśikam —6</b>)</p>
<p>tatra upadēśaḥ ṣōḍhā <b>1. vidhivādaḥ, 2. arthavādaḥ, 3. saṁjñāvādaḥ,
4. svarupavādaḥ, 5. mantravādaḥ, 6. anuvāda</b> iti । tatra—</p>
<p>(<b>1. vidhivādaḥ —4</b>)</p>
<p>pravr̥ttinivr̥ttyōrvidhāyakō <b>vidhiḥ</b> । sa caturdhā—
<b>utpattividhiḥ, viniyōgavidhiḥ, prayōgavidhiḥ, adhikāravidhiścēti ।</b></p>
<p>taduktam—</p>
<b><lg>
<l>utpattiviniyōgākhyaprayōgādhikriyārthakaḥ ।</l>
<l>ēkō vidhistatparatō vibhēdēna vibhidyatē ॥ 42 ॥</l>
</lg></b>
 NOTES pg=1207!
1. 'dharmavikalpatvādata ēva dharmāṇām........tathapya' iti rā. HOS । jōpāṭhastvādr̥taḥ ।
<pb n="1208"/>
<p>1. tatrājñārūpa—svarūpajñāpanāpara <b>utpattividhiḥ</b> । yathā—(māmā. 2.10)</p>
<b><lg>
<l>tata udayagirērivaika ēṣaḥ sphuritaguṇadyutisundaraḥ kalāvān ।</l>
<l>iha jagati mahōtsavasya hēturnayanavatāmudiyāya bālacandraḥ ॥ 43 ॥</l>
</lg></b>
<p>2. śēṣabhāvēna karmādīnāṁ viniyōjanāparō viniyōgavidhiḥ । yathā—(māmā. 2.11)</p>
<b><lg>
<l>asau vidyādhāraśśiśurapi vinirgatya bhavanā—
dihāyātaḥ	sampratyavikalaśaraccandramadhuraḥ ।</l>
<l>yadālōkasthānē	bhavati	puramunmādataralaiḥ
kaṭākṣairnārīṇāṁ	kuvalayitavātāyanamiva ॥ 44 ॥</l>
</lg></b>
<p>yatra liṅgatō vini(yōgavidhiḥ)	yathā 'varhirdēvasadanaṁ dāmi' iti liṅgādanēna
mantrēṇa barhīṁṣi lunīyāḥ iti ।</p>
<p>3. karmānuṣṭhānaparaḥ <b>prayōgavidhiḥ</b> । yathā—(māmā. 6.15)</p>
<b><lg>
<l>puraścakṣūrāgastadanu	manasō	manyuparatā
tanurjyāniryasya tvayi samabhavad yatra ca tava ।</l>
<l>yuvā sō'yaṁ prēyāniha suvadanē! muñca jaḍatāṁ
vidhāturvaidagdhyaṁ vilasatu sakāmō'stu madanaḥ ॥ 45 ॥</l>
</lg></b>
<p>4. niyōjyaviśēṣapratipādanāparō'<b>dhikāravidhi</b>ryathā—(māmā. 1.19)</p>
<b><lg>
<l>śarajjyōtsnākāraṁ/kāntaṁ kumudamiva taṁ nandayatu sā
sujātaṁ kalyāṇī bhavatu kr̥takr̥tyaḥ sa ca yuvā ।</l>
<l>varīyānanyōnya—praguṇa—guṇa—nirmāṇa—nipuṇō
vidhāturvyāpāraḥ	phalatu	ca	manōjñaśca	bhavatu ॥ 46 ॥</l>
</lg></b>
<p>adhikr̥tasya kartr̥tvē, karturadhikārē vā prayōgavidhērēva prādhānyam ।</p>
<p>taduktam— (tavā. 3.1.13)</p>
<b><lg>
<l>abhidhātrī śrutiḥ kācid viniyōktryaparā matā ।</l>
<l>vidhātrī ca tr̥tīyā sā prayōgō yannibandhanaḥ ॥ 47 ॥</l>
</lg></b>
<p>sa vidhirlōṭtavyādipratyayābhidhēyaḥ	puruṣamiṣṭābhyupāyāvacchinnāyāṁ	bhāvanā—
yāmapravr̥ttaṁ pravartayati, pravr̥ttaṁ rāgatō (nivarttayati) ।</p>
<pb n="1209"/>
<p>(<b>2. arthavādaḥ —4</b>)</p>
<p>arthavādaḥ caturdhā <b>stutiḥ, nindā, purākalpaḥ, parā/rakr̥tiriti ।</b> tatra—</p>
<p>1. vidyamānāvidyamānaguṇasaṅkīrtanaṁ <b>stutiḥ</b> । yathā—(raghu. 6.22)</p>
<b><lg>
<l>kāmaṁ nr̥pāḥ santu sahastraśō'nyē rājanvatīmāhuranēna bhūmim ।</l>
<l>nakṣatratārāgrahasaṅkulā'pi jyōtiṣmatī candramasaiva rātriḥ ॥ 48 ॥</l>
</lg></b>
<p>2. dōṣaprakāśanaṁ <b>nindā</b> yathā—(kusaṁ. 5.72)</p>
<b><lg>
<l>'vapurvirūpākṣam' ॥ 49 ॥</l></lg></b> (pr̥.1243) ityādi
<p>3. ēvaṁ purā'bhūditi purākalpaḥ । yathā—</p>
<b><lg>
<l>'apētavyāhāram' ॥ 50 ॥</l></lg></b> (saka. 5.277) (pr̥.1266) ityādi
<p>4. vyāhatasya pravādaḥ ॰ ॰ ॰ parā / kr̥tiryathā—(kusaṁ. 5.69)</p>
<b><lg>
<l>ayuktarūpaṁ kimataḥ paraṁ bhavēt trinētravakṣassulabhaṁ tavāpi yat ।</l>
<l>stanadvayē'smin haricandanāspadē padaṁ citābhasmarajaḥ kariṣyati ॥ 51 ॥</l>
</lg></b>
<p>sa cāyamarthaprakārō'rthavādaḥ prarōcanayā puruṣamapravartamānaṁ stutipurākalpābhyāṁ
pravartayati । rāgataḥ pravr̥ttaṁ nindāparā/kr̥tibhyāṁ nivartayati ।</p>
<p>(<b>3. saṁjñāvādaḥ —4</b>)</p>
<p>karmavyatihārahētuḥ <b>saṁjñā</b> । sāpi caturdhā—ānvārthikī, pāribhāṣikī, naimittikī,
yādr̥cchikī cēti । tatra</p>
<p>1. saṁjñārthamanugatā<b>''nvarthikī</b> yathā—(raghu. 6.21)</p>
<b><lg>
<l>asau śaraṇyaḥ śaraṇāgatānāṁ agādhasattvō magadhapratiṣṭhaḥ ।</l>
<l>rājā prajārañjanalabdhavarṇaḥ parantapō nāma yathārthanāmā ॥ 52 ॥</l>
</lg></b>
<p>2. anapēkṣitasaṁjñārthā <b>pāribhāṣikī</b> yathā—(raghu. 6.41)</p>
<b><lg>
<l>tasyānvayē bhūpatirēṣa jātaḥ pratī / dīpa ityāgamavr̥ddhasēvī ।</l>
<l>yēna śriyaḥ saṁśrayadōṣarūḍhaṁ svabhāvalōlētyayaśaḥ pramr̥ṣṭam ॥ 53 ॥</l>
</lg></b>
<p>3. nimittasavyapēkṣā <b>naimittikī</b> yathā—(kusaṁ. 1.26)</p>
<b><lg>
<l>'tāṁ pārvatītyābhijanēna nāmnā' ॥54॥</l></lg></b> ityādi
<p>4. avidyamānavyutpatti<b>ryādr̥cchikī</b>, yathā—(mavīca. 1.20)</p>
<b><lg>
<l>lāṅgalōllikhyamānāyā yajñabhūmēḥ samudgatā ।</l>
<l>sītēyamūrmilēyaṁ	tu	dvitīyā	janakātmajā ॥ 55 ॥</l>
</lg></b>
<p>sā tu caturvidhāpi vidhiniṣēdhārthamarthavādānuvādau vidhattē ।</p>
<pb n="1210"/>
<p>(<b>4. svarūpavidhiḥ —4</b>)</p>
<p>mithō vivēkahētuḥ	svarūpavidhiḥ । sō'pi caturdhā—'jātiḥ, guṇaḥ, kriyā,
dravyami'ti । tatra—</p>
<p>1. sāmānyābhidhāyinī <b>jātiḥ</b>; yathā—</p>
<b><lg>
<l>ratēriva	nidhānāni	rat‍nānāmiva	rāśayaḥ ।</l>
<l>amr̥tasyēva kuṇḍāni yōṣitaḥ kēna nirmitāḥ ॥ 56 ॥</l>
</lg></b>
<p>2. āśritō / āśraya viśēṣaṇaṁ ca <b>guṇaḥ</b>, yathā—(kāvyāda. 2.11)</p>
<b><lg>
<l>badhnannaṅgēṣu rōmāñcaṁ kurvan manasi nirvr̥tim ।</l>
<l>nētrē	cāmīlayannēṣa	priyāsparśaḥ	pravartatē ॥ 57 ॥</l>
</lg></b>
<p>3. manaśśarīraparispandaḥ <b>kriyā</b>, yathā—</p>
<b><lg>
<l>śiñjānamaññumañjīrakāñcīsañcāracāravaḥ ।</l>
<l>ramayanti manaḥkāntā nitāntaṁ yōgināmapi ॥ 58 ॥</l>
</lg></b>
<p>4. viśēṣābhidhāyi <b>dravyaṁ</b> yathā—(śāku. 1.18)</p>
<b><lg>
<l>'sarasijamanuviddhaṁ śaivalēnāpi ramyam' ॥ 59 ॥</l></lg></b> (pr̥.883) ityādi
<p>taccatuḥprabhēdamapi vidhyanurōdhēna hānōpādānabuddhimupakalpayati ।</p>
<p>(<b>5. mantravādaḥ —4</b>)</p>
<p>manastrāṇa/mananāt trāṇa—dharmāṇaḥ śabdadēvatātmānō <b>mantrāḥ</b>;
tē'pi caturdhā— vaidikāḥ, paurāṇikāḥ, saiddhāntikāḥ, laukikāśca । tatra</p>
<p>1. vēdōpanibaddhā <b>vaidikāḥ</b> । yathā—(r̥vē. 10.85.41)</p>
<b><lg>
<l>sōmō'dadadgandharvāya	gandharvō'dadadagnayē ।</l>
<l>rayiṁ	ca putrām̐ścādadagnirmahyamathō imām ॥ 60 ॥</l>
</lg></b>
<p>2. purāṇōpanibaddhāḥ <b>paurāṇikāḥ</b>। yathā—</p>
<b><lg>
<l>śriyā viyujyatē nātha na kadācid yathā bhavān ।</l>
<l>tathā kalatrasambandhō dēva! mā mē viyujyatām ॥ 61 ॥</l>
</lg></b>
<p>3. siddhāntōpanibaddhāḥ <b>saiddhāntikāḥ</b>। yathā—(durgāsaśa. 11.585)</p>
<b><lg>
<l>sarvamaṅgalamāṅgalyē	śivē	sarvārthasādhani ।</l>
<l>śaraṇyē vatsalē gauri nārāyaṇi namō'stu tē ॥ 62 ॥</l>
</lg></b>
<p>4. lōkē viditāḥ <b>laukikāḥ</b>। yathā—(visā. 1.3)</p>
<b><lg>
<l>'gōnāsāya niyōjitāgadarajāḥ' ॥ 63 ॥</l></lg></b> (pr̥.586) ityādi
<pb n="1211"/>
<p><b>(6. anuvādaḥ —4)</b></p>
<p>tē caturvidhā api karmāṇi prakāśayantō rakṣanti ।</p>
<p><b>vidhivihitasyānuvacanamanuvādaḥ</b>,</p>
<p>sa vidhyarthaḥ, niṣēdhārthaḥ, stutyarthaḥ, nindārthaśca ।</p>
<p>adravyaṁ hi vidhattē, niṣēdhati, stauti, nindati vā; tatra—</p>
<p>1. <b>vidhyarthō</b> yathā—(raghu. 6.65)</p>
<b><lg>
<l>indīvaraśyāmatanurnr̥pō'sau tvaṁ rōcanāgauraśarīrayaṣṭiḥ ।</l>
<l>anyōnyaśōbhāparivr̥ddhayē vāṁ yōgastaḍittōyadayōrivāstu ॥ 64 ॥</l>
</lg></b>
<p>2. <b>niṣēdhārthō</b> yathā—(kusaṁ. 5.65)</p>
<b><lg>
<l>athāha varṇī viditō mahēśvarastadarthinī tvaṁ pura ēva vartasē ।</l>
<l>amaṅgalābhyāsaratiṁ vicintya taṁ tavānuvr̥ttiṁ na tu kartumutsahē ॥ 65 ॥</l>
</lg></b>
<p>3. <b>stutyarthō</b> yathā—(kusaṁ. 5.75)</p>
<b><lg>
<l>'uvāca cainaṁ paramārthatō haraṁ na vōtsi' ॥ 66 ॥</l></lg></b> ityādi
<p>4. <b>nindārthō</b> yathā—(kusaṁ. 5.66)</p>
<b><lg>
<l>avastunirbandhaparē! kathaṁ nu tē karō'yamānuktavivāhakautukaḥ ।</l>
<l>karēṇa śambhōrvalayīkr̥tāhinā sahiṣyatē tatprathamāvalambanam ॥ 67 ॥</l>
</lg></b>
<p>sō'yamupadēśaścaturviśatividhō'pi vidhirityucyamānaḥ—</p>
<lg>
<l>sākṣād, vikalpēna, samuc‍cayēna <b>vidadhāti</b>,
nañā, niyamēna, parisaṅkhyayā ca <b>niṣēdhati</b> ।</l>
</lg>
<p>yathōcyatē—(tavā. 1.2.42)</p>
<b><lg>
<l>vidhiratyantamaprāp‍tau niyamaḥ pākṣikē sati ।</l>
<l>tatra cānyatra ca prāp‍tau vikalpō niyamē sati ॥</l>
</lg></b>
<b><lg>
<l>samuc‍cayō'samāvēśē	parisaṅkhyāvikalpayōḥ ॥ 68 ॥</l></lg></b> tatra
<p>(<b>vidhānam</b>)</p>
<p><b>sākṣād</b> vidhānaṁ yathā—(raghu. 6.57)</p>
<b><lg>
<l>anēna sārdhaṁ viharāmburāśēstīrēṣu tālīvanamarmarēṣu ।</l>
<l>dvīpāntarānītalavaṅgapuṣpairapākr̥tasvēdalavā	marudbhiḥ ॥ 69 ॥</l>
</lg></b>
<pb n="1212"/>
<p><b>vikalpavidhānaṁ</b> yathā—(kusaṁ. 2.60)</p>
<b><lg>
<l>ubhē	ēva	kṣamē	vōḍhumubhayōrvīryamāhitam ।</l>
<l>sā vā śambhōstadīyā vā mūrtirjalamayī mama ॥ 70 ॥</l>
</lg></b>
<p><b>samuc‍cayavidhānaṁ</b> yathā—(śāku. 3.17)</p>
<b><lg>
<l>parigrahabahutvē'pi dvē pratiṣṭhē kulasya mē ।</l>
<l>samudraraśanā cōrvī sakhī ca yuvayōriyam ॥ 71 ॥</l>
</lg></b>
<p>(<b>niṣēdhaḥ</b>)</p>
<p><b>nañādiniṣēdhō</b> yathā—(kusaṁ. 5.73)</p>
<b><lg>
<l>nivartayāsmādasadīpsitānmanaḥ k‍va tadvidhastvaṁ k‍va ca puṇyalakṣaṇā ।</l>
<l>apēkṣyatē sādhujanēna vaidikī śmaśānaśūlasya na yūpasatkriyā ॥ 72 ॥</l>
</lg></b>
<p><b>niyamamiṣēdhō</b> yathā—(māmā. 1.39)</p>
<b><lg>
<l>'jagati jayinastē tē bhāvā navēndukalādayaḥ' ॥ 73 ॥</l></lg></b> ityādi
<p><b>parisaṅkhyāniṣēdhō</b> yathā—(vikra. 3.11)</p>
<b><lg>
<l>ayaṁ	tasyā	rathakṣōbhādaṁsēnāṁsō nipīḍitaḥ ।</l>
<l>ēkaḥ kr̥tī śarīrē'smin śēṣamaṅgaṁ bhuvō bharaḥ ॥ 74 ॥</l>
</lg></b>
<p>(<b>2.2 vidhiḥ</b>)</p>
<p>vidhiśca <b>vidhirūpō niṣēdharūpō</b> vā prayōjakāprayōjakatayā dvirūpaḥ ।</p>
<p>tatra ca sādhāraṇē karmaṇyēkasya prādhānyēna hētutvaṁ <b>prayōjakatā</b> । sa—</p>
<p>1. <b>vidhirūpō</b> yathā—(kāvyāda. 2.255)</p>
<b><lg>
<l>tvadapāṅgāhvayaṁ	jaitramanaṅgāstravadaṅganē !</l>
<l>kṣip‍taṁ tvayānyatastēna sō'pyahaṁ manasi kṣataḥ ॥ 75 ॥</l>
</lg></b>
<p>2. <b>niṣēdharūpō</b> yathā—(kusaṁ. 5.54)</p>
<b><lg>
<l>asahyahuṅkāranivartitaḥ purā purārimaprāp‍tamukhaḥ śilīmukhaḥ ।</l>
<l>imāṁ hr̥di vyāyatapātamakṣiṇōd viśīrṇamūrtērapi puṣpadhanvanaḥ ॥ 76 ॥</l>
</lg></b>
<p>(<b>vidhirūpaḥ —6</b>)</p>
<p>vidhiṣu ca prayōgavidhēḥ prayōjakatvamitarēṣāṁ tu trayāṇāmaprayōjakatvam ।</p>
<p>tatrōtpattividhyapēkṣitabhēdapratipādakāni śabdāntarādīni <b>ṣaṭ pramāṇāni ।</b></p>
<pb n="1213"/>
<p>(<b>1. utpattividhipramāṇāni —6</b>)</p>
<p><b>śabdāntaram, abhyāsaḥ, saṁjñā, saṅkhyā, guṇaḥ, prakaraṇamiti ।</b></p>
<p>svarūpaparō hi vidhirbhinatti karmēti । tatra —</p>
<p>1. <b>śabdāntarabhēdō</b> yathā—</p>
<b><lg>
<l>baṁdaṁ kīrāṇa ṇahē pahiāṇa pahē maāṇa chēttammi ।</l>
<l>tuha kalamagōvi chīkā—rava—raṇiaṁ ṇa calai paaṁ pi ॥ 77 ॥</l>
</lg></b>
<lg>
<l>(br̥ndaṁ kīrāṇāṁ nabhasi pathikānāṁ pathi mr̥gāṇāṁ kṣētrē ।</l>
<l>tava kalamagōpi! stōkāravarēṭitaṁ na calati padamapi ॥)</l>
</lg>
<p>tatra nabhasi kṣētrē caikamēva br̥ndamiti prāp‍tē kīrapathikamr̥gaśabdāntarēbhyō bhēdaḥ ।</p>
<p>2. <b>abhyāsād bhēdō</b> yathā—(gāsa. 1.81)</p>
<b><lg>
<l>adaṁsaṇēṇa pēmmaṁ avēi aidaṁsaṇēṇa vi avēi ।</l>
<l>pisuṇajaṇajappiēṇa vi avēi ēmēa vi avēi ॥ 78 ॥</l>
</lg></b>
<lg>
<l>(adarśanēna	prēmāpaityatidarśanēnāpyapaiti ।</l>
<l>piśunajanajalpitēnāpyapaityēvamēvāpyapaiti	॥)</l>
</lg>
<p>atrādarśanādibhiḥ prēmāpaitīti vācyē apaitīti padābhyāsaḥ prēmabhēdaṁ bōdhayati ।
kasyāciddarśanēna, kasyacidadarśanēna, kasyacitpiśunajanajalpitēna, kasyacidēvamēvēti ।</p>
<p>3. <b>saṁjñābhēdō</b> yathā—(raghu. 11.53)</p>
<b><lg>
<l>maithilīmudavahad raghūd‍vahō lakṣmaṇō lalitavācamūrmilām ।</l>
<l>yau tayōravarajau varaujasau tau kuśadhvajasutē sumadhyamē ॥ 79 ॥1</l>
</lg></b>
<p>atra raghūdvahatvamaithilītvābhyāṁ bhēdē prāp‍tē lakṣmaṇa ūrmilāmudavahaditi saṁjñātō bhēdaḥ ।</p>
<p>4. <b>saṅkhyātō bhēdō</b> yathā—(kusaṁ. 5.71)</p>
<b><lg>
<l>dvayaṁ	gataṁ	 samprati	śōcanīyatāṁ
samāgamaprārthanayā	kapālinaḥ ।</l>
<l>kalā ca sā kāntimatī kalāvata—
stvamasya lōkasya ca nētrakaumudī ॥ 80 ॥</l>
</lg></b>
 NOTES pg=1213!
1. maithilī = pārthivī, lalitavācamū = tadanujāmathō iti pāṭhāntarāṇi ।
<pb n="1214"/>
<p>atra kapālisamāgamaprārthanayā bhēdē prāp‍tē dvayamiti saṅkhyātō bhēdaḥ ।</p>
<p>5. <b>guṇād bhēdō</b> yathā—(raghu. 6.60)</p>
<b><lg>
<l>pāṇḍayō'yamaṁsārpitalambahāraḥ klr̥p‍tāṅgarāgō haricandanēna ।</l>
<l>ābhāti bālātaparaktasānuḥ sanirjharōdgāra ivādrirājaḥ ॥ 81 ॥</l>
</lg></b>
<p>atra pāṇḍayō'yamityuktē'nēkarājanyasamānābhihārānna jñāyatē kō'sāviti ।</p>
<p>aṁsārpitalambahāratvādibhēdaka—viśēṣaguṇayōgāttu bhidyatē ।</p>
<p>6. <b>prakaraṇāntarād bhēdō</b> yathā—(raghu. 6.85)</p>
<b><lg>
<l>śaśinamupagatēyaṁ	kaumudī	mēghamuktaṁ
jalanidhimanurūpaṁ	jahnukanyāvatīrṇā ।</l>
<l>iti	samaguṇayōgaprītayastatra	paurāḥ
śravaṇakaṭu	nr̥pāṇāmēkavākyaṁ	vivavruḥ ॥ 82 ॥</l>
</lg></b>
<p>atrēyamiti sarvanāmapadaprayōgāt na jñāyatē kā sā iti । abhēdē prāp‍tē
svayaṁvaraprastāvādindumatīti prakaraṇāntarād bhēdaḥ ।</p>
<p>ēvamētad‍bhēdakaṁ pramāṇāntaratō vivēkahēturbhēdaḥ । sa tu kriyārthōpādhibhēdāt
kārakabhēdādvā bhavati । nātra kanīyānapi viśēṣaḥ । yōṣāñca kāryē'rthē vē(bhē)dasya prāmāṇyaṁ
tēṣāṁ matē sāndhyaṁ kriyā na bhinattīti1 । siddhē ca bhēdē pradhānāṅgabhāvavivakṣā ।</p>
<p>(<b>2. viniyōgavidhipramāṇāni —6</b>)</p>
<p>tatra viniyōgāvidhyapēkṣitaśēṣabhāvapratipādakāni śrutiliṅgādīni ṣaṭ pramāṇāni—
<b>śrutiḥ, liṅgaṁ, vākyaṁ, prakaraṇaṁ, sthānaṁ, samākhyēti </b>।</p>
<p>parōpakārabhāvō hi śēṣaḥ । sa —</p>
<p>1. <b>śrutitō</b> yathā—(raghu. 6.35)</p>
<b><lg>
<l>anēna yūnā saha pārthivēna rambhōru! kac‍cinmanasō rucistē ।</l>
<l>śiprātaraṅgānilakampitāsu	vihartumudyānaparamparāsu ॥ 83 ॥</l>
</lg></b>
<p>atrānēnētyāditr̥tīyāśrutyā pārthivasyāṅgabhāvaḥ pratipādyatē । tr̥tīyā hi
ṣaṣṭhīvadapradhānādēva ।</p>
 NOTES pg=1214!
1. atra jō. rā. 'vēdasya prāmāṇyaṁ tēṣāṁ matē......mabhinandatīti'—paṭhataḥ ।
<pb n="1215"/>
<p>2. <b>liṅgatō</b> yathā—(māmā. 2.11)</p>
<b><lg>
<l>asau vidyādhāraḥ śiśurapi vinirgatya bhavanā—
dihāyātaḥ	sampratyavikalaśarac‍candramadhuraḥ ।</l>
<l>yadālōkasthānē	bhavati	puramunmādataralaiḥ
kaṭākṣairnārīṇāṁ	kuvalayitavātāyanamiva ॥ 84 ॥</l>
</lg></b>
<p>atra saubhāgyasūcakābhigāmikasamastavaraguṇābhidhāyipadaprayōgaliṅgabhāvitvasyā—
bhiprāyavinivartanē niyōgaḥ ।1</p>
<p>4. <b>prakaraṇatō</b> yathā—(raghu. 6.51)</p>
<b><lg>
<l>adhyāsya cāmbhaḥpr̥ṣatōkṣitāni śailēyanaddhāni śilātalāni ।</l>
<l>kalāpināṁ prāvr̥ṣi paśya nr̥ttaṁ kāntāsu gōvardhanakandarāsu ॥ 85 ॥</l>
</lg></b>
<p>atra kalāpinr̥ttadarśanādikaṁ kimanyōpakārakam, utēndumatīyauvanaśrīnirvē—
śōpakārakamiti sandēhē prakaraṇāduttaraḥ pakṣaḥ । idaṁ hi 'sambhāvya bhartāramamuṁ
yuvānami'ti (raghu. 6.50) prakaraṇē paṭhyatē ।</p>
<p>5. <b>sthānatō</b> yathā—(raghu. 6.78)</p>
<b><lg>
<l>asau kumārastamajō'nujātaḥ triviṣṭapasyēva patiṁ jayantaḥ ।</l>
<l>gurvīṁ dhuraṁ yō bhuvanasya pitrā dhuryēṇa 2samyaksad‍r̥śīṁ bibharti ॥ 86 ॥</l>
</lg></b>
<p>atra rājyadhurōdvahanādisādr̥śyāt pitr̥sannidhau śrūyamāṇasya sthānatastadgaura—
vābhyupapattiḥ ।</p>
<p>6. <b>samākhyātō</b> yathā—</p>
<b><lg>
<l>sac‍caṁ saṇṇā dhaṇṇā jā taiā kēsavēṇa giridharaṇē ।</l>
<l>gurubhāravāvaḍēṇa vi tiriaṁ acchaṁ ciraṁ daṭṭhā ॥ 87 ॥</l>
</lg></b>
<lg>
<l>(satyaṁ saṁjñā dhanyā yā tadā kēśavēna giridharaṇē ।</l>
<l>gurubhāravyāpr̥tēnāpi tiryagakṣaṁ ciraṁ d‍r̥ṣṭā ॥)</l>
</lg>
<p>atra dhanyēti samākhyābalāt sadaiva tasyāḥ priyaprasādapātratva ēva viniyōgaḥ ।
ēvamētatpradhānaviśēṣabhāvād viniyōjakaṁ pramāṇaṣaṭkam ।</p>
<p>atrāpi karmaṇaḥ kārakasya vā śēṣabhāva iti samānaṁ pūrvēṇa ।</p>
 NOTES pg=1215!
1. atra kramaprāp‍taṁ vākyanirūpaṇaṁ 3252 mātrikāyāṁ nōpalabhyatē । 2. samyak=damyaḥ
<pb n="1216"/>
<p>(<b>3. prayōgavidhipramāṇāni —6</b>)</p>
<p>avagatē ca pradhānāṅgabhāvē <b>kramāpēkṣā ।</b> tatra prayōgavidhyapēkṣitapratipādakāni
śrutyarthādīni ṣaṭ pramāṇāni <b>śrutiḥ, arthaḥ, pāṭhaḥ, sthānaṁ, mukhyaṁ, prāvr̥ttikamiti ।</b></p>
<p>paurvāparyēṇānuṣṭhānaṁ <b>kramaḥ ।</b> sa</p>
<p>1. <b>śrautō</b> yathā—(raghu. 6.50)</p>
<b><lg>
<l>sambhāvya bhartāramamuṁ yuvānaṁ mr̥dupravālōttarapuṣpaśayyē ।</l>
<l>br̥ndāvanē caitrarathādanūnē nirviśyatāṁ sundari yauvanaśrīḥ ॥ 88 ॥</l>
</lg></b>
<p>atra sambhāvyēti pūrvakālē ktvāśrutēḥ śrautaḥ kramaḥ ।</p>
<p>2. <b>ārthō</b> yathā—(gāsa. 4.27)</p>
<b><lg>
<l>īsaṁ jaṇēṁti dāvēṁti vammahaṁ vippiaṁ sahāvaṁti ।</l>
<l>virahē ṇa dēṁti mariuṁ ahō guṇā tassa bahumaggā ॥ 89 ॥</l>
</lg></b>
<lg>
<l>(īrṣyāṁ janayanti darśayanti/vardhayanti manmathaṁ vipriyaṁ sāhayanti ।</l>
<l>virahē	na	dadati	martumahō	guṇāstasya	bahumārgāḥ ॥)</l>
</lg>
<p>atra pūrvaṁ manmathavr̥ddhistata īrṣyā, prāṅ‍maraṇābhāvaḥ, tatō vipriya—
sahiṣṇutvamityārthaḥ kramaḥ, yathā 'ag‍nihōtraṁ juhōti', 'yavāgūṁ pacati' iti ।</p>
<p>3. <b>pāṭhakramō</b> yathā—(raghu. 6.63)</p>
<b><lg>
<l>anēna kalyāṇi! karē gr̥hītē mahākulīnēna mahīva gurvī ।</l>
<l>rat‍nānuviddhārṇavamēkhalāyā diśassapat‍nī bhava dakṣiṇāyāḥ ॥ 90 ॥</l>
</lg></b>
<p>atra pr̥thvīsāmānyād dakṣiṇāsādharmyāc‍ca pūrvaṁ patitvaṁ paścātkaragrahaṇamityarthē prāp‍tē
pāṭhasāmarthyāt pūrvaṁ karagrahaṇaṁ tataḥ patitvamiti kramaḥ ।</p>
<p>4. <b>sthānakramō</b> yathā—(gāsa. 3.62)</p>
<b><lg>
<l>sā tuha kaēṇa bālaa ṇic‍caṁ ghara—dāra—tōraṇa—ṇisaṇṇā ।</l>
<l>ōsūsai vaṁdaṇamālia vva diaha c‍cia varāī ॥ 91 ॥</l>
</lg></b>
<lg>
<l>(sā tava kr̥tēna bālaka! nityaṁ gr̥hadvāratōraṇaniṣaṇṇā ।</l>
<l>avaśuṣyati vandanamālikēva divasa ēva varākī ॥)</l>
</lg>
<p>atra gr̥hadvāratōraṇaniṣaṇṇatvēna vandanamālāsannidhēḥ dinē dinē sāpi śuṣyati
kr̥śāyatē raṇaraṇāyatē cēti kramaḥ ।</p>
<pb n="1217"/>
<p>5. <b>mukhyakramō</b> yathā—(gāsa. 3.44)</p>
<b><lg>
<l>vēvira—siṇṇa—karaṁguli—pariggaha—kkhalia—lēhaṇīmaggē ।</l>
<l>sōtthi c‍cia ṇa samappai piasahi lēhaṁmi kiṁ lihimō ॥ 92 ॥</l>
</lg></b>
<lg>
<l>(vēpanaśīlasvinnakārāṅguliparigrahaskhalitalēkhanīmārgē ।</l>
<l>svastyēva na samāpyatē priyasakhi! lēkhē kiṁ likhāmaḥ ॥)</l>
</lg>
<p>atra svastiśabdasya māṅgalikatvēna mukhyatvāllēkhē prāṅnivēśastatō
vyavahitasthānanām‍nōratha pratiyōginō'nantaramakṣarasya, tataḥ sandēśasyēti kramaḥ ।</p>
<p>6. <b>prāvr̥ttikakramō</b> yathā—(gāsa. 5.25)</p>
<b><lg>
<l>paḍhamaṁ vāmaṇavihiṇā pacchā hu kaō viaṁbhamāṇēṇa ।</l>
<l>thaṇajualēṇa imīē mahumahaṇēṇa vva balibaṁdhō ॥ 93 ॥</l>
</lg></b>
<lg>
<l>(prathamaṁ vāmanavidhinā paścāt khalu kr̥tō vijr̥mbhamāṇēna ।</l>
<l>stanayugalēnaitasyāḥ	madhumathanēnēva balibandhaḥ ॥)</l>
</lg>
<p>atra trivikramapravr̥ttāvapi stanapravr̥ttāvapi (ca) prāg vāmanatvaṁ, tatō vijr̥mbhaṇaṁ,
paścād balibandha iti kramaḥ । siddhēṣu ca bhēdāṅgāṅgibhāvakramēṣu śabdānāmanēkārthatvēna
kadācid yaugapadyēnārthānāmanuṣṭhēyatvādiprāp‍tau tadarthaṁ nirdhāraṇāpēkṣā ।</p>
<p>(<b>4. adhikāravidhipramāṇāni —6</b>)</p>
<p>tatrādhikāravidhyapēkṣitāni	samastānēkārthaśabdasādhāraṇādyarthaprakaraṇādīni
ṣaṭprakārāṇi— <b>'arthaḥ, prakaraṇaṁ, liṅgam, aucityaṁ, dēśaḥ, kāla'</b> iti । nirdhāraṇaṁ
vibhāgataḥ pr̥thakkaraṇam । tad—</p>
<p>1. <b>arthatō</b> yathā—(saka. 4.230)</p>
<b><lg>
<l>gatirvēṇī ca nāgēna vapurūrū ca rambhayā ।</l>
<l>pāṇī pravālairōṣṭhau ca tasyāstulyatvamāyayuḥ ॥ 94 ॥</l>
</lg></b>
<p>atra gatirgajasadr̥śī, vēṇī sarpasadr̥śī, vapuḥ surastrīsadr̥śaṁ, ūrū kadalīsadr̥śau,
pāṇī pallavōpamau, ōṣṭhau vidrumōpamāviti arthatō'nēkārthaśabdārthavibhāgaḥ ।</p>
<p>2. <b>prakaraṇād</b> yathā—</p>
<b><lg>
<l>lacchīē muddhakuvalaadalujjalā jalahi—mahaṇa—viramammi ।</l>
<l>diṭṭhī jaai saaṁvaramāla vva harimmi ṇivaḍaṁtī ॥ 95 ॥</l>
</lg></b>
<pb n="1218"/>
<lg>
<l>(lakṣmyā mugdhakuvalayadalōjjvalā jaladhimathanaviramē ।</l>
<l>dr̥ṣṭirjayati	svayaṁvaramālēva harau nipatantī ॥)</l>
</lg>
<p>atra lakṣmīsvayaṁvaraṇaprakaraṇatō hariśabdēna viṣṇurucyatē ।</p>
<p>3. <b>liṅgatō</b> yathā—</p>
<b><lg>
<l>kalahōlujjalagōraṁ kalahōasiāsu saraarāīsu ।</l>
<l>cuṁbaṁti ad‍dhaacchaṁ viatta/ddha—juaīmuhaṁ dhaṇṇā ॥ 96 ॥</l>
</lg></b>
<lg>
<l>(kaladhautōj‍jalagauraṁ kaladhautasitāsu śarad‍rātriṣu ।</l>
<l>cumbanti ardhakṣaṁ vidagdha/vivr̥tayuvatīmukhaṁ dhanyāḥ ॥)</l>
</lg>
<p>atra gaurasitaśabdābhyāṁ kaladhautaśabdasya svarṇaraupyavācakatvēna yathākramaṁ
yuvatimukhaśarad‌vibhāvaryōrupamānavibhāgaḥ ।</p>
<p>4. <b>aucityatō</b> yathā—(raghu. 6.83)</p>
<b><lg>
<l>sā cūrṇagauraṁ raghunandanasya dhātrīkarābhyāṁ karabhōpamōrūḥ ।</l>
<l>āsañjayāmāsa yathāpradēśaṁ kaṇṭhē guṇaṁ mūrtamivānurāgam ॥ 97 ॥</l>
</lg></b>
<p>atrāṅganārūpamaucityāt । karabhaśabdēna dhanuḥkōṭyagrabhāgō vidhīyatē, nōṣṭrāvayava iti ।</p>
<p>5. <b>dēśatō</b> yathā—</p>
<b><lg>
<l>paumappahaṁ diaṁ kaṁ maacchi puṁḍariapuṁḍarīēṇa ।</l>
<l>karasaṁdhiēṇa maggasi puṁḍarīasamāulē raṇṇē ॥ 98 ॥</l>
</lg></b>
<lg>
<l>(padmaprabhaṁ dvijaṁ kaṁ mr̥gākṣi! puṇḍarīkapuṇḍarīkēṇa ।</l>
<l>karasaṁhitēna mārgayasi puṇḍarīkasamākulē araṇyē ॥)</l>
</lg>
<p>atra dēśataḥ puṇḍarīkaśabdō'raṇyaviśēṣaṇē vyāghramāha, karasthānē padmamātapatrasthānē
chatramiti vibhāgaḥ ।</p>
<p>6. <b>kālatō</b> yathā—(gāsa. 1.64)</p>
<b><lg>
<l>uari—dara—diṭṭha—khaṇṇua—ṇilīṇa—pārāvaāṇaṁ	viruēhiṁ ।</l>
<l>ṇitthaṇai jāaviaṇaṁ sulāhiṇṇaṁ va dēvaulaṁ ॥ 99 ॥</l>
</lg></b>
<lg>
<l>(upari—dara—dr̥ṣṭa—śaṅku—nilīna—pārāvatānāṁ	virutaiḥ ।</l>
<l>nisstanati	jātavēdanaṁ śūlābhinnamiva	dēvakulam ॥)</l>
</lg>
<pb n="1219"/>
<p>yathā vā—(gāsa. 2.9)</p>
<b><lg>
<l>pālēi acchabhallaṁ va uaha kuggāmadēuladdārē ।</l>
<l>hēmaṁtaālapahiō	vijjhāaṁtaṁ	palālaggiṁ ॥ 100 ॥</l>
</lg></b>
<lg>
<l>(pāṭayatyacchabhallamiva paśyata kugrāmadēvakuladvārē ।</l>
<l>hēmantakālapathikō vidhmāyamānaṁ palālāg‍nim ॥)</l>
</lg>
<p>x x x x x x x x x x x x x x</p>
<p>(truṭiratrēti—rāghavajōśērau)</p>
<p><b>iti śrīmahārājādhirājaśrībhōjadēvaviracitē śrr̥ṅagāraprakāśē
pūrvānurāgavipralambhaprakāśanō nāma</b></p>
<p><b>॥ pañcaviṁśaḥ prakāśaḥ ॥ 25 ॥1</b></p>
 NOTES pg=1219!
1. atra nidhyēyam—
ṣaḍ‍viṁśaḥ prakāśō nōpalabdha iti rā.jō.। vayaṁ punarēvaṁ pratipadyāmahē yat pañcadaśasya prakāśasyāntima
880 pr̥ṣṭhagataṁ nāyikānirūpaṇamārabhya 937 pr̥ṣṭhaṁ yāvad 55 pr̥ṣṭhātmakō bhāga ēkaḥ svatantraḥ prakāśaḥ,
puṣpikāyā api tatra lābhāt । ēvaṁ ṣōḍaśasya sap‍tadaśatvamagrē caikasaṁkhyāyā vr̥ddhēḥ 1–36 prakāśātmā'sau
granthaḥ pūrṇa ēva, saṁkhyāṅkana ēva tu pāṇḍugranthalēkhakā abhrāmyanta ।
mudritaṁ	mudraṇīyaṁ	mudritaṁ	mudraṇīyaṁ
pr̥॰862—846	15	20	21
pr̥॰877—934	16	21	22
16	17	22	23
17	18	23	24
18	19	24	25
19	20	25	26
asmannirmitastu ṣaṅviśaḥ prakāśaḥ prathamapariśiṣṭē (pr̥. 1–24) draṣṭavyō'traiva । rē.
<pb n="1220"/>
<p>atha</p>
<p><b>śrr̥ṅgāraprakāśē sap‍taviṁśaḥ prakāśaḥ</b></p>
<p>saṅkētaprakāśaḥ</p>
<p>{ādau truṭiḥ}</p>
<p><b>saṅkētāpacārō</b> yathā—(gāsa. 5.15)</p>
<b><lg>
<l>cōriaraasaddālui mā putti bbhamasu aṁdhaārammi ।</l>
<l>ahiaaraṁ lakkhijjasi tamabhariē dīvaa sihavva ॥ 1 ॥</l>
</lg></b>
<lg>
<l>(cauryarataśraddhāśīlē	mā	putri	bhramāndhakārē ।</l>
<l>adhikataraṁ	lakṣyasē	tamōbhr̥tē	dīpakaśikhēva ॥)</l>
</lg>
<p>yathā vā—</p>
<b><lg>
<l>halia—suā—muha—sasikaṁti—pahaa—timirammi ia haaggāmē ।</l>
<l>ōm̐	māmi	kaha	vasijjai	saṁkēaabhaṁgadūmiāsāhiṁ ॥ 2 ॥</l>
</lg></b>
<lg>
<l>(hālikasutāmukhaśaśikāntiprahr̥tatimirē iha hatagrāmē ।</l>
<l>hē mātulāni! kathamuṣyatē saṅkētaka—bhaṅga—dūnāśābhiḥ ॥)</l>
</lg>
<p><b>saṅkētamanōrathō</b> yathā—(gāsa. 2.65)</p>
<b><lg>
<l>phalahī—vāhaṇa—puṇṇāhamaṁgalaṁ laṁgalē kuṇaṁtīē ।</l>
<l>asaīa maṇōrahagabbhiṇīē hatthā tharaharaṁti ॥ 3 ॥</l>
</lg></b>
<lg>
<l>(kārpāsīkaṣaṇa—puṇyāhamaṅgalaṁ lāṅgalē kurvatyāḥ ।</l>
<l>asatyā manōrathagarbhiṇyā hastau tharatharāyētē ॥)</l>
</lg>
<p>yathā vā—</p>
<b><lg>
<l>aṁtōhuttaṁ ḍajjhai chiṁdaṁtē dēarē ṇai—karaṁjaṁ ।</l>
<l>hiaabbhaiamaṇōrahāṇam̐ vi paraṁmuhī suṇhā ॥ 4 ॥</l>
</lg></b>
<lg>
<l>(antarabhimukhaṁ dahyatē chindati dēvarē nadīkarañjam ।</l>
<l>hr̥dayābhyadhikamanōrathānāmapi parāṅ‍mukhī s‍nuṣā ॥)</l>
</lg>
<pb n="1221"/>
<p><b>saṅkētōtkaṇṭhā</b> yathā—</p>
<b><lg>
<l>saṁkēaūsuamaṇō gahavai—dhūā—kaḍakkha—saṇṇai/saccaviō ।</l>
<l>taṁbaṁ	gaaṁ	ṇa	vēai	gōvālō	aṁbaraṁ	duhai ॥ 5 ॥</l>
</lg></b>
<lg>
<l>(saṅkētōtsukamanā gr̥hapatiduhitr̥kaṭākṣasaṁjñāpitaḥ/ d‍r̥ṣṭaḥ ।</l>	
<l>tāmrāṁ	gatāṁ na vētti vrīḍayā ambaraṁ dōgdhi ॥)</l>
</lg>
<p>yathā vā—(vala. 496, gāsa. 868vē.)</p>
<b><lg>
<l>saṁkēakuḍuṁguḍḍīṇasauṇikōlāhalaṁ	suṇaṁtīē ।</l>
<l>gharakammavāvaḍāē	vahuēm̐	sīaṁti	aṁgāiṁ ॥ 6 ॥</l>
</lg></b>
<lg>
<l>(saṅkētakuḍuṅgōḍḍīnaśakunikōlāhalaṁ	śrr̥ṇvatyāḥ ।</l>
<l>gr̥hakarmavyāpr̥tāyā vadhvāḥ sīdanti aṅgāni ॥)</l>
</lg>
<p><b>saṅkētaharṣaṇaṁ</b> yathā—</p>
<b><lg>
<l>ōccēi/accai jā kusuṁbhaṁ, tāva ccia putti pulliā uvvā ।</l>
<l>maggēṇa	muhuvalaṁtī	kallāṇaparaṁparā	tujjha ॥ 7 ॥</l>
</lg></b>
<lg>
<l>(avacinōti/arcayati yāvat kusumbhaṁ tāvadēva putri phullitāpūrvā ।</l>
<l>mārgēṇa	muhurvalantī	kalyāṇaparamparā	tava ॥)</l>
</lg>
<p>yathā vā—</p>
<b><lg>
<l>silliri gulimē gāmē vōdrahapairaṁmi putti diṇṇāsi ।</l>
<l>rajjaa	paggabaṁsaṁ	tuggamāaṁ	muhutthiccihisiṁ ॥ 8 ॥</l>
</lg></b>
<p>(sillirigulimē grāmē taruṇapuruṣapracurē putri! dattāsi ।) ku.</p>
<p><b>saṅkētāśvāsō</b> yathā—(gāsa. 1.9)</p>
<b><lg>
<l>kiṁ ruasi ōṇaamuhī dhaalāaṁtēsu sālichēttēsu ।</l>
<l>hariālamaṁḍiamuhī paḍi vva saṇavāḍiā jāā ॥ 9 ॥</l>
</lg></b>
<lg>
<l>(kiṁ	rōdiṣyavanatamukhī	dhavalāyamānēṣu	śalikṣētrēṣu ।</l>
<l>haritālamaṇḍitamukhī	naṭīva	śaṇavāṭikā	jātā ॥)</l>
</lg>
<p>yathā vā—(vala. 472)</p>
<b><lg>
<l>āsaṇṇakuḍuṁgē	juṇṇadēaulē	bahujuāṇasaṁkiṇṇē ।</l>
<l>thērī tti paī mā ruasu putti diṇṇāsi suggāmē ॥ 10 ॥</l>
</lg></b>
<lg>
<l>(āsannakuḍuṅgē	jīrṇadēvakulē	bahuyuvasaṅkīrṇē ।</l>
<l>sthavira iti patiḥ mā rudihi putri! dattāsi sugrāmē ॥)</l>
</lg>
<pb n="1222"/>
<p><b>saṅkētāgamō</b> yathā—(gāsa. 2.71)</p>
<b><lg>
<l>gōlāṇaīēॅ	tūhē	cakkhaṁtō	rāiāē	pattāiṁ ।</l>
<l>uppaḍai makkhaḍō kōkkhaēi pōṭṭaṁ ca piṭṭēi ॥ 11 ॥</l>
</lg></b>
<lg>
<l>(gōdāvarīnadyāḥ	kacchē	carvayan	rājikāyāḥ patrāṇi ।</l>
<l>utpatati markaṭaḥ khōkhāśabdaṁ karōtyudaraṁ ca tāḍayati ॥)</l>
</lg>
<p>yathā vā—(gāsa. 6.31)</p>
<b><lg>
<l>ōsarai dhuṇai sāhaṁ kō/khōkkhāmuhalō puṇō samullihai ।</l>
<l>jaṁbūpalaṁ	ṇa	gēh‍ṇai	bhamarō	tti	kaī	paḍhamaḍakkō ॥ 12 ॥</l>
</lg></b>
<lg>
<l>(apasarati dhunōti śākhāṁ khōkhāmukharaḥ punaḥ samullikhati ।</l>
<l>jambūphalaṁ na gr̥h‍ṇāti bhramara iti kapiḥ prathamadaṣṭaḥ ॥)</l>
</lg>
<p><b>saṅkētabhraṁśō</b> yathā—(gāsa. 2.80)</p>
<b><lg>
<l>sāmāi	sāmalīē	addhacchipalōirīē	muhasōhā ।</l>
<l>jaṁbūdala—kaa—kaṇṇāvaaṁsa—bhamirē	haliauttē ॥ 13 ॥</l>
</lg></b>
<lg>
<l>(śyāmāyāḥ	śyāmalāyatē'rdhākṣipralōkanaśīlāyā	mukhaśōbhā ।</l>
<l>jambūdalakr̥takarṇāvataṁsabhramaṇaśīlē	halikaputrē ॥)</l>
</lg>
<p>yathā vā—</p>
<b><lg>
<l>gaṇhāi maṇō haliassa auaṇā ṇiapaissa paccakkhaṁ ।</l>
<l>dummaṇa—muhassa	vāṇīramaṁjariṁ	dēi	diarassa ॥ 14 ॥</l>
</lg></b>
<lg>
<l>{gr̥h‍ṇāti manō hālikasya asatī nijapatēḥ pratyakṣam ।</l>
<l>dūnamukhāya	vānīramañjarīṁ	dadāti	dēvarāya ॥}</l>
</lg>
<p><b>saṅkētavighnō</b> yathā—(gāsa. 5.16)</p>
<b><lg>
<l>vāhittā	paḍivaaṇaṁ	ṇa	dēi	rūsēi	ēkkamēkkassa ।</l>
<l>asaī	kajjēṇa	viṇā	paippamāṇē	ṇaīkacchē ॥ 15 ॥</l>
</lg></b>
<lg>
<l>(vyāhr̥tā prativacanaṁ na dadāti ruṣyatyēkaikasya ।</l>
<l>asatī kāryēṇa vinā pradīpyamānē nadīkacchē ॥)</l>
</lg>
<p>yathā vā—(gāsa. 2.4)</p>
<b><lg>
<l>ṇippacchimāim̐	asaī	dukkhālōāim̐	muhuapupphāiṁ ।</l>
<l>cīē baṁdhussa va aṭṭhiāim̐ ruirī samucciṇai ॥ 16 ॥</l>
</lg></b>
<pb n="1223"/>
<lg>
<l>(niṣpiṣṭānyasatī	duḥkhālōkāni	madhūkapuṣpāṇi ।</l>
<l>citāyāṁ bandhōrivāsthīni rōdanaśīlā samuccinōti ॥)</l>
</lg>
<p><b>saṅkētōpaghnō</b> yathā—(gāsa. 4.65)</p>
<b><lg>
<l>āaṇṇēi aḍaaṇā kuḍuṁga—hēṭṭhammi diṇṇasaṁkēā ।</l>
<l>aggapaapēlliāṇaṁ	mammaraaṁ	juṇṇapattāṇaṁ ॥ 17 ॥</l>
</lg></b>
<lg>
<l>(ākarṇayatyasatī	kuñjādhō	dattasaṅkētā ।</l>
<l>agrapadaprēritānāṁ	marmarakaṁ	jīrṇapatrāṇām ॥)</l>
</lg>
<p>yathā—</p>
<b><lg>
<l>aṇṇāsaṁkāē	tamaṁdhaāravāaṇṇapavaṇēṇṇi ।</l>
<l>sattiṇiūhaṁticcia	hasaī	tēṇamahakāā ॥ 18 ॥</l>
</lg></b>
<p><b>saṅkētabhaṅgō</b> yathā—</p>
<b><lg>
<l>ciṁtēhi aṁgasaṁgō vassaaṇṇiṇṇiaṁṇiuvāaṁ ।</l>
<l>sā uṇa talahīpā . . ṇatēṇa daḍḍhā tusārēṇa ॥ 19 ॥</l>
</lg></b>
<p>yathā vā—(gāsa. 1.8)</p>
<b><lg>
<l>attā	taha	ramaṇijjaṁ	amha	gāmassa	maṁḍaṇībhūaṁ ।</l>
<l>lua—tilavāḍisaricchaṁ sisirēṇa kaaṁ bisiṇisaṁḍaṁ ॥ 20 ॥</l>
</lg></b>
<lg>
<l>(śvaśru! tathā ramaṇīyamasmākaṁ grāmasya maṇḍanībhūtam ।</l>
<l>lūnatilavāṭīsadr̥śaṁ śiśirēṇa kr̥taṁ bisinīṣaṇḍam ॥)</l>
</lg>
<p><b>saṅkētānuṣaṅgō</b> yathā—</p>
<b><lg>
<l>vacchai	ṇaitēcchanukumōppiāhavāhē	pahammamāṇīē ।</l>
<l>saṇṇajuāṇō kīrai gāmō ccia haliadhūāē ॥ 21 ॥</l>
</lg></b>
<p>{. . . śūnya (? sarva) yuvakaḥ kriyatē grāma ēva hālikaduhitrā} ku.</p>
<p>yathā vā—</p>
<b><lg>
<l>ōsaēvasaṁtakāsaasiḍilialaṁgalavilāhi	gāmāhi ।</l>
<l>aṇṇatatōṇīābhōiē	saṇṇalōā	gahapaissa ॥ 22 ॥</l>
</lg></b>
<p><b>saṅkētāśayō</b> yathā—</p>
<b><lg>
<l>diṭṭhammi	gharaparōhaḍabālakaraṁjaṁ	paimmi	siṁcaṁtē ।</l>
<l>aṇṇōṇṇapēsiacchaṁ diarēṇa bahuṇṇiā hasai ॥ 23 ॥</l>
</lg></b>
<pb n="1224"/>
<lg>
<l>(dr̥ṣṭē gr̥hapaścādbhāga/paś‍cimāṅgaṇa—bālakarañjaṁ patyau siñcati ।</l>
<l>anyōnyaprēṣitākṣaṁ	dēvarēṇa	bhrātr̥jāyā	hasati ॥)</l>
</lg>
<p>yathā vā—(gāsa. 876vē.)</p>
<b><lg>
<l>ṭhāṇē	ṭhāṇē	valiā	valaṇē	valaṇē	savēasakuḍuṁgā ।</l>
<l>ṇa gaō si amha gāmaṁ diara ṇa diṭṭhā tuē muralā ॥ 24 ॥</l>
</lg></b>
<lg>
<l>(sthānē sthānē valitāḥ valanē valanē savētasakuḍuṅgāḥ ।</l>
<l>na gatō'si asmin grāmē dēvara! dr̥ṣṭā tva‌yā‌ muralā ॥)</l>
</lg>
<p><b>saṅkētōpaśayō</b> yathā— (saka. 3.112)</p>
<b><lg>
<l>sō muddhamaō maataṇhiāhiṁ taha dūmiō haāsāhiṁ ।</l>
<l>jaha	sabbhāvamaīṇaṁ	vi	ṇaīṇa	paraṁmuhō	jāō ॥ 25 ॥</l>
</lg></b>
<lg>
<l>(sa mugdhamr̥gō mr̥gatr̥ṣṇikābhistathā dūnō hatāśābhiḥ ।</l>
<l>yathā sadbhāvamayīṣvapi nadīṣu parāṅ‍mukhō jātaḥ ॥)</l>
</lg>
<p>yathā vā—</p>
<b><lg>
<l>ammaṇu—aṁcaṇapuvvaṁ vaṇammi taha dūmiā u āsahiṁ ।</l>
<l>jaha sā ṇa ṭhāi hēṭṭhē hu tassa vi cūaviḍavassa ॥ 26 ॥</l>
</lg></b>
<lg>
<l>(anugamanapūrva	vanē	tathā	duḥkhitā	tu āśābhiḥ ।</l>		
<l>yathā sā na tiṣṭhati adhastāt khalu tasyāpi cūtaviṭapasya ॥)</l>
</lg>
<p><b>saṅkētaprārthanā</b> yathā—(gāsa. 2.3)</p>
<b><lg>
<l>bahupupphabharōṇāmia bhūmīgaasāha suṇasu viṇṇattiṁ ।</l>
<l>gōlātaḍaviaḍakuḍaṁgamahua	saṇiaṁ	galijjāsu ॥ 27 ॥</l>
</lg></b>
<lg>
<l>(bahupuṣpabharāvanāmitabhūmīgataśākha śrr̥ṇu vijñap‍tim ।</l>
<l>gōdātaṭavikaṭanikuṁjamadhūka śanairgaliṣyasi ॥)</l>
</lg>
<p>yathā vā—</p>
<b><lg>
<l>sikatilatalāḥ	sāndracchāyāsstanāntavilambinaḥ
śiśiramarutāṁ	līlāvāsāḥ	kvaṇajjalaraṅkavaḥ ।</l>
<l>avinayavatī—nirvicchēda—smara—vyaya—dāyinaḥ
kathaya muralē! kēnāmī tē kr̥tā niculadrumāḥ ॥ 28 ॥</l>
</lg></b>
<pb n="1225"/>
<p><b>saṅkētabahumānō</b> yathā—(gāsa 3.95) (1248)</p>
<b><lg>
<l>cuṁbai	vāsiṇṇamuhī daiakaōlaṁ va paṁḍuracchāaṁ ।</l>
<l>asaī	ṇihuvaṇavaḍapāavassa	vāāṇiaṁ	pattaṁ ॥ 29 ॥</l>
</lg></b>
<lg>
<l>(cumbati vā svinnamukhī dayitakapōlamiva pāṇḍuracchāyam ।</l>
<l>asatī	nidhuvanavaṭapādapasya	vātānītaṁ	patram ॥)</l>
</lg>
<p>yathā vā—(gāsa. 6.56)</p>
<b><lg>
<l>gāmaṁgaṇa—ṇialia—kaṇhavakkha vaḍa tujjha dūramaṇulaggō ।</l>
<l>tittilla—paḍikkhaka—bhōiō vi gāmō suhaṁ vasai ॥ 30 ॥</l>
</lg></b>
<lg>
<l>(grāmāṅgaṇanigaḍitakr̥ṣṇapakṣa vaṭa tava	dūramanulagnaḥ ।</l>
<l>dauḥsādhika—pratīkṣaka—bhōgikō'pi grāmaḥ sukhaṁ vasati ॥)</l>
</lg>
<p><b>saṅkētavātsalyaṁ</b> yathā—</p>
<b><lg>
<l>jaṁ jaṁ taṇagaaṁ pi vapū . . mattaṇiacchaēasaaṁ ।</l>
<l>āṇaṁdavāhaṇibbharabhariacchī	vētasakuḍuṁgaṁ ॥ 31 ॥</l>
</lg></b>
<p>yathā vā—</p>
<b><lg>
<l>bad‍dhāvēuṁ icchai paṁsuli gāmasaṇṇō raṇṇa—chēttēsu ।</l>
<l>muggassa kaṇṇasaricchaṁ dīsai vaṇṇaṁ palāassa ॥ 32 ॥</l>
</lg></b>
<lg>
<l>{vardhāpayitumicchati pāṁsulī grāmaśūnyēṣu araṇyakṣētrēṣu ।</l>
<l>mārgasya	karṇasadr̥kṣaṁ	dr̥śyatē	parṇaṁ	palāśasya ॥}</l>
</lg>
<p><b>saṅkētānukrōśō</b> yathā—(gāsa. 1.37)</p>
<b><lg>
<l>tālūra—bhamāula—khuḍia—kēsarō giriṇaīē pūrēṇa ।</l>
<l>darabuḍḍubbuḍḍuṇibuḍḍamahuarō	hīrai	kalaṁbō ॥ 33 ॥</l>
</lg></b>
<lg>
<l>(jalāvartabhramākulakhaṇḍitakēsarō giriṇadyāḥ pūrēṇa ।</l>
<l>daramagnōnmagnanimagnamadhukarō	hriyatē	kadambaḥ ॥)</l>
</lg>
<p>yathā vā—</p>
<b><lg>
<l>jai maggiaṇṇasariaṁjēṇa	jahicchāiddiaṁ suraaṁ ।</l>
<l>tāē	ēṇisaccēṇa	bhammaē	rakkha	vāṇīraṁ ॥ 34 ॥</l>
</lg></b>
<pb n="1226"/>
<p><b>saṅkētākṣēpaṇaṁ</b> yathā—(gāsa. 2.67)</p>
<b><lg>
<l>bhajjaṁtassa vi tuha saggagāmiṇō ṇai—karaṁja—sāhāō ।</l>
<l>pāā ajja vi dhammia tuha kaham̐ dharaṇiṁ cia chivaṁti ॥ 35 ॥</l>
</lg></b>
<lg>
<l>(bhañjatō'pi	tava	svargagāminō	nadīkarañjaśākhāḥ ।</l>
<l>pādāvadyāpi dhārmika! tava kathaṁ dharaṇīmēva spr̥śataḥ ॥)</l>
</lg>
<p>yathā vā—(gāsa. 6.53)</p>
<b><lg>
<l>ēddahamēttē gāmē ṇa paḍai bhikkha tti kīsa maṁ bhaṇasi ।</l>
<l>dhammia! karaṁjabhaṁjaa jaṁ jīasi taṁ pi dē bahuaṁ ॥ 36 ॥</l>
</lg></b>
<lg>
<l>(ētāvanmātrē grāmē na patati bhikṣēti kimiti māṁ bhaṇasi ।</l>
<l>dhārmika! karajjabhajjaka! yajjīvasi tadapi tē bahukam ॥)</l>
</lg>
<p><b>saṅkētābhirakṣā</b> yathā—(gāsa. 2.66)</p>
<b><lg>
<l>pahiullūraṇasaṁkāulāhiṁ asaīhiṁ bahalatimirassa ।</l>
<l>āliṁpaṇēṇa ṇihuaṁ vaḍassa sittāim̐ pattāiṁ ॥ 37। ।</l>
</lg></b>
<lg>
<l>(pathikōcchēdanaśaṅkākulābhirasatībhirbahulatimirasya ।</l>
<l>ālēpanēna nibhr̥taṁ vaṭasya siktāni patrāṇi ॥)</l>
</lg>
<p>yathā vā—(gāsa. 2.75)</p>
<b><lg>
<l>bhama dhammia vīsatthō sō suṇahō ajja māriō dēṇa ।</l>
<l>gōlāṇaīkacchakuḍuṁgavāsiṇā	dariasīhēṇa ॥ 38 ॥</l>
</lg></b>
<lg>
<l>(bhrama dhārmika! visrabdhaḥ sa śunakō'dya māritastēna ।</l>
<l>gōdānadīkacchakuḍuṅgavāsinā	dr̥p‍tasiṁhēna ॥)</l>
</lg>
<p><b>saṅkētatātparyaṁ</b> yathā—</p>
<b><lg>
<l>asasiūmasaṁtēhiṁ	ubbuṭṭhai	taha	ṇiuḍḍamāṇaṁmi ।</l>
<l>saṁkēakuḍuṁgē aḍaaṇāē hiaammi likkhattaṁ ॥ 39 ॥</l>
</lg></b>
<p>yathā vā—</p>
<b><lg>
<l>khujjaṁti jaḍaṁtēhiṁ pallaviā hōṁti pallavatēhiṁ ।</l>
<l>gāmā	saṇṇa	palāsēhi	paṁsulīhiaasabbhāvā ॥ 40 ॥</l>
</lg></b>
<lg>
<l>(kubjanti śīryamāṇaiḥ pallavitā bhavanti pallavadbhiḥ ।</l>
<l>grāmāsanna—palāśaiḥ	pāṁsulī—hr̥daya—sadbhāvāḥ ॥)</l>
</lg>
<pb n="1227"/>
<p><b>saṅkētōpajāpō</b> yathā—</p>
<b><lg>
<l>ummūlaṁtī jaha tīrataruvaṇiṁ vahasi taha ahaṁ maṇṇē ।</l>
<l>hōhisi	tumaṁ	pi	muralē	gaṁgavva	tavassiparivārā ॥ 41 ॥</l>
</lg></b>
<lg>
<l>(unmūlantī yathā tīrataruvanī vahasi tathāhaṁ manyē ।</l>
<l>bhaviṣyasi tvamapi muralē! gaṅgēva tapasviparivārā ॥)</l>
</lg>
<p>yathā vā—(gāsa. 760vē.)</p>
<b><lg>
<l>raaṇāarassa sāhēmi ṇammaē ajja mukkadakkhiṇṇā ।</l>
<l>vēasaladāgharaṁtaṁ ṇīā jaṁ tuṁ si pūrēṇa ॥ 42 ॥</l>
</lg></b>
<lg>
<l>(rat‍nākarasya śaṁsāmi narmadē! adya muktadākṣiṇyā ।</l>
<l>vētasalatāgr̥hāntaṁ	nītā	yattvamasi	pūrēṇa ॥)</l>
</lg>
<p><b>saṅakētōpālambhō</b> yathā—</p>
<b><lg>
<l>ēsā tē majjāā muddhasahāvāa paasisirāa ।</l>
<l>jēṇa muralē! vahasi pāṇīaṁ jattha hi kuḍuṁgō ॥ 43 ॥</l>
</lg></b>
<lg>
<l>(ēṣā tē maryādā mugdhasvabhāvāyāḥ payaśśiśirāyāḥ ।</l>
<l>yēna muralē! vahasi pānīyaṁ yatra hi kuḍuṅgaḥ ॥)</l>
</lg>
<p>yathā vā—</p>
<b><lg>
<l>taṁ kattha gaaṁ tuha taruṇa—tīra—vāṇīra—bhaṁjaṇa—samatthaṁ ।</l>
<l>ṇavaūrajalaṁ	kāvēri	agga/ajja	kacchē	paippaṁtē ॥ 44 ॥</l>
</lg></b>
<lg>
<l>(tat kutra gataṁ tava taruṇatīravānīrabhañjanasamartham ।</l>
<l>navapūrajalaṁ kāvēri! agra/adya kacchē pradīpyamānē ॥)</l>
</lg>
<p><b>saṅkētavipralambhō</b> yathā—(gāsa. 3.95)</p>
<b><lg>
<l>gāmavaḍassa piucchā āvaṁḍumuhīṇaṁ paṁḍuracchā/jjhāaṁ ।</l>
<l>hiaēṇa samaṁ asaīṇam̐ paḍai vāāhaaṁ pattaṁ ॥ 45 ॥</l>
</lg></b>
<lg>
<l>(grāmavaṭasya pitr̥ṣvasa āpāṇḍumukhīnāṁ pāṇḍuracchāyam ।</l>
<l>hr̥dayēna	samamasatīnāṁ	patati	vātāhataṁ	patram ॥)</l>
</lg>
<p>yathā vā—</p>
<b><lg>
<l>karai	ghaṇavāmaṇaviaḍasāhāi	jaṇajaṇiapariōsaṁ ।</l>
<l>jaṇasēviavēḍasiṁ taṇaa pakkhaō kēṇa chiṇāsi ॥ 46 ॥</l>
</lg></b>
<pb n="1228"/>
<lg>
<l>(ghanavāmanavikaṭaśākhābhiḥ	janajanitaparitōṣām ।</l>
<l>janasēvitavētasīṁ tanaya pakṣayōḥ kēna chinatsi ॥)</l>
</lg>
<p><b>saṅkētāśīryathā</b>—</p>
<b><lg>
<l>asaīēm̐ baṁdhava ghaṇa—viaḍa—sāhā—pattala jala—āsaṇṇa ।</l>
<l>diahē vi ṇisāmuhasama kuḍuṁga jivēhi maha jīēṇa ॥ 47 ॥</l>
</lg></b>
<lg>
<l>(asatyā	bāndhava!	 ghanavikaṭaśākhāpatrala	jalāsanna ।</l>
<l>divasē'pi niśāmukhasama! kuḍuṅga! jīva mama jīvitēna ॥)</l>
</lg>
<p>yathā vā—</p>
<b><lg>
<l>jaha icchā taha ramiaṁ ṇa a gahiā ajja/jjha juvasaṁgahaṇē ।</l>
<l>tuha	tāvi	tīrakuḍuṁga	khuṇaēhiṁ	viḍajjhissaṁ ॥ 48 ॥</l>
</lg></b>
<lg>
<l>(yathēcchā tathā ramitaṁ na ca gr̥hītā adyā yūpasaṁgrahaṇē ।</l>
<l>tava	tāpi	tīralatākuñjasthāṇukairvidhakṣyāmi ॥)</l>
</lg>
<p><b>saṅkētapraś‍nō</b> yathā—</p>
<b><lg>
<l>paḍhamullaavāsōllāi	bahalamaaraṁdasurabhigaṁdhāi ।</l>
<l>gōlē kuḍuṁgajuāi kaha ṇa ṇamimō tuha puliṇāim̐ ॥ 49 ॥</l>
</lg></b>
<lg>
<l>(prathamavarṣārdrāṇi	bahulamakarandasurabhigandhīni ।</l>
<l>gōdē! kuḍuṅgayutāni kathaṁ na namāmastava pulināni ॥)</l>
</lg>
<p>yathā vā—(gāsa. 4.48)</p>
<b><lg>
<l>aṁgāṇaṁ taṇuāraa sikkhāvaa dīharōiavvāṇaṁ ।</l>
<l>viṇaāikkamaāraa mā mā ṇaṁ pamharijjāsu ॥ 50 ॥</l>
</lg></b>
<lg>
<l>(aṅgānāṁ tanukāraka! śikṣaka! dīrgharōditavyānām ।</l>
<l>vinayātikramakāraka! mā mā ēnāṁ prasmariṣyasi ॥)</l>
</lg>
<p><b>virahavisūraṇaṁ</b> yathā—(līlāvaī 569)</p>
<b><lg>
<l>pērijjaṁtō puvvakaēhiṁ kammēhiṁ kēhiṁ vi varāō ।</l>
<l>suhamicchaṁtō	dussahajaṇāṇurāē	jaṇō	paḍai ॥ 51 ॥</l>
</lg></b>
<lg>
<l>(prēryamāṇaḥ pūrvakr̥taiḥ karmabhiḥ kairapi varākaḥ ।</l>
<l>sukhamicchan dussahajanānurāgē janaḥ patati ॥)</l>
</lg>
<pb n="1229"/>
<p>yathā vā—(vala. 331)</p>
<b><lg>
<l>āraṁbhō jassa imō ṇīsāsāāsa—sōsia—sarīrō ।</l>
<l>pariṇāhō kahaṁ hōhii ṇa āṇimō daḍ‍ḍhapēmmassa ॥ 52 ॥</l>
</lg></b>
<lg>
<l>(ārambhō	yasyāyaṁ	niḥśvāsāyāsaśōṣitaśarīraḥ ।</l>
<l>pariṇāmaḥ kathaṁ bhaviṣyati na jānīmō dagdhaprēmṇaḥ ॥)</l>
</lg>
<p><b>sakhīsampraś‍nō</b> yathā—(gāsa. 4.56)</p>
<b><lg>
<l>vaaṇē vaaṇammi calaṁta—sīsa—suṇṇāvahāṇa—huṁkāraṁ ।</l>
<l>sahi	dēṁttī	ṇīsāsaṁtarēsu	kīsa	mha	dūmēsi ॥ 53 ॥</l>
</lg></b>
<lg>
<l>(vacanēṣu	calacchīrṣaśūnyāvadhānahuṅkāram ।</l>
<l>sakhi dadatī niḥśvāsāntarēṣu kimityasmān dunōṣi? ॥)</l>
</lg>
<p>yathā vā—(līlāvaī 499)</p>
<b><lg>
<l>aṇṇaṁ jaṁ ṇūmijjai ēaṁ puṇa suaṇu vammaharahassaṁ ।</l>
<l>sāhijjaṁtaṁ ṇa	tahā	guppaṁtaṁ	jaha	phuḍīhōi ॥ 54 ॥</l>
</lg></b>
<lg>
<l>(anyad yad gupyatē ētat punaḥ sutanu! manmatharahasyam ।</l>
<l>kathyamānaṁ	na	tathā	gupyamānaṁ	yathā	sphuṭībhavati ॥)</l>
</lg>
<p><b>itivr̥ttākhyānaṁ</b> yathā—</p>
<b><lg>
<l>ajja sahi sō juāṇō uvaiṭṭhō muralamuttaraṁtīē ।</l>
<l>saṁkēa—paaḍaṇa—bhaa—cchalēṇa ēāhi vāāhi ॥ 55 ॥</l>
</lg></b>
<lg>
<l>(adya sakhi! sa yuvā upadiṣṭō muralāmuttarantyā ।</l>
<l>saṅkēta—prakaṭana—bhaya—cchalēna ētābhirvāgbhiḥ ॥)</l>
</lg>
<p>yathā vā—</p>
<b><lg>
<l>daṭṭhuṁ ciraṁ ṇa laddhō māmi piō diṭṭhigōaragaō vi ।</l>
<l>daṁḍāhaa—valia—huaṁga—vaṁka—racchē	haaggāmē ॥ 56 ॥</l>
</lg></b>
<lg>
<l>(draṣṭuṁ ciraṁ na labdhaḥ sakhi! priyaḥ dr̥ṣṭigōcaragatō'pi ।</l>
<l>daṇḍāhatavalitabhujaṅgavakrarathyē	hatagrāmē ॥)</l>
</lg>
<p><b>sakhīśikṣā</b> yathā—(gāsa. 4.55)</p>
<b><lg>
<l>mā vacpa puphphalāvira (lāī) dēvā uaaṁjalīhi tūsaṁti ।</l>
<l>gōāṇaīa	puttaa	sīlummūlāiṁ	kūlāiṁ ॥ 57 ॥</l>
</lg></b>
<pb n="1230"/>
<lg>
<l>(mā vraja puṣpalavanaśīla! dēvā udakāñjalibhistuṣyanti ।</l>
<l>gōdāvaryāḥ	putraka!	śīlōnmūlāni	kūlāni ॥)</l>
</lg>
<p>yathā vā—</p>
<b><lg>
<l>puphullaṁta—ṇiraṁtara—taruṇa—vaṁjulāvaṇa—siṇiddha—kūlāē ।</l>
<l>gōlāṇaīēm̐ vasirī sai tti mā putti pattiasu ॥ 58 ॥</l>
</lg></b>
<lg>
<l>(phullad—nirantara—taruṇa—vañjula—vanasnigdhakūlāyāḥ ।</l>
<l>gōdānadyā vasanaśīlā satīti mā putri pratīhi ॥)</l>
</lg>
<p><b>dhvāntapratīkṣā</b> yathā—(gāsa. 3.49)</p>
<b><lg>
<l>ajja maē gaṁtavvaṁ ghaṇaṁdhaārē vi tassa suhaassa ।</l>
<l>bālā ṇimīliacchī paaparivāḍiṁ gharē kuṇai ॥ 59 ॥</l>
</lg></b>
<lg>
<l>(adya mayā gantavyaṁ ghanāndhakārē'pi tasya subhagasya ।</l>
<l>bālā nimīlitākṣī padaparipāṭīṁ gr̥hē karōti ॥)</l>
</lg>
<p>yathā vā—(mēgha. 99)</p>
<b><lg>
<l>gacchantīnāṁ ramaṇavasatiṁ yōṣitāṁ tatra naktaṁ
ruddhālōkē	narapatipathē	sūcibhēdyaistamōbhiḥ ।</l>
<l>saudāmanyā	kanakanikaṣasnigdhayā	darśayōrvīṁ
tōyōtsargastanitamukharō mā ca bhūrviklabāstāḥ ॥ 60 ॥</l>
</lg></b>
<p><b>dhvāntānuśōcanaṁ</b> yathā—</p>
<b><lg>
<l>hārīhāusahābahulapaōsaha—ṇisā ।</l>
<l>majjhavahāu baṁdhava ghaṇaduddiṇakattha dīsihasi ॥ 61 ॥</l>
</lg></b>
<p>yathā vā—</p>
<b><lg>
<l>pēduddēsēsu	parōhaḍēsu	haṭṭēsu	gāmaracchāsu ।</l>
<l>viralaarālaṁdhaāra sāra/haa kēṇa musiōsi ॥ 62 ॥</l>
</lg></b>
<lg>
<l>(prētōddēśēṣu gr̥hapaścādbhāgēṣu haṭṭēṣu grāmarathyāsu ।</l>
<l>viralatarāndhakāra	kathaya	kēna	muṣitō'si ॥)</l>
</lg>
<p><b>dhvāntasatkārō</b> yathā—(gauva. 406)</p>
<b><lg>
<l>gaaṇaṁ a mattamēhaṁ dhārāluliāi bhuvaṇāi ।</l>
<l>ṇirahaṁkāramiaṁkā haraṁti ṇīlāō vi ṇisā ॥ 63 ॥</l>
</lg></b>
<pb n="1231"/>
<lg>
<l>(gaganaṁ ca mattamēghaṁ dhārālulitāni bhuvanāni ।</l>
<l>nirahaṅkāramr̥gāṅkā haranti nīlā api niśāḥ ॥)</l>
</lg>
<p>yathā vā—</p>
<b><lg>
<l>ṇa tahā sahī, ṇa dūī, ṇa jaṇaṁ, ṇēi ṇaīaḍakuḍuṁgaṁ ।</l>
<l>jaha tamaṇivahō sahi! ṇiddhabaṁdhavō baṁdhaijaṇassa ॥ 64 ॥</l>
</lg></b>
<lg>
<l>(na tathā sakhī na dūtī na janō nayati taṭakuḍuṅgam ।</l>
<l>yathā tamōnivahaḥ sakhi! s‍nigdhabāndhavō bandhakījanasya ॥)</l>
</lg>
<p><b>candrikābhisaraṇaṁ</b> yathā—(gāsa. 7.7)</p>
<b><lg>
<l>gammihisi tassa pāsaṁ suṁdari! mā tūrasu suaṇu vaḍ‍ḍhau miaṁkō ।</l>
<l>duddhē duddhaṁ via caṁdiāi kō pēcchai muhaṁ tē ॥ 65 ॥</l>
</lg></b>
<lg>
<l>(gamiṣyasi tasya pārśvaṁ sundari! mā tvarasva sutanu! vardhatāṁ mr̥gāṅkaḥ ।</l>
<l>dugdhē dugdhamiva candrikāyāṁ kaḥ prēkṣatē mukhaṁ tē ॥)</l>
</lg>
<p>yathā vā—</p>
<b><lg>
<l>avihāvijjaṁtō c‍cia gurupuraō piaamaṁ samalliai ।</l>
<l>jōṇhā—savaṇṇa—paḍa—bahalaṁga—ṭhiō	kāmiṇī—satthō ॥ 66 ॥</l>
</lg></b>
<lg>
<l>(avibhāvyamāna ēva gurupurataḥ priyatamaṁ samālīyatē ।</l>
<l>jyōs‍nā—savarṇa—paṭa—bahalāṅga—sthitaḥ kāminīsārthaḥ ॥)</l>
</lg>
<p><b>candrikānirvēdō</b> yathā—</p>
<b><lg>
<l>bahuaṁ kalaṁkahariaṁ thōvaṁ cia ṇimmalaṁ haāsassa ।</l>
<l>caṁdassa taha vi māē ṇa appiṇā sāmalā jōṇhā ॥ 67 ॥</l>
</lg></b>
<lg>
<l>(bahukaṁ kalaṁṅkahr̥taṁ stōkamēva nirmalaṁ hatāśasya ।</l>
<l>candrasya tathāpi mātarna ātmanā śyāmalā jyōts‍nā ॥)</l>
</lg>
<p>yathā vā—(gāsa. 6.81, 5.91)</p>
<b><lg>
<l>kēttiamēttaṁ hōhii māē jōṇhājalaṁ ṇaha—sarammi ।</l>
<l>jaṁ	caṁda—paṇālōjjhara—ṇivaha—paḍaṁtaṁ	ṇa	ṇiṭṭhāi ॥ 68 ॥</l>
</lg></b>
<lg>
<l>(kiyanmātraṁ bhaviṣyati mātarjyōts‍nājalaṁ nabhassarasi ।</l>
<l>yac candrapraṇāla—nirjhara—nivaha—patanna nistiṣṭhati ॥)</l>
</lg>
<pb n="1232"/>
<p><b>candrōdayanindā</b> yathā—</p>
<b><lg>
<l>piasaṁgamō ahavvāē ajja saṁpaḍai tāva mē kattō ।</l>
<l>jājiai	gahiakaraṇiarakhikkhirō	caṁdacaṁḍālō ॥ 69 ॥</l>
</lg></b>
<lg>
<l>(priyasaṅgamō'bhavyāyā adya saṁpatati tāvanmē kutaḥ ।</l>
<l>yāvajjīvati gr̥hītakaranikarō rātriṁcaraḥ candracaṇḍālaḥ ॥)</l>
</lg>
<p>yathā vā—</p>
<b><lg>
<l>muhamēttēṇa varāō rāhū kiṁ kuṇai daddhacaṁdassa ।</l>
<l>jō mīṇamaarakakkausavicchuasīhēhi vi ṇiggaō ॥ 70 ॥</l>
</lg></b>
<lg>
<l>(mukhamātrēṇa varākō rāhuḥ kiṁ karōti dagdhacandrasya ।</l>
<l>yō mīna—makara—karka—vr̥ṣa—vr̥ścika—siṁhairapi nirgataḥ ॥)</l>
</lg>
<p><b>candratiraskārō</b> yathā—</p>
<b><lg>
<l>caṁda tumaṁ ṇa gaṇijjasi jāva imō bahalapattalacchāō ।</l>
<l>uvvūḍhakaṇhapakkhō	vāsasahassaṁ	vaḍō	jiai ॥ 71 ॥</l>
</lg></b>
<lg>
<l>(candra tvāṁ na gaṇayiṣyāmaḥ, asau bahalapatralacchāyaḥ ।</l>
<l>udbha‍ūtakr̥ṣṇapakṣō yāvad varṣasahasraṁ vaṭō jīvati ॥)</l>
</lg>
<p>yathā vā—</p>
<b><lg>
<l>gahakallōla tti tumaṁ iṭṭhō asaīṇa jaha vi dappō si ।</l>
<l>abbhupisāakaṇagahiaṁ	mā	muhaasu	gahapaiam̐ ॥ 72 ॥</l>
</lg></b>
<p><b>abhisāraṇasādhvasaṁ</b> yathā—(gāsa. 2.87)</p>
<b><lg>
<l>āassa kiṁ ṇu kāhaṁ kiṁ vōcchaṁ kaha ṇu hōhii imaṁ ti ।</l>
<l>paḍhamuggaa/llaasāhasakāriāēm̐	hiaaṁ	dhaḍadhaḍēi ॥ 73 ॥</l>
</lg></b>
<lg>
<l>(āgatasya kiṁ nu kariṣyāmi kiṁ vakṣyāmi kathaṁ nu bhaviṣyatīdamiti ।</l>
<l>prathamōdgatasāhasakārikāyā	hr̥dayaṁ	dhaḍadhaḍāyatē ॥)</l>
</lg>
<p>yathā vā—(gāsa. 3.18)</p>
<b><lg>
<l>bahuāēm̐ ṇaiṇiuṁjē paḍhamuggaa—sīla—khaṁḍaṇa—vilakkhaṁ ।</l>
<l>uḍḍēi vihaṁgaulaṁ hā hā pakkhēhiṁ vi bhaṇaṁtaṁ ॥ 74 ॥</l>
</lg></b>
<lg>
<l>(vadhvā nadīnikuñjē prathamōdgataśīlakhaṇḍanavilakṣam ।</l>
<l>uḍḍayatē vihaṅgakulaṁ hā hā pakṣairiva bhaṇat ॥)</l>
</lg>
<pb n="1233"/>
<p><b>abhisaraṇōtsāhō</b> yathā—</p>
<b><lg>
<l>ārūḍhavisphuritacāpamanōjarājē sajjīkr̥tē sudr̥ḍhasaṅgamasaṅgarā ca ।</l>
<l>uc‍cairnitambajayahastini vallabhēṣṭaṁ yat tat priyā sarabhasaṁ nibiḍaṁ cakāra ॥ 75 ॥</l>
</lg></b>
<p>yathā vā—(amaru. 71)</p>
<b><lg>
<l>k‍va	prasthitāsi	karabhōru!	ghanē	niśīthē
prāṇēśvarō	vasati	yatra	manaḥ—priyō	mē ।</l>
<l>ēkākinī vada kathaṁ na bibhēṣi bālē
nanvasti	puṅkhitaśarō	madanaḥ	sahāyaḥ ॥ 76 ॥</l>
</lg></b>
<p><b>abhisārikāvr̥ttāntō</b> yathā—(gāsa. 5.61)</p>
<b><lg>
<l>uha saṁbhamavikkhittaṁ ramiavva—lēhalāēm̐ asaīē ।</l>
<l>ṇavaraṁgaaṁ kuḍaṁgē dhaaṁ va diṇṇaṁ aviṇaassa ॥ 77 ॥</l>
</lg></b>
<lg>
<l>(paśya saṁbhramavikṣip‍taṁ rantavya—lampaṭayā asatyā ।</l>
<l>navaraṅga/k‍takaṁ nikuñjē dhvajamiva dattamavinayasya ॥)</l>
</lg>
<p>yathā vā—</p>
<b><lg>
<l>taha kaha vi hu suraaṁ sarahasaṁ kaaṁ aḍaaṇāē jārāō ।</l>
<l>jaha ṇiaḍiṁbhaṁ mōttuṁ para—ḍiṁbhō āṇiō gēhaṁ ॥ 78 ॥</l>
</lg></b>
<lg>
<l>(tathā kathamapi khalu surataṁ sarabhasaṁ kr̥tamasatyā jārāt ।</l>
<l>yathā nijaḍimbhaṁ muktvā paraḍimbhaḥ ānītaḥ gēham ॥)</l>
</lg>
<p><b>vañcitāvr̥ttāntō</b> yathā—(gāsa. 4.18)</p>
<b><lg>
<l>aha sā tahiṁ tahiṁ via vāṇīravaṇaṁmi cukkasaṅkēā ।</l>
<l>tuha daṁsaṇaṁ vimaggai pamhaṭṭha—ṇihāṇa—ṭhāṇaṁ va ॥ 79 ॥</l>
</lg></b>
<lg>
<l>(atha sā tatra tatraiva vānīravanē vismr̥tasaṅkētā ।</l>
<l>tava darśanaṁ vimārgati vismr̥tanidhānasthānamiva ॥)</l>
</lg>
<p>yathā vā—</p>
<b><lg>
<l>vēdaṇikhātaṁ/vēḍasa—khuḍiaṁ kisalaṁ kaṇṇē kāūṇa haliasōṇhāē ।</l>
<l>jāṇāviō	sahāsaṁ	diarō	vaṁkāēm̐	diṭṭhīē ॥ 80 ॥</l>
</lg></b>
<lg>
<l>{vētasa—khaṇḍitaṁ kisalayaṁ karṇē kr̥tvā hālikas‍nuṣayā ।</l>
<l>jñāpitaḥ	sahāsaṁ	dēvarō	vakrayā	dr̥ṣṭyā ॥}</l>
</lg>
<pb n="1234"/>
<p><b>paribhōgadarśanaṁ</b> yathā—</p>
<b><lg>
<l>ajjhāēm̐ ṇava—ṇakha—kkhaa—ṇirīkkhaṇē garuajōvvaṇuttuṅgaṁ ।</l>
<l>paḍimāgaa—ṇia—ṇaaṇuppalac‍ciaṁ	hōi	thaṇavaṭṭhaṁ ॥ 81 ॥</l>
</lg></b>
<lg>
<l>(āryāyā navanakhakṣatanirīkṣaṇē gurukayauvanōttuṅgam ।</l>
<l>pratimāgatanijanayanōtpalārcitaṁ bhavati stanapr̥ṣṭham ॥)</l>
</lg>
<p>yathā vā—(gāsa. 3.9)</p>
<b><lg>
<l>ṇavi taha paḍhama—samāama—suraa—suhē pāviē vi pariōsō ।</l>
<l>jaha vīadiasasavilakkhalakkhiē vaaṇakamalammi ॥ 82 ॥</l>
</lg></b>
<lg>
<l>(nāpi tathā prathamasamāgamasuratasukhē prāp‍tē'pi paritōṣaḥ ।</l>
<l>yathā	dvitīyadivasasavilakṣalakṣitē	vadanakamalē ॥)</l>
</lg>
<p><b>sakhīvyājagarbhā</b> yathā—(saka. 4.84)</p>
<b><lg>
<l>urapēllia—vaikārillaāi uc‍cēsi daiavacchaliē ।</l>
<l>kaṁṭaa—vilihia—pīṇuṇṇaa—thaṇi uttamma ēttāhē ॥ 83 ॥</l>
</lg></b>
<lg>
<l>(uraḥpīḍitavr̥tikāravēllīphalānyuc‍cinōpi dayitavatsalē ।</l>
<l>kaṇṭaka—vilikhita—pīnōnnata—stani uttāmyēdānīm ॥)</l>
</lg>
<p>yathā vā—(gāsa. 886vē.)</p>
<b><lg>
<l>kassa vā ṇa hōi rōsō daṭṭhūṇa piāēm̐ savvaṇaṁ aharaṁ ।</l>
<l>sabhamarapaumagghāiri	vāriavāmē	sahasu	ēṇhiṁ ॥ 84 ॥</l>
</lg></b>
<lg>
<l>(kasya vā na bhavati rōṣō dr̥ṣṭvā priyāyāḥ savraṇamadharam ।</l>
<l>sabhramarapadmāghrāṇaśīlē	vāritavāmē	sahasvēdānīm ॥)</l>
</lg>
<p><b>avinayanigūhanaṁ</b> yathā—(gāsa. 959vē.)</p>
<b><lg>
<l>uc‍ciṇasu paḍiakusumaṁ mā dhuṇa sēhāliaṁ haliasōṇhē ।</l>
<l>ēsa	avasāṇavirasō	sasurēṇa	suō	valaasaddō ॥ 85 ॥</l>
</lg></b>
<lg>
<l>(uc‍canu patitaṁ kusumaṁ mā dhunīḥ śēphālikāṁ hālikas‍nuṣē ।</l>
<l>ēṣa avasānavirasō śvaśurēṇa śrutō valayaśabdaḥ ॥)</l>
</lg>
<p>yathā vā—</p>
<b><lg>
<l>attaghara/ttādharaṇēvacchaṁ tā ihi diarassa puttia avēhi ।</l>
<l>tuha kamma—vāva—uttaṇa—taṇuāē galaṁti	valaāi ॥ 86 ॥</l>
</lg></b>
<pb n="1235"/>
<lg>
<l>(ātmagr̥ha/dharanēpathyaṁ tāvad idaṁ dēvarasya putrikē! apēhi ।</l>
<l>tava	karmavyāpr̥tatvatanukāyāḥ	galanti	valayāni ॥)</l>
</lg>
<p><b>cihnanihnavō</b> yathā—</p>
<b><lg>
<l>attassa	paḍimā	uaratthādapōrīē ।</l>
<l>bālaa dhaṇṇōsi tumaṁ jēṇa jiaṁtī piā diṭṭhā ॥ 87 ॥</l>
</lg></b>
<lg>
<l>(ātmanaḥ	pratimā	udarasthā	X	X ।</l>
<l>bālaka dhanyō'si tvaṁ yēna jīvantī priyā dr̥ṣṭā ॥)</l>
</lg>
<p>yathā vā—</p>
<b><lg>
<l>ḍhakkaṁtī aharaṁ pāārēṇa/pāvāraēṇa hēmaṁtapavaṇa—phuḍiaṁpi ।</l>
<l>ai ujuē kilissasi vijaṁpiuṁ diarajāāē ॥ 88 ॥</l>
</lg></b>
<lg>
<l>(chādayantyadharaṁ prāvārakēṇa hēmantapavanasphuṭitamapi ।</l>
<l>ayi r̥jukē kliśyasi vijalpituṁ dēvarajāyayā ॥)</l>
</lg>
<b><lg>
<l>ēvaṁ saṅkētadānādiśēṣākūpārapāragā ।</l>
<l>ityudbhēdasamādhānapracchādanaviśāradā ॥ 89 ॥</l>
</lg></b>
<b><lg>
<l>dēśakālēṅgitākārabhāvōpāyābhiyōgavit	।</l>
<l>nārī narēṣu sarvēṣu narō nārīṣu siddha‍yati ॥ 90 ॥</l>
</lg></b>
<b><lg>
<l>aviṣkr̥tō'yamabhiyōgavidhiryathāvadātaḥ paraṁ punaramī ramaṇāp‍tipūrvāḥ ।</l>
<l>pūrvānurāgatarupallavabhūtadūtasamprēṣaṇaprabhr̥tayaḥ	prakaṭīkriyantē ॥ 91 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
abhiyōgavidhiprakāśō nāma</b></p>
<p><b>॥ sap‍taviṁśaḥ prakāśaḥ ॥ 27 ॥</b></p>
<b><lg>
<l>asmin prākr̥tabhōjē mahābdhikalpē'nubhāvapaiśunikāḥ ।</l>
<l>pravahanti hanta nadyō nigūḍhabhāvā dhvaniprēṣṭhāḥ ॥</l>
</lg></b>
<pb n="1236"/>
<p>atha</p>
<p><b>śr̥ṅgāraprakāśē aṣṭāviṁśaḥ prakāśaḥ</b></p>
<p>abhiyōgavidhiprakāśaḥ</p>
<p>(<b>dūtaviśēṣāḥ</b>)</p>
<p>svayaṁ darśanasyālābhē dūtasamprēṣaṇādayaḥ । tēṣu dūtasamprēṣaṇaṁ nāyakayōḥ karma ।
tadajñātadūtaviśēṣakarmaṇōḥ na ghaṭata iti dūtaviśēṣāḥ dūtakarmāṇi ca prāgēvābhidhīyantē ।
tatra jātyādiyōgād <b>dūtaviśēṣāścaturaśītiḥ</b> prāyaśō bhavanti । yathōcyatē—</p>
<b><lg>
<l>jātirguṇaḥ kriyā dravyaṁ sambandhō'rthaḥ prayōjanam ।</l>
<l>prayōgō yōgyatā strītvaṁ dūtabhēdēṣu hētavaḥ ॥ 1 ॥</l></lg></b> iti । tēṣu—
<p><b>1. jātēḥ</b> — dēvaḥ, manuṣyaḥ, kinnaraḥ, vānaraḥ, śukaḥ, śārikā, pārāvataḥ, haṁsa iti ।</p>
<p><b>2. guṇataḥ</b> — pitr̥paitāmahaṁ, adr̥ṣṭavaikr̥taṁ, avisaṁvādakaṁ, alōbhaśīlaṁ, aparihāryaṁ,
amantravisrāvi, dhārmikaṁ, bharasahiṣṇu cēti mitrasaṁpat (iti) ।</p>
<p><b>3. kriyātaḥ</b> — sahapāṁsukrīḍitaṁ, upakārasambaddhaṁ, janmāntarārjitaṁ, sahādhyāyi, samāna—
śīlavyasanaṁ, yaścāsya rahasyāni marmāṇi vidyāt (rahasyamarmavēdī), yasya
ca vidyāt (viditamarmarahasyā), dhātryapatyasahasaṁvr̥ddham (sahasaṁvr̥ddhā) iti ।</p>
<p><b>4. dravyataḥ</b> — mālākāra—tāmbūlika—gāndhika—saurika—pīṭhamarda—viṭa—vidūṣaka—
pāṣaṇḍinaḥ, mitrāṇi iti ।</p>
<p><b>5. sambandhataḥ</b> — guruḥ, sakhā, śiṣyaḥ, ātmā, jñātiḥ, aurasaḥ, kanīyān iti ।</p>
<p><b>6. arthataḥ</b> — arthaḥ,anarthapratighātaḥ, sahārthatā, prāp‍tiḥ, pratāraṇaṁ, ānr̥ṇyaṁ, kīrtiḥ,
pratītiḥ, ityamīṣāmāsthēyāni (iti) ।</p>
<p><b>7. prayōjanataḥ</b>— dayā, s‍nēhaḥ, kutūhalaṁ, abhiprāyōpalambhaḥ, pūrvaprārthanā, anyataraprārthanā,
śīlaṁ, saṅgharṣa iti amīṣāmāsthēyāni (iti) ।</p>
<p><b>8. prayōgataḥ</b> —pracchannaḥ, prakāśaḥ, hīnaḥ, utkr̥ṣṭaḥ, uddhataḥ, udāttaḥ, dhr̥ṣṭaḥ, śaṭha iti ।</p>
<p><b>9. yōgyatāyāḥ</b> — nisr̥ṣṭārthaḥ, parimitārthaḥ, patrahārakaḥ, mūkadūtaḥ (iti) ।</p>
<p><b>10. strītvādi</b> —īkṣaṇikā, bhikṣukī, sakhī, dhātrēyikā, vidhavā, dāsī, śilpakārikā,
śilpinī iti । (kāmasū. 5.4)</p>
<pb n="1237"/>
<p>tēṣu— <b>vidhavā</b> jātimadbha‍yaḥ; <b>sakhī</b> guṇavadbhayaḥ; <b>dhātrēyikā</b> kriyāvadbha‍yaḥ; <b>bhikṣukī</b>
dravyanimittēbhyaḥ; <b>dāsī</b> sambandhakr̥tēbhyaḥ; <b>īkṣaṇikā</b> arthahētubhyaḥ; <b>śilpakārikā</b>
prayōjanikēbhyaḥ; <b>śilpinī</b> prāyōgikēbhyaḥ prāyēṇa iti । tatra —</p>
<p>(<b>1. jātēḥ —8</b>)</p>
<p>1. <b>dēvāḥ sap‍tarṣayaḥ</b>; yathā <b>kumārasambhavē</b>—(kusaṁ. 6.94)</p>
<b><lg>
<l>tē himālayamāmantrya punaḥ prēkṣya ca śūlinam ।</l>
<l>siddhaṁ cāsmai nivēdyārthaṁ tadvisr̥ṣṭāḥ khamudyayuḥ ॥ 2 ॥</l>
</lg></b>
<p>2. <b>manuṣyāḥ</b> avibhavā bhūpaprabhr̥tayaḥ; ha<b>rṣacaritē</b> yathā—</p>
<b><lg>
<l>tasya ca sutā kumārī rūpavatī sarvalakṣaṇōpētā ।</l>
<l>tāṁ sa bhavataḥ prayacchati hacchō prahitē sahāsmābhiḥ(?) ॥ 3 ॥</l>
</lg></b>
<p>3. <b>kinnaramithunaṁ</b> cārumatyāṁ yathā—</p>
<b><lg>
<l>kanakakuṇḍalamaṇḍitagaṇḍayā jaghanadēśanivēśitavīṇayā ।</l>
<l>amararājapurē varakanyayā tava yaśō vimalaṁ parigīyatē ॥ 4 ॥</l>
</lg></b>
<p>4. <b>vānaraḥ</b> hanūmān; <b>rāmāyaṇē</b> yathā—(bhaṭṭi. 10.38)</p>
<b><lg>
<l>tasyādhivāsē tanurutsukā'sau dr̥ṣṭā mayā rāmapatiḥ pramanyuḥ ।</l>
<l>kāryasya sārō'yamudīritō vaḥ prōktēna śēṣēṇa kimuddhatēna ॥ 5 ॥</l>
</lg></b>
<p>5. <b>śukaḥ</b> jaratkīraḥ; <b>śūdrakakathāyāṁ</b> harimatīvr̥ttāntē yathā—</p>
<b><lg>
<l>jaṁvada ṇaravai viṇau paāsai tāṁvahi kīru nirārua bhāsai ।</l>
<l>hāri	lakkhajaṇajuttahō	dijjau	saṁkhaatta—vaṇiuttahō ॥ 6 ॥</l>
</lg></b>
<lg>
<l>(yāvan narapatirvinayaṁ prakāśayati tāvat kīraḥ niścitaṁ bhāṣatē ।</l>
<l>hāraḥ	lakṣajanayuktāya	dīyatāṁ	śaṅkhadatta—vaṇik‌putrāya ॥)</l>
</lg>
<p>6. <b>śārikā</b> mēdhāvinī ; <b>br̥hatkathāyāṁ</b> nandaprabōdhanē yathā—</p>
<b><lg>
<l>kiṁ krandasi nirākrāntā nandanō rājataskaraḥ ।</l>
<l>amr̥tē viṣamutpannaṁ yatō rājā tatō bhayam ॥ 7 ॥</l>
</lg></b>
<p>7. <b>pārāvatassamudraghōṣaḥ;</b> trailōkyasundaryāṁ yathā—</p>
<b><lg>
<l>kiṁ tvaṁ naiva yaśōdayā stutavapurmārgēṇa gāścārayan
kiṁ vā nō bhavatā varāhavapuṣā pr̥thvīyamabhyuddha‍r̥tā ।</l>
<pb n="1238"/>
<l>nō vā kaṁ sabalaṁ karōṣi samarē vidhvastasainyaṁ haṭhā—
ditthaṁ vaibudhavandanīyamahimā tvaṁ dēva lakṣmīpatiḥ ॥ 8 ॥</l>
</lg></b>
<p>8. <b>haṁsau</b> haimantakavasantakau <b>damayantyāṁ</b> nalōpagamanē yathā—</p>
<b><lg>
<l>prasārya hastaṁ nipuṇēna tēna dhr̥tastadainaṁ dhr̥tavikramēṇa ।</l>
<l>kramēṇa haṁsō damayantikāyāḥ sandēśakaṁ divyagirācacakṣē ॥ 9 ॥</l>
</lg></b>
<p>tēṣāṁ madhyē manuṣyaḥ śrēyān । tasyaiva vakṣyamāṇaguṇādisampad‍yōgāt । mitrē hi dūtakarma
<b>kāmasūtrakāraḥ</b>	kīrtayati—"yadubhayōḥ sādhāraṇamubhayatrōdāraṁ viśēṣatō nāyikāyāṁ
visrabdham aśēṣaguṇayōgi mitram । tatra dūtakarma" (kāmasū. 1.5)</p>
<p><b>maitrī samānasukhaduḥkhānāṁ, yathā manuṣyāṇām ।</b> naivaṁ dēvatiraś‍cāmiti niścayaḥ ।
manuṣyā hi prāyaśaḥ ॰ ॰ ruyuprabhr̥tayaḥ samānaśīlavyasanavayasāṁ vayasyānāmarthē jīvitamapi
parityajanti, narakamapi viśanti । na punardēvāḥ tiryañcō vēti ।</p>
<p>(<b>2. guṇataḥ —8</b>)</p>
<p><b>guṇavatsu</b> —</p>
<p>9. <b>pitr̥paitāmahaḥ,</b> vatsarājasya yaugandharāyaṇaḥ <b>tāpasavatsarājē</b> ।</p>
<p>10. <b>adr̥ṣṭavaikr̥taḥ,</b> bandhudattaḥ śūdrakasya <b>vinayavatyupayamanē</b> ।</p>
<p>11. <b>avisaṁvādakaḥ,</b> nalaḥ dēvānāṁ <b>nalōpākhyānē</b> ।</p>
<p>12. <b>alōbhaśīlaḥ,</b> śantanōrdēvavrataḥ <b>satyavatīvaraṇē</b> ।</p>
<p>13. <b>aparihāryā/anapahāryā,</b> udayanasya vāsavadattā <b>padmāvatīvivāhē</b> ।</p>
<p>14. <b>amantra(vi)srāvī,</b> mādhavādīnāṁ bhūrivasuḥ <b>mālatīmādhavē</b> ।</p>
<p>15. <b>dhārmikaḥ,</b> abhimanyōḥ bībhatsuḥ <b>uttarōpayamanē</b> ।</p>
<p>16. <b>bharamahiṣṇuḥ,</b> viśvāmitraḥ rāmalakṣmaṇayōḥ <b>sītōrmilāpradānē</b> iti ।</p>
<p>(<b>3. kriyātaḥ —8</b>)</p>
<p><b>kriyā</b> —</p>
<p>17. <b>sahapāṁsukrīḍā,</b> kuvalayāvalī, mahānuvatyāḥ, <b>līlāvatyām</b> ।</p>
<p>18. <b>upakārasambaddhā,</b> madanamañjarī, vikramādityasya <b>kaliṅgasēnālābhē</b> ।</p>
<p>19. <b>janmāntarārjitaḥ,</b> mahēśvara umāyāḥ <b>kumārasambhavē</b> ।</p>
<p>20. <b>sahādhyāyī,</b> madirāvatībhrātā vasuvēgasya <b>madirāvatīvivāhē</b> ।</p>
<p>21. <b>samānaśīlavyasanaḥ,</b> malayakētuḥ jīmūtavāhanasya <b>nāgānandē</b> ।</p>
<pb n="1239"/>
<p>22. <b>rahasyamarmavēdī,</b> kanakalēkhādīnāṁ śaktivēgaḥ <b>caturdārikālābhē</b> ।</p>
<p>23. <b>viditamarmarahasyā</b> naravāhanadattasya<b>karpūrikālābhē</b> ।</p>
<p>24. <b>sahasaṁvr̥ddhā,</b> dhātrēyikā lavaṅgikā malayavatyā/mālatyāḥ <b>vakulamālāpraṇayē</b> iti ।</p>
<p>(<b>4. dravyataḥ —8</b>)</p>
<p><b>dravyavatsu</b> —</p>
<p>25. <b>mālākāraḥ</b> mayūrakaḥ, kusumagēhasya <b>kundamālāyām</b> ।</p>
<p>26. <b>tāmbūlikaḥ,</b> tāḍajavaḥ dēvasēnasya <b>śākhinīsaṁvādē</b> ।</p>
<p>27. <b>gāndhikaḥ,</b> gaudhērēkaḥ svayaṁprabhāyā <b>īrṣyāluvipralambhē</b> ।</p>
<p>28. <b>saurikaḥ,</b> śākunikaḥ śakuntikāyāṁ <b>sātakarṇiharaṇē</b> ।</p>
<p>29. <b>pīṭhamardaḥ,</b> dantakaḥ śūdravatsasya <b>kāmasēnāvipralambhē</b> ।</p>
<p>30. <b>viṭaḥ,</b> mūladēvaḥ cārulōcanasya <b>śākhāviśākhōpākhyānē</b> ।</p>
<p>31. <b>vidūṣakaḥ</b> vasantakaḥ udayanasya <b>sāgarikāvipralambhavyatikarē</b> ।</p>
<p>32. <b>pāṣaṇḍī</b> bhairavānandaḥ caṇḍapālasya karpūramañjarīsaṅgamana iti ।</p>
<p>uktaṁ	ca—<b>"mālākāra—tāmbūlika—gāndhika—pīṭhamarda—viṭa—vidūṣaka—
pāṣaṇḍinō mitrāṇi, tadyōṣinmitrāśca nāgarikāḥ syuḥ"</b> iti (kāsū. 1.5)1 ।</p>
<p>tēṣu— mālākārādayassuprasiddhāḥ । avibhavastu mālikāphēnakaṣāyamātraparicchadaḥ,
pūjyadēśādāgataḥ, kalāsu vicakṣaṇaḥ; tadupadēśēna gōṣṭhyāṁ vēśē ca vāsayēdātmānamiti
pīṭhamardaḥ2, (kāmasū. 1.4) bhuktavibhavastu tatratya ēva guṇavān sakalatraḥ gōṣṭhyāṁ vēśē
ca bahumataḥ, tadupajīvanaḥ viṭaḥ3 (kāmasū. 1.4) ēkādaśavidyastu krīḍanakaḥ viśvāsyaśca
vidūṣakaḥ, vaihāsikō vā4 । muṇḍajaṭilavyañjanaḥ kuhaka aindrajālikō vā pāṣaṇḍī5 ।
tē hi prāyēṇa nāgarakāṇāṁ <b>mitrāṇi, mantriṇaḥ, dūtāśca</b> bhavanti ।</p>
<p>(<b>5. sambandhataḥ —8</b>)</p>
<p><b>sambandhiṣu</b></p>
<p>33. <b>sakhā,</b> kapiñjalaḥ puṇḍarīkasya mahāśvētābhiṣaṅgē6 ।</p>
<p>34. <b>guruḥ,</b> upavarṣaḥ upakōśāyāḥ kathāpīṭhē7 ।</p>
<p>35. <b>śiṣyaḥ,</b> gālavaḥ kuśikasūnōḥ mādhavīniṣkrayaṇē8 ।</p>
 NOTES pg=1239!
1–5. kāmasūtrē1.4,5,72, 57–59 । 6. kādambaryām । 7. br̥hatkathāyāḥ prathamō bhāgaḥ ।
8. ayaṁ vr̥ttāntaḥ hariścandracaritē । 9. mālatīmādhavē ।
<pb n="1240"/>
<p>36. <b>prēṣyaḥ,</b> kalahaṁsakaḥ mādhavasya citraphalakānayanē1 ।</p>
<p>37. <b>ātmā,</b> maharṣivēṣō rāvaṇasya sītāharaṇē ।</p>
<p>38. <b>jñātiḥ,</b> mahāśvētā kādambaryāścandrāpīḍānayanē ।</p>
<p>39. <b>aurasaḥ,</b> nācikētuḥ piturēva māturupayamanē2 ।</p>
<p>40. <b>kanīyān,</b> gōpālakaḥ pālakasya kathāmukhalambhē ।</p>
<p>(<b>6. arthataḥ —8</b>)</p>
<p>athātō'rtha—prayōjana—prayōga—yōgyatā—vatāmudāharaṇāni । tatra asiddhāya yasmai
pumān pravartatē saḥ arthyamānatvā<b>darthaḥ</b> ।</p>
<p>pūrvasiddhaṁ sat yadyēnamasmai karmaṇē pravartayati tatpravr̥ttinimittatvāt <b>prayōjanam</b> ।</p>
<p>prayōjanāpēkṣayā rūpasvarūpavēṣabhāṣādivyatyayaḥ <b>prayōgaḥ</b> ।</p>
<p>sambhāvanādibhiryathāsthānamupayōgō <b>yōgyatā</b> । tatra</p>
<p>41. arthēṣu yataḥ svakāryasiddhiḥ <b>sō'rthaḥ</b>, yathā—(kusaṁ. 6.27)</p>
<b><lg>
<l>sō'haṁ tr̥ṣṇāturairvr̥ṣṭiṁ vidyutvāniva cātakaiḥ ।</l>
<l>ariviprakr̥tairdēvaiḥ prasūtiṁ prati yācitaḥ ॥ 10 ॥</l>
</lg></b>
<p>42. vyasanapraśasanam <b>anarthapratighātaḥ1</b>, yathā—(raghu. 16.69)</p>
<b><lg>
<l>tasmāt samudrādiva mathyamānādud‍vr̥ttanakrāt sahasōnmamajja ।</l>
<l>lakṣmyēva sārdhaṁ surarājavr̥kṣaḥ kanyāṁ puraskr̥tya bhujaṅgarājāḥ ॥ 11 ॥</l>
</lg></b>
<p>43. kāryasiddhau sādhāraṇyamubhayōḥ <b>sahārthatā</b>, yathā—</p>
<b><lg>
<l>tasya drōṇō dhanuṣi na gurussvasti dēvavratāya
cchannābhyāsaṁ	kurupatirayaṁ	śrīsamūḍhairvilāsaiḥ ।</l>
<l>bhōḥ karṇādyāśśr̥ṇuta tadimāṁ brāhmaṇasyāsya vāṇīṁ
rādhāyantraṁ	racayata	punarviddhamapyastvaviddham ॥ 12 ॥</l>
</lg></b>
<p>44. dēśakālātmaprāp‍taucityajñāna<b>māp‍tiḥ</b> yathā—(raghu. 6.20)</p>
<b><lg>
<l>tatō nr̥pāṇāṁ śrutavr̥ttavaṁśā puṁvat pragalbhā pratihārarakṣī ।</l>
<l>prāk sannikarṣaṁ gamadhēśvarasya nītvā kumārīmavadat sunandā ॥ 13 ॥</l>
</lg></b>
 NOTES pg=1240!
1. kathēyaṁ bhīṣmasyēti jñāyatē iti rāghavaḥ ।
2. vyasanapraśasanamarthaprati॰ iti rā. HOS pr̥. 1362
<pb n="1241"/>
<p>45. vañcanīyēṣu kālaharaṇaṁ <b>pratāraṇam</b>, yathā—(māmā. 6.2)</p>
<b><lg>
<l>hē	rājānaścaramavayasāmājñayā	sañcaradhvaṁ
kartavyēṣu,	śravaṇasubhagaṁ	bhūmidēvāḥ	paṭhantu ।</l>
<l>citraṁ	nānāvacananivahaiścēṣṭatāṁ	maṅgalēbhyaḥ
pratyāsannastvarayati hi nō janyayātrāpravēśaḥ ॥ 14 ॥</l>
</lg></b>
<p>46. upakr̥tasya pratyupakaraṇam <b>ānr̥ṇyaṁ</b>, yathā—(kusaṁ. 5.86)</p>
<b><lg>
<l>'adyaprabhr̥tyavanatāṅgi! tavāsmi dāsaḥ' ॥ 15 ॥</l></lg></b> (pr̥. 1184) ityādi
<p>47. karmāpādanamātraṁ <b>kīrtiḥ</b>, yathā—(kusaṁ. 3.23)</p>
<b><lg>
<l>sa mādhavēnābhimatēna sakhyā ratyā ca sāśaṅkamanuprayātaḥ ।</l>
<l>aṅgavyayaprārthitakāryasiddhiḥ sthāṇvāśramaṁ haimavataṁ jagāma ॥ 16 ॥</l>
</lg></b>
<p>48. karmātiśayādibhiḥ manaḥprasādaḥ <b>prītiḥ</b>, yathā—(māmā. 10.23)</p>
<b><lg>
<l>ślāghyānāṁ guṇināṁ dhuri sthitavati śrēṣṭhānvavāyē tvayi
pratyastavyasanē mahīyasi paraṁ prītō'smi jāmātari ।</l>
<l>tēnēyaṁ madayantikādya bhavataḥ prītyai tava prēyasē
mitrāya	prathamānurāgaghaṭitāpyasmābhirutsr̥jyatē ॥ 17 ॥</l>
</lg></b>
<p>(<b>7. prayōjanataḥ —8</b>)</p>
<p><b>prayōjanēṣu</b>—</p>
<p>49. mā bhūdanayōḥ parasparamayōgādatyāhitamiti <b>dayā</b>, yathā—(māmā. 4.5)</p>
<b><lg>
<l>mā vāṁ sapat‍nēṣvapi nāma tad bhūt pāpaṁ yadasyāṁ tvayi vā viśaṅkyam ।</l>
<l>tat sarvathā saṅgamanāya yat‍naḥ prāṇavyayēnāpi mayā vidhēyaḥ ॥ 18 ॥</l>
</lg></b>
<p>50. nāyakēna nāyikāyāṁ hr̥dayabandhanaṁ <b>s‍nēhaḥ</b>, yathā—(māmā. 6.7)</p>
<b><lg>
<l>vidhātā bhadraṁ nō vitaratu manōjñāya vidhayē
vidhēyāsurdēvāḥ	paramamaraṇīyāṁ	pariṇatim ।</l>
<l>kr̥tārthau	bhūyāstāṁ	priyasuhr̥dapatyē	paramataḥ
prayat‍naḥ kr̥ts‍nō'yaṁ phalatu śivatātiśca bhavatu ॥ 19 ॥</l>
</lg></b>
<p>51. yuktāvimau parasparasyēti <b>kutūhalaṁ</b>, yathā—(māmā. 1.16)</p>
<b><lg>
<l>śarajjyōts‍nākāntaṁ kumudamiva taṁ nandayatu sā
sujātaṁ kalyāṇī bhavatu kr̥takr̥tyassa ca yuvā ।</l>
<pb n="1242"/>
<l>varīyānanyōnyapraguṇaguṇanirmāṇanipuṇō
vidhāturvyāpāraḥ phalatu ca manōjñaśca bhavatu ॥ 20 ॥</l>
</lg></b>
<p>52. lajjādibhiḥ nāyakayōranirvādē vastunō/vastuni jñāna<b>mabhiprāyōpalambhaḥ</b>, yathā—</p>
<b><lg>
<l>tasmin	samāvēśitacittavr̥ttiminduprabhāmindumatīmavētya ।</l>
<l>pracakramē vaktumanukramajñā savistaraṁ vākyamidaṁ sunandā ॥ 21 ॥</l></lg></b>(raghu. 6.70)
<p>53. nāyakayōḥ pūrvapuruṣaiḥ tatra vastuni prōtsāhanaṁ <b>pūrvaprārthanā</b>, yathā—(māmā. 1.9)</p>
<b><lg>
<l>yanmāṁ	vidhēyaviṣayē	sa	bhavānniyuṅktē
s‍nēhasya	tatphalamasau	praṇayasya	sāraḥ ।</l>
<l>prāṇaistapōbhirathavā'bhimataṁ	madīyaiḥ
kr̥tyaṁ ghaṭēta suhr̥dō yadi tat kr̥taṁ syāt ॥ 22 ॥</l>
</lg></b>
<p>54. saiva nāyakē nāyikāyā vihitā<b>nyataraprārthanā</b> yathā—(māmā. 4.6)</p>
<b><lg>
<l>dayā vā s‍nēhō vā bhavati hi nijē'smin śiśujanē
bhavatyāssaṁsārād	viratamapi	cittaṁ	dravayati ।</l>
<l>ataśca	pravrajyāsulabhasamayācāravimukhaḥ
prasaktastē	yat‍naḥ	prabhavati	punardaivamaparam ॥ 23 ॥</l>
</lg></b>
<p>55. phalanirapēkṣāpravr̥ttiśśīlam, yathā—(kusaṁ. 1.50)</p>
<b><lg>
<l>tāṁ nāradaḥ kāmacaraḥ kadācit kanyāṁ kila prēkṣya pitussamīpē ।</l>
<l>samādidēśaikavadhūṁ	bhavitrīṁ	prēmṇā	śarīrārdhaharāṁ	harasya ॥ 24 ॥</l>
</lg></b>
<p>56. parasparaspardhā <b>saṅgharṣaḥ</b>, yathā—</p>
<b><lg>
<l>aha bhaṇai aalasāmī kaivaa—diasaṁtaraṁta—majjhammi ।</l>
<l>ṇāṇēsi pāamūlē jai gaṇiaṁ tā ṇa jīāmi ॥ 25 ॥</l>
</lg></b>
<lg>
<l>(atha bhaṇati acalasvāmī katipayadivasāntarāntamadhyē ।</l>
<l>nānayasi pādamūlē yadi gaṇikāṁ tarhi na jīvāmi ॥)</l>
</lg>
<p>(<b>8. prayōgataḥ —8</b>)</p>
<p>57. prayōgēṣu rūpādi(nā) <b>pracchannō</b>, yathā—(kusaṁ. 5.30)</p>
<b><lg>
<l>athājināṣāḍhadharaḥ pragalbhavāg jvalanniva brahmamayēna tējasā ।</l>
<l>vivēśa kaścijjaṭilastapōvanaṁ śarīrabaddhaḥ prathamāśramō yathā ॥ 26 ॥</l>
</lg></b>
<pb n="1243"/>
<p>58. <b>prakāśō</b> yathā—(kusaṁ. 5.84)</p>
<b><lg>
<l>itō gamiṣyāmyathavēti vādinī cacāla sā ca stanabhinnavalkalā ।</l>
<l>svarūpamāsthāya ca tāṁ kr̥tasmitaḥ samālalambē vr̥ṣarājakētanaḥ ॥ 27 ॥</l>
</lg></b>
<p>59. <b>hīnō</b> yathā—(kusaṁ. 5.40)</p>
<b><lg>
<l>atō'tra kiñcidbhavatīṁ bahukṣamāṁ dvijātibhāvādupapannacāpalaḥ ।</l>
<l>ayaṁ janaḥ praṣṭumanāstapōdhanē na cēd rahasyaṁ prativaktumarhasi ॥ 28 ॥</l>
</lg></b>
<p>60. <b>utkr̥ṣṭō</b> yathā—(kusaṁ. 5.31)</p>
<b><lg>
<l>tamātithēyaṁ(yī) bahumānapūrvayā saparyayā pratyudiyāya pārvatī ।</l>
<l>bhavanti sāmyē'pi niviṣṭacētasāṁ vapurviśēṣēṣvatigauravāḥ kriyāḥ ॥ 29 ॥</l>
</lg></b>
<p>61. <b>uddhatō</b> yathā—(kusaṁ. 5.50)</p>
<b><lg>
<l>kiyac‍ciraṁ śrāmyasi gauri! vidyatē mamāpi pūrvāśramasañcitaṁ tapaḥ ।</l>
<l>tadardhabhāgēna labhasva kāṅ‌kṣitaṁ patiṁ tamicchāmi ca sādhu vēditum ॥ 30 ॥</l>
</lg></b>
<p>62. <b>udāttō</b> yathā—(kusaṁ. 5.32)</p>
<b><lg>
<l>vidhiprayuktāṁ pratigr̥hya satkriyāṁ pariśramaṁ nāma vinīya ca kṣaṇam ।</l>
<l>umāṁ sa paśyan‍nr̥junaiva cakṣuṣā pracakramē vaktumanujjhitakramaḥ ॥ 31 ॥</l>
</lg></b>
<p>63. <b>dhr̥ṣṭō</b> yathā—(kusaṁ. 5.83)</p>
<b><lg>
<l>nivāryatāmāli! kimapyasau vaṭuḥ punarvivakṣuḥ sphuritōttarādharaḥ ।</l>
<l>na kēvalaṁ yō mahatō'pabhāṣatē śr̥ṇōti tasmādapi yassa pāpabhāk ॥ 32 ॥</l>
</lg></b>
<p>64. <b>śaṭhō</b> yathā—(kusaṁ. 5.72)</p>
<b><lg>
<l>vapurvirūpākṣamalakṣyajanmatā digambaratvēna nivēditaṁ vasu ।</l>
<l>varēṣu yad bālamr̥gākṣi! dr̥śyatē tadasti kiṁ vyastamapi trilōcanē ॥ 33 ॥</l>
</lg></b>
<p>(<b>9. yōgyatāyāḥ —4</b>)</p>
<p>yōgyēṣu <b>nisr̥ṣṭārthaḥ</b> prāyō yathā........., dūtasamprēṣaṇē <b>parimitārthō</b> yathā ........,</p>
<p>sandēśadānē <b>patrahārakō</b> yathā........, patrapraṇidhānē <b>mūkadūtō</b> yathā........</p>
<p>agratō dūtīkalpē vakṣyāmaḥ । ētēna ētatprabhēdā api vyākhyātāḥ ।</p>
<p>kā punariyaṁ yōgyatā?</p>
<p>nanūktaṁ sambhāvanādibhiryathāsthānamupayōgō <b>yōgyatā</b> iti ।</p>
<p>kē punassambhāvanādayaḥ?</p>
<pb n="1244"/>
<b><lg>
<l>sambhāvanātha viśvāsaḥ pravr̥ttirmantrasaṅgrahaḥ ।</l>
<l>manōnirvāṇamutsāha āśvāsaḥ kāryanirṇayaḥ ॥ 34 ॥</l></lg></b> iti ।
<p>tatra prēkṣāpūrvakārī dūtasamprēṣaṇādiṣu vartamānaḥ, jātimatsu dēvādiṣvēva dautyaṁ
sambhāvayati । guṇavastu pitr̥paitāmahādiṣvēva viśvasiti । kriyānimittēṣu sahapāṁsu—
krīḍitādiṣvēva pravartatē । dravyanimittēṣu mālākārādiṣvēva mantrasaṅgrahaṁ karōti ।
sambandhiṣu gurvādiṣvēva saṁśayacchēdaṁ vidhattē । arthaparēṣvēva pratyāśāmutsahatē । prayōjanaparēṣvēva
śaśvadāśvasiti । prāyōgikēṣvēva kāryasiddhiṁ niścinōti, iti ।</p>
<p>sambhāvanādīnāmapi kō hēturiti cēt? ya ēva nisr̥ṣṭārthādērdūtabhēdasya dūtyabhiprāyēṇa
buddhimantō vāggminaśca vyāpriyantē । yadāha— (r̥vē. 10.71.2)</p>
<b><lg>
<l>sak‍tumiva titaunā punantō yatra dhīrā manasā vācaḥ kuru ।1</l>
<l>yatrāsahāyaḥ sakhyāni jānatē bhadraiṣāṁ lakṣmīrnihitādhivāci ॥ 35 ॥</l>
</lg></b>
<p>kiñca—(māmā. 3.11)</p>
<b><lg>
<l>śās‍trē pratiṣṭhā sahajaśca bōdhaḥ prāgalbhyamabhyastaguṇā ca vāṇī ।</l>
<l>kālāvabōdhaḥ pratibhānavatvamētē guṇāḥ kāmadughāḥ kriyāsu ॥ 36 ॥</l>
</lg></b>
<p>tatra buddhimatē(ttvē?) śuśrūṣādayō'ṣṭau <b>dhīguṇā</b> ēva yōgyatāyāḥ hētuḥ —</p>
<p><b>1. śuśrūṣā, 2. śravaṇaṁ, 3. grahaṇaṁ, 4. dhāraṇaṁ, 5. vijñānaṁ,
6–7. ūhāpōhau, 8. tattvābhinivēśaḥ</b> iti ।</p>
<p>buddhimān hi śrōtavyaṁ śuśrūṣatē; śuśrūṣitaṁ śr̥ṇōtiḥ śrutaṁ gr̥h‍ṇāti; gr̥hītaṁ
dhārayati, dhr̥taṁ vikalpayati, vikalpitaṁ tarkayati; tarkitamapōhatē; apōḍhaṁ niścinōti' iti ।</p>
<p>vāggmitvē tu (hētuḥ) puṇyaparipākajanmāntarīyasaṁskārābhyāsayōgaḥ ।</p>
<p>yathōcyatē— (kirātā. 14.3)</p>
<b><lg>
<l>viviktavarṇābharaṇā sukhaśrutiḥ prasādayantī hr̥dayānyapi dviṣām ।</l>
<l>pravartatē	nākr̥tapuṇyakarmaṇāṁ	prasannagambhīrapadā	sarasvatī ॥ 37 ॥</l>
</lg></b>
<p>api ca—(saka. 2.177)</p>
<b><lg>
<l>vidyāspa/syandō vāgvidāṁ yaḥ prasannaḥ pūjyāṁ vācaṁ dēvatāṁ tāṁ namāmaḥ ।</l>
<l>yāṁ brahmāṇaścētayantē viśōkāḥ sā nō dēyāt sūnr̥tā sūnr̥tāni ॥ 38 ॥</l>
</lg></b>
 NOTES pg=1244!
1. r̥vē. tu pāṭhaḥ — 'vācaḥ kuru vācamakrata, yatrāsahāyaḥ atrāsakhāyaḥ' iti
<pb n="1245"/>
<p>kiṁ tathēti cēt—(urāca. 5.30)</p>
<b><lg>
<l>kāmān dugdhē viprakarṣatyalakṣmīṁ kīrtiṁ sūtē durhr̥dō nirdahantī ।</l>
<l>śuddhāṁ śāntāṁ mātaraṁ maṅgalā1nāṁ dhēnuṁ dhīrāḥ sūnr̥tāṁ vācamāhuḥ ॥ 39 ॥</l>
</lg></b>
<p><b>asūnr̥tā kīdr̥giti</b> cēt—(urāca. 5.29)</p>
<b><lg>
<l>munayō	rākṣasīmāhurvācamunmattadr̥p‍tayōḥ ।</l>
<l>sā yōnissarvavairāṇāṁ sā hi lōkasya nairr̥tiḥ ॥ 40 ॥</l>
</lg></b>
<p>ata āhuḥ—(bārā. maṅgalam)</p>
<b><lg>
<l>ādyaḥ kandō vēdavidyālatānāṁ divyaṁ1 cakṣurnirnimēṣaṁ kavīnām ।</l>
<l>yō yēnārthī tasya tatprakṣarantī vāṅ‍mūrtirmē dēvatā sannidhattāmū ॥ 49 ॥</l>
</lg></b>
<p>parasparakr̥tabuddhimattvavāgmitvayōrupakāryōpakārakabhāvaḥ	sarvadaiva	sāhacaryāt ।
yadāha—"taṁ vidyākarmaṇī samanvārabhētē pūrvaprajñā ca" (br̥hadā. 4.4.2) । ētēna
guṇa—kriyā—dravya—sambandha—artha—prayōjana—prāyōgā api saṅgr̥hītāḥ । sarvēṣāṁ
buddhimatvēnaivōpayōgāt । tatra—</p>
<p>65. śuśrūṣādyaṣṭaguṇayuktō <b>nisr̥ṣṭārthaḥ</b> । sa hyanuktō'pi svabuddha‍yaiva sarvaṁ sādhayati ।</p>
<p>66. śuśrūṣā—śravaṇa—grahaṇa—dhāraṇāvān <b>parimitārthaḥ</b> । sa hi sandēśamātramēva prāpayati ।</p>
<p>67. śuśrūṣāśravaṇavān <b>patrahārakaḥ</b> । sa hi sandēśārthaṁ grahītumakṣamaḥ patramātramupanayati ।</p>
<p>68. sarvaguṇābhāvavān <b>mūkadūtaḥ</b> । sa hi pāṣāṇakalpaḥ । kalpanāśūnyatvāt vakṣyamāṇaṁ
svalakṣaṇamēvānubadh‍nāti ।</p>
<p>kā tarhi yōgyatā? jātyādīnāṁ sadbhāvē(sambhavē?) sati vācaṁyamatvamēva । yadāha—</p>
<p><b>'apadōṣataiva viguṇasya guṇaḥ'</b> iti । (māgha. 9.12) kiñca—</p>
<b><lg>
<l>varaṁ	kr̥tadhvastaguṇādatyantamaguṇaḥ	pumān ।</l>
<l>prakr̥tyā hyamaṇiḥ śrēyān‍nālaṅkāraś‍cyutōpalaḥ ॥ 42 ॥</l></lg></b> iti ।
<p>ētēṣāṁ yathāsthānamupayōgaḥ । tēṣu prāyēṇa dēvamanuṣyau, pāṣaṇḍipīṭhamardau ca nisr̥ṣṭārthau ।
śārikāśukau, viṭavidūṣakau ca parimitārthau kinnaravānarau, mālākāra—tāmbūlikau ca
patrahārakau । haṁsapārāvatau, gāndhikasaurikau ca mūkadūtau । ēvaṁ sahapāṁsukrīḍitasahādhyāyinau,
pitr̥paitāmahavit,	viditamarmarahasyau,	amantravisaṁvādakau	ca	parimitārthau ।
 NOTES pg=1245!
1. jaihvyamiti mudrā । atrākarō mr̥gya iti rāghavaḥ ।
<pb n="1246"/>
janmāntarōpārjitōpakārasambaddhau aparihāryādr̥ṣṭavaikr̥tau ca patrahārakau । samānaśīlavyasana—
dhātrēyakau, dhārmikālōbhaśīlau ca mūkadūtau । ēvamātmā gururudāttōtkr̥ṣṭau ca nisr̥ṣṭārthāḥ ।
sakhā jñātiruddhataprakāśau ca parimitārthāḥ । kanīyānaurasaḥ śaṭhadhr̥ṣṭau ca mūkadūtāḥ
prāyēṇaivēti । prāyōgikēṣu ca prāyaśaḥ pracchannaḥ । prakāśō hi utkr̥ṣṭaḥ dūtaḥ svayaṁdūtō
vā । uddhatōdāttau dhr̥ṣṭaḥ śaṭhaśca svayaṁdūtā ēvēti । prāyagrahaṇāttu haṁsapārāvatau aurasakanīyasau
śārikāśukapracchannavānarādīnāṁ ca k‍vacit । tatra vaiśampāyana—śāntanava—haimantaka—
samudraghōṣādayaḥ udāharaṇaṁ kathāviśēṣayōgāt । yathōktam purastāt ।1</p>
<p>(<b>10. strītvādiḥ</b>)</p>
<p>strīṣu animittēṣu api —</p>
<p>īkṣaṇikā, bhikṣukī, svayaṁdūtī, vātadūtī ca prāyaśaḥ <b>nisr̥ṣṭārthāḥ</b>,</p>
<p>sakhī, dhātrēyikā, mūkadūtī, bhāryādūtī ca <b>parimitārthāḥ</b>,</p>
<p>vidhavā, dāsī, cchadmadūtī, vyājadūtī ca <b>patrahārikā</b>,</p>
<p>mantradūtī, tantradūtī ca <b>mūkadūtya</b> iti ।</p>
<p>tatra na tathā prāyēṇa parabhavanēṣu puruṣāṇāṁ pravēśaḥ yathā strīṇāmatō dūtīsamprēṣaṇamēva
śrēyaḥ, na dūtasamprēṣaṇamiti । uktaṁ ca—(kāsū. 5.4)</p>
<b><lg>
<l>vidhavēkṣaṇikā dāsī bhikṣukī śilpakārikā ।</l>
<l>mālākārādiyōṣāssyuḥ sakhī dhātrēyikāpi vā ॥ 43 ॥</l>
</lg></b>
<b><lg>
<l>sā pravr̥ttinimittēṣu satsu dūtyē niyōjitā ।</l>
<l>praviśatyāśu viśvāsaṁ dūtīkāryaṁ ca vindati ॥ 44 ॥</l>
</lg></b>
<p>tāśca yathāsambhavaṁ yathōpanyāsaṁ vā <b>nisr̥ṣṭārthā, parimitārthā, patrahāriṇī, mūkadūtī,
svayaṁdūtī, vātadūtī, mūḍhadūtī, bhāryādūtī, chadmadūtī, vyājadūtī, mantradūtī, tantradūtī</b>
cēti <b>dvādaśa</b> bhavanti । tatra—</p>
<p>69. nāyakasya nāyikāyā vā yathāmanīṣitamupalabhya svabuddha‍yā kāryasampādinī
<b>nisr̥ṣṭārthā</b>, tasyāḥ samagrabuddhiguṇayōgāt । yathā—(gāsa. 7.2)</p>
<b><lg>
<l>hia/ē ēhi ēhi kiṁpi tasya kaēṇa ṇik‍viva bhaṇāmi alamahavā ।</l>
<l>aviāriakajjāraṁbhaāriṇī	marau	ṇa	bhaṇissaṁ ॥ 45 ॥</l>
</lg></b>
 NOTES pg=1246!
1. 1246 pr̥ṣṭhē ।
<pb n="1247"/>
<lg>
<l>(ayi ēhi kimapi tasyāḥ kr̥tē niṣkr̥pa bhaṇāmyalamathavā ।</l>
<l>avicāritakāryārambhakāriṇī	mriyatāṁ	na	bhaṇiṣyāmi ॥)</l>
</lg>
<p>yathā vā—(gāsa. 1.12)</p>
<b><lg>
<l>sac‍caṁ jāṇai daṭṭhuṁ sarisammi jaṇammi jujjaē rāō ।</l>
<l>marau, ṇa tumaṁ bhaṇissaṁ, maraṇaṁ pi silāhaṇijjaṁ sē ॥ 46 ॥</l>
</lg></b>
<lg>
<l>(satyaṁ jānāti draṣṭuṁ sadr̥śē janē yujyatē rāgaḥ ।</l>
<l>mriyatāṁ na tvāṁ bhaṇiṣyāmi maraṇamapi ślāghanīyaṁ tasyāḥ ॥)</l>
</lg>
<p>70. yā	dr̥ṣṭaparasparayōḥ	praviraladarśanayōrvā	sandēśamātraṁ	prāpayati	sā
buddhiguṇasampadyōgāt <b>parimitārthā</b> । yathā—(kusaṁ. 6.1, 2)</p>
<b><lg>
<l>atha viśvātmanē gaurī sandidēśa mithassakhīm ।</l>
<l>dātā mē bhūbhr̥tāṁ nāthaḥ pramāṇīkriyatāmiti ॥ 47 ॥</l>
</lg></b>
<b><lg>
<l>tathā vyāhr̥tasandēśā sā babhau nibhr̥tā priyē ।</l>
<l>cūtayaṣṭirivābhyāśē	madhau	parabhr̥tōnmukhī ॥ 48 ॥</l>
</lg></b>
<p>71. yā tu sandēśamavadhārayitumakṣamā lēkhamātraṁ prāpayati sā buddhiguṇavādasampadyōgāt
<b>patrahāriṇī</b> । yathā—(kādakasā. 4.68)</p>
<b><lg>
<l>tatastaralikā	mahyamarpayāmāsa	paṭṭikām ।</l>
<l>tasyāṁ	tu	likhitāmāryāmimāmahamavācayam ॥ 49 ॥</l>
</lg></b>
<b><lg>
<l>dūraṁ muktālatayā bisasitayā vipralōbhyamānō mē ।</l>
<l>haṁsa iva darśitāśaḥ mānasajanmā tvayā nītaḥ ॥ 50 ॥1</l>
</lg></b>
<p>72. ētāsāṁ tu tisr̥ṇāmapi prativākya—pratisandēśa—pratilēkhairuttarāṇi yōjayēt ।
tathābhidhāsyāmaḥ । prāyaśaḥ purastāt (kāsū. 5.4) 'bālāṁ paricārikām adōṣajñām
aduṣṭēnōpāyēna prahiṇuyāt । tasyāḥ straji karṇapatrē vā lēkhaṁ vidadhyāt ।
nakhadaśanapadāni pādanyāsā vā dadyāt; sā (?) samastabuddhiguṇābhāvā<b>nmūkadūtī</b> ।
tasyāstayaivōttaraṁ prārthanam ।' yathā—</p>
<b><lg>
<l>saṅkētadrumamañjarīkr̥taśirōbhūṣāṁ	bhujiṣyātmajā—
mālōkya prahitā viṭēna kulaṭā pratyāgamiṣyatpatim ।</l>
<l>rakṣantī	nakhadantakarma	mahataḥ	prēmṇaśca	bhaṅgavyathā—
mānāyāsmi	rajasvalēti	rajasā	pauṣpēṇa	paryasyati ॥ 51 ॥</l>
</lg></b>
 NOTES pg=1247!
1. kādambarīkathāmukhē ।
<pb n="1248"/>
<p>yathā vā—</p>
<b><lg>
<l>kāntāyāḥ paricārikāmatiśiśuṁ dr̥ṣṭvā gr̥haprāṅgaṇē
gūḍhaṁ	kētakapatragarbhalikhitaṁ	lēkhaṁ	dadhānāṁ	straji ।</l>
<l>āhūya pravilōbhya nīca—niculairādāya taṁ muñcatē
tāṁ saṅkētanikētavētasadalaiḥ klr̥p‍tāvataṁsāṁ viṭaḥ ॥ 52 ॥</l>
</lg></b>
<p>73. saṁsr̥ṣṭayōḥ pragāḍhasadbhāvayōḥ dēśakālasampādanārthamāhūtāpi yā 'svayamēva
nāyakamabhigacchēt, ajānatī nāma tēna sahōpabhōgasvap‍naṁ kathayēt, gōtraskhalanaṁ
vidadhyāt, bhāryāṁ vāsya nindēt, tad‍vyapadēśēna ca svayamīrṣyāṁ darśayēt, nakhadaśana—
cihnitaṁ	vā	kiñcid	dadyāt,	bhavatē'hamādau	dātuṁ	saṅkalpitēti
vābhidadhīta; mama vā tvad‍bhāryāyā vā kā ramaṇīyēti viviktē paryanuyuñjīta sā
<b>svayaṁdūtī</b>' (kāsū.5.4) । yathā—</p>
<b><lg>
<l>pitrāhaṁ parikalpitāsmi bhavatē dātuṁ bataiṣā tvayā
kiṁ māṁ ramyatarāvamavaiṣi yadiyaṁ māmīrṣyayā paśyati ।</l>
<l>svap‍nē dānamabhūttvayā mama mayā nāma prabhātē'dya tē
dhiktvāṁ	krūrakalatrapāśapatitaṁ	bhavyōttarōpēkṣaṇam ॥ 53 ॥</l>
</lg></b>
<p>svayaṁdūtābhiyōgē yathā—(saka. 2.338)</p>
<b><lg>
<l>nādēyaṁ	kimidaṁ	jalaṁ	ghaṭagataṁ	nādēyamēvōhyatē
satyaṁ nāma pibāmi katyapatr̥ṣaḥ pītēna nām‍nā'bhavan ।</l>
<l>kiṁ varṇā api santi nām‍ni rahitaṁ kiṁ tairalaṁ tvaṁ kutō
yasmādēva	bhavānbhaginyasi	tatastēnaiva	māṁ	bādhasē ॥ 54 ॥</l>
</lg></b>
<p>74. prastutārthaliṅgasambaddhamanyajanāgrahaṇīyārthamalaukikārthaṁ <b>vātadūtī</b> । tatra—</p>
<p><b>prastutārthaliṅgasambaddhaṁ</b> yathā—(gāsa. 958vē.)</p>
<b><lg>
<l>āsāiamaṇāṇēṇa jēttiaṁ tēttiēṇa cia baṁdha dihiṁ ।</l>
<l>ōramasu	vasaha	ēṇhiṁ	rakkhijjai	gahavaīcchattaṁ ॥ 55 ॥</l>
</lg></b>
<lg>
<l>(āsāditamajñātēna yāvat tāvataiva badhāna dhr̥tim ।</l>
<l>uparama	vr̥ṣabhēdānīṁ	rakṣyatē	gr̥hapatikṣētram ॥)</l>
</lg>
<p><b>anyajanāgrahaṇīyārthaṁ</b> yathā—(gāsa. 5.82)</p>
<b><lg>
<l>ujjāgaraa—kasāia—guru—acchī	mōhamaṁḍaṇavilakkhā ।</l>
<l>lajjai lajjāluiṇī sā suhaa sahīṇa vi varāī ॥ 56 ॥</l>
</lg></b>
<pb n="1249"/>
<lg>
<l>(ujjāgarakakaṣāyitagurukākṣī	mōghamaṇḍanavilakṣā ।</l>
lajjatē lajjāśīlā sā subhaga! sakhībhyō'pi varākī ॥)
</lg>
<p><b>alaukikārthaṁ</b> yathā—</p>
<b><lg>
<l>॰ ॰ ॰ ॰ ॰ ॰ ॰ ॰ ॰ ॰ ॰ 1iōccēuṁ ।</l>
<l>ōccēi appaṇō ccia māē aulajjuala ॰ ॰ ॥ 57 ॥</l>
</lg></b>
<p>atra hi vākyē laukikamārjavaṁ, anārjavaṁ tu alaukikamiti dvayartham ।</p>
<p>yathā—(vala. 537)</p>
<b><lg>
<l>caṁdaṇavaliaṁ diḍhakaṁcibaṁdhaṇaṁ dīharaṁ supariṇāhaṁ ।</l>
<l>hōi gharē sāhīṇaṁ musalaṁ dhaṇṇāṇa mahilāṇaṁ ॥ 58 ॥</l></lg></b>
<lg>
<l>(candanavalitaṁ	dr̥ḍhakāñcībandhanaṁ	dīrghaṁ	supariṇāham ।</l>
<l>bhavati gr̥hē svādhīnaṁ musalaṁ dhanyānāṁ mahilānām ॥)</l>
</lg>
<p>tasyāstathaivōttarāṇi yōjayēt । (yathā nāyikiyā) 'hnasvaṁ laghu' (1.4.10)
ityudāsīnatayā	vyākaraṇasūtra	uktē	bāṇē(?)pyudāsīnatayāpyāha	'saṁyōgē	guru'
(1.4.11), 'dīrghaṁ ca' (1.4.12) iti ।</p>
<b><lg>
<l>yathā vā— nirarthakaṁ janma gataṁ nalinyā yayā na dr̥ṣṭaṁ tuhināṁśubimbam ।</l>
<l>utpattirindōrapi niṣphalaiva dr̥ṣṭā vinidrā nalinī na yēna ॥ 59 ॥</l>
</lg></b>
<p>75. ētēna svayaṁdūtyuttaramapi vyākhyātam । 'nāyakabhāryāṁ mugdhāṁ viśvāsya niryantraṇamanu—
praviśya tāmasya cēṣṭitaṁ pr̥cchati, yōgān śikṣayati, sākāraṁ maṇḍayati, kōpamēnāṁ
grāhayati, ēvaṁ ca pratipadyasvēti śrāvayati, svayaṁ ca tābhyāṁ nakhadaśanapadāni
vidhattē, tēna ca dvārēṇa nāyakamākārayati, sā <b>mūḍhadūtī'</b> (kāsū. 5) ।</p>
<b><lg>
<l>yathā— mugdhāṁ pr̥cchati vallabhasya dayitāmāhūya taccēṣṭitaṁ
vyācaṣṭē ca rahaḥ prabandhamadhikaṁ saṁkhyāya sannahyati ।</l>
<l>tāṁ sākāramalaṅkarōti kulaṭā tasyāstanūtsaṅgayō—
rdattē dantanakhakṣatāni vacanaprēmṇā na kō muhyati ॥ 60 ॥</l>
</lg></b>
<p>tasyāstathaivauttarāṇi yōjayēt । (kāsū. 5)</p>
<b><lg>
<l>(sarvē'pyadya navē ratē samucitāḥ) yōgāḥ catuṣṣaṣṭijāḥ
saṅkhayāṁ mē na samākhyadatrabhavatī samyaksamagrānimān ।</l>
</lg></b>
 NOTES pg=1249!
1. jō. rā. ēvamēva khaṇḍitam ।
<pb n="1250"/>
<b><lg>
<l>śikṣasvaihi tavēha kautukarasō jātaḥ pr̥thuśrōṇi! cē—
ditthaṁ	mugdhavadhūmukhēna	dayitāṁ	dhūrtassamākarṣati ॥ 61 ॥</l>
</lg></b>
<p>76. 'svabhāryāṁ vā mūḍhāṁ prayōjya tayā saha viśvāsēna yōjayitvā tayaivākārayēd,
ātmanaśca vaicakṣaṇyaṁ prakāśayēt sā <b>bhāryādūtī</b>' (kāsū. 5), (gāsa. 7.77)</p>
<b><lg>
<l>ayi ujuē ṇa lajjasi pucchantī maha piassa cariāiṁ ।</l>
<l>savvaṁgasurahiṇō	maruvaassa	kiṁ	kusumariddhīē ॥ 62 ॥</l>
</lg></b>
<lg>
<l>(ayi r̥jukē na lajjasē pr̥cchantī mama priyasya caritāni ।</l>
<l>sarvāṅgasurabhiṇaḥ	maruvakasya	kiṁ	kusumaddharyā ॥)</l>
</lg>
<p>yathā vā—(gāsa. 902vē.)</p>
<b><lg>
<l>jāṇimi kaāvarāhaṁ jāṇimi aliāi bhaṇai saalāi ।</l>
<l>aṇuṇaṁtē uṇa jāṇē kaāvarāhāṁ varāṁ va appāṇaṁ ॥ 63 ॥</l>
</lg></b>
<lg>
<l>(jānāmi kr̥tāparādhaṁ jānāmi alīkāni bhaṇati sakalāni ।</l>
<l>anunayati	punarjānē	kr̥tāparādhāmivātmānam ॥)</l>
</lg>
tasyāḥ tathaivākāragrahaṇaṁ yathā—
<b><lg>
<l>kiṁ	māmalīkasubhagē!	mukharīkarōṣi
bhāryājitasya	kamiturguṇakīrtanēna ।</l>
<l>drākṣāphalaṁ na yuvajanmani yēna bhuktaṁ
manyē	madhūkamapi	tasya	mahōtsavāya ॥ 64 ॥</l>
</lg></b>
<p>77. dūtyā cchalēna anyāmatisandhāya tasyāḥ sandēśakathanadvārēṇa nāyakaṁ sādhayēt ।</p>
<p>tāṁ vōpahanyāt sā <b>cchadmadūtī</b>, yathā—</p>
<b><lg>
<l>dūtyēna prahitāhamasmi bhavataḥ kāmaṁ tayā kāntayā
dr̥ṣṭvā tāmatininditē'pi hi padaṁ dattaṁ mayā vartmani ।</l>
<l> dr̥ṣṭō'si tvamabhūt kr̥tārthamapi mē cakṣusstragēṣārpyatā—
mitthaṁ	dāmavimōcanēna	dayitaṁ	pīnastanī	śliṣyati ॥ 65 ॥</l>
</lg></b>
<p>78. vyājēnānyamabhidhattē sā <b>vyājadūtī</b> yathā—(māmā. 1.35/36)</p>
<p>'mahābhāga, suśliṣṭaguṇatayā ramaṇīya ēva sannivēśaḥ, kutūhalinī iva naḥ
bhartr̥dārikā, vartatē ca tasyāmabhinavaḥ vicitraḥ kusumēṣuvyāpāraḥ । tad bhavatu kr̥tārthatā
<pb n="1251"/>
<b>vaidagdhyasya,	phalatu nirmāṇaramaṇīyatā, samāsādayatu sarasa ēṣa bhartr̥dārikāyāḥ
kaṇṭhāvalambanamahārghatāmiti॥ 66 ॥</b></p>
<p>anayōruttaraṁ pratipattirēva ।</p>
<p>kathaṁ tvimē nisr̥ṣṭārthē api patrahāriṇyau?</p>
<p>patraśabdēna iha cchadmavyājayōḥ pravēśanimittatvēnēṣṭatvāt ।</p>
<p>79. mantrārādhanādibhiḥ nāyakayōssaṁyōgaṁ sādhayantī <b>mantradūtī</b>, yathā—</p>
<b><lg>
<l>darśayāmi śaśinaṁ mahītalē pātayāmi tapanaṁ nabhaḥsthalāt ।</l>
<l>ānayāmi surasiddhakanyakāṁ nāsti mē nasukaraṁ jagattrayē ॥ 67 ॥</l>
</lg></b>
<p>80. tantrādiprabhēdādubhayōḥ saṁyōgasampādayitrī <b>tantradūtī</b>, yathā—</p>
<b><lg>
<l>gurucaryātapastantramantrayōgābhiyōgajām ।</l>
<l>imāmākṣēpiṇīṁ siddhimātanōti hitāya vaḥ ॥ 68 ॥</l>
</lg></b>
<p>anayōrantaraṁ nāsti, nāyakayōḥ parādhīnatayā nīyamānatvāt ।</p>
<p>mūkadūtyau punarimē taccēṣṭānukr̥tiyōgāt । na ca nisr̥ṣṭārthānāmaviṣayassambhavati ।
sa hi mitārthaḥ patrahārakō mūkadūtō vā bhavituṁ śaknuyāt । ēvaṁ mitārthaḥ, patrahārakaḥ,
mūkadūtō vā; patrahārakō mūkadūta ēvēti । na tu mitārthō nisr̥ṣṭārthaḥ patrahārakaḥ। mitārthaḥ
nisr̥ṣṭārthō vā na mūkadūtaḥ । patrahārakaḥ mitārthō nisr̥ṣṭārthō vēti । ēvaṁ bhikṣukīkṣaṇikē,
sakhīdhātrēyikē,	dāsīvidhavē,	śilpinīśilpakārikē	ca	<b>nisr̥ṣṭārthāḥ</b>।
bhikṣukīkṣaṇikāvarjamēva parimitārthāḥ । dāsīvidhavē, śilpinīśilpakārikē mūkadūtyau, na
tu bhikṣukīkṣaṇikē parasparārthapatrahāriṇyau mūkadūtyau vā । na sakhīdhātrēyikē patrahāriṇyau
mūkadūtyau vā । na dāsīvidhavē mūkadūtyāviti syāt । ēvaṁ na svayaṁdūtīvātadūtyau parimitārthē
patrahāriṇyau vā । na mūkadūtībhāryādūtyau patrahāriṇyau mūkadūtyau vā । na cchadmadūtīvyājadūtyau
mūkadūtyau syātām । nānisr̥ṣṭārthē mantradūtītantradūtyāviti । nisr̥ṣṭārthāstu sarvāḥ
svayaṁdūtyādayaḥ bhavēyuḥ । dvē dvē varjayitvā parimitārthāpatrahāriṇyau mūkadūtyaścēti । ētēna
॰ ॰ ॰ trasambaddhā rājasambaddhāstatraikadēśacāriṇyaḥ kāścidanyā vā kāryasampādinyaḥ
caṇḍaraṇḍāvr̥ddhavardhakyō	buddhimadgaṇikāḥ	gaṇāṅganāśca	vyākhyātāḥ ।
rajaka—nāpita—svarṇakāra—maṇikāra—vaidya—vaidika—nartaka—gāyana—vādaka—vāgjīvana—
vāṇijyaśīlavāggminaśca dūtaviśēṣāḥ iti ॥</p>
<pb n="1252"/>
<p>(<b>dūtakarma —24</b>)</p>
<p>athātō dūtakarmāṇi caturviṁśatiḥ । tāni— 1. pravēśaḥ 2. viśvāsanaṁ
3. upāvartanaṁ 4. anuvartanaṁ 5. kāryōpanyāsaśuddhiḥ 6. avasthānivēdanaṁ
7. iṅgitākārajñānaṁ 8. upāyajñānaṁ 9. praka/tāraṇajñānaṁ 10. samāśvāsanam
11. atyayapratīkāraḥ 12. prayōjyaprēṣaṇaṁ 13. sandhirakṣā 14. pratāpavyāvarṇanaṁ
15. prayōjyōpajāpaḥ 16. parākramaṇaṁ 17. bandhurat‍nāpahāraḥ 18. mitrōpagrahaḥ
19. suhr̥d‌vibhēdaḥ 20. cārajñānaṁ 21. gūḍhadaṇḍāticāraḥ 22. agrasamādhānaṁ
23. samādhimōkṣaḥ 24. dūtasya karmayōgāśraya iti ।</p>
<b><lg>
<l>prōk‍tāḥ pravēśō viśvāsaḥ pratyāhārō'nuvartanam ।</l>	
<l>upanyāsō	manassthānāmavasthānāṁ nivēdanam ॥ 69 ॥</l>
</lg></b>
<b><lg>
<l>dēśakālēṅgitākārōpāyajñānaṁ	pratāraṇam ।</l>
<l>samāśvāsanamāpatsu	pratīkāraḥ	pratikriyā ॥ 70 ॥</l>
</lg></b>
<b><lg>
<l>prēṣaṇaṁ sandhikā/pālatvaṁ pratāpō mitrasaṅgrahaḥ ।</l>
<l>upajāpasya	cābhēdō	gūḍhadaṇḍāticāraṇam ॥ 71 ॥</l>
</lg></b>
<b><lg>
<l>bandhurat‍nāpaharaṇaṁ	cārajñānaṁ	parākramaḥ ।</l>
<l>samādhimōkṣō dūtasya karmayōgasya cāśrayaḥ ॥ 72 ॥</l></lg></b> iti ।
<p>(<b>1. pravēśaḥ —6</b>)</p>
<p>tatra darśitēṅgitākārāyāṁ praviraladarśanāyām apūrvāyāṁ ca prayōjyāyāṁ dūtaprayōgaḥ ।
sa caināṁ śīlatō'nupraviśēditi <b>pravēśaḥ</b>। tatra ca padātpadāntaramākāṅkṣēditi saṅkṣēpaḥ;
ṣaṭpra	kāraḥ, aṣṭādaśaprakārō vēti vistaraḥ । yathā—</p>
<p><b>'vidhiprayuktāṁ pratigr̥hya satkriyām' ॥ 73 ॥</b> (kusaṁ. 5. 32) ityata ārabhya <b>'iti
praviśyābhihitā dvijanmanā'</b> itiparyantaḥ <b>kumārasambhavē</b> (5. 32—51)</p>
<b><lg>
<l>upōd‍ghātaḥ	padaṁ	caiva	padārthaḥ	padavigrahaḥ ।</l>
<l>cālanā pratyavasthātra vyākhyā tatrāsya ṣaḍ‌vidhā ॥ 74 ॥</l>
</lg></b>
<p>ṣaṇṇāmapi pr̥thak traividhyādāṣṭādaśaprakāratvam । tēṣu —</p>
<p>1. prastāvanāmātra<b>mupōd‍ghātaḥ</b>। saḥ anuṣaṅgaprasaṅgānuprasaṅgabhēdāt trividhaḥ । tatra—</p>
<pb n="1253"/>
<p><b>anuṣaṅgō</b> yathā—(kusaṁ. 5.33)</p>
<b><lg>
<l>api kriyārthaṁ sulabhaṁ samitkuśaṁ jalānyapi snānavidhikṣamāṇi tē ।</l>
<l>api svaśaktyā tapasi pravartasē śarīramādyaṁ khalu dharmasādhanam ॥ 75 ॥</l>
</lg></b>
<p>prasaṅgō yathā—(kusaṁ. 5.34)</p>
<b><lg>
<l>api tvadāvarjitavārisambhr̥taṁ pravālamāsāmanubandhi vīrudhām ।</l>
<l>cirōjjhitālaktakapāṭalēna tē tulāṁ yadārōhati dantavāsasā ॥ 76 ॥</l>
</lg></b>
<p><b>anuprasaṅgō</b> yathā—(kusaṁ. 5.35)</p>
<b><lg>
<l>api prasannaṁ hariṇēṣu tē manaḥ karasthadarbhapraṇayāpahāriṣu ।</l>
<l>yadutpalākṣēpacalairvilōcanaistavākṣisāpat‍nyamiva	prayuñjatē ॥ 77 ॥</l>
</lg></b>
<p>2. prastutasya sthirīkaraṇaṁ <b>padam</b>। tad upakṣēpavikṣēpaprakṣēpaiḥ trividham । tatra—
<b>upakṣēpō</b> yathā—(kusaṁ. 5.36)</p>
<b><lg>
<l>yaducyatē pārvati! pāpavr̥ttayē na rūpamityavyabhicāri tad vacaḥ ।</l>
<l>tathāhi	tē	śīlamudāradarśanē	tapasvināmapyupadēśatāṁ	gatam ॥ 78 ॥</l>
</lg></b>
<p><b>vikṣēpō</b> yathā—(kusaṁ. 5.37)</p>
<b><lg>
<l>vikīrṇasap‍tarṣibaliprahāsibhiḥ tathā na gāṅgaiḥ salilairdivaścayutaiḥ ।</l>
<l>yathā tvadīyaiścaritairanāvilaiḥ mahīdharaḥ pāvita ēva sānvayaḥ ॥ 79 ॥</l>
</lg></b>
<p><b>prakṣēpō</b> yathā—(kusaṁ. 5.38)</p>
<b><lg>
<l>anēna dharmassaviśēṣamadya mē trivargasāraḥ pratibhāti bhāmini! ।</l>
<l>tvayā manōnirviṣayārthakāmayā yadēka ēva pratigr̥hya sēvyatē ॥ 80 ॥</l>
</lg></b>
<p>3. tatprayōgaḥ <b>padārthaḥ।</b> sō'pi trēdhā—upakramaḥ, prakramaḥ, anukrama iti । tatra
<b>upakramō</b> yathā—(kusaṁ. 5. 39)</p>
<b><lg>
<l>prayuktasatkāraviśēṣamātmanā na māṁ paraṁ sampratipattumarhasi ।</l>
<l>yatassatāṁ sannatagātri! saṅgataṁ manīṣibhissāp‍tapadīnamucyatē ॥ 81 ॥</l>
</lg></b>
<p><b>prakramō</b> yathā—(kusaṁ. 5.40)</p>
<b><lg>
<l>atō'tra kiñcit bhavatīṁ bahukṣamāṁ dvijātibhāvādupapannacāpalaḥ ।</l>
<l>ayaṁ janaḥ praṣṭumanāstapōdhanē! na cēdrahasyaṁ prativaktumarhasi ॥ 82 ॥</l>
</lg></b>
<pb n="1254"/>
<p><b>anukramō</b> yathā—(kusaṁ. 5.41)</p>
<b><lg>
<l>kulē prasūtiḥ prathamasya vēdhasastrilōkasaundaryamivōditaṁ vapuḥ ।</l>
<l>amr̥gyamaiśvaryasukhaṁ navaṁ vayaḥ tapaḥ phalaṁ syāt kimitaḥ paraṁ tava ॥ 83 ॥</l>
</lg></b>
<p>4. (padavigrahaḥ) pra[stutasyāsvīkārō'pyanupapanna iti kathanaṁ padavigrahaḥ]1 tadapi
trēdhā — 'vitarkavismayavipratiṣēdhabhēdāt । tēṣu —'</p>
<p><b>vitarkō</b> yathā—(kusaṁ. 5.42)</p>
<b><lg>
<l>bhavatyaniṣṭādapi nāma dussahānmanasvināṁ sampratipattirīd‍r̥śī ।</l>
<l>vicāramārgaprahitēna cētasā na dr̥śyatē tacca kr̥śōdari! tvayi ॥ 84 ॥</l>
</lg></b>
<p><b>vismayō</b> yathā—(kusaṁ. 5.43)</p>
<b><lg>
<l>alabhyaśōkābhibhavēyamākr̥tirvimānanā subhru! kutaḥ piturgr̥hē ।</l>
<l>parābhimarśō na tavāsti kaḥ karaṁ prasārayētpannagarat‍nasūcayē ॥ 85 ॥</l>
</lg></b>
<p><b>vipratiṣēdhō</b> yathā—(kusaṁ. 5.44)</p>
<b><lg>
<l>kimityapāsyābharaṇāni yauvanē dhr̥taṁ tvayā vārdhakaśōbhi valkalam ।</l>
<l>vada pradōṣē vinikīrṇatārakā vibhāvarī yadyaruṇāya kalpatē ॥ 86 ॥</l>
</lg></b>
<p>5. prastutēṣvasaṁhataṁ cālanā । sāpi jñātājñātaniṣṭhitabhēdāt tridhā । tatra—
<b>avijñātaviṣayā</b> yathā—(kusaṁ. 5.45)</p>
<b><lg>
<l>divaṁ yadi prārthayasē vr̥thā śramaḥ pituḥ pradēśāstava dēvabhūmayaḥ ।</l>
<l>athōpayantāramalaṁ samādhinā na rat‍namanviṣyati mr̥gyatē hi tat ॥ 87 ॥</l>
</lg></b>
<p><b>jñātaviṣayā</b> yathā—(kusaṁ. 5.46)</p>
<b><lg>
<l>nivēditaṁ niḥśvasitēna sōṣmaṇā manastu mē saṁśayamēva gāhatē ।</l>
<l>na dr̥śyatē prārthayitavya ēva tē bhaviṣyatē prārthitadurlabhaḥ katham ॥ 88 ॥</l>
</lg></b>
<p><b>niṣṭhitaviṣayā</b> yathā—(kusaṁ. 5.47)</p>
<b><lg>
<l>ahō sthiraḥ kō'pi tavēpsitō yuvā cirāya karṇōtpalaśūnyatāṁ gatē ।</l>
<l>apēkṣatē yaḥ ślathabandhinīrjaṭāḥ kapōladēśē kalamāgrapiṅgalāḥ ॥ 89 ॥</l>
</lg></b>
<p>6. kathaṁcinmarṣaṇaṁ <b>pratyavasthā</b>। sāpi trēdhā— samīpasthā, śliṣṭā, antargatā ca । tāsu—
<b>samīpasthā</b> yathā—(kusaṁ. 5.48)</p>
<b><lg>
<l>munivrataistvāmatimātrakarśitāṁ	divākarāpluṣṭavibhūṣaṇāspadām ।</l>
<l>śaśāṅkalēkhāmiva paśyatō divā sacētasaḥ kasya manō na dūyatē ॥ 90 ॥</l>
</lg></b>
<pb n="1255"/>
<p><b>śliṣṭā</b> yathā—(kusaṁ. 5.49)</p>
<b><lg>
<l>avaimi saubhāgyamadēna vañcitaṁ tava priyaṁ yaścaturāvalōkinaḥ ।</l>
<l>karōti lakṣyaṁ ciramasya cakṣuṣō na vaktramātmīyamarālapakṣmaṇaḥ ॥ 91 ॥</l>
</lg></b>
<p><b>antargatā</b> yathā—(kusaṁ. 5.50)</p>
<b><lg>
<l>kiyacciraṁ śrāmyasi gauri! khidyasē(vidyatē?) mamāpi pūrvāśramasañcitaṁ tapaḥ ।</l>
<l>tadardhabhāgēna labhasva kāṅkṣitaṁ varaṁ tamicchāmi ca sādhu vēditum ॥ 92 ॥</l>
</lg></b>
<p>(<b>2. viś‍vāsanam —6</b>)</p>
<p><b>(saināṁ	śīlatō'nu)praviśya	cākhyāna—kapaṭaiḥ,	subhagaṅkaraṇayōgaiḥ,
janapravādaiḥ, pūrvavr̥ttāntaiḥ, kavikathābhiḥ, pāradārikakathābhiśca viśvāsayēd</b>
(kāsū. 5.4.2) iti <b>viśvāsanam</b>। tēṣu—</p>
<p>1. mithyāmithaḥpraśnōttarādibhiḥ prayōjyayōratisandhānaṁ <b>kapaṭaḥ</b>। yathā<b>mālatamādhavē</b></p>
<p>dvitīyāṅkē— ॥ 93 ॥</p>
<p>lavaṅgikā— kusalaṁ bhaavadīē । (kuśalaṁ bhagavatyai ।)</p>
<p>kāmandakī— (niḥśvasya) kuśalamiva ।</p>
<p>lavaṅgikā— (svagataṁ) patthāvaṇā kkhu ēsā kavaḍaṇāḍaassa ।
(prastāvanā khalvēṣā kapaṭanāṭakasya ।)</p>
<p>avalōkitā— cirāidaṁ bhaavadīē । ṇaṁ bhaṇāmi assatthasarīrō mahābhāō māhavō
tti (cirāyitaṁ bhagavatyā । nanu bhaṇāmi asvasthaśarīrō mahābhāgō mādhava iti ।)</p>
<p>kāmandakī— idaṁ gamyatē, vatsē, anujānīhi mām ।</p>
<p>lavaṅgikā— (janāntikaṁ) sahi māladi, saṁpadaṁ bhaavadīē saāsādō tassa
mahāṇuhāassa uggamaṁ jāṇīmō । (sakhi mālati, sāmprataṁ bhagavatyā—
ssakāśāt tasya mahānubhāvasya udgamaṁ jānīmaḥ ।)</p>
<p>mālatī— (janāntikaṁ) atthi mē kōūhalaṁ । (asti mē kautūhalam ।)</p>
<p>lavaṅgikā— (prakāśaṁ) (māmā. 2.81 ś‍lōkāt param) kō ēsō māhavō ṇāma,
jassiṁ bhaavadī ēvvaṁ siṇēhagaruaṁ attāṇaṁ dhārēdi? (ka ēṣa
mādhavō nāma yasmin bhagavatī ēvaṁ snēhagurukamātmānaṁ dhārayati ।)</p>
<p>kāmandakī— aprastāvikī mahatyēṣā kathā ।</p>
<p>lavaṅgikā— taha vi ācakkhia bhaavadī pasādaṁ karēdu (tathāpi ākhyāya
bhagavatī prasādaṁ karōtu) ।</p>
﻿<pb n="1256"/>
<p>kāmandakī— 'śrūyatām asti' ityata ārabhya 'sa ēṣa mādhavō nāmē'—ti mālatī
śrāvayati ।</p>
<p>lavaṅgikā— kudō mahōhahiṁ vajjhia pāriāassa ud‌gamō (kutō mahōdadhiṁ
varjayitvā parijātasya ud‌gama़) ityēvamādi । (māmā. 2.11taḥparam)</p>
<p>taduktam—</p>
<b><lg>
<l>bahiḥsarvākārapravaṇaramaṇīyaṁ	vyavaharan
parābhyūhasthānānyapi	tanutarāṇi	sthagayati ।</l>
<l>janaṁ	vidvānēkassakalamatisandhāya	kapaṭai—
staṭasthaḥ svānarthān ghaṭayati ca maunaṁ ca bhajatē ॥ 94 ॥</l></lg></b>(māmā. 1.17)
<p>2. abhigāmikayōga<b>ssubhagaṅkaraṇam</b>।</p>
<p>yathā— tatraiva tr̥tīyaṣaṣ‍ṭhāṅkayōḥ (māmā. 3 pravēśakē)—
'ajja kisaṇacaddasi tti jaṇaṇīē samaṁ māladī saṁkarauraṁ gamissadi । tadō
ēvvaṁ sōhaggaṁ baḍhḍhai tti dēvadārāhaṇaṇimittaṁ sahatthakusumāvaaaṁ uddisia
bhaavadī lavaṁgiādudīaṁ māladiṁ taṁ ēvva kusumāarujjāṇaṁ āṇaissadi'
(adya kr̥ṣṇacaturddaśīti jananyā samaṁ mālatī śaṅkarapuraṁ gamiṣyati । tata ēvaṁ kila
saubhāgyaṁ vardhata iti dēvatārādhananimittaṁ svahastakusumāvacamuddiśya bhagavatī
lavaṅgikādvitīyāṁ mālatīṁ tadēva kusumākarōdyānamānēṣyati ।)</p>
<p>yathā ca— sahi ēsō aṅgarāō imā(ō) kuumamālāō । ma tō imāsmiṁ
pāṇiggahaṇamaṁgalārambhē sōhaggasaṁpattiṇimittaṁ dēvadāō accēhiṁ । (sakhi, ēṣa
aṅgarāgaḥ; imāḥ kusumamālāḥ । tadasmin pāṇigrahaṇamaṅgalārambhē saubhāgyasampattinimittaṁ
dēvatā arcaya ।) iti ।</p>
<p>3. yathā <b>tatraiva (janapravādaḥ)</b>— addhi)atthi) ēsā ṇariṁdavaaṇāṇurōhēṇa ṇaṁdaṇassa
paḍivaṇṇā māladi	tti saalō jaṇō amattaṁ juujjai(jugucchai) ।
(astyēṣā narēndravacanānurōdhēna nandanasya pratipannā mālatīti sakalī janō'mātyaṁ jugupsatē ।)</p>
<p>yathā vā—</p>
<b><lg>
<l> anurāgapravādastu	vatsayōssārvalaukikaḥ ।</l>
<l>śrēyānasmākamēvaṁ	hi	pratāryau	rājanandanau ॥ 95 ॥</l></lg></b>(māmā. 1.16)
﻿<pb n="1257"/>
<p>4. (<b>pūrvavr̥ttāntaḥ</b>) pūrā cakamē duṣyantaṁ śakuntalā, rukmiṇī kaṁsavdiṣam, uṣā
aniruddham, ityēvamādi buddhikalpitamudāharaṇam । (kāsū. 5.4) ।</p>
<p>5. <b>kavikathā</b> yathā— mahāśvētā puṇḍarīkaṁ, candrapīḍaṁ kādambarī, gurubhirapradattā
pratipattimāpēdē । vāsavadattā ca sañjayāya rārjñē, mālatī rājasuhr̥dē nandanāya pitrā
pradattamātmānamudayanāya, mādhavāya ca prāyacchat । (māmā. 2.7/8)</p>
<p>6. paradāraprayōjanamitihāsādiḥ<b>pāradārikaṁ</b> yathā—
astyahalyēti gautamamaharṣēḥ priyakalatraṁ, tāmindraścakamē । tatastam 'ahalyāyai jāra'
iti nirjānanti । asti tārēti vācaspatē: surapurōdhasaḥ dharmapat‍nī । sā
prajāpatimaticarataḥ patyuramarṣāt kiyantaṁ kālaṁ sōmēna saha uṣitvā
budhābhidhānamātmajaṁ suṣuvē । ēvamañjanā prabhañjanēna, kr̥ttikāpariṣat kr̥śānunā hanūmantaṁ
kārtikēyaṁ cēti ।</p>
<p>(<b>3. upāvartanam</b>)</p>
<p>viśvasya ca 'kathamēvaṁvidhaḥ patiriti patyāvanuśayaṁ grāhayitvā, na tava subhagē
dāsyamapi yuktaḥ kartumiti brūyāt' (kāsū. 5.4) <b>ityupāvartanam</b> ।</p>
<p>tatrōdāharaṇacchāyā— (māmā. 2.6.)</p>
<b><lg>
<l> idamiha madanasya jaitramastraṁ sahajavilāsanibandhanaṁ śarīram ।</l>
<l>anucitavarasamprayōgaśōcyaṁ viphalaguṇatiśayaṁ bhaviṣyatīti ॥ 96 ॥</l>
</lg></b>
<p>yathā vā—(māmā. 2. 8.)</p>
<b><lg>
<l> rājñaḥ priyāya suhr̥dē sacivāya kāryād‌datvātmajāṁ bhavatu nirvr̥timānamātyaḥ ।</l>
<l>durdarśanēna ghaṭatāmiyamapyanēnadhūmagrahēṇa vimalā śaśinaḥ kalēva ॥ 97 ॥</l>
</lg></b>
<p>bhūyaśca yathāpurastādupāyēṣu vakṣyāmaḥ ।</p>
<p>yadāha kāmandakī—(māmā. 3.1)</p>
<b><lg>
<l> tathā	vinayanamrāpi	mayā	mālatyupāyataḥ ।</l>
<l>nītā	katipayahēna	sakhīvisrambhasēvyatām ॥ 98 ॥</l>
</lg></b>
<p><b>(4. anuvartanam)</b></p>
<p>'nāyakayōḥ caritamanukūlatayā kāmitāni ca varṇayēt' (kāsū. 5.4) <b>ityanuvartanaṁ</b>,
yathā—(māmā. 1.23)</p>
﻿<pb n="1258"/>
<b><lg>
<l>anyēṣu cantuṣu ca yastamasāvr̥tēṣu viśvasya dhātari samaḥ paramēśvarē'pi ।</l>
<l>sō'yaṁ prasiddhavibhavaḥ khalu cittajanmā mā lajjayā tava kathaṁcidapahrutirbhūt ॥ 99 ॥</l>
</lg></b>
<p>yathā vā— 'ucitastāvadasyāṁ bhavatō'bhiṣaṅga' iti । 'amātyabhūrivasōḥ
ātmajētyaparyāp‍tirbahumānasya iti ।' (māmā. 1. 38/39)</p>
<p>api ca—'mālatī, mālatīti mōdatē bhagavatī kāmandakī । mālatyā api
snēhadarśanāt suślaṣ‍ṭamētat' (māmā. 1.35/36)</p>
<p>kiñca— 'sahi diṭiṭhaaā dē aṇuruvaḥ ahilāsō । sāaraṁ ujjhia mahāṇaī kahiṁ
vā ōdaraḍa? kiṁ aṇṇadō caridavvamēdi? kā vā dāṇiṁ sahaāramaṁtarēṇa
adimuttalaaṁ pallavidaṁ sahēdi? (sakhi! diṣ‍ṭayā tē'nurūpō'bhilāṣaḥ ।
sāgaramujjhitvā mahānadī (kutra vāvatarati)? । kimanyataḥ caritavyamēti(?)kō vā
idānīṁ sahakāramantarēṇātimuk‍talatāṁ (pallavitāṁ sahatē)? (śāku. 3.10/11)
॰॰॰ ṇa sahējja ṇahaaṁṇā ॰॰॰ (na sahisyatē nakhaśaṅkā) tuhmārisīō
pakkhavāiṇīō hōti । sahi māladīē vi ramaṇīaaṇurāa ēvva
ramaṇijjō imassiṁ mahāṇuhāvē aṇurāappavādō tti । (yuṣmādr̥śyaḥ
pakṣapātinyaḥ bhavanti sakhi! mālatyā api ramaṇīyānurāga ēva rāmaṇīyē'smin
mahānubhāvē'nurāgapravādaḥ) iti ॥ 100 ॥'</p>
<b><lg>
<l>yasya yasya hi yō bhāvastēna tēna hi taṁ naram ।</l>
<l>anupraviśya mēdhāvī kṣipramātmavaśaṁ nayēt ॥ 101 ॥ iti ॥</l></lg></b> (pañcatantram1.74)
<p>cittānuvartanācca prasr̥tasadbhāvāyāṁ tasyāṁ kāryaśarīramitthaṁ vadēt 'śrr̥ṇu vicitramidaṁ
subhagē, tvaṁ (tvāṁ) kila saṁdr̥śyāmutra asāvitthaṁ gōtraputrō nāyakaḥ unmādamanubhavati ।
dvitīyē ahani vāci vaktrē dr̥ṣ‍ṭayāṁ ca prasādamasyā lakṣayitvā punarapi kathāṁ pravartayēt
(kāmasū. 5.4) nāyakasya saubhāgyaṁ ślāghanīyatayā pracchannatsamprayōgaṁ bhūtamabhūtaṁ vā
kīrtayēt (kāmasū. 5.4) । śrr̥ṇvatāṁ vā ahalyā'vimārakaśākuntalādīnyanyāni ca
sōtkaṇṭhāni kathatēt (kāmasū. 5.4) । tadēvaṁ 'prakr̥tyā sukumāraḥ (kumāraḥ) kadācidanyatra
aparikliṣ‍ṭapūrvastapasvī, tatō'dhunā śakyamanēna maraṇamapyanubhavitum ।' iti ca varṇayēt ।</p>
<p><b>(4. kāryōpanyāsaśuddhiḥ)</b></p>
<p>iṅgitākārāṁśca lakṣayēditi <b>kāryōpanyāsaśuddhiḥ</b> (kāsū. 5.4) ।</p>
<p>yathā <b>mālatīmādhavē—</b></p>
﻿<pb n="1259"/>
<p>kamandakī— (mālatyāścibukamunnamayya) 'śrr̥ṇu vicitramidaṁ subhagē, asti tāvad
ēkadā prasaṅgataḥ kathita ēva mayā mādhavābhidhānaḥ kumāraḥ, yastvamiva
māmakīnsya manasaḥ dvitīyaṁ bandhanam (māmā. 3.8)</p>
<p>lavaṅgikā— sumarāmō । (smarāmaḥ।)</p>
<p>kāmandakī— asti vidarbhādhipasya naratēramātyaḥ samagrapuruṣaprakāṇḍacakra—
cūḍāmaṇirdēvarātō	nāma,	yamaśēṣabhuvanamahanīyapuṇyamahimānamātmanaḥ
sāmarthyāt pitaiva tē jānāti yaśca yādr̥śaścēti (māmā. 2.8/9) ।</p>
<p>api ca— (māmā. 2.9—11)</p>
<b><lg>
<l>vyatikaritadigantāḥ	śvētamānairyaśōbhiḥ
sukr̥tivilasitānāṁ	sthānamūrjasvalānām ।</l>
<l>akalitamahimānaḥ	kētanaṁ	maṅgalānāṁ
kathamapi	bhuvanē'smim̐stādr̥śāssambhavanti ॥ 102 ॥</l>
</lg></b>
<b><lg>
<l>tata udayagirērivaika ēva sphuritaguṇadyutisundaraḥ kalāvān ।</l>
<l>iha jagati mahōtsavasya hēturnayanavatāmudiyāya bālacandraḥ॥ 103 ॥</l>
</lg></b>
<b><lg>
<l>asau vadyādhāraḥ śiśurapi vinirgatya bhavanā—
dihāyātassampratyavikalaśaraccandramadhuraḥ ।</l>
<l>yadalōkasthānē	bhavati	puramunmādataralaiḥ
kaṭākṣairnārīṇāṁ	kuṁvalayitavātāyanamiva ॥ 104 ॥</l>
</lg></b>
<p>atra bālasuhr̥dā makarandēna saha vidyāmānvīkṣikīmadhītē । sa ēṣa mādhavō nāmēti ।
kāmandakī— sa khalu manmathōdyānayātrādivasāt prabhr̥ti durmanāyamānaḥ paravāniva
śarīrōpatāpēna । (māmā. 3.8/9)</p>
<b><lg>
<l>yadindāvānandaṁ praṇayini janē vā na bhajatē
vyanak‍tyantastāpaṁ tadayamatidhōrō'pi viṣamam ।</l>
<l>priyaṅguśyāmāṅgaprakr̥tirapi	cāpāṇḍumadhuraṁ
vapuḥ	kṣāmaṁ kṣāmaṁ vahati ramaṇīyaśca bhavati ॥ 104 ॥</l></lg></b> (māmā. 3.9)
<p>lavaṅgikā— idaṁ vi tassiṁ avasarē bhaavadiṁ tuvarāaṁtīē (avalōidāē) udīriaṁ
āsi । {idamapi tasminnavasarē bhagavatīṁ tvarayantyā (avalōkitayā) udīritamāsīt ।}</p>
<p>kālandakī— yāvadaśrr̥ṇavaṁ mālatyēvāsya manmathōnmādahēturiti । mamāpi hi sa ēva
niścayaḥ. (māmā. 3.10)</p>
﻿<pb n="1260"/>
<b><lg>
<l>anubhavaṁ	vadanēndurupāgamanniyatamēva	yadasya	mahātmanaḥ ।</l>
<l>kṣubhitamutkalikātaralaṁ manaḥ paya iva stimitasya mahōdadhēḥ ॥ 106 ॥</l>
</lg></b>
<p>(<b>6. avasthānivēdanam</b>)</p>
<p>nāyakayōḥ	vilōkanaśravaṇadivasādārabhya	mithō'bhilāṣāt	cintādijanmanaḥ
manōvāgbuddhiśarōrasyākalyasya	sthānāt	sthānāntarōpavarṇanamavasthānivēdanam । tacca
kāryōpanyāsaśēṣaḥ । yathāha kāmandakī— (māmā. 3.10—12)</p>
<p><b>'tadēvaṁ prakr̥tyā sukumāraḥ kumāraḥ । tadatrāparikliṣ‍ṭapūrvastapasvī । yatō'dhunā
śakyamanēna maraṇamapyanubhavitum । asau hi—'</b></p>
<b><lg>
<l>dhattē	cakṣurmukulini	raṇatkōkilē	bālacūtē
mārgē	gātraṁ	kṣipati	bakulāmōdagarbhasya	vāyōḥ ।</l>
<l>dāvaprēmṇā	sarasabisinīpatramātrāntarāya—
stāmyanmūrtiśśrayati bahuśō mr̥tyavē candrapādān ॥ 107 ॥</l>
</lg></b>
<p>yaccaitanmaraṇatāṁ daśamīṁ <b>kāmasūtrakārāḥ</b> kāmayamānāvasthāmāmananti । yadāhuḥ—'tasya
daśa sthānāni cakṣuḥprītiḥ, manassaṅgaḥ, saṅkalpōtpattī, nidrācchēdaḥ, tanutā, viṣayēbhyō
vyāvr̥ttiḥ, lajjāpraṇāśaḥ, unmādaḥ, mūrcchā, maraṇam' (kāsū. 5.1) iti ।</p>
<p>iha tu bhāvēṣu maraṇānabhyupagamāt mr̥tyuyōgyataiva maraṇamucyatē ।</p>
<p>cakṣuḥprītiḥ punaḥ mithō'bhilāṣa ēva ।</p>
<p>kāni tarhi cittajanmanaḥ daśasthānāni?</p>
<p>śrūyantām—'ṣaḍindriyāṇi, vaktraṁ, vāk, vapuḥ, cēṣ‍ṭā' iti । tatra—</p>
<p>manasi <b>cintā, anusmaraṇaṁ ca </b> ।</p>
<p>buddhīndriyēṣu <b>viṣayavyāvr̥ttirnidrācchēdaśca</b> ।</p>
<p>vaktrē <b>lajjāpraṇāśaḥ unmādaśca</b> ।</p>
<p>vāci <b>guṇakīrtanaṁ vilāpaśca</b> ।</p>
<p>vapuṣi <b>vyādhiḥ tanutā ca</b> ।</p>
<p>cēṣ‍ṭāyāṁ <b>jāḍyaṁ mūrcchā ca</b> । ēvamētē <b>manōvikārā</b> ityucyantē । tāsu1—</p>
 NOTES pg=1260!
1. 'vikārāṇītyucyantē tāsu' iti mudraṇā cōśērē rāghavē ca । 'vikārā i॰' ityasmākaṁ yōjanā । tēṣviti
vak‍tavyē tāsviti 'ṣaḍindriya—vaktra—vāgvapuścēṣṭāścittajanmanō daśa sthānānī'—ti cēṣ‍ṭāntaṁ sūtraṁ
parikalpyā'ntimāṁ cēṣ‍ṭāṁ parāmr̥śatā granthakr̥tā'vōcīti samādhēyam ।
<pb n="1261"/>
<p><b>cintā</b> yathā—(gāsa. 2.33)</p>
<b><lg><l>saaṇē ciṁtāmaiaṁ kāūṇa piaṁ ṇimīliacchīē ।</l>
<l>appāṇō	uvaūḍhō	pāsiḍhilavalaāhim̐	vāhāhim̐ ॥ 108 ॥</l></lg></b>
<lg><l>(śayanē cintāmayaṁ kr̥tvā tvāṁ/priyaṁ nimīlitākṣyā ।</l>
<l>ātmā avagūḍhaḥ praśithilavalayābhyāṁ bāhubhyām ॥)</l></lg>
<p><b>anusmaraṇaṁ</b> yathā—</p>
<b><lg><l>jēhim̐ cia jīvijjai tuha (saa) saṁkappa—saṁgama—suhēhim̐ ।</l>
<l>khaṇavighaḍiēhiṁ lāhaṁ tēhiṁ ṇa a jāṇai varāī ॥ 109 ॥</l></lg></b>
<lg><l>(yairēva	jīvyatē	tava/śatasaṅkalpasaṅgamasukhaiḥ ।</l>
<l>kṣaṇavighaṭitaiḥ lābhaṁ taiḥ na ca nīyatē varākī ॥)</l></lg>
<p><b>viṣayavyāvr̥ttiḥ</b> yathā—(visā. 3.2)</p>
<b><lg><l>saudhādudvijatē tyajatyupavanaṁ dvēṣṭi prabhāmaindavīṁ
dvārāt trasyati citrakēlisadasō vēṣaṁ viṣaṁ manyatē ।</l>
<l>āstē	kēvalamabjinīkisalayaprastāraśayyātalē
saṅkalpōpanata—tvadākr̥tirasāyattēna		cittēna	sā ॥ 110 ॥</l></lg></b>
<p><b>nidrācchēdō</b> yathā—(gāsa. 5.87)</p>
<b><lg><l>tuha virahujjuggijjāgaraō siviṇē vi ṇa dēi daṁsaṇasuhāiṁ ।</l>
<l>vāhēṇa	jahālōaṇaviṇōaṇaṁ	pi	sē	vihaaṁ ॥ 111 ॥</l></lg></b>
<lg><l>(tava virahōjjāgarakaḥ svapnē'pi na dadāti darśanasukhāni ।</l>
<l>bāṣpēṇa yadālōkanavinōdanamapi tasyā vihatam ॥)</l></lg>
<p><b>lajjāpraṇāśaḥ</b> yathā—(gāsa. 1.57)—</p>
<b><lg><l>agaṇia—sēsajuāṇō bālaa bōlīṇalōamajjāā ।</l>
<l>aha ē bhamai disāmuhavisāriacchī tuha kaēṇa ॥ 112 ॥</l></lg></b>
<lg><l>(agaṇitā'śēṣayuvā bālaka vilīna/vyatikrāntalōkamaryādā ।</l>
<l>atha hē bhramati diśāmukhavisāritākṣī tava kr̥tēna ॥)</l></lg>
<p><b>unmādō</b> yathā—(sūmu. 9)</p>
<b><lg><l>candraṁ	candanakardamēna	likhitaṁ	yanmārṣṭi	daṣṭādharā
kāmaḥ puṣpaśaraḥ kilēti sumanōvargaṁ lunītē ca yat ।</l></lg></b>
<pb n="1262"/>
<b><lg><l>vandyaṁ nindati yacca manmathamasau bhaṅkatvā'grahastāṅgulī—
statkāmaṁ subhaga! tvayā varatanurvātūlatāṁ lambhitā ॥ 113 ॥</l></lg></b>
<p><b>guṇakīrtanaṁ</b> yathā—(saka. 5.137)</p>
<b><lg><l>vilimpatyētasmin	malayajarasārdrēṇa		mahasā
diśāṁ cakraṁ candē sukr̥tamatha tasyā mr̥gadr̥śaḥ ।</l>
<l>dr̥śōrbāṣpaḥ pāṇau vadanamasavaḥ kaṇṭhakuharē
hr̥di tvaṁ hnīḥ pr̥ṣṭhē vacasi ca guṇā ēva bhavataḥ ॥ 114 ॥</l></lg></b>
<p><b>vilāpō</b> yathā—(kusaṁ. 5.58)</p>
<b><lg><l>yadā budhaiḥ sarvagatastvamucyasē na vētsi bhāvasthāmimaṁ kathaṁ janam ।</l>
<l>iti svahastālikhitaśca mugdhayā rahasyupālabhyata candraśēkharaḥ ॥ 115 ॥</l></lg></b>
<p><b>vyādhiryathā</b>—</p>
<b><lg><l>tasyāstāpamaharniśaṁ sa kathayāmyēṇīdr̥śastē kathaṁ
padminyāssarasaṁ dalaṁ vinihitaṁ yasyāśśamāyōrasi ।</l>
<l>ādau śuṣyati saṅkucatyanu tataḥ cūrṇatvamāpadyatē
paścānmurmuratāṁ dadhaddahati ca śvāsāvadhūtaṁ sakhīḥ ॥ 116 ॥</l></lg></b>
<p><b>tanutā</b> yathā—</p>
<b><lg><l>(vaktraṁ tasyāḥ kr̥śatarakapōladvayaṁ kāntilakṣyaṁ)1
bāṣpāmbhōbhiścamiti patitaiḥ sūcyatē ca stanāntaḥ ।</l>
<l>tasyāḥ kiñcitsubhaga! tadabhūttānavaṁ tvadaviyōgē
yēnākasmād	valayapadavīmaṅgulīyaṁ	prayāti ॥ 117 ॥</l></lg></b>
<p><b>jā़ḍyaṁ</b> yathā—(amaru. 110)</p>
<b><lg><l>acchinnaṁ nayanāmbu bandhuṣu kr̥taṁ cintā gurubhyō'rpitā
dattaṁ	dainyamaśēṣataḥ	parijanē	tāpassakhīṣvāhitaḥ ।</l>
<l>adya śvaḥ kila nivr̥tiṁ vrajati sā śvāsaiḥ paraṁ khidyatē
vistrabdhō bhava viprayōgajanitaṁ duḥkhaṁ vimuktaṁ tayā ॥ 118 ॥</l></lg></b>
 NOTES pg=1262!
1. pāda ēṣō'smābhiryōjitaḥ।
<pb n="1263"/>
<p><b>mūrcchā</b> yathā—</p>
<b><lg><l>kathamiva manōmōhaṁ tasyāssakhē! kathayāmi tē
dahanapatitā dr̥ṣṭā mūrtirmayā nahi vaidhavī ।</l>
<l>iti tu viditaṁ nārirūpassalōkadr̥śāṁ sudhā
tava śaṭhatayā śilpōtkarṣō vidhērvighaṭiṣyatē ॥ 119 ॥</l></lg></b>
<p>(<b>7. iṅgitākārajñānam</b>)</p>
<p><b>iṅgitākārajñāna</b>mapi viśēṣatastatra prasiddhāyāṁ 'dvitīyē'hani vāci, vaktrē, dr̥ṣṭyāṁ
ca prasādamasyā lakṣayitvā punarapi kathāṁ pravartayēdiṅgitākārāṁśca lakṣayēd' (kāmasū.
5.4) ityabhihitāt। 'tē darśanē prasīdati, virahē udvijatē, vihasitaṁ kr̥tvā sambhāṣatē,
ādarēṇōpamantrayatē, āsannamāsanaṁ dadāti, iṣṭēṣūtsavēṣu smarati, bhakṣyēṣu ॰ ॰ ॰ ॰
hāraṁ gacchati, kvāsi ॰ ॰ ॰ tvarayituṁ ॰ ॰ ॰ kiṁ vā kr̥tamiti pr̥cchati, viviktē
darśayatē, gr̥hyamācaṣṭē, śaṅkāsthānēṣu nābhiśaṅkatē, kathāyāṁ ramatē, paravijñāpanāyāṁ ॰ ॰
॰ pēkṣatē, vākyaṁ pratigr̥h‍ṇāti, pathyamuktaṁ sahatē, hastēna, spr̥śati, ślāghyēnōpahasani,
parōkṣē guṇān bravīti ॰ ॰ ॰ tadbhaktān pūjayati, mānaṁ vardhayati, arthaṁ karōti,
anarthaṁ pratihanti, kr̥tyēṣvātmānaṁ niyōjayati, ākhyāyakamanuyuṅktē, śrutvā cintayati,
jr̥mbhatē, niḥśvasiti; prītidāyaṁ ca dadāti, punardarśanānubandhaṁ visr̥jati, sādhuvādinī satī
kimidamaśōbhanamabhidhatsa iti kathāmanubadhnāti, nāyakasya sādhya ॰ ॰ ॰ ॰ pūrvasiddhaṁ
ca tatsambandhaṁ darśanaṁ kathāṁ niyōgaṁ vā svayamakathayantī tayā kathyamānaṁ kāṅkṣati,
nāyakamanōrathēṣu ca saparibhavaṁ nāma sahatē, na ca nirvadati, tanmitrēṣu viśvasiti, tayā
saha krīḍāmabhinandati, svakarmasu caināṁ prabhaviṣṇuriva niyuṅktē'1 (kāsū. 5.4) iti।
udāharaṇaṁ yathā—(māmā. 3.2., 3)</p>
<b><lg><l>vrajati virahē vaiciñyaṁ naḥ prasīdati sannidhau
rahasi ramatē prītyā dāyaṁ dadātyanuvartatē ।</l>
<l>gamanasamayē kaṇṭhē lagnā nirudhya nirudhya māṁ
sapadi śapathaiḥ pratyāvr̥ttiṁ praṇamya ca yācatē ॥ 120 ॥</l></lg></b>
 NOTES pg=1236!
1. tē darśanē prasīdatītyārabhya prabhaviṣṇuriva niyuṅkta' iti yāvat sarvāṇi vākyāni bhōjaracitānyēva ॥
<pb n="1264"/>
<b><lg><l>śākuntalādīnitihāsavādān prastāvitānanyaparairvacōbhiḥ ।</l>
<l>śrutvā madukatsaṅganivēśitāṅgīṁ cirāya cintāstimitatvamēti ॥ 121 ॥</l></lg></b>
<p>॰ ॰ ॰ hāryaṁ (?) yathā cōdāhr̥tamiṅgitākārēṣu sthānasthānēṣu purastād
darśitēṅgitākārāṁ nāyakābhijñānairupabr̥ṁhayēt, sā cēt saṁstutā syāt। asaṁstutāṁ tu
guṇakathanairanurāgakathābhiśca āvarjayēt। (kāsū. 5.4) 'manōharāṇi upāyanāni tāmbūlam
anulēpanaṁ strajamaṅgulīyakaṁ ॰ ॰ tēṣu nāyakasya nakhadaśanapadāni tāni tāni cihnāni
ca syuḥ। patracchēdyāni ca nānābhiprāyākr̥tīni darśayēt। lēkhagarbhāṇi ca karṇapatrādīni।
tēṣu ca tanmānōrathākhyānaṁ prati prābhr̥tadānē caināṁ niyōjayēd' iti (kāsū. 5.4) ।</p>
<p>(<b>8. upāyajñānam — 4</b>)</p>
<p><b>upāyajñānam</b>। tēṣu ca prāg darśitēṅgitākārāṁ nāyakābhijñānairupabr̥ṁhayēt ।</p>
<p>sā cētsaṁstutā syāditi <b>sāma</b> ।</p>
<p>asaṁstutāṁ guṇakathanairanurāgasaṅkathābhiścaināṁ niyōjayēditi <b>bhēdaḥ</b> ।</p>
<p>manōharāṇyupāyanāni tāmbūlamanulēpanaṁ strajamaṅgulīyakaṁ vāsō vā tēna prahitāni ।</p>
<p>tāni ca cihnāni syuriti <b>daṇḍaḥ</b> ।</p>
<p>patracchēdyāni nānābhiprāyākr̥tīni prēṣayēt iti <b>bhēdadaṇḍau</b> ।</p>
<p>lēkhagarbhāṇi, karṇapatrādīnīti <b>dānabhēdau</b> ।</p>
<p>tēṣu ca tanmanōrathākhyānamiti <b>sāmabhēdau</b>। pratiprābhr̥tadānē caināṁ niyōjayēditi
<b>dānadaṇḍau</b>। tē ca pratyēkaṁ catvāraḥ pañcadhā bhavanti ।</p>
<p>(<b>1. sāma —5</b>)</p>
<p><b>guṇakīrtanam, sambandhōpākhyānam, parasparōpakārasandarśanam, āyatipradarśanam,
ātmōpadhānaṁ</b> cēti sāma ।</p>
<p>1. tēṣvabhijñādipraśaṁsā <b>guṇakīrtanam</b>। yathā—(saka. 5.369)</p>
<b><lg><l>kulamamalinaṁ bhadrā mūrtiḥ matiśśrutiśālinī
bhujabalamalaṁ sphītā lakṣmīḥ prabhutvamakhaṇḍitam ।</l>
<l>bhujabalamalaṁ sphītā lakṣmīḥ prabhutvamakhaṇḍitam ।</l>
<l>prakr̥tisubhagā hyētē bhāvā madasya ca hētavō
vrajati puruṣō yairunmādaṁ ta ēva tavāṅkuśāḥ ॥ 122 ॥</l></lg></b>
<pb n="1265"/>
<p>2. maitryādisaṁkīrtanaṁ <b>sambandhōpākhyānam</b>। yathā—(kusaṁ. 5.39)</p>
<b><lg><l>prayuktasatkāraviśēṣamātmanā na māṁ paraṁ sampratipattumarhasi ।</l>
<l>yatassatāṁ sannatagātri! saṅgataṁ manīṣibhissāp‍tapadīnamucyatē ॥ 123 ॥</l></lg></b>
<p>3. svapakṣaparapakṣayōranyagrahākhyānaṁ <b>parasparōpakārasandarśanam</b>। yathā—(śāku. 5.17)</p>
<b><lg><l>ṇāvēkkhiō guruaṇō imīē ṇa tuē vi pucchiō baṁdhū ।</l>
<l>ēkkēkkamēvva	cariē	bhaṇāmi	kiṁ	ēkkamēkkasya ॥ 124 ॥</l></lg></b>
<lg><l>(nāpēkṣitō gurujanō'nayā na tvayāpi pr̥ṣṭaḥ bandhuḥ ।</l>
<l>ēkaikamēva	caritē	bhaṇāmi	kimēkamēkasya ॥)</l></lg>
<p>4. asminnēvaṁgatē idamēdaṁ bhaviṣyatītyāśājananaṁ <b>āyatipradarśanam</b>। yathā—(bārā. 1.34)</p>
<b><lg><l>sō'yaṁ svayaṁgrahaṇadurlalitō daśāsyastvāṁ yācatē duhitaraṁ paṇapūrvamēva ।</l>
<l>sambandhasandhimamunā ca sahānubhūya vaṁśō nimērjayatu yāvadiyaṁ dharitrī ॥ 125 ॥</l></lg></b>
<p>5. yō'haṁ sa bhavān, yanmama dravyaṁ tadbhavataḥ, svakr̥tyēṣūpayujyatāmityā<b>tmōpādhānaṁ</b>,
yathā—(kusaṁ. 5.50)</p>
<b><lg><l>kiyacciraṁ śrāmayasi gauri vidyatē mamāpi pūrvāśramasañcitaṁ tapaḥ ।</l>
<l>tadardhabhāgēna labhasva kāṅkṣitaṁ patiṁ tamicchāmi ca sādhu vēditum ॥ 126 ॥</l></lg></b>
<p>(<b>2. bhēdaḥ —5</b>)</p>
<p>anyavidvēṣaṇam, anyavyavartanam, anyōpabhōgadarśanam anyānurāgakathanam,
anyasaubhāgyaprakāśanaṁ cēti <b>bhēdaḥ</b>। taduktam— (kāsū. 5. 4, 64, 65, pr̥. 567 caukhaṁ.
saṁ. 1964)</p>
<b><lg><l>vidvēṣaṁ grāhayēt patyau ramaṇīyāni varṇayēt ।</l>
<l>citrān suratasambhōgānanyāsāmapi darśayēt ॥ 127 ॥</l></lg></b>
<b><lg><l>nāyakasyānurāgaṁ ca punaśca ratikauśalam ।</l>
<l>prārthanaṁ cāparastrībhiravaṣṭambhaṁ ca varṇayēt ॥ 128 ॥</l></lg></b> tatra—
<p>1. vidvēṣaṁ grāhayēt patyāviti <b>vidvēṣaṇam</b>। yathā—</p>
<b><lg><l>duddaṁsaṇēṇa	īsāluēṇa	thērēṇa	duvviaṅḍhēṇa ।</l>
<l>ūvōḍhā piasahi sāha(su) saṁpaaṁ kaha ṇu jīasi ॥ 129 ॥</l></lg></b>
<lg><l>(durdarśanēnērṣyālunā	sthavirēṇa	durvidagdhēna ।</l>
<l>upōḍhā priyasakhi! kathaya sāmprataṁ kathaṁ nu jīvasi ॥)</l></lg>
<pb n="1266"/>
<p>2. <b>anyavyāvartanaṁ</b> yathā—</p>
<b><lg><l>kūrassa kāraṇaṭṭhaṁ dijjai appā paissa ṇiaassa ।</l>
<l>suraasuhaṁ puṇa muddhē hōhii akkhaṇḍiē sīlē ॥ 130 ॥</l></lg></b>
<lg><l>(krūrasya kāraṇārthaṁ dīyatē ātmā patyurnijakasya ।</l>
<l>suratasukhaṁ punarmugdhē bhaviṣyati akhaṇḍitē śīlē ॥)</l></lg>
<p>3. citrān suratasambhōgānanyāsāmapi darśayēdi<b>tyanyōpabhōgadarśanam</b> ।</p>
<p>yathā—(saka. 5.277)</p>
<b><lg><l>apētavyāhāraṁ	dhutavividhaśilpavyatikaraṁ
karasparśārambhapragalitadukūlāntaśayanam	।</l>
<l>muhurbaddhōtkampaṁ diśi diśi muhuḥ prēritadr̥śō—
rahalyāsutrāmṇōḥ	kṣaṇikamiha	tatsaṅgatamabhūt ॥ 131 ॥</l></lg></b>
<p>4. nāyakasyānurāgaṁ ca punaśca ratikauśalaṁ <b>ityanyānurāgakathanam</b>। yathā—</p>
<b><lg><l>sasimuhi muhassa lacchī ghaṇāliṇathaṇa cakkajuaṁ ।</l>
<l>taṇuōari taṇuāai haliasuō kuṇau juttaṁ ॥ 132 ॥</l></lg></b>
<lg><l>(śaśimukhi! mukhasya lakṣmīḥ ghanālīnastananitamba—cakrayugam ।</l>
<l>tanukōdari!	tanukāyatē	halikasutaḥ	karōtu	yuktam ॥)</l></lg>
<p>5. prārthanaṁ cāparastrībhiravaṣṭambhaṁ ca varṇayēdi<b>tyanyasaubhāgyakathanam। yathā</b>—(māmā. 2.11)</p>
<b><lg><l>asau vidyādhāraśśiśurapi vinirgatya sadanā—
dihāyātaḥ	sampratyavikalaśaraccandramadhuraḥ ।</l>
<l>yadālōkasthānē	bhavati puramunmādataralaiḥ
kaṭākṣairnārīṇāṁ	kuvalayitavātāyanamiva ॥ 133 ॥</l></lg></b>
<p>(<b>3. dānam —5</b>)</p>
<p>(dēyavisargaḥ) gr̥hītānurvatanam, āvartanapratipādanaṁ, svadravyadānam, ātmaparasvēṣu
svayaṁgrāhada(naṁ) cēti <b>dānam</b>। tēṣu—</p>
<p>1. jita—nyasta—prayukta—pratiśrutādīnāṁ samarpaṇaṁ <b>dēyavisargaḥ</b>। yathā—</p>
<b><lg><l>dīpōtsavē'dya	bhavatā	śatamēkaviṁśa—
dyūtē jitā kitava! sā svayamāhr̥tāni ।</l>
<l>gōdāvarītaṭavanēṣu	gatā	vicētuṁ
muktākadambakusumāni	sakēsarāṇi ॥ 134 ॥</l></lg></b>
<pb n="1267"/>
<p>2. adattasvīkr̥tasya marṣaṇaṁ <b>gr̥hītānuvartanam</b>। yathā—</p>
<b><lg><l>sañjagmuṣā	subhaga!	bhīmarathīnikuñjē
saṁkhyāsstanāṁśukamagr̥hyata yat tvayā naḥ ।</l>
<l>svapnē	dadāsi	gamayanna	śaṭhatvamēva
tuṣyāmunā	kimiti	durlabhadarśanō'si ॥ 135 ॥</l></lg></b>
<p>3. svayaṁgr̥hītasya pratyarpaṇamāvartapratipādanam। yathā—(raghu. 16.86)</p>
<b><lg><l>ityūcivānupahitābharaṇaḥ	kṣitīśaṁ
ślāghyō bhavān svajana ityanubhāṣitāram ।</l>
<l>saṁyōjayāṁ	vidhivadāsa	samētabandhuḥ
kanyāmayēna	kumudaḥ	kūlabhūṣaṇēna ॥ 136 ॥</l></lg></b>
<p>4. ātmīyasya hārakēyūrādēḥ prayatnanō vitaraṇaṁ <b>svadravyadānam</b>। yathā—</p>
<b><lg><l>āmucyatāmiha sudhārasadhāmni kaṇṭhē
kādambarīprahita ēṣa sa śēṣahāraḥ ।</l>
<l>asyāḥ kumāra! tava nirjitamanmathāyāḥ
mūrtērguṇānuguṇamābharaṇaṁ	kilēti ॥ 137 ॥</l></lg></b>
<p>5. mamānyasya sā yadasti tad‌dr̥ś‍yatāmiti <b>ātmaparasvēṣu svayaṁgrāhadānam</b>।
yathā—(māmā. 4.1)</p>
<b><lg><l>yad vyālavraṇitasuhr̥tpramōhadagdhaṁ saujanyād vihitavatī gatavyathaṁ mām ।</l>
<l>tat kāmaṁ prabhavatu pūrṇapātravr̥ttyā svīkartuṁ mama hr̥dayaṁ ca jīvitaṁ ca ॥ 138 ॥</l></lg></b>
<p>(<b>4. daṇḍaḥ —5</b>)</p>
<p>śaṅkājananaṁ, abhibhartsanaṁ, arthāpaharaṇaṁ, pariklēśanaṁ, upaghātaśca <b>daṇḍaḥ</b>। tēṣu—</p>
<p>1. vacanabibhīṣikā <b>śaṅkājananam</b>। yathā—(mavīca. 1.59)</p>
<b><lg><l>paulastyaḥ praṇayēna yācata iti ślāghyēna yēnādaraḥ
sambandhē sati yattrilōkapatinā saukhyē na tatra spr̥hā ।</l>
<l>gantavyā punaranyathāpi niyataṁ laṅkā tayā sītayā
tanmā bhūdiha vaḥ purandarapurībandiprayuktō vidhiḥ ॥ 139 ॥</l></lg></b>
<pb n="1268"/>
<p>2. praṇayakōpādibhirākrōśanamabhibhartsanam। yathā—(gāsa. 1.30vē.)</p>
<b><lg><l>ṇikkiva jāābhīrua duddaṁsaṇa ṇiṁba—īḍa—sāriccha ।</l>
<l>gāmō gāmiṇiṇaṁdaṇa tujjha kaē taha vi taṇuāi ॥ 140 ॥</l></lg></b>
<lg><l>(niṣkr̥pa jāyābhīruka durdarśana nimbakīṭasadr̥śa! ।</l>
<l>grāmō grāmaṇīnandana! tava kr̥tē tathāpi tanukāyatē ॥)</l></lg>
<p>3. vastravibhūṣaṇādērbalacchalādibhiḥ ādāna<b>marthāpaharaṇam। yathā</b>—(mavīca. 1.59)</p>
<p>"bhō gaṁgārōla/gēṇṭākarāla paacchasu nōpavatthāni jāni majjaṁdidīṇaṁ tuē
apahitāni, aṁhēhiṁ saggē <b>gaṁtavvaṁ</b>। kathaṁ sinānasāṭakēsu parihitēsu tattha
vaccā—(gacchā)mō। agaccamānīō uṇa bhaāmō satakkutunō sāpātō। pabhataaṁ
ca saṁvarikāaṁ silabhūdā ihavvē avaciṭṭhissāmō॥" (bhō gaṅgārōla/gēṇṭākarāla
prayaccha nō vastrāṇi yāni majjantīnāṁ tvayā apahr̥tāni। asmābhiḥ svargē gantavyam।
kathaṁ snānaśāṭakēṣu parihr̥tēṣu tatra gacchāmaḥ? agacchantyaḥ punaḥ bibhimaḥ śatrakratō
śāpāt। prabhātāyāṁ ca śarvarikāyāṁ śilābhūtāḥ ihaiva avasthāsyāmaḥ।)
ityapsarōbhiruktē gēṇṭākarālaḥ kaliṅgasēnālambhē prāha—</p>
<p><b>'paacchāmi ōpavatthāni jamēdi/jadi mē ēkka accharaṁ bhariaṁ
saṁpaacchatha ॥ 141 ॥'</b> (prayacchāmi aupavastrāṇi yadi mē ēkāmapsarasaṁ bhāryāṁ
saṁprayacchatha।) iti।</p>
<p>4. kāmacārādēḥ vighātaḥ <b>pariklēśanam</b>। yathā <b>śākuntalē</b>—(1.27.3 pr̥. 546)
priyaṁvadā— (śakuntalāmupasr̥tya) halā! caṁḍi! tumaṁ ṇāruhasi gaṁtuṁ।
rukkhasēaṇakē mē duē dhārēsi। tēhiṁ dāva mōāvēhi attāṇaṁ tadō gamissasi।
(halā caṇḍi, tvaṁ nārhasi gantum। vr̥kṣasēcanakē mē dvē dhārayasi। tābhyāṁ tāvat
mōcayatvātmānam। tatō gamiṣyāsi) iti balādēnāṁ nivartayati ॥</p>
<p>5. vadhōdyōgaḥ <b>upaghātaḥ,</b> yathā—</p>
<b><lg><l>iti paruṣamudīrya rājaputrīṁ maraṇavitīrṇamanāḥ parētabhūmau ।</l>
<l>tribhuvanapatirujjagāma pīṭhāj jhaṭiti vimōcitacandrahāsakōśaḥ ॥ 142 ॥</l></lg></b>
<p>ētēṣāṁ ca (samastānāṁ) vyastānāṁ ca kramēṇākramēṇa ca prayōgō yathā— (mavīca.
1.30) (pr̥. 1106) <b>'kanyāratnamayōnijanma bhavatām'</b> itय़ādi ॥ 143 ॥ (pr̥. 1132)</p>
<pb n="1269"/>
<p>(<b>upāyānāṁ dēśakālaviśēṣaḥ</b>)</p>
<p>upāyāśca prayujyamānāḥ avaśyaṁ <b>dēśakālayōḥ</b> viśēṣamapēkṣantē। parasparapakṣayōra—
bhidūtipratyayaḥ samāgamaḥ। ॰ ॰ ॰ ॰ tātyayapratīkārē gr̥hōdyānē gulmalatānikuñja—
niṣkuṭādiṣu sakhī—bhikṣukī—tāpasī—bhavanēṣu, dēvatāyatanē, dēvayātrāyā—
mudyānakrīḍāyāṁ, jalāvataraṇē, vivāhayajñōtsavavyasanēṣu, agnyutpātē, cōravibhramē,
janapadasya cakrārōpaṇē, prēkṣaṇavyāpārē (kāsū. 5.4)। yathā—(māmā. 7.3)</p>
<b><lg><l>prēyānmanōrathasahastravr̥tassa	ēṣa	sup‍tapramattajanamētadamātyavēśama ।</l>
<l>prauḍhaṁ tamaḥ kuru kr̥tajñatayaiva bhadramutkṣip‍tamūkaṇinūpuramēhi yāmaḥ ॥ 144 ॥</l></lg></b>
<p>tatra—dēśassannikr̥ṣṭaḥ viprakr̥ṣṭaḥ, sugamaḥ durgamaḥ, sāpāyaḥ, nirapāyaḥ, sēvyaḥ,
asēvya iti ।</p>
<p><b>kālaḥ</b> ciraḥ, kṣipraḥ, sādhāraṇaḥ, sāvadhiḥ, niravadhi, atītaḥ, bhāvī, vartamāna
iti। tēṣu—</p>
<p>(<b>dēśaḥ —8</b>)</p>
<p>1. <b>sannikr̥ṣṭō</b> yathā—(kādakasā. 5.80)</p>
<b><lg><l>madalēkhā gr̥hītvā taṁ hāraṁ gatvā tadantikam ।</l>
<l>tathōvāca yathānēna pratyuktā sā na kiñjana ॥ 145 ॥</l></lg></b>
<p>2. <b>viprakr̥ṣṭō</b> yathā—(kādakasā. 6.31)</p>
<b><lg><l>uttiṣṭha yadi jīvantīṁ māmicchasi tamānaya ।</l>
<l>ahaṁ	nētumaśakyā	hi	sudūramidamantaram ॥ 146 ॥</l></lg></b>
<p>3. <b>sugamō</b> yathā—(kādakasā. 6.9)</p>
<b><lg><l>dinēṣvatha vyatītēṣu patralēkhā tadantikam ।</l>
<l>prāpad	valāhakāśvīyanirvr̥ttapathasauṣchavā ॥ 147 ॥1</l></lg></b>
<p>4. <b>durgamō</b> yathā—(gāsa. 6.76)</p>
<b><lg><l>cōrā	sabhaasataṇhaṁ	puṇō	puṇō	pēsaanti	diṭṭhiō ।</l>
<l>ahi—rakkhia—ṇihi—kalasē	vva	pōḍhavaiā—thaṇucchaṅgē ॥ 148 ॥</l></lg></b>
<lg><l>(cōrāḥ	sabhayasatr̥ṣṇaṁ	punaḥ	punaḥ	prēṣayanti	dr̥ṣṭīḥ ।</l>
<l>ahirakṣitanidhikalaśa	iva	prauḍhapatikāstanōtsaṅgē ॥)</l></lg>
 NOTES pg=1269!
1. durgamaḥ, sāpāyō nirapāyaś‍cēti trayō bhēdā jōśērēṇa na dattāḥ। rāghavastūṣṇīmatra tiṣṭhati
dr̥ṣṭajōśēragranthō'pi।
<pb n="1270"/>
<p>5. <b>sāpāyō</b> yathā—(kusaṁ. 3.43)</p>
<b><lg><l>dr̥ṣṭiprapātaṁ parihr̥tya tasya kāmaḥ puraḥ śukramiva prayāṇē ।</l>
<l>prāntēṣu saṁsaktanamēruśākhaṁ dhyānāspadaṁ bhūtapatērvivēśa ॥ 149 ॥</l></lg></b>
<p>6. <b>nirapāyō</b> yathā—(kādakasā. 6.35)</p>
<b><lg><l>dinēṣvanyēṣu yātēṣu vaktuṁ kādambarīdaśām ।</l>
<l>āyāt kēyūrakō'pyāśu dīrghādhvaśrāntavāhavanaḥ ॥ 150 ॥</l></lg></b>
<p>7. <b>sēvyō</b> yathā—(kādakasā. 5.36)</p>
<b><lg><l>itō na dūrē gandharvarājadhānī tadadya tām ।</l>
<l>dr̥ṣṭvāsmadanurōdhēna śvō gantāsi svavāhinīm ॥ 159 ॥</l></lg></b>
<p>8. <b>asēvyō</b> yathā—(kādakasā 4.92)</p>
<b><lg><l>tacchutvā janasammardabhīruryātaḥ	kapiñjalaḥ ।</l>
<l>na	sa	prativacaḥ	kiñcinmāmakīnamapaikṣata ॥ 152 ॥</l></lg></b>
<p>(<b>kālaḥ —8</b>)</p>
<p>1. <b>kālaśvirō</b> yathā—(kādakasā. 6.32)</p>
<b><lg><l>sthitāyāṁ tvayi jīvāmi tvatsparśēna yathā tathā ।</l>
<l>gatāyāṁ tu ciraṁ kālaṁ kṣamantē mama nāsavaḥ॥ 153 ॥</l></lg></b>
<p>2. <b>kṣiprō</b> yathā—(kādakasā. 4. 59)</p>
<b><lg><l>tatō'hamidamēvātra	prāp‍takālamacintayam ।1</l>
<l>rājaputri!	suhr̥tprāṇarakṣaṇārthamihāgataḥ ॥ 154 ॥</l></lg></b>
<p>3. <b>sādhāraṇō</b> yathā—(śāku. pr̥. 573 rū)2</p>
<b><lg><l>tvaṁ dūramapi gacchantī hr̥dayaṁ na jahāsi mē ।</l>
<l>dināvasānē chāyēva purōmūlaṁ vanaspatēḥ ॥ 155 ॥</l></lg></b>
<p><b>4. sāvadhi</b>ryathā—(śāku. 6.12)</p>
<b><lg><l>ēkaikamatra divasē divasē madīyaṁ nāmākṣaraṁ gaṇaya gacchasi yāvadantam ।</l>
<l>tāvat priyē madavarōdhagr̥hapravēśaṁ nētā janastava samīpamupaiṣyatīti ॥ 156 ॥</l></lg></b>
 NOTES pg=1270!
1. laṁma = 'lamiti drutama'—rā.।
2. śākuntalasya vaṅgīyānāṁ vācanāyāṁ padyamidaṁ labhyatē। nāgaravācanāyāṁ punarna। rāghavasya tu vaṅgavācanā
na svabhyastā। idamapi nidhyēyamatra yad bhōjastadidaṁ dvitayamapyabhyastavān। dra. asmākaṁ
kālidāsagranthāvalyāḥ (pr̥. 573 (dvi. saṁ.)
<pb n="1271"/>
<p>5. <b>niravadhi</b>ryathā—(kusaṁ. 5. 61)</p>
<b><lg>
<l>na vēdmi sa prārthitadurlabhaḥ kadā sakhībhirastrōttaramīkṣitāmimām ।</l>
<l>tapaḥkr̥śāmabhyupapatsyatē	sakhīṁ	vr̥ṣēva	sītāṁ	tadavagrahakṣatām ॥ 157 ॥</l>
</lg></b>
<p>6. <b>atītō</b> yathā—(kādakasā. 4. 72)</p>
<b><lg>
<l>vada tēna kimuktāsi sa kimuktastvayāpi vā ।</l>
<l>tadantikē ca vistrabdhamuṣitāsi kiyacciram ॥ 158 ॥</l>
</lg></b>
<p>7. <b>bhāvī</b> yathā—(kusaṁ. 4. 42)</p>
<b><lg>
<l>pariṇēṣyati pārvakīṁ yadā tapasā tatpravaṇīkr̥tō haraḥ ।</l>
<l>upalabdhasukhastadā smaraṁ vapuṣā svēna samagrayiṣyati ॥ 159 ॥</l>
</lg></b>
<p>8. <b>vartamānō</b> yathā—(kusaṁ. 3. 17)</p>
<b><lg>
<l>gurōrniyōgācca nagēndrakanyā sthāṇuṁ tapasyantamadhityakāyām ।</l>
<l>anvāsta ityapsarasāṁ mukhēbhyaḥ śrutaṁ mayā matpraṇidhissa vargaḥ ॥ 160 ॥</l>
</lg></b>
<p>(<b>9. pratāraṇam</b>)</p>
<p>dēśakālasyōpasalabdhayē	mithyāmādhyasthyamugdhatvānapēkṣatvārjavatvādipraśamanaiḥ
prayōjyādīnāmatisandhānaṁ <b>pratāraṇam,</b> yathōcyatē—(kāsū. 5. 4. 63)</p>
<b><lg>
<l>vidhavēkṣaṇikā	dāsī	bhikṣukī	śilpakārikā ।</l>
<l>pravēśamāśu	viśvāsaṁ	dūtīkāryam̐	na	vindati ॥ 161 ॥</l>
</lg></b>
<p>sā prayōjय़āyāṁ prāgēva sambhāṣya draṣṭavyadarśanaphalāni lōcanānītyuktvā
rāmaṇīyakadarśanē niyōjayēt । svabhavanasthāmēva ca brūyāt—</p>
<p><b>'ahamamuṣyāṁ	krīḍāyāṁ	tē	rājabhavanōpavanadīrghikāsaritparisarasthānāni
ramaṇīyāni	darśayiṣyāṁmi'</b> ।</p>
<p>tataśca pravālakuṭṭimaṁ maṇibhūmikaṁ vr̥kṣavāṭikāṁ mr̥dvīkāmaṇḍapaṁ samudragr̥hakaṁ, prāsādāt
gūḍhabhittisañcārān citragr̥hāṇi krīḍāmr̥gān yantrāṇi śākunikān savyāghrasiṁhapañjarādīni
yāni yāni purastādupavarṇitāni syuḥ tānyasyāḥ <b>sānupraśaṁsamādarēṇa darśayēt</b>।</p>
<p><b>ēkāntē ca tadgatānurāgaśaṁsī citraphalakādikaṁ anyad vā prakāśayēt ।</b></p>
<p><b>nāyakānurāgaṁ vā śrāvayēt ।</b></p>
<p><b>tamēvābhibhāvayēt ।</b></p>
<pb n="1272"/>
<b><lg>
<l>tāṁ vā tasya pradarśayēt ।</l>
<l>amantrastrāvaṁ ca pratipannāṁ yōjayēt ।</l>
</lg></b>
<p><b>saṁprayōgē ca āyātiṁ varṇayēt'</b> (kāsū. 5.5) iti pratāraṇaprakāraḥ ।
udāharaṇacchāyā, <b>mālatīmādhavē</b> dvitīyē'ṅkē lavaṅgikābuddharakṣitādīnāṁ vākyāni । tēṣu—
(māmā. 2.1./2)</p>
<p><b>'sahi	salahaṇijjaṁ	dullahamaṇōrahaphalaṁ	jīalōassa
sarisamahābhāavallahasamāamō',</b> (sakhi ślāghanīyaṁ durlabhamanōrathaphalaṁ jīvalōkasya,
sadr̥śamahābhāgavallabhasamāgamaḥ) iti <b>rāmaṇīyakadarśanē</b> niyōgaḥ ।</p>
<p>(māmā. 3.3/4–8) ēsō kkhu mahura-mahu-rasōllai-maṁjarī-kavalaṇa-kēli-kalakōila-
ula-kōlāhalōnnidda-sahaāra-siharuḍḍaṇa-caḍula-caṁcarīa-ṇiara-vai-aruddalida-
dala-karāla-caṁpaāhivāsa-maṇōharō	marāla-maṁsala-jahaṇa-pariṇāhu-vvahaṇa-
maṁtharōrubhara-visaṁṭhula-kkhalida-calaṇa-saṁcāra-viaṁbhida-parissamōpaṇīda-sēa-
sīara-suhābiṁdujōjjaṁtamuddha-muhacaṁda-caṁdaṇāamāṇa-sīalasurahi-suhapphaṁsō tumaṁ
parissaadi kusumāarujjāṇamārudō । kulatāpavisahara ॰ ॰ ॰ ॰ ॰ ॰ mālatī
- sahi imassiṁ kuṁdaṇiuṁjē kusumāiṁ avaciṇuhya । idō vi avarassiṁ avaciṇumha ।
ēdaṁ dēvadāmaṁdiraduvāraṁ । (sahi ēsō) aṁgarāō imāō kusumamālāō'
(ēṣa	khalu	madhuramadhurasārdramañjarīkabalanakēlikalakōkilakulakōlāhalōnnidra—
sahakāra—śikharōḍḍīna—caṭulacacñarīkanikaravyatikarōddalitadalakarālacampakā—
dhivāsa—manōharō	marālamāṁsalajaghanapariṇāhōdvahanamantharōrubharavisaṁṣṭhulaskhalitacaraṇa—
sañcāravijr̥mbhitapariśramōpanītasēkaśīkarasudhābinduddyōtyamānamugdhamukhacandracandanāyamāna—
śītala surabhisukhasparśaḥ tvāṁ pariṣvajati kusumākarōdyānamārutaḥ । kulatāpaviṣahara ॰
॰ ॰ mālatī— sakhi, amuṣmin kuñjanikuñjē kusumāni avacinuvaḥ । itō'pyaparasmin
avacinuvaḥ । ētad dēvatāmandiradvāram । (sakhi ēṣa) aṅgarāgaḥ, imāḥ kusumamālāḥ') iti ।
purastādupavarṇitānāṁ <b>upavanādīnāṁ sānupravēśaṁ samādarēṇa darśanam</b> ।</p>
<p>(māmā. 3. 14) aṇṇaṁ a jāṇidaṁ hōdu bhaavadīē । ēdaṁ a māhavapaḍiccaṁasaṇāhaṁ
cittalaaṁ । ēsā vi tassa ēvva sahatthavirai ētti kaṁṭhāvalaṁvidā vaulamālā
jīvaṇaṁ piasahīē । (anyacca jñātaṁ bhavatu bhagavatyā । ētacca mādhavapraticchandakasanāthaṁ
<pb n="1273"/>
citraphalakam । ēṣāpi tasyaiva svahastaviracitēti kaṇṭhāvalambitā vakulamālā jīvanaṁ
priyasakhyāḥ) <b>ityēkāntē anurāgaśaṁsinaḥ citraphalakādēḥ prakāśanam</b>।</p>
<p>(māmā. 3.7/8) kāmandakī— vatsē ita itaḥ । ayi virama virama nissahāsi jātā ।</p>
<b><lg>
<l>skhalayati	vacanaṁ	tē	saṁśrayatyaṅgamaṅgaṁ
janayati	mukhacandrōda‌bhāsinaḥ	svēdabindūn ।</l>
<l>mukulayati ca nētrē sarvathā subhru! khēda—
stvayi vilasati tulyaṁ vallabhālōkanēna ॥ 162 ॥</l></lg></b>(māmā. 3. 8)
<p>tadāsyatāṁ kiñcidākhyēyamākhyātukāmāsmi । asti tāvadēkadā prasaṅgataḥ kathita
ēva mādhavābhidhānaḥ kumāraḥ । sa khalu manmathōdyānayātrādivasāt prabhr̥ti
durmanāyamānaḥ	paravāniva	śarīrōpatāpēna ।	yāvadaśrr̥ṇavaṁ mālatyēvāsya
manmathōnmādahētuḥ । iti <b>nāyakānurāgaśravaṇam</b>।</p>
<b><lg>
<l>yadi tada‌‌viṣayō'nurāgabandhaḥ sphuṭamētaddhi phalaṁ guṇajñatāyāḥ ।</l>
<l>iti nanditamapyavasthayāsyā hr̥dayaṁ dāruṇayā vidīryatē mē ॥ 163 ॥</l></lg></b> (māmā. 3.13)
<p>iti <b>nāyakānurāgaśrāvaṇam</b>।</p>
<p>mālatī— aṁmahē ēsō vi ēttha ēvva । (ahō, ēṣō'pyatraiva ।)</p>
<p>mādhavaḥ—hanta puṇyavānasmi । yadahamavitarkitōpanatadarśanōllasitayā anayā—</p>
<b><lg>
<l>aviralamiva	dāmnā	pauṇḍarīkēṇa naddhaḥ
snapita	iva	ca	dugdhastrōtasā	nirjharēṇa ।</l>
<l>kavalita	iva	kr̥tsnaṁ	cakṣuṣā	sphāritēna
prasabhamamr̥tasēkēnēha	sāndrēṇa	siktaḥ ॥ 164 ॥</l></lg></b> (māmā. 3. 16)
<p>kāmandakī—bhavati lavaṅgikē vatsayā saha praviśābhyantaramitaḥ । stambhāpavāritau
tiṣṭhāvaḥ । (māmā. 6.7–8) vayasya gatvā lavaṅgikāsthānē tiṣṭha ।
sahi mā ṇaṁ paḍibōdhaissasi । dāṇiṁ ēvva dummaṇāamāṇā īsa maṇṇē
pasuttēti । saṇiaṁ ēvva saa(ṇaddhammi) uvavisa । (sakhi maināṁ
pratibōdhayiṣyasi । idānīmēva durmanāyamānā īṣanmanyē prasup‍tēti । śanairēva
śayanārdhē upaviśa ।)</p>
<pb n="1274"/>
<b><lg>
<l>jitamiha bhuvanē tvayā yadasय़āḥ sakhi vakulāvali vallabhāsi jātā ।</l>
<l>pariṇata-bisadaṇḍa- pāṇḍu-mugdha-stana-pariṇāha-vilāsa-vaijayantī	॥ 165 ॥</l></lg></b> iti
<p>tāṁ vā tasya pradarśayēditi <b>praticchandaḥ</b>।</p>
<p>aha sō tumaṁ kaṁdappajaṇaṇiṁ rukkiṇiṁ via purusuttamō saaṁgāhasāhasēṇa
sahadhammaāriṇiṁ karēi । kō tadō paḍivattī । sahi kīsa maṁ ēttiaṁ
āsāsēdha । kāhaṁ imassa dēṇa ēvva attāṇaṁ paṇīkadua maṁ miccukavalaṇādō
kaḍḍiassa tassa ēbva paraēassa? attaṇō sarīrasya । sahi saccaṁ karēhi । kahidaṁ
ēvva hiaāvēdasūaēhiṁ dīhaṇīsāsēhiṁ । sarisaṁ mahāṇubhāvadāē । sumarēsi ēdaṁ ।
(atha sa tvāṁ kandarpajananīṁ rukmiṇīmiva puruṣōttamaḥ svayaṁgrāhasāhasēna sahadharmacāriṇīṁ
karōti । kā tataḥ pratipattiḥ । sakhi! kasmād māmētāvad āśvāsayatha । kāhamētasya ।
tēnaiva ātmānaṁ paṇīkr̥tya māṁ mr̥tyukabalanādīṣatkr̥ṣṭasya tasyaiva parakīyasya
ātmanaśśarīrasya । sakhi satyaṁ kathaya । kathitamēva hr̥dayāvēdasūcakaiḥ dīrghaniḥśvāsaiḥ ।
sadr̥śaṁ mahānubhāvatāyāḥ । smarasyētat ।) <b>ityamantrastrāvapratipattiḥ</b> ।</p>
<b><lg>
<l>uddāmadēhaparidāhamahājvarāṇi
saṅkalpasannidhivinōditavēdanāni	।</l>
<l>tvatsnēhasaṁvidavalambitajīvitāni
kiṁ vā mayāpi na dinānyativāhitāni ॥ 166 ॥</l></lg></b> (māmā. 6. 13)
<p>sahi uvālaṁbaṇijjaṁ ubāladdhāsi (sakhi, upālambhanīyamupālabdhāsi ।)</p>
<p>mahābhāgē ēvamētat ।</p>
<b><lg>
<l>tvaṁ vatsalēti kathamapyavalambitātmā
satyaṁ janō'yamiyatō divasānanaiṣīt ।</l>
<l>ānaddhakaṅkaṇakarapraṇayaprasāda—
māsādya nandatu cirāya phalantu kāmāḥ ॥ 167 ॥</l></lg></b> (māmā. 6.14)
<p>kahaṁ dudiaāmavicchēdapaḍahō tāḍiādi । tā jāva ṇaṁdaṇaṁ ṇibbhacchia māladīē
uari aṇuūlaissaṁ । (kathaṁ dvitīyayāmavicchēdapaṭahaḥ tāḍayatē । tad yāvat nandanaṁ
nirbhartsya mālatyā upari anukūlayiṣyāmi ।)</p>
<p>(madayantikā utthātumicchati । mukhamud‌ghāṭaya tāṁ hastē gr̥h‍ṇāti ।)</p>	
<pb n="1275"/>
<p>madayantikā—sahi	malādi	paḍibuddhāsi? (sakhi, mālati, pratibuddhāsi?)
(vilōkya saharṣasādhvasaṁ) aṁhō aṇṇaṁ ēvva kiṁ vi ēdaṁ vaṭṭadi ।
(ahō anyadēva kimapi ētad vartatē ।)</p>
<b><lg>
<l>rambhōru	saṁhara	bhayaṁ	kṣamatē	vikāra—
mutkampinasstanabharasya	na	madhyabhāgaḥ ।</l>
<l>itthaṁ	tvayaiva	kathitapraṇayaprasāda
saṅkalpanirvr̥tiṣu saṁstuta ēṣa dāsaḥ ॥ 168 ॥ (māmā. 7.1. / 2)</l>
</lg></b>
<p>iti <b>saṁyōjanam</b> ।</p>
<p>kāmandakī—vatsa mādhava iyamaśēṣasāmantamastakōttaṁsaparāgarañjitacaraṇāṅ—
gulēramātyabhūrivasōrēkāpatyaṁ mālatī bhagavatā sadr̥śasaṁyōgarasikēna
vēdhasā manmathēna ca tubhyaṁ dīyatē ।</p>
<b><lg>
<l>pariṇatiramaṇīyāḥ	prītayastvadvidhānā—
mahamapi	tava	mānyā	hētubhistaiśca taiśca ।</l>
<l>tadiha	suvadanāyāṁ	tāta! mattaḥ	parastāt
paricayakaruṇāyāṁ	sarvathā	mā	viraṁsīḥ ॥ 169 ॥</l></lg></b> (māmā. 6. 16)
<p>samprayōgāt <b>prativarṇanam</b>—ēvamaya<b>muktaḥ</b>, pratāraṇē prakāravistāraḥ, itivr̥ttēṣu
vēditavyaḥ ।</p>
<p><b>(10. samāś‍vāsanam)</b></p>
<p>nāyakayōḥ samīhitavastusaṁśayē ca <b>avaṣṭambhapradānamāśvāsanam</b> ।</p>
<p>yathā— <b>mālatīmādhavē</b>—(māmā. 4.1/2)</p>
<p>kāmandakī— vatsa mādhava api bhāvānamaṁsta yabhdūrivasurēva mālatīṁ mahyaṁ dāsyatīti ।</p>
<p>mādhavaḥ—(savilakṣaṁ) nahi, nahi ।</p>
<p>kāmandakī—na tarhi prāgavasthāyāḥ (bhūrivasuḥ) parihīyatē । tadidamāyuṣmantaṁ
bōdhayāmi । yadaiva nau vidyāgrahaṇāya nānādigantasāhacaryamāsīt tadaiva
asmatsaudāminīsamakṣaṁ bhūrivasudēvarātayōḥ vr̥ttēyaṁ pratijñā, avaś‍yamāvābhyāṁ
apatyasambandhaḥ kartavya iti । iha tu vākpratiṣṭhāni dēhināṁ vyavahāratantrāṇi ।
vāci puṇyāpuṇyahētvavasthāḥ sarvajanānāṁ āpatanti । idaṁ tāvatprasiddhamēva—
'yaduta nandanāya mālatī prārthayamānaṁ bhūrivasurnr̥patimuktavān, prabhavati nijasya
<pb n="1276"/>
kanyakājanasya mahārāja' iti । sampratyēva cāgatya puruṣēṇāvēditam । yatkila
rājñā padyāvatīśvarēṇa amātyabhūrivasōrupari viśvāsaṁ asmāsu ca prasādaṁ
sabahumānamātanvatā bhaganamāgatya nandanāya mālatī pratipāditā । tatra
bhūrivasōḥ vāga(nr̥taiva) । na khalu mahārājasya nijā kanyakā(mālatī) ।
kanyādānēṣu	ca	nr̥patayaḥ	pramāṇamiti	naivaṁvidhaḥ	dharmācārasamayaḥ
tasmādavicikitsitavyamētat । api ca vatsa kimiti māmanavadhānāṁ manyasē?
paś‍yatu hi bhavān । (māmā. 4.1 / 2)</p>
<b><lg>
<l>mā vāṁ sapat‍nēṣvapi nāma tad bhūt pāpaṁ yadasyāṁ tvayi vā viśaṅkayam ।</l>
<l>tat sarvathā saṅgamanāya yat‍na: prāṇavyayēnāpi mayā vidhēyaḥ ॥ 170 ॥</l>
</lg></b>
<p>yathā vā—durlabhā na buddharakṣitāyāḥ priyasakhī bhavataḥ ।</p>
<p>api ca—(māmā. 4. 9)</p>
<b><lg>
<l>pramathya	kravyādaṁ	maraṇasamayē	rakṣitavataḥ
pariṣvaṅgaṁ	labdhvā	tava	kathamivānyatra	ramatām ।</l>
<l>tathā ca vyāpāraḥ kamalanayanāyā nayanayō—
stvayi	vyaktasnēhaḥ	stimitaramaṇīyaściramabhūt ॥ 171 ॥</l>
</lg></b>
<p>yathā vā—vayasya mādhava sarvathā samāśvasihi ।</p>
<b><lg>
<l>yā	kaumudī	nayanayōrbhavatassujanmā
tasyā	bhavānapi	manōrathabaddhabandhuḥ ।</l>
<l>tatsaṅgamaṁ	prati	sakhē! nahi saṁśayē'sti
yasminvidhiśca	madanaśca	kr̥tābhiyōgaḥ ॥ 172 ॥</l></lg></b> (māmā. 1. 37)
<p>yadāha—mālatyā api snēhadarśanāt suśliṣṭamētat । yō'pi hi kapōlapāṇḍutādi—
cihnasūcita prāgbandhastasyāḥ kāmibhiṣvaṅgaḥ sō'pi tvannibandhana ēvēti vyaktam ।
ētattu na jñāyatē kva dr̥ṣṭapūrvastayā vayasya iti । na khalu tādr̥śyō
mahābhāgadhēyāḥ kumāryaḥ anyatra avasaktacētasaḥ bhūtvā paratra cakṣūrāgiṇyō bhavanti ।
api ca—(māmā. 1. 36)</p>
<b><lg>
<l>anyōnyasambhinnadr̥śāṁ sakhīnāṁ tasyāstvayi prāganurāgacihnam ।</l>
<l>kasyāpi kō'pīti nivēditaṁ ca dhātrēyikāyāścaturaṁ vacaśca ॥ 173 ॥</l>
</lg></b>
<pb n="1277"/>
<p>kalahaṁsaḥ—(upasr̥tya) ēdaṁ a । (ētacca ।) (citraphalakaṁ darśayati ।)</p>
<p>yathā ca— vayasya kathaṁ bhagavatyāḥ sā mēdhāśaktirviparyēṣyati ।</p>
<p>yathā ca—</p>
<p>makarandaḥ— api nāma buddharakṣitāsaṅkrāntā bhagavatīnītirvijēṣyatē ।</p>
<p>lavāṅgikā—kō sandēhō mahābhāassa । kiṁ bahuṇā, jaha ēsō maṁjīrasaddō taha
jāṇāmi dēṇa vavadēsēṇa āṇīdā buddharakkhidāē madaaṁtiētti । tā
uttarīāvavāridō suttalakkhaṇō ciṭṭha । (kassandēhō mahābhāgasya । kiṁ bahunā ।
yathaiṣa mañjīraśabdaḥ tathā jānāmi tēna vyapadēśēnānītā buddharakṣitayā madayantikēti ।
taduttarīyāpavāritaḥ sup‍talakṣaṇastiṣṭha) ॥ 174 ॥</p>
<p>yathā ca—sahi ēvvaṁ pi ṇāddhi āsāsō । jassa kāraṇādō tumaṁ ukkhaḍiabaṁdhaṇaṁ
kaṁkēlipallava via hiaaṁ dhārēṁdī kilaṁdaṇavamāliākusumaṇīsahā
parihiasi, sō vi jāṇāvidō bhaavadā vammahēṇa saṁdāvassa dūsattaṇaṁ ।
(sakhi, ēvamapi nāsti āśvāsaḥ । yasya kāraṇāt tvaṁ utkhaṇḍitabandhanaṁ
kaṅkēlipallavamiva hr̥dayaṁ dhārayantī klāntanavamālikākusumanissahā parihīyasē,
sō'pi jñāpitō bhagavatā manmathēna santāpasya dussahatvam ।)</p>
<p>makarandaḥ— iyamēva nēdīyasāṁ prakr̥tirabhyudayānām ।
yathā ca—</p>
<p>mādhavaḥ— bhagavati sulabhamapi bahvanarthamatisaṅkaṭaṁ hi ētad‌vayasyasya ।</p>
<p>kāmandakī— āḥ! kastvamasyāṁ cintāyām ।</p>
<p>yathā ca—</p>
<p>makaranda— vayasya atikātarō'si । kimētat । nanu svastha ēvāsmi ।</p>
<p>yathā ca—</p>
<p>mālatī— (mādhavasya lalāṭē hastaṁ datvā) diṭṭhiā vaḍḍhasi! (diṣṭayā
vardhasē) ॥ 175 ॥</p>
<p>(mādhavaḥ)— mahābhāgē na bhētavyaṁ na bhētavyam— (māmā. 5. 26)</p>
<b><lg>
<l>maraṇasamayē	tyaktāśaṅkapralāpanirargala—</l>
<l>prakaṭitanijasnēhaḥ sō'yaṁ sakhā pura ēva tē ।</l>
<l>sutanu visr̥jōtkampaṁ sampratyasāvapi pāpmanaḥ
phalamanubhavatyugraṁ	pāpaṁ	pratīpavipākinaḥ॥ 176 ॥</l>
</lg></b>
<pb n="1278"/>
<p>api ca—(māmā. 5. 32)</p>
<b><lg>
<l>dhairय़m̐ nidhēhi hr̥dayē hata ēṣa pāpaḥ kiṁ vā kadācidapi kēnacidanvabhāvi ।</l>
<l>sāraṅgasaṁhr̥tividhāvibhakumbhakūṭakuṭṭākapāṇikuliśasya	harēḥ	pramādaḥ ॥ 177 ॥</l>
</lg></b>
<p>(<b>11. atyayapratīkāraḥ</b>)</p>
<p>daivayōgāt puruṣāparādhāt pramādatō vā kāryasya vyāpadi pratyūhapraśamanam
<b>atyayapratīkāraḥ</b> ।</p>
<p>yathā— <b>śākuntalē</b>—(4.1)āḥ atithiparibhāvini!</p>
<b><lg>
<l>vicintayantī yamananyamānasā tapōnidhiṁ vētsi na māmupasthitam ।</l>
<l>smariṣyati tvāṁ na sa bōdhitōpi san kathāṁ pramattaḥ prathamaṁ kr̥tāmiva ॥ 178 ॥</l>
</lg></b>
<p>priyavaṁdā— haddhi taṁ ēvva saṁuttaṁ । kassiṁ vi pūāaruhē avaraddhā suṇṇahiaā
sauṁdalā । (punarvilōkya) ṇa kkhu jassiṁ kassiṁ vi । ēsō duvvāsō
sulahakōvō mahēsī । (hā dhik, tadēva saṁvr̥ttam । kasminnapi pūjārhē aparāddhā
śūnyahr̥dayā śakuntalā । (punarvilōkya) na khalu yasmin kasminnapi । ēṣa durvāsāḥ
sulabhakōpō maharṣiḥ ।)</p>
<p>anasūyā— gaccha pādēsu paṇamia ṇivvaṭṭēhi ṇaṁ । (gaccha, pādayōḥ praṇamya nivartaya
ēnam ।)</p>
<p>priyaṁvadā— sahi suhāvakkōdhō kasya aṇuṇaaṁ gaṇhai । kiṁci uṇa sāṇukaṁpō kidō ।
(sakhi, svabhāvakruddhaḥ kasya anunayaṁ gr̥h‍ṇāti? kiṁcit punaḥ sānukampaḥ kr̥taḥ ।)</p>
<p>anasūyā—kahēhi ēdaṁ (kathayaitat) ।</p>
<p>priyaṁvadā— jadā aṇuṇīdō vi ṇivattiduṁ ṇa iccadi tadā viṇṇavidō maē duvvāsā,
'bhaavaṁ	paḍhamabhattiṁ avēkkhia aviṇṇādatavappahāvassa duhidujaṇassa
bhaavadā ēkkō avarāhō marisidabbō' iti । sō tadō ' ṇa mē vaaṇaṁ aṇṇahā
hōduṁ aruhadi kiṁdu ahiṇṇāṇāharaṇadaṁsaṇēṇa sāvō ṇivattissadi' tti
maṁtaatō ēvva aṁtarihidō ।</p>
<p>yadā— anunītō'pi nivartituṁ nēcchati, tadā vijñāpitō mayā durvāsāḥ— 'bhagavan
prathamamityavēkṣya avijñātatapaḥ prabhāvasya duhitr̥janasya bhagavataikaḥ aparādhō
marṣayitavya' iti । sa tadā— 'na mē canamanyathā bhavitumarhati । kintu
abhijñānābharaṇadarśanēna śāpō nivartiṣyati' iti mantrayannēvāntarhitaḥ ।</p>
<pb n="1279"/>
<p>anasūyā— sakkaṁ dāṇiṁ āsasiduṁ । addhi tēṇa rāēsiṇā saṁpatthidēṇa
saṇamahēaṁkidaṁ aṁgulīaaṁ sumaraṇīaṁti sauṁdalāē saaṁ piṇaddhaṁ । tēṇa
sāhīṇōvāā sauṁdalā bhavissadi । {śakyamidanīmāśvasitum । asti tēna rājarṣiṇā
saṁprasthitēna svanāmadhēyāṅkitaṁ aṅgulīyakaṁ smaraṇīyamiti śakuntalāyā svayaṁ pinaddham ।
tēna svādhīnōpāyā śakuntalā bhaviṣyati} ॥ 178 ॥</p>
<p>yathā ca <b>mālatīmādhavē</b>— (5.20)</p>
<b><lg>
<l>nādastāvad vikalakurarīkūjitasnigdhatāraḥ'॥ 180॥</l></lg></b> (pr̥. 1042) ityādi ।
<b><lg>
<l>karālāyatanāccāyamuccaran	karuṇadhvaniḥ ।</l>
<l>vibhāvyatē nanu sthānamaniṣṭhānāṁ tadīdr̥śām ॥ 181 ॥</l>
</lg></b>
<p>hanta samprati nirasta ēva mē sandēhaḥ । tadapi nāma jīvantīmēnāṁ sambhāvayēyam ।
(iti paritaḥ parikrāmati) (sahasōpasr̥tya khaṅgaṁ prakōṣṭhē nikṣipya)</p>
<p>durātmannapēhi । pratihatō'si kāpālikāpasa ।	(svagataṁ) ahō nu khalu
bhōstadētat kākatālīyaṁ nāma । samprati hi mama— (māmā. 5. 28, 30, 31)</p>
<b><lg>
<l>'rāhaścandrakalāṁ'॥ 182॥</l></lg></b> (pr̥. 554)
<p>āḥ pāpakarman pāṣaṇḍacaṇḍāla! </p>
<b><lg>
<l>asāraṁ	saṁsāraṁ	parimuṣitarat‍naṁ	tribhuvanaṁ
nirālōkaṁ	lōkaṁ	maraṇaśaraṇaṁ	bāndhavajanam ।</l>
<l>adarpam̐	kandarpam̐	jananayananirmāṇamaphalaṁ
jagajjīrṇāraṇyaṁ	kathamasi	vidhātuṁ	vyavasitaḥ॥ 183 ॥</l></lg></b> (māmā. 5. 28)
<p>api ca rē rē pāpa!</p>
<b><lg>
<l>praṇayasakhīsalīlaparihāsarasādhigatai—
rlalitaśirīṣapuṣpahananairapi	tāmyati	yat ।</l>
<l>vapuṣi	vadhāya	tatra	tava	śastramupakṣipataḥ
patatu	śirasyakāṇḍayamadaṇḍa	ivaiṣa	bhujaḥ ॥ 184 ॥</l></lg></b> (māmā. 5. 30)
<p><b>(12. prayōjyaprēṣaṇam)</b></p>
<p>sandarśanasamāgamādihētōḥ saṅkētakādau nāyakayōrniyōgaḥ <b>prayōjyaprēṣaṇam</b> । yathā
<b>mālatīmādhavē</b>—</p>			
<pb n="1280"/>
<p>buddharakṣitā—huṁ tumaṁ uṇa kahiṁ patthidāsi । (hum । tvaṁ punaḥ kutra prasthitāsi?)</p>
<p>avalōkitā— ahaṁ kkhu bhaavadīē mādhavasaāsaṁ aṇuppēsidā । saṁdiṭhṭhaṁ a tassa
saṅkaraurasambandhi kusumākarujjāṇaṁ gadua kuṁjaṇiuṁjapēraṁtarattāsōagaṅaṇē
ciṭṭētti ।	gadō	a	tattha	māhavō । (ahaṁ khalu bhagavatyā
mādhavasakāśamanuprēṣitā । saṁdiṣṭaṁ ca tasmai śaṅkarapurasambandhi kusumākarōdyānaṁ
gatvā kuñjanikuñjaparyantaraktāśōkagahanē tiṣṭhēti । gataśca tatra mādhavaḥ ।)</p>
<p>avalōkitā— ajja kisaṇacauddasitti jaṇaṇīē samaṁ māladī saṅkarauraṁ gamissadi ।
tadō	ēvvaṁ	kila	sōhaggaṁ	baḍhḍhai	tti	dēvadārahaṇaṇimittaṁ
sahatthakusumāvacaaṁ uddisia lavaṅgiādudīaṁ māladī taṁ ēvva
kusumāarujjāṇaṁ āṇaissadi । tadō aṇṇōṇṇadaṁsaṇaṁ havissadi tti ।
(adya kr̥ṣṇacaturdaśīti jananyā samaṁ mālatī śaṅkarapuraṁ gamiṣyati । tata
ēvaṁ kila saubhāgyaṁ vardhata iti dēvatārādhananimittaṁ svahastakusumāvacayam
uddiś‍ya lavaṅgikādvitīyāṁ mālatīṁ tadēva kusumākarōdyānamānēṣyati । tataḥ
anyōnyadarśanaṁ bhaviṣyati iti) <b>॥ 185 ॥</b></p>
<p>yathā ca—</p>
<p>kāmandakī— vatsau	mālatīmādhavau	itō	nirgatya	vr̥kṣagahanē	gamyatām
udvāha— maṅgalārtham । asmad‌vihārikāyāḥ paścādudyānavāṭaḥ । suvihitaṁ tatra
vaivāhikadravyajātaṁ avalōkitayā । bhūyaśca—(māmā. 6.19)</p>
<b><lg>
<l>gāḍhōtkaṇṭhakaṭhōrakēralavadhūgaṇḍāvapāṇḍucchadai—
stāmbūlīpaṭalaiḥ	pinaddhaphalitavyānamrapūgadrumāḥ।</l>	
<l>takkōlīphalajagdhamugdhavikiravyāhāriṇastaddhuvō
bhāgāḥ prēṅkhitamātuluṅgavr̥tayaḥ prēyō vidhāsyanti vām ॥ 186 ॥</l>
</lg></b>
<p>yatastatraiva madayantikāmakarandayō yāvadāgamanaṁ sthātavyam ।</p>
<p>(<b>13. sandhirakṣā</b>)</p>
<p>parasparābhiyōgādiṣu anāgatapratīhārādibhiḥ cchidrāpidhānaṁ <b>sandhirakṣā</b> ।</p>
<p>yathā <b>mālatīmādhavē</b> buddharakṣitā— ammahē susiliṭṭhamāladīṇēvacchalacchīvippaladdha—
ṇaṁdaṇakaraggahō amaccabhūrivasumaṁdirē bhaavadīē saṁvihāṇēṇa khēmēṇa gōvāidō</p>
<p>ajja maaraṁdō । (ahō suśliṣṭamālatīnēpathyalakṣmīvipralabdhanandanakaragrahaḥ
amātyabhūrivasunandirē bhagavatyāḥ saṁvidhānēna kṣēmēṇa gōpāyitō'dya makarandaḥ ।)</p>
﻿<pb n="1281"/>
<p>kāmandakī— sādhu sakhē bhūrivasō sādhu । 'prabhavati nijasya kanyakājanasya
mahārājaḥ' ityubhayalōkāviruddhamupanyastam ।</p>
<p>yathā vā—</p>
<p>avalōkitā— bhaavadi, ṇa hu amaccō māhavassa ṇāmaṁ vi jāṇādi tti
ṇiravēkkhadā lakkhīadi । (bhagavatī, na khalu amātyō mādhavasya nāmāpi
jānātīti nirapēkṣatā lakṣyatē ।)</p>
<p>kāmandakī— saṁvaraṇaṁ hi tat । paśya—(māmā. 1.17)</p>
<b><lg>
<l>bahissarvākārapravaṇaramaṇīyaṁ	vyavaharan
parābhyūhasthānānyapi	tanutarāṇi	sthagayati ।</l>
<l>janaṁ	vidvānēkassakalamatisandhāya	kapadai—
staṭasthaḥ svānarthān ghaṭayati ca maunaṁ ca bhajatē ॥ 187 ॥</l>
</lg></b>
<p><b>14. pratāpavyāvarṇanaṁ</b> yathā—(māmā. 2.9)</p>
<b><lg>
<l>vyatikaritadigantāśśvētamānairyaśōbhi—
ssukr̥tavilasitānāṁ	sthānamūrjasvalānām ।</l>
<l>akalitamahimānaḥ	kētanaṁ	maṅgalānāṁ
kathamapi bhuvanē'smin tādr̥śāssambhavanti ॥ 188 ॥</l>
</lg></b>
<p><b>14. prayōjyōpajāpaḥ</b> yathā</p>
<p>avalōkitā— tumaṁ kkhu bhaavadīē jāssiṁ paōaṇē ṇiuttā tattha kō uttaṁdō ।
(tvaṁ khalu bhagavatyā yasmin prayōjanē niyuktā tatra kō vr̥ttāntaḥ?)</p>
<p>buddharakṣitā— maē kkhu bhaavadīē samādēsēṇa tāsu tāsu vīsaṁbhakahāsu īrīsō
tārisō tti kadua maaraṁdassa uvari piasahīē dūramārōvidō parōkkhāṇurāō ।
ēsō a sē maṇōrahō avi ṇāma taṁ vēkkhēa ti । (mayā khalu
bhagavatyāssamādēśēna tāsu tāsu visrambhakathāsu īdr̥śaḥ tādr̥śa iti kr̥tvā
makarandasyōpari priyasakhyāḥ dūramārōpitaḥ parōkṣānurāgaḥ । ēṣa ca tasyāḥ manōrathaḥ,
api nāma taṁ paśyēyēti ।)</p>
<p><b>16. parākramaṇaṁ</b> yathā—</p>
<p>bhō bhō mālatyanvēṣiṇaḥ	iyamamātyabhūrivasumāśvāsayantī apratihataprajñā—
cakṣurbhagavatī kāmandakī samādiśati paryavaṣ‍ṭabhyatāmadaḥ karālāyatanam ।</p>
﻿<pb n="1282"/>
<b><lg>
<l>nāghōraghaṇṭādanyasmāt	karmaitaddāruṇādabhūt ।</l>
<l>na karālōpahārācca phalamanyad vibhāvyatē ॥ 189 ॥</l></lg></b> (māmā. 5.33)
<p><b>17. bandhurat‍nāpahārō</b> yathā—</p>
<p>kāmandakī — tatraiva makārandamadayantikāgamanaṁ yāvat sthātavyam ।</p>
<p>mādhavaḥ — (saharṣaṁ) kalyāṇōttarāvataṁsā kalyāṇasampat ।</p>
<p>kalahaṁsaḥ — diṭṭhiā ēvvaṁ ṇō havissa di । (diṣ‍ṭyā ēvaṁ nō bhaviṣyati ।)</p>
<p><b>18. mitrōpagrahō</b> yathā—</p>
<p>avalōkitā—bhaavadi sō vi pāsaarō māhavassa vālamittaṁ maaraṁdō ṇaṁdaṇassa
bhaiṇiṁ madaaṁtiāṁ jai samuvvahai taṁ vi māhavassa duiaṁ piaṁ hōdi ।
(bhagavati, sō'pi pārśvacarō mādhavasya bālamitraṁ makarandō nandanasya bhaginīṁ
madayantikāṁ yadi samudvahati, tadapi mādhavasya dir̥tīyaṁ priyaṁ bhavati ।)</p>
<p>kāmandakī— niyuktaiva hi mayā tatra tatpriyasakhī buddharakṣitā ।</p>
<p><b>19. suhr̥dbhēdō</b> yathā—(māmā. 2.7)</p>
<b><lg>
<l>guṇāpēkṣāśūnyaṁ	kathāmidamupakrāntamathavā
kutō'patyasnēhaḥ	kuṭilanayaniṣṇātamanasām ।</l>
<l>idaṁ	tvaidamparyaṁ	yaduta	nr̥patērnarmasacivaḥ
sutādānānmitraṁ bhavatu sa hi nō nandana iti ॥ 190 ॥</l>
</lg></b>
<p>lavaṅgikā— jadhā āṇattaṁ bhaavadīē taṁ taha ēvva । aṇṇahā tassiṁ varē duddaṁsaṇē
adikkaṁtajōvvaṇē kiṁ ti ṇa viāriaṁ amaccēṇa । (yathājñap‍taṁ bhagavatyā
tattathaiva ।	anyathā	tasmina	varē	durdarśanē'tikrānta<b>yauvanē</b> kimiti	na
vicāritamamātyēna?)</p>
<p><b>20. cārajñānaṁ</b> yathā—(māmā.)</p>
<p>avalōkitā— bhaavadi sā dāṇiṁ sōdāmiṇī samāsādidaaccariamaṁta—
siddhippahāvā siripavvadē kāvāliavadaṁ dhārēdi । (bhagavati, sā idānīṁ
saudāminī samāsāditāścaryamantrasiddiprabhāvā śrīparvatē kāpālikāvrataṁ dhārayati ।)
kāmandakī— kutaḥ punāriyaṁ pravr̥ttiḥ?</p>
﻿<pb n="1283"/>
<p>avalōkitā— atthi ēddha ṇaarīē mahāmasāṇappaēsē karālā ṇāma cāmuṁḍā ।</p>
<p>(astyatra nagaryāṁ mahāśmaśānapradēśē karālā nāma cāmuṇḍā)</p>
<p>kāmandakī—asti । yā kila vividhajīvōpahārapriyēti sāhasikānāṁ pravādaḥ ।</p>
<p>avalōkitā— tassiṁ khu siripavvadādō āadassa idō ṇādidūrāsaṇṇamasāṇa—
vāsiṇō	sādhaassa	muṁḍadhāriṇō aghōraghaṁṭaṇāmahēassa aṁtēvāsiṇī
mahāppahāvā kavālakuṁḍalā ṇāma aṇusajhaṁ āacchai । tadō iaṁ pauttī ।
(tasmin khalu śrīparvatādāgatasya itō nātidūrāsannaśmaśānavāsinaḥ sādhakasya
muṇḍadhāriṇaḥ aghōraghaṇṭanāmadhēyasya antēvāsinī mahāprabhāvā kapālakuṇḍalā nāma
anusandhyaṁ āgacchati । tata iyaṁ pravr̥ttiḥ ।)</p>
<p><b>21. gūḍhadaṇḍāticārō</b> yathā—</p>
<p>kāmandakī— vatsa makaranda, anēnaiva vaivāhikēna mālatīnēpathyēna apavāritaḥ
pravartasva pariṇayāyātmanaḥ (iti paṭalakamarpayati ।)</p>
<p>makarandaḥ— yathājñapayasi । yāvaditaḥ citrayavanikāmantardhāya naipathyaṁ dhārayāmi ।</p>
<p>(tathā karōti।)</p>
<p><b>22. cārasamādhānaṁ</b> yathā—</p>
<p>buddharakṣitā— saṁpadaṁ a tuvaraṁtakāmō kāmēduṁ sapādapaḍaṇaṁ avbhatthia puṇō
balāmēḍia abhiddavaṁtō maaraṁdēṇa ṇiṭṭhuraṁ paḍiharō jāmādā । sō aṁ
vēlakkharōsāvēsakhalaṁtaakkharō	ōruidaṇaaṇapapphuraṁtavaaṇō	(sa)
ṇivbharadukkhidō ṇa mē saṁpadaṁ ēdāṇa kōmārabaṁdhakīē paōaṇaṁ ti sasapahaṁ
paiṇṇaṁ kāūṇa vāsabhavaṇādō ṇiggadō । tā ēdēṇa pasaṁgēṇa madaaṁtiaṁ
āṇīa maaraṁdēṇa saṁjōaissaṁ । (samprataṁ ca tvaramāṇakāmaḥ kāmayituṁ
sapādapatanamabhyarthya punarvalātkārēṇa abhidravan makarandēna niṣ‍ṭhuraṁ pratihatō
jāmātā । sa ca vailakṣyarōṣāvēśaskhaladakṣarō'varuditanayaprasphurad‍vadanō nirbharaduḥkhitō
na mē sāmaprataṁ ētayā kaumārabandhakyā prayōjanamiti saśapathaṁ pratijñāṁ kr̥tvā
vāsabhavanāt nirgataḥ । tasmādētēna prasaṅgēna madayantikām anīya makarandēna
saṁyōjayiṣyāmi ।)</p>
﻿<pb n="1284"/>
<p><b>23. samādhimōkṣō</b> yathā—</p>
<p>amhahē susiliṭṭhamāladīṇēvacchalacchīvippaladdhaṇaṁdaṇakaraggahō amaccabhūriva—
sumaṁdirē	bhaavadīvaaṇasaṁvihāṇēhiṁ	khēmēṇa	gōvāvidō	maaraṁdō । amhē
ṇaṁdaṇāvāsamuvagadā । adō bhaavadī ṇaṁdaṇaṁ āṇucchia ṇiāvasaaṁ gaā ।
ajja ṇavavahūgharappavēsiviraidākālakōmudīmahūsavappamattapajjāulāsēsapariaṇō
paōsō aṇuūlaissadi ajja ṇō vavasidaṁ । (ahō suśliṣ‍ṭamālatīnēpathya—
lakṣmīvipralabdhanandanakaragrahō'mātyabhūrivasumandirē bhagavatīvacanasaṁvidhanaiḥ khēmēṇa
gōpāyitō makarandaḥ । ahō nandanāvāsamupagatā । atō bhagavatī nandanamāpr̥cch‌ya
nijāvasathaṁ gatā । adya navavadhūgr̥hapravēśaviracitākālakaumudīmahōtsavapramattaparyākulā—
śēṣaparijanaḥ pradōṣō'nukūlayiṣyatyadya nō vyavasitam ।)1</p>
<b><lg>
<l>saiṣā	dūtaviśēṣāṇāmaśītiścaturuttarā ।</l>
<l>caturviṁśatirētēṣāṁ	mayōktā	karmaṇāmapi ॥ 191 ॥</l>
</lg></b>
<b><lg>
<l>jātikriyādiyōgēna yasya dūtasya yō vidhiḥ ।</l>
<l>yujyatē	tatra	mēdhāvī	tamēva	viniyōjayēt ॥ 192 ॥</l>
</lg></b>
<b><lg>
<l>bud‍dhvā	budhaścaturaśītimapīha	dūtān
karmāṇi	viṁśatimaśītiyutāṁ	caturbhiḥ ।</l>
<l>yō yatra sid‍dhyati tamēva hi tatra dūta—
samprēṣaṇādiṣu	samīkṣya	samādadhīta ॥ 193 ॥</l>
</lg></b>
<b><lg>
<l>iti śrīmahārājādhirājaśrībhōjadēvaviracitē śrr̥ṅgāraprakāśē
abhiyōgavidhiprakāśō nāma
॥ aṣ‍ṭāviṁśaḥ prakāśaḥ ॥ 28 ॥</l>
</lg></b>
<b><lg>
<l>yatkāmatantramanu kiñcana nāṭyaśāstramādikṣadētadakhilaṁ khalu dūtakarma ।</l>
<l>dhārēś‍varō nr̥patirēṣa samuddidēśa granthē'tra kāvyanigamāgamasārvabhaumaḥ ॥</l>
</lg></b>
 NOTES pg=1284!
<p>1. caturviṁśō dūtakarmayōgāśrayō nāma prakārō'grimē prakāśē dr̥śyaḥ ।</p>
﻿<pb n="1285"/>
<p>atha</p>
<p><b>śrr̥ṅgāraprakāśē ēkōnatriṁśaḥ prakāśaḥ</b></p>
<p>dūtasaṁprēṣaṇādiprakāśaḥ</p>
<p>kē punardūtasamprēṣaṇādayaḥ?</p>
<p>dūtasamprēṣaṇaṁ, sandēśadānaṁ, supātrapraṇidhānaṁ, dūtānugamaḥ, sakhīvigarhaṇaṁ,
mārgōdīkṣaṇaṁ, samāgamacintā, cirayadvimarśaḥ, dūtāgamanam, ākāraparīkṣā, dūtapratibhēdaḥ,
dūtaparipraś‍naḥ, dūtavyāhāraḥ, dūtavākyākarṇanaṁ, gamanavr̥ttāntaḥ, pravr̥ttyupalambhaḥ,
priyasandēśaḥ, suhr̥tsaṁmantraṇam, avasthānubhavaḥ, sahāyōtsāhanaṁ, priyadūtāgamanaṁ,
dūtapratipattiḥ, vārtābhidhānaṁ, kāryaparyanuyōgaḥ, dūtavākyam, uttarābhyupapattiḥ,
dūtapratiṁvākyaṁ, dūtavākyākṣēpaḥ, dūtābhibhartsanaṁ, parijanādikṣōbhaḥ, gurujanāśaṅkā,
sahāyāvēgaḥ, itikartavyatā, svayampravr̥ttiḥ, nāyakānayanaṁ, priyābhigamaḥ, upasthāpanaṁ,
sambhramavikalpaḥ, nāyikāpratibōdhanaṁ:, suhr̥tparihāsaḥ, dūtapuraskāraḥ, itivr̥ttākhyānam,
avasthājñānam, avadhānaṁ, (saṁprayōga—)saṁvidhānaṁ, śaktivivēcanaṁ, samāgamōpāyaḥ,
samīhitasiddhiriti <b>aṣ‍ṭacatvāriṁśat ।</b></p>
<b><lg>
<l>tēṣāmanvarthasaṁjñābhirlakṣaṇānyupalakṣayēt	।</l>
<l>nānāvidhēṣu lakṣyēṣu vakṣyamāṇēna vartmanā ॥ 1 ॥ tatra—</l>
</lg></b>
<p><b>1. dūtasamprēṣaṇaṁ</b> yathā—(mēgha. 6, 7)</p>
<b><lg>
<l>jātaṁ vaṁśē bhuvanaviditē puṣkarāvartakānām ॥ 2 ॥</l></lg></b> (pr̥. 1054) ityādi ।
<b><lg>
<l>santap‍tānāṁ tvamasi śaraṇaṁ tatpayōda! priyāyāḥ
sandēśaṁ	mē	hara	dhanapatikrōdhaviślēṣitasya ।</l>
<l>gantavyā tē vasatiralakā	nāma	yakṣēśvarāṇāṁ
bāhyōdyāna—sthita—hara—śiraścandrikā—dhautaharmyā ॥ 3 ॥</l>
</lg></b>
<p><b>2. sandēśadānaṁ</b> yathā—(gāsa. 486vē, 2.1)</p>
<b><lg>
<l>ahaaṁ viōataṇari dusahō virahāṇalō calaṁ jīaṁ ।</l>
<l>appāhijjau kiṁ sahi! jāṇasi taṁ cēa jaṁ juttaṁ ॥ 4 ॥</l>
</lg></b>
﻿<pb n="1286"/>
<lg>
<l>(ahaṁ	viyōgatanvī dussahō virahānalaścalaṁ jīvam ।</l>
<l>abhidhīyatāṁ kiṁ sakhi jānāsi tvamēva yad yuktam ॥)</l>
</lg>
<b><lg>
<l>dūi tumaṁ via ṇiuṇā kakkhaḍhamauāiṁ jāṇasē vōttuṁ(lluṁ) ।</l>
<l>kaṁḍūiapaṁḍuraṁ	jaha	ṇa	hōi	taha	taṁ	kuṇijjāsu ॥ 5 ॥</l>
</lg></b>
<lg>
<l>{dūti tvamēva nipuṇā karkaśamr̥dukāni jānāsi kaktum ।</l>
<l>kaṇḍūyitapāṇḍuraṁ yathā na bhavati tathā tvaṁ kurvīthāḥ ॥} </l>(gāsa. 2. 81)
</lg>
<p><b>3. supātrapraṇidhānaṁ</b> yathā—</p>
<b><lg>
<l>satthimala—āvalāō—suhāhahagujōlaṁhai	।</l>
<l>sabbhāvamēttaēṇaēṇaabhāvējjasu kiṁdha bahuēṇā ॥ 6 ॥</l>
</lg></b>
<b><lg>
<l>vēvira—siṇṇa—karaṁguli—pariggaha—kkhalia—lēhaṇīmaggē	।</l>
<l>sōtthi vvia ṇa samappai piasahi lēhammi kiṁ lihimō ॥ 7 ॥</l>
</lg></b>
<lg>
<l>(vēpanaśīlasvinnakarāṅguliparigrahaskhalitalēkhanīmārgē ।</l>
<l>svastyēva na samāpyatē priyasakhi lēkhē kiṁ likhāmaḥ ॥)</l> (gāsa. 3.44)
</lg>
<p><b>4. dūtānugamō</b> yathā—(gāsa. 5.40)</p>
<b><lg>
<l>taṁ bhaṇahi dūi ēaṁ ṇa imaṁ ēaṁ ti aṇupahamimāē ।</l>
<l>puṇaruttaṁ	sīsaṁtā	kaha—vi	samappaṁti	saṁdēsā ॥ 8 ॥</l>
</lg></b>
<lg>
<l>(taṁ bhaṇa dūti ētannēdamētaditi anupadamanayā ।</l>
<l>punaruk‍taṁ kathyamānāḥ kathamapi samāpyantē saṁdēśāḥ ॥)</l>
</lg>
<b><lg>
<l>sēḍalliyasavvaṅgī gōttaggahaṇēṇa tassa suhaassa ।</l>
<l>dūiṁ	paṭṭhāēntī	tassēa	gharaṅgaṇaṁ	pattā ॥ 9 ॥</l>
</lg></b>
<lg>
<l>(svēdārdīkr̥tasarvāṅgī gōtragrahaṇēna tasya subhagasya ।</l>
<l>dūtīṁ prasthāpayantī tasyaiva gr̥hāṅgaṇaṁ prāp‍tā ॥)</l>(gāsa. 5.40)
</lg>
<p><b>5. sakhīvigarhaṇaṁ</b> yathā—(gāsa. 5.12)</p>
<b><lg>
<l>suppau taiō vi gaō jāmō tti sahiō kīsa maṁ bhaṇaha ।</l>
<l>sēhāliāṇaṁ gaṁdhō ṇa dēi sōttuṁ, suaha tumhē ॥ 10 ॥</l>
</lg></b>
<lg>
<l>(supyatāṁ tr̥tīyō'pi gatō yāma iti sakhyaḥ kimiti māṁ bhaṇatha ।</l>
<l>śēphālikānāṁ gandhō na dadāti svap‍tuṁ svapata yūyam ॥)</l>
</lg>
﻿<pb n="1287"/>
<b><lg>
<l>kiṁ bhaṇaha maṁ sahiō 'mā mara, dīsihaha sō jiaṁtīē' ।</l>
<l>kajjālāō	ēsō	siṇēhamaggō	uṇa	ṇa	hōi ॥ 11 ॥</l>
</lg></b>
<lg>
<l>(kiṁ bhaṇatha māṁ sakhyaḥ mā mriyasva drakṣyatē sa jīvantyā ।</l>
<l>kāryālāpa	ēṣa	snēhamārgaḥ	punarna	bhavati ॥)</l> (gāsa. 619vē.)
</lg>
<p><b>6. mārgōdīkṣaṇaṁ</b> yathā—</p>
<b><lg>
<l>suraasuhalālasāhiṁ	piaamaratthaṁtarēsu	puṇaruttaṁ ।</l>
<l>pēsijjaṁti	sarahasaṁ	samaaṁ	dūīhi	diṭṭīō ॥ 12 ॥</l>
</lg></b>
<lg>
<l>{suratasukhalālasābhiḥ priyatamarathyāntarēṣu punaruktam ।</l>
<l>prēṣyantē sarabhasaṁ samakaṁ dūtībhiḥ dr̥ṣ‍ṭayaḥ ॥}</l>
</lg>
<b><lg>
<l>kaṁ tuṁgathagukkhittēṇa putti dāraṭṭhiā palōēsi ।</l>
<l>uṇṇāmia-kalasa-ṇivēsiagghakamalēṇa va muhēṇa ॥ 13 ॥</l>
</lg></b>
<lg>
<l>(kaṁ tuṅgastanōtkṣip‍tēna putri dvārasthitā pralōkayasi ।</l>
<l>unnamitakalaśanivēśitārghakamalēnēva mukhēna	॥)</l> (gāsa. 256vē.)
</lg>
<p><b>7. samāgamacintā</b> yathā—(gāsa. 918 vē</p>
<b><lg>
<l>vaccihii sō gharaṁ sē lahihii ōāsamēhii saāsaṁ ।</l>
<l>bhaṇihii jaṁ bhaṇiavvaṁ, paccuttaṁ kiṁ ṇu pāvihii ॥ 14 ॥</l>
</lg></b>
<lg>
<l>{vrajiṣyati sa gr̥haṁ tasyā:, lapsyatē'vakāśamēṣyati sakāśam ।</l>
<l>bhaṇiṣyati yad bhaṇitavyaṁ yuktamuttaraṁ kiṁ nu prāpsyati ॥}</l>
</lg>
<b><lg>
<l>āaassa kiṁ ṇu, kāhaṁ/kiṁ vōcchaṁ kaha ṇu hōhii imaṁti ।</l>
<l>paḍhamuggaasāhasa—āriāēॅ	hiaaṁ	tharaharēi ॥ 15 ॥</l>
</lg></b>
<lg>
<l>{āgatasya kiṁ nu kariṣyāmi kiṁ pravakṣyāmi kathaṁ nu bhaviṣyati idamiti ।</l>
<l>prathamōdgatasāhasakārikāyā	hr̥dayaṁ	tharatharāyatē ॥}</l> (gāsa. 2.87)
</lg>
<p><b>8. cirayadvimarśō</b> yathā—(gāsa. 855vē)</p>
<b><lg>
<l>dūī gaā cirāaha kiṁ sō maha vāsamēhii ṇa va tti ।</l>
<l>jīvitamaraṇaṁtarasaṁṭhiāē aṁdōlaē hiaaṁ ॥ 16 ॥</l>
</lg></b>
<lg>
<l>(dūtī gatā cirāyatē kiṁ sa mama vāsamēṣyati na vēti ।</l>
<l>jīvitamaraṇāntarasaṁsthitāyā	āndōlāyatē	hr̥dayam ॥)</l>
</lg>
﻿<pb n="1288"/>
<b><lg>
<l>dūi ṇa ēi caṁdō pi uggaō jāmiṇī vi vōlēi ।</l>
<l>savvaṁ savvaō ccia visaṁṭhulaṁ kassa kiṁ bhaṇimō ॥ 17 ॥</l>
</lg></b>
<lg>
<l>(dūtī na ēti candrō'pi udgataḥ yāminyati atikrāmati ।</l>
<l>sarvaṁ sarvata ēva visaṁṣ‍ṭhulaṁ kasya kiṁ bhaṇāmaḥ ॥)</l> (gāsa.854vē.)
</lg>
<p><b>9. dūtāgamanaṁ</b> yathā—(sēba. 10.74)</p>
<b><lg>
<l>sahiaṇa—hatthāhimukhaṁ daraiavisēsaaṁ vi akkhiviūṇaṁ ।</l>
<l>juaīhi paḍiṇiuttō avalōhijjai sasaṁbhama dūijaṇō ॥ 18 ॥</l>
</lg></b>
<lg>
<l>{sakhījanahastābhimukhaṁ dharati ca dhr̥taṁ viśēṣakaṁ vyākṣipya ।</l>
<l>yuvatibhiḥ pratinivr̥ttō'valōkyatē sasaṁbhramaṁ dūtījanaḥ ॥}</l>
</lg>
<b><lg>
<l>ahisāraṇaṁ ṇa gēṇhai ṇa saṁṭhavēi alaaṁ ṇa pucchai dūiṁ ।</l>
<l>caṁdālōapaḍihadō vēvai mūḍhahiaō vilāsiṇi—satthō ॥ 19 ॥</l>
</lg></b>
<lg>
<l>(abhisāraṇaṁ na gr̥haṇāti na saṁsthāpayati alakaṁ na pr̥cchati dūtīm ।</l>
<l>candralōkapratihataḥ	 sthapitaḥ mūḍhahr̥dayaḥ vilāsinīsārthaḥ ॥)</l>sēba. 10.65
</lg>
<p><b>10. ākāraparīkṣā</b> yathā—(gāsa. 828vē.)</p>
<b><lg>
<l>upphullalōaṇēṇaṁ	kavōlaōsaṭ‍ṭamāṇasēēṇa ।</l>
<l>abhaṇaṁtēṇa vi bhaṇiā muhēṇa sē kajjaṇivvittī ॥ 20 ॥</l>
</lg></b>
<lg>
<l>(utphullalōcanēna	kapōlavisarpatsvēdēna ।</l>
<l>abhaṇatāpi bhaṇitā mukhēna tasyāḥ kāryanirvr̥tiḥ ॥)</l>
</lg>
<b><lg>
<l>ṇāaō tti pēcchai parihāsullāvirīēm̐ dūī sō ।</l>
<l>ṇūmaṁtīē	paharisō	ōsaṭṭai	gaṁḍapāsēsu ॥ 21 ॥</l>
</lg></b>
<lg>
<l>{sa nāgata iti prēkṣadhvaṁ parihāsōllāpaśīlāyā dūtyāḥ ।</l>
<l>chādayantyāḥ (=gōpāyantyāḥ) praharṣō visarpati gaṇaḍa—pārś‍vayōḥ ॥}</l> gāsa.856vē
</lg>
<p><b>11. dūtapratibhēdō</b> yathā—</p>
<b><lg>
<l>ēhi	gamāgamakhēōsaraṁtapammuttakusumadhammillē ।</l>
<l>sahi vīsama tā va bhaṇējjau vā jaṁ tēṇa saṁdiṭṭhaṁ ॥ 22 ॥</l>
</lg></b>
<lg>
<l>(ēhi	gamāgamakhēdāpasarapramuk‍takusumadhammillē ।</l>
<l>sakhi! viśrāmya tāvad bhaṇyatāṁ vā yattēna saṁdiṣ‍ṭam ॥)</l>
</lg>
<b><lg>
<l>jaṁ tuha kajjaṁ taṁ cia kajjaṁ majjha tti jaṁ saā bhaṇisi ।</l>
<l>ō	dūi	saccavaaṇē ajja si pāraṁ gaā tassa ॥ 23 ॥</l>
</lg></b>
﻿<pb n="1289"/>
<lg>
<l>{yattava kāryaṁ tadēva mamēti yat sadā bhaṇasi ।</l>
<l>hē dūti! satyavacanē'dyāsi pāraṁ gatā tasya ॥}</l> gāsa. 861vē.,vala.415
</lg>
<p><b>12. dūtaparipraś‍nō</b> yathā—(gāsa. 857vē.)</p>
<b><lg>
<l>kaha ṇu gaā kaha diṭṭhō kiṁ bhaṇiaṁ kiṁ va tēṇa paḍipaṇṇaṁ ।</l>
<l>ēaṁ	ccia	ṇa	samappai	puṇaruttaṁ	jaṁpamāṇīē ॥ 24 ॥</l>
</lg></b>
<lg>
<l>(kathaṁ nu gatā kathaṁ dr̥ṣ‍ṭaḥ kiṁ bhaṇitaṁ ki ca tēna pratipatram ।</l>
<l>ēvamēva	na	samāpyatē	punaruktaṁ	jalpamānāyāḥ ॥)</l>
</lg>
<b><lg>
<l>piapāsāhi ṇiattō saccaṁ aliaṁ va jaṁ bhaṇai dūijaṇō ।</l>
<l>tāṁ ccia kāmiṇisatthō dūmēṁtiṁ pi bahusō ṇiattēi kahaṁ ॥ 24 ॥</l>
</lg></b>
<lg>
<l>{priyapārśvāt nivr̥ttaḥ satyaṁ alīkāmiva yā bhaṇāti dūtījanaḥ ।</l>
<l>tāmēva kāminīsārthaḥ dunvatīmapi bahuśō nivartayati kathām ॥}</l>sēba. 10.67
</lg>
<p><b>13. dūtavyāhārō</b> yathā—</p>
<b><lg>
<l>jaiāiritavēsaviaviassadūlasīsaṁta	।</l>
<l>saṁgamasūēsamabahiamaṇaharā	hōṁti	saṁdēsā ॥ 26 ॥</l> (pr̥. 1297)
</lg></b>
<b><lg>
<l>avalaṁbijjau dhīraṁ sāsō ṇa hu(a)sō ēhiha ihaggaē vi paōsē ।</l>
<l>ia	dūīhi	tulijjai	paḍhamāṇiapiō	vilasiṇisatthō ॥ 27 ॥</l>
</lg></b>
<lg>
<l>{avalambyatāṁ	dhairyaṁ	śvasō	na	atigatē'pi	pradōṣē ।</l>
<l>iti dūtībhiḥ tulyatē prathamānītapriyatamaḥ vilasinīsārthaḥ ॥}</l>(sēba.10.79)
</lg>
<p><b>14. dūtavākyākarṇanaṁ</b> yathā—(gāsa. 858vē.)</p>
<b><lg>
<l>dūī—muha—aṁda—pulōirīēm̐ kiṁ bhaṇihii tti ajjhāē ।</l>
<l>pia—saṁgama—galia—maṇōrahāēm̐	hiaaṁ	dharadharēi ॥ 28 ॥</l>
</lg></b>
<lg>
<l>(dūtīmukhacandrapralōkanaśīlāyāḥ kiṁ bhaṇiṣyatītyāryāyāḥ ।</l>
<l>priyasaṅgamagalitamanōrathāyāḥ	hr̥dayaṁ	dhaḍa़dhaḍa़āyatē ॥)</l>
</lg>
<b><lg>
<l>kāē vi mahurasad‌daṁ sarasa—paripphuḍa—viiṇṇa—muha—sōhaṁ ।</l>
<l>muiaṁ	dūī—vaaṇaṁ	kīrai	kaṇṇē	kuvalaaṁ	va ॥ 29 ॥</l>
</lg></b>
<lg>
<l>{kayā'pi madhuraśabdaṁ(madhu-rasārdraṁ) sarasaparisphuṭavitīrṇamukhaśōbham ।</l>
<l>muditaṁ	dūtīvacanaṁ	kriyatē	karṇē	kuvalayamiva ॥}</l>
</lg>
﻿<pb n="1290"/>
<p><b>15. gamanavr̥ttāntō</b> yathā—</p>
<b><lg>
<l>bahiṇiggaāmhi vaaṇēṇa tujjha pattā a pattalaṇiuṁjaṁ ।</l>
<l>uddāṇaṁ jattha mivēi gamēi sō jaṇō virahadukkhāiṁ ॥ 30 ॥</l>
</lg></b>
<lg>
<l>(bahirnirgatāsmi vacanēna tava prāp‍tā ca patralanikuñjam ।</l>
<l>udyānaṁ	yatra	gamayati	sa	janō	virahaduḥkhāni ॥)</l>
</lg>
<b><lg>
<l>appāiāi duha dēṇa jāi tāṇa maē ṇa muṇiāi ।</l>
<l>aṁhubbhata—sāsa—paḍikkha—vaṁlata—visama—kkhara—paāiṁ ॥ 31 ॥</l>
</lg></b>
<lg>
<l>(āpyāyitāni tava tēna yāni tāni mayā na jñātāni ।</l>
<l>abhyudgataśvāsapratīkṣavalamānaviṣamākṣarapadāni	॥)</l> (gāsa. 859vē.)
</lg>
<p><b>16. pravr̥ttyupalambhō</b> yathā—</p>
<b><lg>
<l>kṣataiḥ	kvāpi prītaḥ	kvacidapi nimittaiḥ pulakitaḥ
kvaciccōpaśrutyā	śamitaparitāpō	vikasitaḥ ।</l>
<l>prasādārthaṁ mugdhē! tava vigatalajjō	('grabhaṇiti—)
ṣvabhijñō	daivajñaṁ	janamapi	ca tē pr̥cchati patiḥ ॥ 32 ॥</l>
</lg></b>
<b><lg>
<l>asau vidyādhāraḥ śiśurapi vinirgatya bhavanā—
dihāyātassaṁpratyavikalaśaraccandramadhuraḥ ।</l>
<l>yadālōkasthānē	bhavati	puramunmādataralaiḥ
kaṭākṣairnārīṇāṁ	kuvalayitavātāyanamiva ॥ 33 ॥</l></lg></b>(māmā. 2.11)
<p><b>17. priyasandēśō</b> yathā—(gāsa. 850vē.)</p>
<b><lg>
<l>caṁdō vi caṁdavaaṇē muṇālavāhālaē muṇālāiṁ ।</l>
<l>iṁdīvarāi	iṁdīvaracchi	tāvēti	tuha	virahō ॥ 34 ॥</l>
</lg></b>
<lg>
<l>(candrō'pi candravadanē mr̥ṇālabāhālatē mr̥ṇālāni ।</l>
<l>indīvarāṇīndīvarākṣi! tāpayanti tava virahaḥ ॥)</l>
</lg>
<b><lg>
<l>caṁdamuhi caṁdadhavalā dīhā dīhacchi tuha viōammi ।</l>
<l>caujāmā saajāma vva jāmiṇī kahaṁ vi bōlīṇā ॥ 35 ॥</l>
</lg></b>
<lg>
<l>(candramukhi candradhavalā dīrghā dīrghākṣa! tava viyōgē ।</l>
<l>caturyāmā śatayāmēva yāminī kathamapi vyālīnā ॥)</l> (gāsa. 3.52)
</lg>
﻿<pb n="1291"/>
<p><b>18. suhr̥tsaṁmantraṇaṁ</b> yathā—(kādakasā. 4.96, 98)</p>
<b><lg>
<l>ahaṁ yathātathā vāpi bhavēyaṁ sa tu matkr̥tē ।</l>
<l>kathaṁ bhaviṣyatītyēṣā cintā dalayatīva mām ॥ 36 ॥</l>
</lg></b>
<b><lg>
<l>vada kiṁ karavāṇyatra muhyatīva manō mama ।</l>
<l>mā bhūnmē dustarō vipravadhainasi nimajjanam ॥ 37 ॥</l>
</lg></b>
<p><b>19. avasthānubhavō</b> yathā—(kādakasā. 4.99)</p>
<b><lg>
<l>ityādi vilapantyā mē tatkālasulabhōdayā ।</l>
<l>jahāra cētanāṁ mūrcchā nidrēva nayanadyutim ॥ 38 ॥</l>
</lg></b>
<b><lg>
<l>sā tu taimirakasyēva babhūva bahulakṣapā ।</l>
<l>mōhāyādyāpyanāyyaiva/ryēva sutarāṁ manasō mama ॥ 39 ॥</l>
</lg></b>
<p><b>20. sahāyōtsāhanaṁ</b> yathā—(kādakasā. 6.31, māmā. 2.1)</p>
<b><lg>
<l>uttiṣ‍ṭha yadi jīvantīṁ māmicchasi tamānaya ।</l>
<l>aha nētumaśak‍tā hi sudūramidamantaram ॥ 40 ॥</l>
</lg></b>
<b><lg>
<l>manōrōgastīvrō	viṣamiva	visarpannavirata—
pramāthī nirdhūmaṁ jvalati vidhutaḥ pāvaka iva ।</l>
<l>hinasti pratyaṅgaṁ jvara iva garīyānita itō
na māṁ jñā/trātuṁ tātaḥ prabhavati na cāmbā na bhavatī ॥ 41 ॥</l>
</lg></b>
<p><b>21. priyadūtāgamanaṁ</b> yathā—(kādakasā. 5.95, 6.9)</p>
<b><lg>
<l>niśi tasyāṁ vyatītāyāmanyēdyuruditē ravau ।</l>
<l>kēyūrakastamāgatya	hēmakūṭādathābravīt ॥ 42 ॥</l>
</lg></b>
<b><lg>
<l>dinēṣvatha vyatītēṣu patralēkhā tadantikam ।</l>
<l>prāpad balāhakāśvīyanirvr̥ttapathasauṣ‍ṭhavā	॥ 43 ॥</l>
</lg></b>
<p><b>22. dūtapratipatti</b>ryathā—(kusaṁ. 6.50, 52)</p>
<b><lg>
<l>tānarghyānarghyamādāya dūrāt pratyudyayau giriḥ ।</l>
<l>nāmayan	sāragurubhiḥ	pādanyāsairvasundharām ॥ 44 ॥</l>
</lg></b>
﻿<pb n="1292"/>
<b><lg>
<l>vidhiprayuktasatkāraiḥ svayaṁ mārgasya dēśikaḥ ।</l>
<l>sa tairākramayāmāsa śuddhāntaṁ śuddhakarmabhiḥ ॥ 45 ॥</l>
</lg></b>
<p><b>23. vārtābhidhānaṁ</b> yathā—(kusaṁ. 6.55, 57)</p>
<b><lg>
<l>mūḍhaṁ	buddhamivātmānaṁ	haimībhūtamivāyasam ।</l>
<l>bhūmērdivamivārūḍhaṁ	manyē	bhavadanugrahāt ॥ 46 ॥</l>
</lg></b>
<b><lg>
<l>avaimi pūtamātmānaṁ dvayēnaiva dvijōttamāḥ ।</l>
<l>mūdh‍ni gaṅgāprapātēna dhautapādāmbhasā ca vaḥ ॥ 47 ॥</l>
</lg></b>
<p><b>24. kāryaparyanuyōgō</b> yathā—(kusaṁ. 6.61, 62)</p>
<b><lg>
<l>kartavyaṁ vō na paśyāmi syāc‍cēt kiṁ nōpadiśyatē/papadyatē ।</l>
<l>manyē	matpāvanāyaiva	prasthānaṁ	bhavatāmiha ॥ 48 ॥</l>
</lg></b>
<b><lg>
<l>tathāpi kāryē kasmiṁścidājñāṁ mē dātumarhatha ।</l>
<l>viniyōgaprasādā hi kiṅkarāḥ prabhaviṣṇuṣu ॥ 49 ॥</l>
</lg></b>
<p><b>25. dūtavākyaṁ</b> yathā—(kādakasā. 4.89, 90)</p>
<b><lg>
<l>tatō'hamidamēvātra	prāp‍takālamiti	drutam ।</l>
<l>rājaputri!	suhr̥tprāṇarakṣaṇārthamihāgataḥ ॥ 50 ॥</l>
</lg></b>
<b><lg>
<l>ataḥ paraṁ tu sāmarthyagatārthā yā yathā giraḥ ।</l>
<l>kaṇṭhē viparivartantē kāścit tvamapi vēttha tat ॥ 51 ॥</l>
</lg></b>
<p><b>26. uttarābhyupapatti</b>ryathā—(kusaṁ. 5.63, 64)</p>
<b><lg>
<l>athāgrahastē mukulīkr̥tāṅgulau nivēśayantī sphaṭikākṣamaṇḍalam ।</l>
<l>kathañcidadrēstanayā	mitākṣaraṁ	ciravyavasthāpitavāgabhāṣata ॥ 52 ॥</l>
</lg></b>
<b><lg>
<l>yathāśrutaṁ vēdavidāṁ vara tvayā janō'yamuc‍caiḥpadalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 53 ॥</l>
</lg></b>
<p><b>27. dūtaprativākyaṁ</b> yathā—(kusaṁ. 5.65, 72)</p>
<b><lg>
<l>athāha varṇī viditō mahēśvarastadarthinī tvaṁ pura ēva vartasē ।</l>
<l>amaṅgalābhyāsaratiṁ vicintya taṁ tavānuvr̥ttiṁ na tu kartumutsahē ॥ 54 ॥</l>
</lg></b>
<b><lg>
<l>vapurvirūpākṣamalakṣyajanmatā digambaratvēna nivēditaṁ vasu ।</l>
<l>varēṣu yad bālamr̥gākṣi mr̥gyatē tadasti kiṁ vyastamapi trilōcanē ॥ 55 ॥</l>
</lg></b>
﻿<pb n="1293"/>
<p><b>28. dūtavākyākṣēpō</b> yathā—(kusaṁ. 5.73, 82)</p>
<b><lg>
<l>vipatpratīkāraparēṇa maṅgalaṁ nipēvyatē bhūtisamutsukēna vā ।</l>
<l>jagaccharaṇyasya nirāśiṣassataḥ kimēbhirāśōpahatātmavr̥ttibhiḥ ॥ 56 ॥</l>
</lg></b>
<b><lg>
<l>alaṁ vivādēna yathāśrutastvayā tathāvidhastāvadaśēṣamastu saḥ ।</l>
<l>mamātra bhāvaikarasaṁ manaḥ sthitaṁ na kāmavr̥ttirvacanīyamīkṣatē ॥ 57 ॥</l>
</lg></b>
<p><b>29. dūtābhibhartsanaṁ</b> yathā—(kusaṁ. 5.74, 75)</p>
<b><lg>
<l>iti dvijātau pratikūlavādini pravēpamānādharalakṣyakōpayā ।</l>
<l>vivartitabhrūlatamāhitē tayā vilōcanē tiryagupāntalōhitē ॥ 58 ॥</l>
</lg></b>
<b><lg>
<l>uvāca cainaṁ paramārthatō haraṁ na vētsi nūnaṁ yata ēvamāttha mām ।</l>
<l>alōkasāmānyamacintyahētukaṁ dviṣanti mandāścaritaṁ mahātmanām ॥ 59 ॥</l>
</lg></b>
<p><b>30. parijana(/nādi)kṣōbhō</b> yathā—(kādakasā. 4.101, 102)</p>
<b><lg>
<l>kiṁ śāstra guravaḥ kē vā kā lajjā kā kulasthitiḥ ।</l>
<l>rakṣyantāmātmanaḥ prāṇā yūnastasya ca sarvathā ॥ 60 ॥</l>
</lg></b>
<b><lg>
<l>gandharvāṇāṁ	vivāhō'yamicchayānyōnyasaṅgamaḥ ।</l>
<l>śāstraṣu paṭhitastasmāt tūrṇamuttiṣ‍ṭha gamyatām ॥ 61 ॥</l>
</lg></b>
<p><b>31. gurujanāśaṅkā</b> yathā—(rat‍nā 2.1)</p>
<b><lg>
<l>dullahajaṇāṇurāō lajjā garuī paravvasō appā ।</l>
<l>piasahi visamaṁ pēmmaṁ maraṇaṁ saraṇaṁ ṇavara ēkkaṁ ॥ 62 ॥</l>
</lg></b>
<lg>
<l>(durlabhajanānurāgō lajjā gurvī paravaśa ātmā ।</l>
<l>priyasakhi viṣamaṁ prēma maraṇaṁ śaraṇaṁ kēvalamēkam ॥)</l>
</lg>
<b><lg>
<l>jvalatu gaganē rātrau rātrāvakhaṇḍakalaḥ śaśī
dahatu madanaḥ kiṁ vā mr̥tyōḥ parēṇa vidhāsyati ।</l>
<l>mama tu dayitaḥ ślāghyastātō jananyamalānvayā
kulamamalinaṁ na tvēvāyaṁ janō na ca jīvitam ॥ 63 ॥</l></lg></b> (māmā. 2.2)
<p><b>32. sahāyāvēgō</b> yathā—(kusaṁ. 5.61, 60)</p>
<b><lg>
<l>na vēdmi sa prārthitadurlabhaḥ kadā sakhībhirāsrāntaravīkṣitāmimām ।</l>
<l>tapaḥkr̥śāmabhyupapatsyatē sakhīṁ vr̥ṣēva sītāṁ tadavagrahakṣatām ॥ 64 ॥</l>
</lg></b>
﻿<pb n="1294"/>
<b><lg>
<l>drumēṣu sakhyā kr̥tajanmasu svayaṁ phalaṁ tapassākṣiṣu dr̥ṣ‍ṭamēṣvapi ।</l>
<l>na ca prarōhābhimukhō'pi dr̥śyatē manōrathō'syāḥ śaśimaulisaṁśrayaḥ ॥ 65 ॥</l>
</lg></b>
<p><b>33. itikartavyatā</b> yathā—(kādakasā. 5.106, 107)</p>
<b><lg>
<l>tadarthamatha saṁmantrya saha mantrisutēna ca ।</l>
<l>ēvamētaditi dhyātvā prasthānē sthairyamagrahīt ॥ 66 ॥</l>
</lg></b>
<b><lg>
<l>satyaṁ vēdmi tava prasādamadhikaṁ cētō mamēdaṁ padaṁ
dātuṁ nēcchati kintu śāsanamidaṁ nōllaṅghanīyaṁ gurōḥ ।</l>
<l>manyuḥ samprati saṁhitāṁ punarihāgantāsmi kādambarīṁ
sandiśyēti	sabāṣpagadgadamasau	kēyūrakaṁ	prāhiṇōt ॥ 67 ॥</l>
</lg></b>
<p><b>34. svayaṁpravr̥tti</b>ryathā—</p>
<b><lg>
<l>ārūḍhavisphuritacāpamanōjarājē sajjīkr̥tē dayitasaṅgamasaṅgarāya ।</l>
<l>uc‍cairnitambajayahastini hēmakakṣyāmēṇēkṣaṇā sarabhasaṁ nibiḍīcakāra ॥ 68 ॥</l>
</lg></b>
<b><lg>
<l>k‍va prasthitāsi karabhōru ghanē niśīthē
prāṇādhikō vasati yatra janaḥ priyō mē ।</l>
<l>ēkākinī vada kathaṁ na bibhēṣi bālē
nanvasti puṅkhitaśarō madanaḥ sahāyaḥ ॥ 69 ॥</l>
</lg></b>
<p><b>35. nāyakānayanaṁ</b> yathā—(kirātā. 10.47, 70)</p>
<b><lg>
<l>sakhi dayitamihānayēti sā māṁ prahitavatī kusumēṣuṇā vibhinnā ।</l>
<l>hr̥dayamahr̥dayā na nāma pūrvaṁ bhavadupakaṇṭhamupāgataṁ vivēda ॥ 70 ॥</l>
</lg></b>
<b><lg>
<l>tadanagha tanurastu sā sakāmā vrajati purā hi parāsutāṁ tvadarthē ।</l>
<l>punarapi sulabhaṁ tavānurāgī yuvatijanaḥ khalu nāpyatē'nurūpaḥ ॥ 71 ॥</l>
</lg></b>
<p><b>36. priyābhigamō</b> yathā—(kusaṁ. 5.84, 85)</p>
<b><lg>
<l>itō gamiṣyāmyathavētivādinī cacāla sā ca stanabhinnavalkalā ।</l>
<l>svarūpamāsthāya ca tāṁ kr̥tasmitaḥ samālalambē vr̥ṣarājakētanaḥ ॥ 72 ॥</l>
</lg></b>
<b><lg>
<l>taṁ vīkṣya vēpathumatī sarasāṅgayaṣ‍ṭi—
rnikṣēpa	ēva	padamud‌dhr̥tamud‌vahantī ।</l>
<l>mārgācalavyatikarākulitēva	sindhuḥ
śailādhirājatanayā na yayau na tasthau ॥ 73 ॥</l>
</lg></b>
﻿<pb n="1295"/>
<p><b>37. upasthāpanaṁ</b> yathā—</p>
<b><lg>
<l>vēdhāllaṇiṁ appuvvahaṇaṇīsahahīē kaē vi samattāhi ।</l>
<l>āaṁciavihuttaṁ	gamaṇaṁ	chātaralacchīē ॥ 74 ॥</l>
</lg></b>
<b><lg>
<l>ēṁtō	vi	palōanōcchāhavialaṁtakēsahatthāē ।</l>
<l>vialaṁtavalaāhaṇāē kahaṁ vi saṁbhāviō daiō ॥ 75 ॥</l>
</lg></b>
<lg>
<l>(āyannapi	pralōkanōtsāhavigalatkēśahastayā ।</l>
<l>vigalad‌valayābharaṇayā kathamapi saṁbhāvitō dayitaḥ ॥)</l>
</lg>
<p><b>38. sambhramavikalpō</b> yathā—</p>
<b><lg>
<l>turia-pahāia-diṭṭammi pariaṇē āgaō tti sōūṇa ।</l>
<l>ajjā sajjhasavialā paaṁ pi dāuṁ ṇa pārēi ॥ 76 ॥</l>
</lg></b>
<lg>
<l>{tvarita—pradhāvita—dr̥ṣ‍ṭē parijanē āgata iti kṣutvā ।</l>
<l>āryā sādhvasavikalā padamapi dātuṁ na pārayati ॥}</l>
</lg>
<b><lg>
<l>sajjhasavēsavēvirakōmalōrupaḍisiddhasamuhasēbhārē	।</l>
<l>kēṇa va diṇṇaṁ tāvii piēṇa pariraṁbhiā ramaṇī ॥ 77 ॥</l>
</lg></b>
<lg>
<l>{sādhvasavēpanaśīlakōmalōrupratiṣiddhasamūhasaṁbhārē	।</l>
<l>kēna vā dattaṁ tāvaditi(diṇṇōdaṁta tti) priyēṇa parirabdhā ramaṇī ॥}</l>
</lg>
<p><b>39. nāyakāpratibōdhanaṁ</b> yathā—(māmā. 6.15)</p>
<b><lg>
<l>puraścakṣūrāgastadanu	manasō	manyuparatā
tanuglāniryasya tvayi samabhavad yatra ca tava ।</l>
<l>yuvā sō'yaṁ prēyāniha suvadanē muñca jaḍatāṁ
vidhāturvaidagdhyaṁ vilasatu sakāmō'stu madanaḥ ॥ 78 ॥</l>
</lg></b>
<b><lg>
<l>tvaṁ	vatsalēti	kathamapyavalambitātmā
satyaṁ	janō'yamiyatō	divasānanaiṣīt ।</l>
<l>āviddha—kaṅkaṇa—kara—praṇaya—prasādaṁ
āsādya nandatu cirāya phalantu kāmāḥ ॥ 79 ॥</l>
</lg></b>
<p><b>40. suhr̥tparihāsō</b> yathā—(raghu. 6.82, kusaṁ. 7.19)</p>
<b><lg>
<l>tathāgatāyāṁ parihāsapūrvaṁ sakhyāṁ sakhī vētrabhr̥dābabhāṣē ।</l>
<l>āryē vrajāvānyata ityathaināṁ vadhūsūyākulitaṁ dadarśa ॥ 80 ॥</l>
</lg></b>
﻿<pb n="1296"/>
<b><lg>
<l>patyuḥ śiraścandrakalamanēna spr̥śēti sakhyā parihāsapūrvam ।</l>
<l>sā rañjayitvā caraṇau kr̥tāśīr mālyēna tāṁ nirvacanaṁ jaghāna ॥ 81 ॥</l>
</lg></b>
<p>athātō dūtapuraskāra itivr̥ttākhyānamavasthājñānamavadhānaṁ samprayōgasampradhānaṁ
śaktivivēcanaṁ samāgamōpāyaḥ samīhitasiddhiriti prapañcatō'bhidhīyantē ।</p>
<p>(<b>41. dūtapuraskāraḥ</b>)</p>
<p>tatra dūtīsakhīnāyakādibhēdād <b>dūtapuraskāraprapañcaḥ</b> । tatra —</p>
<p>1. <b>dūtīkr̥tō</b> yathā—(māmā. 1.18/19)</p>
<p>kāmandakī— vatsē avalōkitē, sādhu sādhu । anēna matpriyābhiyōgēna smārayasi
mē pūrvaśiṣyāṁ saudāmanīm ।</p>
<p>yathā vā— sādhu sakhē bhūrivasō sādhu । prabhavati nijasya kanyakājanasya
mahārāja iti ubhayalōkāviruddhamuttaramupanyastam<b>॥ 82 ॥</b> (māmā. 2.2/3)</p>
<p>yathā ca—(māmā. 10.20)</p>
<b><lg>
<l>ēhyēhi	bhūrijanajīvitadānapuṇya—
sambhāradhāriṇi! cirādasi hanta dr̥ṣ‍ṭā ।</l>
<l>dattapramōdamapi	nandaya	mē	śarīram
āliṅgya sauhr̥danidhē! virama praṇāmāt ॥ 83 ॥</l>
</lg></b>
<p>yataḥmdash;(māmā. 10.21)</p>
<b><lg>
<l>vandyā tvamēva jagataḥ spr̥haṇīyasiddhiḥ
ēvaṁvidhairvilasitairatibōdhisattvaiḥ	।</l>
<l>yasyāḥ purā paricayapratibaddhabījam
udbha‍ūtabhūriphalaśāli	vijr̥mbhitēna ॥ 84 ॥</l>
</lg></b>
<p>2. <b>sakhīkr̥tō</b> yathā—(māmā. 6.15/16)</p>
<p>sādhu lavaṅgikē sādhu । avasarē khalu anurāgō(pa)kārayōrgarīyasōrupanyāsaḥ ।</p>
<p>yathā vā—(māmā. 4.6)</p>
<b><lg>
<l>'dayā vā s‍nēhō vā bhagavati nijē'smin śiśujanē' ॥ 85 ॥</l></lg></b> ityādi
<p>yathā ca—(māmā. 2.7/8)</p>
<p>jadā bhaavadīē āṇattaṁ । aṇṇahā tassiṁ avasarē duddaṁsaṇē adikkaṁtajōvvaṇē
﻿<pb n="1297"/>
kiṁti ṇa viāridaṁ amac‍cēṇa । tā pasīda bhaavadi pirattāhi ēttō
jīvaṁtamaraṇādō piasahiṁ tuha vi ēsā duhidā ēvva ।</p>
<p>(yathā bhagavatyā''jñap‍tam । anyathā tasmin avasarē durdarśanē atikrantayauvanē kimiti
na vicāritam amātyēna? tat prasīda bhagavati paritrāyasva ētasmāt jīvanmaraṇāt
priyasakhīm, tavāpi khalu ēṣā duhitaiva ॥ 86 ॥)</p>
<p>3. <b>nāyakakr̥tō</b> yathā—(māmā. 10.22)</p>
<b><lg>
<l>api	cintāmaṇiścintāpariśramamapēkṣatē ।</l>
<l>idaṁ	tvakr̥tamanyēna	kr̥tamāścaryamāryayā ॥ 87 ॥</l>
</lg></b>
<p>yathā vā—(rat‍nā. 4.19)</p>
<b><lg>
<l>'yātō vikramabāhurātmasamatāṁ prāp‍tēyamurvītalē' ॥ 88 ॥</l></lg></b> (pr̥.639) ityādi
<p>4. <b>nāyikākr̥tō</b> yathā—(māmā. 6.7/8)</p>
<p>hā paramatthavādiṇi piasahi lavaṁgiē ēsā dāṇiṁ piasahī aṇādhā maraṇē
vaṭṭamāṇā āgavbhaniggamaṇiraṁtarōpaūḍhavīsaṁbhasarisaṁ parissajja tti abbhatthēdi ।
(hā paramārthavādini priyasakhi, lavaṅgikē, ēṣā idānīṁ priyasakhī anāthā maraṇē vartamānā
āgarbhanirgamanirantarōpārūḍhavisrambhasadr̥śaṁ pariṣvaṁjēti abhyarthayatē ।)</p>
<p>yathā vā—(māmā. 7.1/2)</p>
<p>madayantikā— kiṁ puṇō vi paṇaabhaṁgēṇa kidāvarāhō aaṁ jaṇō jēṇa ēvaṁ
maṁtēsi । piasahi tumaṁ lavaṁgia a saṁpadaṁ mē hiaaṁ ।</p>
<p>(kiṁ punarapi praṇayabhaṅgēna kr̥tāparādhaḥ ayaṁ janō yēna ēvaṁ mantrayasē । priyasakhi
tvaṁ lavaṅgikā ca sāmprataṁ mē hr̥dayam ॥ 89 ॥) (pr̥. 180, NS 1936)</p>
<p>5. ēvaṁ <b>sāmānyatō'pi</b> yathā—</p>
<b><lg>
<l>kaha vi vilaggālōaṇa—ṇīsasaṇubbhaḍapiāhiuk‍kaṁṭhaṁ ।</l>
<l>dullahajaṇāṇurattaṁ	dūiō	puṇa	jiāvēṁti ॥ 10 ॥</l>
</lg></b>
<lg>
<l>(kathamapi vilag‍nālōkananiḥś‍vāsanōdbhaṭapriyādhikōtkaṇṭham ।</l>
<l>durlabhajanānurak‍taṁ	dūtyaḥ	punarjīvayanti	॥)</l>
</lg>
<b><lg>
<l>kattō sandēsasuhaṁ kattō sarasāi mōhaṇasuhāi ।</l>
<l>ciṁtāmaṇi vva lōammi sā hu dūī jai ṇa hōi ॥ 91 ॥</l>
</lg></b>
﻿<pb n="1298"/>
<lg>
<l>(kutaḥ sandēśasukhaṁ kutaḥ sarasāni mōhanasukhāni ।</l>
<l>cintāmaṇiriva lōkē sā khalu dūtī yadi na bhavati ।)</l>
</lg>
<b><lg>
<l>jaiāiritavēsaviaviasadūla	sīsaṁta ।</l>
<l>saṁgamasuhasamabbhahiamaṇarahā	hōṁti	saṁdēsā ॥ 92a ॥</l></lg></b> (pr̥.1289)
<p>(saṅgamasukhasamābhyadhikamanōrathā	bhavanti	sandēśāḥ ॥)</p>
<b><lg>
<l>asaṅkalpitamapyarthamutsr̥ṣ‍ṭamapi	kāraṇāt ।</l>
<l>punarāvartayatyēva	dūtī	vacanakauśalāt ॥ 92b ॥</l></lg></b> (kāmasū.5.4)
<p>(<b>42. itivr̥ttākhyānam</b>)</p>
<p><b>dūtīsakhīnāyikāvyākhyānaprapañcaḥ</b> । tatra—</p>
<p>1. <b>dūtīsakhyāḥ</b> yathā—(māmā. 2.8/9) 'śrūyatāmasti, vidarbhādhipasya narapatēḥ
amātya' ityata ārabhya 'sa ēṣa mādhavō nāma' itiyāvat ।</p>
<p>2. <b>dūtīnāyikā</b> yathā—(māmā. 3.10/11)</p>
<p>kāmandakī— mālatyāś‍cibukamunnamayya 'śr̥ṇu vicitramidaṁ subhagē । asti
tāvadēkadā prasaṅgataḥ kathita ēva mayā mādhavābhidhānaḥ kumārō yastvamiva
māmakīnasya manasō dvitīyaṁ bandhanam' ityupakramya 'ahō upanyāsa ahō
mahattvārōpaṇē yat‍na' iti mādhavasya sampratyayōtpattiriti yāvat ।</p>
<p>3. <b>dūtī nāyakasya</b> yathā—(māmā. 4.4/5)</p>
<p>ēvamatidurmanāyamānaḥ pīḍayati māṁ vatsō (mādhavaḥ) vatsā ca mālatī । duṣkaraṁ
nirāśā praṇiti (iti) । pr̥cchāmi ca tāvadāyuṣmantaṁmapi । bhavānamaṁsta yathā
bhūrivasurēva mālatīmasmabhyaṁ dāsyatīti । (ataḥ) prabhavati ॰ ॰ ॰ kathañcana
māmanavadhānāṁ manyasē' itiyāvat ।</p>
<p>4. ēvaṁ <b>sakhī dūtyā</b> yathā—(māmā. 3.12/13)</p>
<p>'bhaavadī ēvvaṁvādiṇi tti atthi । aṁhāṇaṁ vi bhaṭṭidāriā
bhavaṇasaṇṇaracchāmuhamuhuttavēdanassa/maṇḍaṇassa tassa ēvva dēvassa bahusō
aṇubhūdadaṁsaṇā bhavia raviarāsiliṭṭhamuddhakamaliṇīkaṁdasuṁdarāvaavasōhāvihā—
vidāṇaṁgavēaṇāvaiararamaṇīā vi pariaṇakuladiṇṇāhiṇaṁdai kalākīlā—
vasāṇadāṁ vammahassa' itiyāvat ।</p>
﻿<pb n="1299"/>
<p>(bhagavatī ēvaṁvādinīti asti । asmākamapi bhartr̥dārikā bhavanāsannarathyāmukhamuhūrtavēdanasya/
maṇḍanasya tasyaiva dēvasya bahuśō'nubhūtadarśanā bhūtvā ravikarāśliṣ‍ṭamugdhakamalinīkanda—
sundarāvayavaśōbhāvibhāvitānaṅgavēdanāvyatikararamaṇīyāpi	parijanakuladattā'bhinandati
kalākrīḍāvasānatāṁ manmathasya <b>॥ 93 ॥</b>)</p>
<p>5. <b>sakhī nāthikāyā</b> yathā— (kādakasā. 7.53–55,77, 78)</p>
<b><lg>
<l>atha bibhrajjaṭāstanvīḥ srutāmbukaṇadanturāḥ ।</l>
<l>sta/s‍nānārdravalkalastābhiradr̥śyata kapiñjalaḥ ॥ 94 ॥</l>
</lg></b>
<b><lg>
<l>svayamēvōpasr̥tyaiṣa	mahāśvētāmabhāṣata ।</l>
<l>rājaputryapi nāmāyaṁ pratyabhijñāyatē janaḥ ॥ 95 ॥</l>
</lg></b>
<b><lg>
<l>ahaṁ kapiñjalastasya vayasyō dayitasya tē ।</l>
<l>cirāgamanadaurātmyādupālabhyō'smi na tvayā ॥ 96 ॥</l></lg></b> ityata ārabhya,
<b><lg>
<l>kapiñjalakathātastaṁ	vaiśampāyanavigraham ।</l>
<l>puṇḍarīkamabhijñāya	mahāśvētānvatapyata ॥ 97 ॥</l>
</lg></b>
<b><lg>
<l>dvitīyē'pyahamēvāsya jātā janmani mr̥tyavē ।</l>
<l>śap‍tō mamānuraktō'sau mayēti vilalāpa sā ॥ 98 ॥</l></lg></b> iti yāvat
<p>6. <b>sakhī nāyakasya</b> yathā—(kusaṁ. 5.52, 62)</p>
<b><lg>
<l>sakhī tadīyā tamuvāca varṇinaṁ nibōdha sādhō tava cētkutūhalam ।</l>
<l>yadarthamambhōjamivōṣṇavāraṇaṁ	kr̥taṁ	tapaḥsādhanamētayā vapuḥ ॥ 99 ॥</l>
</lg></b>
<p>ityata upakramya,</p>
<b><lg>
<l>agūḍhasadbhāvamitīṅgitajñayā nivēditē naiṣ‍ṭhikasundarastayā ।</l>
<l>apīdamēvaṁ parihāsa ityumāmapr̥cchadavyañjitaharṣalakṣaṇaḥ ॥ 100 ॥</l></lg></b> iti yāvat
<p>7. <b>nāyakō dūtyā</b> yathā—(māmā. 4.1)</p>
<p>'adyāhamantarnagara ēva kāṁcid vārtāmupaśrutya mādhavasya cittōdvēgamadhikamāśaṅkamānaḥ
tvaritamavalōkitāviditakusumākarōdyānavr̥ttāntaḥ	parāpatannēva	śārdūlāvaskandēna
gōcaramimāmabhijātakanyakāmabhyupapannavān' ॥ 101 ॥</p>
<p>8. <b>nāyakaḥ sakhyu</b>ryathā—'śrūyatām, gatō'hamavalōkitājanitakautukaḥ kāmadēvāyatanam
(māmā. 1.23/24)' ityata ārabhya,</p>
﻿<pb n="1300"/>
<b><lg>
<l>jayati jayinastē tē bhāvā navēndukalādayaḥ
prakr̥timadhurāḥ santyēvānyē manō madayanti yē ।</l>
<l>mama tu yadiyaṁ yātā lōkē vilēcanacandrikā
nayanaviṣayaṁ janmanyēkaḥ sa ēva mahōtsavaḥ ॥ 102 ॥</l></lg></b> (māmā. 1.39)
<p>iti yāvat ।</p>
<p>9. <b>nāyakō nāyikāyā</b> yathā—(māmā. 5.27)</p>
<b><lg>
<l>tvatpāṇipaṅkajaparigrahapuṇyajanmā
bhūyāsamityabhinivēśakadarthyamānaḥ	।</l>
<l>bhrāmyatrr̥māṁsapaṇanāya	parētabhūmā—
vākarṇya bhīru ruditāni tavāgatō'smi ॥ 103 ॥</l>
</lg></b>
<p>10. <b>nāyikāya dūtyā</b> yathā—(māmā. 7.1/2)</p>
<p>'piasahi buddharakkhidāpakkhavādapac‍caēṇa padhamaṁ ēvva tassiṁ jaṇē
aciraṇivvudadaṁsaṇā bhavia' (priyasakhi buddharakṣitāpakṣapātapratyayēna prathamamēva
tasmin janē aciranirvr̥ttadarśanā bhūtvā ॥) ityata ārabhya</p>
<p>'piasamakkhaṁ savvamaṇubhavia jhaḍiti suṇṇāraṇṇasaṇṇihaṁ puṇō vi
maṁdabhāiṇī vibhāvēmi jīvalōaṁ' (priyasamakṣaṁ sarvamanubhūya jhaḍiti
śūnyāraṇyasannibhaṁ punarapi mandabhāginī vibhāvayāmi jīvalōkam ॥) iti yāvat ।
yadvā 'kathaṁ puṇō dīaṇāḍiāvicchēdapaḍahō tāḍiadi ।' (kathaṁ punaḥ
dīrghanāḍikāvicchēdapaṭahaḥ tāḍyatē <b>॥ 104 ॥</b>) iti yāvat ।</p>
<p>11. <b>nāyikāsakhyā</b> yathā—(śāku. 3.10)</p>
<p>śākuntalē 'jadō pahudi mama daṁsaṇapahaṁ gadō tapōvaṇarakkhī rāēsī tadō
ārahia taggadēṇa ahilāsēṇa ēārisā<b>vatthā</b> saṁuttā । tahā karēha yahā
tassa rāēsiṇō aṇukaṁpaṇīā hōmi । aha aṇṇahā siṁca dāṇiṁ mē udaaṁ ।'
(yataḥ prabhr̥ti mama darśanapathamāgataḥ tapōvanarakṣī rājarṣiḥ, tata ārabhya tadgatēna
abhilāṣēṇa ētādr̥śāvasthā saṁvr̥ttā । tathā kurutaṁ yathā tasya rājarṣēḥ anukampanīyā
bhavāmi । atha anyathā siñcataṁ idānīṁ mē udakam ।)</p>
<p>rājā— saharṣaṁ 'śrutaṁ śrōtavyam । vimarśacchēdi vacanam । ētāvān kāmina'
ityārabhya <b>॥ 105 ॥</b> (śāku. 3.10)</p>
<pb n="1301"/>
<b><lg>
<l>tapati tanugātri! madanastvāmaniśaṁ māṁ punardahatyēva ।</l>
<l>glapayati yathā śaśāṅkaṁ na tathā hi kumudvatīṁ divasaḥ ॥ 106 ॥</l></lg></b>iti yāvat ।
<p>(śāku. 3.14)</p>
<p>12.<b> nāyikā nāyakasya</b> yathā—(kusaṁ. 5.64)</p>
<b><lg>
<l>yathāśrutaṁ vēdavidāṁ vara! tvayā janō'yamuccaiḥpadalaṅghanōtsukaḥ ।</l>
<l>tapaḥ kilēdaṁ tadavāp‍tisādhanaṁ manōrathānāmagatirna vidyatē ॥ 107 ॥</l>
</lg></b>
<p>ēvamanyē'pi yathā—(māmā. 6.15 / 16)</p>
<p>'bhaavadi	kisaṇa—raaṇi—masāṇa—pacāra—vivvasida—visama—vavasāa—
ṇiṭṭhāvida—caṁḍa—pacaṁḍapakhaṁḍadōddaṇḍasāhasō sāhasiō ēsō । adō piasahī
ukkaṁvidā ।' (bhagavati kr̥ṣṇarajanīśmaśānapracāravyavasitaviṣamavyavasāyaniṣṭhāpitacaṇḍapracaṇḍa—
pākhaṇḍadōrdaṇḍasāhasō sāhasika ēṣaḥ । ataḥ priyasakhī utkampitā ।)</p>
<p>yathā vā—(māmā. 3.14/15)</p>
<p>'aṇṇaṁ	ca	jāṇidavvaṁ	bhaavadīē । ētacca	māhavapadiccaṁdaasaṇāhaṁ
cittaphalaaṁ । (mālatyāḥ stanāṁśukamapanīya) ēsā a tassa ēvva
sahatthaviraidā kaṁṭhavilaṁbidā baulamālā jīvidappiasahitti ॥ {anyacca jñātavyaṁ
bhagavatyā । ētacca mādhavapraticchandakasanāthaṁ citraphalakam । (mālatyāḥ stanāṁśukamapanīya)
ēṣā ca tasyaiva svahastaviracitā kaṇṭhavilambitā bakulamālā jīvitapriyasakhīti ।}
<b>yad‍vyālavraṇitasuhr̥tpramōhamugdhaṁ saujanyād vihitam' ॥ 108 ॥</b> (māmā.4.1)
ityādi</p>
<p>api ca—(rat‍nā. 2.6)</p>
<b><lg>
<l>durvārāṁ madanaśaravyathāṁ vahantyā kāminyā yadabhihitaṁ puraḥ sakhīnām ।</l>
<l>tadbhūyaḥ śukaśiśuśārikābhiruktaṁ dhanyānāṁ śravaṇapathātithitvamēti ॥ 109 ॥</l>
</lg></b>
<p>asyāvasthānivēdanātprayōjya ॰ ॰ ॰ bhēdaḥ ।</p>
<p><b>(43. avasthājñānam)</b></p>
<p>sakhī—dūtī—nāyakōdāsīnēṣu dr̥ṣṭaśrutānumitabhē<b>dāvasthājñānaṁ</b> prapañcaḥ। tatra —</p>
<p>1. <b>sakhyā	dr̥ṣṭaṁ</b> yathā—</p>
<b><lg>
<l>pramlānōtpalakōmalē	sakhi	dr̥śau	nīlāñjanēnāñcitē
karpūracchuraṇācca gaṇḍaphalakē saṁvargikaḥ/rdhiṁtaḥ pāṇḍimā ।</l>
</lg></b>
<pb n="1302"/>
<b><lg>
<l>śvāsāḥ santu ca kandukabhramibhuvaḥ kintu prabhāvāhinā—
maṅgānāṁ	kraśimānamutkaṭamamuṁ	kō	nāma	nōtprēkṣatē ॥ 110 ॥</l>
</lg></b>
<p>2. <b>sakhyā śrutaṁ</b> yathā—</p>
<b><lg>
<l>priyasakhi!	vipaddaṇḍāghātapravātaparamparā—
paricayacalē cintācakrē vidhāya vidhiḥ khalaḥ ।</l>
<l>mr̥damiva haṭhāt piṇḍīkr̥tya pragalbhakulālavad
bhramayati manō nō jānīmaḥ kimatra vidhāsyati ॥ 111 ॥</l>
</lg></b>
<p>3.<b>sakhyā anumitaṁ</b> yathā—(visā. 2.14)</p>
<b><lg>
<l>yat tālīdalapākapāṇḍuradanaṁ	yad	durdinaṁ	nētrayōḥ
yat prēṅkhōlitakēlipaṅkajavanāśvāsāḥ prasarpanti ca ।</l>
<l>gaurī krudhyatu vartatē yadi na tē tat kō'pi cittē yuvā
dhigdhiktvāṁ	sahapāṁsukhēlanasakhīlōkē'pi	yannihnavaḥ ॥ 112 ॥</l>
</lg></b>
<p>4. <b>dūtyā dr̥ṣṭaṁ</b> yathā—(māmā. 2.3)</p>
<b><lg>
<l>nikāmaṁ	kṣāmāṅgī	sarasakadalīgarbhasubhagā
kalaśēṣā	mūrtiḥ	śaśina	iva	nētrētsavakarī ।</l>
<l>avasthāmāpannā	madanadahanōddāhavidhurā—
miyaṁ naḥ kalyāṇī ramayati manaḥ kampayati ca ॥ 113 ॥</l>
</lg></b>
<p>5. <b>dūtyā śrutaṁ</b> yathā—(māmā. 3.13)</p>
<b><lg>
<l>yadi tadviṣayō'nurāgabandhaḥ sphuṭamētaddhi phalaṁ manōjñatāyāḥ ।</l>
<l>iti nanditamapyavasthayāsyāḥ hr̥dayaṁ dāruṇayā vidāryatē mē ॥ 114 ॥</l>
</lg></b>
<p>6. <b>dūtyānumitaṁ</b> yathā—(māmā. 4.2)</p>
<b><lg>
<l>īṣattiryagvalanaviṣamaṁ	kūṇitaprāntamētat
prēmōdbhēdastimitalalitaṁ	kiñcidākuñcitabhru ।</l>
<l>antarmōdānubhavamasr̥ṇasrastaniṣkampapakṣma—
vyaktaṁ	śaṁsatyaciramanayōrdr̥ṣṭamākēkarākṣam ॥ 115 ॥</l>
</lg></b>
<p>7. <b>nāyakasya dr̥ṣṭaṁ</b> yathā—(śāku. 3.8)</p>
<b><lg>
<l>kṣāmakṣāmakapōlamānanamuraḥ	kāṭhinyamuktastanaṁ
madhyaḥ klāntataraḥ prakāmavinatāvaṁsau chaviḥ pāṇḍurā ।</l>
</lg></b>
<pb n="1303"/>
<b><lg>
<l>śōcyā ca priyadarśanā ca madanakliṣṭēyamālakṣyatē
patrāṇāmiva śōṣaṇēna marutā spr̥ṣṭā latā mādhavī ॥ 116 ॥</l>
</lg></b>
<p>8.<b> nāyakasya śrutaṁ</b> yathā—(sūmu. 1.60)</p>
<b><lg>
<l>tanvaṅgayāstvamiti pramōdaviśadaṁ nāstīti khēdālasaṁ
cakṣurdvārapathāvatāriṇi	janē	vyāpārayantyā muhuḥ ।</l>
<l>harṣārtiprabhavapratikṣaṇabhavasvēdāmbudāhajvarē
bāṣpāmbhaḥkaṇikāḥ payōdharataṭē puṣyanti śuṣyanti ca ॥ 117 ॥</l>
</lg></b>
<p>9. <b>nāyakasyānumitaṁ</b> yathā—(śāku. 2.2)</p>
<b><lg>
<l>snigdhaṁ vīkṣitamanyatō'pi nayanē yatprērayantyā tayā
yātaṁ yacca nitambayōrgurutayā mandaṁ vilāsādiva ।
mā gā ityuparuddhayā yadapi sā sāsūyamuktā sakhī
sarvaṁ tat kila matparāyaṇamahō kāmī svatāṁ paśyati ॥ 118 ॥</l>
</lg></b>
<p>ēvaṁ nāyakaviṣayē sakhyādīnāṁ <b>dr̥ṣṭaṁ</b> yathā—(māmā. 1.35)</p>
<b><lg>
<l>mā	mūmuhat	khalu	bhavantamananyajanmā
mā	tē	malīmasavikārāghanā	matirbhūt ।</l>
<l>ityādi	nanviha	nirarthakamēva	yasmin
kāmaśca	jr̥mbhitaguṇō	navayauvanaṁ	ca ॥ 119 ॥</l>
</lg></b>
<p>10. <b>śrutaṁ</b> yathā—(māmā. 3.12)</p>
<b><lg>
<l>dhattē	cakṣurmukulini raṇatkōkilē bālacūtē
mārgē gātraṁ kṣipati vakulāmōdagarbhasya vāyōḥ ।</l>
<l>bhā(dā)vaprēmṇā	sarasabisinīpatramātrōttarīya—
stāmyanmūrtiḥ śrayati bahuśō mr̥tyavē candrapādān ॥ 120 ॥</l>
</lg></b>
<p>11. <b>anumitaṁ</b> yathā—(māmā. 3. 9)</p>
<b><lg>
<l>yadindāvānandaṁ praṇayini janē vā na bhajatē
vyanaktyantastāpaṁ tadayamatidhīrō'pi viṣamam ।</l>
<l>priyaṅguśyāmāṅgaprakr̥tirapi	cāpāṇḍu	madhuraṁ
vapuḥ	kṣāmaṁ	kṣāmaṁ	vahati	ramaṇīyaśca	bhavati ॥ 121 ॥</l>
</lg></b>
<pb n="1304"/>
<p>12. <b>nāyikātō nāyakasya śrutaṁ</b> yathā—(śāku. 3.13)</p>
<b><lg>
<l>tuha/tujjha ṇa āṇē hiaaṁ maha aṇa maaṇō divā vi rattiṁ vi ।</l>
<l>ṇigghiṇa	tavēi	baliaṁ	tui	juttamaṇōrahaṁ	hiaaṁ ॥ 122 ॥</l>
</lg></b>
<lg>
<l>(tava na jānē hr̥dayaṁ mama punaḥ madanō divāpi rātrimapi ।</l>
<l>nirghr̥ṇa! tapati balīyaḥ tvayi yuktamanōrathaṁ hr̥dayam ॥)</l>
</lg>
<p>13. <b>nāyakatō nāyikāyā</b> yathā—(śāku. 3.14)</p>
<b><lg>
<l>tapati tanugātri madanastvāmaniśaṁ māṁ punardahatyēva ।</l>
<l>glapayati yathā śāśāṅkaṁ na tathā hi kumudvatīṁ divasaḥ ॥ 123 ॥</l></lg></b> ityādi
<p>14. <b>nāyakasya svānubhūtaṁ</b> yathā—(śāku. 3.10)</p>
<b><lg>
<l>idamaśiśirairantastāpād	vivarṇamaṇīkr̥taṁ
niśi	niśi	bhujanyastāpāṅgapravartibhiraśrubhiḥ ।</l>
<l>anatilulitajyāghātāṅkaṁ	muhurmaṇibandhanāt
kanakavalayaṁ srastaṁ srastaṁ mayā pratisāryatē ॥ 124 ॥</l>
</lg></b>
<p>15. <b>anyēna dr̥ṣṭaṁ</b> yathā—(māmā. 5.5)</p>
<b><lg>
<l>kuvalayadalaśyāmō'pyaṅgaṁ	dadhat	paridhūsaraṁ
lalitavikaṭanyāsaḥ	śrīmanmr̥gāṅkanibhānanaḥ ।</l>
<l>rahasi vinayaṁ vāmō yasya prakāśitasāhasaḥ
pravigaladasr̥kpaṅkaḥ	pāṇirlalannarajāṅgalaḥ ॥ 125 ॥</l>
</lg></b>
<p>(<b>44. avadhānam</b>)</p>
<p>sakhīdūtīnāyakānāṁ dēśakālakāryapātrabhēdād <b>avadhānaprapañcaḥ</b>। tatra —</p>
<p>1. <b>sakhyā dēśāvadhānaṁ</b> yathā—(māmā. 4.10)</p>
<p><b>'ayamasau mahānadyōrvyatikaraḥ । sa ēṣaḥ—</b></p>
<b><lg>
<l>jalanibiḍitavastravyaktanimnōnnatābhiḥ parigatataṭabhūmiḥ snānamātrōdgatābhiḥ ।</l>
<l>rucirakanakakumbhaśrīmadābhōgatuṅgastanavinihitahastasvastikābhirvadhūbhiḥ ॥ 126 ॥</l>
</lg></b>
<p>2. <b> kālāvadhānaṁ</b> yathā—(māmā. 1.20)</p>
<b><lg>
<l>gamanamalasaṁ	śūnyā	dr̥ṣṭiḥ	śarīramasauṣṭhavaṁ
śvasitamadhikaṁ	kinvētat	syātkimanyadatō'thavā ।</l>
</lg></b>
<pb n="1305"/>
<b><lg>
<l>bhramati	bhuvanē kandarpājñā vikāri ca yauvanaṁ
lalitamadhurāstē tē bhāvāḥ kṣipanti ca dhīratām ॥ 127 ॥</l>
</lg></b>
<p>3. <b>kāryāvadhānaṁ</b> yathā—(māmā. 1.42)</p>
<b><lg>
<l>abhihanti hanta kathamēṣa mādhavaṁ sukumārakāyamanavagrahaḥ smaraḥ ।</l>
<l>acirēṇa vaikr̥tavivartadāruṇaḥ kalabhaṁ kaṭhōra iva kūṭapākalaḥ ॥ 128 ॥</l>
</lg></b>
<p>4. <b>pātrāvadhānaṁ</b> yathā—(māmā. 6.6)</p>
<b><lg>
<l>iyamavayavaiḥ	pāṇḍukṣāmairalaṅgakr̥tamaṇḍanā
kalitakusumā vallī/bālēvāntarlatā pariśōṣiṇī ।
vahati ca varārōhā ramyāṁ vivāhamahōtsava—
śriyamudayinīmatyarthaṁ	ca	vyanakti	manōrujam ॥ 129 ॥</l>
</lg></b>
<p>5. <b>dūtyā dēśāvadhānaṁ</b> yathā—(māmā. 6.19)</p>
<b><lg>
<l>'gāḍhōtkaṇṭha' ॥ 130 ॥</l></lg></b> (pr̥. 946) ityādi
<p>6. <b>kālāvadhānaṁ</b> yathā—(māmā. 2.12)</p>
<b><lg>
<l>kṣipannidrāmudrāṁ	madanakalahacchēdasubhagā—
mupāntōtkampānāṁ	vihagamithunānāṁ	prathamataḥ ।</l>
<l>dadhānassaudhānāmalaghuṣu	nikuñjēṣu	ghanatā—
masau sandhyāśāṅkhadhvaniranibhr̥taḥ khē vicarati ॥ 131 ॥</l>
</lg></b>
<p>7. <b>kāryāvadhānaṁ</b> yathā—(māmā. 2.13)</p>
<b><lg>
<l>varē'nyasmin dvē/dōṣaḥ pitari vicikitsā ca janitā
purāvr̥ttōdgārairapi	ca	kathitā	kāryapadavī ।</l>
<l>stutaṁ māhābhāgyaṁ yadabhijanatō yacca guṇataḥ
prasaṅgād vatsasyētyatha khalu vidhēyaḥ paricayaḥ ॥ 132 ॥</l>
</lg></b>
<p>8. <b>pātrāvadhānaṁ</b> yathā—(māmā. 1.19)</p>
<b><lg>
<l>śarajjyōtsnā kāntaṁ kumudamiva taṁ nandayatu sā
sujātaṁ kalyāṇī bhavatu kr̥takr̥tyassa ca yuvā ।</l>
<l>varīyānanyōnya—praguṇa—guṇa—nirmāṇa—nipuṇō
vidhāturvyāpāraḥ	phalatu	ca	manōjñaśca	bhavatu ॥ 133 ॥</l>
</lg></b>
<pb n="1306"/>
<p>9.<b> nāyakasya dēśāvadhānaṁ</b> yathā—(śāku. 1.15)</p>
<b><lg>
<l>śāntamidamāśramapadaṁ sphurati ca bāhuḥ kutaḥ phalamihāsya ।</l>
<l>athavā	bhavitavyānāṁ	dvārāṇi	bhavanti	sarvatra ॥ 134 ॥</l>
</lg></b>
<p>10. <b>kālāvadhānaṁ</b> yathā—(māmā. 3.14)</p>
<b><lg>
<l>'prakr̥tilalitamētatsaukumāryaikasāram' ॥ 135 ॥</l></lg></b> (pr̥. 1100) ityādi
<p>11. <b>kāryāvadhānaṁ</b> yathā—(māmā. 6.3)</p>
<b><lg>
<l>mālatyāḥ	prathamāvalōkanadinādārabhya	vistāriṇō
bhūyaḥ	snēhavicēṣṭitairmr̥gadr̥śō nītasya kōṭiṁ parām ।</l>
<l>asyāntaḥ khalu sarvathāsya madanāyāsasya sarvasya mē
kalyāṇaṁ vidadhātu vā bhagavatīnītirviparyētu vā ॥ 136 ॥</l>
</lg></b>
<p>12. <b>pātrāvadhānaṁ</b> yathā—(māmā. 3.4 iyaṁ hi mama)</p>
<b><lg>
<l>āvirbhavantī prathamaṁ priyāyāḥ sō śacch‌vāsamantaḥkaraṇaṁ karōti ।</l>
<l>santāpadagdhasya śikhaṇḍiyūnō vr̥ṣṭēḥ purastādaciraprabhēva ॥ 137 ॥</l>
</lg></b>
<p>13. <b>nāyikāvadhānaṁ</b> yathā—(gāsa. 2.65, 6.49)</p>
<b><lg>
<l>phalahīpāḍaa/vāhaṇapuṇṇāhi/hamaṁgala laṁgalē kuṇaṁtīē ।</l>
<l>vahuāē/asaīēm̐ maṇōrahagabbhiṇīē hatthā tharaharaṁti ॥ 138 ॥</l>
</lg></b>
<lg>
<l>(kārpāsīkṣētrakarṣaṇapuṇyāhamaṅgalaṁ lāṅgalē kurvatyāḥ ।</l>
<l>vadhukāyā manōrathagarbhiṇyāḥ hastau tharatharāyētē ॥)</l>
</lg>
<b><lg>
<l>ajja maē gaṁtavvaṁ ghaṇaṁdhaārē vi tassa suhaassa ।</l>
<l>bālā/ajjhā ṇimīlaacchī paaparivāḍiṁ gharē kuṇai ॥ 139 ॥</l>
</lg></b>
<lg>
<l>(adya mayā gantavyaṁ ghanāndhakārē'pi tasya subhagasya ।</l>
<l>bālā/ āryā nimīlitākṣī padaparipāṭīṁ gr̥hē karōti ॥)</l> gāsa. 3.49
</lg>
<p>14.<b>kāryāvadhānaṁ</b> yathā—</p>
<b><lg>
<l>dr̥ṣṭiṁ hē prativēśini! kṣaṇamihāpyasmin gr̥hē dāsyasi
prāyēṇāsya śiśōḥ pitā na virasāḥ kaupīrapaḥ pāsyati ।</l>
<l>ēkākinyapi yāmi tad varamitaḥ srōtastamālākulaṁ
nīrandhrāḥ	punarālikhantu	jaraṭhacchēdā	nalagranthayaḥ ॥ 140 ॥</l>
</lg></b>
<pb n="1307"/>
<p>15. <b>pātrāvadhānaṁ</b> yathā—(gāsa. 865vē.)</p>
<b><lg>
<l>ēmēa akaa/maṁdapuṇṇā appattamaṇōrahā vivajjissaṁ ।</l>
<l>jaṇavāvō vi ṇa jāō tēṇa samaṁ haliauttēṇa ॥ 141 ॥</l>
</lg></b>
<lg>
<l>(ēvamēva akr̥tapuṇyā aprāp‍tamanōrathā vipatsyē ।</l>
<l>janavādō'pi na jātaḥ, tēna samaṁ halikaputrēṇa ॥)</l>
</lg>
<p><b>(45. (saṁ(pra)yōgasaṁvidhānam)</b></p>
<p>svayaṁkr̥ta—dūtakr̥ta—gurukr̥ta—sahāyakr̥ta—yōgāt <b>saṁyōgasaṁvidhānaprapañcaḥ।</b> tatra—
<b>svayaṁkr̥tēṣu</b> nāyakakr̥taṁ nāyikākr̥taṁ ca । tēṣu—</p>
<p>1. <b>nāyakakr̥taṁ</b> yathā—(kusaṁ. 5.84)</p>
<b><lg>
<l>itō gamiṣyāmyathavēti vādinī cacāla sā ca stanabhinnavalkalā ।</l>
<l>svarūpamāsthāya	ca tāṁ kr̥tasmitaḥ samālalambē vr̥ṣarājakētanaḥ ॥ 142 ॥</l>
</lg></b>
<p>2. <b>nāyikākr̥taṁ</b> yathā—(kādakasā. 8.80)</p>
<b><lg>
<l>candrāpīḍaṁ sā ca jagrāha kaṇṭhē kaṇṭhasthānaṁ jīvitaṁ ca prapēdē ।</l>
<l>tēnāpūrvāṁ sā samullāsalakṣmīminduspr̥ṣṭā sindhuvēlēva bhējē ॥ 143 ॥</l>
</lg></b>
<p>3. <b>ubhayakr̥taṁ</b> yathā—</p>
<b><lg>
<l>paḍhama—pahāēm̐ puhakkiō paōsa—kāla—paḍisiddha—dhīrāraṁbhō ।</l>
<l>pēcchai gamaṇaddhapahē caṁda—kara—samappiē piē juaijaṇō ॥ 144 ॥</l>
</lg></b>
<lg>
<l>(prathama—prabhayā pr̥thaka‌kr̥ta: pradōṣa—kāla—pratiṣiddha—dhairyārambhaḥ ।</l>
<l>prēkṣatē gamanārdhapathē candrakarasamarpitān priyān yuvatijanaḥ ॥)</l>
</lg>
<p>4. <b>anubhayakr̥taṁ</b> yathā—(māmā. 5.27)</p>
<p><b>'tvatpāṇipaṅkajaparigrahapuṇyajanmā bhūyāsam' ॥ 145 ॥</b> (pr̥.788) ityādi
<b>dūtakr̥tēṣu</b> nāyakāpēkṣayā nāyikāpēkṣayā ubhayāpēkṣayā anubhayāpēkṣayā ca । tēṣu—</p>
<p>5. <b>nāyakāpēkṣayā</b> yathā—(māmā. 7.3)</p>
<b><lg>
<l>prēyān manōrathasahasravr̥taḥ sa ēṣa sup‍tapramattajanamētadamātyavēśma ।</l>
<l>prauḍhaṁ tamaḥ kuru kr̥tajñatayaiva bhadramutkṣip‍tamūkamaṇinūpuramēhi yāvaḥ ॥ 146 ॥</l>
</lg></b>
<p>6. <b>nāyikāpēkṣayā</b> yathā—</p>
<b><lg>
<l>ia jā maṇammi ūsā puraṁtavāma—tthaṇī valaṁtēī/vēārēi ।</l>
<l>tā	aṇiruddhō	sud‍dhaṁtamāṇiō	cittalēhāē ॥ 147 ॥</l>
</lg></b>
<pb n="1308"/>
<lg>
<l>(iti yāvanmanasi uṣā sphurad‍vāmastanī valamānā/vicārayati ।</l>
<l>tāvad	aniruddhaḥ	śuddhāntamānītaḥ	citralēkhayā ॥)</l>
</lg>
<p>7. <b>ubhayāpēkṣayā</b> yathā—(māmā. 6.15)</p>
<b><lg>
<l>'puraścakṣūrāgastadanu manasō manyu(nanya)paratā' ॥ 148 ॥</l></lg></b> (pr̥.714) ityādi
<p>8. <b>ubhayāna/anubhayāpēkṣayā</b> yathā—(rudraṭālaṅkārē 6.47 namisādhu)</p>
<b><lg>
<l>pr̥ṣṭaḥ kālē vadati sa māṣaṁ tadviparītaṁ samyamaraṇyē ।</l>
<l>lumpati cōṣṭrē raṁ vā ṣaṁ vā tasmai dattā vikaṭanitambā ॥ 149 ॥</l>
</lg></b>
<p>9. <b>gurukr̥tē nāyakāpēkṣayā</b> yathā—(māmā. 1.13)</p>
<b><lg>
<l>apatyasambandhavidhipratijñā priyasya nītā suhr̥daḥ smr̥tiṁ ca ।</l>
<l>alōkasāmānyaguṇastanūjaḥ	prarōcanārthaṁ	prakaṭīkr̥taśca ॥ 150 ॥</l>
</lg></b>
<p>10. <b>nāyikāpēkṣayā</b> yathā—(kusaṁ. 1.58)</p>
<b><lg>
<l>tamarghyamarghyādibhiradrināthaḥ	svargaukasāmarcitamarcayitvā ।</l>
<l>ārādhanāyāsya sakhīsamētāṁ samādidēśa prayatāṁ tanūjām ॥ 151 ॥</l>
</lg></b>
<p>11. <b>ubhayāpēkṣayā</b> yathā—(māmā. 1.15)</p>
<b><lg>
<l>viśēṣatastu bālatvāt tayōrvinatabhāvayōḥ ।</l>
<l>tēna mādhavamālatyōḥ kāryassvamatinihnavaḥ ॥ 152 ॥</l>
</lg></b>
<p>12. <b>anubhayāpēkṣayā</b> yathā—(raghu. 13.85)</p>
<b><lg>
<l>imāṁ svasāraṁ ca yavīyasīṁ mē kumudvatīṁ nārhasi nānumantum ।</l>
<l>ātmāparādhaṁ nudatīmupētāṁ śuśrūṣayā pārthiva! pādayōstē ॥ 153 ॥</l>
</lg></b>
<p><b>sahāyakr̥tēṣu nāyakāpēkṣayā</b> yathā—(rat‍nā. 1.7)</p>
<b><lg>
<l>prārambhē'smin svāminō vr̥ddhihētau daivēnētthaṁ dattahastāvalambē ।</l>
<l>siddhērbhrāntirnāsti satyaṁ tathāpi svēcchākārī bhīta ēvāsmi bhartuḥ ॥ 154 ॥</l>
</lg></b>
<p>13. <b>nāyikāpēkṣayā</b> yathā—(śāku. 5.15)</p>
<b><lg>
<l>tvamarhatāṁ prāgrasaraḥ smr̥tō'si naḥ śakuntalā mūrtimatīva satkriyā ।</l>
<l>samānayaṁstulyaguṇaṁ vadhūvaraṁ cirāya vācyaṁ na gataḥ prajāpatiḥ ॥ 155 ॥</l>
</lg></b>
<p>14. ubhayāpēkṣayā yathā—(kādakasā. 5.59)</p>
<b><lg>
<l>lajjāstimitamāsīnāmatha kādambarīṁ balāt ।</l>
<l>mahāśvētā	gr̥hācāraṁ	candrāpīḍē	nyadhāpayat ॥ 156 ॥</l>
</lg></b>
<pb n="1309"/>
<p>15. <b>ubhayānapēkṣayā</b> yathā—</p>
<b><lg>
<l>. . . saṁvāhaṁti jaṁṇiājaṁjaṁ । ālīhauṁ . . dē rōmaṁcassamuppahai ॥ 157 ॥</l>
</lg></b>
<p>(<b>46. śak‍tivivēcanam</b>)</p>
<p>sakhīdūtanāyikānāṁ prabhutvōtsāhamantradaivabhēdā<b>cchaktivivēcanaprapañcaḥ</b>। tatra —</p>
<p>1. <b>sakhyuḥ prabhuśaktivivēcanaṁ</b> yathā—(mavīca. 1.54)</p>
<b><lg>
<l>dōrlīlāñcitacandraśēkharadhanurdaṇḍāvabhaṅgōdyata—
ṣṭaṅkāradhvanirāryabālacaritaprastāvanāḍiṇḍimaḥ ।</l>
<l>drākparyastakavāṭasampuṭamita—brahmāṇḍabhāṇḍōdara—
bhrāmyatpiṇḍitacaṇḍimā kathamahō nādyāpi viśrāmyati ॥ 158 ॥</l>
</lg></b>
<p>2. <b>sakhyuḥ utsāhaśaktivivēcanaṁ</b> yathā—(bābhā. 1.83)</p>
<b><lg>
<l>'kasya drōṇō dhanuṣi na guruḥ svasti dēvavratāya
channābhyāsaḥ'॥ 159 ॥</l></lg></b> (pr̥. 1029) ityādi ।
<p>3. sakhyuḥ mantraśaktivivēcanaṁ yathā—(māmā. 4.9)</p>
<b><lg>
<l>'pramathya kravyādaṁ maraṇasamayē' ॥ 160 ॥</l></lg></b> (pr̥. 1276) ityādi ।
<p>4. <b>sakhyuḥ daivaśaktivivēcanaṁ</b> yathā—(māmā. 3.18)</p>
<b><lg>
<l>vayaṁ bata vidūrataḥ kramagatā vasōḥ kanyakā
kathaṁ	tadavapātitādadhigatāyudhaḥ	sambhramāt ।</l>
<l>kutō'pi makaranda ētya sahasaiva madhyē sthitō
dr̥ḍhaṁ	paraśunāhatō	vyasurasau	kr̥taścāmunā ॥ 161 ॥</l>
</lg></b>
<p>5. <b>dūtasya prabhuśaktivivēcanaṁ</b> yathā—(māmā. 9.53)</p>
<b><lg>
<l>gurucaryātapastantramantrayōgābhiyōgajām ।</l>
<l>imāmākṣēpaṇīṁ siddhimātanōmi hitāya vaḥ ॥ 162 ॥</l>
</lg></b>
<p>6. <b>mantraśaktivivēcanaṁ</b> yathā—(māmā. 1.14)</p>
<b><lg>
<l>tāṁ yācatē narapatērnarmasuhr̥nnandanō nr̥pamukhēna ।</l>
<l>tatsākṣātpratiṣēdhaḥ kōpāya śivastvayamupāyaḥ ॥ 163 ॥</l>
</lg></b>
<p>7. <b>utsāhaśaktivivēcanaṁ</b> yathā—(māmā. 4.5) (pr̥. 791)</p>
<b><lg>
<l>'mā vāṁ sapat‍nēṣvapi nāma tad bhūt pāpaṁ yadasyām' ॥ 164 ॥</l></lg></b> ityādi
<pb n="1310"/>
<p>8. <b>daivaśaktivivēcanaṁ</b> yathā—(rat‍nā. 1.6)</p>
<b><lg>
<l>dvīpādanyasmādapi madhyādapi jalanidhērdiśō'pyantāt ।</l>
<l>ānīya jhaṭiti ghaṭayati vidhirabhimatamabhimukhībhūtaḥ ॥ 165 ॥</l>
</lg></b>
<p>9. <b>nāyakasya prabhuśaktivivēcanaṁ</b> yathā—(māmā. 5.32)</p>
<b><lg>
<l>dhairyaṁ nidhēhi hr̥dayē hata ēṣa pāpaḥ kiṁ vā kadācidapi kēnacidanvabhāvi ।</l>
<l>sāraṅgasaṁhr̥tividhāvibhakumbhakūṭakuṭṭākapāṇikuliśasya	harēḥ	pramādaḥ ॥ 166 ॥</l>
</lg></b>
<p>10. <b>utsāhaśaktivivēcanaṁ</b> yathā—</p>
<b><lg>
<l>yēnārōpaṇakarmaṇāpi	bahavō	vīravrataṁ	tyājitāḥ
kāryaṁ	sajjitabāṇamīśvaradhanustaddōrbhirēbhirmudā ।</l>
<l>strīrat‍naṁ tadagarbhasambhavamitō labhyaṁ ca līlāyitāt
tēnaiṣā mama phullapaṅkajavanī jātā dr̥śāṁ viṁśatiḥ ॥ 167 ॥</l>
</lg></b>
<p>11. <b>mantraśaktivivēcanaṁ</b> yathā—(māmā. 4.4)</p>
<b><lg>
<l>'samānaprēmāṇaṁ janamasulabhaṁ prārthitavatō
vi	dhau vāmē' ॥ 168 ॥</l></lg></b> (pr̥. 1174) ityādi ।
<p>12. <b>daivaśaktivivēcanaṁ</b> yathā—(māmā. 5. 28) (pr̥. 554)</p>
<b><lg>
<l>'rāhōścandrakalāmivānanacarīṁ daivāt samāsādya mē' ॥ 169 ॥</l></lg></b> ityādi
<p>13. <b>nāyikāyāḥ prabhuśaktivivēcanaṁ</b> yathā—(māmā. 2.1)</p>
<b><lg>
<l>manōrā/rōgastīvraṁ	viṣamiva	visarpannavirataṁ
pramāthī nirdhūmaṁ jvalati vidhutaḥ pāvaka iva ।</l>
<l>hinasti pratyaṅagaṁ jvara iva garīyānita itō
na māṁ trātuṁ tātaḥ prabhavati na cāmbā na bhavatī ॥ 170 ॥</l>
</lg></b>
<p>14. <b>mantraśaktivivēcanaṁ</b> yathā—(māmā. 2.2)</p>
<b><lg>
<l>'jvalatu gaganē rātrau rātrāvakhaṇḍakalaśśāśī' ॥ 171 ॥</l></lg></b> (pr̥.887) ityādi
<p>15. <b>utsāhaśaktivivēcanaṁ</b> yathā—(gāsa. 3.49)</p>
<b><lg>
<l>'ajja maē gaṁdavvaṁ' ॥ 172 ॥</l></lg></b> (pr̥. 1230) ityādi
<pb n="1311"/>
<p>16. <b>nāyikāyāḥ daivaśaktivivēcanaṁ</b> yathā—(kādakasā. 4.123)</p>
<b><lg><l>virama rama/maraṇōdyōgādasmāt priyēṇa tavāmunā
punarapi mahāśvētē! vatsē! bhaviṣyati saṅgamaḥ ।</l>
<l>iti giramimāṁ śrutvā tasmāt sasambhramavismayāt
kimijamiti taṁ tatrāpr̥ccha prasr̥tya kapiñjalam ॥ 173 ॥</l></lg></b>
<p>(<b>47. samāgamōpāyaḥ</b>)</p>
<p>tapasyāsāhasādibhiḥ <b>samāgamōpāyaprapañcaḥ;</b> yathōcyatē—</p>
<b><lg><l>tapasyā sāhasaṁ māyā cchadma cchalitakaṁ haṭhaḥ ।</l>
<l>vēṣō	rūpāntarāpattirindrajālaṁ	vinirgamaḥ ॥ 174 ॥</l></lg></b>
<b><lg><l>(utsavālēkhapūjādir)1 lēkhaścēṣṭā'nuvartanam ।</l>
<l>kāryōpadēśaḥ sāhāyyamityupāyāḥ samāgamē ॥ 175 ॥</l></lg></b> tēṣu
<p>1. <b>tapasyā</b> yathā—(kusaṁ. 5.2)</p>
<b><lg><l>iyēṣa sā kartumavandhyarūpatāṁ samādhimāsthāya tapōbhirātmanaḥ ।</l>
<l>avāpyatē vā kathamanyathā dvayaṁ tathāvidhaṁ prēma patiśca tād‍r̥śaḥ ॥ 176 ॥</l></lg></b>
<p>2. <b>sāhasaṁ</b> yathā—(māmā. 5.5)</p>
<b><lg><l>tatkō'yamatigambhīramadhurākr̥tiruttaraṅgitakuṭilakuntalaḥ	kr̥pāṇapāṇiḥ
śmaśānamavatarati? (ya ēṣaḥ) 'kuvalayadalaśyāmō'pyaṅgaṁ dadhatparidhūsarē'
tyādi ॥ 177 ॥</l></lg></b>
<p>3. <b>māyā</b> yathā—(raghu. 12.53)</p>
<b><lg><l>rakṣasā mr̥garūpēṇa vañcayitvā sa rāghavau ।</l>
<l>jahāra	sītāṁ	pakṣīndraprayāsakṣaṇavighnitaḥ ॥ 178 ॥</l></lg></b>
<p>4. <b>chadma</b> yathā—(māmā. 1.14)</p>
<p><b>'tāṁ yācatē narapatēḥ ॥ 171 ॥</b> (pr̥. 1309) ityādi</p>
<p>5. <b>chalitakaṁ</b> yathā—(māmā. 6.18/19)</p>
<b><lg><l>'vatsa makaranda, anēnaiva vaivāhikēna mālatīnaipathyēna parivāritaḥ
pravartasva pariṇayāyātmānam ॥ 180 ॥</l></lg></b> iti।
 NOTES pg=1311!
1. iyamasmākaṁ yōjanā ।
<pb n="1312"/>
<p>6. <b>haṭhō</b> yathā—(raghu. 7.31)</p>
<b><lg><l>sa rājalōkaḥ kr̥tapūrvasaṁvidārambhasiddhau samayōpalabhyam ।</l>
<l>ādāsyamānaḥ pramadāmiṣaṁ tadāvr̥tya panthānamajasya tasthau ॥ 181 ॥</l></lg></b>
<p>7. <b>vēṣaḥ</b> yathā—</p>
<b><lg><l>(muk‍tākalāpamitabhūṣaṇamac)1 chamēkaṁ vāsaśca vāsavaripurmamr̥ṣē'lasāṅgaḥ ।</l>
<l>sañcikliśē kalitarudranikētanādribhariṇa tatkṣaṇamasau maṇibhūṣaṇānām ॥ 182 ॥</l></lg></b>
<p>8. <b>rūpāntarāpatti</b>ryathā—(urā. 2.10)</p>
<b><lg><l>dōrdaṇḍāḥ kva dhr̥tāṅgadāḥ kva ca sirānaddhau bhujau dvāvimau
vaktrāṇi kva nu kāntimanti valimat kvēdaṁ mamēdaṁ mukham ।</l>
<l>vācastāḥ kva jitārṇavadhvanighanāḥ kvēdaṁ vacassaṁyataṁ
hēlākampitabhūdharaḥ kva caraṇanyāsaḥ, kva mandā gatiḥ ॥ 183 ॥</l></lg></b>
<p>9. <b>indrajālaṁ</b> yathā—(sēba. 11.28)</p>
<b><lg><l>paimāhappa—ṇisaṇṇā avamaṇṇia—sēsa—sappurisa—sōḍīrā ।</l>
<l>jai ṇavaraṁ ējja vasaṁ lua—rāhava—sīsa—daṁsaṇē jaṇaasuā ॥ 184 ॥</l></lg></b>
<lg><l>(patimāhātmyaniṣaṇṇā avamānita—śēṣa—satpuruṣa—śauṇḍīryā ।</l>
<l>yadi nūnamiyāt vaśaṁ lūna—rāghava—śīrṣa—darśanē janakasutā ॥)</l></lg>
<p>10. <b>vinirgamō</b> yathā—(śāku. 3.11)</p>
<b><lg><l>ayaṁ sa tē tiṣṭhati saṅgamōtsukō viśaṅkasē bhīru yatō'vadhīraṇām ।</l>
<l>labhēta vā prārthayitā na vā śriyaṁ śriyā durāpaḥ kathamīpsitō janaḥ ॥ 185 ॥</l></lg></b>
<p>11. {<b>utsavaḥ</b> yathā mālavikāgnimitrē ।</p>
<p><b>dēvapūjā</b> yathā mālatyāḥ kāmadēvapūjā । (māmā.)}1</p>
<p>12. <b>lēkhō</b> yathā—(kāda.)</p>
<b><lg><l>dūraṁ muktālatayā bisasitayā vipralōbhyamānō mē ।</l>
<l>haṁsa iva darśitāśō mānasajanmā tvayā nītaḥ ॥ 186 ॥</l></lg></b>
 NOTES pg=1312!
1. iyamasmākaṁ yōjanā ।
<pb n="1313"/>
<p>13. <b>cēṣṭānuvartanaṁ</b> yathā—</p>
<b><lg><l>sā māhamāsagōsaggamaṁjaritaṁ vi diṇapuṇaggamia ।</l>
<l>atatāaduhē	dōh‍iṇavituṁhē	dhadhaṁmiṭṭhō ॥ 187 ॥</l></lg></b>
<p>14. <b>kāryōpadēśō</b> yathā—(gāsa. 4.28)</p>
<b><lg><l>ṇīāim̐ ajja ṇikkiva piṇaddhaṇavaraṁgaāēm̐ varaīē ।</l>
<l>gharaparivāḍīa	pahēṇaāim̐	tuha	daṁsaṇāsāē ॥ 188 ॥</l></lg></b>
<lg><l>(nītāni adya niṣkr̥pa pinaddhanavaraṅgakayā varākyā ।</l>
<l>gr̥haparipāṭyā	prahēṇakāni	tava	darśanāśayā ॥)</l></lg>
<p>15. <b>sāhāyyaṁ</b> yathā—(saka. 5.493)</p>
<b><lg><l>hēlōdastamahīdharasya	tanutāmālōkya	dōṣṇōrhatēḥ(rēḥ)
hastāvaṁsataṭē	nidhāya	caraṇāvarōpya	tatpādayōḥ ।</l>
<l>śailōddhārasahāyatāṁ	jigamiṣōraprāp‍tagōvardhanā
rādhāyāḥ suciraṁ jayanti gaganē vandhyāḥ karabhrāntayaḥ ॥ 189 ॥</l></lg></b>
<p>(<b>48. samīhitasiddhiḥ</b>)</p>
<p>itivr̥ttasya	sandhyādīnām	alabdhalābhārthādibhēdāt	samīhitasiddhiprapañcaḥ।
arthitayā abhipravr̥ttasya yathēpsitaphalāvāp‍tiḥ <b>samīhitasiddhiḥ ।</b></p>
<p>sā ca <b>pramāṇapramēyavicāraniścayapravr̥ttērantarēṇa</b> na syāt। atastannibandhanā ēva
itivr̥ttēṣu pratimukhādayō bījabindvādīnāmarthaprakr̥tīnāṁ yē kriyāvibhāgāstē sandhayō'vasthāḥ
saṁsthāḥ samavasthāścābhidhīyantē। tatra —</p>
<p>(<b>1. pramāṇam</b>)</p>
<p><b>pramāṇaṁ</b>	parōkṣapratyakṣōbhayātmakamapi	yuktiyuktamēva	pramāṇamiti।
pramāṇavicārēṣu yuktēḥ balīyastvād yuktiḥ pramāṇam। yathōcyatē—<b>''yuktyā
yanna ghaṭāmupaiti tadahaṁ d‍r̥ṣṭvāpi na śraddadhē।'</b> tacca pañcāvayavamēva vākyaṁ
yatparārthānumānamiti ācakṣatē। tē cāvayavāḥ pratijñāhētūdāharaṇōpanayanigamanāni,
tēṣāmaśēṣapramāṇasamabhivyāhārarūpatvāt। uktaṁ	ca	'tatrāgamaḥ	pratijñā
hēturanumānamudāharaṇamupamānamupanayaḥ pratyakṣam' (nyāyasū.) iti ।</p>
<pb n="1314"/>
<p>(<b>2. pramēyam</b>)</p>
<p>ātmaśarīrēndriyārthabuddhimanaḥ pravr̥ttidōṣaprētyabhāvaphaladuḥkhāpavargāstu <b>pramēyam।</b> tat
<b>sāmānyēna</b> saṁkṣēpatō dēśaḥ, kālaḥ, pātram, śaktiḥ,sādhanamiti ।</p>
<p><b>viśēṣatastu</b> bījabindupatākāprakarīkāryamiti। yathōcyatē— (nāśā. 19.20)</p>
<b><lg><l>bījaṁ binduḥ patākā ca prakarī kāryamēva ca ।</l>
<l>arthaprakr̥tayaḥ pañca jñātvā yōjyā yathāvidhi ॥ 190 ॥</l></lg></b> tatra—
<p>1. <b>bījaṁ</b> mahāvākyārthaḥ। yathā <b>jānakīharaṇaṁ, subhadrāharaṇaṁ, kumārasambhavaḥ,
śiśupālavadha</b> iti। uktaṁ ca— (nāśā. 19.21)</p>
<b><lg><l>alpamātramupakṣip‍taṁ	bahudhā	yad	visarpati ।</l>
<l>phalāvasānaṁ yacca syāt tad bījamiti kīrtitam ॥ 191 ॥</l></lg></b>
<p><b>bījamiva bījaṁ</b> (tathōktam)</p>
<p>yathā— bījamup‍tamantē prakāṇḍa . . . śākhāprarōhapallavapuṣpādinā prakārēṇa
bahudhā	visarpadantē	phalāya	kalpatē,	tathā	yō	mahāvākyārthaḥ
nāyakōpanāyakānunāyakapratināyakasuhr̥tsahāyādivyāpārabhēdād bahudhā visarpannantē
phalāya jāyatē sa bījamiti ।</p>
<p>2. kathāśarīrāvicchēdahēturviṣkambhakapravēśakādirasambaddhaḥ sambaddhō vā <b>binduḥ</b>। uktaṁ</p>
<b><lg><l>ca—	prayōjanānāṁ	vicchēdē	yadavicchēdakāraṇam ।</l>
<l>yāvatsamāp‍tirbandhasya sa binduriti kīrtitaḥ ॥ 192 ॥</l></lg></b> (nāśā. 19.23)1
<p>yathā hi payōbinduś‍cyōtan payō'bhiṣyandalakṣaṇāyāḥ kriyāyā avicchēdahētuḥ,
yathā vā ghr̥tabinduragnijvalanalakṣaṇāyāḥ kriyāyāḥ vivr̥ddhayē yassyādēvaṁ
vicchinnēṣu kathāśarīrēṣu yō'nusandhātā sa binduriti ।</p>
<p>3. kathāśarīravyāpinō nāyakasya prādhānyēna yadupakārakaṁ svēna phalēna phalavat sā
<b>patākā।</b> yathōcyatē—(nāśā. 19.24)2</p>
<b><lg><l>yasyā vr̥ttaṁ parārthaṁ syāt pradhānasyōpakārakam ।</l>
<l>pradhānabaddhaphalavat	sā	patākēti	kīrtitā ॥ 193 ॥</l></lg></b>
<p>yathāhi patākā nāyakasya cihnarūpā prakarṣaśōbhāyai bhavantī svasyāpi
prakarṣaśōbhāyai bhavati ēvamitivr̥ttēṣu yadupanāyakādēḥ caritaṁ tat pradhānasya
ātmanaśca śōbhāprakarṣāya jāyamānaṁ patākētyucyatē। patākaivāphalavatyanu—</p>
 NOTES pg=1314!
1—2. asmatsaṁskaraṇē 19.22,23.
<pb n="1315"/>
<p>bandhavihīnā ca <b>prakarī</b>। yathōcyatē—(nāśā. 19.25)1</p>
<b><lg><l>phalaṁ prakalpatē yasyāḥ parārthāyaiva kēvalam ।</l>
<l>anubandhavihīnāṁ	tāṁ	prakarīti	vinirdiśēt	॥ 194 ॥</l></lg></b>
<p>4. <b>prakarīva prakarī</b>। laghurhi prakaraḥ prakarītyucyatē। sa tu puṣpādīnāmēva syāt। sa
ca puṣpaprakaraḥ parārthōpakārakādēśśayanasthānasyānyasya vā śōbhāyai bhavati। ēvaṁ
mahāprabandhasya yaḥ r̥tuvarṇanādiranyō vā kō'pi tadvidhō vyāpāraḥ sā <b>prakarī</b>।</p>
<p>5. dharmādīnāmanyatamapuruṣārthaḥ <b>kāryam</b>, yathōcyatē—(nāśā. 19.26)2</p>
<b><lg><l>yadādhikārikaṁ vastu samyak prājñaiḥ prayujyatē ।</l>
<l>yadarthastu samārambhaḥ tat kāryamiti kīrtitam ॥ 195 ॥</l></lg></b>
<p><b>atrōdāharaṇāni</b>—(mavīca. 1.7)</p>
<b><lg><l>prācētasō	munivr̥ṣaḥ	pravaraḥ	kavīnāṁ
yat	pāvanaṁ	raghupatēḥ	praṇināya	vr̥ttam ।</l>
<l>bhaktasya tatra sumahānti mamāpi vāca—
stāḥ	suprasannamanasaḥ	 	kr̥tinō	bhajantām ॥ 196 ॥</l></lg></b> iti bījasya ।
<b><lg><l>'hā vatsāḥ kharadūṣaṇatriśirasō vadhyāḥ stha pāpasya mē' ॥ 117 ॥</l></lg></b>(pr̥. 696)
<p>(mavīca. 4.11) ityādi <b>bindōḥ</b> ।</p>
<b><lg><l>mūrdhnā	jāmbavatō'bhivādya	caraṇāvāpr̥cch‌ya		sēnāpatī—
nāśvāsyāśrumukhān muhuḥ priyasakhān prēṣyān samādiśya ca ।</l>
<l>ārambhaṁ	jagr̥hē	mahēndraśikharādambhōnidhērlaṅghanē
raṁhasvī	raghunāthapādarajasāmuccaiḥ	smaran	mārutiḥ ॥ 198 ॥</l></lg></b>
<p>iti patākāyāḥ (rāca. 1.5.67)</p>
<b><lg><l>mainākaḥ	kimayaṁ	ruṇaddhi	gaganē	manmārgamavyāhataṁ
śaktistasya kutaḥ sa vajrapāta/patanād bhītō mahēndrādapi ।</l>
<l>tārkṣyaḥ sō'pi samaṁ nijēna vibhunā jānāti māṁ rāvaṇa—
mā jñātaṁ sa jaṭāyurēṣa jarayākliṣṭō vadhaṁ vāñchati ॥ 199 ॥</l></lg></b>
<p>iti prakaryāḥ (urāca. 2.31)</p>
<p><b>yātō vikramabāhurātmasamatāṁ prāp‍tēyamurvītalē ityādi; ॥ 200 ॥</b> (rat‍nā. 4.19)</p>
<p>(pr̥.639) iti kāryasya ।</p>
 NOTES pg=1315!
1—2. asmatsaṁskaraṇē 19.24,25.
<pb n="1316"/>
<p>(<b>vicāraḥ</b>) ēvamarthaprakr̥tīnāṁ sādharmyavaidharmyābhyām avagatatvasya hānōpādānōpēkṣābuddhihētavē
<b>vicāraḥ।</b> sa ca pañcāṅgaḥ — 1. karmaṇāmārambhōpāyaḥ, 	2. puruṣadravyasampat,
3. dēśakālavibhāgaḥ,	4. vinipātapratīkāraḥ,	5. kāryasiddhiścēti ।</p>
<p>tasya ca <b>viniścayāvasthāyāṁ</b> pañca karmāṇi —</p>
<p>1. anupalabdhasya jñānam,	2. upalabdhasya niścayabalādhānam;
3. anarthadvaidhasya saṁśayacchēdanam;	4. ēkadēśad‍r̥ṣṭasya śēṣōpalabdhiḥ,
5. viparyayavicikitsā cēti ।</p>
<p>tēna ca nirṇītā'bhimataphalasiddhiḥ(nāyakaḥ) alabdhalābhārthaṁ, labdhaparirakṣārthaṁ,
rakṣitābhivr̥ddhayē, arthitōpayōgāya, upayuktaparyāp‍tayē ca vartamānaḥ yaṁ yaṁ kriyāprabandha—
skandhamadhyāstē tasya tasya mukhapratimukhākr̥tibhiḥ sandhyādayō vyapadēśā bhavanti।
tē ca sandhayō'vasthāsaṁsthāsamavasthā iti। tatra —</p>
<p>(<b>pañcanāṭakasandhayaḥ</b>)</p>
<p><b>mukhaḥ pratimukhō garbhō vimarśō nirvahaṇam</b> ityārambhāt parisamāp‍tiparyantāyāḥ
pravr̥ttēḥ pañca sandhayō bhavanti। yathōcyatē—(nāśā. 19.35)</p>
<b><lg><l>mukhaṁ pratimukhaṁ garbhō vimarśaśca tathaiva hi ।</l>
<l>tathā nirvahaṇaṁ cēti sandhayaḥ pañca nāṭakē ॥ 201 ॥</l></lg></b>
<p>1. tatrādhikāriṇō nāyakādēryatra nirdēśastan <b>mukham।</b> uktaṁ ca—(nāśā. 19.36)</p>
<b><lg><l>yatra	bījasamutpattirnānārtharasasambhavā ।</l>
<l>kathāśarīrānugatā	tanmukhaṁ	parikīrtitam ॥ 202 ॥</l></lg></b>
<p>2. tatra phalārthāyāḥ pravr̥ttērupakramastaddhēturvā tat <b>pratimukham</b>, yathōcyatē—(nāśā. 19.37)</p>
<b><lg><l>bījasyōd‍ghāṭanaṁ yatra d‍r̥ṣṭanaṣṭamiva kvacit ।</l>
<l>mukhē nyastasya d‍r̥śyēta tad vai pratimukhaṁ smr̥tam ॥ 203 ॥</l></lg></b>
<p>3. yatra kriyāphalasyōdbhēda (lābha)nāśānvēṣaṇādayō jāyantē sa <b>garbhaḥ</b>। yathōcyatē—</p>
<b><lg><l>udbhēdaḥ kāryabījasya prāp‍tiraprāp‍tirēva vā ।</l>
<l>punaścānvēṣaṇaṁ yatra sa garbha iti saṁjñitaḥ ॥ 204 ॥</l></lg></b> (nāśā. 19.38)
<pb n="1317"/>
<p>4. kriyāphalāvāp‍tayē vicāranirṇayō <b>vimarśaḥ।</b> yathōcyatē—(nāśā. 19.39)</p>
<b><lg><l>garbhanirbhinnabījōtthaḥ('rthaḥ) krōdhavyasanajō'pi vā ।</l>
<l>vipralambhakr̥tō	vāpi	vimarśa	iti	kīrtitaḥ ॥ 205 ॥</l></lg></b>
<p>5. kriyāphalēna samyagyōgō <b>nirvahaṇam</b>, yathōcyatē—(nāśā. 19.40)</p>
<b><lg><l>yatrānayanamarthānāṁ	mukhādyānāṁ	mahaujasām ।</l>
<l>phalōpasaṅgatānāṁ syājjñēyaṁ nirvahaṇaṁ ca tat ॥ 206 ॥</l></lg></b>
<p>ihōdāharaṇamēkaślōkēna। (amaruśa. 75)</p>
<b><lg><l>kathamapi kr̥tapratyāpattau priyē skhalitōttarē
virahakr̥śayā kr̥tvā vyājaṁ prakalpitamaśrutam ।</l>
<l>asahana—sakhī—śrōtra—prāp‍ti—prasāda—sasambhramaṁ
vivalitad‍r̥śā śūnyē gēhē samucch‌vasitaṁ punaḥ ॥ 207 ॥</l></lg></b>
<p>ēvaṁ	mahāvākyēṣvapi		rat‍nāvalyādiṣu		draṣṭavyam।	tēṣāṁ	ca
kilōtkṣēpaparikaraparinyāsādīni	catuṣṣaṣṭiraṅgāni।	tāni	ca	nēha	pratanyantē।
abhyupagatatvāt। yathā hyupakṣēpādayastathōpōd‍ghātādayō'pi sambhavantyēva। tathā ca tē
prabandhēṣvādhikārikā ānuṣaṅgikāḥ prāsaṅgikā vā prayōktavyāḥ, yathā sandarbhaśōbhāyai
bhavanti। tēnānusandhyādīnāmapi samāvēśaḥ siddhō bhavati। tatra kimādhikārikaṁ
kimānuṣaṅkikaṁ kiṁ prāsaṅgikamiti cēt— (nāśā. 19.3, 4)</p>
<b><lg><l>yatkāryaṁ hi phalaprāp‍tau samarthaḥ parikalpyatē ।</l>
<l>tadādhikārikaṁ jñēyamanyat syādānuṣaṅgikam ॥ 208 ॥</l></lg></b>
<b><lg><l>kāraṇāt phalasaubhāgyavr̥taṁ syādādhikārikam ।</l>
<l>tasyōdāharaṇārthaṁ	tu	prāsaṅgikamihōcyatē ॥ 209 ॥</l></lg></b>
<p>ēvamētē pañcasandhayaḥ sāṅgāḥ sānuṣaṅgaprasaṅgāś‍ca daivapauruṣōbhayavyāpārapradhānatayā
trēdhā sambhavanti— <b>avasthāḥ, saṁsthāḥ, samavasthā</b> iti। tatra—</p>
<p>yāsu daivasya prādhānyaṁ tā <b>avasthāḥ, daivakr̥tō hi kāryapariṇāmō'vasthā।</b> tatra
pauruṣamupāśraya āstē, daivamēva ca pradhānatvēna vyāpriyatē । tatra hyanuguṇē
kāryamārabdhamārambhādibhaṅgyā siddhyatyēva ।</p>
<p>kē punarārambhādayaḥ?</p>
<pb n="1318"/>
<b><lg><l>ārambhaprasavōdbhēdaḥ kiñcicchēṣasamāp‍tayaḥ ॥ 210 ॥</l></lg></b>
<p>tatra—(nāśā. 19.8—12)</p>
<b><lg><l>1. autsukyamātrabandhastu yō bījasya nibadhyatē ।</l>
<l>mahataḥ phalayōgasya sa khalvārambha iṣyatē ॥ 211 ॥</l></lg></b>
<b><lg><l>2. apaśyataḥ phalaprāp‍tiṁ yō vyāpāraḥ phalaṁ prati ।</l>
<l>paraṁ tvautsukyagamanaṁ prasavaḥ(prayat‍naḥ) sa udāhr̥taḥ ॥ 212 ॥</l></lg></b>
<b><lg><l>3. īṣatprāp‍tiryadā kācit phalasya parikalpyatē ।</l>
<l>bhāvamātrēṇa		taṁ	prāhurudbhēdamiha	sūrayaḥ ॥ 213 ॥</l></lg></b>
<b><lg><l>4. niyōgāt 1	tu	phalaprāp‍tiṁ	yadā	bhāvēna	paśyati ।</l>
<l>kiñcicchēṣāṁ	samāp‍tiṁ	tāmāp‍tiṁ	santaḥ	pracakṣatē ॥ 214 ॥</l></lg></b>
<b><lg><l>5. abhiprētaṁ	samagraṁ	ca	pratirūpaṁ	kriyāphalam ।</l>
<l>itivr̥ttē	bhavēd	yatra	samāp‍tiḥ	sā	nigadyatē ॥ 215 ॥</l></lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
dūtaviśēṣadūtakarmōpavarṇanaṁ nāma</b></p>
<p><b>॥ ēkōnatriṁśaḥ prakāśaḥ ॥ 29 ॥</b></p>
<b><lg><l>kā'vasthā kaḥ sandhiḥ kā'rthaprakr̥tiś‍ca nāṭyasaṁhananē ।</l>
<l>sarvamidaṁ	tviha	vihitaṁ	suspaṣṭaṁ	bhōjadēvēna ॥</l></lg></b>
<b><lg><l>na	patākā	na	prakarī	vikalpitā'syāṁ	samīkṣāyām ।</l>
<l>ābhyantaramapi	kiñcid	vikalpajātaṁ	samud‍dadhrē ॥</l></lg></b>
<b><lg><l>hanta	sanātanadarśanamitō'pi	sūkṣmaṁ	vibhātīva ।</l>
<l>pariṇativādō	yasmin	bījaphalanyāyamabhiyāti ॥</l></lg></b>
 NOTES pg=1318!
1. niyatām iti nā॰śā॰ 19.11
<pb n="1319"/>
<p>atha</p>
<p><b>śrr̥ṅgāraprakāśē triṁśaḥ prakāśaḥ</b></p>
<p>vaidharmyatō mānaprakāśaḥ</p>
<p>ēvaṁ sādharmyavaidharmyābhyāmanurāgasvarūpamabhihitam। idānīṁ vaidharmyatō mānasvarūpamucyatē।
sādharmyatastu prathamānurāgēṇaiva। taduktam — 'tasya caturṇāmapi vipralambhabhēdānāṁ
sādhāraṇatvāt (prakarṣahētutvād) vā sāmānyē vicitra' iti (pr̥. 1151—73)।</p>
<p>vaicitryāpēkṣayā pravāsāt prathamaṁ mānō'bhidhīyatē ।</p>
<p>kathaṁ punarasya vaicitryam? śrūyatām —</p>
<p>ayaṁ hi dōṣō'pi mada iva mataṅgajēṣu, vigrahō'pi sahakārabhāva iva mākandēṣu,
kārśyādihēturapi tapaḥprabandha iva sāttvikēṣu, priyavinō(dō'pi) tyāga iva vadānyēṣu,
kaṭurapi marīcāvacūrṇa iva bhēṣajēṣu, kaluṣō'pi kajjalanivēśa iva vanitālōcanēṣu,
durāsadō'pi bhramarabhara iva prasūnasaṁstarēṣu, vakrō'pyuktiviśēṣa iva kavikāvyēṣu, yūnāṁ
manassūpajāyamānaḥ prakarṣa—(hētavē) prēmasampadaḥ sampadyatē। taduktam— (saka. 5.194)</p>
<b><lg><l>raiviggahammi, kuṁṭhīkaāō dhārāō pēmmakhaggassa ।</l>
<l>aṇṇamaa vva ṇisijjaṁti māṇasāṇīēm̐ mihuṇāṇaṁ ॥ 1 ॥</l></lg></b>
<lg><l>(rativigrahē	kuṇṭhīkr̥tā	dhārāḥ	prēmakhaḍgasya ।</l>
<l>annamayā iva niśātyantē mānaśāṇyāṁ mithunānām ॥)</l></lg>
<b><lg><l>ṇūmaṁti jē pahuttaṁ kuviaṁ dāsa vva jē pasāaṁti ।</l>
<l>tē ccivvia mahilāṇam̐ piā sēsā sāmi cci/vvia varāā ॥ 2 ॥</l></lg></b>
<lg><l>(gōpāyanti yē prabhutvaṁ kupitaṁ dāsā iva yē prasādayanti ।</l>
<l>ta ēva mahilānāṁ priyāḥ śēṣāḥ svāmina ēva varākāḥ ॥) (gāsa. 1.91)</l></lg>
<b><lg><l>aṁdhassa/atthakkarūsaṇaṁ khaṇapasijjaṇaṁ suṇiavaaṇaṇibbaṁdhō ।</l>
<l>uṁmaccharasaṁtāvō	puttaa	paavī	siṇēhassa ॥ 3 ॥</l></lg></b>(gāsa. 7.75)
<lg><l>(antarhita/akāṇḍa—rōṣaṇaṁ kṣaṇaprasādanamalīkavacananirbandhaḥ ।</l>
<l>unmatsarasantāpaḥ	putraka	padavī	snēhasya ॥)</l></lg>
<pb n="1320"/>
<b><lg><l>jattha ṇa ujjāgariō jattha ṇa īsā visūraṇaṁ māṇō ।</l>
<l>sabbhāvacāṭuaṁ	jattha	ṇatthi,	ṇēhō	tahiṁ	ṇatthi ॥ 4 ॥</l></lg></b> (vala. 333)
<lg><l>(yatra nōjjāgarakō yatra nērṣyā vigarhaṇaṁ mānaḥ ।</l>
<l>sadbhāvacāṭukaṁ yatra nāsti snēhastatra nāsti ॥)</l></lg>
<p>(<b>mānalakṣaṇam</b>)</p>
<p>kaḥ puranayaṁ mānō nāma? yasyaiṣa tribhuvanē'pi mānō māna iti mahān
mahattvavādaḥ ।</p>
<p>ucyatē—</p>
<p><b>d‍r̥ṣṭaśrutādyaparādhajanmā mithō mithunamānasēṣu rōṣō mānaḥ ।</b></p>
<p>sa viṣayāśrayālambanabhēdādanēkaprakāraḥ ।</p>
<p><b>yasminmāna utpadyatē</b> sa viṣayō'pyalīkā'priyādēraparādhasya kartā, dhīrōddhata—
dhīralalitadhr̥ṣṭaśaṭhādināyakaprakāraḥ ।</p>
<p><b>yasyōtpadyatē</b> sa āśrayō'pyalīkavipriyādīnāṁ ṣōḍhā— dhīradhīrōddhatōdāttā—
dināyakaprapañcaḥ ।</p>
<p><b>yata utpadyatē</b> tadālambanam। vyalīkaṁ vipriyādyaparādhaḥ। tēnānayōrmānē mithō
viparyayaḥ, parasparāśrayaviṣayabhāvaśca vyākhyātaḥ ।</p>
<p>sa uttamaḥ kanīyān madhyamaśca, nāyikānāyakōbhayāśrayabhēdāt। tēṣu —
<b>nāyikāśraya uttamaḥ।</b> sa yathā—(gāsa. 7.47)</p>
<b><lg><l>pariucchiā	ṇa jaṁpai gahiā vipphurai cuṁbiā rua/sai ।</l>
<l>tuṇhikkā		ṇavavahuā	kaāvarāhēṇa	daiēṇa ॥ 5 ॥</l></lg></b>
<lg><l>(paripr̥ṣṭā na jalpati gr̥hītā visphurati cumbitā rōditi ।</l>
<l>tūṣṇīkā	navavadhūḥ	kr̥tāparādhēna	dayitēna ॥)</l></lg>
<p><b>nāyakāśrayaḥ kanīyān।</b> sa yathā—(gāsa. 9.135) (vē. 27)</p>
<b><lg><l>taṇuāiā varāī diahē diahē maaṁkalēha vva ।</l>
<l>bahulapaōsēṇa tuē ṇisaṁsaa aṁdhaāriamuhēṇa ॥ 6 ॥</l></lg></b>
<lg><l>(tanukāyitā varākī divasē divasē mr̥gāṅkalēkhēva ।</l>
<l>bahulapradōṣēṇa tvayā nr̥śaṁsaka! andhakāritamukhēna ॥)</l></lg>
<pb n="1321"/>
<p>ubhayāśrayō madhyamaḥ । sa yathā—(gāsa. 1.27)</p>
<b><lg>
<l>paṇaakuiāṇa	dōṇṇa	vi	aliapasuttāṇaॅ māṇaillāṇaṁ ।</l>
<l>ṇic‍cala—ṇiruddha—ṇīsāsa—diṇṇa—aṇṇāṇa kō mallō ॥ 7 ॥</l>
</lg></b>
<lg>
<l>(praṇayakupitayōrdvayōrapyalīkaprasup‍tayōrmānavatōḥ ।</l>
<l>niścalaniruddhaniḥśvāsadattakarṇayōḥ kō mallaḥ ॥)</l>
</lg>
<p>athaitēṣu</p>
<p>1. mānaviṣayāśrayālambanabhēdāḥ	2. mānajātayaḥ	3. mānaviśēṣāḥ</p>
<p>4. viṣayaprakīrṇāni	5. āśrayaprakīrṇāni	6. ālambanaprakīrṇāni</p>
<p>7. viṣayakarmāṇi	8. āśrayakarmāṇi	9. prakīrṇakarmāṇi</p>
<p>10. mānavikārāḥ	11. mānōpalakṣaṇasthānāni	12. mānōtpattikāraṇāni</p>
<p>13. mānōpalakṣaṇāni	14. mānōddīpanāni	15. mānavilāsāḥ</p>
<p>16. mānamōṭṭāyitāni	17. mānasukhānubhāvāḥ	18. mānōtpattiprakīrṇāni</p>
<p>19. mānōpādhibhaṅgāḥ	20. mānabhaṅgakāraṇāni	21. mānōpaśāntayaḥ</p>
<p>22. mānōpaśamalakṣaṇāni	23. mānabhaṅgē'vadhayaḥ	24. mānānubhāvasaukhyāni</p>
<p>cēti caturviṁśatirarthāḥ pr̥thakpr̥thak . . . prabhēdabhinnāḥ kramaśa udāhriyantē ।</p>
<p>(<b>1. mānaviṣayāśrayālambanabhēdāḥ — 36</b>)</p>
<p>tatra viṣayāśrayālambanabhēdōpabhēdēṣu dhairyaguṇaprakr̥tipravr̥ttinimittāḥ</p>
<p>1.1 dhīrōdātta-dhīrōddhata-dhīralalita-uttama-madhyama-kaniṣṭha-sāttvika-rājasa-tāmasa-
dakṣiṇa-śaṭha-dhr̥ṣṭanāmānō mānōpayōginō dvādaśaviṣayabhēdāḥ;</p>
<p>1.2 guṇavayōdhairyaprakr̥tinimittāḥ uttamā, madhyamā, kaniṣṭhā, mugdhā, madhyā, pragalbhā,
dhīrā, adhīrā, udāttā, uddhatā, lalitā, śāntābhinayanā(mānaḥ?) mānasaṁbandhinō
dvādaśa <b>āśrayabhēdāḥ</b>।</p>
<p>1.3 pratyakṣādipramāṇajanmānō mānōtpattihētavō dr̥ṣṭādr̥ṣṭārthāpanna—śrutāśrutārthāpanna—śaṅkita—
saṁbhāvitānumitōpamitaviparītōtprēkṣitasmr̥tasvap‍nōpalabdhāhvayā dvādaśai<b>vālambanabhēdāḥ ।</b></p>
<p>saiṣā	viṣayāśrayālambanaviśēṣabhēdōpādhinibandhanāḥ <b>ṣaṭtriṁśatta</b>dupādhisaṁjñayō—
dāhriyatē ।</p>
<pb n="1322"/>
<p>(<b>1.1 viṣaya bhēdāḥ —12</b>)</p>
<p>tatra viṣayaviśēṣōpādhinibandhanēṣu —</p>
<p>1. <b>dhīrādāttaviṣayō</b> yathā—(māgha. 11.33)</p>
<b><lg>
<l>tadavitathamavādīryanmama tvaṁ priyēti priyajanaparibhuk‍taṁ yad‍dukūlaṁ vasānaḥ ।
madadhivasatimāgāḥ kāmināṁ maṇḍanaśrīḥ vrajati hi saphalatvaṁ vallabhālōkanēna ॥ 8 ॥</l>
</lg></b>
<p>2. <b>dhīrōddhataviṣayō</b> yathā—(rat‍nā. 3.14)</p>
<b><lg>
<l>ātāmratāmapanayāmi vilakṣa ēṣa lākṣākr̥tāṁ caraṇayōstava dēvi mūrgh‍nā ।</l>
<l>kōpōparāgajanitāṁ tu mukhēndubimba hartuṁ kṣamā yadi paraṁ karuṇā mayi syāt ॥ 9 ॥1</l>
</lg></b>
<p>4. <b>uttamaviṣayō</b> yathā—(raghu. 14.62)</p>
<b><lg>
<l>kalyāṇabuddhērathavā tavāyaṁ na kāmacārō mayi śaṅkanīyaḥ ।</l>
<l>mamaiva	janmāntarapātakānāṁ	vipākavisphūrjathuraprasahyaḥ ॥ 10 ॥</l>
</lg></b>
<p>5. <b>madhyamaviṣayō</b> yathā—(gāsa. 943vē.)</p>
<b><lg>
<l>pēcchasi aṇimisaṇaaṇō jaṁpasi viṇaaṁ ṇa daṁsasē paṭṭhi/piṭṭham ।</l>
<l>kō suhaa tujjha dōsō haahiaaṁ niṭṭhuraṁ majjha ॥ 11 ॥</l>
</lg></b>
<lg>
<l>(prēkṣasē animiṣanayanō jalpasi vinayaṁ na darśayasi pr̥ṣṭham ।</l>
<l>kassubhaga	tava	dōṣō	hatahr̥dayaṁ	niṣṭhuraṁ	mama ॥)</l>
</lg>
<p>6. <b>kaniṣṭhaviṣayō</b> yathā—(gāsa. 731vē.)</p>
<b><lg>
<l>uvahāriāē samaaṁ ua piṁḍārē kahaṁ kuṇaṁtammi ।</l>
<l>ṇaavahuāē sarōsaṁ savva c‍cia vac‍caā mukkā ॥ 12 ॥</l>
</lg></b>
<lg>
<l>(upabhāryayā samaṁ paśya prakōṣṭhē kathāṁ kurvati ।</l>
<l>navavadhyā sarōṣaṁ sarva ēva vatsakā muk‍tāḥ ॥)</l>
</lg>
<p>7. <b>sāttvikāviṣayō</b> yathā—(kirātā. 10.55)</p>
<b><lg>
<l>yadi manasi śamaḥ kimaṅga cāpaṁ śaṭha! viṣayāstava vallabhā na muktiḥ ।</l>
<l>bhavatu diśatu nānyakāminībhyastava hr̥dayē hr̥dayēśvarāvakāśam ॥ 13 ॥</l>
</lg></b>
<p>8. <b>rājasaviṣayō</b> yathā—</p>
<b><lg>
<l>līlāvatī caraṇacumbitamaulimagrē kāntaṁ vidhūya vihitāgasamuc‍cacāla ।</l>
<l>atrāntarē mukharanūpurayugmamasyāḥ saubhāgyagandhagajaḍiṇḍimatāṁ jagāma ॥ 14 ॥</l>
</lg></b>
 NOTES pg=1322!
1. tr̥tīyaḥ dhīralalitaviṣayō nōpalabhyatē ।
<pb n="1323"/>
<p>9. <b>tāmasaviṣayō</b> yathā—(sēba. 19.15)</p>
<b><lg>
<l>īsāmaccharagaruē	sāhikkhēva—parivaḍ‌ḍhi—ōvālaṁbhē ।</l>
<l>kaha kaha vi gamēi khaṇaṁ vilakkhahasiēhi kāmiṇisamullāvē ॥ 15 ॥</l>
</lg></b>
<lg>
<l>(īrṣyāmatsaragurukān	sādhikṣēpaparivardhitōpālambhān ।</l>
<l>kathaṁ kathamapi gamayati kṣaṇaṁ vilakṣahasitaiḥ kāminī—samullāpān ॥)</l>
</lg>
<p>10. <b>dakṣiṇaviṣayō</b> yathā—(gāsa. 1.24)</p>
<b><lg>
<l>piavirahō appiadaṁsaṇaṁ guruāim̐ dō vi kajjāi ।</l>
<l>jīē tumaṁ kārijjasi tīē ṇamō āhijāīē ॥ 16 ॥</l>
</lg></b>
<lg>
<l>(priyavirahō'priyapadarśanaṁ ca gurukē dvē api kāryē ।</l>
<l>yayā tvaṁ kāryasē tasyai nama ābhijātyai ॥)</l>
</lg>
<p>11. <b>śaṭhaviṣayō</b> yathā—</p>
<b><lg>
<l>aviśadavalannētrōpāntaṁ	vilōkanamasphuṭaṁ
cakitacakitā vācaḥ sparśaḥ k‍vacijjanasaṅkulē ।</l>
<l>iti tava mayā prēmārambhē ya ēva vilōkitāḥ
kaṭhinamanasō dr̥ṣṭā bhāvāsta ēva virajyataḥ ॥ 17 ॥</l>
</lg></b>
<p>12. <b>dhr̥ṣṭaviṣayō</b> yathā—(gāsa. 892vē.)</p>
<b><lg>
<l>alaliai diṭhṭhi-ṇibbhac‍ciō vi vihuō vi lakha/ggaē siē/siaē ।</l>
<l>pahaō vi cuṁbai balā alajjaē kaha ṇu kuppissaṁ ॥ 18 ॥</l>
</lg></b>
<lg>
<l>(āśrayatē dr̥ṣṭinirbhartsitō'pi vidhutō'pi lag‍nayā śikhayā ।</l>
<l>prahatō'pi cumbati balādalajjayā kathaṁ nu kōpiṣyāmi ॥)</l>
</lg>
<p>(<b>1.2. āśrayabhēdāḥ —12</b>)</p>
<p>āśrayaviṣayōpādhinibandhanēṣu</p>
<p>1. <b>uttamāśrayō</b> yathā—(gāsa. 6.13)</p>
<b><lg>
<l>hasiēhiṁ uvālambhā accuvaārēhiṁ rūsiavvāiṁ ।</l>
<l>aṁsūhiṁ maṁḍaṇāiṁ ēsō maggō sumahilāṇaṁ ॥ 19 ॥</l>
</lg></b>
<lg>
<l>(hasitairupālambhā atyupacāraiḥ rōṣitavyāni ।</l>
<l>aśrubhirmaṇḍanāni ēṣa mārgaḥ sumahilānām ॥)</l>
</lg>
<pb n="1324"/>
<p>2. <b>madhyamāśrayō</b> yathā—(gāsa. 6.64)</p>
<b><lg>
<l>ṇavi taha aṇālavaṁtī hiaaṁ dūmēi māṇiṇī ahiaṁ ।</l>
<l>jaha dūra—viambhia—garua—rōsa—majjhattha—bhaṇiēhiṁ ॥ 20 ॥</l>
</lg></b>
<lg>
<l>(nāpi tathānālapantī hr̥dayaṁ dunōti māninyadhikam ।</l>
<l>yathā	dūravijr̥mbhitagurukarōṣamadhyasthabhaṇitaiḥ ॥)</l>
</lg>
<p>3. <b>kaniṣṭhāśrayō</b> yathā—(gāsa. 946)</p>
<b><lg>
<l>huṁ ṇillajja samōsara taṁ cia aṇuṇēsu jāēm̐ dē vaaṇē ।</l>
<l>pāaṁguṭṭhālattaarasēṇa	tilaaṁ	viṇimmaviaṁ ॥ 21 ॥</l>
</lg></b>
<lg>
<l>(huṁ nirlajja samapasara tāmēvānunaya yayā tē vadanē ।</l>
<l>pādāṅguṣṭhālaktakarasēna	tilakaṁ	vinirmitam ॥)</l>
</lg>
<p>4. <b>mugdhāśrayō</b> yathā—(amaru. 29)</p>
<b><lg>
<l>sā	patyuḥ	prathamāparādhasamayē	śikṣōpadēśaṁ	vinā
nō	jānāti	savibhramāṅgavalanā—vakrōktikartavyatām ।</l>
<l>svacchairacchakapōlamūlagalitaiḥ	paryastanētrōtpalā
bālā	kēvalamēva	rōditi	luṭhallōlālakairaśrubhiḥ ॥ 22 ॥</l>
</lg></b>
<p>5. <b>madhyamāśrayō</b> yathā—</p>
<b><lg>
<l>uttiṣṭhāmi vimuñca nātha! sutanu! k‍va prasthitā na k‍vacin
nēcchāmi	prabhuṇaikamāsanamahaṁ	jātaḥ 	kathaṁ	vā	prabhuḥ ।</l>
<l>svācchandyānnanu kiṁ kr̥taṁ tava mayā nō kiñciditthaṁ girā
tanvaṅgī	dayitaṁ	dunōti rudatī kr̥tvā mukhaṁ vakṣasi ॥ 23 ॥</l>
</lg></b>
<p>6. <b>pragalbhāśrayō</b> yathā—(amaru. 18)</p>
<b><lg>
<l>'ēkatrāsanasaṁsthitiḥ parihr̥tā' ॥ 24 ॥</l></lg></b> (pr̥.1132) ityādi
<p>7. <b>dhīrāśrayō</b> yathā—</p>
<b><lg>
<l>dhariō amarisapasarō māṇakkhalaṇē vi ṇa paḍiō cia vāhō ।</l>
<l>tīē ṇavaraṁ piaamē gahiē aṇiattalōaṇaṁ ṇīsasiaṁ ॥ 25 ॥</l>
</lg></b>
<lg>
<l>(dhr̥tō'marṣaprasarō mānaskhalanē'pi na patita ēva bāṣpaḥ ।</l>
<l>tayā kēvalaṁ priyatamēna gr̥hītē nivartyamānalōcanaṁ niḥśvasitam ॥)</l>
</lg>
<pb n="1325"/>
<p>8. <b>adhīrāśrayō</b> yathā—(sūmu. 195)</p>
<b><lg>
<l>yāvannō sakhi! gōcaraṁ nayanayōrāyāti tāvad drutaṁ
gatvā brūhi yathādya tē dayitayā mānaḥ samālambitaḥ ।</l>
<l>dr̥ṣṭē dhr̥ṣṭavicēṣṭitē	tu	kitavē	tasminnavaśyaṁ	mama
svēdāmbhaḥplutirōdhanirbharatanōḥ	smēraṁ	mukhaṁ	jāyatē ॥ 26 ॥</l>
</lg></b>
<p>9. <b>udāttāśrayō</b> yathā—</p>
<b><lg>
<l>bhrūbhēdō na kr̥taḥ kr̥tā mukhaśaśicchāyādinā/vā mādr̥śī
kāluṣyēṇa na lambhitāḥ kalagiraḥ kōpaḥ svatō lakṣyatē ।</l>
<l>yatprāgalbhyamapāsya	samprati	navībhūtaṁ	punarlajjayā
yaccāyaṁ	vinayādaraḥ	praṇayinā	muktō	mahān	vartatē ॥ 27 ॥</l>
</lg></b>
<p>10. <b>uddhatāśrayō</b> yathā—</p>
<b><lg>
<l>gōtrādgōtramupaiti cañcalatayā yā pādamūlāt prabhō—
rdr̥ṣṭā yā ca piturmamēti paṭakē dr̥ṣṭā patantī jala/ḍam ।</l>
<l>sēyaṁ sāgarikā tvayā paśupatē । mūrdh‍nā na nārōpitē—
tyuktaḥ kōpakaṣāyapāṭaladr̥śā dēvyā haraḥ pātu vaḥ ॥ 28 ॥</l>
</lg></b>
<p>11. <b>lalitāśrayō</b> yathā—(rat‍nā. 2.21)</p>
<b><lg>
<l>bhrūbhēdē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēdakāri hasitaṁ nōktaṁ vacō niṣṭhuram ।</l>
<l>antarbāṣpajaḍīkr̥taṁ prabhutayā cakṣurna visphāritaṁ
kōpaśca prakaṭīkr̥tō dayitayā muktaśca na praśrayaḥ ॥ 29 ॥</l>
</lg></b>
<p>12. <b>śāntāśrayō</b> yathā—</p>
<b><lg>
<l>sakhyaḥ kiṁ paruṣairvimuñcata ruṣaṁ tasyāparādhaḥ sakr̥t
kṣantavyaścapalasya māṁ prati punaḥ kartā priyō nāpriyam ।</l>
<l>itthaṁ	mānaparigrahavyatikaraṁ	hitvā	tathā	pratyuta
prārabdhānunayā	yathā	parijanēnaivākulā	hasyatē ॥ 30 ॥</l>
</lg></b>
<pb n="1326"/>
<p>(<b>1.3 ālambanabhēdāḥ —12</b>)</p>
<p>ālambanōpādhinibandhanēṣu—</p>
<p>1. <b>dr̥ṣṭāparādhālambanō</b> yathā—</p>
<b><lg>
<l>majjha	samuhāvarāhaṁ	tuha	karaṁtassa	daliadakkhiṇṇaguṇaṁ ।</l>
<l>agaṇia—parivāa—bhaaṁ juai—jaṇammi vaha/pahuttaṇaṁ ṇibaḍiaṁ ॥ 31 ॥</l>
</lg></b>
<lg>
<l>(mama samukhāparādhaṁ tava kurvataḥ dalitadākṣiṇyaguṇam ।</l>
<l>agaṇitaparivādabhayaṁ	yuvatijanē	prabhutvaṁ	nipatitam ॥)</l>
</lg>
<p>2. <b>adr̥ṣṭārthālambanō</b> yathā—(gāsa. 932vē.)</p>
<b><lg>
<l>pac‍cakkhamaṁtuāraa jai cuṁbasi maha imē haakaōlē ।</l>
<l>tō majjha piasahīē visēsaō kissa taṇṇāō ॥ 32 ॥</l>
</lg></b>
<lg>
<l>(pratyakṣamanyukāraka yadi cumbasi mē imau hatakapōlau ।</l>
<l>tasmānmama priyasakhyā viśēṣakaḥ kasmādārdraḥ ॥)</l>
</lg>
<p>3. <b>śrutāparādhālambanō</b> yathā—(gāsa. 3.16)</p>
<b><lg>
<l>pattia ṇa pattiaṁtī jai tujjha ṇa hōṁti majjha ruarīē ।</l>
<l>puṭ‍ṭhīēm̐	bāhabiṁdū	pulaubbhēēṇa	bhijjaṁtā ॥ 33 ॥</l>
</lg></b>
<lg>
<l>(pratīhi na pratiyantī yadi tava na bhavanti mama rōdanaśīlāyāḥ ।</l>
<l>pr̥ṣṭhē	bāṣpabindavaḥ	pulakōdbhēdēna	bhidyamānāḥ ॥)</l>
</lg>
<p>4. <b>aśrutārthāpannālambanō</b> yathā—(pr̥. 1367)</p>
<b><lg>
<l>nirmag‍nēna mayāmbhasi smarabharādālī samāliṅgitā
kēnālīkamidaṁ tavādya kathitaṁ rādhē! mudhā tāmyasi ।</l>
<l>ityutsvap‍naparamparāsu śayanē śrutvā giraṁ śārṅgiṇaḥ
savyājaṁ śithilīkr̥taḥ kamalayā kaṇṭhagrahaḥ pātu vaḥ ॥ 34 ॥</l>
</lg></b>
<p>5. <b>śaṅkitāparādhālambanō</b> yathā—(gāsa. 862vē.)</p>
<b><lg>
<l>paiṇa vaṇṇijjaṁtē akkhāṇaasuṁdarīē rūvaṁmi ।</l>
<l>īsāmaccharagaruī ghariṇī huṁkāraaṁ dēi ॥ 35 ॥</l>
</lg></b>
<lg>
<l>(patyā varṇyamānē ākhyānakasundaryā rūpē ।</l>
<l>īrṣyāmatsaragurviṇī gr̥hiṇī huṁkārakaṁ dadāti ॥)</l>
</lg>
<pb n="1327"/>
<p>6. <b>sambhāvitāparādhālambanō</b> yathā—(gāsa. 1.26)</p>
<b><lg>
<l>ṇa kuṇaṁti c‍cia māṇaṁ ṇisāsu pāsuttadaravibuddhāsu ।</l>
<l>suṇṇaia—pāsa—parimusaṇa—vēaṇaṁ jai si jāṇaṁtō ॥ 36 ॥</l>
</lg></b>
<lg>
<l>(na kurvantyēva mānaṁ niśāsu prasup‍tadaravibuddhāsu ।</l>
<l>śūnyīkr̥taśayanaparimuṣitavēdanāṁ	yadyajñāsyaḥ ॥)</l>
</lg>
<p>7. <b>anumitāparādhālambanō</b> yathā—(gāsa. 931vē.)</p>
<b><lg>
<l>ṇahapaa—pasāhiaṁgō ṇid‍dāghummaṁta—lōaṇō ṇa tahā ।</l>
<l>jaha ṇivvaṇāharō sāmalaṁga dūmēsi maha hiaaṁ ॥ 37 ॥</l>
</lg></b>
<lg>
<l>(nakhapadaprasādhitāṅgō nidrāghūrṇamānalōcanē na tathā ।</l>
<l>yathā nirvraṇādharō śyāmalāṅga dūnayasi mama hr̥dayam ॥)</l>
</lg>
<p>8. <b>upamitāparādhālambanō</b> yathā</p>
<b><lg>
<l>gōttakkhalaṇavilakkhō rēhaṁ a lihasi kiṁ mahīpaṭ‌ṭhē ।</l>
<l>aha sa c‍cia ṇivaḍiā aṇurāaparavvasē hiaē ॥ 38 ॥</l>
</lg></b>
<lg>
<l>(gōtraskhalanavilakṣō rēkhāṁ ca likhasi kiṁ mahīpr̥ṣṭhē ।</l>
<l>atha satyaṁ nipatitā anurāgaparavaśē hr̥dayē ॥)</l>
</lg>
<p>9. <b>viparītāparādhālambanō</b> yathā—</p>
<b><lg>
<l>bhujagaphaṇasahastrasvaccharat‍nāp‍tabimbē nijavapuṣi sapat‍nīśaṅkayērṣyākulāyāḥ ।</l>
<l>samaṇihr̥dayaghātānnūnamabdhēḥ sutāyāś‍caraṇamavatu mr̥d‍nan kaṁsavidhvaṁsakr̥d vaḥ ॥ 39 ॥</l>
</lg></b>
<p>10. <b>utprēkṣitāparādhālambanō</b> yathā—(gāsa. 1.71)</p>
<b><lg>
<l>jēttiamēttaṁ tīrai ṇivvōḍhuṁ dēsu tēttiaṁ paṇaaṁ ।</l>
<l>ṇa aṇō viṇiatta—pasāa—dukkhadussahaṇa—kkhamō savvō ॥ 40 ॥</l>
</lg></b>
<lg>
<l>(yāvanmātraṁ śak‍nōti nirvōḍhuṁ dēhi tāvantaṁ praṇayam ।</l>
<l>na janō vinivr̥ttaprasādaduḥkhadussahanakṣamaḥ sarvaḥ ॥)</l>
</lg>
<p>11. <b>smr̥tāparādhālambanō</b> yathā—(saka. 5.322)</p>
<b><lg>
<l>thōārūḍhamahumaā	khaṇapamhaṭhṭhāvarāhadiṇṇullāvā ।</l>
<l>hasiūṇa saṇṇavijjaha piēṇa saṁbhariapulaōccaā piā kāvi ॥ 41 ॥</l>
</lg></b>
<lg>
<l>(stōkārūḍhamadhukā	kṣaṇaprasmr̥tāparādhadattōllāpā ।</l>
<l>hasitvā saṁjñāpyatē priyēṇa saṁbhr̥taputalakōc‍cayā priyā kāpi ॥)</l>
</lg>
<pb n="1328"/>
<p>12. <b>svap‍nōpalabdhāparādhālambanō</b> yathā—(mēgha. 110)</p>
<b><lg>
<l>bhūyaścāha tvamasi śayanē kaṇṭhalag‍nā purā mē
nidrāṁ gatvā kimapi rudatī sasvaraṁ viprabuddhā ।</l>
<l>sāntarhāsaṁ kathitamasakr̥t pr̥cchataśca tvayā mē
dr̥ṣṭaḥ svap‍nē kitava ramayankāmapi tvaṁ mayēti ॥ 42 ॥</l>
</lg></b>
<p>(<b>2. mānabhēdajātayaḥ —24</b>)</p>
<p>athāmīṣāmēva bhēdāścaturviṁśatirmānabhēdajātaya ucyantē । tē ca bhāmaḥ, kōpaḥ,
krōdhaḥ, utprāśaḥ/saḥ, rōṣaḥ, īrṣyāyitaṁ, mantrāyitaṁ, asūyitaṁ, vaimanasyaṁ, unmādaḥ,
manyuḥ, mātsaryam, abhinivēśaḥ, avajñā, visūraṇaṁ, vailakṣyaṁ, anuśayaḥ, kāluṣyaṁ,
kṣōbhaḥ, āvēgaḥ, amarṣaḥ, kōpātirēkaḥ, ugratvaṁ, praṇayakalaha iti । tēṣu —</p>
<p>1. strīṇāṁ lalitakōpō <b>bhāmaḥ ।</b> (yathā kusaṁ. 6.45)</p>
<b><lg>
<l>bhrūbhēdibhirvikampōṣṭhairlalitāṅgulitarjanaiḥ ।</l>
<l>yatra kōpaiḥ kr̥tā strīṇāmaprasādārthinaḥ priyāḥ ॥ 43 ॥</l>
</lg></b>
<p>yathā vā—(rat‍nā. 2.17)</p>
<b><lg>
<l>dr̥ṣṭiṁ ruṣā kṣipasi yadyapi bhāminī māṁ
s‍nigdhēyamēṣyati tathāpi na rūkṣabhāvam ।</l>
<l>tyaktvā varāṁ vrajasi cēt skhalitairayaṁ
tē khēdaṁ gamiṣyati gururnitarāṁ nitambaḥ ॥ 44 ॥</l>
</lg></b>
<p>2. vallabhādau vaimanasyahētuḥ <b>kōpō</b> yathā—</p>
<b><lg>
<l>dūmēi a mē hiaaṁ puṇō puṇō vi rahasaṁgajuttāṇuṇaaṁ ।</l>
<l>dōsaparāhuttaṭhiaṁ valaṁtamaṇṇuṇivvōliāharaṁ tīē muhaṁ ॥ 45 ॥</l>
</lg></b>
<lg>
<l>(dunōti ca mē hr̥dayaṁ punaḥ punarapi rahassaṅgayuk‍tānunayam ।</l>
<l>dōṣa—parāṅmukhasthitaṁ valanmanyu—malinitādharaṁ tasyā mukham ॥)</l>
</lg>
<p>yathā vā—(harivi.)</p>
<b><lg>
<l>paṭṭhaṁti maaṇa—pasara—ppasāa—sammuhā vilāsiṇīsamullāvā ।</l>
<l>tīēm̐ uṇa tassa dīrai rōsaparāhuttajaṁpiēhi vi hiaaṁ ॥ 46 ॥</l>
</lg></b>
<lg>
<l>(paṭh‍yantē madanaprasaraprasādasaṁmukhā	vilāsinīsamullāpāḥ ।</l>
<l>tayā punastasya dīryatē rōṣaparāṅmukhajalpitairapi hr̥dayam ॥)</l>
</lg>
<pb n="1329"/>
<p>3. <b>sa ēva svātyayādihētuḥ krōdhō</b>, yathā—</p>
<b><lg>
<l>maṁtūṇa vi haravijiaṁ. . . . iaṇōsariaṁ ।</l>
<l>māi ramaṇakkhalaṇaṁ rējjatujaaī ṇa tilaalahuī ṇa piā ॥47॥</l>
</lg></b>
<p>yathā vā—</p>
<b><lg>
<l>majjhaṁ c‍cia vaaṇijjaṁ amaraṁtīē guruē (vi tuha avarāhē)।</l>
<l>sōhaggapaṭṭacūḍō mā lajjaviō tumaṁ ṇu pāvasi aasaṁ ॥ 48 ॥</l>
</lg></b>
<lg>
<l>(mamaiva vacanīyamamriyamāṇāyā gurukē('pi tava aparādhē)।</l>
<l>saubhāgyapaṭṭacūḍō mā lajjitaḥ tvaṁ nanu prāp‍nōṣi ayaśaḥ ॥)</l>
</lg>
<p>4. <b>priyādiṣu vyājanindōtprāśō/sō</b> yathā—(harivi.)</p>
<b><lg>
<l>sā kusumēhi guruiā maha vi kaō suhaa daṁsaṇēṇa pasāō ।</l>
<l>kaha a ṇa pi/pasāasad‍dō laggai ṇa sahiaassa imassa tuha ॥ 49 ॥</l>
</lg></b>
<lg>
<l>(sā kusumairgurūkr̥tā mamāpi kr̥tassubhaga darśanēna prasādaḥ ।</l>
<l>kathaṁcana prasādaśabdō lagati na sahr̥dayasya asya tava ॥)</l>
</lg>
<p>yathā vā—</p>
<b><lg>
<l>kīrai guṇō vi dōsō sēvaṁtammi vi diṇē ṇa dijjai diṭ‍ṭhī ।</l>
<l>ajassa ṇa bihijjai jaha gahiaṁ taha pahuttaṇaṁ ramaṇijjaṁ ॥ 50 ॥</l>
</lg></b>
<lg>
<l>(kriyatē guṇō'pi dōṣaḥ, sēvamānē'pi dīnē na dīyatē dr̥ṣṭiḥ ।</l>
<l>ayaśasō na bhīyatē yathā gr̥hītaṁ tathā prabhutvaṁ ramaṇīyam ॥)</l>
</lg>
<p>5. <b>priyāparādhānmanassaṁrambhō rōṣō</b> yathā—</p>
<b><lg>
<l>taha baṁdhaṇaaṇurāē taha saṁmōha—vialaṁta—visamālāvē ।</l>
<l>tē c‍ci tīēm̐ maaguṇā rōsa tti ṭhiā pasāavimuhaṁmi muhē ॥ 51 ॥</l>
</lg></b>
<lg>
<l>(tathā	baddhānurāgē	tathā	sammōhavigalad‍‌viṣamālāpē ।</l>
<l>ta ēva tasyā madaguṇā rōṣa iti sthitāḥ prasādavimukhē mukhē ॥)</l>
</lg>
<p>yathā vā—</p>
<b><lg>
<l>ṇaaṇapahōlirabāhapphuriāharamēttaṇīsahaṁ a aṇīsaṁ ।</l>
<l>dūmēiṁ gharagaāēm̐ rōsaviramālaṇaparaṁ hiaaṁ ॥ 52 ॥</l>
</lg></b>
<lg>
<l>{nayanapraghūrṇanaśīlabāṣpaṁ sphuritādharamātranissahaṁ vitataniḥśvāsam ।</l>
<l>dunōti	gr̥hamāgacchantyāḥ rōṣa—gōpana—paraṁ mama hr̥dayam ॥}</l>
</lg>
<pb n="1330"/>
<p>6. <b>samānāsu dānamānādyamarṣaṇamīrṣyāyitaṁ</b> yathā—</p>
<b><lg>
<l>vāōraddapaṇavaṁirivaviraiakaṇṇavaaṁsaduppēc‍cē ।</l>
<l>vāhaguruaṇasaṁmaibāhuē		vahumuhē	diṣṭhī ॥ 53 ॥</l>
</lg></b>
<lg>
<l>(॰॰॰ viracitakarṇāvataṁsaduṣprēkṣē ।</l>
<l>gurujanasammativāhakē vadhūmukhē dr̥ṣṭiḥ ॥)</l>
</lg>
<p>yathā vā—(gāsa. 2.6)</p>
<b><lg>
<l>jō tīē ahara—rāō rattiṁ uvvāsiō piaamēṇa ।</l>
<l>sō c‍cia dīsai gōsē savattiṇaaṇēsu saṁkaṁtō ॥ 54 ॥</l>
</lg></b>
<lg>
<l>(yastasyā adharārāgō rātrāvud‍vāsitaḥ priyatamēna ।</l>
<l>sa ēva dr̥śyatē prabhātē sapat‍nīnayanēṣu saṁkrāntaḥ ॥)</l>
</lg>
<p>7. <b>anubhayāpēkṣō manyurmantrāyitaṁ</b> yathā—(saka. 5.264) (harivi.)</p>
<b><lg>
<l>kuviā a sac‍cahāmā samē vi vahuāṇa ṇavara māṇakkhalaṇē ।</l>
<l>paaḍiahiaasārō	pēmmāsaṁgasarisō	pavaṭṭhai	maṇṇū ॥ 55 ॥</l>
</lg></b>
<lg>
<l>(kupitā ca satyabhāmā anusr̥tā patyā kēvalaṁ mānaskhalanē ।</l>
<l>prakaṭitanijasāraḥ	prēmāsaṅgasadr̥śaḥ	pravartatē	manyuḥ ॥)</l>
</lg>
<p>yathā vā—(visā. 1.19)</p>
<b><lg>
<l>'atrāntarē lalitahāralatā' ॥ 56 ॥</l></lg></b> (pr̥.648) ityādi
<p>8. <b>pararddhyasahanamasūyitaṁ</b> yathā—</p>
<b><lg>
<l>tōṇī ṇiapēmma—paḍipasāa—dūṇamāṇaṁ asahaṁti caliā ।</l>
<l>jāva paiṇō calaṁtaṇēura—palāva—kaḍ‌ḍhia—hiaā ॥ 57 ॥</l>
</lg></b>
<lg>
<l>(tasmāt nijaprēmapratiprasādadūnāsahamānā calitā ।</l>
<l>yāvat	patyuḥ	calannūpurapralāpakaṭhinahr̥dayā ॥)</l>
</lg>
<p>yathā vā—</p>
<b><lg>
<l>gōtrād gōtramupaiti cañcalatayā yā pādamūlāt prabhō—
rbhraṣṭā yā ca piturmamēva kaṭakē dr̥ṣṭā vahantī jalam ।</l>
<l>sēyaṁ sāgarikā tvayā paśupatē mūrdhānamārōpitē—
tyuktaḥ kōpakaṣāyapāṭaladr̥śā dēvyā haraḥ pātu vaḥ ॥ 58 ॥</l>
</lg></b>
<pb n="1331"/>
<p>9. <b>harṣāvasādō vaimanasyaṁ</b> yathā—</p>
<b><lg>
<l>ṇīsāsāgamadhūsarō	tti	mahurō	taṁbōlakāōcchidō
huṁ dukkaṁ cigalēsi 	daṁca	vaaṇaṁ	bāhullagaṁḍāṁkiṇō ।</l>
<l>dā māṇaṁ bahuvallahassa hiaaṁ (du)vvārijaṁ māṇiṇī
ēṇhiṁ	mā	paritammagāḍhahiaā	gōdūṇa	savvaṁsahā ॥ 59 ॥</l>
</lg></b>
<lg>
<l>(niḥśvāsāgamadhūsarō'timadhuraḥ tāmbūla. . .
huṁ duḥkhaṁ . . vadanaṁ	bāṣpārdragaṇḍāṅkitam ।</l>
<l>tanmānaṁ bahuvallabhasya hr̥dayaṁ durvāri yanmāninī
idānīṁ māṁ paritāmyadgāḍhahr̥dayā . . . sarvaṁsahā ॥)</l>
</lg>
<p>yathā vā—</p>
<b><lg>
<l>vēsēṇa ṇatthi dukkhakaaṁ ca attapēmaṇaṁ masaṁmi piō uhui ।</l>
<l>vēśāvaṇaramaṇaraṇṇaamāṇa(ṇi)ṇīē	māṇakkhalaṇaṁ ॥ 60 ॥</l>
</lg></b>
<p>10. <b>viruddhavākyādijaḥ kōṣānuśaya unmādō</b> yathā—</p>
<b><lg>
<l>sāhasu vilāsiṇi—aṇaṁ jē ahilēṁti sarasāvarāhā piaā ।</l>
<l>kiṁ	haadakkhiṇṇaguṇāṇaṁ	pahavaṁtāṇa	suhaa	ēsa	suhāō ॥ 61 ॥</l>
</lg></b>
<lg>
<l>(kathaya vilāsinī—janamēva abhilīyantē sarasāparādhāḥ vividhāḥ ।</l>
<l>kiṁ	hatadākṣiṇyaguṇānāṁ	prabhavatāṁ	subhaga	ēṣa	svabhāvaḥ ॥)</l>
</lg>
<p>yathā vā—(gāsa. 6.11)</p>
<b><lg>
<l>āma sā suhaa guṇamaṇōrūvasōhirī, āma ṇigguṇā a ahaṁ ।</l>
<l>jō vā tīē ṇa sarisō sō kiṁ savvō jaṇō marau ॥ 62 ॥</l>
</lg></b>
<lg>
<l>(āma sā subhaga! tava guṇarūpaśōbhanaśīlā āma nirguṇā cāham ।</l>
<l>yō vā tasyā na sadr̥śaḥ sa kiṁ sarvō janō mriyatām ॥)</l>
</lg>		
<p>11. <b>aparādhajanmaduḥkhōtpāditō manyu</b>ryathā—</p>
<b><lg>
<l>āsūtryantē śvasitamarutō yatkucōtsēdhakampai—
rantardhyānāt truṭati ca bahiryādr̥śō lakṣalābhaḥ ।</l>
<l>pakṣmōtkṣēpavyatikarahitō	yaśca	bāṣpastadētē
bhāvāścaṇḍi!	dravitahr̥dayaṁ	manyumāvēdayanti ॥ 63 ॥</l>
</lg></b>
<p>yathā vā—(amaru. 81)</p>
<pb n="1332"/>
<b><lg>
<l>kapōlē	patrālī	karatalanirōdhēna	mr̥ditā
nipītō	niḥśvāsairayamamr̥tahr̥dyō'dhararasaḥ ।</l>
<l>muhurlag‍na : kaṇṭhē taralayati bāṣpasstanataṭīṁ
priyō manyurjātastava niranurōdhē! na tu vayam ॥ 64 ॥</l>
</lg></b>
<p>12. <b>paraguṇasambhāvanā'sahiṣṇutā mātsaryam</b> yathā—(gāsa. 6.10)</p>
<b><lg>
<l>vēsōsi jīa paṁsula ahiaaraṁ sā hu vallahā tujjha ।</l>
<l>ia jāṇaī vi maē ṇa īsiaṁ daḍḍhapēmmassa ॥ 65 ॥</l>
</lg></b>
<lg>
<l>(dvēṣyō'si jīva! pāṁsula adhikataraṁ sā khalu vallabhā tava ।</l>
<l>iti	jānantyā	 api	mayā	na	īrṣyitaṁ	dagdhaprēmṇaḥ ॥)</l>
</lg>	
<p>yathā vā—(gāsa. 753vē.)</p>
<b><lg>
<l>sa ccia rāmēu tumaṁ paṁḍia iti alaṁ mha ramiēṇa ।</l>
<l>sabbhāvavāhirāim̐	lajjā	jāṇaī	aggamaggāiṁ ॥ 66 ॥</l>
</lg></b>
<lg>
<l>(sa ēva ramayati tvāṁ paṇḍita ityalamasmākaṁ na ramitēna ।</l>
<l>sad‍bhāvabāhyāni	lajjā	jānāti	agravartmāni ॥)</l>
</lg>
<p>13. <b>abhinivēśaḥ</b> yathā—</p>
<b><lg>
<l>ṇa sahi aṇuṇaabhaṇiaṁ ṇa dēsi pasaraṁtarōsamukkāmarisā ।</l>
<l>kaha ā ē karaṁ cia dūravisavvaiaṇiṭṭhuraṁ tuha hiaaṁ ॥ 67 ॥</l>
</lg></b>
<lg>
<l>(na sakhi! anunayabhaṇitaṁ na dadāsi, prasaradrōṣamuktāmarṣam ।</l>
<l>kathamā	ēkarasamēva	dūravisaṁvaditaniṣṭhuraṁ	tava	hr̥dayam ॥)</l>
</lg>
<p>yathā vā—(gāsa. 2.29)</p>
<b><lg>
<l>taha māṇō māṇahaṇāēm̐ tīa ēmēa dūramaṇubaddhō ।</l>
<l>jaha sē aṇuṇīa piō ēkkaggāma ccia pautthaḥ ॥ 68 ॥</l>
</lg></b>
<lg>
<l>(tathā mānō mānadhanāyā tathā ēvamēva dūramanubaddhaḥ ।</l>
<l>yathā tasyā anunīya priya ēkagrāma ēva prōṣitaḥ ॥)</l>
</lg>
<p>14. <b>avajñā</b> yathā—</p>
<b><lg>
<l>chindānaṁ hr̥dayaṁ matiṁ bidhurayā dākṣiṇyamunmīlayan
dēvōtprāsanayā janēna janitaṁ yatprēma sāpi priyam ।</l>
<l>sōḍhuṁ	hantumapēkṣituṁ	jarayituṁ	nihnōtumutpuṁsituṁ
nidhyātuṁ gadituṁ ca na praṇayibhiḥ tajjanmanā pāryatē ॥ 69 ॥</l>
</lg></b>
<pb n="1333"/>
<p>yathā vā—(gāsa. 1.53)</p>
<b><lg>
<l>pēmmassa virōhiasaṁdiṭṭhiassa pacakkhadiṭṭhavilaassa ।</l>
<l>hiaassa va tāviasaṁalassa virasō rasō hōī ॥ 70 ॥</l>
</lg></b>
<lg>
<l>(prēmṇaḥ	virōdhitasaṁdr̥ṣṭasya	pratyakṣadr̥ṣṭavilayasya ।</l>
<l>hr̥dayasyēva tāpitasaṁśītalasya virasō rasō bhavati ॥)</l>
</lg>
<p>15. <b>visūraṇaṁ</b> yathā—(gāsa. 930vē.)</p>
<b><lg>
<l>haṁhō kiṁva ṇa diṭṭhaṁ halā maē jīviaṁ dharaṁtīē ।</l>
<l>sō maṁ aṇuṇēi piō ahaṁ vi aṇuṇajjimi haāsā ॥ 71 ॥</l>
</lg></b>
<lg>
<l>(ahō kiṁ vā na dr̥ṣṭaṁ sakhi mayā jīvitaṁ dharantyā ।</l>
<l>sa māmanunayati priyaḥ, ahamapi anunēṣyāmi hatāśā ॥)</l>
</lg>
<p>yathā vā—</p>
<b><lg>
<l>purāsīdasmākaṁ	tanuriyamabhinnaiva	satataṁ
tatō nu tvaṁ prēyān vayamapi hatāśāḥ priyatamāḥ ।</l>
<l>idānīṁ	nāthastvaṁ	vayamapi	kalatraṁ	kimaparaṁ
mayāp‍taṁ	prāṇānāṁ	kuliśakaṭhinānāṁ	phalamidam ॥ 72 ॥</l>
</lg></b>
<p>16. <b>priyāvamānād vilakṣādibhyō lajjā vaivakṣyaṁ</b> yathā—</p>
<b><lg>
<l>ṇa piaihajjhapai ॰ ॰ ॰ ॰ ॰ ॰ ।</l>
<l>samuhapaḍivakkha—viliātaṁmētummahai vāaḍaccia marisaṁ ॥ 73 ॥</l>
</lg></b>
<p>yathā vā—(kusaṁ. 3.75)</p>
<b><lg>
<l>śailātmajāpi	piturucchirasō'bhilāṣaṁ
vyarthaṁ	samīkṣya	lalitaṁ	vapurāt‍manaśca ।</l>
<l>sakhyōḥ	samakṣamiti	cādhikajātalajjā
śūnyā	jagāma	bhavanābhimukhī	kathañcit ॥ 74 ॥</l>
</lg></b>
<p>17. <b>vipriyasya punaḥ punaḥ smaraṇamanuśayaḥ</b>, yathā— (dra. 35.30 pr̥. 1587)</p>
<b><lg>
<l>takkhaṇa-jaṇia-paripasaṁ-bharia-virōdha-saṁga-juttāṇusaaṁ tīē ।</l>
<l>garuaṁṇisaṁmalagaō	ṇiattaṁ	piamarisē	ccia	hiaaṁ ॥ 75 ॥</l>
</lg></b>
<lg>
<l>{tatkṣaṇajanitaparipraś‍nasaṁsmr̥tavirōdhasaṅgayuktānuśayaṁ	tasyāḥ ।</l>
<l>guruaṁ śyāmalāṅgayā nivr̥ttaṁ priyāmarṣa iva hr̥dayam ॥}</l>
</lg>
<pb n="1334"/>
<p>yathā vā—</p>
<b><lg>
<l>amuṇikkhaṇaladdhasuhē	takkhaṇasaṁbhariamaṁtudūmiavihalō ।</l>
<l>hiaē mā ṇavaraṁ ṇa ciraṁ ṇa cirēṇa paṇaagaruō passa mai rōsō ॥ 76 ॥</l>
</lg></b>
<lg>
<l>(ajñātakṣaṇalabdhasukhē	tatkṣaṇasaṁsmr̥tamanyudūnavihvalaḥ ।</l>
<l>hr̥dayē mā kēvalaṁ na ciraṁ na cirēṇa praṇayagurukaḥ paśya mayi rōṣaḥ ॥)</l>
</lg>
<p>18. <b>vipriyōparāgāccittāśuddhiḥ kāluṣyaṁ</b> yathā—</p>
<b><lg>
<l>taṁ cia a sōhai māṇō samuhaṁ jāva paṇaaṁ ṇa khaṁḍēti piā ।</l>
<l>khaliō	a paṇaapasarō pacchā māṇavaiā ṇiaṁtaaō ॥ 77 ॥</l>
</lg></b>
<lg>
<l>(tāvadēva ca śōbhatē mānaḥ sammukhaṁ yāvat praṇayaṁ na khaṇḍayati priyā ।</l>
<l>skhalitaśca ṇayaprasaraḥ	paścāt	mānavatyā	niyantraṇakaḥ ॥)</l>
</lg>	
<p>yathā vā—</p>
<b><lg>
<l>varaṁ	bhrūbhaṅgastē	prakaṭitagurukrōdhavibhavāḥ
varaṁ	sōpālambhāḥ	praṇayavimukhā	gadgadagiraḥ ।</l>
<l>varaṁ	mānārōpaprasabhajanitō'nādaravidhi—
rnigūḍhāntaḥkōpā	kaṭhinahr̥dayē	saṁvr̥tiriyam ॥ 78 ॥</l>
</lg></b>
<p>19. <b>priyāparādhajadhairyadhvaṁsaḥ kṣōbhō</b> yathā—</p>
<b><lg>
<l>bhaṅgaṁ bhruvōḥ śvasitamānadamaśru cakṣuḥ khēdaṁ manastanulatā ca malīmasatvam ।</l>
<l>naivāvagāhitumalaṁ	sutanōstadēṣa	manyē'nupāyaparavat‍tvamupaiti	kōpaḥ ॥ 79 ॥</l>
</lg></b>
<p>yathā vā—</p>
<b><lg>
<l>dhīraṁ dhariaṁ pi gaaṁ dūravalaggō vi pia ṇiō maarāō ।</l>
<l>lahai a pēmmaṁdhaṁmaṁ kilammai paa/ḍai vēla/vavisē hiaaṁ ॥ 80 ॥</l>
</lg></b>
<lg>
<l>(dhairyaṁ dhr̥tamapi gataṁ dūrāvalagnō'pi priya! nijō madarāgaḥ ।</l>
<l>labhatē ca prēmāndhyaṁ klāmyati patati vañcanāviṣē hr̥dayam ॥)</l>
</lg>
<p>20. <b>vyalīkānusandhānāt krōdhōdbhēda āvēgō</b> yathā—</p>
<b><lg>
<l>tōdhā lajjāpaṇaā bhaṇai viakkhaṇaviaṇṇadiṭṭhiō ।</l>
<l>hāsavisēsa-maṁtugariikaa-kaṁṭhadhda-parikkhalaṁta-visamullāvā ॥ 81 ॥</l>
</lg></b>
<lg>
<l>(tataḥ sā lajjāpraṇayā bhaṇati vicakṣaṇaviṣaṇṇad‍r̥ṣṭayā ।</l>‌
<l>hāsaviśēṣamanyugurūkr̥takaṇṭhārdhapariskhalad‌viṣamōllāpā ॥)</l>
</lg>
<pb n="1335"/>
<p>yathā vā—(gāsa. 914 vē.)</p>
<b><lg>
<l>ummūlaṁtī	va	hiaaṁ	aṇuṇijjaṁtīō	māṇavattīō ।</l>
<l>samha/bhariamaṇṇuṇibbharabāhabharōd‍bhūlia/bharōrumbhiamuhīō ॥ 82 ॥</l>
</lg></b>
<lg>
<l>(unmūlayantīva hr̥dayaṁ anunīyamānā mānavatyaḥ ।</l>
<l>saṁsmr̥ta—manyu—nirbhara—bāṣpa—bharōparuddha—mukhyaḥ ॥)</l></lg>
<p>21. <b>kr̥tāparādhēṣu krōdhāpraśāntiramarṣō</b> yathā—(gāsa. 4.76)</p>
<b><lg>
<l>avarajjhasu ēttāhē vīsatthaccia jaṇammi ṇiphala-mauē ।</l>
<l>kāuṁ ṇikkiva dukkhaṁ pattia sahiaṁ ucca ēkkassa-ccia hiaaṁ ॥ 83 ॥</l>
</lg></b>
<lg>
<l>(aparādhyasvēdānīṁ	viśvasta	ēva	janē	niṣphalamr̥dukē ।</l>
<l>kr̥tvā niṣkr̥pa duḥkhaṁ pratīhi sahitamuccairēkasyaiva hr̥dayam ॥)</l>
</lg>
<p>yathā vā—(gāsa. 4.75)</p>
<b><lg>
<l>tēṇa ṇa marāmi maṇṇūhim̐ pūriā ajja, jēṇa, rē suhaa ।</l>
<l>taggaamaṇā maraṁtī mā tujjha puṇō vi laggissaṁ ॥ 84 ॥</l>
</lg></b>
<lg>
<l>(tēna na mriyē manyubhiḥ pūritādya yēna rē subhaga ।</l>
<l>tadgatamanā mriyamāṇā mā tava punarapi lagiṣyāmi ॥)</l>
</lg>
<p>22. <b>kōpātirēkaśca </b>. . . yathā—(śāku. 5.23)</p>
<b><lg>
<l>mayyēva vismaraṇadāruṇacittavr̥ttau vr̥ttaṁ rahaḥ praṇayini (yama) pratipadyamānē ।</l>
<l>bhēdād bhruvōḥ kuṭilayōratilōhitākṣyā bhagnaṁ śarāsanamivātiruṣā smarasya ॥ 85 ॥</l>
</lg></b>
<p>yathā vā—</p>
<b><lg>
<l>ia sāvarāha-piaama-daṁsaṇa-pasaraṁta-rōsa-pajjaliō ।</l>
<l>sōhai	viaṁbhia-saṁraṁbha-vibbhamō	māṇiṇīsatthō ॥ 86 ॥</l>
</lg></b>
<lg>
<l>(iti	sāparādhapriyatamadarśanaprasarad‍rōṣaprajvalitaḥ ।</l>
<l>śōbhatē	vijr̥mbhitasaṁrambhavibhramō	māninīsārthaḥ ॥)</l>
</lg>
<p>23. <b>tadēvānunayāsādhyamugratā</b> yathā—</p>
<b><lg>
<l>daiagabhiavvaṇavadiamuhaliabhuāiā kāvi ।</l>
<l>rōsaviasaṁtavisēsapattalaṁ	ēsiasubhai ॥ 87 ॥</l>
</lg></b>
<p>yathā vā—(gāsa. 2.60)</p>
<b><lg>
<l>acchōḍiavatthaddhaṁtapatthiē	maṁtharaṁ	tumaṁ	vacca ।</l>
<l>ciṁtēsi thaṇaharāāsiassa majjhassa vi ṇa bhaṁgaṁ ॥ 88 ॥</l>
</lg></b>
<pb n="1336"/>
<lg>
<l>(balādākuṣṭavastrārdhāntaprasthitē	mantharaṁ	tvaṁ	vraja ।</l>
<l>cintayasi stanabharāyāsitasya madhyasyāpi na bhaṅgam ॥)</l>
</lg>
<p>24. <b>aparādhataḥ priyābhibhartsanatāḍanādikaraṇaṁ praṇayakalahaḥ</b> yathā—(gāsa. 946vē.)</p>
<b><lg>
<l>huṁ ṇillajja samōsara taṁ cia aṇuṇēsu jāē dē vaaṇē ।</l>
<l>pāaṁguṭṭhālattaarasēṇa	tilaaṁ	viṇimmaviaṁ ॥ 89 ॥</l>
</lg></b>
<lg>
<l>(huṁ nirjajja samapasara tāmēvānunaya yayā tē vadanē ।</l>
<l>pādāṅguṣṭhālak‍takarasēna	tilakaṁ	vinirmitam ॥)</l>
</lg>
<p>yathā vā—</p>
<b><lg>
<l>pādē mūrdhani tāmratāmupagatē karṇōtpalē cūrṇitē
chinnē	hāralatāguṇē	karatalē	sampātajātavraṇē ।</l>
<l>aprāp‍tapriyatāḍanavyatikarā hantuṁ punaḥ cētasā
vāñchantī muhurēṇaśābanayanā paryākulaṁ rōditi ॥ 90 ॥</l>
</lg></b>
<p><b>(3. mānaviśēṣāḥ —24)</b></p>
<p>athaitēṣāṁ viśēṣāścaturviṁśatiḥ — sahajaḥ, āhāryaḥ, yauvanajaḥ, visrambhajaḥ, sthiraḥ,
bhaṅguraḥ, samaḥ, viṣamaḥ, prakāśaḥ, gūḍhaḥ, caṇḍaḥ, mr̥duḥ, udbhaṭaḥ, masr̥ṇaḥ, r̥juḥ, vakraḥ,
sādhyaḥ, kr̥cchrasādhyaḥ, yāpyaḥ, asādhyaḥ, purāṇaḥ, jīrṇaḥ, punarnavaḥ, nava iti । tēṣu —</p>
<p>1. <b>sahajānurāgajanmā sahajō</b> yathā—(gāsa. 967 vē.)</p>
<b><lg>
<l>kēligōttakkhalaṇē	varassa	paphpullaiṁ	dihiṁ	dēi ।</l>
<l>bahuvāsakavāsagr̥hē	vahuē	bāhōlliā	diṭṭhī ॥ 91 ॥</l>
</lg></b>
<lg>
<l>(kēlīgōtraskhalanē	varasya	praphullāṁ	dhr̥tiṁ	dadāti ।</l>
<l>bahuvāsakavāsagr̥hē	vadhvāḥ	bāṣpārdritā	d‍r̥ṣṭiḥ ॥)</l>
</lg>
<p>2. <b>āhāryānurāgajanmā āhāryō</b> yathā—(gāsa. 941vē.)</p>
<b><lg>
<l>aliakuviaṁ pi kaamaṁtuaṁ va maṁ jēsu suhaa aṇuṇēṁtō ।</l>
<l>tāṇa diahāṇa haraṇē ruāmi, ṇa uṇō ahaṁ kuviā ॥ 92 ॥</l>
</lg></b>
<lg>
<l>(alīkakupitāmapi kr̥tamantukāṁ va māṁ yēṣu subhaga! anunayan ।</l>
<l>tēṣāṁ	divasānāṁ	smaraṇē	rōdimi	na	punarahaṁ	kupitā ॥)</l>
</lg>
<pb n="1337"/>
<p>3. <b>yauvanānujarāgajanmā yauvanajaḥ</b>, sa yathā—(gāsa. 924vē.)</p>
<b><lg>
<l>ai pīṇatthaṇa utthaṁbhiāṇaṇē suaṇu suṇasu maha vaaṇaṁ ।</l>
<l>athirammi jujjai ṇa jōvvaṇaṁmi māṇō piē kāum̐ ॥ 93 ॥</l>
</lg></b>
<lg>
<l>(atipīnaghanastanōttambhitānanē sutanu śrr̥ṇu mama vacanam ।</l>
<l>asthirē	yujyatē	na	yauvanē	mānaḥ	priyē	kartum ॥)</l>
</lg>
<p>yathā vā—(saka. 2.63)</p>
<b><lg>
<l>jyōtirbhyastadidaṁ tamaḥ samuditaṁ jātō'yamad‍bhyaśśikhī
pīyūṣādidamucchritaṁ	viṣamayaṁ	cchāyāp‍tajanmātapaḥ ।</l>
<l>kō nāmāsya vidhiḥ praśāntavidhayē bāḍhaṁ draḍhīyānayaṁ
vyādhiryatpriyatō'pi vipriyamidaṁ sakhyaḥ kr̥taṁ sāntvanaiḥ ॥ 94 ॥*</l>
</lg></b>
<p>5. <b>vināśakāraṇairavināśanīyaḥ sthiraḥ</b>, yathā—(amaru. 38)</p>
<b><lg>
<l>'kōpō yatra bhrukuṭighaṭanā'॥95॥</l></lg></b> (pr̥.641) ityādi
<p>6. <b>vināpi kāraṇaṁ vinaśvarō bhaṅguraḥ</b> sa yathā—(amaru. 28)</p>
<b><lg>
<l>bhrūbhēdē	racitē'pi	d‍r̥ṣṭiradhikaṁ	sōtkaṇṭhamud‍vīkṣatē
ruddhāyāmapi	vāci	sasmitamidaṁ	dagdhānanaṁ	jāyatē ।</l>
<l>kārkaśyaṁ	gamitē'pi	cētasi	tanū	rōmāñcamālambatē
d‍ṣṭē	nirvahaṇaṁ sa vakṣyati/bhaviṣyati kathaṁ mānasya tasmin janē ॥ 96 ॥</l>
</lg></b>
<p>7. <b>utpattērāprakarṣamavicchinnaikarūpasantānaḥ samaḥ</b>, sa yathā—(saka. 3.127)</p>
<b><lg>
<l>ēṁtō vi ṇa saccaviō gōsē pasaraṁtapallavāruṇacchāō ।</l>
<l>majjaṇataṁbēsu	maō	taha	maalōaṇēsu	amarisō ॥ 97 ॥</l>
</lg></b>
<lg>
<l>(āgacchannapi na dr̥ṣṭaḥ yathā mē prasaratpallavāruṇarāgaḥ ।</l>
<l>majjanatāmrayōrmadastathā	madalōcanayōramarṣaḥ ॥)</l>
</lg>
<p>8. <b>vicchidyamānasantāpō viṣamaḥ</b>, sa yathā—(saka. 5.492)</p>
<b><lg>
<l>dhīrēṇa	māṇabhaṁgō	māṇakkhalaṇēṇa	gurua—dhīrāraṁbhō ।</l>
<l>ullalai tulijjaṁtē ēkaṁmi pi sē thiraṁ ṇa laggai hiaaṁ ॥ 98 ॥</l>
</lg></b>
<lg>
<l>{dhairyēṇa	mānabhaṅgē	mānaskhalanēna	gurukadhairyārambhaḥ ।</l>
<l>ullalati tōlyamānē ēkasminnapyasyāḥ sthiraṁ na lagati hr̥dayam ॥}</l>
</lg>
 NOTES pg=1337!
* ataḥ paraṁ 'visrambhajaḥ' nōpalabhyatē ।
<pb n="1338"/>
<p>9. <b>āvirbhūtōpalakṣaṇaḥ prakāśaḥ</b>, sa yathā—</p>
<b><lg>
<l>dukkhaṁtaria-maṇasuhaṁ piēṇa vimaṇa-viliōṇaēṇa pulaiaṁ ।</l>
<l>rōsāgamapaḍivēllia-visama-virajjaṁta-lōaṇaṁ tīēm̐ muhaṁ ॥ 99 ॥</l>
</lg></b>
<lg>
<l>(duḥkhāntarita-manassukhaṁ priyēṇa vimanaskavrīḍitāvanatēna pralōkitam ।</l>
<l>rōṣāgama-prativēllita-viṣama-virajyamānalōcanaṁ tasyā mukham ॥)</l>
</lg>
<p>10. <b>anāvirbhūtalakṣaṇō gūḍhaḥ</b>, sa yathā—(gāsa. 869vē.)</p>
<b><lg>
<l>sāhippaṁti ṇa kassa vi rōttūṇa ṇēa pāaḍijjaṁti ।</l>
<l>māṇaviārā kulapā/bāliāēm̐ hiaē vilāvēṁti ॥ 100 ॥</l>
</lg></b>
<lg>
<l>(sādhayiṣyanti tasyā api rud‍dhvā naiva pātayiṣyanti ।</l>
<l>mānavikārāḥ kulapā/bālikāyā hr̥dayē vilīyantē ॥)</l>
</lg>
<p>11. <b>bhūtaprabhūtacihnaścaṇḍaḥ</b>, sa yathā—(gāsa. 2.92)</p>
<b><lg>
<l>āaṁbaṁtakaōlaṁ khaliakkharajaṁpiriṁ phuraṁtōṭṭhiṁ ।</l>
<l>mā cchivasu tti sarōsaṁ samōsaraṁtiṁ piaṁ bharimō ॥ 101 ॥</l>
</lg></b>
<lg>
<l>(ātāmrāntaḥ-kapōlāṁ skhalitākṣarajalpanaśīlāṁ sphuradōṣṭhīm ।</l>
<l>mā	spr̥śēti	sarōṣamapasarpantīṁ	priyāṁ	smarāmaḥ ॥)</l>
</lg>
<p>12. <b>tadviparītō mr̥duḥ</b>, sa yathā—</p>
<b><lg>
<l>bhiuḍī ṇa kaā kaḍuaṁ ṇa ālaviaṁ, aharaṁ ṇa pammuṭhṭhaṁ ।</l>
<l>uvaūhiā	ṇa	ruṇṇā	ēēṇa	a	jāṇimō	māṇaṁ ॥ 102 ॥</l>
</lg></b>
<lg>
<l>(bhrukuṭī na kr̥tā, kaṭukaṁ nālapitaṁ, adharō na pramr̥ṣṭaḥ ।</l>
<l>upagūhitā	na	ruditā	ētēnāpi	jānīmō	mānam ॥)</l>
</lg>
<p>13. <b>āviṣkr̥tavikr̥tānēkarūpa udbhaṭaḥ</b>, sa yathā—</p>
<b><lg>
<l>kṣaṇavikasitō	dīrghaśvāsaiḥ	kṣaṇaṁ	mukulīkr̥taḥ
kr̥takahasitairvyaktō	maunapratikriyayā	kṣaṇam ।</l>
<l>kṣaṇavikasitō	narmālāpairiti	kramasūcita—
sthagitaviṣamō mugdhē! mānaḥ kadarthayatīva mām ॥ 103 ॥</l>
</lg></b>
<p>14. <b>dhairyāntarhitagambhīrābhōgō masr̥ṇaḥ</b>, yathā—</p>
<b><lg>
<l>yad gamyaṁ gurugauravasya suhr̥dō yasmin labhantē'ntaraṁ
yaddākṣiṇyavaśādupaiti	sahatē	yaccōpacārānapi ।</l>
</lg></b>
<pb n="1339"/>
<b><lg>
<l>yallajjā viruṇaddhi yatra śapathairutpādyatē pratyayaḥ
tatkiṁ prēma sa ucyatē paricayastatrāpi kōpēna kim ॥ 104 ॥</l>
</lg></b>
<p>15. <b>(anud‍bhinna)muddhinnahr̥d‍gatārthō'nr̥juḥ</b>, sa yathā— (amaru. 94)</p>
<b><lg>
<l>idaṁ kr̥ṣṇaṁ kr̥ṣṇaṁ priyatama! nanu śvētamatha kiṁ
gamiṣyāmō yāmō bhavatu gamanēnāpi bhavatu ।</l>	
<l>purā yēnaivaṁ mē ciramanusr̥tā vākyapadavī
sa ēvānyō jātaḥ sakhi! paricitāḥ kasya puruṣāḥ ॥ 105 ॥</l>
</lg></b>
<p>16. <b>r̥jupratyanīkarūpō vakraḥ</b>, sa yathā—</p>
<b><lg>
<l>aṅgasyāsya mama svabhāvatanutā mātaḥ karōmyatra kiṁ
jātē jāgaraṇāruṇē ca nayanē vyālōlatārē yadi ।</l>
<l>kōpasyāvasarō'tra kaḥ kathamapi smēraṁ ca nābhūnmukhaṁ
tēnōktaḥ sakhi! kiñcidēṣa caraṇāvākramya yēna sthitaḥ ॥ 106 ॥</l>
</lg></b>
<p>17. <b>praśamayituṁ śakyasādhanaḥ sādhyaḥ ।</b> sa yathā—</p>
<b><lg>
<l>taṁ ṇatthi jaṁ sahiaṇō ṇa bhaṇējja pacchakkhamaṁtudūmiahiaaṁ ।</l>
<l>aṇuṇējjā jaṁpaṁtō jai ṇavaraṁ vammahō miaṁkō va viō ॥ 107 ॥</l>
</lg></b>
<lg>
<l>(tannāsti yat sakhījanō na bhaṇēt pratyakṣamanyudūnahr̥dayam ।</l>
<l>anunayēt jalpan yadi kēvalaṁ manmathō mr̥gāṅka iva priyaḥ ॥)*</l>
</lg>
<p>19. <b>prakarṣabhaṅgamātrōpaśāntaśālibhiḥ prayat‍nairanunmīlanīyō yāpyaḥ</b>, sa yathā—</p>
<b><lg>
<l>smr̥tisvap‍nāvāp‍tatvadakhilavilāsavyasaninō
na mē dūrasthāyāṁ tvayi balavadutkaṇṭhi hr̥dayam ।</l>
<l>paraṁ vijñātaivaṁ tava taruṇi! caṇḍatvamadhunā
śrutē vā svap‍nē vā yadi bhavati vāmaiva bhavati ॥ 108 ॥</l>
</lg></b>
<p>20. <b>sarvaprayat‍nānāmagōcarō'sādhyaḥ</b>, sa yathā—(amaru. 60)</p>
<b><lg>
<l>lākṣālakṣma lalāṭapaṭaṭmabhitaḥ kēyūramudrā galē
vaktrē kajjalakālimā nayanayōstāmbūlarāgō'paraḥ ।</l>
<l>dr̥ṣṭvā kōpavidhāyi maṇḍanamidaṁ prātaściraṁ prēyasōḥ
krīḍātāmarasōdarē mr̥gadr̥śaḥ śvāsāḥ samāp‍tiṁ gatāḥ ॥ 109 ॥</l>
</lg></b>
 NOTES pg=1339!
* ataḥ paraṁ 'kr̥cchasādhyaḥ' nōpalabhyatē
<pb n="1340"/>
<p>21. <b>manaḥparyuṣitaḍambaraḥ purāṇaḥ</b>, sa yathā-(gāsa. 709vē.)</p>
<b><lg>
<l>ṇa vi taha takkhaṇa-sua-maṁtudukkhaviaṇāurāōm̐ vi ruaṁti ।</l>
<l>jaha	diṭṭhammi	piaamē	aṇuṇijjaṁtīōm̐	taruṇīō ॥ 110 ॥</l>
</lg></b>
<lg>
<l>(nāpi	tathā tatkṣaṇaśrutamanyuduḥkhavēdanāturā virudanti ।</l>
<l>yathā	dṣṭē	priyatamē	anunīyamānāstaruṇyaḥ ॥)</l>
</lg>
<p>22. <b>mānasō manasō'vastrastavīryō jīrṇaḥ</b>, sa yathā—</p>
<b><lg>
<l>vilīnō visrambhaḥ sapadi tadapi prēma galitaṁ
cyutāścitrākārāḥ praṇayasubhagāstā api giraḥ ।</l>
<l>priyasyaivaṁ	tattad	vinayabahiraṅgavyavasitaṁ
kimanyad	duḥkhānāṁ	hr̥dayanagarīcatvaramasi ॥ 111 ॥</l>
</lg></b>
<p>23. <b>praśamyōd‍bhūtaḥ punarnavaḥ</b>, sa yathā—</p>
<b><lg>
<l>caturacaṭubhirgāḍhāślēṣairhaṭhāt	paricumbanai—
ralakakalanairvāraṁ	vāraṁ	gatō'pyatimandatām ।</l>
<l>aparavanitāsaṅgāllagnaṁ vilōkya	vilēpanaṁ
kuvalayadr̥śaḥ kōpaḥ kāntē punarnavatāṁ gataḥ ॥ 112 ॥</l>
</lg></b>
<p>24. <b>sadyaḥ samupajāyamānō navaḥ</b>, sa yathā—</p>
<b><lg>
<l>bhavatu viditaṁ vyarthālāpairalaṁ priya! gamyatāṁ,
tanurapi na tē dōṣō'smākaṁ vidhistu parāṅmukhaḥ ।</l>
<l>tava yadi tathārūḍhaṁ prēma prapannamimāṁ daśāṁ
prakr̥titaralē kā naḥ pīḍā gatē hatajīvitē ॥ 113 ॥</l>
</lg></b>
<p>(<b>4. viṣayaprakīrṇāni —8</b>)</p>
<p>athaitēṣvēva viśayāśrayālambanaprakīrṇakāni caturviṁśatiḥ । tatra</p>
<p>1. <b>viṣayaprakīrṇakēṣu svapativiṣayō</b> yathā—</p>
<b><lg>
<l>pravr̥ttaiva prayāmīti vāṇī vallabha! tē mukhāt ।</l>
<l>ayātāpi tvayēdānīṁ mandaprēmṇā karōmi kim ॥ 114 ॥</l>
</lg></b>
<p>2. <b>upapativiṣayō</b> yathā—(gāsa. 5.45)</p>
<b><lg>
<l>akaaṇṇua tujjha kaē pāusarāīsu jaṁ maē khuṇṇaṁ ।</l>
<l>uppēkkhāmi alajjira ajja vi taṁ gāmacikkhillaṁ ॥ 115 ॥</l>
</lg></b>
<pb n="1341"/>
<lg><l>(akr̥tajña tava kr̥tē prāvr̥ḍ‍rātriṣu yō mayā kṣuṇṇaḥ ।</l>
<l>utpaśyāmyalajjāśīla! adyāpi taṁ grāmapaṅkam ॥)</l></lg>
<p>3. <b>prōṣitaviṣayō</b> yathā—</p>
<b><lg><l>sahi tāva acchau ccia alāhi kiṁ bāhuēṇa lēhēṇa ।</l>
<l>ēārisaṁ	lihaṁtāṇa	ēṁti	pahiā	viēsāō ॥ 116 ॥</l></lg></b>
<lg><l>(sakhi tāvadāstāmēva, alaṁ kiṁ bahukēna lēkhēna ।</l>
<l>ētād‍r̥śaṁ likhatāṁ yanti pathikā vidēśāt ॥)</l></lg>
<p>4. <b>samāgamaviṣayō</b> yathā—(gāsa. 849vē.)</p>
<b><lg><l>kaṁṭhaggahaṇēṇa saajjhiāēm̐ abbhāgaōvaārēṇa ।</l>
<l>bahuāē piammi vi āgaammi sāmaṁ muhaṁ jāaṁ ॥ 117 ॥</l></lg></b>
<lg><l>(kaṇṭhagrahaṇēna sairandhrikāyā abhyāgatōpacārēṇa ।</l>
<l>vadhvāḥ priyē'pyāgatē śyāmaṁ mukhaṁ jātam ॥)</l></lg>
<p>5. <b>kalahāntaritāviṣayō</b> yathā—(gāsa. 5.20)</p>
<b><lg><l>aha sō vilakkhahiaō maē ahavvāē agahiāṇuṇaō ।</l>
<l>para-vajja-ṇaccarīhiṁ	tuhmēhiṁ	uvēkkhiō	ṇēṁtō ॥ 118 ॥</l></lg></b>
<lg><l>(atha sa vilakṣahr̥dayō mayā abhavyayā agr̥hītānunayaḥ ।</l>
<l>para-vādya-nartanaśīlābhiryuṣmābhirupēkṣitō	niryan ॥)</l></lg>
<p>6. <b>khaṇḍitāviṣayō</b> yathā—(gāsa. 937vē.)</p>
<b><lg><l>ṇaha-paa-pasāhiaṁgō ṇid‍dāghummaṁta-lōaṇō ṇa tahā ।</l>
<l>jaha ṇivvaṇāharō sāmalaṁga dūmēsi maha hiaaṁ ॥ 119 ॥</l></lg></b>
<lg><l>(nakhapadaprasādhitāṅgō nidrāghūrṇamānalōcanō na tathā ।</l>
<l>yathā nirvraṇādharō śyāmalāṅga dūnayasi mama hr̥dayam ॥)</l></lg>
<p>7. <b>vañcakaviṣayō</b> yathā—(raghu. 19.17)</p>
<b><lg><l>aṅgulīkisalayāgratarjanaṁ bhrūvibhaṅgakuṭilaṁ ca vīkṣitam ।</l>
<l>mēkhalābhirasakr̥cca bandhanaṁ vañcayan praṇayinīravāpa saḥ ॥ 120 ॥</l></lg></b>
<p>8. <b>cirakāriviṣayō</b> yathā—(gāsa. 4.85)</p>
<b><lg><l>ēhii piōtti ṇimēsaṁ va jaggiaṁ jāmiṇīē paḍamaddhaṁ ।</l>
<l>sēsaṁ	saṁtāvaparavasāē	varisaṁ	va	bōlīṇaṁ ॥ 121 ॥</l></lg></b>
<pb n="1342"/>
<lg><l>(ēṣyati priya iti nimēṣamiva jāgarita yāminyāḥ prathamārdham ।</l>
<l>śēṣaṁ	saṁtāpaparavaśāyā	varṣamiva	vyavalīnam ॥)</l></lg>
<p>(<b>5. āśrayaprakīrṇāni —8</b>)</p>
<p>1. <b>āśrayaprakīrṇakēṣu khaṇḍitāśrayō</b> yathā—(gāsa. 7.53)</p>
<b><lg><l>paccūsāgaa	raṁjitadēha	piālōa—lōaṇāṇaṁda ।</l>
<l>aṇṇatta—khavia—savvari ṇahahūsaṇa diṇavai ṇamō dē ॥ 122 ॥</l></lg></b>
<lg><l>(pratyūṣāgata!	rañjitadēha!	priyālōkalōcanānanda! ।</l>
<l>anyatra kṣapitaśarvarīka! nabhō/khabhūṣaṇa! dinapatē! namastē ॥)</l></lg>
<p>2. <b>kalahāntaritāśrayō</b> yathā—</p>
<b><lg><l>hatthasalilāhaāē	avahīraṁtīēm̐	diṇṇasahisaṁlāvaṁ ।</l>
<l>kalahaṁtariāē viaaṇāhaṇaṁ tīē dūmiō paḍivakkhō ॥ 123 ॥</l></lg></b>
<lg>
<l>(hastasalilāhatayā apaharantyā dattasakhīsam̐llāpam ।</l>
<l>kalahāntaritayaiva gatanāthānāṁ tayā dūnaḥ pratipakṣaḥ ॥)</l></lg>
<p>3. <b>vāsakasajjāśrayō</b> yathā—</p>
<b><lg><l>ṇimmavia—maṁḍaṇāṇaṁ vi sōhā vāsaa—māṇiāṇaṁ vimaliā ।</l>
<l>mōhaṁ ṇēva paiṇō pariōsō ccia pasāhaṇaṁ juvaīṇaṁ ॥ 124 ॥</l></lg></b>
<lg><l>(nirmitamaṇḍanānāmapi śōbhā vāsakavimānitānāṁ vimalitā ।</l>
<l>mōghaṁ naiva, patyuḥ paritōṣa ēva prasādhanaṁ yuvatīnām ॥)</l></lg>
<p>4. <b>abhisārikāśrayō</b> yathā—</p>
<b><lg><l>mā śrauṣīḥ sakhi! yad vadāmi balavatprāṇāntikōtkaṇṭhayā
nivrīḍāsmi kr̥tā bhaviṣyati punarmānaprasūtaṁ yaśaḥ ।</l>
<l>kō dōṣaḥ svayamānayāmi yadi taṁ tasyāparādhairahaṁ
nō dūyē sa yathātathāstu manasaḥ sā dhāraṇā nānyataḥ ॥ 125 ॥</l></lg></b>
<p>5. <b>vipralabdhāśrayō</b> yathā—</p>
<b><lg><l>kr̥takakr̥takairmāyāśāṭhyaiḥ	tvayāsmyativañcitā
nibhr̥tanibhr̥taiḥ	kāryālāpairmayāpyupalakṣitam ।</l>
<l>bhavatu viditaṁ nēṣṭāhaṁ tē na mē dayitō bhavān
ahamasahanā tvaṁ niḥsnēhaḥ samēna samaṁ gatam ॥ 126 ॥</l></lg></b>
<pb n="1343"/>
<p>6. <b>prōṣitapatikāśrayō</b> yathā—</p>
<b><lg><l>sahi tāva acchau ccia alāhi kiṁ bāuēṇa lēhēṇa ।</l>
<l>ēārisaṁ	lihaṁtāṇa	ēṁti	pahiā	viēsāō ॥ 127 ॥</l></lg></b>
<lg><l>(sakhi! tāvat āstāmēva, alaṁ kiṁ bahukēna lēkhēna ।</l>
<l>ētād‍r̥śaṁ	likhatāṁ	yanti	pathikā	vidēśāt? ॥)</l></lg>
<p>7. <b>virahōtkaṇṭhitāśrayō</b> yathā—(gāsa. 1.17)</p>
<b><lg><l>ēhii viō pautthō, ahaṁ a kuppējja, sō vi aṇuṇijja ।</l>
<l>ia kaē vi phalai maṇōrahāṇaṁ mālā piaamammi ॥ 128 ॥</l></lg></b>
<lg>
<l>(ēṣyati priyō prōṣitō ahaṁ ca kōpiṣyāmi sō'pyanunēṣyati ।</l>
<l>iti kasyā api phalati manōrathānāṁ mālā priyatamē ॥)</l></lg>
<p>8. <b>svādhīnabhartr̥kāśrayō</b> yathā—</p>
<b><lg><l>paśyantī	nijamēva	bharturadharē	dantavraṇaṁ	khidyatē
sāśaṅkaṁ svayamapyamārgapatitān kr̥tvā nakhān kupyati ।</l>
<l>tanvī sarvavivēkahāriṇi padē rāgasya tatra	sthitā
yatrātmāpi vr̥thā vikalpakalitaḥ kōpāya sañjāyatē ॥ 129 ॥</l></lg></b>
<p>(<b>6. ālambanaprakīrṇāni —8</b>)</p>
<p>1. ālambanaprakīrṇakēṣu <b>parihāsālambanō</b> yathā—(gāsa. 923 vē.)</p>
<b><lg><l>pariucchiā	ṇa	jaṁpai	cuṁbijjatī	balā	muhaṁ	harasi ।</l>
<l>parisūsamāṇavi muhē pariaṁci/pariciaṁ maṇaṁ maha dūmēsi ॥ 130 ॥</l></lg></b>
<lg><l>(paripr̥ṣṭā na jalpasi cumbyamānā balāt mukhaṁ harasi ।</l>
<l>pariśuṣyamāṇāpi mukhē paricitaṁ manō mama dunōsi ॥)</l></lg>
<p>2. <b>āśaṁsālambanō</b> yathā—</p>
<b><lg><l>hōjja vaṇē sō diahō jattha piō majjha maṁttukaarōsaṁ ।</l>
<l>aṇuṇējja	ṇē sahiaṇō ciraṁ ṇihuattaṇi acchijja ॥ 131 ॥</l></lg></b>
<p>3. <b>jijñāsālambanō</b> yathā—(urāca. 3.37)1</p>
<b><lg><l>asminnēva	latāgr̥hē	tvamabhavastanmārgadattēkṣaṇaḥ
sā haṁsaiḥ kr̥takautukā ciramabhūd gōdāvarīsaikatē ।</l></lg></b>
 NOTES pg=1343!
1. ākarō mr̥gya iti rāghavaḥ।
<pb n="1344"/>
<b><lg><l>āyāntyā paridurmanāyitamiva tvāṁ vīkṣya baddhastayā
kātaryādaravindakuḍmalanibhō mugdhaḥ1 praṇāmāñjaliḥ ॥ 132 ॥</l></lg></b>
<p>4. <b>upadēśālambanō</b> yathā—</p>
<b><lg><l>(aliaṁ vaṁcaa—) vaaṇaṁ pijjai hālāhalavisamasajjaṁ ।</l>
<l>jaṁ hiaaṁ abalaṁbadhiraṁ/avalaṁbia dhīraṁ dijjasi māṇassa ēttāhē ॥ 133 ॥</l></lg></b>
<lg><l>{(alīkaṁ vañcaka) vacanaṁ pīyatē hālāhalaṁ viṣamasahyam ।</l>
<l>yad‍ hr̥daya! avalambya dhairyaṁ dīyasē mānāyēdānīm ॥}</l></lg>
<p>5. <b>kutūhalālambanō</b> yathā—</p>
<b><lg><l>bhrūbhēdē racitastadīkṣaṇaparē nistarjitē lōcanē
gātraṁ prāvr̥tamaṁśukēna sakalaṁ vr̥ttirgirāṁ saṁyatā ।</l>
<l>cētaḥ kautukavihvalaṁ bhramati mē tat kēna vā d‍r̥śyatē
gatvā dūti! tamānaya priyatamaṁ mānaḥ kr̥tō'yaṁ mayā ॥ 134 ॥</l></lg></b>
<p>6. <b>kaitavālambanō</b> yathā—</p>
<b><lg><l>draṣṭavyādapasāritē ca nayanē ruddhē ca bāṣpāmbhasā
kāntaṁ ca sphuraṇēna gaṇḍayugalaṁ jātaṁ ca harṣōllasat ।</l>
<l>autsukyād vinivartitaṁ ca hr̥dayaṁ magnaṁ ca cintārṇavē
mānaścāhriyatē priyē dayitayā prēmṇā na ca kṣamyatē ॥ 135 ॥</l></lg></b>
<p>7. <b>kāraṇālambanō</b> yathā—</p>
<b><lg><l>avvōkajjēṇa viṇāaddhakapaattapāharāhillō ।</l>
<l>uccaḍatāpariōsō rōsō vi ṇa hōi vētālā ॥ 136 ॥</l></lg></b>
<p>8. <b>pratāpālambanō</b> yathā—</p>
<b><lg><l>rasa&amp;siajjhaa&amp;kaadhikkāraṇā&amp;jaṇia&amp;ṇicca&amp;kōvāṇā/kōvāē ।</l>
<l>puttaa!	vēārijjasi	aliapaduhaṇaē		sōṇhāē ॥ 137 ॥</l></lg></b>
<lg><l>(rasikādhyāya—kr̥tādhikāraṇā—janitanityakōpanayā ।</l>
<l>putraka! vyāpāryasē alīkapr̥thustanayā snuṣayā ॥)</l></lg>
 NOTES pg=1344!
1. mugdhaḥ = baddhaḥ rā.jō.
<pb n="1345"/>
<p>(<b>7. viṣayakarmāṇi —6</b>)</p>
<p>atha viṣayāśrayaprakīrṇakarmāṇi। tāni pratyēkaṁ ṣōḍhā। tēṣu — 1. mānavaikr̥tāni
2. mānavitarkāḥ		3. mānabhaṅgōpāyāḥ	4. mānaparipraś‍nāḥ	5. citracāṭūktayaḥ
6. priyōpālambhāścēti viṣayasyāparādhakartuḥ karmāṇi। tēṣu —</p>
<p>(<b>1. mānavaikr̥tāni</b>)</p>
<p>manōd‍r̥gvaktravāgvapuścēṣṭāsu vailakṣyābhyutpattyādayō mānavaikr̥tāni। tatra manasi
vailakṣyamanuśayaśca, d‍r̥śi jñānānyathātvaṁ (bhramaṇaṁ) ca vaktrē chāyābhraṁśa utkaṇṭhāvēśaśca,
vāci	vaiklavyaṁ	pravilāpaśca,	vapuṣi	santāpō	viṣayavyāvr̥ttiśca,
cēṣṭāyāmārambhastadabhiśaṅkā cēti। tatra —</p>
<p>1. <b>manasi vailakṣyaṁ</b> yathā—</p>
<b><lg><l>paṇaakkhalaṇavilakkhaṁ tassa ॰ ॰ ॰ ।</l>
<l>॰ ॰ ॰ kiṁ kaē vva pia muhaṁ kilaṁi hiaaṁ ॥ 138 ॥</l></lg></b>
<lg><l>(praṇayaskhalanavilakṣaṁ	tasya ॰ ॰ ॰ ।</l>
<l>॰ ॰ ॰ kiṁ kr̥ta iva priya mukhaṁ, klāmyati hr̥dayam ॥)</l></lg>
<p>2. <b>tatraivānuśayō</b> yathā—</p>
<b><lg><l>rē viaaṁdhaāra—viaḍaṁ ēkkaṁ dōhaṇavi uha viaṇāvāsaṁ ।</l>
<l>vaḍḍhitāē visamaaṁ maaṇāṇusaāṇa sē vahuppai hiaaṁ ॥ 139 ॥</l></lg></b>
<lg><l>(rē vitatāndhakāravikaṭaṁ ēkaṁ dvayōrapi paśya vēdanāvāsam ।</l>
<l>vardhitāyā viṣamayaṁ madanānuśayānāṁ tasyāḥ bhaviṣyati hr̥dayam ॥)</l></lg>
<p>3. <b>d‍r̥śi jñānānyathātvaṁ</b> yathā—(saka. 5.145)</p>
<b><lg><l>pariaṭṭhaṁtē ṇisisamaē maṁḍaliakusumāuhaṁ va aṇaṁgaṁ ।</l>
<l>virahammi maṇṇai harī ṇahē aṇatthapariuṭṭhiaṁ va miaṁkaṁ ॥ 140 ॥</l></lg></b>
<lg><l>(parivardhamānē niśāsamayē maṇḍalita—kusumāyudhamivā'naṅgam ।</l>
<l>virahē	manyatē	harirnabhasyanarthapratyutthamiva	mr̥gāṅkam ॥)</l></lg>
<p>4. (bhramaṇaṁ) yathā—</p>
<b><lg><l>gahaṇaddhapaṇaṁmi garuaciṁtālahiaṁ pēcchai puraō ।</l>
<l>puraō vaṭhiaṁ rōsālaṁ bhaṁta lōaṇaṁ tīē muhaṁ ॥ 141 ॥</l></lg></b>
<pb n="1346"/>
<lg><l>(grahaṇārdhapaṇē gurukacintālabdhaṁ prēkṣatē purataḥ ।</l>
<l>puratō valitaṁ rōṣavad bhrāntalōcanaṁ tasyā mukham ॥)</l></lg>
<p>5. <b>vaktrē cchāyābhraṁśō</b> yathā—</p>
<b><lg><l>puraō ciṁtaavalaā pacchā aparāhagōrakapisaṁvalaā ।</l>
<l>viraaṁti kiṁ davēttia hariṇō aṇuṇaamaṇōrāmuhasōhaṁ ॥ 142 ॥</l></lg></b>
<p>6. <b>tattai(trai)vōtkaṇṭhāvēśō</b> yathā—</p>
<b><lg><l>sasidiṇṇavasaddhakkhō ōrādiadhīrahiaaladvā ॰ ॰ ।</l>
<l>॰ ॰ sakkaṁ		harimmapi	virahukkaṁṭhō ॥ 143 ॥</l></lg></b>
<p>7. <b>vāci vaiklavyaṁ</b> yathā—</p>
<b><lg><l>uggāhiapaṁhuṭṭhā	darajaṁpaṇamukkabahalaṇīsāsā ।</l>
<l>sāhaṁti virahadukkhaṁ asamattavaakkharāvi sē ullāvā ॥ 144 ॥</l></lg></b>
<lg><l>(udgrāhitaprasmr̥tā		darajalpanamuktabahalaniḥśvāsāḥ ।</l>
<l>kathayanti virahaduḥkhaṁ asamāp‍tavacō'kṣarā api tasyā ullāpāḥ ॥)</l></lg>
<p>8. tatraiva <b>vipralāpō</b> yathā—(saka. 5.341)</p>
<b><lg><l>asamattō vi samappai apariggahialahuā paraguṇālāō ।</l>
<l>tassa piāpaḍibaṁdhā ṇa samappai rai—suhā samattā vi kahā ॥ 145 ॥</l></lg></b>
<lg>
<l>(asamāp‍tō'pi samāpyatē aparigr̥hītalaghukaḥ paraguṇālāpaḥ ।</l>
<l>tasya priyāpratibaddhā na samāpyatē ratisukhā samāp‍tāpi kathā ॥)</l></lg>
<p>9. <b>vapuṣi santāpō</b> yathā—</p>
<b><lg><l>॰ ॰ vā a ciṁtiaṁ vi saṁvai ōsāhiṇō vi apaṇīō ।</l>
<l>॰ ॰ ॰ ॰ tīē samāgamamaṇōrahō chalapaiṇō ॥ 146 ॥</l></lg></b>
<lg><l>(॰ ॰ vā ca cintitamapi samprati utsāhinō'pi apanītaḥ ।</l>
<l>॰ ॰ ॰ ॰ tasyāḥ samāgamamanōrathō chalapatēḥ ॥)</l></lg>
<p>10. tatraiva <b>viṣayavyāvr̥ttiryathā—(harivi.)</b></p>
<b><lg><l>saṁvaḍḍhiasaṁtōsā	phuraṁtakōtthuhamaṇippahāsaṁvaliā ।</l>
<l>viuṇiamaṇasaṁtāvā jāā savisēsadūsahā sasikiraṇā ॥ 147 ॥</l></lg></b>
<lg><l>(saṁvardhita—saṁtōṣāḥ	sphuratkaustubhamaṇiprabhāsaṁvalitāḥ ।</l>
<l>dviguṇitamanassaṁtāpā jātā saviśēṣadussahā śaśikiraṇāḥ ॥)</l></lg>
<pb n="1347"/>
<p>11. <b>cēṣṭāyāmārambhō</b> yathā—(līlāvatī. 567)</p>
<b><lg><l>ṇa sahai kālakkhēvaṁ vō muṇiō gaṁtuṁ.....haāṇurāhēhi ।</l>
<l>॰ ॰ ॰ ॰ ॰ ॰ ॰ tassa gamaṇāraṁbhō ॥ 148 ॥</l></lg></b>
<lg><l>(na śōbhatē kālakṣēpō vāṁ jñātō gantuṁ hatānurāgaiḥ ।</l>
<l>॰ ॰ ॰ ॰ ॰ ॰ ॰ tasya gamanārambhaḥ ॥)</l></lg>
<p>12. <b>tatraiva tadabhiśaṅkā</b> yathā—</p>
<b><lg><l>jaha jaha tīē bhavaṇaṁ pāvai kaadūssahāvarāhavilakkhō ।</l>
<l>taha taha sē ahiaaraṁ hiaaṁ garuammi saṁsaaṁmi ṇisaṇṇaṁ ॥ 149 ॥</l></lg></b>
<lg><l>(yathā yathā tasyāḥ bhavanaṁ, prāpnōti kr̥tadussahāparādhavilakṣaḥ ।</l>
<l>tathā tathā tasyā adhikataraṁ hr̥dayaṁ gurukē saṁśayē niṣaṇṇam ॥)</l></lg>
<p>(<b>2. mānavitarkāḥ</b>)</p>
<p>1. <b>mānasattānubandhaprakarṣasamparkānugamapunaḥprādurbhāvēṣu vividhālōcanaṁ vitarkaḥ</b> yathā—</p>
<b><lg><l>(kāntaṁ viddhaṁ praṇayagurubhiḥ kāmabāṇairniśāntē)1
d‍r̥ṣṭvā mugdhasmitamavikr̥taṁ kōpasamparkaśaṁsi ।</l>
<l>yāmītyuktaṁ bhr̥śamapaṭutāmātmanaḥ khyāpayantyā
mānasyāntar	viracitapadasyēyamārambhalīlā ॥ 150 ॥</l></lg></b>
<p>2. tatraiva <b>vaividhyaṁ</b> yathā—</p>
<b><lg><l>aruṇaṁ bhavatyudaśru ca rajō'pi karuṇairvikūṇitaṁ cakṣuḥ ।</l>
<l>manyuṁ vinā tu na syuḥ kaṇṭhōraḥkuṇṭhitā vācaḥ ॥ 151 ॥</l></lg></b>
<p>3. <b>mānānubandhō</b> yathā—</p>
<b><lg><l>lalāṭaḥ sandhattē (śramajalalavān saṁ-)2 spr̥hayati
(smitiṁ bimbaprakhyaṁ daśanavasanadvandvamadhunā ।)3</l>
<l>mukhēndurmāñjiṣṭhīmavatarati sadyaḥpariṇatiṁ
priyāyāstanmanyurjitamadanatantrō	vijayatē ॥ 152 ॥</l></lg></b>
<p>4. tatraiva <b>vaividhyaṁ</b> yathā—</p>
<b><lg><l>tīē daṁsaṇasuhaē paṇaakkhalaṇajaṇiō muhammi maṇaharē ।</l>
<l>rōsō vi harai hiaaṁ maapaṁkō vva malalaṁchaṇaṁmi ṇisaṇṇō ॥ 153 ॥</l></lg></b>
 NOTES pg=1347!
1—3. ētattritayamasmatkr̥tā lōpapūrttiḥ।
<pb n="1348"/>
<lg><l>{tasyā darśanasubhagē praṇayaskhalanajanitō mukhē manōharē ।</l>
<l>rōṣō'pi harati hr̥dayaṁ madapaṅka iva mr̥galāñchanē niṣaṇṇaḥ ॥}</l></lg>
<p>5. <b>mānaprakarṣō</b> yathā—(gāsa. 6.64)</p>
<p>'ṇa vi taha aṇālaṁvatī' ॥ 154 ॥ (pr̥.1340)</p>
<p>6. tatraiva <b>vaividhyaṁ</b> yathā—(rat‍nā. 3.15)</p>
<b><lg><l>samārūḍhaprītipraṇayabahumānāt		pratidinaṁ
vyalīkaṁ vīkṣyēdaṁ kr̥tamakr̥tapūrvaṁ khalu mayā ।</l>
<l>priyā muñcatyadya dhruvamasahanā jīvitamasau
prarūḍhasya prēmṇaḥ skhalitamaviṣahyaṁ hi bhavati ॥ 155 ॥</l></lg></b>
<p>7. <b>mānasamparkō</b> yathā—(rat‍nā. 2.21)</p>
<b><lg><l>bhrūbhēdē sahasōdgatē'pi vadanaṁ nītaṁ parāṁ namratā—
mīṣanmāṁ prati bhēda ॥ 156 ॥</l></lg></b> ityādi। (pr̥. 888)
<p>8. tatraiva <b>vaividhyaṁ</b> yathā—</p>
<b><lg><l>tadēvājihmākṣaṁ mukhamaviśadāstā gira imāḥ
sa ēvāṅgakṣēpō mayi sarasamāśliṣyati tanum ।</l>
<l>yaduktapratyuktaṁ	tadapaṭu	śiraḥkampanaparaṁ
priyā mānēnāhō punarapi1 kr̥tā mē navavadhūḥ ॥ 157 ॥</l></lg></b>
<p>9. <b>mānasyāgamō</b> yathā—(gāsa. 1.88)</p>
<b><lg><l>jāṇai jāṇāvēuṁ aṇuṇaa—viddavia—māṇaparisēsaṁ ।</l>
<l>pairikkammi vi viṇaāvalaṁhaṇaṁ sa ccia kuṇaṁtī ॥ 158 ॥</l></lg></b>
<lg><l>(jānāti jñāpayitumanunayavidrāvitamānapariśēṣam ।</l>
<l>pratiriktē'pi vinayāvalambanaṁ saiva kurvatī ॥)</l></lg>
<p>10. tatraiva <b>vaividhyaṁ</b> yathā—</p>
<b><lg><l>kupyatyakasmāt kupitāpi ramyā svayaṁ prasādaṁ samupaiti paścāt ।</l>
<l>svayaṁ prasannēti bibharti lajjāmatūryakaṁ prēkṣaṇakaṁ priyā mē ॥ 159 ॥</l></lg></b>
 NOTES pg=1348!
1. punaravīti rāghavajōśērau।
<pb n="1349"/>
<p>11. <b>mānasya punaḥ prādurbhāvō</b> yathā—</p>
<b><lg><l>tucchīkr̥taḥ kimapi saṁvr̥tasambhramēṇa manyuḥ/manyē punarbahulatāṁ gata ēṣa manyuḥ ।</l>
<l>(kurvanti kintu kucakuḍmalamadhya-) lambāmēkāvalīmiva yadaśrukaṇāḥ patantaḥ ॥ 160 ॥</l></lg></b>
<p>12. tatraiva <b>vaividhyaṁ</b> yathā—</p>
<b><lg><l>bhavatu ruṣi kaṭhōrā kintu ramyā mr̥gākṣī
nirupadhi madhurāṇāṁ svādavō'mī vikārāḥ ।</l>
<l>śrayati kaṭhinabhāvaḥ śuktipātrēṣvapō yāḥ
kavalanabahumānastāssusuktāphalāntaḥ/lanti	॥ 161 ॥</l></lg></b>
<p>(<b>3. mānabhaṅgōpāyāḥ</b>)</p>
<p>mānāpanayanē <b>sāmadānabhēdadaṇḍayōgā mānabhaṅgōpāyāḥ।</b> tēṣu —</p>
<p>priyavacanamanuvr̥ttiḥ praṇāma iti trividhaṁ sāma ।</p>
<p>atisandhānaṁ samarpaṇaṁ ॰ ॰ ॰ miti trividhaṁ dānam ।</p>
<p>śaṅkādyutpādanamindrajālaṁ māyēti trividhō bhēdaḥ। upēkṣā pratikōpaḥ prasthānamiti
trividhō daṇḍaḥ। tatra <b>sāmaprakārēṣu</b></p>
<p>1. <b>priyavacanaṁ</b> yathā—(gāsa. 925 vē.)</p>
<b><lg><l>taralacchi caṁdavaaṇē thōratthaṇi kariarōru taṇumajjhē ।</l>
<l>dīhāvi samappai sisirajāmiṇī kaha ṇu dē māṇō ॥ 162 ॥</l></lg></b>
<lg><l>(taralākṣi! candravadanē! sthūlastani! karikarōru! tanumadhyē! ।</l>
<l>dīrdhāpi samāpyatē śiśirayāminī kathaṁ nanu tē mānaḥ ॥)</l></lg>
<p>2. <b>anuvr̥ttiryathā</b>— (gāsa. 1.86)</p>
<b><lg><l>ēkkaṁ paharu vviṇṇaṁ hatthaṁ muhamāruēṇa vīaṁtō ।</l>
<l>sō vi hasaṁtīē maē gahiō vīēṇa kaṁṭhammi ॥ 163 ॥</l></lg></b>
<lg><l>(ēkapraharōdvignaṁ hastaṁ mukhamārutēna vījayan ।</l>
<l>sō'pi hasantyā mayā gr̥hītō dvitīyēna kaṇṭhē ॥)</l></lg>
<p>3. <b>praṇāmō</b> yathā— (harivijayaḥ)</p>
<b><lg><l>tō ia suraarukāraṇa-maulia—hiaāē sāvasēsa-lahuō ।</l>
<l>saṁbhāvia ccia hiō hariṇā pāapaḍaṇaṁmi tīēm̐ amarisō ॥ 164 ॥</l></lg></b>
<lg><l>(tata iti priyānuvartanamukulitahr̥dayāyāḥ sāvaśēṣalaghukaḥ ।</l>
<l>saṁbhāvita ēva hr̥tō hariṇā pādapatanē tasyā amarṣaḥ ॥)</l></lg>
<pb n="1350"/>
<p>4. <b>dānaprakārēṣvatisandhānaṁ</b> yathā—</p>
<b><lg><l>dōhaṁ cia hiaaraṁ viāē ṇivvaḍai piaamēsu pasāō ।</l>
<l>ṇīsāmaṇṇāpakaō	akarēmāṇō	valaara	॰	॰ ॥ 165 ॥</l></lg></b>
<lg><l>(dvābhyāmēva hitakaraḥ priyāḥ niṣpatati priyatamēṣu prasādaḥ ।</l>
<l>nissāmānyāpakr̥tō'kriyamāṇō valayara ॰ ॰ ॰ ॰ ॥)</l></lg>
<b><lg><l>airā āṇēmi tuhaṁ amaāsaalōlabbhamaralaṁghiakusumaṁ ।</l>
<l>tiasa-gaa-dāṇa-sīhara-tusāra-taṇṇāa-pallavaṁ saggadumaṁ ॥ 166 ॥</l></lg></b>
<lg><l>(acirādānayāmi tavāmr̥tāsavalōlabhramaralaṅghitakusumam ।</l>
<l>tridaśagatadānaśībharatuṣārārdritapallavaṁ	svargadrumam ॥) (harivi.)</l></lg>
<p>5. <b>samarpaṇaṁ</b> yathā—(gāsa. 6. 50)</p>
<b><lg><l>sa-kaaggaha-rahasu-ttāṇiāṇaṇā piai, piamuhaviiṇṇaṁ ।</l>
<l>thōaṁ thōaṁ rōsōsahaṁ va ua māṇaṁsiṇī mairaṁ ॥ 167 ॥</l></lg></b>
<lg><l>{sakacagraharabhasōttānitānanā pibati priyatamamukhavitīrṇām ।</l>
<l>stōkaṁ stōkaṁ rōṣauṣadhamiva paśya manasvinī madirām ॥}</l></lg>
<p>6. <b>bhēdaprakārēṣu śaṅkādyutpādanaṁ</b> yathā—(sūmu. 202)</p>
<b><lg><l>prasādē vartasva prakaṭaya mudaṁ santyaja ruṣaṁ
priyē! śuṣyantyaṅgānyamr̥tamiva tē siñcatu vacaḥ ।</l>
<l>nidhānaṁ saukhyānāṁ kṣaṇamabhimukhaṁ sthāpaya mukhaṁ
na mugdhē pratyētuṁ prabhavati gataḥ kālahariṇaḥ ॥ 168 ॥</l></lg></b>
<p>7. <b>indrajālaṁ</b> yathā—(rat‍nā. 4.14)</p>
<b><lg><l>harmyāṇāṁ	hēmaśrr̥ṅgaśriyamiva	nivahairarciṣāmādadhānaḥ
sāndrōdyānadrumālīplavanapiśunitātyantatīvrābhitāpaḥ ।</l>
<l>kurvan krīḍāmahīdhraṁ sajaladharamiva śyāmalairdhūmapātai—
rēṣa plōṣārtayōṣijjana iha sahasaivōtthitō'ntaḥpurē'gniḥ ॥ 169 ॥</l></lg></b>
<p>8. <b>māyā</b> yathā—</p>
<b><lg><l>jaṁ vi aliōvaāraṁ parasya dakkhiṇṇaāēm̐ ghēppai hiaaṁ ।</l>
<l>jai sō vi siṇēhōllihaṇaṁ ṇāma savbhāva-kaiava-visēsō ॥ 170 ॥</l></lg></b>
<pb n="1351"/>
<lg>
<l>(yadapi	alīkōpacāraṁ	parasya	dākṣiṇyaiḥ	gr̥hyatē hr̥dayam ।</l>
<l>yadi tasyā api s‍nēhōllēkhanaṁ nāma sadbhāvakaitavaviśēṣaḥ ॥)</l>
</lg>
<p>9. <b>daṇḍaprakārēṣūpēkṣā</b> yathā—</p>
<b><lg>
<l>kaiava-paraṁmuhāṇaṁ thōōsariāṇaṁ ēk‍kasaaṇaṁmi ।</l>
<l>pūrijjai	rōmaṁcuggamēṇa	dōṇaṁvi	ōāsō ॥ 171 ॥</l>
</lg></b>
<lg>
<l>(kaitava—parāṅ‍mukhānāṁ stōkāpasr̥tānāmēkaśayanē ।</l>
<l>pūryatē rōmāñcōdgamēna	dvayōrapi	avakāśaḥ ॥)</l>
</lg>
<p>10. <b>pratikōpō</b> yathā—</p>
<b><lg>
<l>rūsasi ruṭ‌ṭhia ॰ ॰ ॰ ॰ ॰ ajja ।</l>
<l>॰ ॰ ॰ ॰ ॰ ॰ ॰ ॰ ॰ ō ॥ 172 ॥</l>
</lg></b>
<p>11. <b>prasthānaṁ</b> yathā—(kirātā. 9.45)</p>
<b><lg>
<l>savyalīkamavadhīritakhinnaṁ	prasthitaṁ	sapadi	kōpapadēna ।</l>
<l>yōṣitaḥ suhr̥diva sma ruṇaddhi prāṇanāthamadhi bāṣpanipātaḥ ॥ 173 ॥</l>
</lg></b>
<p><b>(4. mānaparipraś‍nāḥ)</b></p>
<p>manōdr̥gvaktravāgvapuścēṣ‍ṭāsu mānavaikr̥tānuyōgā <b>mānaparipraśnaḥ । sa</b></p>
<p>1. <b>manasi</b> yathā—</p>
<b><lg>
<l>kimiti	kabarī	yādr̥ktādr̥gdr̥śau	kimakajjalē
na khalu likhitāḥ patrāvalyaḥ kimadya kapōlayōḥ ।</l>
<l>ayamayamayaṁ	kiṁca	klāmyatyasaṁsmaraṇēna	tē
śaśimukhi!	sakhīhastanyastō	vilāsaparicchadaḥ ॥ 174 ॥</l>
</lg></b>
<p>2. <b>dr̥śi</b> yathā—(harivi.)</p>
<b><lg>
<l>kīsa	imēsu	bahusō	visamappattataliṇaṁjaṇachavikalusā ।</l>
<l>dīhāvaṁgēsu	tujjha	parivaḍ‍ḍhaṁti/ghōlaṁti ṇaaṇēsu bāhuppīḍā ॥ 175 ॥</l>
</lg></b>
<lg>
<l>(kasmāt anayōḥ bahuśō viṣamōdvartanāñjanacchavikaluṣāḥ ।</l>
<l>dīrghāpāṅgayōstava	parivardhantē	nayanayōḥ	bāṣpōtpīḍāḥ ॥)</l>
</lg>
<p>3. <b>vaktrē</b> yathā—(harivi.)</p>
<b><lg>
<l>kīsa	maliāvaaṁsaṁ	vaaṇṇaṇīsāsapaṁḍurāhararāaṁ ।</l>
<l>vaaṇaṁ vahasi kisōari kara—saṁkāmia—kaōla—pattālēkkhaṁ ॥ 176 ॥</l>
</lg></b>
<pb n="1352"/>
<lg>
<l>(kasmād	malināvataṁsa	bahalaniḥśvāsapāṇḍurādhararāgam ।</l>
<l>vadanaṁ vahasi kr̥śōdari! karasaṅkrāmitakapōlapatrālēkhyam ॥)</l>
</lg>
<p>4. <b>vāci</b> yathā—</p>
<b><lg>
<l>taṇuaṁ pi aṇivvaḍiaṁ puṇō puṇō vēvirāharōṭ‌ṭhipisuṇiaṁ ।</l>
<l>vaaṇabbhaṁtarabhariaṁ hiaaṭṭhiaṁ kiṁ tuhaṁ pasammai vaaṇaṁ ॥ 177 ॥</l>
</lg></b>
<lg>
<l>(tanukamapi anirvartitaṁ punaḥ punarvēpanaśīlādharōṣ‍ṭhapiśunitam ।</l>
<l>vadanābhyantarabhr̥taṁ hr̥dayasthitaṁ kiṁ tava praśāmyati vacanam ॥)</l>
</lg>
<p>5. <b>vapuṣi</b> yathā—</p>
<b><lg>
<l>kāntyā pāṭalayā kimadya sakalākrāntā mukhēndōḥ prabhā
kiñcōṣṇairadharaḥ sarōruhamukhi! śvāsānilaiḥ śōṣyatē ।</l>
<l>ityuktō'pi punaḥ prakōpaparayā maunēna nirbhartsitō
māninyāḥ suhr̥dēva bāṣpapayasā gacchan dhr̥tō vallabhaḥ ॥ 178 ॥</l>
</lg></b>
<p>6. <b>cēṣ‍ṭāyāṁ</b> yathā—</p>
<b><lg>
<l>śvāsōtkampataraṅgiṇi	stanataṭē	dhautāñjanaśyāmalāḥ
kīryantē kaṇaśaḥ kr̥śāṅgi! kimamī bāṣpāmbhasō bindavaḥ ।</l>
<l>kiñcākuñcitakaṇṭharōdhakuṭilāḥ	karṇāmr̥tasyandinō
huṅkārāḥ kalapañcamapraṇayinastruṭ‍yanti	niryānti	ca ॥ 179 ॥</l>
</lg></b>
<p>(<b>5. citracāṭūk‍tayaḥ</b>)</p>
<p>priyāpratyānayanāya priyasya 1bhujaṅgabhaṅgibhāṣitāni citracāṭūktayaḥ । tāśca ātmanō
dōṣābhyupagamē dōṣānabhyupagamē ubhayābhāvē ca, parasparadōṣārōpaṇē dōṣānārōpaṇē ubhayābhāvē
ca । tatra—</p>
<p>1. <b>dōṣābhyupagamē</b> yathā—(rat‍nā.3.14)</p>
<b><lg>
<l>ātāmratāmapanayāmi vilakṣa ēṣa lākṣākr̥tāṁ caraṇayōstava dēvi! mūrdh‍nā ।</l>
<l>kōpōparāgajanitāṁ tu mukhēndubimbē hartuṁ kṣamā yadiparaṁ karuṇā mayi syāt ॥ 180 ॥</l>
</lg></b>
 NOTES pg=1352!
1. vakratā hi bhujaṅgasya bhaṅgī । vakrabhāṣitamatō vakrōktiḥ ।
<pb n="1353"/>
<p>2. <b>dōṣānabhyupagamō</b> yathā—(rat‍nā. 2.20)</p>
<b><lg>
<l>prasīdēti brūyāmidamasati	kōpē	na	ghaṭatē
kariṣyāmyēvaṁ	nō	punariti	bhavēdabhyupagamaḥ ।</l>
<l>na mē dōṣō'stīti tvamidamapi ca jñāsyasi mr̥ṣā
kimētasmin vaktuṁ kṣamamiti na vēdmi priyatamē! ॥ 181 ॥</l>
</lg></b>
<p>3. <b>ubhayābhāvō</b> yathā—</p>
<b><lg>
<l>tyaja ruṣamimāṁ tvaṁ māmēvaṁ na vaktumahaṁ kṣamē
kathamiti yatō nāyaṁ nyāyaḥ prabhāvanujīvinām ।</l>
<l>caraṇapatanē caṇḍi! prāyaḥ sphuranti manōrathāḥ
kimuta na vayaṁ nanvētasyāṁ dhuri praṇayasya tē ॥ 182 ॥</l>
</lg></b>
<p>yathā vā—(saka. 5.368)</p>
<b><lg>
<l>ādhātuṁ vinayaṁ nirāgasi janē kupyantu nāmēśvarāḥ
tēna svāśayaśuddhirēva suvacā prāyaḥ prabhūṇāṁ puraḥ ।</l>
<l>mithyāmānini! manyasē yadi tadā nityaṁ manōvartinī
dhyātā tāmarasākṣi! citrapaṭakē kā vā tvadanyā mayā ॥ 183 ॥</l>
</lg></b>
<p>4. <b>dōṣānārōpaṇē</b> yathā—(vikra. 3.14)</p>
<b><lg>
<l>dātuṁ vā prabhavasi māmanyasmai ha/kartumēva vā dāsam ।</l>
<l>nāhaṁ punastathā tvayi yathāhi māṁ śaṅkasē bhīru ॥ 184 ॥1</l>
</lg></b>
<p>5. <b>ubhayābhāvē</b> yathā—</p>
<b><lg>
<l>kaa—vippiō ṇa māṇiṇi! bhaṇāmi kaha tujjha vaaṇapaḍiūlaṁ ।</l>
<l>kaa—vippiōsi ēaṁ, vi dāruṇaṁ tāu/va maṁ/mā bhaṇasu ॥ 185 ॥</l>
</lg></b>
<lg>
<l>(kr̥tavipriyō na mānini bhaṇāmi kathaṁ tava vacanapratikūlam ।</l>
<l>kr̥tavipriyō'sīti ētadapi dāruṇaṁ tāvanmāṁ/mā bhaṇa ॥)</l>
</lg>
<p>(<b>6. priyōpālambhāḥ</b>)</p>
<p>priyāyāḥ <b>pravr̥ttidūṣaṇamupālambhaḥ</b> ।	sa	dvidhā— prarūḍhavisrambhāyām,
aprarūḍhavisrambhāyāṁ ca । tayōḥ <b>prarūḍhavisrambhāyāṁ</b> ṣōḍhā — prakr̥tisthaḥ, kōmalaḥ,
kaṭhōraḥ, nāgaraḥ, upanāgaraḥ grāmya iti । tēṣu —</p>
 NOTES pg=1353!
1. ākarō mr̥gya iti tu rāghavaḥ HOS. pr̥. 1488 ।
<pb n="1354"/>
<p>1. <b>prakr̥tisthō</b> yathā—(harivi.)</p>
<b><lg>
<l>akkhaṁḍiē vi paṇaē akaaṁmi vi vippiē akajjē vi majjha ।</l>
<l>jāaṁ cia vaaṇijjaṁ tuha rōsammi daiē ṇimittaṁ pi paaṁ ॥ 186 ॥</l>
</lg></b>
<lg>
<l>(akhaṇḍitē'pi praṇayē'kr̥tē'pi vipriyē akāryē'pi mama ।</l>
<l>jātamēva vacanīyaṁ tava rōṣē dayitē nimittamapi priyam ॥)</l>
</lg>
<p>2. <b>kōmalō</b> yathā—</p>
<b><lg>
<l>aparikkhiadōsaguṇaṁ avamaṇṇia cirapparūḍhavīsaṁha—rasaṁ ।</l>
<l>avahīriāṇurāaṁ tumē vi maha rusiuṁ jaṇēṇa vi khiṇṇaṁ ॥ 187 ॥</l>
</lg></b>
<lg>
<l>(aparīkṣitadōṣaguṇaṁ	avamatya	ciraprarūḍhavisrambharasam ।</l>
<l>avadhīryānurāgaṁ tvayāpi mahyaṁ ruṣ‍ṭvā janēnēva khinnam ॥)</l>
</lg>
<p>3. <b>kaṭhōrō</b> yathā—</p>
<b><lg>
<l>ṇa a sahi aṇuṇaabhaṇiaṁ ṇa dēsi pasaraṁ ṇa hōsi muk‍kāmarisā ।</l>
<l>kaha ā ēk‍karasaṁ cia dūraviṁsaṁvaia ṇiṭṭhuraṁ tuha hiaaṁ ॥ 188 ॥</l>
</lg></b>
<lg>
<l>(na ca sakhi! anunayabhaṇitaṁ na dadāsi prasaraṁ na bhavasi muk‍tāmarṣā ।</l>
<l>kathaṁ vā ēkarasamēva dūravisaṁvaditaniṣ‍ṭhuraṁ tava hr̥dayam ॥)</l>
</lg>
<p>4. <b>nāgarō</b> yathā—</p>
<b><lg>
<l>vīsaṁbhaṇivvisaṁkē vicchad‌dhiakav‍avapaṁ āraṁmijaṇē ।</l>
<l>āsaṁkiaṁ pahiaaṁlāujjaṁtō akahaṇalaggauaasō ॥ 189 ॥</l>
</lg></b>
<p>5. <b>upanāgarō</b> yathā—</p>
<b><lg>
<l>jāva ṇa lakkhēi parō jāva ṇa labbhai piammi parasaṁghō ।</l>
<l>tāva	akaōpaārā	kiraṁti	kaā	hiaabahumaā ॥ 190 ॥</l>
</lg></b>
<lg>
<l>(yāvanna lakṣayati paraḥ, yāvanna labhyatē priyē pa pa(rā)saṅgaḥ ।</l>
<l>tāvat	kr̥tōpakārā	kīrttayati	kr̥tā	hr̥dayabahumatā ॥)</l>
</lg>
<p>6. <b>grāmyō</b> yathā—</p>
<b><lg>
<l>avahārēūṇa ciraṁ bhaṇasu tumaṁ cia amukkarōsā vi phuḍaṁ ।</l>
<l>kiṁ agaṇēūṇa imaṁ hōjjā tumammi majjhapamāakkhaliaṁ ॥ 191 ॥</l>
</lg></b>
<lg>
<l>(avadhārya	ciraṁ	bhaṇa	tvamēva	amuk‍tarōṣāpi	sphuṭam ।</l>
<l>kimagaṇayitvā idaṁ bhaviṣyati tvayi prasādaskhalitam ॥)</l>
</lg>
<pb n="1355"/>
<p><b>aprarūḍhavisrambhāyāmapi</b> prakr̥tisthaḥ ṣōḍhaiva prakr̥tisthādibhēdāt। tēṣu—</p>
<p>7. <b>prakr̥tisthō</b> yathā—</p>
<b><lg>
<l>kṣaṇavikasitō dīrghaśvāsaiḥ kṣaṇaṁ mukulīkr̥taḥ
kr̥takahasitairvyaktō maunapratikriyayā kṣaṇam।
kṣaṇavighaṭitō narmālāpairiti kramasūcitaḥ
sthagitaviṣayō mugdhē mānaḥ kadarthayatīva mām ॥192॥</l></lg></b>
<p>8. <b>kōmalō</b> yathā—(amaru. 81)</p>
<b><lg>
<l>'kapōlē patrālī karatalanirōdhēna' ॥193॥ (pr̥.870) ityādi।</l></lg></b>
<p>9. <b>kaṭhōrō</b> yathā—</p>
<b><lg>
<l>kr̥śaprayā rātriḥ kr̥śatanu śanairyēna vinaman
pradīpō'yaṁ nidrāvaśamupaghatō ghūrṇata iva।
praṇāmāntō mānastyajasi na tathāpi krudhamahō
kucapratyāsattyā hr̥dayamapi tē caṇḍi! kaṭhinam॥194॥1</l></lg></b>
<p>10. <b>nāgarō</b> yathā—(amaru.14)</p>
<b><lg>
<l>kr̥tō dūrādēva smitamadhuramabhyudgamavidhiḥ
śirasyājñā nyastā prativacanamapyānatimati।
na dr̥ṣ‍ṭē śauthilyānmilanamiti cētō dahati māṁ
nigūḍhāntaḥkōpā kaṭhinahr̥dayē saṁvr̥tiriyam॥195॥</l></lg></b>
<p>11. <b>upanāgarō</b> yathā—</p>
<b><lg>
<l>varaṁ bhrūbhaṅgastē prakaṭitagurukrōdhavibhavā
varaṁ sōpālambhāḥ praṇayavimukhā gad‌gadagiraḥ।
varaṁ mānāṭōpaprasabhajanitō'nādaravidhi—
rna gūḍhāntaḥkōpā kaṭhinahr̥dayē saṁvr̥tiriyam॥196॥</l></lg></b>
<p>12. <b>grāmyō</b> yathā—</p>
 NOTES pg=1355!
1. āvuttō bāṇaḥ śyālaś‍ca mayuraḥ। ādyaṁ caraṇatrayaṁ bāṇasya priyāṁ prasādayataḥ caturthaś‍ca mayūrasya
rahasicchatrasyēti prasiddhiḥ।
<pb n="1356"/>
<b><lg>
<l>tvayā kṣāntaṁ kṣā/kāntaṁ kuru mukhamitō māṁ prati kr̥taṁ
nidhēhīmaṁ	pr̥ṣ‍ṭhē	mama	karamayaṁ	kānta!	nihitaḥ ।</l>
<l>sakhīnāṁ	nirbandhānmama	ca	dhr̥tapāṇēḥ	praṇamataḥ
priyē	kāruprītēstava	paramagūḍhā	mayi	ruṣaḥ ॥ 197 ॥</l>
</lg></b>
<p>(<b>8. āśrayakarmāṇi —16</b>)</p>
<p>atha	mānāvasthāḥ,	mānamaryādāḥ,	mānōpakramaḥ,	mānapratibhēdāḥ,	mānavimarśāḥ,
mānōpālambhāścētyāśrayasya vyalīkapriyādisōḍhuḥ karmāṇi । tatra manōdr̥gvaktravāgvapuścēṣ‍ṭāsu
mānavaikr̥tāni mānāvasthāḥ । tatra manasi cintā vyāmōhaśca, dr̥śi dainyaṁ prajñāgaraśca, vaktrē
vaivarṇyamunmādaśca, 1vācyaratirvilāpaśca, vapuṣi kārśyaṁ viṣādaśca, cēṣ‍ṭāyāṁ śūnyatā
nirvēdaścēti । tēṣu</p>
<p>1. <b>manasi cintā</b> yathā—</p>
<b><lg>
<l>aṇuṇaaṇirāsagaruaṁ paḍivakkhassa garuattaṇēṇa ṇi/visaṇṇaṁ ।</l>
<l>pēmmāsaṁghēṇa	puṇō	samāsasaṁttī (vilōaī varāī) ॥ 198 ॥</l>
</lg></b>
<lg>
<l>(anunayanirāsagurukaṁ pratipakṣasya gurutvēna ni/viṣaṇṇam ।</l>
<l>prēmāsaṅēgana punaḥ samāśvasatī (vilōkyatē varākī)॥)</l>
</lg>
<p>2. <b>tatraiva vyāmōhō</b> yathā—</p>
<b><lg>
<l>dūragaaṁ pi ṇiattai dūraṇiattaṁ puṇō paattai pēmmaṁ ।</l>
<l>kaha hōi pariṇāmō māṇassa i mōhaṁti vimuhijjaṁti ॥ 199 ॥</l>
</lg></b>
<lg>
<l>(dūragatamapi nivartayati, dūranivr̥ttaṁ punaḥ pravartayati prēma ।</l>
<l>kathaṁ bhavati pariṇāmō mānasyēti mōhayanti vimuhyanti ॥)</l>
</lg>
<p>3. <b>dr̥śi dainyaṁ</b> yathā—</p>
<b><lg>
<l>paḍivakkhē dūmijjai jīēm̐ ṇa vīsavai gurua—maṁtupaḍihaā ।</l>
<l>tīsē kaha vi sahiaṇē khaṁḍiapēmmalahiā ṇisammai diṭṭhī ॥ 200 ॥</l>
</lg></b>
<lg>
<l>{pratipakṣē dūyamānē yayā na vaśrāmyatē guruka—manyupratihatayā ।</l>
<l>tasyāḥ kathamapi sakhījanē khaṇḍitaprēmalaghvī niśāmyati dr̥ṣ‍ṭiḥ ॥}</l>
</lg>
 NOTES pg=1356!
1. vāci a॰ iti tvatra vivakṣā ।
<pb n="1357"/>
<p>4. <b>tatraiva prajāgarō</b> yathā—</p>
<b><lg>
<l>saijjhaē haamāṇō ōggahagahiō maē ahavvāē ।</l>
<l>raaṇīsu vi saaṇijjē ṇiccaṁ jaggāviā jēṇa ॥ 201 ॥</l>
</lg></b>
<lg>
<l>(sahyatāṁ hatamānaḥ avagrahagr̥hītō mayā abhavyayā ।</l>
<l>rajanīṣvapi śayanīyē nityaṁ jāgaritā yēna ॥)</l>
</lg>
<p>5. <b>vaktrē vaivarṇyaṁ</b> yathā—</p>
<b><lg>
<l>pēcchai	a	sō	viaaṁ	maṁdiasaviōaparighūsarō ।</l>
<l>laggamuhiṁ	sasidaṁsaṇapā ॰ ॰ ॰ ॰ ॰ ॥</l>
<l>॰ ॰ ॰ ॰ ॰ ॰ ॰ aṇiattā ॥ 202 ॥</l>
</lg></b>
<p>6. <b>upādānavimarśō</b> yathā—</p>
<b><lg>
<l>allā aṇuṇaaṇīō ॰ ॰ ॰ ॰ ॥ 203 ॥ (?)</l>
</lg></b>
<p>7. <b>saṁśayavimarśō</b> yathā—</p>
<b><lg>
<l>prārabdhē'nunayē punardviguṇitē manyau sakhīnarmaṇā
pratyāpattisamutsukē priyatamē pādānatē tiṣ‍ṭhati ।</l>
<l>manyūtpīḍakr̥tāgasāśrukaluṣāmuttānayantyā	dr̥śaṁ
māninyā	kṣatamānalāghavabhayādantardvidhaivāsyatē ॥ 204 ॥</l>
</lg></b>
<p>8. <b>upēkṣāvimarśō</b> yathā—</p>
<b><lg>
<l>vilīnō visrambhassapadi tadapi prēma galitaṁ
cyutāścitrākārāḥ praṇayasubhagāstā api giraḥ ।</l>
<l>priyasyaivaṁ	tattad	vinayabahiraṅgavyavasitaṁ
kimanyad	duḥkhānāṁ	hr̥daya! nagarīcatvaramasi ॥ 205 ॥</l>
</lg></b>
<p>9. <b>siddhivimarśō</b> yathā—(amaru. 97)</p>
<b><lg>
<l>bhrūbhēdō	racitaściraṁ	nayanayōrabhyastamāmīlanaṁ
rōd‍dhuṁ śikṣitamādarēṇa hasitaṁ maunē'bhiyōgaḥ kr̥taḥ ।</l>
<l>dhairyaṁ	kartumapi	sthirīkr̥tamidaṁ	cētaḥ	kathañcinmayā
baddhō mānaparigrahē parikaraḥ siddhistu daivē sthitā ॥ 206 ॥</l>
</lg></b>
<pb n="1358"/>
<p>10. <b>asiddhivimarśō</b> yathā—(gāsa. 4.74)</p>
<b><lg>
<l>ṇid‌dābhaṁgō	āvaṁḍurattaṇaṁ dīharā	a	ṇīsāsā ।</l>
<l>jāaṁti jassa virahē tēṇa samaṁ kīrisō māṇō ॥ 207 ॥</l>
</lg></b>
<lg>
<l>(nidrābhṅga āpāṇḍuratvaṁ dīrghāśca niḥśvāsāḥ ।</l>
<l>jāyantē yasya virahē tēna samaṁ kīdr̥śō mānaḥ ॥)</l>
</lg>
<p><b>mānavatyāḥ priyamuddiśya svaparapravr̥ttigarhaṇamupālambhaḥ ।</b></p>
<p>sa ṣōḍhā ātmaviṣayaḥ, priyaviṣayaḥ, ātmāśritaviṣayaḥ, (priyāśritaviṣayaḥ),
ubhayāśritaviṣayaḥ, anubhayāśritaviṣayaścēti । tēṣu—</p>
<p>11. <b>ātmaviṣayō</b> yathā—</p>
<b><lg>
<l>aṇṇattihi ॰ ॰ ॰ tuha vāmō ॰ ॰ ॰ (?) ॥ 208 ॥</l>
</lg></b>
<p>yathā vā—(gāsa. 2.58)</p>
<b><lg>
<l>avahatthiūṇa sahiampiāiṁ jāṇaṁ kaēṇa ramiō si ।</l>
<l>ēāim̐	tāim̐	sōkkhāim̐	saṁsaō	jēhi	jīassa ॥ 209 ॥</l>
</lg></b>
<lg>
<l>(apahastayitvā sakhījalpitāni yēṣāṁ kr̥tē na ramitō'si ।</l>
<l>ētāni	tāni	saukhyāni	saṁśayō	yairjīvasya ॥)</l>
</lg>
<p>12. <b>priyaviṣayō</b> yathā—</p>
<b><lg>
<l>sahiaṁ	māṇakkhalaṇaṁ	ṇāō	paḍivakkhavippiatthāṇarasō ।</l>
<l>sahiō a tuha viōō mā lajjasu suhaa lajjiavvammi maē ॥ 210 ॥</l>
</lg></b>
<lg>
<l>(sōḍhaṁ	mānaskhalanaṁ	jñātaḥ	pratipakṣavipriyasthānarasaḥ ।</l>
<l>sōḍhaśca tava viyōgō mā lajjasva subhaga lajjitavyamapi mayā ॥)</l>
</lg>
<p>yathā vā—</p>
<b><lg>
<l>paṁthia jaha uppaṇṇā taha avarajjaṁti kāmiṇīṇa piāmā (piaamā) ।</l>
<l>ṇa uṇa galiōpaāraṁ puraō dīsaṁti vippiāiṁ karittā ॥ 211 ॥</l>
</lg></b>
<lg>
<l>(pathika yathā utpannā tathā aparajyanti kāminīnāṁ priyatamāḥ ।</l>
<l>na punargalitōpacāraṁ puratō dr̥śyantē vipriyāṇi kr̥tvā ॥)</l>
</lg>
<p>13. <b>ātmāśritaviṣayō</b> yathā—(amaru. 69)</p>
<b><lg>
<l>caraṇapatanaṁ	sāntvālāpā	manōharacāṭavaḥ
prasabhajanitō gāḍhāślēṣō	haṭhāc‍ca	kacagrahaḥ ।</l>
<pb n="1359"/>
<l>sakhi bahurasō yasyāsvādaḥ sa ēva na śaṅkyatē
hr̥dayadayitē	kartuṁ	mānaḥ	kimatra	karōmyaham ॥ 212 ॥</l>
</lg></b>
<p>yathā vā—(amaru. 11)</p>
<b><lg>
<l>tad‌vaktrābhimukhaṁ mukhaṁ vinamitaṁ dr̥ṣ‍ṭiḥ kr̥tā pādayōḥ
tasyālāpakutūhalākulatarē	śrōtrē	niruddhē	mayā ।</l>
<l>pāṇibhyāṁ ca tiraskr̥taḥ sapulakaḥ svēdōdgamō gaṇḍayōḥ
sakhyaḥ kiṁ karavāṇi yānti śataśō yatkañcukē sandhayaḥ ॥ 213 ॥</l>
</lg></b>
<p>14. <b>priyāśritaprabhutvaviṣayō</b> yathā—</p>
<b><lg>
<l>sāhasu vilāsiṇiaṇaṁ jēa ahilēṁti sarasāvarāhā piaviviā ।</l>
<l>kiṁ haadakkhiṇṇaguṇāṇaṁ pahavaṁtāṇa suhaa ēsa suhāō ॥ 214 ॥</l>
</lg></b>
<lg>
<l>{kathaya vilāsinījanamēva abhilīyantē sarasāparādhāḥ priyā—vividhāḥ ।</l>
<l>kiṁ	hatadākṣiṇyaguṇānāṁ	prabhavatāṁ	subhaga	ēṣa	svabhāvaḥ ॥}</l>
</lg>
<p>yathā vā—(pr̥. 1329)</p>
<p>kīrai guṇō vi dōsō ॥ 215 ॥</p>
<p>15. <b>ubhayāśritaprēmaviṣayō</b> yathā—(amaru.)</p>
<b><lg>
<l>'purābhūdasmākaṁ tanuriyamabhinnaiva satatam' ॥ 216 ॥</l></lg></b> (pr̥. 894) ityādi ।
<p>yathā vā—(amaru. 38)</p>
<b><lg>
<l>kōpō	yatra	bhrukuṭiracanā	vigrahō	yatra	maunaṁ
yatrānyōnyaṁ	smitamanunayō	dr̥ṣ‍ṭhipātaḥ	prasādaḥ ।</l>
<l>tasya	prēmṇastadidamadhunā	vaiśasaṁ	paśya	jātaṁ
tvaṁ pādāntē luṭhasi na ca mē manyumōkṣaḥ khalāyāḥ ॥ 217 ॥</l>
</lg></b>
<p>16. <b>anubhayāśritasakhīviṣayō</b> yathā—(amaru. 92)</p>
<b><lg>
<l>niḥśvāsā	vadanaṁ	dahanti	hr̥dayaṁ	nirmūlamunmūlyatē
nidrā	naiti	na	dr̥śyatē	priyamukhaṁ	naktandivaṁ	rudyatē ।</l>
<l>aṅgaṁ	śōṣamupaiti	pādapatitaṁ	yāvanna	sambhāvyatē
sakhyaḥ kaṁ guṇamākalayya dayitē mānaṁ vayaṁ kāritāḥ ॥ 218 ॥</l>
</lg></b>
<pb n="1360"/>
<p>yathā vā—</p>
<b><lg>
<l>mānōnnatētyakaruṇētyatipaṇḍitēti mayyēva dhikkr̥tiranēkamukhī sakhīnām ।</l>
<l>dākṣiṇyamātramasr̥ṇēna vicēṣ‍ṭitēna dhūrtasya tasya na guṇānupavarṇayanti ॥ 219 ॥</l>
</lg></b>
<p>(<b>9. prakīrṇakarmāṇi —11</b>)</p>
<p>atha pratibōdhanaṁ, parihāsaḥ, upadēśa; pratibō/ṣēdhanaṁ, upajāpaḥ, skhalitagōpanamiti
prakīrṇakarmāṇi । tāni prāyaśaḥ sakhīdūtyōrēvēti tayōrēvōdāhriyantē । tatra—</p>
<p>1. <b>sakhīpratibōdhanaṁ</b> yathā—(gāsa. 1.10)</p>
<b><lg>
<l>sahi ērisi c‍cia gaī mā ruvvasu taṁsa—valia—muhaaṁdaṁ ।</l>
<l>ēāṇaṁ	bāla—bāluṁki—taṁtukuḍilāṇaṁ	pēmmāṇaṁ ॥ 220 ॥</l>
</lg></b>
<lg>
<l>(sakhi īdr̥śyēva gatiḥ, mā rōdīḥ tryasravalitamukhacandram ।</l>
<l>ētēṣāṁ	bālakarkaṭītantukuṭilānāṁ	prēmṇām ॥)</l>
</lg>
<p>yathā vā—</p>
<b><lg>
<l>yad vacō viparītakāriṇi mayi prēmaskhalē na śrutā
yat kalyāṇaparāṅ‌mukhi! priyatamaḥ pādānatō nēkṣitaḥ ।</l>
<l>paśyaitannanu	paśya	durnayatarōrasyāpi	pāpaṁ	phalaṁ
yēnēndurdahanō	tathā	malayajō	vāyuḥ	kuṭhārīkr̥taḥ! ॥ 221 ॥</l>
</lg></b>
<p>2. <b>dūtīpratibōdhanaṁ</b> yathā—(gāsa. 6.16)</p>
<b><lg>
<l>kiṁ ruvasi kiṁ viva sōasi kiṁ kuppasi suaṇu ēk‍kamēk‍kassa ।</l>
<l>pēmmaṁ	visaṁ	va	visamaṁ	sāhasu	kō	ruṁdhiuṁ	tarai ॥ 222 ॥</l>
</lg></b>
<lg>
<l>(kiṁ rōdiṣi kimiva śōcasi kiṁ kupyasi sutanu ēkaikasmai ।</l>
<l>prēma	viṣamiva	viṣamaṁ	kathaya	kō	rōddha‍uṁ	śak‍nōti ॥)</l>
</lg>
<p>yathā vā—(amaru. 80)</p>
<b><lg>
<l>anālōcya prēmṇaḥ pariṇatimanāpr̥cch‌ya suhr̥da—
stvayā darpānmānaḥ saralahr̥dayē! samprati kr̥taḥ ।</l>
<l>samākr̥ṣ‍ṭā	hyētē	virahadahanōdbhāsuraśikhāḥ
svahastēnāṅgārāstadalamadhunāraṇyaruditaiḥ	॥ 223 ॥</l>
</lg></b>
<pb n="1361"/>
<p>3. <b>sakhīparihāsō</b> yathā—(kavyāda. 2.289)</p>
<b><lg>
<l>idamamlānamālāyā lag‍naṁ ‍ stanataṭē tava ।</l>
<l>chādyatāmuttarīyēṇa	navaṁ	nakhapadaṁ	sakhi ॥ 224 ॥</l>
</lg></b>
<p>yathā vā—(gāsa. 1.87)</p>
<b><lg>
<l>avalaṁbiamāṇaparammuhīē ēṁtassa māṇiṇi! piassa ।</l>
<l>puṭṭha	pulauggamō	tuha	kahēi	samuhaṭṭhiaṁ	hiaaṁ ॥ 225 ॥</l>
</lg></b>
<lg>
<l>(avalaṁmbitamānaparāṅ‌gamukhyā prāp‍tasya mānini! priyasya ।</l>
<l>pr̥ṣ‍ṭhapulakōdgamastava	kathayati	sammukhasthitaṁ	hr̥dayam ॥)</l>
</lg>
<p>yathā vā—(gāsa. 928vē.)</p>
<b><lg>
<l>ḍhakkēsi caliavalaē hatthē muṁcasi ahōmuhī bāhaṁ ।</l>
<l>parirumbhasi ṇīsāsē bahuaṁ tē māṇaviṇṇāṇaṁ ॥ 226 ॥</l>
</lg></b>
<lg>
<l>(sthagayasi calitavalanau hastau muñcasyadhōmukhī bāṣpam ।</l>
<l>pratiruṇatsi niḥśvāsān bahulaṁ tē mānavijñānam ॥)</l>
</lg>
<p>4. <b>manōpadēśēṣu sakhyupadēśō</b> yathā—(gāsa. 5.65)</p>
<b><lg>
<l>pāapaḍaṇāṇa	muddhē! rahasa-balāmōḍi-cuṁbiavvāṇa ।</l>
<l>daṁsaṇamēttapasijjiri! cukkasi	suhāṇaṁ	bahuāṇaṁ ॥ 227 ॥</l>
</lg></b>
<lg>
<l>(pādapatanānāṁ	mugdhē	rabhasabalātkāracumbitavyānām ।</l>
<l>darśanamātraprasādaśīlē vañcitāsi sukhānāṁ bahukānām ॥)</l>
</lg>
<p>yathā vā—(gāsa. 5.32)</p>
<b><lg>
<l>pāapaḍiō ṇa gaṇiō, piaṁ bhaṇaṁtō vi appiaṁ bhaṇiō ।</l>
<l>vaccaṁtō vi ṇa ruddhō, bhaṇa kassa kaē kaō māṇō ॥ 228 ॥</l>
</lg></b>
<lg>
<l>(pādapatitō na gaṇitaḥ priyaṁ bhaṇannapyapriyaṁ bhaṇitaḥ ।</l>
<l>gañchannapi na niruddhō bhaṇa kasya kr̥tē kr̥tō mānaḥ ॥)</l>
</lg>
<p>5. <b>dūtyupadēśō</b> yathā—(gāsa. 895vē.)</p>
<b><lg>
<l>jai puttali! bahuēhiṁ aṇuṇaasōkkhēhi atthi dē kajjaṁ ।</l>
<l>rua	tāva	gēṇha	māṇaṁ	khaṇamēttaṁ	tammi	suhaammi ॥ 229 ॥</l>
</lg></b>
<pb n="1362"/>
<lg>
<l>(yadi putrikē bahubhiranunayasaukhyairasti tē kāryam ।</l>
<l>ruda tāvat gr̥hāṇa mānaṁ kṣaṇamātraṁ tasmin subhagē ॥)</l>
</lg>
<p>yathā vā—(gāsa. 894vē.)</p>
<b><lg>
<l>aṇuṇaapasaraṁtapiapaḍaṇūsavaṁ	sarahasaṁ	cuṁbaṇasuhēlliṁ ।</l>
<l>ēāi a aṇṇāi a avasōvva kaō phalai māṇō ॥ 230 ॥</l>
</lg></b>
<lg>
<l>(anunayaprasaratpriyapatanōtsavaṁ sarabhasaṁ cumbanasukhakēlim ।</l>
<l>ētāni cānyāni cāvaśa ēva kr̥taḥ phalati mānaḥ ॥)</l>
</lg>
<p>6. <b>mānapratiṣēdhē sakhīpratiṣēdhō</b> yathā—(gāsa. 6.22)</p>
<b><lg>
<l>māṇummattāēm̐ taē akāraṇaṁ kāraṇaṁ kuṇaṁtīē ।</l>
<l>addaṁsaṇēṇa	pēmmaṁ	viṇāsiaṁ	pōḍhavāēṇa ॥ 231 ॥</l>
</lg></b>
<lg>
<l>(mānōnmattayā tayā akāraṇaṁ kāraṇaṁ kurvatyā ।</l>
<l>adarśanēna	prēma	vināśitaṁ	prauḍhavādēna ॥)</l>
</lg>
<p>yathā vā—(gāsa. 4.9)</p>
<b><lg>
<l>jaṁ jaṁ pihulaṁ aṁgaṁ taṁ taṁ jāaṁ kisōari kisaṁ tē ।</l>
<l>jaṁ jaṁ taṇuaṁ taṁ taṁ vi ṇiṭṭhiaṁ kiṁ tha māṇēṇa ॥ 232 ॥</l>
</lg></b>
<lg>
<l>(yadyadvikalamaṅga tattajjātaṁ kr̥śōdari kr̥śaṁ tē ।</l>
<l>yadyattanukaṁ tattadapi niṣ‍ṭhitaṁ kimatra mānēna ॥)</l>
</lg>
<p>7. <b>dūtīpratiṣēdhō</b> yathā—(gāsa. 126vē.)</p>
<b><lg>
<l>suhaā vi suṁdari vi hu taruṇī vi hu māṇaṇitti ā putti ।</l>
<l>caṁdaṇalaṭṭhi	vva	bhuaṁgadūmiā	kiṁ	ṇu	dūmēsi ॥ 233 ॥</l>
</lg></b>
<lg>
<l>(subhagāpi sundaryapi khalu taruṇyapi khalu māninīti ā putri ।</l>
<l>candanalatēva	bhujaṅgadūnā	kiṁnu	dunōṣi ॥)</l>
</lg>
<p>yathā vā—(gāsa. 1.45)</p>
<b><lg>
<l>ṇaiūrasaccahē jōvaṇammi diahēsu ṇiccapahiēsu ।</l>
<l>aṇiattāsu	a	rāīsu	putti	kiṁ	daḍḍhamāṇēṇa ॥ 234 ॥</l>
</lg></b>
<lg>
<l>{nadīpūrasadr̥śē	yauvanē	divasēṣu	nityapathikēṣu ।</l>
<l>anirvr̥tāsu ca rātriṣu putri kiṁ dagdhamānēna ॥}</l>
</lg>
<pb n="1363"/>
<p>8. <b>nāyakōpajāpēṣu sakhyupajāpō</b> yathā—(gāsa. 121vē.)</p>
<b><lg>
<l>kajjaṁ viṇa vi kaamāṇaḍaṁbarā pulaabhiṇṇasavvaṁgī ।</l>
<l>ujjallāliṁgaṇasōkkhalālasā putti muṇiāsi varāī ॥ 234 ॥</l>
</lg></b>
<lg>
<l>(kāryaṁ	vināpi	kr̥tamānaḍambarā	pulakabhinnasarvāṅgī ।</l>
<l>ujvalāliṅganasaukhyalālasā putri jñātāsi varākī ॥)</l>
</lg>
<p>yathā vā—(gāsa. 3.77)</p>
<b><lg>
<l>aṇuṇaapasāiāē tujjha varāhē ciraṁ gaṇaṁtīē ।</l>
<l>apahuttōhaahatthaṁgulīē	tīē	ciraṁ	ruṇṇaṁ ॥ 236 ॥</l>
</lg></b>
<lg>
<l>(anunayaprasāditayā tavāparādhāṁś‍ciraṁ gaṇayantyā ।</l>
<l>aprabhūtōbhayahastāṅragulyā tayā ciraṁ ruditam ॥)</l>
</lg>
<p>9. <b>dūtyupajāpō</b> yathā—(gāsa. 4.52)</p>
<b><lg>
<l>kaṁḍujjuā varāī ajja taē sā kaāvarāhēṇa ।</l>
<l>alasāiaruṇṇaviaṁbhiāi diahēṇa sikkhaviā ॥ 237 ॥</l>
</lg></b>
<lg>
<l>(kāṇḍarjukā varākī adya tvayā kr̥tāparādhēna ।</l>
<l>alasāyitaruditavijr̥mbhitāni divasēna śikṣitā ॥)</l>
</lg>
<p>yathā vā—</p>
<b><lg>
<l>sabbhāvasiṇēhavēvirīē	jēṇa	tumaṁ	nivattaṁtō ।</l>
<l>sā suhaa patta dūīkulavilakkhēvva sē didṭhī ॥ 238 ॥</l>
</lg></b>
<lg>
<l>(sadbhāvas‍nēhavēpanaśīlāyāḥ yēna tvaṁ nivartamānaḥ ।</l>
<l>sā subhaga! patradūtīkulavilakṣēva tasyāḥ dr̥ṣ‍ṭiḥ ॥)</l>
</lg>
<p>10. <b>skhalitagōpanēṣu sakhīgōpanaṁ</b> yathā—(gāsa. 909vē.)</p>
<b><lg>
<l>vēārijjasi muddhē gōttakkhalaṇēṇa mā khu tuṁ ruvasu ।</l>
<l>kiṁ va ṇa pēcchasi aṇṇaha ēddahamēttēhi acchīhiṁ ॥ 239 ॥</l>
</lg></b>
<p>(vyākulīkriyasē mugdhē! gōtraskhalanēna mā khalu tvaṁ rōdīḥ।
kiṁ vā na paśyasyanyathā ētāvanmātrābhyāmakṣibhyām॥)</p>
<p>yathā vā—(gāsa. 908vē.)</p>
<b><lg>
<l>ai caṁḍi kiṁ ṇa pēcchasi jai sō vāharai aṇṇagōttēṇa ।</l>
<l>aha dē icchai maccharapaṇacciacchaṁ muhaṁ dad‌ṭhuṁ ॥ 240 ॥</l>
</lg></b>
<pb n="1364"/>
<lg>
<l>(ayi caṇḍi! kiṁ na paśyasi yat sa vyāharatyanyagōtrēṇa ।</l>
<l>asau ta icchati matsarapraṇartitākṣi! mukhaṁ draṣ‍ṭum ॥)</l>
</lg>
<p>11. <b>dūtīgōpanaṁ</b> yathā—(gāsa. 967vē.)</p>
<b><lg>
<l>kēligōttakkhalaṇē vi kuppaē kaiaaṁ aāṇaṁtī ।</l>
<l>dud‌dama! mua parihasaṁ ajjā saccaṁ cia paruṇṇā ॥ 241 ॥</l>
</lg></b>
<lg>
<l>(kēlīgōtraskhalanē'pi kupyati kaitavamajānantī ।</l>
<l>durdama! muñca parihāsaṁ āryā satyamēva praruditā ॥)</l>
</lg>
<p>yathā vā—(gāsa. 907vē.)</p>
<b><lg>
<l>mā vēlavēsu bahuaṁ puttaa! aliaihi gōttēhiṁ ।</l>
<l>ēsā vi jāṇaiccia parihāsōnmissabhaṇiāiṁ ॥ 242 ॥</l>
</lg></b>
<lg>
<l>(mā vyākulaya bahukaṁ putraka! alīkairgōtraiḥ ।</l>
<l>ēṣāpi	jānātyēva	parihāsōnmiśrabhaṇitāni ॥)</l>
</lg>
<b>(10. mānavikārāḥ—6), (11. manōpalakṣaṇasthānāni—6)</b>
<p>athāsya ṣaḍ <b>vikārā</b> bhavanti—'jāyatē, vivardhatē, vivartatē, vipariṇamatē,
apakṣīyatē, vinaśyatīti ।</p>
<p>ṣaṭ <b>cōpalakṣaṇasthānāni</b>—'hr̥dayaṁ, cakṣuṣī, vaktraṁ, vāgvapuścēṣ‍ṭē'ti । tēṣu—</p>
<p>1. <b>jāyatē</b> yathā—</p>
<b><lg>
<l>dhūmāyatē manasi mūrcchati cēṣ‍ṭitēṣu sanadīpyatē vapuṣi cakṣuṣi jājvalīti ।</l>
<l>vaktrē parisphurati vāci vijr̥mbhatē'syāḥ kāntāparādhajanitō bata mānavahriḥ ॥ 243 ॥</l>
</lg></b>
<p>2. <b>vivardhatē</b> yathā—</p>
<b><lg>
<l>bhruvōrbhēdaḥ śēdō manasi vacasi śvāsabhr̥śatā
dr̥śōrbāṣpaḥ	kampō	vapuṣi	kucayōraśrunicayaḥ ।</l>
<l>vimōhaścēṣ‍ṭāsu	sphuritapunaruktānyadharayō—
stavākalpaḥ kō'yaṁ bata taruṇi manēna vihitaḥ ॥ 244 ॥</l>
</lg></b>
<p>3. <b>vivartatē</b> yathā—</p>
<b><lg>
<l>tadēvajihyākṣaṁ	mukhamaviśadāstā	gira	imāḥ
sa	ēvāṅgakṣēpō	mayi	sarasamāśliṣyati	tanum ।</l>
</lg></b>
<pb n="1365"/>
<b><lg>
<l>yaduktapratyuktaṁ	tadapadu	śiraḥ	kampanaparaṁ
priyā	manēnāhō	punarapi	kr̥tā	mē	navavadhūḥ ॥ 245 ॥</l>
</lg></b>
<p>4. <b>vipariṇamatē</b> yathā—</p>
<b><lg>
<l>āruṇyaṁ paripīya gaṇḍaphalakē labdhōdayaḥ pāṇyimā
viśrāntasphuritō'dharastaralatāṁ	śvāsānilairnīyatē ।</l>
<l>muktā sauṣ‍ṭhavakarkaśā ca valanā kārśyaślathairaṅgakaiḥ
kaṣ‍ṭō mānakalistanurna sahatē tvaṁ kōpanā kiṁ bruvē ॥ 246 ॥</l>
</lg></b>
<p>5. <b>apakṣīyatē</b> yathā—(amaru. 28)</p>
<b><lg>
<l>bhrūbhēdē racitē'pi dr̥ṣ‍ṭiradhikaṁ sōtkaṇṭhamud‌vīkṣatē
ruddhāyāmapi vāci sāsmitāmidaṁ dagdhānanaṁ jāyatē ।</l>
<l>kārkaśyaṁ janitē vicētasi tanū rōmāñcamālambatē
dr̥ṣ‍ṭē nirvahaṇaṁ bhaviṣyati kathaṁ mānasya tasmiñ janē ॥ 247 ॥</l>
</lg></b>
<p>6. <b>vinaśyati</b> yathā—(amaru. 160)</p>
<b><lg>
<l>dr̥ṣ‍ṭē lōcanavartmanā mukulitaṁ pārśvasthitē vaktrava—
nnyagbhūtaṁ bahirāsitaṁ pulakavat sparśaṁ samātanvatī ।</l>
<l>nīvībandhavadāgataṁ śithilatāṁ sambhāṣamāṇē priyē
manēnāpasr̥taṁ hriyēva sudr̥śaḥ pādaspr̥śi prēyasi ॥ 248 ॥</l>
</lg></b>
<b>(12. manōtpattikāraṇāni—12)</b>
<p>athātō mānōtpattikāraṇāni—'vipriyakaraṇaṁ,	priyākaraṇaṁ,	vāritavāmatā,
kāmacāraḥ,	svarūpatānyatvaṁ,	śāṭhyaṁ,	pratāraṇaṁ,	khaṇḍanam,	avajñānam,	akr̥tajñatā,
sapat‍nī—nāmagrahaṇaṁ,	gōtraskhalanami'ti । tēṣu—</p>
<p>1. <b>vipriyakaraṇaṁ</b> yathā—(harivi.)</p>
<b><lg>
<l>taṁ tiasakusumadāṇaṁ/maṁ hariṇā ṇimmahia—surahi—gaṁdhāmōaṁ ।</l>
<l>appaṇaaṁ pi dūmia—paṇaiṇi—hiaēṇa ruppiṇiē viiṇṇaṁ ॥ 249 ॥</l>
</lg></b>
<lg>
<l>(tat tridaśakusumadāma hariṇā nirmathitasurabhigandhāmōdam ।</l>
<l>apraṇayitamapi dūnapraṇayinīhr̥dayēna rukmiṇyai vitīrṇam ॥)</l>
</lg>
<pb n="1366"/>
<p>2. <b>priyākaraṇaṁ</b> yathā—(śāku. 5.23)</p>
<b><lg>
<l>mayyēva	vismaraṇadāruṇacittavr̥ttau	vr̥ttaṁ	rahaḥpraṇayamapratipadyamānē ।</l>
<l>bhēdād bhruvōḥ kuṭilayōratilōhitākṣyā	bhagnaṁ śārāsanamivātiruṣā smarasya ॥ 250 ॥</l>
</lg></b>
<p>3. <b>vāritavāmatā</b> yathā—(gāsa. 4.4)</p>
<b><lg>
<l>jaha jaha vāēi piō taha taha ṇaccāmi caṁcalē pēmmē ।</l>
<l>vallī	valēi	aṅgaṁ	sahāvathaddhē	virukkhammi ॥ 251 ॥</l>
</lg></b>
<lg>
<l>(yathā yathā vādayati priyastathā tathā nr̥tyāmi cañcalē prēmṇi ।</l>
<l>vallī	valayatyaṅgaṁ	svabhāvastabdhē'pi	vr̥kṣē ॥)</l>
</lg>
<p>4. <b>kāmacārō</b> yathā—</p>
<b><lg>
<l>dūsahakaāvarāhaṁ avarahē vi guruē pasāāhimuhaṁ ।</l>
<l>appacchaṁdapaataṁ piaṁ ca pēmmaṁ ca dōṇṇa vi huuccaṁti ॥ 252 ॥</l>
</lg></b>
<lg>
<l>(dussahakr̥tāparādhaṁ aparādhē'pi gurukē prasādābhimukham ।</l>
<l>ātmachandapravr̥ttaṁ priyaṁ ca prēma ca dvē api khalūcyētē ॥)</l>
</lg>
<p>5. <b>svarupatānyatvaṁ</b> (gāsa. 6.6)</p>
<b><lg>
<l>īsāmacchara—rahiēhiṁ ṇivviārēhi māmi acchīhiṁ ।</l>
<l>ēṇhiṁ jaṇō jaṇaṁ miva ṇirikkhaē kahaṁ ṇa jhijjāmō ॥ 253 ॥</l>
</lg></b>
<lg>
<l>(īrṣyāmatsararahitābhyāṁ nirvikārābhyāṁ mātulānyakṣibhyām ।</l>
<l>idānīṁ janō janamiva nirīkṣatē kathaṁ na kṣīyāmahē ॥)</l>
</lg>
<p>6. <b>śāṭhyaṁ</b> yathā—</p>
<b><lg>
<l>paḍibhiṁdai hōṁtavaraṁ ghariṇī daiaṁ paraṁmuhaṇuvaṇṇaṁ ।</l>
<l>vāsagharadīraēṇaṁ	ṇīsāsaṁdōliasihēṇa ॥ 254 ॥</l>
</lg></b>
<lg>
<l>(pratibhinatti bhavadvaraṁ gr̥hiṇī dayitaṁ parāṅ‍mukhasup‍tam ।</l>
<l>vāsagr̥hadīpakēna	niśvāsāndōlitaśikhēna ॥)</l>
</lg>
<p>7. <b>pratāraṇaṁ</b> yathā—(gāsa. 4.52)</p>
<b><lg>
<l>kaṁḍujjāā varāī sā ajja taē sā kaāvarāhēṇa ।</l>
<l>alasāiaruṇṇaviaṁbhiaṁ	diahēṇa	sikkhaviā ॥ 255 ॥</l>
</lg></b>
<pb n="1367"/>
<lg>
<l>(kāṇḍarjukā varākī sā'dya tvayā kr̥tāparādhēna ।</l>
<l>alasāyitasaṁjñāvijr̥mbhitaṁ	divasēna	śikṣitā ॥)</l>
</lg>
<p>8. <b>khaṇḍanaṁ</b> yathā—(gāsa. 7.53)</p>
<b><lg>
<l>paccūsāgaa	ṇavarattapiālōalōaṇāṇaṁda ।</l>
<l>aṇṇatthakkhaviasavvari ṇahahūsaṇa diṇavai ṇamō dē ॥ 256 ॥</l>
</lg></b>
<lg>
<l>(pratyūṣāgata!	navarak‍tapriyālōka!	lōcanānanda! ।</l>
<l>anyatrakṣapitaśarvarīka! nakha/bhōbhūṣaṇa! dinapatē! namastē ॥)</l>
</lg>
<p>9. <b>avajñānaṁ</b> yathā—(gāsa. 2.46)</p>
<b><lg>
<l>ummūlaaṁti va hiaaṁ imā irē tuha virajjamāṇassa ।</l>
<l>avahīraṇavasavisaṁṭhula—valaṁta—ṇaaṇaddha—diṭṭhāiṁ ॥ 257 ॥</l>
</lg></b>
<lg>
<l>(unmūlayantīva hr̥dayaṁ imāni rē tava virajyamānasya ।</l>
<l>avadhīraka—savisaṁṣ‍ṭhula—valannayanārdhadr̥ṣ‍ṭāni ॥)</l>
</lg>
<p>10. <b>akr̥tajñatā</b> yathā—(gāsa. 5.45)</p>
<b><lg>
<l>akaaṇṇua tujjha kaē pāusarāīṁsu jaṁ maē khuṇṇaṁ ।</l>
<l>uppēkkhimō alajjira ajja vi taṁ gāmacikkhillaṁ ॥ 258 ॥</l>
</lg></b>
<lg>
<l>(akr̥tajña! tava kr̥tē prāvr̥ḍrātriṣu yō mayā kṣuṇṇaḥ ।</l>
<l>utpaśyāmi alajjāśīla! adyāpi taṁ grāmapaṅkam ॥)</l>
</lg>
<p>11. <b>sapat‍nīnāmagrahaṇaṁ</b> yathā—</p>
<b><lg>
<l>nirmagnēna	mayāmbhasi	smarabharādālissamāliṅgitā
kēnālīkamidaṁ tavādya kathitaṁ rādhē! mudhā tāmyasi ।</l>
<l>ityutsvapnaparamparāsu śayanē śrutvā vacaśśārṅgiṇaḥ
savyājaṁ śithilīkr̥taḥ kamalayā kaṇṭhagrahaḥ pātu vaḥ॥ 259 ॥</l>
</lg></b>
<p>12. <b>gōtraskhalanaṁ</b> yathā—</p>
<b><lg>
<l>agghai	gōttakkhalaṇē	paccakkha-ṇigalia-saṁgalaṁta-visāō ।</l>
<l>ēṁtaṇiattia—bāhō ṇētta—ṇiatta—dai—uttarō juaijaṇō ॥ 260 ॥</l>
</lg></b>
<lg>
<l>(arghati gōtraskhalanē pratyakṣanirgalad/saṅgalad‌viṣādaḥ ।</l>
<l>ētannivartitabāṣpō	nētranivr̥ttadayitōttarō	yuvatijanaḥ ॥)</l>
</lg>
<pb n="1368"/>
<p>(<b>13. manōpalakṣaṇāni—12</b>)</p>
<p>mānōpalakṣaṇāni—'avajñānam,	atyādaraḥ,	vikr̥tavīkṣaṇam,	anālōkaḥ,
asambhāṣaṇaṁ,	vākpāruṣyam,	aśrūdgamaḥ,	dīrghaniḥśvāsaḥ,	avilakṣasmitaṁ,	vyājanivr̥ttiḥ,
atyantānukūlyaṁ,	prasādhanāgrahaṇamiti । tēṣu</p>
<p>1. <b>avajñānaṁ</b> yathā—(kusaṁ. 8.49)</p>
<b><lg>
<l>nirvibhujya daśanacchadaṁ tatō vāci bharturavadhīraṇāparā ।</l>
<l>śailarājatanayā samīpagāmālalāpa vijayāmahētukam ॥ 261 ॥</l>
</lg></b>
<p>2. <b>atyādarō</b> yathā—(amaru. 14)</p>
<b><lg>
<l>kr̥tō	dūrādēva	smitamadhuramabhyudgamavidhiḥ
śirasyājñā	nyastā	prativacanamapyānatimati ।</l>
<l>na dr̥ṣ‍ṭēḥ śaithilyānmilanamiti cētō dahati māṁ
nigūḍhāntaḥkōpā	kaṭhinahr̥dayē	saṁvr̥tiriyam ॥ 262 ॥</l>
</lg></b>
<p>3. <b>vikr̥tavīkṣaṇaṁ</b> yathā—(gāsa. 920 vē.)</p>
<b><lg>
<l>dāvaṁtēṇa tuha muhaṁ bhumaā/bhaṅgammi hōṁta—ṇava—sōham ।</l>
<l>akaēṇa uvakaaṁ ajja maṇṇuṇā majjha pasiacchi ॥ 263 ॥</l>
</lg></b>
<lg>
<l>(darśayatā tava mukhaṁ bhrūbhaṅgē bhaviṣyatravaśōbham ।</l>
<l>akr̥tēnōpakr̥tamadya manyunā mama, prasr̥tākṣi! ॥)</l>
</lg>
<p>4. <b>anālōkō</b> yathā—</p>
<b><lg>
<l>sphurasi bāhulatē! kimanarthakā tvamapi lōcana! vāma bhava sthiram ।</l>
<l>tamahamāgatamapyaparādhinaṁ	na	parirabdhumalaṁ na ca vīkṣitum ॥ 264 ॥</l>
</lg></b>
<p>5. <b>asambhāṣaṇaṁ</b> yathā—</p>
<b><lg>
<l>vāhippaṁtīva-vahū-ullāvaṁ-ṇavavarassa ṇa hu dēi ।</l>
<l>dāvēi	appaṇō	hatthaṁ	vāragaā	sā	ṇāhaṁ ॥ 265 ॥</l>
</lg></b>
<lg>
<l>(vyāhriyamāṇaiva vadhūḥ ullāpaṁ navavarasya na khalu dadāti ।</l>
<l>darśayati	ātmanō	hastaṁ	dvāragatā	sā	nātham ॥)</l>
</lg>
<p>6. <b>vākpārupyaṁ</b> yathā—(gāsa. 946vē.)</p>
<b><lg>
<l>huṁ ṇillajja samōsara taṁ cia aṇuṇēsu jaā dē vaaṇē ।</l>
<l>pāaṁguṭṭhālattaarasēṇa	tilaaṁ	viṇimmaviaṁ ॥ 266 ॥</l>
</lg></b>
<pb n="1369"/>
<lg>
<l>(huṁ nirlajja samapasara tāmēvānunaya yayā tē vadanē ।</l>
<l>pādāṅguṣ‍ṭhālaktakarasēna	tilakaṁ	vinirmitam ॥)</l>
</lg>
<p>7. <b>aśrūdgamō</b> yathā—</p>
<b><lg>
<l>dūsahamaṁtupauttō	muhutta—saṁgalia—dhīra—paḍiuttō/ṇivvattō ।</l>
<l>ṇaaṇaṁtaparikkhaliō ṇa paḍai tīē maḍaaṁ bahōlai/vahai vāhō ॥ 267 ॥</l>
</lg></b>
<lg>
<l>(dussahamanyupravr̥ttaḥ	muhūrtasaṅgalitadhairyapratigup‍taḥ ।</l>
<l>nayanāntapariskhalitō na patati tasyā mr̥dukaṁ vahati bāṣpaḥ ॥)</l>
</lg>
<p>8. <b>dīrghaniḥśvāsō</b> yathā—(gāsa. 6.18)</p>
<b><lg>
<l>dhīrakkhaliaṇiattā	dūraviaṁbhaṁtarōsapaḍivajjhaṁtā ।</l>
<l>pasaraṁti sēagaruā vīsamiūṇa piammi sē ṇīsāsā ॥ 268 ॥</l>
</lg></b>
<lg>
<l>(dhairyaskhalitanivr̥ttā	dūravijr̥mbhamāṇarōṣapratipadyamānāḥ ।</l>
<l>prasaranti svēdagurukā viśramya priyē tasyā niḥśvāsāḥ ॥)</l>
</lg>
<p>9. (a) <b>vilakṣasmitaṁ</b> yathā—(gāsa. 6.18)</p>
<b><lg>
<l>bāhōllaphuria—gaṁḍāharāē bhaṇiaṁ vilakkhahasirīē ।</l>
<l>ajja vi kiṁ rūsijjai savahāvatthaṁ gaaṁ pēmmaṁ ॥ 261 ॥</l>
</lg></b>
<lg>
<l>(bāṣpārdrasphuritagaṇḍādharayā bhaṇitaṁ vilakṣahasanaśīlayā ।</l>
<l>adyāpi	kiṁ	ruṣyatē	śapathāvasthāṁ	 gataṁ	prēma ॥)</l>
</lg>
<p>10. <b>vyājanivr̥tti</b>ryathā—(gāsa. 917vē.)</p>
<b><lg>
<l>piaamaviiṇṇacasaaṁ acakkhiaṁ piasahīēm̐ dēṁtīē ।</l>
<l>abhaṇaṁtīēm̐ vi māṇaṁsiṇīē kahiō ccia virōhō ॥ 270 ॥</l>
</lg></b>
<lg>
<l>{priyatamavitīrṇacaṣakam asvaditaṁ priyasakhyai dadatyā ।</l>
<l>abhaṇantyāpi	manasvinyā	kathita	ēva	virōdhaḥ ॥}</l>
</lg>
<p>11. <b>atyantānukūlyaṁ</b> yathā—</p>
<b><lg>
<l>jalaviṇabījasikāmaṁ bhaṇiaṁ cakarēḍitaṁ tahā turiaṁ ।</l>
<l>paṁsātubharōdēvaṁghaliaṁ	ṇa	ccia	kabhēi	bhōi ॥ 271 ॥</l>
</lg></b>
<p>12. <b>prasādhanāgrahaṇaṁ</b> yathā—(harivi.)</p>
<b><lg>
<l>kīsa	maliāvaaṁsaṁ	vaṇṇa—ṇīsāsa—paṁḍurāhararāaṁ ।</l>
<l>vaaṇaṁ vahasi kisōari karasaṁkāmiakapōlapattālēkkhaṁ ॥ 272 ॥</l>
</lg></b>
<pb n="1370"/>
<lg>
<l>(kasmāt	malināvataṁsaṁ	bahalaśvāsapraguṇitādharatāpam ।</l>
<l>vadanaṁ vahasi kr̥śōdari karasaṅkrāmitakapōlapatrālēkhyam ॥)</l>
</lg>
<p>(<b>14. mānōddīpanāni—12</b>)</p>
<p>atha	mānōddīpanāni—'vayasyāvākyaṁ,	vipakṣasatridhiḥ,	sakhīvailakṣyaṁ,
sapat‍nyupahāsaḥ,	saubhāgyadarśanaṁ,	dākṣiṇyōktiḥ,	atyantōpēkṣā,	draṣ‍ṭavyapralāpaḥ,
aparādhasmaraṇaṁ,	vivakṣānukampā,	ārdrāparādhatā,	priyānunaya iti । tēṣu'</p>
<p>1. <b>vayasyāvākyaṁ</b> yathā—</p>
<b><lg>
<l>sakhi sthitvā sthitvā kucakalaśayōraśruvisarai—
rupāntau siñcantī kimidamadhunā rōdiṣi mr̥ṣā ।</l>
<l>alaṁ cāsmābhirvā niravadhi tadaivātra ruditaṁ
tr̥ṇacchannē kūpē kathamapi yadaivāsi patitā ॥ 273 ॥</l>
</lg></b>
<p>2. <b>vipakṣasannidhi</b>ryathā—(harivi.)</p>
<b><lg>
<l>sarisa-paḍivakkha-puraō hiaammi auvva-māṇa-bhaṁga-kalusiē ।</l>
<l>samasuhadukkhammi jaṇē virikkasēsō vi sē ṇa māi amarisō ॥ 274 ॥</l>
</lg></b>
<lg>
<l>(sadr̥śapratipakṣapuratō	hr̥dayē	apūrvamānabhaṅgakaluṣitē ।</l>
<l>samasukhaduḥkhē janē viriktaśēṣō'pi tasyā na māti amarṣaḥ ॥)</l>
</lg>
<p>3. <b>sakhīvailakṣyaṁ</b> yathā—(harivi.)</p>
<b><lg>
<l>gōttakkhaliammi piē maṇṇē pāuḍia-sāhi-ṇivēsia-ṇaaṇaṁ ।</l>
<l>āūramāṇa-vāhaṁ	kīēm̐	vi	ṇivvōliāharaṁ	ṇīsasiaṁ ॥ 275 ॥</l>
</lg></b>
<lg>
<l>(gōtraskhalitē priyē manyē prakaṭitasakhī—nivēśitanayanam ।</l>
<l>āpūryamāṇa—bāṣpaṁ kayāpi malinitādharaṁ niḥśvasitam ॥)</l>
</lg>
<p>4. <b>sapat‍nyupahāsō</b> yathā—</p>
<b><lg>
<l>'sahiaṁ māṇakkhalaṇam' ॥ 276 ॥ (pr̥. 1358)</l></lg></b> ityādi ।
<p>5. <b>saubhāgyadarśanaṁ</b> yathā—(gāsa. 6.28)</p>
<b><lg>
<l>thōrasuēhiṁ	ruṇṇaṁ	savattivaggēṇa pupphavaiāē ।</l>
<l>bhuasiharaṁ	paiṇō	pēcchiūṇa	siramaggatuppaliaṁ ॥ 277 ॥</l>
</lg></b>
<pb n="1371"/>
<lg>
<l>(sthūlāśrubhī	ruditaṁ	sapat‍nīvargēṇa	puṣpavatyāḥ ।</l>
<l>bhujaśikharaṁ patyuḥ prēkṣya śirōmagnavarṇalip‍tam ॥)</l>
</lg>
<p>6. <b>dakṣiṇyōkti</b>ryathā—(gāsa. 4.53)</p><b><lg>
<l>avarāhēhiṁ vi ṇavi taha patia jaha maṁ/taṁ imēhiṁ dūmēsi ।</l>
<l>avahatthiasabbhāvēhiṁ	suhaa	dakkhiṇṇabhaṇiēhiṁ ॥ 278 ॥</l>
</lg></b>
<lg>
<l>(aparādhairapi naiva tathā pratīhi yathā mamēbhirdunōṣi ।</l>
<l>apahastitasadbhāvaiḥ	subhaga!	dākṣiṇyabhaṇitaiḥ ॥)</l>
</lg>
<p>7. <b>atyantōpēkṣā</b> yathā—</p>
<b><lg>
<l>priyasakhi! yayōḥ prēmagranthistathā prathamaḥ sa nau
sphuṭitapiṭharībandhaślāghyō	vipakṣagr̥hē'pyabhūt ।</l>
<l>janavadadhunā	sadmanyāvāṁ	vasāva	ihaiva	tau
dhigaparicitaṁ	prēma	strīṇāṁ cirāya ca jīvitam ॥ 279 ॥</l>
</lg></b>
<p>8. <b>draṣ‍ṭavyapralāpō</b> yathā—</p>
<b><lg>
<l>auōccia accasurē kajjaliāharakarēsi kīsavahē ।</l>
<l>kiṇṇai	ua	sassaṁlajjaṇijjai	hatthavāēṇa ॥ 280 ॥</l>
</lg></b>
<p>9. <b>aparādhasmaraṇaṁ</b> yathā—(gāsa. 913vē.)</p>
<b><lg>
<l>kaavicchēō	sahībhaṁgibhaṇiasaṁbhāviāparāhāē ।</l>
<l>jhaḍiā pallavai puṇō ṇaaṇa—kaōlēsu kōvatarū ॥ 281 ॥</l>
</lg></b>
<lg>
<l>(kr̥tavicchēdaḥ	sakhībhaṅgibhaṇitasambhāvitāparādhāyāḥ ।</l>
<l>jhaṭityāpallavayatē	punarnayanakapōlēṣu kōpataruḥ ॥)</l>
</lg>
<p>10. <b>vipakṣānukampā</b> yathā—</p>
<b><lg>
<l>jāmiahiaapaharisā agahiāattaṇa vimukkamaccharamahurā ।</l>
<l>aṇuaṁpaṁtī ṇa/vaviōaṁ jasavattīṇa mē suā uvvahai ॥ 282 ॥</l>
</lg></b>
<lg>
<l>(yāmikahr̥dayapraharṣā agr̥hītātmanāṁ vimuktamatsaramadhurā ।</l>
<l>anukampamānā navaviyōgaṁ sapat‍nīnāṁ mē sutā ud‌vahati ॥)</l>
</lg>
<p>11. <b>ārdrāparādhatā</b> yathā—</p>
<b><lg>
<l>sāhasu vilāsiṇiaṇaṁ jē āhilēṁti sarasāvarāhā piaā ।</l>
<l>kiṁ	haa	dakkhaṇaguṇā	pahavaṁtāṇa	suhaa	ēsa	sahāō ॥ 286 ॥</l>
</lg></b>
<pb n="1372"/>
<lg>
<l>(kathaya vilāsinījanamēva abhilīyantē sarasāparādhāḥ priyāḥ ।</l>
<l>kiṁ	hatadākṣiṇyaguṇānāṁ	prabhavatāṁ/subhaga	ēṣa	svabhāvaḥ ॥)</l>
</lg>
<p>12. <b>priyānunayō</b> yathā—(kirātā. 8.64)</p>
<b><lg>
<l>priyēṇa siktā paramaṁ vipakṣataś‍cukōpa kācinna tutōṣa sāntvanaiḥ ।</l>
<l>janasya rūḍhapraṇayasya cētasaḥ kimapyamarṣō'nunayē bhr̥śāyatē ॥ 284 ॥</l>
</lg></b>
<p>(<b>15. mānavilāsāḥ—12</b>)</p>
<p>atha mānavilāsāḥ । tatra <b>savyalīkaprēyasō vāṅ‌manaḥkāyakr̥tapravr̥ttidarśanajanmā
priyāvakrōktivinyāsō mānavilāsaḥ ।</b> sa dvidhā, sammukhaḥ parāvr̥ttaśca । tayōḥ
priyābhimukhyē sammukhaḥ । sō'pi dvidhā—śuddhō miśraśca । tayōrapi śuddhastridhā—
vākpavr̥ttijaḥ, manaḥpravr̥ttijaḥ, kāyapravr̥ttijaśca । miśrō'pi tridhā । vāṅ‌manaḥpravr̥ttijaḥ,
vākkāyapravr̥ttijaḥ, kāyapravr̥ttijaśca । priyamuddiśya sakhyānyābhimukhyē parāvr̥ttaḥ । sō'pi
dvidhā—cētanaviṣayō'cētanaviṣayaśca । tayōścētanaviṣayastridhā sāmānyaniṣ‍ṭhaḥ, viśēṣaniṣ‍ṭhaḥ,
kalpanāniṣ‍ṭhaśca ।	acētanaviṣayō'pi tridhā—pratyakṣaviṣayō'pratyakṣaviṣayō'nirdhārita—
viṣayaśca । tatra</p>
<p>1. <b>sammukhabhēdēṣu vākpravr̥ttijaḥ śuddhō</b> yathā—(gāsa. 942vē.)</p>
<b><lg>
<l>āma ṇa tuhāvarāhō piaama mē lōaṇāṇa iha dōsō ।</l>
<l>māṇāsahammi	caḍulēhiṁ	vāsiō	jō	hiaaṁmi ॥ 285 ॥</l>
</lg></b>
<lg>
<l>(āma na tavāparādhaḥ priyatama! mē lōcanayōriha dōṣaḥ ।</l>
<l>mānāsahē	caṭulābhyāṁ	vāsitō	yō	hr̥dayē ॥)</l>
</lg>
<p>2. <b>sa ēva manaḥpravr̥ttijō</b> yathā—(gāsa. 2.85)</p>
<b><lg>
<l>aṇṇaa! ṇāhaṁ kuviā, uvaūhia, kiṁ muhā pasāēsi ।</l>
<l>tuha maṇṇusamuppaṇṇēṇa majjha maṇēṇa vi ṇa kajjaṁ ॥ 286 ॥</l>
</lg></b>
<lg>
<l>(r̥juka/ajñaka! nāhaṁ kupitā, upagūhasva, kiṁ mudhā prasādayasi ।</l>
<l>tava	manyusamutpannēna	mama	mānēnāpi	na	kāryam ॥)</l>
</lg>
<p>3. <b>kāyapravr̥ttijō</b> yathā—(gāsa. 706vē.)</p>
<b><lg>
<l>avasara rōttuṁ cia ṇimmiāiṁ mā pusaa mē haacchīiṁ ।</l>
<l>daṁsaṇamēttuṁmaiēhiṁ jahi hi sīlaṁ tuha ṇa ṇāaṁ ॥ 287 ॥</l>
</lg></b>
<pb n="1373"/>
<lg>
<l>(apasara rōditumēva nirmitē mā pusaya mē hatākṣiṇī ।</l>
<l>darśanamātrōnmattābhyāṁ yābhyāṁ khalu śīlaṁ tava na jñātam ॥)</l>
</lg>
<p>4. <b>vāṅ‌manaḥpravr̥ttijō miśrō</b> yathā—(saka. 5.109)</p>
<b><lg>
<l>pahavaṁti ccia purisā mahisā mahilāṇaṁ kiṁttha suhaa! viḍiōsi ।</l>
<l>aṇurāaṇōlliāē	kō	dōsō	āhiāīē ॥ 288 ॥</l>
</lg></b>
<lg>
<l>(prabhavantyēva puruṣāḥ mahilānāṁ kimatra subhaga! vihitō'si ।</l>
<l>anurāganōditāyāḥ	kō	dōṣa	ābhijātyāyāḥ ॥)</l>
</lg>
<p>5. <b>sa ēva kāyapravr̥ttijō</b> yathā—(gāsa. 1.51)</p>
<b><lg>
<l>āma jarō mē maṁdō, ahava ṇa maṁdō, jaṇassa kā tattī ।</l>
<l>suha pr̥cchia suhaa suaṁdhaandha mā aṁdhiaṁ chivasu ॥ 289 ॥</l>
</lg></b>
<lg>
<l>(āmajvarō mē mandō'thavā na mandō janasya kā cintā ।</l>
<l>sukhapr̥cchaka subhaga sugandhagandha mā gandhikāṁ spr̥śa ॥)</l>
</lg>
<p>6. <b>manaḥkāyapravr̥ttijō</b> yathā—(gāsa. 945vē.)</p>
<b><lg>
<l>aṇuvattaṁtō	amhārisaṁ	jaṇaṁ	suhaa! āhijāīē ।</l>
<l>ciṁtēsi uṇō ṇa hiaē aṇāhijāī suhaṁ jiaī ॥ 290 ॥</l>
</lg></b>
<lg>
<l>(anuvartamānō'smādr̥śaṁ	janaṁ	ābhijātyā ।</l>
<l>cintayasi punarna hr̥dayē anābhijātyā sukhaṁ jīyatē ॥)</l>
</lg>
<p>7. <b>parāvr̥ttaviṣayēṣu</b> cētanaviṣayaḥ sāmānyaniṣ‍ṭhō yathā—</p>
<b><lg>
<l>pēśchē māpasi bhiṁdaha piē jaṇē daṁsaṇaṁ vi ramaṇijjaṁ ।</l>
<l>paḍibhiṇṇuvvaṭṭharadisōpuaṁ	jamāāhiālaṁvi ॥ 291 ॥</l>
</lg></b>
<p>8. <b>sa ēva sakhāyābhimukhyē viśēṣaniṣ‍ṭhō</b> yathā—(gāsa. 2.31)</p>
<b><lg>
<l>vāharau maṁ sahīō tissā gōttēṇa kiṁttha bhaṇiēṇa ।</l>
<l>thirapēmmā hōu jahiṁ tahiṁ mā kiṁ pi ṇaṁ bhaṇaha ॥ 292 ॥</l>
</lg></b>
<lg>
<l>(vyāharatu māṁ sakhyastasyā gōtrēṇa kimatra bhaṇitēna ।</l>
<l>sthiraṁ prēma bhavatu yatra tatrāpi mā kimapyēnaṁ bhaṇata ॥)</l>
</lg>
<p>9. <b>gōtraskhalanataḥ sapat‍nyanusandhānē kalpanāniṣ‍ṭhō</b> yathā—(gāsa. 4.90)</p>
<b><lg>
<l>pāapaḍiaṁ ahavvē kiṁ dāṇiṁ ṇa uṭṭhavēsi bhattāraṁ ।</l>
<l>ēaṁ cia avasāṇaṁ dūraṁ pi gaassa pēmmassa ॥ 296 ॥</l>
</lg></b>
<pb n="1374"/>
<lg>
<l>(pādapatitaṁ abhavyē kimidānī nōtthāpayasi bhartāram ।</l>
<l> ētadēvāvasānaṁ	dūramapi	gatasya	prēmṇaḥ ॥)</l>
</lg>
<p>10. <b>acētanaviṣayaḥ pratyakṣaviṣayō</b> yathā—(gāsa. 1.50)</p>
<b><lg>
<l>suhaucchaaṁ jaṇaṁ dullahaṁ pi dūrāhi amha āṇēṁta ।</l>
<l>uaāraa jara jīaṁ pi ṇēṁta ṇa kaāvarāhō si ॥ 294 ॥</l>
</lg></b>
<lg>
<l>(sukhapr̥cchakaṁ janaṁ durlabhamapi dūrādasmākamānayan ।</l>
<l>upakāraka jvara jīvamapi nayan na kr̥tāparādhō'si ॥)</l>
</lg>
<p>11. <b>sa ēvāpratyakṣaviṣayō</b> yathā—(gāsa. 1.24)</p>
<b><lg>
<l>piavirahō appiadaṁsaṇaṁ a guruāiṁ dō vi dukkhāi ।</l>
<l>jissā tumaṁ kārijjasi tīē ṇamō āhiāīē ॥ 295 ॥</l>
</lg></b>
<lg>
<l>(priyavirahō'priyadarśanaṁ ca gurukē dvē api duḥkhē ।</l>
<l>yayā	tvaṁ	kāryasē	tasyē	nama	ābhijātyai ॥)</l>
</lg>
<p>12. <b>anirdhāritaviṣayō</b> yathā—(gāsa. 3.65)</p>
<b><lg>
<l>aṇuvattaṇāṁ kuṇaṁtō vēsē vi jaṇē a—hiṇṇa—muharāō ।</l>
<l>appavvasō	vi	suaṇō	paravvasō	āhijāīē ॥ 296 ॥</l>
</lg></b>
<lg>
<l>(anuvartanāṁ kurvan dvēṣyē'pi janē abhitramukharāgaḥ ।</l>
<l>ātmavaśō'pi	sujanaḥ	paravaśa	ābhijātyāḥ ॥)</l>
</lg>
<p>(<b>16. mānamōṭṭāyitāni—12</b>)</p>
<p>atha mānamōṭṭāyitāni । vilāsa ēva kākvādinātivakrō <b>mānamōṭṭāyitam ।</b>
sō'pi dvidhā <b>agōtraskhalanaviṣayō gōtraskhalanaviṣayaśca ।</b> tayōrādyaḥ prāgvadēva śuddhō
miśraśca । dvitīyastvabhihitanimittō gatinimittaśca । tatra śuddhamiśrau pūrvavadēva tridhā ।
abhihitanimittastu tridhā—vidhimukhēna, pratiṣēdhamukhēna pratiṣēdhavidhimuśēna ca ।
gatinimittō'pi tridhaiva vr̥ttānuṣaṅgataḥ, vartamānānuṣaṅgataḥ, bhaviṣyadanuṣaṅgataśca । tēṣu—</p>
<p>1. <b>vākyapravr̥ttijaṁ śuddhaṁ</b> yathā—(gāsa. 750vē.)</p>
<b><lg>
<l>saddhā mē tujjha piattaṇassa kaha taṁ ti ṇēa āṇāmō ।</l>
<l>dē pasia tumaṁ cia sikkhavēsu jaha tē piā hōmi ॥ 297 ॥</l>
</lg></b>
<lg>
<l>(śraddhā mē tava priyatvasya kathaṁ tadityētanna jānāmi ।</l>
<l>prārthayē tāvat prasīda tvamēva śikṣaya yathāsya priyā bhavāmi ॥)</l>
</lg>
<pb n="1375"/>
<p>2. tadēva <b>manaḥpravr̥ttijaṁ</b> yathā—</p>
<b><lg>
<l>ētthaccia vasasi tumaṁ sāhasu mā kuṇasu suhaa ṇīsāsaṁ ।</l>
<l>ēsaccia	hōi	gaī	pariṇaiparusāṇaṁ	pēmmāṇaṁ ॥ 298 ॥</l>
</lg></b>
<lg>
<l>(atraiva vasāsi tvaṁ mā kuru subhaga! niḥś‍vāsam ।</l>
<l>ēṣaiva	bhavati	gatiḥ	pariṇatiparuṣāṇāṁ	prēmṇām ॥)</l>
</lg>
<p>3. <b>kāyapravr̥ttijaṁ</b> yathā—</p>
<b><lg>
<l>uṇṇamasu suhaa ēaṁ kahēu paḍisiddha—daḍḍhahiaassa ।</l>
<l>paṁsulika	aṇimmaēṇa	kiṁ	pāapaḍaṇēṇa ॥ 299 ॥</l>
</lg></b>
<lg>
<l>(annama subhaga! ētat kathayitvā utpīḍayasi dagdhahr̥dayasya ।</l>
<l>pāṁsulika!	anirmalēnaitēna	kiṁ	pādapatanēna ॥)</l>
</lg>
<p>4. <b>vāṅ‌manassammiśraṁ</b> yathā—</p>
<b><lg>
<l>rakkhaṁti āhiāaṁ sahaṁtī virahaṁ piaṁ pajaṁpati ।</l>
<l>kiṁ khu purisā—viaḍḍhā āhiṇaṁdijjaṁti mahilāhiṁ ॥ 300 ॥</l>
</lg></b>
<lg>
<l>(rakṣantyābhijātyaṁ sahantē virahaṁ priyaṁ prajalpanti ।</l>
<l>kiṁ khalu puruṣā vidagdhā abhinandyantē mahilābhiḥ ॥)</l></lg> ku.
<p>5. tadēva <b>vākkāyajaṁ</b> yathā—(gāsa. 5.89)</p>
<b><lg>
<l>dīsasi piāiṁ jaṁpasi sabbhāō suhaa ēttiō ccēa ।</l>
<l>phālēiūṇa vi hiaaṁ sāhasu kō dāvaē kassa ॥ 301 ॥</l>
</lg></b>
<lg>
<l>(dr̥śyasē priyāṇi jalpasi sadbhāvaḥ subhaga ētāvanēva ।</l>
<l>pāṭayitvāpi hr̥dayaṁ kathaya kō darśayati kasya ॥)</l>
</lg>
<p>6. <b>manaḥkayajaṁ</b> yathā—(gāsa. 4.76)</p>
<b><lg>
<l>avarajjhasu vīsaddhaṁ saccaṁ(vvaṁ) tē suvia visāhimō amhē ।</l>
<l>guṇaṇibbharammi	hiaē	pattia	dōsā	ṇa	māaṁti ॥ 302 ॥ </l>
</lg></b>
<lg>
<l>(aparādhyasya vistrabdhaṁ satyaṁ sarvaṁ tē śrutvāṁ viṣahāmahē vayam ।</l>
<l>guṇanirbharē	hr̥dayē	pratīhi	dōṣā	na	mānti ॥)</l>
</lg>
<p>7. <b>abhihitanimittatō vidhimukhēna</b> yathā—(gāsa. 905vē.)</p>
<b><lg>
<l>ēaṁ cia maha ṇāmaṁ bhaṇa bhaṇa dē suhaa kīsa viliōsi ।</l>
<l>paḍibhāi jaṁ ṇa tujjha vi mama pi kiṁ tēṇa tēṇa ṇāmēṇa ॥ 303 ॥</l>
</lg></b>
<pb n="1376"/>
<lg>
<l>(ēvamēva mama nāma bhaṇa bhaṇa tāvat subhaga kasmāt vrīḍitō'si ।</l>
<l>pratibhāti	yanna	tavāpi	mamāpi	kiṁ	tēna	nāmnā ॥)</l>
</lg>
<p>8. tadēva <b>pratiṣēdhamukhēna</b> yathā—</p>
<b><lg>
<l>tujjha vaaṇairacchaa kiṁ imiṇā vimakkharēṇa ṇāmēṇa ।</l>
<l>jaṇṇa ūṇāūṇa	a	ahyasu	bhaṇṇaṁ	taē	ṇāṁma ॥ 304 ॥</l></lg></b>
<lg>
<l>(tava vadanacirasthitēna kimanēna viṣamākṣarēṇa nāmnā ।</l>
<l>yēna	punaḥpunaśca	asmāsu	bhaṇitaṁ	tvayā	nāma ॥)</l>
</lg>
<p>9. <b>pratiṣēdhavidhimukhēna</b> yathā—</p>
<b><lg>
<l>hōu ṇa suaṁ cia maē ṇēa tumē suhaa kiṁ ci vi pauttaṁ ।</l>
<l>ēttāhē	saṁbhariūṇa	bhaṇasu	rē	majjha	jaṁ	ṇāmaṁ ॥ 305 ॥</l>
</lg></b>
<lg>
<l>(bhavatu na śrutamēva mayā naiva tvayā subhaga kiñcidapi pravr̥ttam ।</l>
<l>idānīṁ	saṁsmr̥tya	bhaṇa	rē	mama	yannāma ॥)</l>
</lg>
<p>10. <b>gatinimittakō vr̥ttānuṣaṅgatō</b> yathā—(gāsa. 1.32)</p>
<b><lg>
<l>aha saṁbhāviamaggō suhaa tuē jēvva ṇavara ṇivvūḍhō ।</l>
<l>ēṇhiṁ	hiaē	aṇṇaṁ	aṇṇaṁ	vāāēm̐	lōassa ॥ 306 ॥</l>
</lg></b>
<lg>
<l>(atha sambhāvitamārgaḥ subhaga! tvayaiva kēvalaṁ nirvyūḍhaḥ ।</l>
<l>idānīṁ	hr̥dayē	anyadanyad	vāci	lōkasya ॥)</l>
</lg>
<p>11. <b>vartamānānuṣaṅgatō</b> yathā—</p>
<b><lg>
<l>ēttha ahaṁ cēa piā ṇa a sā mā lajja bhaṇasu vīsatthō ।</l>
<l>vēsō	suhaa	puraō	ṇa	ṇivvarijjaṁti	sabbhāvā ॥ 307 ॥</l>
</lg></b>
<lg>
<l>(atrāhamēva priyā na ca sā mā lajjasva bhaṇa vistrabdhaḥ ।</l>
<l>dvēṣyasya	subhaga	puratō	na	kathyantē	sad‌bhāvāḥ ॥)</l>
</lg>
<p>12. <b>bhaviṣyadanuṣaṅgatō</b> yathā—(gāsa. 906vē.)</p>
<b><lg>
<l>suhaa muhuttaṁ suppau jaṁ jaṁ pahibhāi taṁ bhaṇissihisī ।</l>
<l>ajja	ṇa	pēcchaṁti	tuhaṁ	ṇid‍dāgaruāi	acchīi ॥ 308 ॥</l>
</lg></b>
<lg>
<l>(subhaga! muhūrtaṁ supyatāṁ, yadyat pratibhāti tad bhaṇiṣyasi ।</l>
<l>adya	na	prēkṣētē	tava	nidragurukē	akṣiṇī ॥)</l>
</lg>
<pb n="1377"/>
<p>(<b>17. manasukhānubhāvāḥ—6</b>)</p>
<p>atha mānasukhānubhāvāḥ । tatra mānē bahumānādisampad‌yōgādayaṁ bahumataḥ;
jighr̥kṣitō'nubaddhaḥ, śikṣitaḥ, upadrutaḥ, vidrutaścēti ṣōḍhā sambhavati । tēṣu</p>
<p>1. <b>bahumatō</b> yathā—(gāsa. 7.75)</p>
<b><lg>
<l>atthakka-rūsaṇaṁ khaṇa-pasaṁjaṇaṁ alia-vaaṇa-ṇibbaṁdhō ।</l>
<l>ummaccharasaṁdāō	puttaa	paaī	siṇēhassa ॥ 309 ॥</l>
</lg></b>
<lg>
<l>(akasmād rōṣaṇaṁ kṣaṇaprasādanam alīkavacananirbandhaḥ ।</l>
<l>unmūrcchitasantāpaḥ	putraka!	padavī s‍nēhasya ॥)</l>
</lg>
<p>yathā vā—(gāsa. 829vē.)</p>
<b><lg>
<l>jattha ṇa ujjaggiraō jattha ṇa īsā visūraṇaṁ māṇō ।</l>
<l>sabbhāvacāḍuaṁ jattha ṇatthi ṇēhō tahiṁ ṇatthi ॥ 310 ॥</l>
</lg></b>
<lg>
<l>(yatra nāstyujjāgarakō yatra nērṣyā khēdō mānaḥ ।</l>
<l>sadbhāvacāṭukaṁ yatra nāsti s‍nēhastatra nāsti ॥)</l>
</lg>
<p>2. <b>jighr̥kṣitō</b> yathā—(kāvyāda. 2.243)</p>
<b><lg>
<l>mānayōgyāṁ karōmīti priyasthānē sthitāṁ sakhīm ।</l>
<l>bālā bhrūbhaṅgajihyākṣī	paśyati	sphuritādharā ॥ 311 ॥</l>
</lg></b>
<p>yathā vā—(amaru. 97)</p>
<b><lg>
<l>bhrūbhēdō	guṇitaściraṁ	nayanayōrabhyastamāmīlanaṁ
rōd‌dhuṁ śikṣitamādarēṇa hāsitaṁ maunē'bhiyōgaḥ kr̥taḥ ।</l>
<l>dhairyaṁ dhartumiha sthirīkr̥tamidaṁ cētaḥ kathāñcinmayā</l>
<l>baddhō mānaparigrahē parikaraḥ siddhistu daivē sthitā ॥ 312 ॥</l>
</lg></b>
<p>3. <b>anubaddhō</b> yathā—(gāsa. 2.29)</p>
<b><lg>
<l>taha	māṇō	māṇatīē	ēmēa	dūramaṇubaddhō ।</l>
<l>jaha saviṇīa viviō piō ēkkaggāmaccia paramatthō/pautthō ॥ 313 ॥</l>
</lg></b>
<lg>
<l>(tathā mānō mānavatyā ēvamēva dūramanubaddhaḥ ।</l>
<l>yathā suvinīya vividhaḥ priya ēkagrāma ēva prōṣitaḥ ॥)</l>
</lg>
<pb n="1378"/>
<p>yathā vā—</p>
<b><lg>
<l>līlāvatīcaraṇacumbitamaulimagrē kāntaṁ vidhūya vihitāgasamuc‍cacāla ।
atrāntarē mukharanupurayugmamasyāḥ saubhāgyagandhagajaḍiṇḍimatāṁ ॥314॥</l></lg></b>
<p>4. <b>śikṣitō</b> yathā—(gāsa. 1.26)</p>
<b><lg>
<l>paṇaakuviāṇa dōṇha vi aliapasuttāṇam̐ māṇaillāṇa ।</l>
<l>ṇic‍cala-ṇiruddha-ṇīsāsa-diṇṇa-aṇṇaṇaṁ kō mallō ॥ 315 ॥</l>
</lg></b>
<lg>
<l>(praṇayakupitayōḥ dvayōḥ apyalīkaprasup‍tayōḥ mānavatōḥ ।</l>
<l>niścalaniruddhaniḥśvāsadattakarṇayōḥ	kō	mallaḥ ॥)</l>
</lg>
<p>yathā vā—</p>
<b><lg>
<l>cuṁbasu sahassauttaṁ muhamiṇamō hāriam̐ maē jūē ।</l>
<l>māṇō uṇa muc‍cai sāmalaṁ kaha māṇaittīē ॥ 316 ॥</l>
</lg></b>
<lg>
<l>(cumba sahasrakr̥tvō mukhamidaṁ hāritaṁ mayā dyūtē ।</l>
<l>mānaḥ punarmucyatē śyāmalāṅga kathaṁ mānavatyā ॥)*</l>
</lg>
<p>6. <b>vidrutō</b> yathā—(māgha. 10.63)</p>
<b><lg>
<l>granthimud‍grathayituṁ hr̥dayēśē vāsasaḥ spr̥śati mānadhanāyāḥ ।</l>
<l>bhrūyugēna sapadi pratipēdē rōmabhiśca samamēva vibhēdaḥ ॥ 317 ॥</l>
</lg></b>
<p>yathā vā—(gāsa. 779vē.)</p>
<b><lg>
<l>kāraṇagahiō vi maē māṇō ēmēa jaṁ samōsariō ।</l>
<l>atthakkapulliaṁkōlla tujjha taṁ matthaē paḍau ॥ 318 ॥</l>
</lg></b>
<lg>
<l>(kāraṇagr̥hītō'pi mayā māna ēvamēva yat samavasr̥taḥ ।</l>
<l>akāṇḍapuṣpitāṅkōla!	tava	mastakē	patatu ॥)</l>
</lg>
<p>(<b>18. mānōtpattiprakīrṇāni —11</b>)</p>
<p>atha mānōtpattiprakīrṇakāni । tatra mānavatyāḥ svahr̥dayasakhīpriyatamādiṣu
vaimanasyāt <b>prakīrṇakāni ।</b> tatra —</p>
<p>1. <b>svahr̥dayē śaṅkāyāṁ</b> yathā—(gāsa. 3.2)</p>
<b><lg>
<l>appacchaṁda—pahāvira dullahalambhaṁ jaṇaṁ vimaggaṁta ।</l>
<l>āāsapahēhiṁ bhamaṁta hiaa kaiā vi bhajjihisi ॥ 319 ॥</l>
</lg></b>
 NOTES pg=1378!
*ataḥ paraṁ upadrutaḥ nōpalabhyatē ।
<pb n="1379"/>
<lg>
<l>(ātmacchanda—pradhāvanaśīla durlabhalambhaṁ janamapi vimārgayat ।</l>
<l>ākāśapathairbhramadhr̥daya	kadāpi	bhaṅkṣyasē ॥)</l>
</lg>
<p>2. <b>vipriyapravr̥ttau</b> yathā—</p>
<b><lg>
<l>sahiaṁ gōttakkhalaṇaṁ diṭ‌ṭhō a piō ahiṇṇamuharāō ।</l>
<l>ēṇhiṁ vittavi (pijjai) vāhōvāhivva paḍia ॥ 320 ॥</l>
</lg></b>
<lg>
<l>(sōḍhaṁ gōtraskhalanaṁ dr̥ṣ‍ṭaśca priyō'bhinnamukharāgaḥ ।</l>
<l>idānīṁ pīyatē tayā bāṣpōdadhiriva pathika ॥)</l>
</lg>
<p>3. <b>॰ ॰ ॰ hyapravr̥ttau</b> yathā—</p>
<b><lg>
<l>vilīnō visrambhaḥ sapadi tadapi prēma galitaṁ
cyutāścitrākārāḥ praṇayasubhagāstā api giraḥ ।</l>
<l>priyasyaivaṁ		tattad‍‌vinayabahiraṅgavyavasitaṁ
kimanyad duḥśānāṁ hr̥daya nagarīcatvaramasi ॥ 321 ॥</l>
</lg></b>
<p>4. <b>sakhyā dayitadōṣākhyānē</b> yathā—(amaru. 94)</p>
<b><lg>
<l>idaṁ kr̥ṣṇaṁ kr̥ṣṇaṁ priyatama nanu śvētamadhikaṁ
gamiṣyāmō yāmō bhavatu gamanēnāpi bhavatu ।</l>
<l>purā yēnēyaṁ mē ciramanusr̥tā vākyapadavī
sa ēvānyō jātaḥ sakhi paricitāḥ kasya puruṣāḥ ॥ 322 ॥</l>
</lg></b>
<p>5. <b>hr̥dayē śaṅkāyāṁ</b> yathā—(amaru.)</p>
<b><lg>
<l>sakhi! sa subhagō mandaḥ s‍nēhō mayīti na mē vyathā
vidhiviracitaṁ yasmāt sarvō janaḥ sukhamaś‍nutē ।</l>
<l>mama tu manasaḥ santāpō'yaṁ janē vimukhē'pi yat
kṣaṇamapi hatavrīḍaṁ cētō na yāti virāgitām ॥ 323 </l>
</lg></b>
<p>6. <b>dai ॰ ॰ ॰</b></p>
<b><lg>
<l>jyōtirbhyastadidaṁ tamassamuditaṁ jātō'yamad‍bhyaśiśakhī
pīyūṣādidamutthitaṁ	viṣamayaṁ	chāyāp‍tajanmātapaḥ ।</l>
<l>kō nāmāsya bhavēt praśāntiṣu vidhirbāḍhaṁ draḍhīyānayaṁ
granthiryat priyatō'pi vipriyamidaṁ samyakkr̥taṁ sāntvanaiḥ ॥ 324 ॥</l>
</lg></b>
<pb n="1380"/>
<p>7. <b>priyē taddōṣāpādanē</b> yathā—(gāsa. 904vē.)</p>
<b><lg>
<l>bhaṇa bhaṇa jaṁ jaṁ paḍihāi tujjha taṁ taṁ sahāri/mimō amhē ।</l>
<l>asahattaṇaṁ ca jīaṁ ca vallabhē dōvii ṇa ghaḍaṁti ॥ 325 ॥</l>
</lg></b>
<lg>
<l>(bhaṇa bhaṇa yad yat pratibhāti tava tat tad sahāmahē vayam ।</l>
<l>asahamānatvaṁ ca jīvitaṁ ca vallabhē dvāvapi na ghaṭētē ॥)</l>
</lg>
<p>8. <b>svadōṣāpādanē</b> yathā—</p>
<b><lg>
<l>॰ ॰ ॰ gahikkhē vaaṇaṁ saha tīṇa taṇṇā ।</l>
<l>haṇaōsi piō jīaṁ cia kalisiaṁ pi maha piaṁ ॥ 326 ॥</l>
</lg></b>
<p>9. <b>ubhayadōṣāpādanē</b> yathā—(gasa. 4.76)</p>
<b><lg>
<l>avarajjhasu ēttāhē vīsaddhō c‍cia jaṇammi ṇipphalamauē ।</l>
<l>kāuṁ ṇik‍kiva dukkhaṁ pattia sahau a ēkkassa c‍cia hiaaṁ ॥ 327 ॥</l>
</lg></b>
<lg>
<l>{aparādhyasvēdānīṁ viśvasta ēva janē niṣphalamr̥dukē ।</l>
<l>kr̥tvā niṣkr̥pa duḥkhaṁ pratīhi sahatāṁ caikasyaiva hr̥dayam ॥}</l>
</lg>
<p>yathā vā—(gāsa. 910vē.)</p>
<b><lg>
<l>sōttuṁ suhaṁ ṇa labbhai avvō pēmmēṇa vaṁkavisamassa ।</l>
<l>dugghaḍia—maṁcaassa va khaṇē khaṇē pāapaḍaṇēṇa ॥ 328 ॥</l>
</lg></b>
<lg>
<l>(svap‍tuṁ sukhaṁ na labhyatē aṁbō prēmṇā vakraviṣamasya ।</l>
<l>durghaṭitamañcasyēva	kṣaṇē	kṣaṇē	pādapatanēna ॥)</l>
</lg>
<p>10. <b>priyaviṣayō</b> yathā—(gāsa. 931vē.)</p>
<b><lg>
<l>tā sōkkhaṁ tāva raī tā raṇaraṇaassa ṇatthi ōāsō ।</l>
<l>jā dukkhēkkaṇihāṇē ṇa hōi bahuvallahē pēmmaṁ ॥ 329 ॥</l>
</lg></b>
<lg>
<l>(tāvatsaukhyaṁ tāvad ratistāvad raṇaraṇakasya nāstyavakāśaḥ ।</l>
<l>yāvad duḥkhaikanidhānē na bhavati bahuvallabhē prēma ॥)</l>
</lg>
<p>11. <b>dēvaviṣayō</b> yathā—(gāsa. 844vē.)</p>
<b><lg>
<l>jai dēvva tuṁ pasaṇṇō mā kāhisi majjha māṇusaṁ jammaṁ ।</l>
<l>aha jaṁmaṁ mā pēmmaṁ jai pēmmaṁ mā jaṇē julahē ॥ 330 ॥</l>
</lg></b>
<lg>
<l>(yadi dēva tvaṁ prasannō mā kuruṣva mama mānuṣaṁ janma ।</l>
<l>atha janma mā prēma, yadi prēma mā janē durlabhē ॥)</l>
</lg>
<pb n="1381"/>
<p>(<b>19. manōpādhibhaṅgāḥ —11</b>)</p>
<p>atha mānōpādhibhaṅgāḥ । tē cāṅgacakṣuścittacāṭudhairyakāryaśak‍tyākāradēśakāla—
pātrasaṁjñādyupādhibhyō bhavanti । tatra —</p>
<p>1. <b>aṅgōpādhi</b>ryathā—</p>
<b><lg>
<l>aṇṇatthapēsi ēṇēhē ॰ ॰ ॰ ॥ 331 ॥ (?)</l>
</lg></b>
<p>2. <b>cittōpādhi</b>ryathā—(gāsa. 903vē.)</p>
<b><lg>
<l>avarāhasahassāiṁ bharimō hiaēṇa tammi addiṭṭhē ।</l>
<l>diṭṭhammi uṇō piasahi ēkkaṁ pi khu ṇaṁ ṇa saṁbharimō ॥ 332 ॥</l>
</lg></b>
<lg>
<l>(aparādhasahasrāṇi bharāmō hr̥dayēna tasmitradr̥ṣ‍ṭē ।</l>
<l>dr̥ṣ‍ṭē punaḥ priyasakhi! ēkamapi khalu na smarāmaḥ ॥)</l>
</lg>
<p>3. <b>cāṭūpādhi</b>ryathā—(gāsa. 902vē.)</p>
<b><lg>
<l>jāṇimi kaāvarāhaṁ jāṇimi aliāi bhaṇai saalāi ।</l>
<l>aṇuṇaṁtē uṇa jāṇē kaāparāhaṁ vi appāṇaṁ ॥ 333 ॥</l>
</lg></b>
<lg>
<l>(jānāmi kr̥tāparādhaṁ jānāmi alīkāni bhaṇāti sakalāni ।</l>
<l>anunayati	punarjānē	kr̥tāparādhāmivātmānam ॥)</l>
</lg>
<p>4. <b>dhairyōpādhi</b>ryathā—(līlāvaī 716 tulyam)</p>
<b><lg>
<l>bhaṇa sahiō ॰ ॰ ॰ tammi ॥ 334 ॥ (?)</l>
</lg></b>
<p>5. <b>kāryōpādhi</b>ryathā—</p>
<b><lg>
<l>bhiuḍīē vāhārō aṁgakkhivaṇāi visahi kīraṁti ।</l>
<l>sahasā diṭṭhammi piēṁ tā piasahi suṁdarō māṇō ॥ 335 ॥</l>
</lg></b>
<lg>
<l>(bhrukuṭyā vyāhāraḥ aṅgakṣēpaṇāni yadā kriyantē ।</l>
<l>sahasā dr̥ṣ‍ṭē priyē tāvat priyasakhi! sundarō mānaḥ ॥)</l>
</lg>
<p>6. <b>śaktyupādhi</b>ryathā—</p>
<b><lg>
<l>॰ ॰ ॰ uṇa asammōhā tassa uppariuṁ ॥ 336 ॥</l>
</lg></b>
<p>7. <b>ākārōpādhi</b>ryathā—(gāsa. 4.14)</p>
<b><lg>
<l>acchīi tāṁ thaissaṁ dōhiṁ vi hatthēhiṁ tammi diṭṭhammi ।</l>
<l>aṁgaṁ kalaṁbakusumaṁ va pulaiaṁ kaha ṇu ḍhakkhissaṁ ॥ 337 ॥</l>
</lg></b>
<pb n="1382"/>
<lg>
<l>(akṣiṇī tāvatsthagayiṣyāmi dvābhyāmapi hastābhyāṁ tasmin dr̥ṣ‍ṭē ।</l>
<l>aṅaṁga kadambakusumamiva pulakitaṁ kathaṁ nu sthagayiṣyē ॥)</l>
</lg>
<p>8. <b>dēśōpādhi</b>ryathā—(gāsa. 901vē.)</p>
<b><lg>
<l>jaiā piō ṇa dīsai bhaṇaha halā kassa kīraē māṇō ।</l>
<l>aha diṭṭhammi vi māṇō tā tassa piattaṇaṁ kattō ॥ 338 ॥</l>
</lg></b>
<lg>
<l>(yadā priyō na dr̥śyatē bhaṇata sakhyaḥ kasya kriyatē mānaḥ ।</l>
<l>atha dr̥ṣ‍ṭē'pi mānastāvattasya priyatvaṁ kutaḥ ॥)</l>
</lg>
<p>9. <b>kālōpādhi</b>ryathā—(gāsa. 745vē.)</p>
<b><lg>
<l>kassa ṇa saddhā garuattaṇammi paiṇā pasajjamāṇassa ।</l>
<l>jai	māṇabhaṁjaṇīō	ṇa	hōṁti	hēmaṁtarāīō ॥ 339 ॥</l>
</lg></b>
<lg>
<l>(kasya na śraddhā gurutvē patyā prasādyamānēna ।</l>
<l>yadi mānabhañjinyō na bhavanti hēmantarātrayaḥ ॥)</l>
</lg>
<p>10. <b>pātrōpādhi</b>ryathā—(gāsa. 743vē.)</p>
<b><lg>
<l>bhiuḍīē pulōissaṁ ṇibbhacchissaṁ parammuhī hōssaṁ ।</l>
<l>jaṁ bhaṇaha taṁ karissaṁ sahiō jai taṁ ṇa pēkkhissaṁ ॥ 340 ॥</l>
</lg></b>
<lg>
<l>(bhrakuṭyā pralōkayiṣyāmi nirbhartsayiṣyāmi parāṅ‍mukhī bhaviṣyāmi ।</l>
<l>yadbhaṇatha tatkariṣyāmi sakhyō yadi taṁ na prēkṣiṣyē ॥)</l>
</lg>
<p>11. <b>saṁjñōpadhi</b>ryathā—(gāhākō. 440)</p>
<b><lg>
<l>māṇō māē dō akkharāi piasaggamōtti bahuāi ।</l>
<l>bahuaṁ jaṁpai thōēhi ēttha tumaṁ c‍cia pamāṇaṁ ॥ 341 ॥</l>
</lg></b>
<lg>
<l>(mānō mātaḥ dvē akṣarē, priyasaṅgama iti bahukāni ।</l>
<l>bahukaṁ jalpati stōkaiḥ atra tvamēva pramāṇam ॥)</l>
</lg>
<p>(<b>20. mānabhaṅgakāraṇāni —12</b>)</p>
<p>atha mānabhaṅgakāraṇāni । madaḥ, trāsaḥ, bhayam, r̥tūpagamaḥ, upavanavikāsaḥ,
surabhivanavātaḥ, kōkilādyālāpaḥ, prabhātaṁ, pradōṣaścandrōdayaḥ, pravāsārambhaḥ, viviktamiti ।
yathōcyatē—</p>
<pb n="1383"/>
<b><lg>
<l>trāsō bhayaṁ mada r̥tūpagamaḥ pradōṣaścandrōdayaḥ pikarutaṁ rajanīvirāmaḥ ।</l>
<l>hr̥dyō marud vikasitōpavanaṁ viviktamādyaḥ pravāsa iti mānanivarhaṇāni ॥ 342 ॥</l>
</lg></b>
<p>1. tēṣu <b>madō</b> yathā—</p>
<b><lg>
<l>ghēppaṁti appaṇa c‍cia kaāvarāhā vi kāmiṇīhi viaamā ।</l>
<l>kiṁ ia sikkhāvaṁtō avarajjhai vi piaṁ karēi mahumaō ॥ 343 ॥</l>
</lg></b>
<lg>
<l>(gr̥hyanta ātmanaiva kr̥tāparādhā api kāminīmiḥ priyatamāḥ ।</l>
<l>kimiti śikṣayannaparādhyati, priyaṁ karōti madhumadaḥ ॥)</l>
</lg>
<p>2. <b>trāsō</b> yathā—(harivi.)</p>
<b><lg>
<l>caṁdāmaa-paḍijīvia-kavāla-mukka-ṭṭahāsa-bhīāē ।</l>
<l>gōrīē māṇa-vighaḍaṇa-ghaḍaṁta-dēhō harō jaai ॥ 344 ॥</l>
</lg></b>
<lg>
<l>(candrāmr̥tapratijīvitakapālamuktāṭṭahāsabhītāyāḥ ।</l>
<l>gauryā mānavighaṭanaghaṭamānadēhō harō jayati ॥)</l>
</lg>
<p>3. <b>bhayaṁ</b> yathā—(urā. 1.1)</p>
<b><lg>
<l>paulastyapīnabhujasampadudasyamāna—
kailāsasambhramavilōladr̥śaḥ priyāyāḥ ।</l>
<l>śrēyāṁsi vō diśatu nih‍nutakōpacihna—
māliṅganōtpulakamāsitamindumaulēḥ ॥ 345 ॥</l>
</lg></b>
<p>4. <b>r̥tūpagamō</b> yathā—</p>
<b><lg>
<l>tānyētāni śikhaṇḍitāṇḍavagurūnambhōdharānambarē
tanvānāni dināni nūnamamr̥tasyandīni vandāmahē ।</l>
<l>udgāḍhā	navanīlanīrajadr̥śāmatyantamāyāminō
bhidyantē svayamēva yēṣu viṣamā mānagrahagranthayaḥ ॥ 346 ॥</l>
</lg></b>
<p>5. <b>upavanavikasō</b> yathā—(gāsa. 779vē.)</p>
<b><lg>
<l>kāraṇagahiō vi maē māṇō ēmēa jaṁ samōsariō ।</l>
<l>atthakka—phulliaṁkōlla tujjha taṁ matthaē paḍau ॥ 347 ॥</l>
</lg></b>
<lg>
<l>(kāraṇagr̥hītō'pi mayā māna ēvamēva yatsamapasr̥taḥ ।</l>
<l>akāṇḍapuṣpitāṅkōla tava tat mastakē patatu ॥)</l>
</lg>
<pb n="1384"/>
<p>6. <b>surabhivanavātaḥ</b> yathā—(līlāvatī 32)</p>
<b><lg>
<l>aha ṇavara tattha dōsō jaṁ gimha-paōsa-malliāmōō ।</l>
<l>aṇuṇaasuhāi māṇaṁsiṇīṇa bhōttuṁ c‍cia ṇa dēi ॥ 348 ॥</l>
</lg></b>
<lg>
<l>(atha kēvalaṁ tatra dōṣaḥ yat grīṣmapradōṣamallikāmōdaḥ ।</l>
<l>anunayasukhāni manasvinīnāṁ bhōk‍tumēva na dadātu ॥)</l>
</lg>
<p>7. <b>kōkilādyālāpō</b> yathā—</p>
<b><lg>
<l>kalakaṁṭhīkalaraōmmūliassa māṇassa kiṁsuataruassa ।</l>
<l>bhūipataō		hōi	mahuṁmi	māhavībhamarajhaṁkārō ॥ 349 ॥</l>
</lg></b>
<lg>
<l>(kalakaṇṭhīkalaravōnmūlitasya mānasya kiṁśukatarukasya ।</l>
<l>bhūmau patatō bhavati madhau mādhavībhramarajhaṅkāraḥ ॥)</l>
</lg>
<p>8. <b>prabhātaṁ</b> yathā—(gāsa. 1.29)</p>
<b><lg>
<l>ajja sahi rāisēsē māṇamahūsava—suhacchiārad‍dhē ।</l>
<l>sahasatti kukkuḍaraō ṇisāmiō vajjhapaḍahō vva ॥ 350 ॥</l>
</lg></b>
<lg>
<l>(adya sakhi rātriśēṣē mānamahōtsavasukhakṣayārabdhē ।</l>
<l>sahasēti kukkuṭaravō niśāmitaḥ vadhyapaṭaha iva ॥)</l>
</lg>
<p>9. <b>pradōṣō</b> yathā—</p>
<b><lg>
<l>jaha jaha atthamai ravī vialiasajjhāvō padōsāmmi ।</l>
<l>taha taha māṇō māṇaṁsiṇīṇa hiaēsu vijjhāi/vivujjhai ॥ 351 ॥</l>
</lg></b>
<lg>
<l>(yathā yathā'stamēti ravirvigalitasacchāyaḥ pradōṣē ।</l>
<l>tathā tathā mānō manasvinīnāṁ hr̥dayēṣu vidhyati/budhyatē ॥)</l>
</lg>
<p>10. <b>candrōdayō</b> yathā—(harivi.)</p>
<b><lg>
<l>aṇuṇaasuhaṁ ṇa pattaṁ piāhi daiēsu khijjai vi ṇa calaṇō ।</l>
<l>ōsōriaṁmi paḍhamaṁ dūīēvva dōsiṇāē māṇaggahaṇē ॥ 352 ॥</l>
</lg></b>
<p>11. <b>pravāsārambhō</b> yathā—</p>
<b><lg>
<l>jā aṇuṇaaṁ ṇa gēhaṇai māṇakkhalaṇaṁmi sahiaṇēṇa vi bhaṇiā ।</l>
<l>pāapaḍaṇēhiṁ ṇēṁtaṁ saccia kaāvi piaṁ ṇivārēi piā ॥ 353 ॥</l>
</lg></b>
<lg>
<l>(yā anunayaṁ na gr̥h‍ṇāti mānaskhalanē sakhījanēnāpi bhaṇitā ।</l>
<l>pādapatanaiḥ yāntaṁ saiva kadāpi priyaṁ nivārayati priyā ॥)</l>
</lg>
<pb n="1385"/>
<p>12. <b>viviktaṁ</b> yathā—(māgha. 4.45)</p>
<b><lg>
<l>yā na yayau priyamanyavadhūbhyaḥ sāratarāgamanā yatamānam ।</l>
<l>tēna sahēha bibharti rahaḥ strī sā ratarāgamanāyatamānam ॥ 354 ॥</l>
</lg></b>
<p>(<b>21. mānōpaśāntayaḥ —12</b>)</p>
<p>atha mānōpaśāntayaḥ । virōdhiprādurbhāvaḥ, pratipakṣābhiyōgaḥ, pratyanīkadharṣaṇaṁ,
vipakṣābhibhavaḥ, paribhraṁśaḥ, avasraṁsanaṁ, calanaṁ, skhalanaṁ, vighaṭṭanam, unmūlanam,
palāyanam, apunarbhāva iti । tēṣu —</p>
<p>1. <b>virōdhiprādurbhāvō</b> yathā—</p>
<b><lg>
<l>avalambiōvaāraṁ abhagga-māṇa-pasaraṁ paatta-paharisaṁ ।</l>
<l>ēkkaṁ a ēkkarāaṁ (jāaṁ) sē daiadaṁsaṇa c‍cia hiaaṁ ॥ 355 ॥</l>
</lg></b>
<lg>
<l>(avalambitōpacāramabhag‍namānaprasaraṁ	pravr̥ttapraharṣam ।</l>
<l>ēkaṁ ca ēkarāgaṁ ca jātaṁ dayitadarśana ēva hr̥dayam ॥)</l>
</lg>
<p>2. <b>pratipakṣābhiyōgō</b> yathā—</p>
<b><lg>
<l>tō ia—maṇōrahēhiṁ vi alaṁghaṇijjagaruaṁ piammi bhaṇaṁtē ।</l>
<l>ādattā lakkhēu aṇṇa c‍cia sē rasaṁtaraṁ muhasōhā ॥ 356 ॥</l>
</lg></b>
<lg>
<l>(tata itō manōrathairalaṅghanīyagurukaṁ priyē bhaṇati ।</l>
<l>āttā lakṣayitumanyamēva tasyā rasāntaraṁ mukhaśōbhā ॥)</l>
</lg>
<p>3. <b>pratyanīkadharṣaṇaṁ</b> yathā—</p>
<b><lg>
<l>thōatthōa—pasariō tīē ṇiraṁtara—pariṭṭhiāmarisa—rasaṁ ।</l>
<l>laṁghēi c‍cia hiaaṁ paḍivallēhōṇṇaa/isahō pariōsō ॥ 357 ॥</l>
</lg></b>
<lg>
<l>(stōkastōkaprasr̥taḥ tasyāḥ nirantaraparisthitāmarṣarasam ।</l>
<l>laṅghayatīva hr̥dayaṁ pratipallēkhōnnatisakhaḥ paritōṣaḥ ॥)</l>
</lg>
<p>4. <b>vipakṣābhibhavō</b> yathā—(harivi.)</p>
<b><lg>
<l>thōōsaraṁtarōsaṁ	thōatthōa—parivaḍ‍ḍhamāṇa—paharisaṁ ।</l>
<l>hōi adūrapasāaṁ uhaa—rasāatta—vibbhamaṁ tīē muhaṁ ॥ 358 ॥</l>
</lg></b>
<lg>
<l>(stōkāpasarad‍rōṣaṁ	stōka—stōka—parivardhamānapraharṣam ।</l>
<l>bhavati ca dūraprasādamubhayarasāyattavibhramaṁ tasyā mukham ॥)</l>
</lg>
<pb n="1386"/>
<p>5. <b>prabhātaparibhraṁśō</b> yathā—(gāsa. 933vē.)</p>
<b><lg>
<l>uvvahai daia—gahiāharōṭṭha—jhijjaṁta—rōsa—paḍirāaṁ ।</l>
<l>pāṇōsaraṁtamairaṁ va phalihacasaaṁ muhaṁ bālā॥359॥</l></lg></b>
<lg>
<l>(udvahati dayitagr̥hītādharōṣ‍ṭhakṣīyamāṇarōṣapratirāgam ।</l>
<l>pānāpasaranmadiramiva sphaṭikacaṣakaṁ mukhaṁ bālā ॥)</l>
</lg>
<p>6. <b>avasraṁsanaṁ</b> yathā—(gāsa. 1.74)</p>
<b><lg>
<l>diḍhamaṁtudūmiāēm̐ vi gahiō daiammi pēcchaha imāē ।</l>
<l>ōsarai vāluāsuṭṭhiōvva māṇō surusūraṁtō ॥ 360 ॥</l>
</lg></b>
<lg>
<l>(dr̥ḍhamanyudūnayā gr̥hītō dayitē paśyatānayā ।</l>
<l>apasarati vālukāmuṣ‍ṭiriva mānassurusurāyamāṇaḥ ॥)</l>
</lg>
<p>7. <b>calanaṁ</b> yathā—</p>
<b><lg>
<l>aha ō tti ṇavaria ac‍cāsaṇṇō pi sac‍cabhāmāē hari ।</l>
<l>pariaṇamuha c‍cia suō vāhajalattaria—ṇōaṇāēॅ, ṇa diṭṭhō ॥ 361 ॥</l>
</lg></b>
<lg>
<l>(athāgata iti sahasā atyāsannō'pi satyabhāmayā hariḥ ।</l>
<l>parijanamukhādēva śrutō bāṣpajalāntaritalōcanayā, na dr̥ṣ‍ṭaḥ ॥)</l>
</lg>
<p>8. <b>skhalanaṁ</b> yathā—(harivi.)</p>
<b><lg>
<l>tīē vialaṁttadhīraṁ abbhuṭṭhaṁtīēॅ thaṇa—pahōlira—vāhaṁ ।</l>
<l>dūrōsaraṁta		raṇaṁ	dūraara—valaggavēaṇaṁ	ṇīsasiaṁ ॥ 362 ॥</l>
</lg></b>
<lg>
<l>(tasyāḥ vigaladdhairyaṁ abhyutthitāyāḥ stanapravahanaśīlabāṣpam ।</l>
<l>dūrāpasaratsmaraṇaṁ	dūratarāvarūḍhavēdanaṁ	niḥśvasitam ॥)</l>
</lg>
<p>9. <b>vighaṭṭanaṁ</b> yathā—(gāsa. 935vē., vala. 361)</p>
<b><lg>
<l>tuṁgō tthirō visālō jō sahi mē māṇapavvaō raiō ।</l>
<l>sō daiadiṭṭhivajjāsaṇīēm̐	ghāammi	ṇa	pahuttō ॥ 363 ॥</l>
</lg></b>
<lg>
<l>(tuṅgaḥ sthirō viśālō yassakhi mē mānaparvatō racitaḥ ।</l>
<l>sa dayitadr̥ṣ‍ṭivajrāśanyāghātē'pi na paryāp‍taḥ ॥)</l>
</lg>
<p>10. <b>unmūlanaṁ</b> yathā—(harivi.)</p>
<b><lg>
<l>tō ia suraaru—kāraṇa—maulia—hiaāē sāvasēsalahuō ।</l>
<l>saṁbhāvia c‍cia hiō hariṇā pāapaḍaṇammi tīēm̐ amarisō ॥ 364 ॥</l>
</lg></b>
<pb n="1387"/>
<lg>
<l>(tata iti suratarukāraṇamukulitahr̥dayāyāḥ sāvaśēṣalaghukaḥ ।</l>
<l>sambhāvita ēva hr̥tō hariṇā pādapatanē tasyā amarṣaḥ ॥)</l>
</lg>
<p>11. <b>palāyanaṁ</b> yathā—(gāsa. 2.44)</p>
<b><lg>
<l>jō kaha vi sahīhi maha chiddaṁ lahiūṇa pēsiō hiaē ।</l>
<l>sō māṇō cōriakāmua vva diṭṭhē piē ṇaṭṭhō ॥ 365 ॥</l>
</lg></b>
<lg>
<l>(yaḥ kathamapi sakhībhirmama chidraṁ lambhayitvā prēṣitō hr̥dayē ।</l>
<l>sa mānaścōritakāmuka iva dr̥ṣ‍ṭē priyē naṣ‍ṭaḥ ॥)</l>
</lg>
<p>12. <b>apunarbhāvō</b> yathā—(harivi.)</p>
<b><lg>
<l>tō sē rubbhaṁta c‍cia hiaa—viaṁbhaṁta—harisa—vēauc‍ciliā ।</l>
<l>pāapaḍiassa hariṇō paḍiā puṭṭhīē bāhasalilatthēvā ॥ 366 ॥</l>
</lg></b>
<lg>
<l>(tatastasyāḥ rudhyamānā ēva hr̥dayavijr̥mbhamāṇaharṣavēgōc‍cilitāḥ ।</l>
<l>pādapatitasya harēḥ patitāḥ pr̥ṣ‍ṭhē bāṣpasalilabindavaḥ ॥)</l>
</lg>
<p>(<b>22. mānōpaśamalakṣaṇāni —12)</b></p>
<p>atha mānōpaśamalakṣaṇāni— nayananimīlanam, mukhaprasādaḥ, bāṣpamōkṣaḥ,
pulakōdbhēdaḥ, dōṣapratibhēdaḥ, akramanindā, upālambhaḥ, pratyupālambhaḥ, manōjugupsā,
mānānuśayaḥ, mānayōgyā, mānānuyōga iti । tēṣu —</p>
<p>1. <b>nayananimīlanaṁ</b> yathā—</p>
<b><lg>
<l>daiālōapaattā aṁtōcchīṇa pasaraṁta-vāha-vialiā ।</l>
<l>maulai-aṁbua-pasarā tīsē dasaṇasuhaṁ ṇa pāvai diṭhṭhī ॥ 367 ॥</l>
</lg></b>
<lg>
<l>(dayitālōkapravr̥ttā'vyucchinna—prasarad—bāṣpavikalitā ।</l>
<l>mukulitā'mbuja—prasarā tasyā darśanasukhaṁ na prāp‍nōti dr̥ṣ‍ṭiḥ ॥)</l>
</lg>
<p>2. <b>mukhaprasādō</b> yathā—</p>
<b><lg>
<l>ālōiē c‍cia piē ṭhaviō tīē maaṇēṇa mōhaṇasuhaō ।</l>
<l>kusumadhaṇummi bāṇō valaiavibbhamauṇē muhammi paharisō ॥ 368 ॥</l>
</lg></b>
<lg>
<l>(ālōkita ēva priyē sthāpitaḥ tasyā madanēna mōhanasubhagaḥ ।</l>
<l>kusumānamita—dhanuṣi bāṇō valayitavibhramaguṇē mukhē praharṣaḥ ॥)</l>
</lg>
<pb n="1388"/>
<p>3. <b>bāṣpamōkṣō</b> yathā—(amaru. 50)</p>
<b><lg>
<l>aṅganāmatitānavaṁ kuta idaṁ kampaśca kasmāt kutō
mugdhē pāṇḍukapōlamānanamiti prāṇēśvarē pr̥cchati ।</l>
<l>tanvyā sarvamidaṁ svabhāvajamiti vyāhr̥tya pakṣmāntara—
vyāpī bāṣpabharastayā calitayā niḥśvasya muktō'nyataḥ ॥ 369 ॥</l>
</lg></b>
<p>4. <b>pulakōdbhēdō</b> yathā—(kirātā. 9.46)</p>
<b><lg>
<l>śaṅkitāya kr̥tabāṣpanipātāmīrṣyayā vimukhitāṁ dayitāya ।</l>
<l>māninīmabhimukhasthitacittāṁ śaṁsati sma ghanarōmavibhēdaḥ ॥ 370 ॥</l>
</lg></b>
<p>5. <b>dōṣapratibhēdō</b> yathā—(gāsa. 3.1)</p>
<b><lg>
<l>acchau tā aṇṇajaṇō hiaaṁ cia appaṇō tuha pamāṇaṁ ।</l>
<l>taha	taṁsi	maṁdaṇēhō	jaha	ṇa	uvālaṁbhajōggō si ॥ 371 ॥</l>
</lg></b>
<lg>
<l>(āstāṁ tāvad anyajanō hr̥dayamēvātmanaḥ tava pramāṇam ।</l>
<l>tathā tvamasi mandas‍nēhō yathā nōpālambhayōgyō'si ॥)</l>
</lg>
<p>6. <b>aprakramanindā</b> yathā—(gāsa. 7.17)</p>
<b><lg>
<l>kiṁ bhaṇaha maṁ sahīō karēhi māṇaṁti kiṁttha māṇēṇa ।</l>
<l>sabhāvabāhirē tammi majjha māṇēṇa vi ṇa kajjaṁ ॥ 372 ॥</l>
</lg></b>
<lg>
<l>(kiṁ bhaṇatha mā sakhyaḥ kuru mānamiti kimatra mānēna ।</l>
<l>svabhāvabāhyē tasmin mama mānēnāpi na kāryam ॥)</l>
</lg>
<p>7. <b>upālambhō</b> yathā—(amaru.)</p>
<b><lg>
<l>sakhi sa subhagō mandas‍nēhō mayīti na mē vyathā
vidhiviracitaṁ	yasmāt	sarvō	janassukhamaś‍nutē ।</l>
<l>mama tu manasassantāpō'yaṁ janē vimukhē'pi yat
kṣaṇamapi hatavrīḍaṁ cētō na yāti virāgitām ॥ 373 ॥</l>
</lg></b>
<p>8. <b>pratyupālambhō</b> yathā—</p>
<b><lg>
<l>mānōnnatētyasahanētyatipaṇḍitēti
mayyēva dhikkr̥tiranēkamukhī sakhīnām ।</l>
<pb n="1389"/>
<l>dākṣiṇyamātramasr̥ṇēna vicēṣ‍ṭitēna
dhūrtasya tasya hi guṇānupavarṇayanti ॥ 374 ॥</l>
</lg></b>
<p>9. <b>manōjugupsā yathā—</b></p>
<b><lg>
<l>ṇa vi tēṇa tahā taviā jaha imiṇā māmi daḍ‍ḍhahiaēṇa ।
bahu ॰ ॰ ॰ ॰ ॰ ॰ tiṁ kuṇaṁtēṇa ॥ 375 ॥</l>
</lg></b>
<lg>
<l>(nāpi tēna tathā tāpitā tathā'nēna māmi dagdhahr̥dayēna ।</l>
<l>bahu ॰ ॰ ॰ ॰ ॰ ॰ nti kurvatā ॥)</l>
</lg>
<p>10. <b>mānānuśayō</b> yathā—</p>
<b><lg>
<l>yaḥ	sakhi	mānānuśayōdayastēna	bhavatu	pāpēna ।</l>
<l>॰ ॰ ॰ tī bhavituṁ kalaprāṇaiḥ krīṇāni bhaiṣajyam ॥ 376 ॥</l>
</lg></b>
<p>11. <b>mānayōgyā</b> yathā—(kāvyāda. 2.246)</p>
<b><lg>
<l>mānayōgyāṁ karōmīti priyasthānē sthitāṁ sakhīm ।</l>
<l>bālā	bhrūbhaṅgajihmākṣī	paśyati	sphuritādharā ॥ 377 ॥</l>
</lg></b>
<p>12. <b>mānānuyōgō</b> yathā—(gāsa. 898vē.)</p>
<b><lg>
<l>alliai diṭṭhiṇibbhacchiō vi vihuō vi laggaē siaē ।</l>
<l>pahaō vi cumbai balā alajjaē kaha ṇu kuppissaṁ ॥ 378 ॥</l>
</lg></b>
<lg>
<l>(ālīyatē dr̥ṣ‍ṭinirbhartsitō'pi vidhutō'pi lagati sicayē ।</l>
<l>prahatō'pi cumbati balādalajjakāya kathaṁ nu kōpiṣyāmi ॥)</l>
</lg>
<p>(<b>23. mānabhaṅgōpādhayaḥ —12</b>)</p>
<p>atha mānabhaṅgōpādhayaḥ । tē ca nidrā, madaḥ, trāsaḥ, bhayam, ajñānam, prasaṅgaḥ,
pramādaḥ, dēśaḥ, kālaḥ, kāryam, pātram, sup‍tamityādayō bhavanti । tēṣu—</p>
<p>1. <b>nidrōpadhānaṁ</b> yathā—</p>
<b><lg>
<l>praṇayiṣu purā mithyāmānī na cāṭuśatairapi
praṇayamabhajanyassaubhāgyagrahāttaruṇījanaḥ ।</l>
<l>svayamanunayē	hūṇastēṣāmihānuśayādayaṁ
nayati vivaśō nidrāṁ dūtyē mr̥ṣāpraṇayāmapi ॥ 379 ॥</l>
</lg></b>
<pb n="1390"/>
<p>2. <b>madōpadhānaṁ</b> yathā—</p>
<b><lg>
<l>agahiadaiāṇuṇaō pacchā aṇuṇēi aṇuṇasaāvisaṁvaliō ।</l>
<l>kaiavaṇirūviamaō vi kaiavamaaṇaummūliō juvajaijaṇō ॥ 380 ॥</l>
</lg></b>
<lg>
<l>(agr̥hītadayitānunayaḥ paś‍cāt anunayati anuśayavisaṁvalitaḥ ।</l>
<l>kaitava—nirūpita—madō niṣkaitavamadanōnmūlitō yuvatijanaḥ ॥)</l>
</lg>
<p>3. <b>trāsōpadhānaṁ</b> yathā—(kirātā. 8.46)</p>
<b><lg>
<l>bhayādivāśliṣya ruṣāhatē'mbhasi priyaṁ mudānandayati sma māninī ।</l>
<l>akr̥trimaprēmarasāhitairmanō	haranti	rāmāḥ	kr̥takairapīhitaiḥ ॥ 381 ॥</l>
</lg></b>
<p>4. <b>bhayōpadhānaṁ</b> yathā—(kirātā. 8.48)</p>
<b><lg>
<l>karau dhunānā navapallavākr̥tī payasyagādhē kila jātasambhramā ।</l>
<l>sakhīṣu nirvācyamadhārṣṭayadūṣitaṁ priyāṅgasaṁślēṣamavāpa māninī ॥ 382 ॥</l>
</lg></b>
<p>4. <b>ajñānōpadhānaṁ</b> yathā—(amaru. 75)</p>
<b><lg>
<l>kathamapi	kr̥tapratyāpattau	priyē	skhalitōttarē
virahakr̥śayā kr̥tvā vyājaṁ prakalpitamadrutam ।</l>
<l>asahanasakhīśrōtraprāp‍tipramādasasambhramaṁ
vivalitadr̥śā śūnyē gēhē samucch‌vasitaṁ punaḥ ॥ 383 ॥</l>
</lg></b>
<p>6. <b>prasaṅgōpadhānaṁ</b> yathā—</p>
<b><lg>
<l>māṇō vā'māṇō c‍cia māṇaṁ bārēha gharabbhāraṁ ।</l>
<l>pēcchāmutāva	kaiā	kaāvarāhō	samalliai ॥ 384 ॥</l>
</lg></b>
<p>7. <b>pramādōpadhānaṁ</b> yathā—(saka. 5.322)</p>
<b><lg>
<l>thōārūḍhamahumaā	khaṇapamhaṭṭhāvarāhadiṇṇullāvā ।</l>
<l>hasiūṇa saṁṭhavijjai piēṇa saṁbharialajjiā kāvi piā ॥ 385 ॥</l>
</lg></b>
<lg>
<l>(stōkārūḍhamadhumadā	kṣaṇaprabhraṣ‍ṭāparādhadattōllāpā ।</l>
<l>hasitvā saṁjñāpyatē priyēṇa saṁsmr̥tā lajjitā kāpi priyā ॥)</l>
</lg>
<p>8. <b>dēśōpadhānaṁ</b> yathā—</p>
<b><lg>
<l>ajjaṁ vahēṇa kahaāhatthābha tthivva uvaṇiātassa ।</l>
<l>majjaṇiā	mūlālaggathōacchāhiṁ	kuṇaṁtēṇa ॥ 386 ॥</l>
</lg></b>
<pb n="1391"/>
<p>9. <b>kālōpadhānaṁ</b> yathā—(gāsa. 899vē.)</p>
<b><lg>
<l>himacuṇṇajōahatthāō jassa dappaṁ kuṇaṁti rāīō ।</l>
<l>kaha tass piassa maē tīrai māṇō halā kāuṁ ॥ 387 ॥</l>
</lg></b>
<lg>
<l>(himacūrṇayōgahastā	yasya	darpaṁ	kurvanti	rātrayaḥ ।</l>
<l>kathaṁ tasya priyasya mayā śakyatē mānaḥ sakhyaḥ kartum ॥)</l>
</lg>
<p>10. <b>kāryōpadhānaṁ</b> yathā—</p>
<b><lg>
<l>cuṁbasu sahassahuttaṁ muhamiṇamō hāriaṁ maē juē ।</l>
<l>māṇō	uṇa	muc‍cai	sāmalaṁ	kaha	māṇaittīē ॥ 388 ॥</l>
</lg></b>
<lg>
<l>(cumba	sahasrakr̥tvō mukhamidaṁ hāritaṁ mayā dyūtē ।</l>
<l>mānaḥ punarmucyatē śyāmalāṅgi kathaṁ mānamuk‍tāyāḥ ॥)</l>
</lg>
<p>11. <b>pātrōpadhānaṁ</b> yathā—</p>
<b><lg>
<l>sahi pāēsu chivaṁti viōvvakivēlavēsumaṁsuaiṁ ।</l>
<l>ēhiṇuvajjasu pāsēpāiamuhiāviṇaṁ muṇiōmō ॥ 389 ॥</l>
</lg></b>
<p><b>12. sup‍tōpadhānaṁ</b> yathā—(gāsa. 4.68)</p>
<b><lg>
<l>bharimō sē saaṇaparammuhīē vialaṁtamāṇapasarāē ।</l>
<l>kaiavasuttavvattaṇatthaṇabharuppēllaṇasuhēlliṁ ॥ 390 ॥</l>
</lg></b>
<lg>
<l>(smarāmastasyāḥ śayanaparāṅ‌mukhyā vigalanmānaprasarāyāḥ ।</l>
<l>kaitava—sup‍tōdvartana—stanabharōtprēraṇa—sukha—kēlim ॥)</l>
</lg>
<p>(<b>24. mānānubhāvasaukhyāni—12</b>)</p>
<p>atha	mānānubhāvasaukhyāni । tēṣu pādapatanaṁ, prasahyāślēṣaḥ, haṭhakacagrahaḥ,
cumbanabalātkāraḥ, priyapraṇayōktiḥ, upālambhasūktiḥ, s‍nēhaparīkṣā, vipakṣābhibhavaḥ,
sakhīślāghā, bandhubahumānaḥ, lābhaviśēṣaḥ, śr̥ṅgāravr̥ddhiriti । tatra —</p>
<p>1. <b>pādapatanaṁ</b> yathā—(gāsa. 893vē.)</p>
<b><lg>
<l>paṇamaha māṇassa/maaṇassa halā calaṇē kiṁ dēvaēhi aṇṇēhiṁ ।</l>
<l>jassa	pasāēṇa	piō	lōlai	pāaṁtapāsēsu ॥ 312 ॥</l>
</lg></b>
<lg>
<l>(praṇamata mānasya/madanasya sakhyaścaraṇau kiṁ daivatairanyaiḥ ।</l>
<l>yasya	prasādēna	priyaḥ	lōlati	pādāntapārśvēṣu ॥)</l>
</lg>
<pb n="1392"/>
<p>2. <b>prasahyāślēṣō</b> yathā—(gāsa. 929vē.)</p>
<b><lg>
<l>kajjaṁ viṇā vi kaamāṇaḍaṁbarā pulaabhiṇṇasavvaṁgī ।</l>
<l>ujjalāliṁgaṇa-sōkkha-lālasā	putti	muṇiāsi ॥ 392 ॥</l>
</lg></b>
<lg>
<l>(kāryaṁ vināpi kr̥tamānaḍambarā pulakajīrṇasarvāṅgī ।</l>
<l>ujjvalāliṅganasaukhyalālasā putri! jñātāsi ॥)</l>
</lg>
<p>3. <b>haṭhakacagrahō</b> yathā—</p>
<b><lg>
<l>unnamayya	sakacagrahamāsyaṁ	cumbati	priyatamē	haṭhavr̥ttyā ।</l>
<l>huṁhu muñca ma ma mēti ca mandaṁ jalpitaṁ jayati mānavatīnām ॥ 393 ॥</l>
</lg></b>
<p>4. <b>cumbanabalātkārō</b> yathā—(gāsa. 5.35)</p>
<b><lg>
<l>pāapaḍaṇāṇa	muddhē	rabhasabalāmōḍicuṁbiavvāṇaṁ ।</l>
<l>daṁsaṇamēttapasajjiri	cukkāsi	suhāṇaṁ	bahuāṇa ॥ 394 ॥</l>
</lg></b>
<lg>
<l>(pādapatanānāṁ mugdhē! rabhasabalātkāracumbitavyānām ।</l>
<l>darśanamātraprasannaśīlē cyutāsi sukhānāṁ bahukānāṁ ॥)</l>
</lg>
<p>5. <b>priyapraṇayōkti</b>ryathā—</p>
<b><lg>
<l>śvāsōtkampitakampi ॰ ॰ ॰ ॰ ।</l>
<l>॰ ॰ ॰ ॰ ॰ ॰ ॰ tvayi ॥ 395 ॥</l></lg></b> (?)
<p>6. <b>upālambhōkti</b>ryathā—</p>
<b><lg>
<l>aparikkhia	dōsaguṇaṁ	avamaṇṇaa	cirapparūḍhavīsambharasaṁ ।</l>
<l>avahīriāṇurāaṁ tumē vi maha rūsiuṁ jaṇēṇa vi khiṇṇaṁ ॥ 396 ॥</l>
</lg></b>
<lg>
<l>(aparīkṣya	dōṣaguṇaṁ	avamatya	ciraprarūḍhavisrambharasam ।</l>
<l>avadhīryānudūtaṁ tvamapi mahyaṁ ruṣ‍ṭvā janēna na vidīrṇam ॥)</l>
</lg>
<p>7. <b>s‍nēhaparīkṣā</b> yathā—(gāsa. 927vē.)</p>
<b><lg>
<l>paḍipakkhassa vi puraō samuhaṁ bhaṇiā si tēṇa pasia tti ।</l>
<l>avalaṁbiassa	māṇiṇi	māṇassa	vi	kiṁ	phalaṁ	aṇṇaṁ ॥ 397 ॥</l>
</lg></b>
<lg>
<l>(pratipakṣasyāpi purataḥ sammukhaṁ bhaṇitāsi tēna prasīdēti ।</l>
<l>avalambitasya mānini! mānasyāpi kiṁ phalamanyat ॥)</l>
</lg>
<pb n="1393"/>
<p>8. <b>vipakṣābhibhavō</b> yathā—(harivi.)</p>
<b><lg>
<l>tīē savisēsadūmiasavattihiaāēm̐ ṇivvalaṁta—siṇēhaṁ ।</l>
<l>piagaruiāa ṇimiaṁ sōhaggaguṇāṇa aggabhūmīēm̐ paaṁ ॥ 398 ॥</l>
</lg></b>
<lg>
<l>(tayā	saviśēṣadūnasapat‍nīhr̥dayayā	nirbalas‍nēham ।</l>
<l>priyagurūkr̥tayā	nyastaṁ	saubhāgyaguṇānāmagrabhūmau padam ॥)</l>
</lg>
<p>9. <b>sakhīślāghā</b> yathā—</p>
<b><lg>
<l>kṣutaiḥ k‍vāpi prītiḥ k‍vacidapi nimittaiḥ pulakitā
(k‍vacinmithyāvādaira)mitaparitāpō vikasitaḥ ।</l>
<l>prasādārthaṁ mugdhē tava vigatalajjō'nr̥taśatē—
ṣvabhijñō daivajñaṁ janamapi ca tē pr̥cchati patiḥ ॥ 399 ॥</l>
</lg></b>
<p>10. <b>bandhubahumānō</b> yathā—(sūmu. 205)</p>
<b><lg>
<l>cakṣurlup‍tamaṣīkaṇaṁ	kabalitastāmbūlarāgō'dharē
viśrāntā kabarī kapōlaphalakē lup‍tēva gātradyutiḥ ।</l>
<l>manyē mānini! sāmprataṁ praṇayinā kairapyupāyakramai—
rbhag‍nō	mānatarustathāpi	phalitaścētasthalīvardhitaḥ ॥ 400 ॥</l>
</lg></b>
<p>11. <b>lābhaviśēṣō</b> yathā—(harivi.)</p>
<b><lg>
<l>dāra-ṭṭhavia-sura-dumaṁ	taṁ	cia	kusumōvaāragghaviaṁ ।</l>
<l>aṇṇaṁ ca sac‍cavijjai pariōsa-paritta-pariaṇaṁ tīēॅ gharaṁ ॥ 401 ॥</l>
</lg></b>
<lg>
<l>(dvārasthāpitasuradrumaṁ	tadēva	kusumōpahārārghitam ।</l>
<l>anyac‍ca saṁvīkṣyatē paritōṣaparītaparijanaṁ tasyā gr̥ham ॥)</l>
</lg>
<p>12. <b>śr̥ṅgāravr̥ddhi</b>ryathā—</p>
<b><lg>
<l>paṇaaparipūraṇēṇa aviraabhūsiapiaamāgamēṇa a garuō ।</l>
<l>pasarai laddhatthāmō aṇṇaṇṇarasaṁtarēhiṁ tīē paharisō ॥ 402 ॥</l>
</lg></b>
<lg>
<l>(praṇayaparipūraṇēnāviratabhūṣita—priyatamānamēna	ca	gurukaḥ ।</l>
<l>prasarati	labdhasthāmā'nyānyarasāntaraistasyāḥ	praharṣaḥ ॥)</l>
</lg>
<pb n="1394"/>
<b><lg>
<l>ēvamētē	trayō	mānāsrayaśca	tadupādhayaḥ ।</l>
<l>jātayaśca	viśēṣāśca	prakīrṇānāṁ ca bhaktayaḥ ॥ 403 ॥</l>
</lg></b>
<b><lg>
<l>avasthāvaikr̥tōpāyamiṣajjitavibhaktikaiḥ ।</l>
<l>karma	sānunayaiḥ	ṣōḍhā	nāyakasya	samāsataḥ ॥ 404 ॥</l>
</lg></b>
<b><lg>
<l>nāyikāyāśca	maryādāprakramapratibhēdanaiḥ ।</l>
<l>priyapriyavayasyānāmupālambhairvimarśanaiḥ ॥ 405 ॥</l>
</lg></b>
<b><lg>
<l>sakhīdūtyōḥ	samāśvāsaiḥ	parihāsaiḥ	pravartanaiḥ ।</l>
<l>nivartanaiḥ	sakāntōpajāpaiḥ	skhalitagōpanaiḥ ॥ 406 ॥</l>
</lg></b>
<b><lg>
<l>samāsēnaiva	ṣōḍhaiva	pr̥thakpr̥thagudīritam ।</l>
<l>karmaitad	vyāsatō'pyuktaprakārēṇaiva	gamyatām ॥ 407 ॥</l>
</lg></b>
<b><lg>
<l>atha	janmādibhiḥ	ṣaḍ‌bhirvikārairēṣa	bhidyatē ।</l>
<l>mānō'g‍niriva dhūmārci ॰ ॰ ॰ ॰ ॰ ॥ 408 ॥</l>
</lg></b>
<b><lg>
<l>॰ ॰ ॰ ॰ bhō lōkōṣ‍ṭabhasmabhiḥ ।</l>
<l>tatra	mānanimittāni	mānasyōddīpanāni	ca ॥ 409 ॥</l>
</lg></b>
<b><lg>
<l>mānōtpattiprakīrṇāni	mānasaukhyānubhūtayaḥ ।</l>
<l>mānaliṅgani	mānōpalakṣaṇasthānakādi	ṣaṭ ॥ 410 ॥</l>
</lg></b>
<b><lg>
<l>mānavakrōktivinyāsā	mānamōṭṭāyitāni	ca ।</l>
<l>mānōpaśamacihnāni	mānāpagamahētavaḥ ॥ 411 ॥</l>
</lg></b>
<b><lg>
<l>upādhibhaṅgā	mānasya	mānabhaṅgasya	bhaktayaḥ	।</l>
<l>mānabhaṅgōpadhānāni	mānānubhavasammatāḥ ॥ 412 ॥</l>
</lg></b>
<b><lg>
<l>uktāḥ	saṁkṣēpataḥ	prājñairanuktamanumīyatām ।</l>
<l>manuṣyavacasā	kē'sya	prakārān	vak‍tumīśatē ॥</l>
<l>kṣamantē	mātumambhōdhērāpaḥ kē'ñjalinā janāḥ ॥ 413 ॥</l>
</lg></b>
<pb n="1395"/>
<b><lg>
<l>paraśśatavikalpavāniti	sa	ēṣa	mānasridhā
mayaiṇanayanāmanaḥ—paramabāndhavō	varṇitaḥ ।</l>
<l>athādhvagavilāsinīmukhasarōjasandhyātamaḥ—
pravāsa	upavarṇyatē	ratisamudracandrōdayaḥ ॥ 414 ॥</l>
</lg></b>
<p><b>iti	śrīmahārājādhirājaśrībhōjadēvaviracitē	śr̥ṅgāraprakāśē
mānaprakāśō nāma</b></p>
<b><lg>
<l>॥ triṁśaḥ prakāśaḥ samāp‍taḥ ॥ 30॥</l>
</lg></b>
<lg>
<l>manuṣyahr̥dayāmbudhau	bahalabhaṅgasaṅēga	kaviḥ
ka	ēkaśa	udāharēdapi	sahasraśīrṣāyitaḥ ।</l>
<l>nr̥pastadiha	sūkṣmaśō	yadidamuc‍cakairvyāhara—
tyasāvadhikavistaraṁ	viṣayamētamanyō	hyasau ॥</l>
</lg>
<pb n="1396"/>
<p>atha</p>
<p><b>śrr̥ṅgāraprakāśē ēkatriṁśaḥ prakāśaḥ</b></p>
<p>pravāsavarṇanaprakāśaḥ</p>
<p>athātō'vasaraprāp‍taṁ pravāsamupavarṇayiṣyāmaḥ। tatra prathamānurāgādīnāṁ pūrvaḥ pūrvō
vicitraḥ, paraḥ parō rāgavardhana iti vimarśē vicitratayā prathamānurāgādīnāṁ prathama—
mabhidhānaṁ, rāgavardhanatvēna mānādīnāmanantarasiti, mānānantaraṁ pravāsō'bhidhīyatē ।</p>
<p>kathaṁ punaḥ rāgavardhanād vicitrasya prāthamyam?</p>
<p>taducyatē— rāgavr̥ddhēḥ vaicitryasyāvadhātumaśakyatvāt। rāgāndhō hi vaicitryamavaicitryaṁ
vā nāvadhātuṁ śaknōti। yathōcyatē—(kāmasūtrē 2.2)</p>
<b><lg><l>śāsrāṇāṁ viṣayastāvad yāvanmandarasā narāḥ ।</l>
<l>raticakrē pravr̥ttē tu nāsti śāsraṁ na ca kramaḥ ॥ 1 ॥</l></lg></b>
<p>rāgavr̥ddhihētutvād vaicitryasya hētuḥ prathamaṁ phalamanantaraṁ syāditi ।
taduktaṁ—</p>
<b><lg><l>taistairupāyairaucityād	vaicitryasya	prayōjitaiḥ ।</l>
<l>yunāṁ	snēhō'bhimānaśca	rāgayōgaśca	jāyatē ॥ 2 ॥</l></lg></b>
<p>bhavatu	nāma	rāgavardhanatayā	prathamaṁ	vicitratā।	vicitrāṇāṁ	tu	kiṁkr̥taṁ
mithaḥprāthamyam? rāgavardhanānāṁ vā kutastyamānantaryamiti ।</p>
<p>atrōcyatē— prāgasaṅgatayōḥ	saṅgataviyuktayōśca	mānapravāsakaruṇavipralambhāḥ।
prathamānurāgastu prāgasaṅgatayōrēvētyataḥ sa prathamamēvābhidhīyatē। karuṇāttu karuṇō'nantara ēva
jātē mānapravāsayōrasambhava ēva। nahi tathāvidhēbhyaḥ saṁvidhānakēbhyaḥ tathāvidhāyāma—
kr̥trimāyāṁ	rāgavr̥ddhau	samupajātē	niṣkaitavē	prakr̥ṣ‍ṭē	ca	vibhramajānurāgē
mānapravāsayōravakāśaḥ syāt। tathātvē vā nai . . . . yōranya . .॥ uktaṁ ca—</p>
<b><lg><l>kaiavarahiaṁ pēmmaṁ ṇatthi cia māmi māṇusē lōē ।</l>
<l>aha hōi kassa virahō virahē hōttammi kō jiai ॥ 3 ॥</l></lg></b>
<lg><l>(kaitavarahitaṁ prēma nāstyēva mātulāni mānuṣē lōkē ।</l>
<l>atha bhavati kasya virahō bhavati virahē kaskō jīvati ॥)gāsa. 2.24</l></lg>
<pb n="1397"/>
<p><b>(rasakramaḥ)</b></p>
<p>atō'paścimamēva	karuṇavipralambhasya	karuṇānantarasambhōgasya	vā	abhidhānaṁ
bhavitumarhati। mānapravāsayōstu pravāsānmānō vicitrasta ... vikāsāt mā ..
vicitraḥ। tatra cētassaṅkōcāt। prathamānurāgē hi rāgiṇaścittaṁ vikṣipyatē; mānē vikasati;
pravāsē saṅkucati; karuṇē saṅikṣapyata iti pūrvācāryavādaḥ। kathaṁ sa upapadyata iti
cēt — tathāvidhaprathamānurāganimittasya sannidhānāt। yathā hi cumbaka—bhrāmaka—karṣaka—
drāvakai—rayasastē	tē	vikārāḥ	cumbana—bhramaṇa—karṣaṇa—dravāhvayā	jāyantē; tathā
prathamānurāgamānapravāsakaruṇavipralambhasannidhērmanasō	vikṣēpa—vikāsa—saṅkōca—saṅkṣēpā
iti। yathā vā japāsūryacandrakarpūrasannidhēḥ sphaṭikāśmanō'nēkaprakr̥tērēkarūpasyānurāga—
jvalana—syandana—sphuṭanā—(ni jāyantē) tāthā। vikṣēpavikāsasaṅkōcasaṅkṣēpādhiṣ‍ṭhitasya
viprayōgicētasaḥ	prathamānurāgamānapravāsakaruṇavipralambhānubhāvā	iti।	ētēna
prathamānurāgādīnāṁ	rāgavardhantavē		tāratamyamapi		parasparamānantaryahēturvyākhyātam।
uttarōttaramupacīyamānaprīyiyōgaṁ hi priyōpacāraṁ caturakāminō manōbhava ॰ ॰ ॰ ॰ ॰
ṇitavyahētuṁ manya/va। tasmānmānādanantaraḥ karuṇātprathamaḥ pravāsa ēvābhidhānavyō bhavati ।</p>
<p>(<b>pravāsaḥ</b>)</p>
<p>kaḥ	punarayaṁ	pravāsō	nāma,	yasyaitē	dayitajātayō		narma(nāma?)mdash;
śravaṇasaṅkīrtanādibhyō bibhyatīti।</p>
<p>ucyatē— <b>satyanurāgē parasparaṁ daivādijanitadēśāntaravyavadhānaṁ pravāsaḥ।</b> sa</p>
<b><lg><l>daivāpatra uttamaḥ ।</l>
<l>dharmāpatrō madhyamaḥ ।</l>
<l>arthāpatraḥ kaniṣ‍ṭhaḥ। tēṣu—</l></lg></b>
<p><b>daivāpannō</b> yathā—(māmā. 9.8)</p>
<b><lg><l>na	yatra	pratyāśāmanupatati	nō	vā	rahayati
pravikṣip‍taṁ	cētaḥ praviśati ca mōhāndhatamasam ।</l>
<l>akiñcitkurvāṇāḥ paśava iva tasyāṁ vayamahō
vidhāturvāmatvād	vipadi	parivartāmaha	imē ॥ 4 ॥</l></lg></b>
<pb n="1398"/>
<p><b>dharmāpatannō</b> yathā—(kādambarīkathāsārē 5.107)</p>
<b><lg><l>jānāmyātmāni tē prasādamasamaṁ cētō mamaitat padaṁ
dātuṁ nēcchati kintu śāsanamidaṁ nōllaṅghanīyaṁ gurōḥ ।</l>
<l>manyussamprati	sahyatāṁ punarihāgantāsmi	kādambarīṁ
sandiśyēti	sabāṣpagadgadamasau	kēyūrakaṁ	prāhiṇōt ॥ 5 ॥</l></lg></b>
<p><b>arthāpannō</b> yathā—</p>
<b><lg><l>yā vimbōṣ‍ṭharucirna vidrumamaṇiḥ svapnē'pi tāṁ labdhavān
hāsaśrīḥ	sudr̥śastapōbhirapi	kiṁ	muktāphalaiḥ	prāpyatē ।</l>
<l>tatkāntiḥ	śataśō'pi	vahripatanairhōmnaḥ	kathaṁ	sētsyati
tyaktvā rat‍namayīṁ prayāsi dayitāṁ kasmai dhanāyādhvaga! ॥ 6 ॥</l></lg></b>
<p>athaiṣa trividhō'pi <b>sāmānyatō viśēṣataśca</b> prapañcyamānaḥ prāyaśō dvipañcāśatprakāraḥ
prathatē। tatra—</p>
<p>(<b>sāmānyatō —24</b>)</p>
<p><b>sāmānyatō</b> bhūtapūrvaḥ, abhūtapūrvaḥ, sādhāraṇaḥ, asādhāraṇaḥ, sahajarāgaḥ,
visrabdharāgaḥ, prāp‍tasamayaḥ, aprāp‍tasamayaḥ, sa—pratividhānaḥ, niṣpratividhānaḥ,
sannikr̥ṣ‍ṭaḥ, viprakr̥ṣ‍ṭaḥ, sāvadhiḥ, niravadhiḥ, alpakālaḥ, dīrghakālaḥ, sānubandhaḥ
(saṁsr̥ṣ‍ṭaḥ), niranubandhaḥ(asaṁsr̥ṣ‍ṭaḥ), prakāśakāryaḥ, pracchannakāryaḥ, sōpasaṁhāraḥ,
nirupasaṁhāraḥ, nāyikānimittaḥ, nāyakanimitta iti prakārāś‍ca<b>turviṁśatiḥ</b> ।</p>
<p>(<b>viśēṣataḥ —28</b>)</p>
<p>daivāpannaścaturdhā — śāpakr̥taḥ, pāpakr̥taḥ, sambhramakr̥taḥ, vibhramakr̥ta iti । ēvaṁ</p>
<p>dharmāpannō'pi — sābhiprāyaḥ, nirabhiprāyaḥ, sānutāpaḥ, niranutāpa iti ।</p>
<p>arthāpannō'pi — sābhyanujñaḥ, nirabhyanujñaḥ, sōpadhānaḥ, nirupadhāna iti ।</p>
<p>daivadharmāpannaḥ — prakr̥tisthaḥ, kōmalaḥ, kaṭhōraḥ, pariṇata iti ।</p>
<p>daivārthāpannō'pi — grāmyaḥ, nāgaraḥ, upanāgaraḥ, viprakīrṇa iti ।</p>
<p>dharmārthāpannō'pi — hitaḥ, ahitaḥ, sukhaḥ, duḥkha iti ।</p>
<p>daivadharmārthāpannō'pi — vr̥ttaḥ, āyataḥ, tryasraḥ, caturasraścēti ॥</p>
<b><lg><l>arthāścānvarthatō	bhūtapūrvādīnāmudīritāḥ ।</l>
<l>ṣaṭ‍‌triṁśataḥ pravāsānāṁ ṣōḍaśānāṁ tu kathyatē ॥ 7 ॥</l></lg></b>
<pb n="1399"/>
<b><lg>
<l>yasminviyōginōḥ karma svasthayōriva jāyatē ।</l>
<l>anurāgātirēkā'pi <hi>prakr̥tisthaḥ</hi> sa ucyatē ॥ 8 ॥</l>
</lg></b>
<b><lg>
<l>yūnōryannōpajāyantē	manōmārdavasūcakāḥ ।</l>
<l>aśrupātādayaḥ	śaśvadanubhāvāḥ	sukōmalāḥ ॥ 9 ॥</l>
</lg></b>
<b><lg>
<l>yatra daivādijanitaṁ	sādhyamēkasya	dr̥śyatē ।</l>
<l>viyōgakāraṇaṁ sō'smin <hi>kaṭhōra</hi> iti kathyatē ॥ 10 ॥</l>
</lg></b>
<b><lg>
<l>pūrvaṁ kaṭhōrō bhūtvā yaḥ kōmalatvaṁ prapadyatē ।</l>
<l>śāpādihētuvigamāt jñēyaḥ <hi>pariṇatastu</hi> saḥ ॥ 11 ॥</l>
</lg></b>
<b><lg>
<l>tē'mī dharmānurōdhāya daivayōgāc‍ca tad‍‌vatām ।</l>
<l>āvardhantē tatō <hi>daivadharmāpannā</hi> iti smr̥tāḥ ॥ 12 ॥</l>
</lg></b>
<b><lg>
<l>viyōgakāraṇaṁ	yatra	vrīḍāhētuḥ	prajāyatē ।</l>
<l>arthabhraṁśādinā yūnāṁ sa <hi>grāmya</hi> iha gīyatē ॥ 13 ॥</l>
</lg></b>
<b><lg>
<l>yatrānyatrānuraktasya	priyasya	priyakāmyayā ।</l>
<l>kayācit kriyatē sēvā <hi>nāgaraḥ</hi> sō'bhidhīyatē ॥ 14 ॥</l>
</lg></b>
<b><lg>
<l>nimittakupitāyā yō yōṣitaḥ priyakāraṇāt ।</l>
<l>puruṣēṇa	pravartyēta	jñēyaḥ	sa	<hi>upanāgaraḥ</hi> ॥ 15 ॥</l>
</lg></b>
<b><lg>
<l>yatrānyayōṣid‌vyāsaṅgē patyurāpatitē sriyāḥ ।</l>
<l>bhavēdarthānavāp‍tyārtiḥ sa <hi>prakīrṇaḥ</hi> prakīrtitaḥ ॥ 16 ॥</l>
</lg></b>
<b><lg>
<l>ētē cārthānubandhāc‍ca daivāc‍ca samupasthitāḥ ।</l>
<l><hi>daivārthāpannasaṁjñatvaṁ</hi>	prayānti	budhasaṁsadi ॥ 17 ॥</l>
</lg></b>
<b><lg>
<l>yatrāyatyāṁ hi tad bharturabhisandhāya bhāminī ।</l>
<l>pravartatē viyōgāya <hi>hitaḥ</hi> sa parikīrtyatē ॥ 18 ॥</l>
</lg></b>
<b><lg>
<l>yatrārthagauravād yātaḥ pravāsī na nivartyatē ।</l>
<l>vipadyatē'pi vā yōṣi<hi>dahitaḥ</hi> sa nigadyatē ॥ 19 ॥</l>
</lg></b>
<pb n="1400"/>
<b><lg>
<l>yatrārthō labhyatē'bhīṣ‍ṭaḥ priyābhīṣ‍ṭaṁ ca sid‌dhyati ।</l>
<l>na cānarthō bhavēt kaścit <hi>sukhaḥ</hi> sa upavarṇyatē ॥ 20 ॥</l>
</lg></b>
<b><lg>
<l>pravāsinō mahad duḥkhaṁ yatprabhāvēṇa jāyatē ।</l>
<l>lag‍nadōṣādijanitaṁ sa <hi>duḥkha</hi> iti śasyatē ॥ 21 ॥</l>
</lg></b>
<b><lg>
<l>dharmārthāvanurudhyētē	catvārō'pi	pravartitāḥ ।</l>
<l>dharmārthāpannasaṁjñāyāssthānaṁ	bhavitumīśatē ॥ 22 ॥</l>
</lg></b>
<b><lg>
<l>yatrōbhayōrbhavēdicchā kriyā ca virahaṁ prati ।</l>
<l>sarvas‍nēhāśri lōpāt sa <hi>pravāsō vr̥tta</hi> ucyatē ॥ 23 ॥</l>
</lg></b>
<b><lg>
<l>yatraikatra kriyēcchā ca dvitīyē tad‌viparyayaḥ ।</l>
<l>prēmṇaḥ kōṭidvayabhrēṣāt sa <hi>vr̥ttāyata</hi> iṣyatē ॥ 24 ॥</l>
</lg></b>
<b><lg>
<l>yatraikasya kriyā nēcchā dvitīyasya dvayaṁ na tat ।</l>
<l>sa prēmakāśrivibhraṁśāt <hi>tryaśra</hi> ityēva kathyatē ॥ 24 ॥</l>
</lg></b>
<b><lg>
<l>icchā yatrōbhayō rnāsti yatrōbhayōḥ kriyā ।</l>
<l>sō'naṣ‍ṭasarvaprēmāśri	<hi>caturasrō'</hi>bhidhīyatē ॥ 26 ॥</l>
</lg></b>
<b><lg>
<l>daivādarthāc‍ca dharmāc‍ca catvārō'mī samutthitāḥ ।</l>
<l>labhantē	daivadharmārthāpannasaṁjñāṁ	vivēk‍tr̥ṣu ॥ 27 ॥</l>
</lg></b>
<p>(<b>sāmānyata pravāsaḥ —24</b>)</p>
<p>tatra <b>sāmānyabhēdēṣu,</b></p>
<p>1. <b>bhūtapūrvō</b> yathā—(gāsa. 3.73)</p>
<b><lg>
<l>avvō dukkaraāraa puṇō vi taṁtiṁ karēsi gamaṇassa ।</l>
<l>ajja vi ṇa hōṁti saralā vēṇīē taraṁgiṇō ciurā ॥ 28 ॥</l>
</lg></b>
<lg>
<l>(avvō duṣkarakāraka punarapi cintāṁ karōṣi gamanasya ।</l>
<l>adyāpi na bhavanti saralā vēṇyāḥ taraṅgiṇaḥ cikurāḥ ॥)</l>
</lg>
<p>2. <b>abhūtapūrvō</b> yathā—(gāsa. 5.53)</p>
<b><lg>
<l>sahi sāhasu sabbhāvēṇa pucchimō kiṁ asēsamahilāṇam̐ ।</l>
<l>vaḍ‍ḍhaṁti karaṭṭhiā c‍cia valaā dahaē pautthammi ॥ 29 ॥</l>
</lg></b>
<lg>
<l>(sakhi kathaya sadbhāvēna pr̥cchāmaḥ kimaśēṣamahilānām ।</l>
<l>vardhantē	karasthitā	ēva	valayā	dayitē	prōṣitē ॥)</l>
</lg>
<pb n="1401"/>
<p><b>3. sādhāraṇō</b> yathā—</p>
<b><lg>
<l>pūrēu	paṇaabhaṁgē	gaā	vi	maṇōrahā	savattīṇa	maham̐ ।</l>
<l>aṇahō ṇāma ṇiattai, akaatthō vi bahuīṇa pulēhi (?pulaēhi) piō ॥ 30 ॥</l>
</lg></b>
<lg>
<l>(pūrayatu praṇayabhaṅgēna gatā api manōrathāḥ sapat‍nīnāṁ mama ।</l>
<l>anaghō nāma nivartatē, akr̥tārthō'pi baha‍vīnāṁ pralōkya mama ॥)</l></lg> ku.
<p><b>4. asādhāraṇō</b> yathā—(raghu. 14.87)</p>
<b><lg>
<l>tyaktvā	sītāṁ	daśamukharipurnōpayēmē yadanyāṁ
tasyā	ēva	pratikr̥tisakhō	yat kratūnājahāra ।</l>
<l>vr̥ttāntēna	śravaṇaviṣayaprāpiṇā	tēna	bhartuḥ
sā	durvāravyathamapi	parityāgaduḥkhaṁ	viṣēhē ॥ 31 ॥</l>
</lg></b>
<p><b>5. sahajarāgō</b> yathā—(rāmābhyu.)</p>
<b><lg>
<l>kr̥takakupitaiḥ bāṣpāmbhōbhiḥ sadainyavilōkitaiḥ
vanamapi gatā yasya prītyā dhr̥tāpi tathāmbayā ।</l>
<l>navajaladharaś‍yāmāḥ paś‍yan diśō bhavatīṁ vinā
kaṭhinahr̥dayō jīvatyēva priyē sa tava priyaḥ ॥ 32 ॥</l>
</lg></b>
<p><b>6. vistrabdharāgō</b> yathā—(mēgha. 93)</p>
<b><lg>
<l>jānē sakhyāstava mayi manaḥ sambhr̥tas‍nēhamasmā—
ditthaṁbhūtāṁ	prathamavirahē	tāmahaṁ	tarkayāmi ।</l>
<l>vācālaṁ māṁ na khalu subhagammanyabhāvaḥ karōti
pratyakṣaṁ tē nikhilamacirād bhrātaruktaṁ mayā yat ॥ 33 ॥</l>
</lg></b>
<p><b>7. prāp‍tasamayō</b> yathā—</p>
<b><lg>
<l>bandhūkairadharaṁ	smitāni	kumudairnētrāṇi	nīlōtpalai—
rhastau	kōkanadairmukhaṁ	ca	kamalaiḥ	haṁsaiḥ	sahāsā	giraḥ ।</l>
<l>pratyadhvaṁ	prativāsaraṁ	pratisaraḥ	saṁdarśayantī	haṭhāt
pānthānāṁ	priyakāminīva	kurutē	yātrōparōdhaṁ	śarat ॥ 34 ॥</l>
</lg></b>
<p><b>8. aprāp‍tasamayō</b> yathā—</p>
<b><lg>
<l>udyada‍barhiṣi	dardurāravapuṣi	prakṣīṇapānthāyuṣi
śacyōtadvipruṣi	candraruṅa‍muṣi	sakhē	haṁsadviṣi	prāvr̥ṣi ।</l>
<pb n="1402"/>
<l>mā	muñcōc‍cakucāntasantatagalada‍bāṣpākulāṁ bālikāṁ
kālē	kālakarālanīlajaladavyālup‍tabhāsvattviṣi ॥ 35 ॥</l>
</lg></b>
<p><b>9. sapratividhānō</b> yathā—(mēgha. 4)</p>
<b><lg>
<l>pratyāsannē	nabhasi	dayitājīvitālambanārthī
jīmūtēna	svakuśalamayīṁ	hārayiṣyan	pravr̥ttim ।</l>
<l>sa pratyagraiḥ kuṭajakusumaiḥ kalpitārghāya tasmai
prītaḥ	prītipramukhavacanaṁ	svāgataṁ	vyājahāra ॥ 36 ॥</l>
</lg></b>
<p><b>10. niṣpratividhānō</b> yathā—(urāca. 3.45)</p>
<b><lg>
<l>vyarthaṁ yatra kapīndrasakhyamapi mē vīryaṁ harīṇāṁ vr̥thā
prajñā jāmbavatō na yatra na gatiḥ putrasya vāyōrapi ।</l>
<l>mārgaṁ yatra na viśvakarmatanayaḥ kartuṁ nalō'pi kṣamaḥ
saumitrērapi patttriṇāmaviṣayē tatra priyē k‍vāsi mē ॥ 37 ॥</l>
</lg></b>
<p><b>11. sannikr̥ṣṭō</b> yathā—(sēba. 15.22)</p>
<b><lg>
<l>sīāviōadukthaṁ	visahaṁtassa	cau—jāma—mēttaṁtariaṁ ।</l>
<l>dīhō a gaā kālō ṇa samā ēkkā a sā ṇisā rahuvaiṇō ॥ 38 ॥</l>
</lg></b>
<lg>
<l>(sītāviyōgaduḥkhaṁ	viṣahamāṇasya	caturyāmamātrāntaritam ।</l>
<l>dīrghaś‍ca gataḥ kālō na samā ēkā ca sā niśā raghupatēḥ ॥)</l>
</lg>
<p><b>12. viprakr̥ṣṭō</b> yathā—(amaru. 99)</p>
<b><lg>
<l>dēśairantaritā	śataiśca	saritāmurvībhr̥tāṁ kānanai—
ryat‍nēnāpi	na	yāti lōcanapathaṁ kāntēti jānannapi ।</l>
<l>uda‍grīvaścaraṇārdharuddhavasudhaḥ	kr̥tvāśrupūrṇāṁ	dr̥śaṁ
tāmāśāṁ pathikastathāpi kimapi dhyāyan muhurvīkṣatē ॥ 39 ॥</l>
</lg></b>
<p><b>13. sāvadhiḥ</b> yathā—(mēgha. 1)</p>
<b><lg>
<l>kaścit kāntāvirahaguruṇā svādhikārāt pramatta—
śśāpēnāstaṅgamitamahimā	varṣabhōgyēṇa	bhartuḥ ।</l>
<l>yakṣaścakrē	janakatanayās‍nānapuṇyōdakēṣu
s‍nigdhacchāyātaruṣu	vasatiṁ	rāmagiryāśramēṣu ॥ 40 ॥</l>
</lg></b>
<pb n="1403"/>
<p><b>14. niravadhiḥ</b> yathā—(urāca. 3.44)</p>
<b><lg>
<l>upāyānāṁ	bhāvādaviratavinōdavyatikarai—
rvimardairvīrāṇāṁ	janitajagadatyadbha‍utarasaḥ ।</l>
<l>viyōgō mugdhākṣyāḥ sa khalu ripughātāvadhirabhūt
kathaṁ tūṣṇīṁ sahyō niravadhirayaṁ tu pravilayaḥ ॥ 41 ॥</l>
</lg></b>
<p><b>15. alpakālō</b> yathā—(śāku. 6.12)</p>
<b><lg>
<l>ēkaikamatra divasē divasē madīyaṁ nāmākṣaraṁ gaṇaya gacchasi yāvadantam ।</l>
<l>tāvatpriyē madavarōdhagr̥hapravēśaṁ nētā janastava samīpamupaiṣyatīti ॥ 42 ॥</l>
</lg></b>
<p><b>16. dīrghakālō</b> yathā—(urāca. 3.33)</p>
<b><lg>
<l>dēvyā śūnyasya jagatō dvādaśaḥ parivatsaraḥ ।</l>
<l>praṇaṣṭamiva nāmāpi na ca rāmō na jīvati ॥ 43 ॥</l>
</lg></b>
<p><b>17. saṁsr̥ṣṭō</b> yathā—(gāsa. 848vē.)</p>
<b><lg>
<l>ruai ruantīē maē ōhidiṇē gaṇai jhijjai ahaṁ va ।</l>
<l>piavirahē	māmi	saajjhiāē ṇēhō c‍cia apuvvō ॥ 44 ॥</l>
</lg></b>
<lg>
<l>(rōditi rudatyā mayā avadhidināni gaṇayati kṣīyatē'hamiva ।</l>
<l>priyavirahē	mātulāni! prativēśinyāḥ s‍nēha ēvāpūrvaḥ ॥)</l>
</lg>
<p><b>18. asaṁsr̥ṣṭō</b> yathā—(gāsa. 871vē., vajjā 467)</p>
<b><lg>
<l>kulapāliāē pēcchaha, jōvvaṇa—lāaṇṇa—vibbhama—vilāsā ।</l>
<l>pavasaṁti	vva	pavasiē,	ēti	vva	piē	gharaṁ	ēṁtē ॥ 45 ॥</l>
</lg></b>
<lg>
<l>(kulapālikāyāḥ prēkṣadhvaṁ yauvanalāvaṇyavibhramavilāsāḥ ।</l>
<l>prōṣitā iva prōṣitē, āyātā iva priyē gr̥hamāgatē ॥)</l>
</lg>
<p><b>19. prakāśakr̥tō</b> yathā—</p>
<b><lg>
<l>
yāvannirasyati sa tatra na siddhamēnāmākr̥ṣya khaṅgamasitaṁ nijavikramēṇa ।</l>
<l>anyēna tāvadapahr̥tya mr̥gāṅkalēkhā nītāntarikṣagatinā rajanīcarēṇa ॥ 46 ॥</l>
</lg></b>
<p><b>20. pracchannakr̥tō</b> yathā—(māmā. 8.8)</p>
<b><lg>
<l>tvad‍vatsalaḥ k‍va ca tapasvijanasya hantā kanyāviṭaḥ patirasau parirakṣatu tvām ।</l>
<l>ś‍yēnāvapātacakitānanavartikēva kiṁ nēkṣasē nanu cirāt kabalīkr̥tāsi ॥ 47 ॥</l>
</lg></b>
<pb n="1404"/>
<p><b>21. sōpasaṁhārō</b> yathā—(mēgha. 109)</p>
<b><lg>
<l>śāpāntō mē bhujagaśayanādutthitē śārṅgapāṇau
māsānanyān gamaya caturō lōcanē mīlayitvā ।</l>
<l>paścādāvāṁ	virahaguṇitaṁ	taṁ	tamātmānamāvāṁ
nirvēkṣyāvaḥ	pariṇataśarac‍candrikāsu kṣapāsu ॥ 48 ॥</l>
</lg></b>
<p><b>22. nirupasaṁhārō</b> yathā—(vikra. 5.17)</p>
<b><lg>
<l>nanu	sulabhaviyāgā	kartumātmapriyāṇi
prabhavati	paravattā	śāsanē	tiṣṭha	bhartuḥ ।</l>
<l>ahamapi	tava	sūnāvāyuṣi	nyastarājyaḥ
paricitamr̥gayūthānyāśrayiṣyē	vanāni ॥ 49 ॥</l>
</lg></b>
<p><b>23. nāyikānimittō</b> yathā—(vikra. 4.3)</p>
<b><lg>
<l>ayamēkapadē tayā viyōgaḥ priyayā cōpanataḥ suduḥsahō mē ।</l>
<l>navavāridharōdayādahōbhirbhavitavyaṁ ca nirātapatvaramyaiḥ ॥ 50 ॥</l>
</lg></b>
<p><b>24. nāyakakr̥tō</b> yathā—</p>
<b><lg>
<l>uṇhaṁ jauṇāēॅ jalaṁ uṇhā jauṇāēॅ vēasa—kuḍuṁgā ।</l>
<l>uṇhā jauṇā vi kaā kēṇa vi mahuraṁ gaē kaṇhē ॥ 51 ॥</l>
</lg></b>
<lg>
<l>(uṣṇaṁ	yamunāyā jalaṁ uṣṇā yamunāyā vētasanikuñjāḥ ।</l>
<l>uṣṇā	yamunāpi kr̥tā kēnāpi mathurāṁ gatē kr̥ṣṇē ॥)</l>
</lg>
<p>(<b>viśēṣataḥ pravāsaḥ— 28</b>)</p>
<p>athātō <b>viśēṣabhēdāḥ</b> । tatra—</p>
<p><b>1. <!--<hi>-->daivāpannē<!--</hi>-->ṣu śāpakr̥tō</b> yathā—(śāku. 4.1)</p>
<b><lg>
<l>vicintayantī yamananyamānasā tapōnidhiṁ vētsi na māmupasthitam ।</l>
<l>smariṣyati tvāṁ na sa bōdhitō'pi san kathāṁ pramattaḥ prathamōditāmiva ॥ 52 ॥</l>
</lg></b>
<p><b>2. pāpakr̥tō</b> yathā—</p>
<b><lg>
<l>tvacchēṣēṇa	cchuritakarayā	kuṅkumēnādadhatyā
kōkacchāyāṁ	bhavanabisinīhaṁsakē	kautukēna ।</l>
<l>vaktrabhrāntikṣaṇavirahiṇī	yatkr̥tā	rājahaṁsī
tasyaitanmē phalamupanataṁ nātha yat tvad viyōgaḥ ॥ 53 ॥</l>
</lg></b>
<pb n="1405"/>
<p><b>3. sambhramakr̥tō</b> yathā—</p>
<b><lg><l>sambhrāntastvaritamasau	malimlucānā—
murvīśaḥ	śamitamayōdhayada‍dhanuṣkān ।</l>
<l>kālē'sminvinayavatī	vanēṣu	cārtā
vārtāyai	kamituritastatō	jagāma ॥ 54 ॥</l>
</lg></b>
<p><b>4. vibhramakr̥tō</b> yathā—</p>
<b><lg>
<l>vibhrāntaḥ sapadi sa rākṣasīti sītā—
manyāṁ tu svamanasi jānakītyajānāt ।</l>
<l>jāyāvān	daśarathanandanō niyatyā
vaiyātyād	vyasanamahārṇavē	papāta ॥ 55 ॥</l>
</lg></b>
<p><b>5. <!--<hi>-->dharmāpannēṣu<!--</hi>--> sābhiprāyō</b> yathā—</p>
<b><lg><l>nyakkārē vihitē dviṣā yaducitaṁ manyē kr̥taṁ tanmayā
svē sugrīvavibhīṣaṇāvapi padē nītau punaḥ svāṁ sthitim ।</l>
<l>ājñāṁ pālayatō mamēha phalitāstātāśiṣaḥ kintvidaṁ
sarvaṁ	nēha	vidēharājatanayātyāgād	vinā	labhyatē ॥ 56 ॥</l>
</lg></b>
<p><b>6. nirabhiprāyō</b> yathā—(urāca. 1.49)</p>
<b><lg>
<l>visrambhādurasi	nipatya	jātanidrā—
munmucya	priyagr̥hiṇīṁ	gr̥hasya śōbhām ।</l>
<l>ātaṅkasphuritakaṭhōragarbhagurvīṁ
kravyādē	balimiva	dāruṇaḥ	kṣipāmi ॥ 57 ॥</l>
</lg></b>
<p><b>7. sānutāpō</b> yathā—</p>
<b><lg><l>kaikēyī mayi nō vilakṣavadanā nō mantharānyādr̥śī
śrūyantē na ca maithilīparijanasyādyāpi duṣṭā giraḥ ।</l>
<l>mithyāvādavimōhitēna sahasā vahnau viśuddhā tathā
nirvācyā kimasau mayā priyatamā dharmavadhvajēnōjjhitā ॥ 58 ॥</l>
</lg></b>
<p><b>8. niranupātō</b> yathā—</p>
<b><lg><l>sadasi pihitadvārē dārānnidhāya pidhāya tat
tr̥ṇajatuśaṇaiḥ pūrṇaṁ tūrṇaṁ pradīpya kr̥śānunā ।</l>
<pb n="1406"/>
<l>avikr̥tamanāḥ pārśvaṁ bharturjagāma śivāsutaḥ
sakalamapi tajjñātvā cārairnr̥pō'pi visiṣmiyē ॥ 59 ॥</l></lg></b>
<p><b>9. <!--<hi>-->arthāpannē<!--</hi>-->ṣu</b> sābhyanujñō yathā—(kirātā. 3.54)</p>
<b><lg><l>tadāśu kurvan vacanaṁ maharṣērmanōrathānnaḥ saphalīkuruṣva ।</l>
<l>pratyāgataṁ tvāsmi kr̥tārthamēva stanōpapīḍaṁ parirabdhukāmā ॥ 60 ॥</l></lg></b>
<p><b>10. nirabhyanujñō</b> yathā—</p>
<b><lg><l>
pratyāgamiṣyati	bhaviṣyati	saṅgamō'pi
sampatsyatē	ca	hr̥dayābhimatō'bhilāṣaḥ ।</l>
<l>ēṣā	gatā	na	punarēṣyati	jīvitēśa!
vidyuda‍vilāsataralā	navayauvanaśrīḥ ॥ 61 ॥</l></lg></b>
<p><b>11. sōpadhānō</b> yathā—(urāca. 1.45)</p>
<b><lg><l>śaiśavāt prabhr̥ti pōṣitāṁ priyāṁ sauhr̥dādapr̥thagāśayāmimām ।</l>
<l>chadmanā paridadāmi mr̥tyavē saunikō gr̥haśakuntikāmiva ॥ 62 ॥</l></lg></b>
<p><b>12. nirupadhānō</b> yathā—</p>
<b><lg><l>sa mātulasyānucarāya jāyāṁ samarpayannō jagatīṁ jigīṣuḥ ।</l>
<l>mahābhimānaikadhanō vanāya gataiḥ samēyāya puruḥ suhr̥dbhiḥ ॥ 63 ॥</l></lg></b>
<p><b>13. <!--<hi>-->daivadharmāpannē<!--</hi>-->ṣu prakr̥tisthō</b> yathā—(raghu. 15.61)</p>
<b><lg><l>śrlāghyastyāgō'pi vaidēhyāḥ patyuḥ prāgvaṁśavāsinaḥ ।</l>
<l>ananyajānēryasyāsīt	saiva	jāyā	hiraṇmayī ॥ 64 ॥</l></lg></b>
<p><b>14. kōmalō</b> yathā—(saka. 5.212)</p>
<b><lg><l>sītāvēś‍ma yatō nirīkṣya haratē dr̥ṣṭiṁ jhaṭityākulā—
manyōnyārpitacañculabdhakavalaiḥ	 	pārāvatairbhūyatē ।</l>
<l>indōrdūrata ēva naś‍yati viśatyantargr̥haṁ duḥkhitaḥ
pracchādyānanamañcalēna	rajanīṣvastatrapaṁ		rōditi ॥ 65 ॥</l></lg></b>
<p><b>15. kaṭhōrō</b> yathā—</p>
<b><lg><l>chittvā nalaḥ sapadi tad‍vasanaṁ niśīthē hastaṁ gatēna kalinēva kulakṣurēṇa ।</l>
<l>śrāntāmaraṇyasadasi svapatīṁ vihāya bhīmātmajāmabhimatēna pathā jagāma ॥ 66 ॥</l></lg></b>
<pb n="1407"/>
<p><b>16. pariṇatō</b> yathā—(śāku. 6.8)</p>
<b><lg><l>munisutāpraṇayasmr̥tirōdhinā mama ca muktamidaṁ tamasā manaḥ ।</l>
<l>manasijēna sakhē! prahariṣyatā dhanuṣi cūtaśaraśca nivēśitaḥ ॥ 67 ॥</l></lg></b>
<p><b>17. <!--<hi>-->daivārthāpannē<!--</hi>-->ṣu</b> grāmyō yathā—</p>
<b><lg><l>atha	sa	dayitāṁ	sup‍tāmaṅkādapāsya śanaiḥśanai—
śśithilitabhujāślēṣaḥ	śayyāṁ	vihāya	vinirgataḥ ।</l>
<l>gatavati	rajanyardhē	sārdha	tayā	sma	mr̥gīdr̥śā
mr̥gapatigatiḥ	paś‍yatyagrē	vidhiṁ	hayavigraham ॥ 68 ॥</l></lg></b>
<p><b>18. nāgarō</b> yathā—</p>
<b><lg><l>tataḥ	svabhaginīmanu	prahitacittavr̥ttiṁ	patiṁ
vibhāvya	bhavitavyatāmapi	kr̥tāgamō	janmanaḥ ।</l>
<l>upāśramapadaṁ		pituḥ	pratijagāma	vidyādharī
cakāra	na	vidāmidaṁ	madanapīḍayā	pārthivaḥ ॥ 69 ॥</l></lg></b>
<p><b>19. upanāgarō</b> yathā—(harivi.)</p>
<b><lg><l>aha diṭṭha-vikkamammi vi siṇēha-sac‍cavia-garua-viṇivāa-haā ।</l>
<l>ciṁtēi	sac‍cabhāmā	suraarulaṁbhaṭṭhiē	gaammi	mahumahē ॥ 70 ॥</l></lg></b>
<lg><l>(atha dr̥ṣṭavikramē'pi s‍nēhadarśitaguruka—vinipātabhayā ।</l>
<l>cintayati satyabhāmā suratarulābhārthikē gatē madhumathē ॥)</l></lg>
<p><b>20. prakīrṇō</b> yathā—</p>
<b><lg><l>sambōdhya	sāyamiti	sānumatīṁ	prabhātē
śrīparvataṁ	dhr̥tadhanustapasē	jagāma ।</l>
<l>putrīyatō'sya	vr̥ṣabhadhvajasēvayāsmin
māsāḥ	ṣaḍēkamanasō	dinavad	vyatīyuḥ ॥ 71 ॥</l></lg></b>
<p><b>21. <!--<hi>-->dharmārthāpannē<!--</hi>-->ṣu</b> hitō yathā—</p>
<b><lg><l>āsr̥ṣṭēḥ pratipārthivaṁ yuvatayō jātā manōvallabhāḥ
mag‍nāstē	vyasanārṇavē	ca	bahavastābhiḥ	sahaivēśvarāḥ ।</l>
<l>dēvyā yattu kr̥taṁ tathā vikalatāmutsr̥jya lōkōttaraṁ
tasyaiṣā kr̥paṇēna tēna vidhinā kiṁ glānirutpādyatē ॥ 72 ॥</l></lg></b>
<pb n="1408"/>
<p><b>22. avahitō</b> yathā—</p>
<b><lg><l>yāvat	priyē	tava	pituḥ	prathamasya	dātuṁ
nyāyārjitasya	vasunō	vasudhāṁ	bhramāmi ।</l>
<l>kōṭīścaturdaśa	gurōrgurudakṣiṇāyā—
stāvat	sahasva	virahaṁ	racitō'ñjalistē ॥ 73 ॥</l></lg></b>
<p><b>23. sukhō</b> yathā—</p>
<b><lg><l>abhyāgatasya	suhr̥daḥ	sudhiyō'grajātē—
rātēnuṣō	vinayamanyaparāṅ‌mukhasya ।</l>
<l>kāntē! vrajāmi manasō'bhimataṁ ca kartu—
māhartumēva	ca	śirōmaṇibhūṣaṇaṁ	tē ॥ 74 ॥</l></lg></b>
<p><b>24. duḥkhō</b> yathā—</p>
<b><lg><l>vrīḍāyōgānnatavadanayā	sannidhānē	gurūṇāṁ
baddhōtkampaṁ	stanamukulayōrmanyumantarniyamya ।</l>
<l>tiṣṭhētyuktaṁ kimiva na tayā yat samutsr̥jya bāṣpaṁ
mayyāsaktaścakitahariṇīhārinētratribhāgāḥ	॥ 75 ॥</l></lg></b>
<p><b>25. <!--<hi>-->daivadharmārthōpapannēṣu<!--</hi>--> vr̥ttō</b> yathā—</p>
<b><lg><l>hē dhanyāḥ śr̥ṇuta pradhānadhaninaḥ sēyaṁ mayā prēyasī
matpāṇigrahadūṣaṇāditi	daśāṁ	yātā	jagatpāvanī ।</l>
<l>durvr̥ttēna	durantapātakaśatairastōbhitaḥ	pauruṣaiḥ
svāmitvaikasamunnatēna	sudatī	vikrīyatē	krīyatām ॥ 76 ॥</l></lg></b>
<p><b>26. āyatō</b> yathā—</p>
<b><lg><l>
vanabhuvi saha patyā prasthitāṁ vīkṣya sītāṁ
gr̥hiṇamanuyiyāsurjānakī	śōkaniṣṭhā ।</l>
<l>gurugurujanalajjānamravaktrāmbujēna
bhrukuṭipuṭanibandhād	vāritā	lakṣmaṇēna ॥ 77 ॥</l></lg></b>
<p><b>27. tryastrō</b> yathā—(śāku. 6.24)</p>
<b><lg><l>saṁrōpitē'yyātmani dharmapat‍nī tyaktā mayā nāma kulapratiṣṭhā ।</l>
<l>kalpiṣyamāṇā mahatē phalāya vasundharā kāla ivōp‍tabījā ॥ 78 ॥</l></lg></b>
<pb n="1409"/>
<p><b>28. caturastrō</b> yathā—</p>
<b><lg><l>sāraṅgēṇa	hiraṇmayēna	sahasā	rāmaḥ	sudūraṁ	hr̥taḥ
hā vatsēti vacō niśamya tamanusnēhād gatō lakṣmaṇaḥ ।</l>
<l>kālē'smin kuliśābhighātakaṭhinaklēśākulāṁ maithilī—
mārōpyāṅkamaśaṅkamēṣa	nabhasā	laṅkāṁ	gatō	rāvaṇaḥ ॥ 79 ॥</l></lg></b>
<p>athaitasya trayaḥ skandhā bhavanti— <b>prāp‍tiskandhaḥ, vyāp‍tiskandhaḥ, samāp‍tiskandha</b>
iti। tēṣu—</p>
<p>(1) pravāsaśaṅkā, pravāsārambhaḥ, priyaprasthānaṁ, priyānugamaḥ, priyāpraś‍naḥ,
pratinivr̥ttiḥ, pravāsacaryā, pravāsavr̥ttānta iti <b>prāp‍tiskandhasyāṣṭau</b> prakāṇḍāni ।</p>
<p>(2) viyuktasvarūpaṁ, viyuktāvasthā, virahōddīpanaṁ, virahapratīkāraḥ, sahāyāśvāsanaṁ,
sahāyōpālambhaḥ, utkaṇṭhāvinōdaḥ, sandēśādānam iti <b>vyāp‍tiskandhasyāṣṭau</b>
prakāṇḍāni ।</p>
<p>(3) pravr̥ttyāgamaḥ, pravr̥ttiparipraś‍naḥ, avadhipratīkṣā, mārgōdīkṣaṇaṁ, daivanimitta—
śakunōpaśrutayaḥ.	susvapnadarśanaṁ,	sunimittānubhavaḥ,	priyapratyāgama	iti
<b>samāp‍tiskandhasyāṣṭau</b> prakāṇḍāni। tatra</p>
<p>(<b>1. prāp‍tiskandhaḥ —8</b>)</p>
<p>(<b>1. pravāsaśaṅkā —5</b>)</p>
<p>prāp‍tiskandhai nāyikāyāḥ priyāviyōgasambhāvanā <b>pravāsaśaṅkā</b> ।</p>
<p>sā ca pañcadhā vartamānā, adyatanī, hyastanī, śvastanī, bhaviṣyantī ca। tāsu</p>
<p><b>1. vartamānā</b> yathā—</p>
<b><lg><l>kallāṇijjaittvā(?)satthaḍā		kira	jāēsai	ḍhōllu ।</l>
<l>jai—aṁtiō(hō) hiaā sahahi lōcaāddaṇalōō(?) mōllu ॥ 80 ॥</l></lg></b>
<p><b>2. adyatanī</b> yathā—(gāsa. 2.11)</p>
<b><lg><l>tēṇa maṇē bhaggamaṇōrahēṇa ullāviaṁ pavāsō tti ।</l>
<l>savisāi va alasāaṁti ēṇa vahuāē aṁgāiṁ ॥ 81 ॥</l></lg></b>
<lg><l>(tēna manyē bhagnamanōrathēna ullāpitaṁ pravāsa iti ।</l>
<l>saviṣāṇīva alasāyantē yēna vadhvāḥ aṅgāni ॥)</l></lg>
<pb n="1410"/>
<p><b>3. hyastanī</b> yathā—</p>
<b><lg><l>pratyagrairapi	vipriyaiḥ	samucitāṁ	nālambatē	vāmatāṁ
prēma	pratyahamātanōti 	vividhaiḥ	svādūttaraiḥ	cēṣṭatē ।</l>
<l>sōccha‍vāsā	divasē'vasīdati		niśānāthē	punarvēpatē
bālā śrōtrapathaṁ gatē parijanāt patyuḥ prayāṇadhvanau ॥ 82 ॥</l></lg></b>
<p><b>4. śvastanī</b> yathā—(gāsa. 1.46, vala. 365)</p>
<b><lg><l>kallaṁ kira kharahiaō pavasihii piō tti suvvai jaṇammi ।</l>
<l>taha vaḍḍha bhaavai ṇisē jaha sē kallaṁ cia ṇa hōi ॥ 83 ॥</l></lg></b>
<lg><l>(kalyaṁ kila kharahr̥dayaḥ pravatsyati priya iti śrūyatē janē ।</l>
<l>tathā vardhasva bhagavati niśē yathā tasya kalyamēva na bhavati ॥)</l></lg>
<p><b>5. bhaviṣyantī</b> yathā—</p>
<b><lg><l>hōṁta—pia—viraha—dūsaha—saṁtāvupphasia—vaaṇa—sōhāō ।</l>
<l>caṁdamuhiō		tti	satthā	jāāō	piāō	paccūsē ॥ 84 ॥</l></lg></b>
<lg><l>(bhaviṣyat—priya—viraha—dussaha—santāpōnmr̥ṣṭa—vadana—śōbhāḥ ।</l>
<l>candramukhya		iti	sārthā	jātāḥ	priyāḥ	pratyūṣē ॥)</l></lg>
<p>(<b>2. pravāsārambhaḥ —5</b>)</p>
<p>nāyakasya priyāparityāgōdyōgaḥ <b>pravāsārambhaḥ</b>। sō'pi pañcadhā—'pravr̥ttōparataḥ,
pravr̥ttāvirataḥ, nityapravr̥ttaḥ, bhūtasāmīpyaḥ, bhaviṣyatsāmīpyaśca। tēṣu</p>
<p><b>1. pravr̥ttōparatō</b> yathā—</p>
<b><lg><l>kāmē	kēlirasānubandhavidhurē	jātē	tadōpakramē
pakṣmāgragrathitāśrubindujaḍayā dr̥ṣṭayā nirīkṣya kṣaṇam ।</l>
<l>śvō gantā niyamēna kiṁ priya iti prāṇēśayā vyāhr̥tē
yūnaḥ sādarakalpitō'pi sahasā bhagnaḥ prayāṇōdyamaḥ॥ 85 ॥</l></lg></b>
<p><b>2. pravr̥ttāviratō</b> yathā—(gāsa. 1.47)</p>
<b><lg><l>hōṁtapahiassa jāā āucchaṇa—jīadhāraṇahassaṁ ।</l>
<l>pucchaṁtī bhamai gharaṁ gharēṇa pia—viraha—sahirīō ॥ 86 ॥</l></lg></b>
<lg><l>(bhaviṣyatpathikasya jāyā āpr̥cchana jīvadhāraṇārahasyam ।</l>
<l>pr̥cchantī bhramatī gr̥haṁ gr̥hēṇa priyavirahasahanaśīlāḥ ॥)</l></lg>
<pb n="1411"/>
<p><b>3. nityapravr̥ttō</b> yathā—(gāsa. 3.61)</p>
<b><lg><l>ghariṇi-ghaṇa-tthaṇa-pēllaṇa-suhēlli-paḍiassa hōṁta-pahiassa ।</l>
<l>avasauṇaṁgāraavāra-viṭṭhi-diahā	suhāvēṁtī ॥ 87 ॥</l></lg></b>
<lg><l>(gr̥hiṇīghanastanapīḍanasukhakēlipatitasya bhaviṣyatpathikasya ।</l>
<l>apaśakunā'ṅgārakavāra—viṣṭidivasāssukhayanti	॥)</l></lg>
<p><b>4. bhūtasāmīpyō</b> yathā—(amaru. 35)</p>
<b><lg><l>prasthānaṁ	valayaiḥ	kr̥taṁ	priyasakhairastrairajastraṁ	gataṁ
dhr̥tyā	na	kṣaṇamāsitaṁ	vyavasitaṁ	cittēna	gantuṁ	puraḥ ।</l>
<l>yātuṁ niścitacētasi priyatamē sarvē saha prasthitā
gantavyē sati jīvita! priyasuhr̥tsārthaḥ kimutsr̥jyatē ॥ 88 ॥</l></lg></b>
<p><b>5. bhaviṣyatsāmīpyō</b> yathā—(gāsa. 831 vai.)</p>
<b><lg><l>kaṇṇē paḍiaṁ hiaē paḍiaṁ cia ō maē aha/bhavvāē ।</l>
<l>jāmi tti tujjha vaaṇaṁ kiṁ va ṇa sahiaṁ pavāsassa ॥ 89 ॥</l></lg></b>
<lg><l>(karṇē patitaṁ hr̥dayē/yaṁ patitamēva ō mayā abhavyayā ।</l>
<l>yāmīti tava vacanaṁ kiṁ vā na sōḍhaṁ pravāsasya ॥)</l></lg>
<p>(<b>3. priyaprasthānam — 5</b>)</p>
<p>nāyakasya gēhād vinirgamaḥ <b>priyaprasthānam</b>। tadapi pañcadhā—'pravr̥ttam, apravr̥ttaṁ,
pravr̥ttāpravr̥ttam, apravr̥ttapravr̥ttam, apravr̥ttāpravr̥ttaṁ' cēti। tēṣu—</p>
<p><b>1. pravr̥ttaṁ</b> yathā—(amaru. 85)</p>
<b><lg><l>dr̥ṣṭaḥ kātaranētrayā'tisuciraṁ bada‍dhvāñjaliṁ yācitaḥ
paścādaṁśukapallavē	ca	vidhr̥tō	nirvyājamāliṅgitaḥ ।</l>
<l>ityākṣipya	sadāsamastamaghr̥ṇō	gantuṁ	pravr̥ttastadā
pūrvaṁ prāṇaparigrahō dayitayā muktastatō vallabhaḥ ॥ 90 ॥</l></lg></b>
<p><b>2. apravr̥ttaṁ</b> yathā—(amaru. 63)</p>
<b><lg><l>lag‍nā nāṁśukapallavē bhujalatā na dvāradēśē'rpitā
nō vā pādayugē muhurnipatitā tiṣṭhēti nōktaṁ vacaḥ ।</l>
<l>kālē kēvalamambudālimalinē gantuṁ samabhyudyata—
stanvyā	bāṣpajalaudhakalpitanadīpūrēṇa	ruddhaḥ	priyaḥ ॥ 92 ॥</l></lg></b>
<pb n="1412"/>
<p><b>3. pravr̥ttāpravr̥ttaṁ</b> yathā—</p>
<b><lg><l>yāmītyuktavati	vrajētyabhihitaṁ	trastaṁ	vimaktāsanē
dvitrāṇyēva padāni gacchati galada‌bāṣpāndhamālōkitam ।</l>
<l>niryātē	dayitē'śrūpūritadr̥śā	tanmugdhayānuṣṭhitaṁ
vyāsē'vasthitipatrakaṁ	pravasatō	yajjātamājanmanaḥ ॥ 92 ॥</l></lg></b>
<p><b>4. apravr̥ttapravr̥ttaṁ</b> yathā—</p>
<b><lg><l>yātrāmaṅgalasannidhānaracanāvyagrē	sakhīnāṁ	gaṇē
bāṣpāmbhaḥpihitēkṣaṇē	gurujanē	tada‌vatsuhr̥nmaṇḍalē ।</l>
<l>prāṇēśasya madīkṣaṇāhitadr̥śaḥ	kr̥cchradatikrāmataḥ
kiṁ vrīḍāhatayā mayā bhujalatāpāśō na kaṇṭhē'rpitaḥ ॥ 93 ॥</l></lg></b>
<p><b>5. apravr̥ttāpravr̥ttaṁ</b> yathā—</p>
<b><lg><l>kartavyaṁ na nivāritaṁ gurujanāt prāsthānikaṁ lajjayā
śūnyaṁ	manyunirōdhamantharagirā	saṁvargikā	bāndhavāḥ ।</l>
<l>pānthēna priyavipravāsavidhurāṁ dr̥ṣṭavāṁ puraḥ prēyasī—
mud‌bāṣpēṇa	diśō	nivr̥ttiśakunapratyāśayā	vīkṣitāḥ ॥ 94 ॥</l></lg></b>
<p>(<b>4. priyānugamaḥ —5</b>)</p>
<p>nāyikāyāḥ prēyasā saha prasthānasīmāntāt <b>priyānugamaḥ,</b> sō'pi pañcadhā—saha,
agrataḥ, paścāt, dūrataḥ, antika iti। tēṣu—
<b>sahānugamō</b> yathā—(amaru. 10)</p>
<b><lg><l>yātāḥ kiṁ na milanti sundari! punaścintēti nāsmāsu tē
kāryā	dūramanudrutā	hi	kathayatय़ēvaṁ	muhuḥ	prēyasi ।</l>
<l>tanvyā	mantharatārakēṇa	bahuśaḥ	pītāśruṇā	cakṣuṣā
dr̥ṣṭā taṁ hasitaṁ na kintu maraṇōtsāhastayā sūcitaḥ ॥ 95 ॥</l></lg></b>
<p><b>agratō</b> yathā—</p>
<b><lg><l>tiṣṭhētyuktaḥ pravasan dayitānayanēna kr̥ṣṇaśārēṇa ।</l>
<l>dayitaḥ puratō yātaṁ vāmaṁ valatā mr̥gēṇēva ॥ 96 ॥</l></lg></b>
<pb n="1413"/>
<p><b>paścāt</b> yathā—</p>
<b><lg><l>pariṣvaktastāvad	gurujanabhayānnaiva	sa	mayā
na	cōktaṁ	tiṣṭhēti	priyāvirahabāṣpārdragalayā ।</l>
<l>drutaṁ gacchāmīti priyasakhi! sudr̥ṣṭō'pi na kr̥tō
niruddhō	yāvanmē	nayanasalilairdr̥ṣṭiviṣayaḥ ॥ 97 ॥</l></lg></b>
<p><b>dūratō</b> yathā—</p>
<b><lg><l>kiṁ vaḥ kō'pi janō'dhvagāssvavasatērāpr̥cchaya mūḍhāṁ priyā—
mutsr̥jyāgatavānvimūḍhahr̥dayō	dhīraṁ	dhvanatyambudē ।</l>
<l>bālā	māṁsalapaṅkabhūyasi	pathi	śrāntā	purō	vallabhē
dūraṁ	 gacchati	pr̥cchatīti	pathikān	kṣībānivākuñcati ॥ 98 ॥</l></lg></b>
<p><b>antikatō</b> yathā—</p>
<b><lg><l>dūraṁ sundari nirgatāsi nagarādēṣa drumaḥ kṣīravā—
nasmādēva nivartyatāmiti śanairuktvādhvagēna priyām ।</l>
<l>gāḍhiliṅganavāmanīkr̥takucābhōgasphuṭatkañcukaṁ
vīkṣyōraḥsthalamaśrupūritadr̥śā	prasthānabhaṅgaḥ	kr̥taḥ ॥ 99 ॥</l></lg></b>
<p>(<b>5. priyāpraś‍naḥ — 5)</b></p>
<p>prasthitasya sambhāṣaṇāślēṣādipūrvakaḥ priyajanaparityāgaḥ <b>priyāpraśnaḥ</b>। sō'pi
pañcadhā — 'sambhāṣaṇakr̥taḥ, āliṅganakr̥taḥ, avadhipradānakr̥taḥ, avadhiyācanakr̥taḥ,
priyānuśāsanakr̥taścē' ti। tēṣu—</p>
<p><b>1. sambhāṣaṇakr̥tō</b> yathā—</p>
<b><lg><l>āucchaṁtammi piē purattō sauṇa—pisuṇiāpēaṁ ।</l>
<l>ruṇṇaṁ	sasajjhasōsariavāhadhāraṁ	kulavahaē ॥ 100 ॥</l></lg></b>
<lg><l>(āpr̥cchamānē priyē purastāt śakunapiśunitāpētam ।</l>
<l>ruditaṁ	sasādhvasāpasr̥tabāṣpadhāraṁ	kulavadhvā ॥)</l></lg>
<p><b>2. āliṅganakr̥tō</b> yathā—(gāsa. 786 vē.)</p>
<b><lg><l>āucchaṇōvaūhaṇa—kaṁṭhasamōsaria—vāhulaiāē ।</l>
<l>valaāi pahiacalaṇē vahuē ṇialā via paḍaṁti ॥ 101 ॥</l></lg></b>
<pb n="1414"/>
<lg><l>(āpr̥cchanōpagūhana—kaṇṭha—samapasr̥ta—bāhulatikāyāḥ ।</l>
<l>valayāni pathikacaraṇē vadhvāḥ nigaḍā iva patanti ॥)</l></lg>
<p><b>3. avadhipradānakr̥tō</b> yathā—</p>
<b><lg><l>jāva	a	ṇa	dēi	ōhiṁ	uvaūḍhaṁ	jāva	ṇēa	saḍilēi ।</l>
<l>maraṇē ṇa puṇṇaaṁ puṇō kiṁ māē tāva garuaviō appā ॥ 102 ॥</l></lg></b>
<lg><l>(yāvacca na dadāti avadhimupagūḍhaṁ yāvannaiva ślathayati ।</l>
<l>maraṇē na punaḥ kiṁ mātaḥ tāvad gurūkr̥ta ātmā ॥)</l></lg>
<p><b>4. avadhiyācanakr̥tō</b> yathā—(saka. 726)</p>
<b><lg><l>mugdhē! prēṣaya yāmi yānti pathikāḥ kālō'vadhēḥ kathyatā—
mudvig‍na kimakāṇḍa ēva bhavatī tūṣṇīṁ kimēvaṁ sthitā ।</l>
<l>pūrvōktōparatāṁ priyēṇa dayitāmāśliṣya tat tat kr̥taṁ
dattō	yēna	samastapānthavirahaprāṇāntakō	ḍiṇḍimaḥ ॥ 103 ॥</l></lg></b>
<p><b>5. priyānuśāsanakr̥tō</b> yathā—</p>
<b><lg><l>āpr̥ṣṭāsi	vinirgatō'dhvagajanastanvaṅgi!	gacchāmyahaṁ
svalpairēva dinaiḥ samāgama iti jñātvā śucaṁ mā kr̥thāḥ ।</l>
<l>ityākarṇya vacaḥ priyasya sahasā tanmugdhayānuṣṭhitaṁ
yēnākuṇṭhasamāp‍tatīvravirahaklēśaḥ	kr̥tō	vallabhaḥ ॥ 104 ॥</l></lg></b>
<p>(<b>6. pratinivr̥ttiḥ — 5</b>)</p>
<p>prēyasi	gatē	nāyikādīnāṁ		gr̥hāgamanaṁ <b>pratinivr̥ttiḥ</b>।	sāpi	pañcadhā—'gr̥hāt,
alindataḥ, aṅgaṇataḥ, upavanāt, jalāśayata' iti ।</p>
<p><b>1. gr̥hād</b> yathā—</p>
<b><lg><l>mayā baddhā vēṇī nivasitamaśuklaṁ ca vasanaṁ
śrutāḥ	śōcantīnāṁ	parijanasakhīnāmapi	giraḥ ।</l>
<l>nivr̥ttāstē dr̥ṣṭā gatamanugatā yē'sya suhr̥da—
stathāpyētē prāṇā dayitamanuyātā na kr̥paṇāḥ ॥ 105 ॥</l></lg></b>
<pb n="1415"/>
<p><b>2. alindatō</b> yathā—</p>
<b><lg><l>saukhyē gatē pravasatā dayitēna sārdhaṁ nētradvayē dayitamārgagamānnivr̥ttē ।</l>
<l>vrīḍāvatī bata kr̥tā hatajīvitēna niryāya yanna padamātramapi prayātam ॥ 106 ॥</l></lg></b>
<p><b>3. aṅgaṇatō</b> yathā—(amaru. 79)</p>
<b><lg><l>yāsyāmīti		samudyatasya	vadatō	vistrabdhamākarṇitaṁ
gacchan	dūramudīkṣitō	 	muhurasau	vyāvr̥tya	paś‍yannapi ।</l>
<l>kāruṇya punarāgatō'smi bhavanē prāṇāsta ēva sthitāḥ
sakhyastiṣṭhata	jīvitavyasaninī	dambhādahaṁ	rōdimi ॥ 107 ॥</l></lg></b>
<p><b>4. upavanatō</b> yathā—</p>
<b><lg><l>ammaṇuaṁcēvi	jāhi	huā	hēṭṭhi	baiṭṭha ।</l>
<l>virahē pucchai jāhi kahiṁ bahuahiṁ kālahaṁ diṭṭha ॥ 108 ॥</l></lg></b>
<p><b>5. jalāśayatō</b> yathā—</p>
<b><lg><l>priyānugamatō	gr̥haṁ	pratinivr̥ttya	mugdhēkṣaṇā
nirīkṣya	sarasīmapi	sphuṭitapaṅkajāmōdinīm ।</l>
<l>vrajantamapi	dūrataḥ	samanukūlavātādhvanā
nivr̥ttamukhasīrikāvalitakaṇṭhamālōkatē ॥ 109 ॥</l></lg></b>
<p><b>(7. pravāsācaryā — 32)</b></p>
<p>priyaviyōgē nāyikētivr̥ttaṁ <b>pravāsacaryā</b> ।</p>
<p>sā svēdēśakālakāryapātraucityaśaktisādhanōpāyabhēdāt dvātriṁśatprakārā। tēṣu —</p>
<p><b>dēśa</b>ścaturdhā — svakīyaḥ, parakīyaḥ, svakīyaparakīyaḥ, na svakīyō na parakīya iti।
ēvaṁ kāladayō'pi। tatra—</p>
<p><b>kālaḥ</b> — sādhāraṇaḥ, asādhāraṇaḥ, ullēkhavān, anullēkhavān ca ।</p>
<p><b>kāryaṁ</b> — sāmānyavat, viśēṣavat, nityaṁ naimittikaṁ ca ।</p>
<p><b>pātram</b> — uttamādikaṁ, udāttādikaṁ, mugdhādikaṁ, adhīrādikaṁ ca ।</p>
<p><b>aucityaṁ</b> — jātitaḥ, kriyātaḥ, guṇataḥ, dravyaśca ।</p>
<p><b>śaktiḥ</b>— autsāhikī, vaiśikī, sāhāyyikī, daivikī ca ।</p>
<p><b>sādhanam</b> — upādānaṁ, hētuḥ, kāraṇaṁ, adhikaraṇaṁ ca ।</p>
<p><b>upāyaḥ</b> — svābhāvikaḥ, prāyatnikaḥ, sārvalaukikaḥ, yādr̥cchika iti। tatra—</p>
<pb n="1416"/>
<p><b><!--<hi>-->dēśōpādhibhēdēṣu<!--</hi>--> —</b></p>
<p><b>1. svakīyadēśē</b> yathā—(mēgha. 82)</p>
<b><lg><l>tāṁ	jānīthāḥ	parimitakathāṁ	jīvitaṁ	mē	dvitīyaṁ
dūrībhūtē	mayi	sahacarē	cakravākīmivaikām ।</l>
<l>gāḍhōtkaṇṭhā—guruṣu	 	divasēṣvēṣu	gacchatsu	bālāṁ
jātāṁ	manyē	śiśiramathitāṁ	padminīṁ	vā'nyarūpām ॥ 110 ॥</l></lg></b>
<p><b>2. parakīyadēśē</b> yathā—(sēba. 11.48)</p>
<b><lg><l>hatthēṇa	vāhagaruia—dūrapalaṁvālaō—tthaēṇa	vahaṁtiṁ ।</l>
<l>pia—pēsiaṁgulīa—a—maṇi—paaḍēkkapāsaṁ va muhaṁ ॥ 111 ॥</l></lg></b>
<lg><l>(hastēna bāṣpagurukaṁ dūrapralambālakāvastr̥tēna vahantīm ।</l>
<l>priya—prōṣitāṅgulīyakamaṇiprabhāprakaṭaikapārśvamiva mukam ॥)</l></lg>
<p><b>3. svakīyaparakīyē</b> yathā—(śāku. 7.21)</p>
<b><lg><l>vasanē	paridhūsarē	vasānā	niyamakṣāmatanuḥ		kr̥taikavēṇiḥ ।</l>
<l>atiniṣkaruṇasya śuddhaśīlā mama dīrghāṁ virahavyathā bibharti ॥ 112 ॥</l></lg></b>
<p><b>4. na svakīyē na parakīyē</b> yathā—</p>
<b><lg><l>gatavati niṣēdhēśvarē vibuddhā vanabhuvi bhīmasutā bhramanmr̥gīva ।</l>
<l>mr̥gayitumanusānu sā'nugantuṁ diśi diśi dattavilōladīrghadr̥ṣṭiḥ ॥ 113 ॥</l></lg></b>
<p><b><!--<hi>-->(kālōpādhibhēdēṣu)<!--</hi>--> kālaḥ</b> —</p>
<p><b>5. sādhāraṇō</b> yathā—(gāsa. 839 vē.)</p>
<b><lg><l>jaha diahavirāmō ṇava—sirīsa—gaṁduddharāṇilagghaviō ।</l>
<l>pahia—gharaṇīa ṇa tahā tavēi tivvō vi majjhaṇhō ॥ 114 ॥</l></lg></b>
<lg><l>(yathā	divasavirōmō	navaśirīṣagandhōddhurānilārghitaḥ ।</l>
<l>pathikagr̥hiṇīḥ na tathā tāpayati tīvrō'pi madhyāhnaḥ ॥)</l></lg>
<p><b>6. asādhāraṇō</b> yathā—</p>
<b><lg><l>maṇṇō daḍḍhaṁ daḍḍhaṁ va hiaaṁ ēvi tuha pasāēṇa ।</l>
<l>dūruṇṇaa—ghaṇa—sāmaliādisā	hi	sigghapariṇāmā ॥ 115 ॥</l></lg></b>
<lg><l>(manyē dagdhaṁ gaddhamiva hr̥dayaṁ hē api tava prasādēna ।</l>
<l>dūrōnnata—ghana—ś‍yāmalitā diśā hi śīghrapariṇāmāḥ ॥)</l></lg>
<pb n="1417"/>
<p>7. <b>ullēkhavān</b> yathā—(sūmu. 24)</p>
<b><lg><l>asmin varṣamahē na vartata idaṁ yatkāmadēvōtsavē
sthēyaṁ putri! nirannayā tadadhunā kiñcinmukhē dīyatām ।</l>
<l>ityuktē	jaratījanēna	kathamapyadhvanyavadhvā	tataḥ
paryastē'hani kalpitaśca kavalō dhautaśca dhārāśrubhiḥ ॥ 116 ॥</l></lg></b>
<p>8. <b>anullēkhō</b> yathā—</p>
<b><lg><l>snātāyāḥ svajanōtsavē vidhiriti snānīyaśūnyairjalai—
rbibhratyā	gurugauravēṇa	guruṇī	raktē	vr̥thā	vāsasī ।</l>
<l>patyurmaṅgalamicchatā	parijanēnāyōjitē	maṇḍanē
tanvyā lōcanavāritā kathamapi svacchandamāgacchati ॥ 117 ॥</l></lg></b>
<p><b><!--<hi>-->kāryōpādhibhēdēṣu<!--</hi>--></b></p>
<p>9. <b>sāmānyavad</b> yathā—(gāsa. 870vē.)</p>
<b><lg><l>abbhara(taṁbara)sūṇāi	ṇiraṁjaṇāi	vairikkaruṇṇapusiāiṁ ।</l>
<l>virahukkaṁṭhaṁ		kulavāliāṇa		sāhēṁti	acchīiṁ ॥ 118 ॥</l></lg></b>
<lg><l>(abhra/tāmrāṁśūni nirañjanāni pratiriktaruditamr̥ṣṭāni ।</l>
<l>virahōtkaṇṭhāṁ kulapālikānāṁ kathayanti akṣiṇi ॥)</l></lg>
<p>10. <b>viśēṣavad</b> yathā—(gāsa. 838vē.)</p>
<b><lg><l>ukkaṁṭhāṇicchāā savvaṁ cia pariaṇaṁ ruṇāvēi ।</l>
<l>āaṁbirēhi ajjhā pusiaparuṇṇēhi acchīhiṁ ॥ 119 ॥</l></lg></b>
<lg><l>(utkaṇṭhāniś‍chāyā sarvamēva parijanaṁ rōdayati ।</l>
<l>ātāmrābhyāmāryā pramr̥ṣṭapraharuditābhyāmakṣibhyām ॥)</l></lg>
<p>11. <b>nityaṁ</b> yathā—(gāsa. 5.93)</p>
<b><lg><l>aikōvaṇā vi sāsū ruāviā gaavaīa sōṇhāē ।</l>
<l>pāapaḍaṇōṇṇaāē	dōsu	vi	galiēsu	valaēsu ॥ 120 ॥</l></lg></b>
<lg><l>(atikōpanā nu śvaśrūḥ rōditā gatapatikayā snuṣayā ।</l>
<l>pādapatanāvanatayā	dvayōrapi	galitayōḥ	valayayōḥ ॥)</l></lg>
<p>12. <b>naimittikaṁ</b> yathā—</p>
<b><lg><l>chaṇapaḍivaāē	pahadēvaaṇā	dijjaṁti	pahiaghariṇīē ।</l>
<l>dōbballagaliavalaōmi/valaāē parigaā maṁgalapaīvā ॥ 121 ॥</l></lg></b>
<pb n="1418"/>
<lg><l>(kṣaṇapratipadāyāṁ pathadaivatānāṁ dīyamānē pathikagr̥hiṇyā ।</l>
<l>daurbalyagalitavalayayā	parigatā	maṅgalapradīpāḥ ॥)</l></lg>
<p><b><!--<hi>-->pātrabhēdēṣu<!--</hi>-->,</b></p>
<p>13. <b>uttamā</b> yathā—</p>
<b><lg><l>ghanagirīndravilaṅghanaśālinā		vanagatā	vanajadyutilōcanā ।</l>
<l>jana/ hanumatā dadr̥śē janakātmajā tarumr̥gēṇa tarusthalaśāyinī ॥ 122 ॥</l></lg></b>
<p><b>madhyamā</b> yathā— (mēgha. 88)</p>
<b><lg><l>ādhikṣāmāṁ	virahaśayanē	sanniṣaṇṇaikapārśvāṁ
prācīmūlē	tanumiva	kalāmātraśēṣāṁ	himāṁśōḥ ।</l>
<l>nītā rātriḥ kṣaṇami(i)va mayā sārdhamicchāratairyā
tāmēvōṣṇairvirahamahatīmaśrubhiryāpayantīm	॥ 123 ॥</l></lg></b>
<p>14. <b>udāttā</b> yathā—</p>
<b><lg><l>śvāsāliṅganadhūsarēṇa	sumukhī	bimbādharēṇāmunā
paryantāruṇatāṁ	dr̥śōrvidadhatī	bāṣpairavicchēdibhiḥ ।</l>
<l>kṣāmakṣāmakapōlamānanamanuvyālambilōlālakā
gātrairujjhitabhūṣaṇairiyamahō	dhattē	navaṁ	maṇḍanam ॥ 124 ॥</l></lg></b>
<p><b>lalitā</b> yathā—(mēgha. 91)</p>
<b><lg><l>nūnaṁ	tasyāḥ	prabalaruditōcchūnanētraṁ	priyāyāḥ
niḥśvāsānāmaśiśiratayā	bhinnavarṇādharōṣṭham ।</l>
<l>hastanyastaṁ mukhamasakalavyakti lambālakatvā—
dindōrdainyaṁ	tvadanusaraṇakliṣṭakāntērbibharti ॥ 125 ॥</l></lg></b>
<p><b>15. mugdhā</b> yathā—(gāsa. 3.8, vala. 377)</p>
<b><lg><l>ajjaṁ gaō—tti ajjaṁ gaō—tti ajjaṁ gaō—tti gaṇarīē ।</l>
<l>paḍhamaccia	jāmada‌dhē	kuḍḍō	rēhāhiṁ	cittaliō ॥ 126 ॥</l></lg></b>
<lg><l>(udya gata ityadya gata iti gaṇanaśīlayā ।</l>
<l>prathama ēva yāmārdhē kuḍय़ṁ rēkhābhiścitritam ॥)</l></lg>
<p><b>pragalbhā</b> yathā—(mēgha. 90)</p>
<b><lg><l>niḥśśvāsēnādharakisalayaklēśinā	vikṣipantī
śuddhasnānāt	paruṣamalakaṁ	nūnamāgaṇḍalambam ।</l></lg></b>
<pb n="1419"/>
<b><lg><l>matsambhōgaḥ kathamupanayēt svapnajō'pīti nidrā—
mākāṅkṣantī	nayanasalilōtpīḍaruddhāvakāśām ॥ 127 ॥</l></lg></b>
<p>16. <b>adhīrā</b> yathā—(gāsa. 836vē.)</p>
<b><lg><l>vijjhāvēi	paīvaṁ	abbhuṭṭhatīē	pahiajāāē ।</l>
<l>piaama—viōa—dīhara—ṇīsāsa—ri़ñchōlī ॥ 128 ॥</l></lg></b>
<lg><l>(nirvāpayati pradīpamabhyuttiṣṭhantyāḥ pathikajāyāyāḥ ।</l>
<l>priyatamaviyōgadīrghanissahaniḥśvāsapaṅktiḥ ॥)</l></lg>
<p><b>dhīrā</b> yathā—</p>
<b><lg><l>॰ ॰ ॰ jā ॰ ॰ ॰ ॰ ॰ taṁ ।</l>
<l>sapallahanthiaṁ	sukhāā	pahiajāā ॥ 129 ॥</l></lg></b>
<p><b><!--<hi>-->aucityabhēdēṣu<!--</hi>--></b></p>
<p>17. <b>jātyaucityaṁ</b> yathā—</p>
<b><lg><l>pariaḍḍiāi dōṇṇi vi ghariṇīē daiē pavasiē ēṁtē ।</l>
<l>ṇiamō	kulāṇurūō	siṇēhasarisaṁ	va	dōbballaṁ ॥ 130 ॥</l></lg></b>
<lg><l>(parityak‍tē dvē api gr̥hiṇyā dayitē prōṣitē āgatē ।</l>
<l>niyamaḥ	kulānurūpaḥ	snēhasadr̥śaṁ	daurbalyam ॥)</l></lg>
<p>18. <b>kriyaucityaṁ</b> yathā—(gāsa. 837vē.)</p>
<b><lg><l>jaṁ pīaṁ maṁgalavāsaṇāē patthāṇapaḍhamadiahaṁmi ।</l>
<l>bāhasalilaṁ ṇa ṇiṭṭhai taṁ cia virahē ruaṁtīē ॥ 131 ॥</l></lg></b>
<lg><l>(yatpītaṁ	maṅgalavāsanayā		prasthānaprathamadivasē ।</l>
<l>bāṣpasalilaṁ na tiṣṭhati tadēva virahē rudatyāḥ ॥)</l></lg>
<p>19. <b>guṇaucityaṁ</b> yathā—(gāsa. 871vē.)</p>
<b><lg><l>kulavāliāē pēcchaha jōvvaṇalāaṇṇavibbhamavilāsā ।</l>
<l>pavasaṁti vva pavasiē ēṁti vva piē gharaṁ ēṁtē ॥ 132 ॥</l></lg></b>
<lg><l>(kulapālikāyāḥ prēkṣadhvaṁ yauvanavalāṇyavibhramavilāsāḥ ।</l>
<l>pravasantīva	prōṣita	āyāntīva	priyē	gr̥hamāyātē ॥)</l></lg>
<p>20. <b>dravyaucityaṁ</b> yathā—</p>
<b><lg><l>ṇa vi taha gharammi daḍḍhē aṇṇēsu visaccaēsu bahuēsu ।</l>
<l>kuḍḍaliēsu jaha sāsa ॰ ॰ ॰ ॰ ॰ ॰ ॰ ॰ ॥ 133 ॥</l></lg></b>
<pb n="1420"/>
<p><b><!--<hi>-->śaktibhēdēṣu<!--</hi>-->,</b></p>
<p>21. <b>autsāhikī</b> yathā—(gāsa. 3.83)</p>
<b><lg><l>āsāsēi pariaṇaṁ parivattaṁtīēm̐ pahiajāāē ।</l>
<l>ṇitthāmuvvattaṇahatthamuhalō	 	valaasaddō ॥ 134 ॥</l></lg></b>
<lg><l>(āśvāsayati parijanaṁ parivartamānāyāḥ pathikajāyāyāḥ ।</l>
<l>niḥsthāmōdvartana—hastavalanamukharō	valayaśabdaḥ ॥)</l></lg>
<p>22. <b>vaiśikī</b> yathā—(gārakō. 383)</p>
<b><lg><l>raṇaraṇaa—rujja—dabbalaēhi ṇaccai ṇaḍō vva haalōō ।</l>
<l>virahē	maraṇēṇa	viṇā	siṇēharēhā	ṇa	ṇivvaḍai ॥ 135 ॥</l></lg></b>
<lg><l>(raṇaraṇakarōdanadaurvalyaiḥ nr̥tyati naṭa iva hatalōkaḥ ।</l>
<l>virahē maraṇēna vinā snēharēkhā na spaṣṭībhavati ॥)</l></lg>
<p>23. <b>sāhāyyakī</b> yathā—</p>
<b><lg><l>ōppējjau chaṇadiahē savattivaggassa pahiagharaṇīē ।</l>
<l>pavihajjiūṇa	bahusō	virahasihī	dīvamissēṇa ॥ 136 ॥</l></lg></b>
<lg><l>(ucchidyatē kṣaṇadivasē sapatnīvargasya pathikagr̥hiṇyā ।</l>
<l>vardhayitvā		bahuśō	virahaśikhinaṁ	dīpakamiṣēṇa ॥)</l></lg>
<p>24. <b>daivikī</b> yathā—(gāsa. 711vē. saka. 5.586)</p>
<b><lg><l>
jaṁ mucchiaē ṇa suō kalaṁvagaṁdhēṇa taṁ guṇē paḍiaṁ ।</l>
<l>harā gajjiasaddō jīēṇa viṇā ṇa vōlaṁtō ॥ 137 ॥</l></lg></b>
<lg><l>(yanmūrcchitayā na śrutaṁ kadambagandhēna tada‍guṇē patitam ।</l>
<l>itarathā garjitaśabdō jīvitēna vinā na atikrāmēt ॥)</l></lg>
<p><b><!--<hi>-->sādhanabhēdēṣu<!--</hi>-->,</b></p>
<p>25. <b>upādānaṁ</b> yathā—</p>
<b><lg><l>pamhuṭṭhapāṇiāē vi pahaahiaāē pahiajāāē ।</l>
<l>pahamaṁḍalaṁ	ua	rōirīē	vāhēṇa	sicaṁvi ॥ 138 ॥</l></lg></b>
<lg><l>(vismr̥tapāṇikāyāḥ vipathagatahr̥dayāyāḥ pathikajāyāyāḥ ।</l>
<l>pathamaṇḍalaṁ paś‍ya rōdanaśīlāyāḥ bāṣpēṇa sēcitam ॥</l></lg>
<pb n="1421"/>
<p>26. <b>hētuḥ</b> yathā—</p>
<b><lg>
<l>ṇīsahavēvirasihaṁ pahiavahū bāhasalilasippaṁtaṁ ।</l>
<l>dēi pahadēvaāṇaṁ bhāmaṁ bhāmaṁ ca ṇavapaīvaṁ ॥ 139 ॥</l>
</lg></b>
<lg>
<l>(niḥsahavēpanaśīlaśikhaṁ pathikavadhūḥ bāṣpasalilasicyamānam ।</l>
<l>dadāti	pathadaivatānāṁ	bhrāmaṁ	ca	navapradīpam ॥)</l>
</lg>
<p>27. <b>karaṇaṁ</b> yathā—</p>
<b><lg>
<l>gimhaṁ gamēi kaha kaha vi virahasihi—tāviā vi pahiavahū ।</l>
<l>aviraa—paḍaṁta—ṇibbhara—vāhajalōllā—varillēṇa	॥ 140 ॥</l>
</lg></b>
<lg>
<l>(grīṣmaṁ gamayati kathaṁ kathamapi virahaśikhitāpitāpi pathikavadhūḥ ।</l>
<l>avirata—patrannirbhara—bāṣpa—jalārdrēṇa	vastrēṇa ॥)</l>
</lg>
<p>28. <b>adhikaraṇaṁ</b> yathā—(gāsa. 4.15)</p>
<b><lg>
<l>jhaṁjhāvāōttiṇiē gharammi rōttūṇa ṇīsahaṇisaṇṇaṁ ।</l>
<l>dāvēi vva gaavaiaṁ vijjujjōō jalaharāṇaṁ ॥ 141 ॥</l>
</lg></b>
<lg>
<l>(jhañjhāvātōttr̥ṇitē gr̥hē ruditvā niḥsahaniṣaṇṇām ।</l>
<l>darśayatīva gatapatikāṁ vidyuda‍dyōtō jaladharāṇām ॥)</l>
</lg>
<p><!--<hi>--><b>upāyabhēdēṣu,</b><!--</hi>--></p>
<p>29. <b>svābhāvikō</b> yathā—(gāsa. 834vē.)</p>
<b><lg>
<l>uppēkkhāgaa—daliaṁga—saṁgamuc‍cilia—viuṇasēāē ।</l>
<l>bōlīṇō vi ṇa ṇāō pautthapaiāē hēmaṁtō ॥ 142 ॥</l>
</lg></b>
<lg>
<l>(utprēkṣāgatadalitāṅgasaṅgamōc‍calitadviguṇasvēdayā ।</l>
<l>atikrāntō'pi na jñātaḥ prōṣitapatikayā hēmantaḥ ॥)</l>
</lg>
<p>30. <b>prāyat‍nikō</b> yathā—(gāsa. 2.33)</p>
<b><lg>
<l>saaṇē ciṁtāmaliaṁ kāūṇa piaṁ ṇimīliach‌chīē ।</l>
<l>appāṇō uvaūḍhō pasiḍhilavalaāhi bāhāhiṁ ॥ 143 ॥</l>
</lg></b>
<lg>
<l>(śayanē cintāmalitaṁ kr̥tvā priyaṁ nimilitākṣyā ।</l>
<l>ātmā upagūḍhaḥ praśithilavalayābhyāṁ bāhubhyām ॥)</l>
</lg>
<p>31. <b>sārvalaukikō</b> yathā—(gāsa. 3.22)</p>
<b><lg>
<l>pia—saṁbharaṇa—palōṭṭhaṁta—bāhadhārā—ṇivāa—bhīāē ।</l>
<l>dijjai vaṁkaggīvāē dīvaō pahiajāāē ॥ 144 ॥</l>
</lg></b>
<pb n="1422"/>
<lg>
<l>(priyasaṁsmaraṇapraluṭhada‍bāṣpadhārānipātabhītayā	।</l>
<l>dīpyatē vakragrīvayā dīpakaḥ pathikajāyayā ॥ )</l>
</lg>
<p><b>32. yādr̥cchikō</b> yathā—</p>
<b><lg>
<l>mañjaryō na vilōkitā vikasitāś‍cūtasya bāṣpāndhayā
nāghrātā api santataśvasitayā vātāstadāmōdinaḥ ।</l>
<l>bhr̥ṅgāṇāṁ kalikāvr̥taśravaṇayā nō gītamākarṇitaṁ
kṣēmēṇa vyatilaṅghitā pathika! hē vadhvā madhuśrīstava ॥ 145 ॥</l>
</lg></b>
<p>(<b>8. pravāsavr̥ttāntaḥ — 15</b>)</p>
<p>priyāviyōgē viprayōgē vidēśādau nāyikāvasthānaṁ <b>pravāsavr̥ttāntaḥ</b> । saḥ
pravāsacaryayā vyākhyātaḥ; bhūyaśca viśēṣatō vakṣyāmaḥ । tatra—</p>
<p><!--<hi>-->dēśa<!--</hi>-->stridhā — grāmyaḥ, āraṇyaḥ, sādhāraṇaśca । tēṣu —</p>
<p>1. <b>grāmyō</b> yathā—(amaru. 131)</p>
<b><lg>
<l>grāmē'smin pathikāya pāntha vasatirnaivādhunā dīyatē
paś‍yātraiva vivāhamaṇḍapatalē pānthaḥ prasup‍tō yuvā ।</l>
<l>tēnōtthāya khalēna garjati ghanē smr̥tvā priyāṁ tatkr̥taṁ
yēnādyāpi	karaṅkadaṇḍapatanāśaṅkī	janastiṣṭhati ॥ 146 ॥</l>
</lg></b>
<p>2. <b>āraṇyō</b> yathā—(rāca. 1.1)</p>
<b><lg>
<l>atha mālyavataḥ prasthē kākutsthasya viyōginaḥ ।</l>
<l>durnivārāstrasaṁvēgō	jagāma	jaladāgamaḥ ॥ 147 ॥</l>
</lg></b>
<p>3. <b>sādhāraṇō</b> yathā—(līlāvatī 80)</p>
<b><lg>
<l>pajjatta—viāsu—vvēllaguṁdi—pabbhāra—ṇamia—dalāiṁ ।
</l>
<l>pahiāṇa		durālōāi	hōnti	māaṁdagahaṇāiṁ ॥ 148 ॥</l>
</lg></b>
<lg>
<l>(paryāp‍tavikāsaprasaraṇaśīlamañjarīprāgbhāranamitadalāni ।</l>
<l>pathikānāṁ durālōkāni bhavanti mākandagahanāni ॥)</l>
</lg>
<p><!--<hi>--><b>kālaḥ</b><!--</hi>--> upakrāntaḥ, prakrāntaḥ, vyatikrāntaśca । tatra —</p>
<p>4. <b>upakrāntō</b> yathā—(sēba. 5.1)</p>
<b><lg>
<l>aha jalaṇihimmi ahiaṁ maaṇē a miaṁkadaṁsaṇaviaṁbhaṁtē ।</l>
<l>virahavihurassa ṇajjai ṇisā vi rāmassa vaḍ‌ḍhiuṁ āḍhaḍhattā ॥ 149 ॥</l>
</lg></b>
<pb n="1423"/>
<lg>
<l>(atha jalanidhau adhikaṁ madanē ca mr̥gāṅkadarśanavijr̥mbhamāṇē ।</l>
<l>virahavidhurasya jñāyatē niśā api rāmasya vardhitumārabdhā ॥)</l>
</lg>
<p>5. <b>prakrāntō</b> yathā—</p>
<b><lg>
<l>hiai khuḍuk‍kai gōraḍī gaaṇi ghuḍukkai mēhu ।</l>
<l>vāsāratti pavāsuahaṁ visamā saṁkaḍu aihu ॥ 150 ॥</l>
</lg></b>
<lg>
<l>(hr̥dayē (khaṭakatī) śalyāyatē gaurī gaganē (ghuḍak‍kati) garjati mēghaḥ ।</l>
<l>varṣārātrē	pravāsināṁ	viṣamaṁ	saṅkaṭamētat ॥)</l>
</lg>
<p>6. <b>vyatikrāntō</b> yathā—(sēba. 1.15)</p>
<b><lg>
<l>gamiā kalaṁbavāā diṭṭhaṁ mēhaṁdhaāriaṁ gaaṇaalaṁ ।</l>
<l>sāhiō gajjiasaddō tahavi hu sē ṇatthi jīviē āsaṁghō ॥ 151 ॥</l>
</lg></b>
<lg>
<l>(gamitāḥ kadambavātāḥ dr̥ṣṭaṁ mēghāndhakāritaṁ gaganatalam ।</l>
<l>sōḍhaḥ garjitaśabdastathāpi tasya nāsti jīvitē āsaṅgaḥ ॥)</l>
</lg>
<p><!--<hi>--><b>kāryaṁ</b><!--</hi>--> nirvartyavr̥tti, vikāryavr̥tti, prāpyavr̥tti cēti । tatra —</p>
<p>7. <b>nirvartyavr̥tti</b> yathā—</p>
<b><lg>
<l>jāāsahattha vakkīvā hō aamaliē vihatthēhiṁ ।</l>
<l>pahiēṇa paḍhamadiahē visavvacchiṇṇaṁṇa vatthaaṇaṁ ॥ 152 ॥</l>
</lg></b>
<p>8. <b>vikāryavr̥tti</b> yathā—</p>
<b><lg><l>kajjalamalalli aṁṅgaṁṭhiṁ ummōla kaṁvijāma vasaṁtō ।</l>
<l>dhavalavalaāṇapuṁjaṁtā pēcchai savvalē pahiō ॥ 153 ॥</l>
</lg></b>
<p>9. <b>prāpyavr̥tti</b> yathā—(gāsa. 4.96)</p>
<b><lg>
<l>rāyaviruddhaṁ va kahaṁ pahiō pahiassa sāhai sasaṁkaṁ ।</l>
<l>jattō aṁbāṇa vaṇaṁ tattō daraṇiggaaṁ kipiṁ ॥ 154 ॥</l>
</lg></b>
<lg>
<l>(rājaviruddhamiva kathāṁ pathikaḥ pathikasya śaṁsati saśaṅkam ।</l>
<l>yata āmrāṇāṁ vanaṁ tataḥ īṣannirgataṁ kimapi ॥)</l>
</lg>
<p><!--<hi>--><b>pātram</b><!--</hi>--> — uttamaṁ, madhyamaṁ, kaniṣṭhaṁ ca । tatra —</p>
<p>10. <b>uttamaṁ</b> yathā—</p>
<b><lg>
<l>kōṭi—pariṭṭhaviā—ṇaṇa—bhara—ṇimiaṁ raghuvaissa sīāvirahē ।</l>
<l>cāvavaliaṁ ca ṇavaraṁ sajjiajīaṁ va vāhadhārāhi kaaṁ ॥ 155 ॥</l>
</lg></b>
<pb n="1424"/>
<lg>
<l>(kōṭiparisthāpitānanabharanamitaṁ	raghupatēḥ	sītāvirahē ।</l>
<l>cāpavalitaṁ ca kēvalaṁ sajjita—jīvamiva bāṣpadhārābhiḥ kr̥tam ॥</l>
</lg>
<p>11. <b>madhyamaṁ</b> yathā—(gāsa. 4.99)</p>
<b><lg>
<l>majjhaṇhapatthiassa vi gimhē pahiassa harai saṁdāvaṁ ।</l>
<l>hiaa—ṭṭhia—jāā—muha—miaṁka—jōṇhā—jalappavāhō ॥ 156 ॥</l>
</lg></b>
<lg>
<l>(madhyāhnaprasthitasyāpi grīṣmē pathikasya harati santāpam ।</l>
<l>hr̥dayasthitajāyāmukhamr̥gāṅkajyōts‍nājalapravāhaḥ	॥)</l>
</lg>
<p>12. <b>kaniṣṭhaṁ</b> yathā—(gāsa. 7.39)</p>
<b><lg>
<l>agghāi chivai cumbai hiaamiṁ ṭhēvai jaṇiarōmaṁcō ।</l>
<l>jāā—kaōla—sāri—cchaāē pahiō mahuapupphaṁ ॥ 157 ॥</l>
</lg></b>
<lg>
<l>(āghrāti spr̥śati cumbati hr̥dayē sthāpayati janitarōmāñcaḥ ।</l>
<l>jāyākapōlasādr̥kṣyāt	pathikō	madhūkapuṣpam ॥)</l>
</lg>
<p><!--<hi>--><b>aucityaṁ</b><!--</hi>--> s‍nēhaucityaṁ, udyōgaucityam, autsukyaucityaṁ ca । tēṣu —</p>
<p>13. <b>s‍nēhaucityaṁ</b> yathā—(gāsa. 6.66)</p>
<b><lg>
<l>gajja mahaṁ cia uvari savvatthāmēṇa lōha-hiaassa ।</l>
<l>jalahara!	laṁbālaiaṁ	mā	rē	mārēhisi	varāiṁ ॥ 158 ॥</l>
</lg></b>
<lg>
<l>(garja	mamaivōpari	sarvasthām‍nā	lōhahr̥dayasya ।</l>
<l>jaladhara! lambālakikāṁ mā rē mārayiṣyasi varākīm ॥)</l>
</lg>
<p>14. <b>udyamaucityaṁ</b> yathā—(mēgha. 106)</p>
<b><lg>
<l>bhittvā sadyaḥ kisalayapuṭān dēvadārudrumāṇāṁ
yē tatkṣīrasrutisurabhayō dakṣiṇēna pravr̥ttāḥ ।</l>
<l>āliṅgyantē guṇavati! mayā tē tuṣārādrivātāḥ
pūrvaṁ spr̥ṣṭaṁ yadi kila bhavēdaṅgamēbhistavēti ॥ 159 ॥</l>
</lg></b>
<p>15. <b>autsukyaucityaṁ</b> yathā—(sēba. 12.22)</p>
<b><lg>
<l>sīāviōaduḥkhaṁ	visahaṁtassa	caujāmēṁttatariaṁ ।</l>
<l>dīhō a gaō kālō ṇa samā ēkka a sā ṇisā rahuvaiṇō ॥ 160 ॥</l>
</lg></b>
<lg>
<l>(sītāviyōgaduḥkhaṁ viṣahamāṇasya caturyāmamātrāntaritam ।</l>
<l>dīrghaśca gataḥ kālaḥ na samā ēkā ca niśā raghupatēḥ ॥)</l>
</lg>
<pb n="1425"/>
<p>śaktisādhanōpāyānāṁ pravāsiṣu prāyō <b>viparyayādayaḥ</b> svadantē, na svarūpāṇi । tataḥ
tathaiva tānyudāhriyantē । tēṣu —</p>
<p>1. <b>śaktiviparyaya</b>strēdhā balaviparyayaḥ, buddhiviparyayaḥ, utsāhaviparyayaśca । tatra —</p>
<p><b>balaviparyayō</b> yathā—(gāsa. 832 vē.)</p>
<b><lg>
<l>samapaṁthapatthiassa vi pahiassa khalaṁti puḍhamadiahaṁmi ।</l>
<l>hiaa—ṭṭhia—jāā—guru—ṇiaṁbabhārēṇa va paāi ॥ 161 ॥</l>
</lg></b>
<lg>
<l>(samapathaprasthitasyāpi/pathikasya skhalanti prathamadivasē ।</l>
<l>hr̥dayasthitajāyāgurunitambabhārēṇēva	padāni ॥)</l>
</lg>
<p><b>buddhiviparyayō</b> yathā—</p>
<b><lg>
<l>vaṭṭaṁ ma ṭaṁ pucchāmi paiṁ jāṇaṁtā mēha ।</l>
<l>virahaṁ jō marai tassa ōsahaṁ kēhā ॥ 162 ॥</l>
</lg></b>
<lg>
<l>(vr̥ttaṁ	ma(u)tvāṁ	pr̥cchāmi	patiṁ	jānantaṁ	mēgha ।</l>
<l>virahēṇa yō mriyatē tasya auṣadhaṁ kīdr̥śam/kuśalaṁ kutrēha ॥)</l>
</lg>
<p><b>utsāhaviparyayō</b> yathā—(sēba. 5.7)</p>
<b><lg>
<l>dhīrēṇa samaṁ āmā, hiaēṇa samaṁ aṇiṁṭṭhiā uvaēsā ।</l>
<l>ucchāhēṇa samaṁ bhuā, bāhēṇa samaṁ galaṁti sē ullāvā ॥ 163 ॥</l>
</lg></b>
<lg>
<l>(dhairyēṇa samaṁ yāmāḥ, hr̥dayēna samaṁ aniṣṭhitā upadēśāḥ ।</l>
<l>utsāhēna samaṁ bhujau, bāṣpēṇa samaṁ galanti tasyā ullāpāḥ ॥)</l>
</lg>
<p>2. <b>sādhanaviparyayaḥ</b> — hēyaḥ, upādēyaḥ, hēyōpādēyaśca । tatra —</p>
<p><b>hēyō</b> yathā—</p>
<b><lg>
<l>sō uddēsō vihiṇā ṇa ṇimmiō bahuvirahamullihaṁtēṇa ।</l>
<l>jattha vi a vivōā saddāvaddē hi ṇijjaṁti ॥ 164 ॥</l>
</lg></b>
<lg>
<l>(sa uddēśō vidhinā na nirmita- bahuvirahamullikhatā ।</l>
<l>yatrāpi ca viprayōgāḥ śraddhāvattvē hi nīyantē ॥)</l>
</lg>
<p><b>upādēyō</b> yathā—(gāsa. 843vē.)</p>
<pb n="1426"/>
<b><lg>
<l>dīhuṇṇā ṇīsāsā raṇaraṇaō rujjagaggiraṁ gēaṁ ।</l>
<l>piavirahē jīviavallāhāṇa ēsō c‍cia viṇōō ॥ 165 ॥</l>
</lg></b>
<lg>
<l>(dīrghōṣṇā niḥśvāsā raṇaraṇakō rōdanagadgadaṁ gēyam ।</l>
<l>priyavirahē jīvitavallabhānāṁ ēṣa ēva vinōdaḥ ॥)</l>
</lg>
<p><b>hēyōpādēyō</b> yathā—(gāsa. 847vē.)</p>
<b><lg>
<l>cirajīvittaṇa—kaṁkhiri mā tamma rasāaṇēhi athirēhiṁ ।</l>
<l>virahaṁ pavajja jāaṁti jēṇa juadīharā diahā ॥ 166 ॥</l>
</lg></b>
<lg>
<l>(cirajīvitvakāṅkṣaṇaśīlē mā tāmya rasāyanairasthiraiḥ ।</l>
<l>virahaṁ pratipadya jāyantē yēna yugadīrghā divasāḥ ॥)</l>
</lg>
<p>3. <b>upāyaviparyayaḥ</b> — kādācitkaḥ, aikadēśikaḥ, vihitaśca । tēṣu —</p>
<p><b>kādācitkō</b> yathā—(mēgha. 105)</p>
<b><lg>
<l>māmākāśapraṇihitabhujaṁ	nirdayāślēṣahētō—
rlabdhāyāstē kathamapi mayā svap‍nasandarśanēṣu ।</l>
<l>paś‍yantīnāṁ na khalu bahuśō na sthalīdēvatānāṁ
muktāsthūlāstarukisalayēṣvaśrulēśāḥ	patanti ॥ 167 ॥</l>
</lg></b>
<p><b>aikadēśikō</b> yathā—(mēgha. 103)</p>
<b><lg>
<l>ś‍yāmāsvaṅgaṁ	cakitahariṇīprēkṣitē	dr̥ṣṭipātaṁ
vaktracchāyāṁ śaśini śikhināṁ barhabhārēṣu kēśān ।</l>
<l>utpaś‍yāmi	pratanuṣu	nadīviciṣu	bhrūvilāsān
hantaikasmin k‍vacidapi na tē caṇḍi! sādr̥ś‍yamasti ॥ 168 ॥</l>
</lg></b>
<p><b>vihitō</b> yathā—(mēgha. 104)</p>
<b><lg>
<l>tvāmālikhya	praṇayakupitāṁ	dhāturāgaiśśilāyā—
matmānaṁ	tē	caraṇapatitaṁ yāvadicchāmi	kartum ।</l>
<l>āsrēstāvanmuhurupacitairdr̥ṣṭirāli/lupyatē	mē
krūrastasminnapi	na	sahatē	saṅgamaṁ	nau	kr̥tāntaḥ ॥ 169 ॥</l>
</lg></b>
<b><lg>
<l>sō'yamaṣṭaprakāṇḍō'pi	prāp‍tiskandha	udāhr̥taḥ ।</l>
<l>vyāp‍tiskandhaprakāṇḍānām athaiṣōddiś‍yatē gatiḥ ॥ 170 ॥</l>
</lg></b>
<pb n="1427"/>
<p>(<b>2. vyāp‍tiskandhaḥ —8</b>)</p>
<p>(<b>1. viyuktasvarūpam —12</b>)</p>
<p>tēṣu virahiṇāmasādhāraṇadharmaḥ, viyuktasvarūpam । tad dēśakālapātrādibhēdāda—</p>
<p>nēkadhā । tatra—</p>
<p><b>dēśē</b> nāyikāsthaṁ, nāyakastham, ubhayastham, ubhayasādhāraṇaṁ ca ।</p>
<p><b>kālē</b> dr̥ṣṭaviparītam, śrutaviparītam, bhūtaviparītam, anubhūtaviparītam ca ।</p>
<p><b>pātrē</b> udāttāstham, uddhatāsthaṁ, (lalitāsthaṁ), śāntāsthaṁ ca ।</p>
<p>prapañcatō dr̥ṣṭvā śēṣamavagantavyam । tatra—</p>
<p>(<b>dēśē</b>)</p>
<p>1. <b>svadēśē nāyikāsthaṁ</b> yathā—</p>
<b><lg>
<l>uc‍ca	uraḍēvidhāhakaruaṁmaḍē ।</l>
<l>upasihu uduṁguvavasaṁijjaṁ maḍē ॥ 171 ॥</l>
</lg></b>
<p>2. <b>paradēśē nāyakasthaṁ</b> yathā—</p>
<b><lg>
<l>utkampō'pi sakampa ēva hr̥dayē cintāpi cintānvitā
niḥśvāsā api niḥśvasantyanibhr̥tā bāṣpō'pi bāṣpāyatē ।</l>
<l>kāntāṁ	saṁsmaratō	vidēśavasatērnaktāndivaṁ	kāminaḥ
prārōhā iva niṣpatanti manasō duḥkhāni duḥkhānvitāt ॥ 172 ॥</l>
</lg></b>
<p>3. <b>svaparadēśē ubhayasthaṁ</b> yathā—(saka. 906)</p>
<b><lg>
<l>sup‍tē grāmē nadati jaladē śāntasaṁvādaramyaṁ
pānthēnātmavyasanakaraṇōdaśru	gītaṁ	niśīthē ।</l>
<l>sphītōtkaṇṭhāparigatadhiyā	prōṣitastrījanēna
dhyānāvēśāstimitanayanaṁ śrūyatē rudyatē ca ॥ 173 ॥</l>
</lg></b>
<p>4. <b>ubhayasādhāraṇē ubhayasādhāraṇaṁ</b> yathā—(urāca. 6.38)</p>
<b><lg>
<l>ciraṁ dhyātvā dhyātvā likhitamiva nirmāya purataḥ
pravāsē praśvāsaṁ na khalu na karōti priyajanaḥ ।</l>
<l>jagajjīrṇāraṇyaṁ	bhavati	tu	vikalpavyuparamē
kukūlānāṁ	rāśau	tadanu	hr̥dayaṁ	pacyata	iva ॥ 174 ॥</l>
</lg></b>
<pb n="1428"/>
<p><b>kālē</b> —</p>
<p>5. <b>sādhāraṇē dr̥ṣṭaviparītaṁ</b> yathā—(ku.pr̥.apabhraṁśa 26, item 50)</p>
<b><lg>
<l>vāahiṁ	vaḍitō	duḥkhahiṁ	aṁmaḍē ।</l>
<l>caṁduki	sūrihōi	pavasaṁ	ijaṁmaḍē ॥ 175 ॥</l>
</lg></b>
<p>6. <b>asādhāraṇē śrutaviparītaṁ</b> yathā—(gāsa. 845vē.)</p>
<b><lg>
<l>rāīō bhaṇai lōō jā kila gimhammi hōṁti maḍahāō ।</l>
<l>maha uṇa daiēṇa viṇā ṇa āṇimō kīsa vaḍḍhaṁti ॥ 176 ॥</l>
</lg></b>
<lg>
<l>(rātryō bhaṇati lōkō yāḥ kila grīṣmē bhavanti laghavaḥ ।</l>
<l>mama punardayitēna vinā na jānīmaḥ kīdr̥śaṁ vardhantē ॥)</l>
</lg>
<p>7. <b>anullēkhavati bhūtaviparītaṁ</b> yathā—</p>
<b><lg>
<l>niśā	drāghīyasyaḥ	k‍vacidapi	dinānāmalaghimā
na tanvī na vyūḍhā k‍vacidapi samā vr̥ttiranayōḥ ।</l>
<l>r̥tuḥ	kō	nāmāyaṁ	virahadahanamlānamanasā—
masīmā nō yatra priyasakhi! niśā ēva divasāḥ ॥ 177 ॥</l>
</lg></b>
<p>8. <b>ullēkhavati anubhūtaviparītaṁ</b> yathā—</p>
<b><lg>
<l>yasmin puṣpamayaṁ dhanussmr̥tibhuvō yatrāmr̥tāṁśuśśaśī
prēyō'nyasya sukhasya dhāma gatavān mātassa kāmōdbhava ।</l>
<l>kō	vāyaṁ	viparītakāraṇaguṇaprakrāntimān	parvaṇaḥ
sargō yatra bhavanti lambhitarujaḥ prāṇā mahāmr̥tyavaḥ ॥ 178 ॥</l>
</lg></b>
<p><b>pātrē</b> —</p>
<p>9. <b>udāttāyāṁ</b> dr̥ś‍yamānaṁ yathā—(saka. 1.88)</p>
<b><lg>
<l>pratīcchatyāśōkīṁ	kisalayaparāvr̥ttimadharaḥ
kapōlaḥ	pāṇḍutvādavatarati	tāḍīpariṇatim ।</l>
<l>parimlānacchāyāmanuvadati	dr̥ṣṭiḥ	kamalinīṁ
viyōgē mādhuryaṁ tyajati ca mr̥gākṣīṁ spr̥śati ca ॥ 179 ॥</l>
</lg></b>
<p>10. <b>uddhatāyāṁ śrūyamāṇaṁ</b> yathā—</p>
<b><lg>
<l>vāmabāhuśikharāgraśāyinā sā mukhēna lavalīphalatviṣā ।</l>
<l>diṅ‍mukhaprahitalōlalōcanā mr̥tyumutsavamiva pratīkṣatē ॥ 180 ॥</l>
</lg></b>
<pb n="1429"/>
<p>11. <b>lalitāyāmupanīyamānaṁ</b> yathā—</p>
<b><lg>
<l>ruddhaṁ ruddhaṁ vahati salilaṁ nētrayōruṣṇamuṣṇaṁ
nyastaṁ nyastaṁ sapadi hr̥dayē candanaṁ śōṣamēti ।</l>
<l>yātaṁ yātaṁ dayitavirahē jīvitaṁ dhārayantyā
duḥkhaṁ duḥkhaṁ vrajati rajanī kalpatulyā varākyāḥ ॥ 181 ॥</l>
</lg></b>
<p>12. <b>śāntāyāmanumīyamānaṁ</b> yathā—</p>
<b><lg>
<l>ōhīcadēṇa uvihurā puṁṇamahuā paōsi aṁpaṁthaṁ ।</l>
<l>ṭhiapahia	pigahavai	āsāṇaḍiāpulōēi ॥ 182 ॥</l>
</lg></b>
<p>(<b>2. viyuktāvasthā —12</b>)</p>
<p>manōdr̥gvaktrāvāgvapuścēṣṭāsu virahiṇaḥ svarūpāvasthānaṁ <b>viyuktāvasthā</b> ।</p>
<p>ta<b>nmanasi</b> cintāmayamanusmaraṇātmakaṁ ca ।</p>
<p><b>dr̥śi</b> prajāgarīyaṁ, viṣayavyāvr̥ttyātmakaṁ, ca ।</p>
<p><b>vaktrē</b> nirlajjatāmayamunmādātmakaṁ ca ।</p>
<p><b>vāci</b> guṇakīrtanamayaṁ vilāpātmakaṁ ca ।</p>
<p><b>vapuṣi</b> kārś‍yamayaṁ, vyādhyātmakaṁ ca ।</p>
<p><b>cēṣṭāyāṁ</b> jāḍyamayaṁ, mūrcchātmakaṁ ca ।</p>
<p>tac‍ca <b>sthānāt sthānāntarē'vatiṣṭhamānam avasthē</b>tyācakṣatē । tatra—</p>
<p><b>manasi</b></p>
<p>1. <b>cintā</b> yathā—</p>
<b><lg>
<l>sā sundarīti taruṇīti tanūdarīti mugdhēti mugdhavacanēti muhurmuhurmē ।</l>
<l>kāntāmayaṁ virahiṇīmabhigantukāmaḥ kāntāmayaṁ japati mantramivāntarātmā ॥ 183 ॥</l>
</lg></b>
<p>yathā vā—</p>
<b><lg>
<l>kr̥tassaṅkalpō'pi vyathayati paricchēdaviṣayaḥ
paricchindhītyuktaṁ vacanamapi pīḍāṁ janayati ।</l>
<l>manassmr̥tvā smr̥tvā glapitāmidamatraiva ramatē
prabandhāntaścintā sukhayati ca māṁ duḥkhayati ca ॥ 184 ॥</l>
</lg></b>
<p>2. tatraiva <b>anusmaraṇaṁ</b> yathā—</p>
<b><lg>
<l>adyāpi	tatkanakacampakadāmagauraṁ gōrōcanātilakabindukr̥taikabindu ।</l>
<l>īṣatkaṭākṣahasitōlbaṇagaṇḍadēśaṁ tanvyā mukhaṁ pathi mayā saha gacchatīva ॥ 185 ॥</l>
</lg></b>
<pb n="1430"/>
<p>yathā vā—</p>
<b><lg>
<l>nirastālaṅkārāṁ	nayanajalasiktādharapuṭāṁ
ravāvastaṁ	yātē	dviguṇatarakhēdālasamukhīm ।</l>
<l>ahō	dūrasthāṁ	tāṁ	karakamalavinyastavadanāṁ
priyāṁ paś‍yāmīti smr̥tiśaraṇakuḍyē hi likhitā ॥ 186 ॥</l>
</lg></b>
<p><b>dr̥śi</b> —</p>
<p>3. <b>prajāgarō</b> yathā—(śāku. 6.22)</p>
<b><lg>
<l>prajāgarāt khilībhūtastasyāssvap‍nē samāgamaḥ ।</l>
<l>bāṣpastu na dadātyēnāṁ draṣṭuṁ citragatāmapi ॥ 187 ॥</l>
</lg></b>
<p>yathā vā—</p>
<b><lg>
<l>ṇiṁdaṇīkasu ēi vaḍhaṇiṁsi ciṁttaṁ taha jāi ।</l>
<l>daiāmuhapaḍibiṁvē bhijau ciṁpiṁjjai tāi ॥ 188 ॥</l>
</lg></b>
<p>4. tatraiva <b>viṣayavyāvr̥tti</b>ryathā—</p>
<b><lg>
<l>vidharmāṇō	bhāvāstadupahitavr̥ttērna	dhr̥tayē
sarūpatvādanyē	vihitaviphalautsukyavirasāḥ ।</l>
<l>ataścētthaṁ	pūrvēṣvasr̥jaditarēbhyaḥ	pratahataṁ
k‍va hīnaṁ prēyasyā hr̥dayamidamanyatra ramatām ॥ 189 ॥</l>
</lg></b>
<p>yathā vā—</p>
<b><lg>
<l>anārabdhākṣēpaṁ	paramakr̥tabāṣpavyatikaraṁ
nigūḍhāntastāpaṁ	hr̥dayavinipātavyavasitam ।</l>
<l>kr̥śāṅgyā yat pāpē vrajati mayi nairāś‍yapiśunaṁ
ślathairaṅgairuktaṁ	hr̥dayamidamunmīlayati tat ॥ 190 ॥</l>
</lg></b>
<p><b>vakrē</b> —</p>
<p>5. <b>lajjāpraṇāśō</b> yathā—</p>
<b><lg>
<l>girāṁ saikā vācyaṁ hr̥dayamapi tatraiva nirataṁ,
puraḥ sarvaṁ dr̥ṣṭaṁ bhavati hariṇākṣyā mukhamiti ।</l>
<l>viyōgastanvaṅgyāḥ kathamanupakārī yadi bhavēt
kr̥taṁ	tadrūpēṇa	tribhuvanamidaṁ	yēna	kr̥tinā ॥ 191 ॥</l>
</lg></b>
<p>yathā vā—</p>
<pb n="1431"/>
<b><lg>
<l>kvacit	svapnē	paś‍yāmyaviracitalambālakamukhīṁ
kvacit	saṅkalpastāṁ suhr̥diva puraḥ sthāpayati mē ।</l>
<l>kvacid draṣṭavyā sā sukhayati muhūrtam̐ hyanusr̥tā
namastasyai	yasyā	ramayati	viyōgō'pi	hr̥dayam ॥ 192 ॥</l>
</lg></b>
<p>6. <b>tatraivōnmādō</b> yathā—</p>
<b><lg>
<l>raktastvaṁ navapallavairahamapi ślāghyaiḥ priyāyā guṇai—
stvāmāyānti śilīmukhāḥ smaradhanurmuktāssakhē! māmapi ।</l>
<l>tasyāḥ pādatalāhatistava	mudē	tadvanmamāpyāvayōḥ
sarvam̐ tulyamaśōka! kēvalamahaṁ dhātrā saśōkaḥ kr̥taḥ ॥ 193 ॥</l>
</lg></b>
<p>yathā vā—(māmā. 9. 29)</p>
<b><lg>
<l>bhavaddhissarvāṅgaprakr̥tiramaṇīyā	kulavadhū—
rihasthairdr̥ṣṭā vā viditamiha vāsyā yadabhavat ।</l>
<l>vayō'vasthāṁ tasyāḥ śrr̥ṇuta suhr̥dō yatra madanaḥ
pragalbhavyāpāraścalata	hr̥di	mugdhaśca	vapuṣi ॥ 194 ॥</l>
</lg></b>
<p><b>vāci</b>—</p>
<p>7. <b>guṇakīrtanaṁ</b> yathā—</p>
<b><lg>
<l>idaṁ kiṁ tē nyastaṁ valayini karē vaktrakamalaṁ
priyē! kaḥ kōpō'yaṁ praṇayini nirāgasyapi janē ।</l>
<l>bruvāṇē	mayyēvaṁ	śvasitaviṣayōtkampitakucaṁ
mr̥gākṣyāstatkālaṁ	nayanajalamōvōttaramabhūt ॥ 195 ॥</l>
</lg></b>
<p>yathā vā—</p>
<b><lg>
<l>kṣaṇamaviśadaṁ	vyaktaṁ	bhūyastataḥ	parimantharaṁ
tadanu cakitaṁ hnītaṁ paścāt tataśca niraṅkuśam ।</l>
<l>kuvalayadr̥śā	prēma	prāduṣkr̥taṁ	navasaṅgamē
tadiha virahē dhyātaṁ dhyātaṁ vidhūnayatīva mām ॥ 196 ॥</l>
</lg></b>
<p>8. tatraiva <b>vilāpō</b> yathā—</p>
<b><lg>
<l>hē viprayōgadahana! jvalitō	(yadi tva)
māṁ	nirdaha	priyamidaṁ	na	hi	jīvitaṁ	mē ।</l>
</lg></b>
<pb n="1432"/>
<b><lg>
<l>ēkaṁ	manaḥ	pariharāñjalirēṣa	mūrdhni
nyastō	mayā	vasati	yatra	sarōruhākṣī ॥ 197 ॥</l>
</lg></b>
<p>yathā vā—</p>
<b><lg>
<l>priyavirahamahōṣmā	marmurānaṅgalēkhā
mayi hataka! himāṁśō! mā spr̥śa krīḍayāpi ।</l>
<l>iha	hi	tava	luṭhantaḥ	plōṣapīḍāṁ	bhajantē
darajaraṭhamr̥ṇālīkāṇḍamugdhā	mayūkhāḥ ॥ 198 ॥</l>
</lg></b>
<p><b>vapuṣi</b>—</p>
<p>9. <b>kārśyam̐</b> yathā—</p>
<b><lg>
<l>paryasya svakarēṇa bāṣpapayasāṁ pūrasya pakṣmālakān
niḥśvāsāṁścaṁ nakhampacān na sahatē pāṇiḥ kapōlāśrayaḥ ।</l>
<l>dagdhōntarmadanāgninā stanabharō bhagnēva pāṇḍucchavi—
rbhāsvad‌bimbagatā kalēva śaśinaḥ kṣīṇā tanustāmyati ॥ 199 ॥</l>
</lg></b>
<p>yathā vā—(urāca. 3. 5)</p>
<b><lg>
<l>kisalayamiva	mugdhaṁ	bandhanād	vipralūnaṁ
hr̥dayakusumaśōṣō	dāruṇō	dīrghaśōkaḥ ।</l>
<l>glapayati	paripāṇḍu	kṣāmamasyāḥ	śarīraṁ
śaradija	iva	gharmaḥ	kētakīgarbhapatram ॥ 200 ॥</l>
</lg></b>
<p>10. <b>tatraiva vyādhi</b>ryathā—</p>
<b><lg>
<l>āpāṇḍurvadanē	gatāvaviśadaṁ	cintā''mayēṣvāyataḥ
kṣāmō	vāci	vicāraṇāsvakuśalō	ramyēṣvaramyakriyaḥ ।</l>
<l>utkampī hr̥dayē	dravō	nayanayōrūrvōrjaḍō'ṅgē guruḥ
śōkō'yaṁ mayi yāti tad‌virahabhūrēkō'pyanēkāṁ gatim ॥ 201 ॥</l>
</lg></b>
<p>yathā vā—(urāca. 3. 31)</p>
<b><lg>
<l>dalati	hr̥dayaṁ	gāḍhōdvēgaṁ	dvidhā	na	tu	bhidyatē
vahati	vikalaḥ	kāyō	dēhaṁ	na	muñcati	cētanā ।</l>
<l>jvalayati	tanūmantardāhaḥ	karōti	na	bhasmasāt
praharati	vidhirmarmacchēdī	na	kr̥ntati	jīvitam ॥ 202 ॥</l>
</lg></b>
<pb n="1433"/>
<p><b>cēṣṭāyāṁ</b></p>
<p>11. <b>jāḍa‍yaṁ</b> yathā—</p>
<b><lg>
<l>ēkamutkaṇṭhayā śūnyamanyad dayitayā hr̥tam ।</l>
<l>vēdanāmaparaṁ	dhattē	kiyanti	hr̥dayāni	mē ॥ 203 ॥</l>
</lg></b>
<p>yathā vā—(saka. 5. 61)</p>
<b><lg>
<l>śithilaśithilaṁ nyasya svairaṁ dhanuśśikharē bhujaṁ
nayanasalilaiḥ	kurvan	maurvīṁ latāmaparāmiva ।</l>
<l>ahaha vikalaḥ śrutvā śrutvā ghanastanitadhvaniṁ
kimapi kimapi dhyāyannāryō na yāti na tiṣṭhati ॥ 204 ॥</l>
</lg></b>
<p>12. <b>tatraiva mūrcchā</b> yathā—(māmā. 9. 20)</p>
<b><lg>
<l>mātarmātardalati	hr̥dayaṁ	dhvaṁsatē	dēhabandhaḥ
śūnyaṁ	manyē	jagadaviratajvālamantarjvalāmi ।</l>
<l>sīdannandhē tamasi vidhurō majjatīvāntarātmā
viṣvaṅgamōhaḥ sthagayati kathaṁ mandabhāgyaḥ karōmi ॥ 205 ॥</l>
</lg></b>
<p>yathā vā—(māmā. 9. 21)</p>
<b><lg>
<l>bandhutāhr̥dayakaumudīmahō	mālatīnayanamugdhacandramāḥ ।</l>
<l>sō'yamadya makarandandanō jīvalōkatilakaḥ pralīyatē ॥ 206 ॥</l>
</lg></b>
<p>(<b>3. virahōddīpanam</b>)</p>
<p>jātānubhāvasya virahiṇaḥ smaraṇādibījōd‌bōdhahētuścittārambhādikāraṇaṁ arthātiśayaḥ
<b>virahōddīpanam</b>। sa prāyēṇāṣṭadhā— <b>dēśaḥ, dēśacihnaṁ, kālaḥ, kālacihnaṁ, vastu,
vastucihnaṁ, kāryaṁ, kāryacihnam</b> iti ।</p>
<p><b>smaraṇādayastu</b> catvāraḥ— <b>smaraṇam, icchā, dvēṣaḥ, prayat‍na</b> iti ।</p>
<p><b>cittārambhādayō'pi</b> tāvanta ēva—<b>cittārambhaḥ, vāgārambhaḥ, budadhyārambhaḥ, śarīrārambha</b> iti ।
ubhayē pratyēkataścaturdhā । tatra—</p>
<p>(<b>smaraṇādayaḥ— 16</b>)</p>
<p><b>smaraṇabhēdēṣu</b>— smr̥tiḥ, anusmr̥tiḥ, smr̥tiviśēṣaḥ, anusmr̥tiviśēṣaśca iti ।</p>
<p><b>icchābhēdēṣu</b>— icchā, anvicchā, icchāviśēṣaḥ, anvicchāviśēṣaśca iti ।</p>
<p><b>dvēṣabhēdēṣu</b>— dvēṣa:, anudvēṣaḥ, dvēṣaviśēṣaḥ, anudvēṣaviśēṣaśca iti ।</p>
<pb n="1434"/>
<p><b>prayat‍nabhēdēṣu</b>—prayat‍na:, anuprayat‍na:, prayat‍naviśēṣaḥ, anuprayat‍naviśēṣaśca iti ।</p>
<p>(<b>cittārambhādayaḥ— 16</b>)</p>
<p><b>
cittārambhaprabhēdēṣu</b>— śuddhaḥ, saṅkīrṇaḥ, prakīrṇaḥ, viprakīrṇa iti ।</p>
<p><b>vāgārambhaprabhēdēṣu</b>— prakr̥taḥ, aprakr̥taḥ, prasaktaḥ, anuprasakta iti ।</p>
<p><b>buddhyārambhaprabhēdēṣu</b>— yatā, tathā, anyathā, ubhayathā iti ।</p>
<p><b>śarīrārambhaprabhēdēṣu</b>— vaktrē, vapuṣi, dr̥ṣṭau, cēṣṭāyāmiti ।</p>
<p>catvāraścatuṣkāḥ kāraṇabhūtāḥ, catvārastu kāryabhūtā iti । tēṣu—</p>
<p>cittārambhabuddhayāmbhāvābhyantarau, vāgārambhaśarīrārambhayōḥ <b>kāraṇamapi</b> bhavataḥ ।</p>
<p>śarīrārambhavāgārambhau tu bāhyau <b>kāryamēva</b>।</p>
<p>cittārambhastu buddhayārambhasyāpi <b>kāraṇamiti</b> । tatra—</p>
<p>(<b>virōhōddīpanaprabhēdāḥ— 8</b>)</p>
<p>1. <b>virahōddīpanaprabhēdēṣu</b> grāmyāraṇyādayō <b>dēśāḥ</b>। tēṣu—</p>
<p><b>grāmyō</b> yathā—</p>
<b><lg>
<l>abhyāśasthitacūtaṣaṇḍāgahanād	grāmāditō	gēhinī
sthānaṁ	kiñcidavr̥kṣakaṁ	virahiṇī	tūrṇaṁ	vadhūrnīyatām ।</l>
<l>atrāyāntyacirēṇa	kōkilakulavyāhārajhaṅkāriṇaḥ
pānthastrījanajīvitāpaharaṇaprauḍhāḥ	purō	vāsarāḥ ॥ 207 ॥</l>
</lg></b>
<p><b>āraṇyō</b> yathā—(urāca. 2. 22)</p>
<b><lg>
<l>ētat punarvanamahō kathamadya dr̥ṣṭaṁ yasminnabhūma ciramēva purā vasantaḥ ।</l>
<l>āraṇyakāśca gr̥hiṇaśca ratāśca dharmē sāṁsārikēṣu ca sukhēṣu vayaṁ rasajñāḥ ॥ 208 ॥</l>
</lg></b>
<p>2. anubhūyamānasmaryamāṇāni <b>dēśācihnāni</b> । tēṣu—</p>
<p><b>anubhūyamānaṁ</b> yathā—(urāca. 2. 23)</p>
<b><lg>
<l>ētē ta ēva girayō viravanmayūrāstānyēva mattahariṇāni vanasthalāni ।</l>
<l>āmañjuvañjularutāni ca tānyamūni nīrandhranīraniculāni sarittaṭāni ॥ 209 ॥</l>
</lg></b>
<p><b>smaryamāṇaṁ</b> yathā—(urāca. 2. 27)</p>
<b><lg>
<l>purā	yatra	strōtaḥ	pulinamadhunā	tatra	saritāṁ
viparyāsaṁ	yātō	ghanaviralabhāvaḥ	kṣitiruhām ।</l>
<l>bahōrdr̥ṣṭaṁ	kālādaparamiva	manyē	vanamidaṁ
nivēśaḥ	śailānāṁ	tadidamiti	buddhiṁ draḍhayati ॥ 210 ॥</l>
</lg></b>
<pb n="1435"/>
<p>3. <b>varṣāvasantasamayādiḥ kālaḥ</b>। tatra—</p>
<p><b>varṣāsamayō</b> yathā—</p>
<b><lg>
<l>vātaprōtkṣip‍tadhūlīparimilanasamud‌dha‌ūlitāmbhaḥ(ṅgaṁ) samantā—
ddaṇḍōdvēllada‍valākāvalikuṇapaśirōnaddhanīlābhrakēśaḥ	।</l>
<l>pēṅkhada‍vidyutpatākārucirasuradhanuḥ khaṇḍakhaṭa‍vāṅgadhārī
samprāp‍taḥ prōṣitastrīpratibhayajananaḥ kālakāpālikō'yam ॥ 211 ॥</l>
</lg></b>
<p><b>vasantasamayō</b> yathā—</p>
<b><lg>
<l>caitraḥ saiṣa sakhē svavr̥ntaniyataś‍yāmāśribhiḥ kiṁśukai—
raṅgārairiva	bhāsurāndharucikṣiścakṣuṁṣi	danhahyatē ।</l>
<l>yatraitā	madamañjubhiḥ	parabhr̥tairuccōccaratpañcamā—
ś‍cūtārāmabhuvaḥ priyāvirahiṇāṁ kurvanti karṇajvaram ॥ 212 ॥</l>
</lg></b>
<p>4. ghanōnnatiprasūnavikāsādīni <b>kālacihnāni</b>। yathā—(amaru. 117)</p>
<b><lg>
<l>kiñcinmudritapāṁsavaḥ śikhikulaissānandamālōkitāḥ
bhagnavāsa—rudaddharidragr̥hiṇī—śvāsānilairjarjarāḥ ।</l>
<l>ētē tē nipatanti nūtanaghanāt prāvr̥ibharārambhiṇō
vicchāyīkr̥taviprayuktavanitāvaktrēndavō bindavaḥ ॥ 213 ॥</l>
</lg></b>
<p>yathā vā—</p>
<b><lg>
<l>māṇagaiṁdahō aṁkusu mahusihahō ṇahakumāhavasi
riikēli	suavaāṇā	saṁkakaru ।</l>
<l>vaḍḍhai virahiṇījīvaiṁ kiṁ ghūiṁ kuḍaulōhiṁ
aliattau	maaṇahōṇaṁ	hatthakuḍau ॥ 214 ॥</l>
</lg></b>
<p>5. <b>īpsitamanīpsitaṁ vā dravyajātaṁ vastu</b>। tatra
<b>īpsitaṁ</b> yathā—(kundamālā. 4. 20)</p>
<b><lg>
<l>dyūtē	paṇaḥ	praṇayakēliṣu	kaṇṭhapāśaḥ
krīḍāpariśramaharaṁ	vyajanaṁ	ratāntē ।</l>
<l>śayyā	niśīthakalahē	hariṇēkṣaṇāyā
labdhaṁ	mayā	vidhivaśādidamuttarīyam ॥ 215 ॥</l>
</lg></b>
<pb n="1436"/>
<p><b>anīpsitaṁ</b> yathā—</p>
<b><lg>
<l>ayi pibata cakōrāḥ kiñcidunnāmya1 kaṇṭhaṁ
2kramakabalanacañcaccañcavaścandrikāmbhaḥ3	।</l>
<l>virahavidhuritānāṁ	jīvitatrāṇahētō—
rbhavati	hariṇalakṣmā	yēna	tējōdaridraḥ ॥ 216 ॥</l>
</lg></b>
<p>6. <b>asādhāraṇadharmacihnāni</b> yathā—(sūmu. 225)</p>
<b><lg>
<l>kāntā kā mama4 garjitairuparatā5 dhārāmbubhiḥ kā hatā
kā mōhaṁ gamitā viyōgavidhurā dhārākadambānilaiḥ ।</l>
<l>nītā kā ca vilōlatāṁ madakalaiḥ6 kēkāravairbarhiṇā—
mitthaṁ pāntha! gr̥hāṇi paś‍yati ghanō vidyutpradīpairiva ॥ 217 ॥</l>
</lg></b>
<p>yathā vā—(gāsa. 1. 44)</p>
<b><lg>
<l>akkhaḍai piā hiaē aṇṇaṁ mahilāaṇaṁ ramaṁtassa ।</l>
<l>diṭṭhē	sarisammi	guṇē	sarisammi	aī/dīsaṁtē ॥ 218 ॥</l>
</lg></b>
<lg>
<l>(āskhalati priyā hr̥dayē anyaṁ mahilājanaṁ mamāṇasya ।</l>
<l>dr̥ṣṭē	sadr̥śē	guṇē	sadr̥śē	adr̥ś‍yamānē ॥)</l>
</lg>
<p>7. <b>nirvartya—vikārya—prāpya—karmavyāpī kriyāviśēṣaḥ kāryaḥ</b> yathā—</p>
<b><lg>
<l>mā gāḥ pāntha! pathāmunā yadi tava bhrātaḥ! priyaṁ jīvitaṁ
yaccūtākr̥tiratra tiṣṭhati mahān raudraḥ purō rākṣasaḥ ।</l>
<l>tēnōdyanmakaranda—lubdha—madhupa—vyāhāra—&amp;jhaṅkariṇā
pānthānāmadhunaiva	nirghr̥ṇādhiyā	sārthō	 hataḥ	śrūyatē ॥ 219 ॥</l>
</lg></b>
<p>yathā vāmdash;</p>
<b><lg>
<l>upaparisaraṁ	gōdāvaryāḥ	parityajatādhvagāḥ
saraṇimaparō	mārgastāvad	bhavada‍bhiravēkṣyatām ।</l>
<l>iha hi vihitō raktāśōkaḥ kayāpi hatāśayā
caraṇanalina—nyāsōdañcannavā'ṅkuraka़ñcukaḥ ॥ 220 ॥</l>
</lg></b>
<!-- NOTES pg=1436!-->
1. nāmyakaṁ jō, nnamika rāghavaḥ
2. kramasya kramukasya kavalanāditi yāvat ।
3. nāmbhaḥ jō, nābhyaḥ rāghavaḥ
4. kāntā kā mama = kāntārairmama. jō. rā.
5. ruparatā = kaparatā jō.
6. vilōlatāṁ madakalaiḥ = vilōlanādakabalaḥ rā.
<pb n="1437"/>
<p>8. <b>kriyāviśēṣānumāpakamarthāntaraṁ <!--<hi>-->kāryacihnaṁ<!--</hi>--> yathā</b>—</p>
<b><lg>
<l>savyādhēḥ kr̥śatā kṣatasya rudhiraṁ daṣṭasya lālāstrutiḥ
sarvaṁ naitadihāsti tatkathamayaṁ pānthastapasvī mr̥taḥ ।</l>
<l>ā	jñātaṁ	madhulampaṭairmadhukarairārabdhakōlāhalai—
rnanaṁ duḥkhitakēna cūtamukulē dr̥ṣṭiḥ kvacit pātitā ॥ 221 ॥</l>
</lg></b>
<p>yathā vā—(vikra. 4. 34)</p>
<b><lg>
<l>raktāśōka kr̥śōdarī kva nu gatā muktvānuraktaṁ jana
nō dr̥ṣṭēti mudhaiva dhūnayasi kiṁ vātāvadhūtaṁ śiraḥ ।</l>
<l>utkaṇṭhāghaṭamānaṣaṭpadaghaṭāsaṅghaṭṭadaṣṭacchada—
statpādāhatimantarēṇa	sarasaḥ	puṣpōda‍gamō'yaṁ	kutaḥ ॥ 222 ॥</l>
</lg></b>
<p>athaitēṣu <b>smr̥tīcchādvēṣaprayat‍najanmānō vāgbuddhiśarīrārambhāḥ</b>। tēṣu—</p>
<p>1. <b>manaārambhaḥ smr̥tijanmā</b> yathā—(rāca. 1. 18)</p>
<b><lg>
<l>tasya	cakruścamatkāraṁ	vyatītasamayā	api ।</l>
<l>smitārdramukulōd‌bhēdāḥ	kadambavanarājayaḥ॥ 223 ॥</l>
</lg></b>
<p><b>sa ēvēcchājanmā</b> yathā—(urāca. 3. 25)</p>
<b><lg>
<l>karakamalavitīrṇairambunīvāraśaṣpai—
staruśakunikuraṅgānmaithilī	yānapuṣyat ।</l>
<l>bhavati	mama	vikārastēṣu	dr̥ṣṭēṣu	kō'pi
drava	iva	hr̥dayasya	prasnavōddhēdayōgyaḥ ॥ 224 ॥</l>
</lg></b>
<p><b>ēṣa dvēṣajanmā</b> yathā—</p>
<b><lg>
<l>sañchannairjalavāmanairjaladharairvyōmni	prasup‍tē	janē
dēvē	varṣati	diṅgamukhēṣu	carati	svairaṁ	kadambānilē ।</l>
<l>utkē gāyati ca pravāsini kathaṁ pānthapriyāyāṇāmimā
nōnmathnanti manāṁsi māṁsalamiladdīrghāndhakārāḥ	kṣapāḥ ॥ 225 ॥</l>
</lg></b>
<p><b>ayamēva prayat‍najanmā</b> yathā—</p>
<b><lg>
<l>utkēkāḥ	śikhinaḥ	payōdapaṭalaiśchannaṁ	nabhōmaṇḍalaṁ
vātā vānti kadambarēṇuśabalā jātā mahī śād‌valā ।</l>
</lg></b>
<pb n="1438"/>
<b><lg>
<l>udbhinnaṁ	navayōvanaṁ,	priyatamō	dēśāntarasthō'vadhiḥ
kālō yāti, na yāti jīvitamiti vyagraṁ manaścintayā ॥ 226 ॥</l>
</lg></b>
<p>2. <b>vāgārambhasmr̥tijanmā</b> yathā—(rāmābhyu.)</p>
<b><lg>
<l>yat	tvannētrasamānakānti	salilē	magnaṁ	tadindīvaraṁ
mēghairantaritaḥ	priyē!	tava	mukhacchāyānukārī	śaśī ।</l>
<l>yē'pi	tvadgamanānusārigatayastē	rājahaṁsā	gatā—
stvatsādr̥ś‍yavinōdamātramapi	mē	daivēna	na	kṣamyatē ॥ 227 ॥</l>
</lg></b>
<p><b>sa ēvēcchājanmā</b> yathā—(urāca. 6. 26)</p>
<b><lg>
<l>api	janakasutāyāstacca	taccānurūpaṁ
sphuṭamiha	śiśuyugmē	naipuṇōnnēyamasti ।</l>
<l>nanu	punariva	tanmē	gōcarībhūtamakṣṇō—
rabhinavaśatapatraśīmadīsyaṁ	priyāyāḥ ॥ 228 ॥</l>
</lg></b>
<p><b>ēṣa dvēṣajanmā</b> yathā—</p>
<b><lg>
<l>taruṇatamālanīlabahulōnnamadambudharāḥ
śiśirasamīraṇā	vadhūta—nūtana—vārikaṇāḥ ।</l>
<l>kathamavalōkayēyamadhunā	harihētimatī—
rmadakalanīlakaṇṭhakalahairmukharā	haritaḥ ॥ 229 ॥</l>
</lg></b>
<p><b>ayamēva prayat‍najanmā</b> yathā—(urāca.)</p>
<b><lg>
<l>śailaḥ sō'yaṁ kakubhasurabhirmālyavānnāma yasmi—
nnīlāsnigdhaśśrayati	śikharaṁ	nūtanastōyavāhaḥ ।</l>
<l>āryēṇāsminvirama viramātaḥ paraṁ na kṣamō'smi
pratyāvr̥ttaḥ	punariva	sa	mē	jānakīviprayōgaḥ ॥ 230 ॥</l>
</lg></b>
<p>3. <b>buda‍dhyārambhasmr̥tijanmā</b> yathā—</p>
<b><lg>
<l>raktāśōkatarōḥ	karākr̥tidharā	rājantyamī	pallavā
vr̥ttatvāt	sadr̥śī	tadūruyugalēnaiṣāpi	rambhāvaliḥ ।</l>
<l>prauḍhimnā kusumē sthitā tadadharacchāyā vikāraṁ vinā
tanmanyē'tra vanē vibhajya vidhinā kṣip‍tā mama prēyasī ॥ 231 ॥</l>
</lg></b>
<pb n="1439"/>
<p><b>sa ēvēcchājanmā</b> yathā—(urāca. 2. 28)</p>
<b><lg>
<l>yastāntē divasāstayā saha tathā nītāḥ punaḥ svē gr̥hē
yatsambada‍dhakathābhirēva	suciraṁ	dīrghābhirasthīyata ।</l>
<l>ēkaḥ	samprati	nāśitapriyatamastāmēva	pāpaḥ	kathaṁ
rāmaḥ pañcavaṭīṁ vilōkayatu vā gacchatvasambhāvya vā ॥ 232 ॥</l>
</lg></b>
<p><b>ēṣa dvēṣajanmā</b> yathā—</p>
<b><lg>
<l>vātaiḥ	kēsaragandhibhirviṣadharaśvāsairivāndhaṁ	manō
dagdhē	tap‍taśalākayēva	taḍitā	paryaśruṇī	lōcanē ।</l>
<l>ētāḥ	samprati	rūpagarbhaguravaḥ	sāndrībhavatsaurabhāḥ
kētakyaḥ	karapatrapatrajaraṭhāḥ	kr̥ntanti	marmāṇi	mē ॥ 233 ॥</l>
</lg></b>
<p><b>ayamēva prayat‍najanmā</b> yathā—(rāmābhyu.)</p>
<b><lg>
<l>snigdhaś‍yāmalakāntilip‍taviyatō vēllada‍valākā ghanā
vātāḥ śīkariṇaḥ payōdasuhr̥dāmānandakēkāḥ kalāḥ ।</l>
<l>kāmaṁ santu dr̥ḍhaṁ kaṭhōrahr̥dayō rāmō'smi sarvaṁ sahē
vaidēhī tu kathaṁ bhaviṣyati hahāhā dēvi! dhīrā bhava ॥ 234 ॥</l>
</lg></b>
<p>4. <b>śarīrārambhaḥ smr̥tijanmā</b> yathā—(saka. 759)</p>
<b><lg>
<l>nipatati śayanē tava smarantī pathikavadhūravadhūtajīvitāśā ।</l>
<l>jaladharasamayasya hē/kē—tubhūtāṁ vakulalatāmavalōkya puṣpitāgrām ॥ 235 ॥</l>
</lg></b>
<p><b>sa ēvēcchājanmā</b> yathā—(rāca. 1. 19)</p>
<b><lg>
<l>adr̥ś‍yanta purastēna khēlā- khañjanapaṅaktigāḥ ।</l>
<l>asmaryanta ca niḥśvasya priyānayanavibhramāḥ ॥ 236 ॥</l>
</lg></b>
<p><b>ēṣa dvēṣajanmā</b> yathā—(gāsa. 4. 36)</p>
<b><lg>
<l>saṁjīviṇōsahiṁ piba suassa rakkhai aṇaṇṇavāvārā ।</l>
<l>sāsū	ṇavabbhadaṁsaṇakaṁṭhāgaajīviaṁ	sōṇhaṁ ॥ 237 ॥</l>
</lg></b>
<lg>
<l>(saṁjīvanauṣadhimiva	sutasya	rakṣatyananyavyāpārā ।</l>
<l>śvaśrūrnavādarśanakaṇṭhāgatajīvitāṁ	snuṣām ॥)</l>
</lg>
<pb n="1440"/>
<p><b>ayamēva prayat‍najanmā</b> yathā—(gāsa. 6. 38)</p>
<b><lg>
<l>daṭṭhūṇa	uṇṇamaṁtē	mēhē	āmukkajīviāsāē ।</l>
<l>pahia—vahuē pariaṇō ōruṇṇamuhīē saccaviō ॥ 268 ॥</l>
</lg></b>
<lg>
<l>(dr̥ṣṭavā unnamatō mēghān āmuktajīvitāśayā ।</l>
<l>pathikavadhvā parijanaḥ avaruditamukhyā parijñātaḥ ॥)</l>
</lg>
<p>(<b>smaraṇādayaḥ— 16</b>)</p>
<p>(<b>smaraṇabhēdēṣu—4</b>) athaitēṣu <b>smaraṇādīnāṁ</b> pr̥thakpr̥thak <b>catuṣkam</b>। tatra7
<b>smaraṇasya</b> smr̥tiranusmr̥tiḥ smr̥tiviśēṣō'nusmr̥tiviśēṣaśca । tēṣu—</p>
<p>1. <b>smr̥ti</b>ryathā—</p>
<b><lg>
<l>śaśimaṇiśilā sēyaṁ yasyāṁ vipāṇḍuramānanaṁ
karakisalayē	kr̥tvā	vāmē	ghanaśvasitōdramā ।</l>
<l>cirayati	mayi	vyaktākūtā	manāksphūritādharā
niyamitamanōmanyurdr̥ṣṭā	mayā	rudatī	priyā ॥ 239 ॥</l>
</lg></b>
<p>2. <b>anusmr̥ti</b>ryathā—(mēgha. 76)</p>
<b><lg>
<l>tasyāstīrē	racitaśikharaḥ	pēśalairindranīlaiḥ
krīḍāśailaḥ	kanakakadalīvēṣṭanaprēkṣaṇīyaḥ ।</l>
<l>mada‍gēhinyāḥ priya iti sakhē! cētasā kātarēṇa
prēkṣyōpāntasphuritataḍitaṁ	tvāṁ	tamēva	smarāmi ॥ 240 ॥</l>
</lg></b>
<p>3. <b>smr̥tiviśēṣō</b> yathā—(mēgha. 77)</p>
<b><lg>
<l>raktāśōkaścalakisalayaḥ	kēsaraścātra	kāntaḥ
pratyāsannau	kuravakavr̥tērmādhavīmaṇḍapasya ।</l>
<l>ēkassakhyāstava	saha	mayā	vāmapādābhilāṣī
kāṅkṣatyanyō	vadanamadirāṁ	dōhadacchadyanāsyāḥ ॥ 241 ॥</l>
</lg></b>
<p>4. <b>anusmr̥tiviśēṣō</b> yathā—(mēgha. 78)</p>
<b><lg>
<l>tanmadhyē ca sphuṭitaphalakā kāñcanī vāsayaṣṭi—
rmūlē	baddhā	maṇibhiranatiprauḍhavaṁśaprakāśaiḥ ।</l>
<l>tālaiśśiñjāvalayasubhagairnartitaḥ	kāntayā	mē
yāmadhyāstē divasavigamē nīlakaṇṭhassuhr̥d vaḥ ॥ 242 ॥</l>
</lg></b>
<pb n="1441"/>
<p>(<b>icchābhēdēṣu —4</b>)</p>
icchāyā <b>icchā, anvicchā, icchāviśēṣaḥ, anvicchāviśēṣaśca ।</b> tēṣu —
<p>5. <b>icchā</b> (yathā)—</p>
<b><lg>
<l>vikasatkadambanikurumbapāṁsunā saha jīvitaṁ vaha mama priyā yataḥ ।</l>
<l>api vā tadaṅgaparivādaśītalaṁ mayi kiñcidīraya bhavān hi mē gatiḥ ॥ 243 ॥</l>
</lg></b>
<p>6. <b>anvicchā</b> yathā—(sēba. 1.42)</p>
<b><lg>
<l>taṁ daiāhiṇṇāṇaṁ jammi vi aṁgammi rāhavēṇa ṇa ṇimiaṁ ।</l>
<l>sīāparimaṭṭhēṇa	va	vūḍhō	tēṇa	vi	ṇiraṁtaraṁ	rōmaṁcō ॥ 244 ॥</l>
</lg></b>
<lg>
<l>(tad‍ dayitābhijñānaṁ yasmin api aṅgē rāghavēṇa na sthāpitam ।</l>
<l>sītāparimr̥ṣṭēnēva	vyūḍhaḥ	tēnāpi	nirantaraṁ	rōmāñcaḥ ॥)</l>
</lg>
<p>7. <b>icchāviśēṣō</b> yathā—(mēgha. 62)</p>
<b><lg>
<l>tasyōtsaṅgē	praṇayina	iva	strastagaṅgādukūlāṁ
na tvaṁ dr̥ṣṭvā na punaralakāṁ jñāsyasē kāmacārin ।
yā vaḥ kālē vahati salilōdgāramuccairvimānai—
rmuktājālagrathitamalakaṁ	kāminīvābhrabr̥ndam ॥ 245 ॥</l>
</lg></b>
<p>8. <b>anvicchāviśēṣō</b> yathā—(mēgha. 74)</p>
<b><lg>
<l>tatrāgāraṁ	dhanapatigr̥hānuttarēṇāsmadīyaṁ
dūrāllakṣyaṁ	surapatidhanuścāruṇā	tōraṇēna ।</l>
<l>yasyōdyānē kr̥takatanayaḥ kāntayā vardhitō mē
hastaprāpyastavakanamitō	bālamandāravr̥kṣaḥ ॥ 246 ॥</l>
</lg></b>
<p>(<b>dvēṣabhēdēṣu —4</b>) dvēṣasya <b>dvēṣō'nudvēṣō dvēṣaviśēṣō'nudvēṣaviśēṣaśca ।</b> tēṣu —</p>
<p>9. <b>dvēṣō</b> yathā—(sūmu. 212)</p>
<b><lg>
<l>asthikṣōdavatīva kundamukulaiḥ phullaiḥ palāśadrumaiḥ
sāṅgāraprakarēva	dhūmakaluṣēvōtpātibhiḥ	ṣaṭpadaiḥ ।</l>
<l>raktākṣidyutibhiḥ	saśōṣagahanālātēva	puṁskōkilai—
rdr̥ṣṭā prāṇasamā citēva pathikēnārād vanāntasthalī ॥ 247 ॥</l>
</lg></b>
<p>10. <b>anudvēṣō</b> yathā—</p>
<b><lg>
<l>caṁdō visaasahōarau(hōi)kō	vōllaamiassa	sahi ।</l>
<l>laggaṁtīaṁgē maha juṇhā vi jālai (?jjālaī) jassa ॥ 248 ॥</l>
</lg></b>
<pb n="1442"/>
<p>11. <b>dvēṣaviśēṣō</b> yathā—(gāsa. 1.29)</p>
<b><lg>
<l>ajja maē tēṇa viṇā aṇuhūyasuhāiṁ saṁbharaṁtīē ।</l>
<l>ahiṇavamēhāṇa ravō ṇīsāmiō vacjjhapaḍahō vva ॥ 249 ॥</l>
</lg></b>
<lg>
<l>(adya mayā tēna vinā, anubhūtasukhāni saṁsmarantyā ।</l>
<l>abhinavamēghānāṁ ravō niśāmitō(=śrutō) vadhyapaṭaha iva ॥)</l>
</lg>
<p>12. <b>anudvēṣaviśēṣō</b> yathā—(māmā. 9.42)</p>
<b><lg>
<l>bhramaya	jaladānambhōgarbhān	pramōdaya	kōkilān
kalaya	śikhinaḥ	kēkōtkaṇṭhān	kaṭhōraya	kētakān ।</l>
<l>virahiṇi janē mūrcchāṁ labdhvā vinōdayati vyathā—
makaruṇa!	punaḥ	saṁjñāvyādhiṁ	vidhāya	kimīhasē ॥ 250 ॥</l>
</lg></b>
<p>(<b>prayat‍nabhēdēṣu —4</b>)</p>
<p>prayat‍nasya <b>prayat‍nō'nuprayat‍naḥ, prayat‍naviśēṣaḥ, anuprayat‍naviśēṣaśca ।</b> tēṣu —</p>
<p>13. <b>prayat‍nō</b> yathā—(amaru. 99)</p>
<b><lg>
<l>dēśairantaritā	śataiśca	saritāmurvībhr̥tāṁ	kānanaiḥ-
ryat‍nēnāpi	na	yāti	lōcanapathaṁ	kāntēti	jānannapi ।</l>
<l>udgrīvaścaraṇāgraruddhavasudhaḥ	kr̥tvāśrupūrṇāṁ	dr̥śaṁ
tāmāśāṁ pathikastathāpi kimapi dhyāyan muhurvīkṣatē ॥ 251 ॥</l>
</lg></b>
<p>14. <b>anuprayat‍nō</b> yathā—</p>
<b><lg>
<l>alasagatayaḥ śyāmāgandhaṁ vahanti vanānilāḥ
kvaṇati madhuraṁ kādambānāṁ kr̥laṁ kamalākarē ।</l>
<l>avadhigaṇanābhagnāṅgulyā tayā virahaśca mē
bhagavati niśē śaṁsa prātaḥ kadā nu bhaviṣyati ॥ 252 ॥</l>
</lg></b>
<lg>
<l>(candrō viṣasya sahōdarakō bhavati kaḥ kathayati amr̥tasya sakhi ।</l>
<l>lagantī aṅgē mama jyōtsnāpi jvālayati yasya ॥) iti ku.</l>
</lg>
<p>15. <b>prayat‍naviśēṣō</b> yathā—(śāku. 6. 20)</p>
<b><lg>
<l>akliṣṭabālatarupallavalōbhanīyaṁ	pītaṁ	mayā	sadayamēva	ratōtsavēṣu ।</l>
<l>bimbādharaṁ spr̥śasi cēd bhramara priyāyāstvāṁ kārayāmi kamalōdarabandhanastham ॥ 253 ॥</l>
</lg></b>
<pb n="1443"/>
<p>16. <b>anuprayat‍naviśēṣō</b> yathā—</p>
<b><lg>
<l>vyōmaśrīhr̥dayaikamauktikalatē!	mātarbalākāvali!
brūyāstaṁ	jaṁnamādaraḥ	khalu	mahān	prāṇēṣu	kāryastvayā ।</l>
<l>ētāṁ mlānimupāgatāṁ strajamiva tyaktvā tanuṁ durvahā—
mēṣāhaṁ sukhinī bhavāmi na sahē tīvrāṁ viyōgavyathām ॥ 254 ॥</l>
</lg></b>
<p>(<b>cittārambhēṣu —16</b>)</p>
<p>atha <b>cittārambhādīnāṁ1</b> pr̥thakpr̥thak catuṣkam । tatra—</p>
<p>(<b>cittārambhēṣu —4</b>) <b>cittārambhēṣu</b> smr̥tyādīnāmēkasyaiva sadbhāvē <b>śuddhaḥ, dvayōssaṅkīrṇaḥ,
trayāṇāṁ prakīrṇaḥ, caturṇāṁ viprakīrṇa</b> iti । tēṣu —</p>
<p>1. <b>śuddhō</b> yathā—(urāca. 2.26)</p>
<b><lg>
<l>cirād vēgārambhī prasr̥ta iva tīvrō viṣarasaḥ
kutaścit saṁvēgāt pracala iva śalyasya śakalaḥ ।</l>
<l>vraṇō rūḍhagranthiḥ sphuṭita iva hr̥nmarmaṇi punaḥ
parāvr̥ttaḥ śōkō vikalayati māṁ nūtana iva ॥ 255 ॥</l>
</lg></b>
<p>2. <b>saṅkīrṇō</b> yathā—</p>
<b><lg>
<l>ētāḥ priyatamā vācaḥ snēhārdrāḥ śōkadāruṇāḥ ।</l>
<l>ētāstā madhunō dhārāś‍cyōtanti saviṣāstvayi ॥ 256 ॥</l>
</lg></b>
<p>3. <b>prakīrṇō</b> yathā—(visā. 3.19)</p>
<b><lg>
<l>śītāṁśurviṣaśēkharaḥ	phaṇabhr̥tāṁ	līlāspadaṁ	candanaṁ
hārāḥ	kṣārapayōbhuvaḥ	priyasuhr̥t	paṅkēruhaṁ	bhāsvataḥ ।</l>
<l>ityēṣāṁ kimivāstu vastu madanajyōtirvighātāya yad
bāhyākāraparigrahēṇa tu vayaṁ tattvatyajō vañcitāḥ ॥ 257 ॥</l>
</lg></b>
<p>4. <b>viprakīrṇō</b> yathā—(mēgha. 3)</p>
<b><lg>
<l>tasya sthitvā kathamapi puraḥ kaitukādhānahētō—
rantarbāṣpaściramanucarō	rājarājasya	dadhyau ।</l>
<l>mēghālōkē bhavati sukhinō'pyanyathāvr̥tti cētaḥ
kaṇṭhāślēṣapraṇayini	janē	kiṁ	punardūrasaṁsthē ॥ 258 ॥</l>
</lg></b>
<!-- NOTES pg=1443!-->
1. cintārambhēti rā. — pr̥. 1591 HOS, jō. — pr̥. IV — 1087, dra. pr̥. 1433
<pb n="1444"/>
<p>(<b>vāgārambhēṣu —4</b>) <b>vāgārambhēṣu</b> kāryaśarīrānugāmī <b>prakr̥taḥ</b>, tad‌viparītō<b>'prakr̥taḥ</b>,
prakr̥tāprakr̥tayōranuyāyī <b>prasaktaḥ</b>, prasaktānuyāy‌ya<b>nuprasakta</b> iti । tatra—</p>
<p>5. <b>prakr̥tō</b> yathā—(mēgha. 7)</p>
<b><lg>
<l>santap‍tānāṁ tvamasi śaraṇaṁ tatpayōda! priyā‌yāḥ
sandēśaṁ	 mē	hara	dhanapatikrōdhaviślēṣitasya ।</l>
<l>gantavyā tē vasatiralakā nāma yakṣēśvarāṇāṁ
bāhyōdyāna—sthita—hara—śiraścandrikā—dhautaharmyā ॥ 259 ॥</l>
</lg></b>
<p>6. <b>aprakr̥tō</b> yathā—(mēgha. 13)</p>
<b><lg>
<l>mārgaṁ	tāvacchr̥ṇu	kathayatastvatprayāṇānurūpaṁ
sandēśaṁ	mē	tadanu	jalada! śrōṣyasi	śrōtrapēyam ।</l>
<l>khinnaḥ khinnaḥ śikhariṣu padaṁ nyasya gantāsi yatra
kṣīṇaḥ kṣīṇaḥ parilaghu payaḥ strōtasāṁ cōpabhujya ॥ 260 ॥</l>
</lg></b>
<p>7. <b>prasaktō</b> yathā—(mēgha. 27)</p>
<b><lg>
<l>vakraḥ panthā yadapi bhavataḥ prasthitasyōttarāśāṁ
saudhōtsaṅgapraṇayavimukhō mā sma bhūrujjayinyāḥ ।</l>
<l>vidyuddāmasphuritacakitairyatra	paurāṅganānāṁ
lōlāpāṅgairyadi	na	ramasē	lōcanairvañcitō'si ॥ 261 ॥</l>
</lg></b>
<p>8. <b>anuprasaktō</b> yathā—(mēgha. 33)</p>
<b><lg>
<l>bhartuḥ kaṇṭhacchaviriti gaṇaiḥ sādaraṁ dr̥śyamānaḥ
puṇyaṁ	yāyāstribhuvanagurōrdhāma	caṇḍīśvarasya ।</l>
<l>dhr̥tōdyānaṁ	kuvalayarajōgandhibhirgandhavatyā—
stōya—krīḍā—nirata—yuvati—snāna—tiktairmarudbhiḥ ॥ 262 ॥</l>
</lg></b>
<p>(<b>bud‍dhyārambhēṣu —4</b>) <b>buddhyārambhēṣu</b> sādr̥śyāvalambī pratyayaḥ <b>yathā, (tathā), anyathā</b>
iti । saṁśayāvalambī tu <b>ubhayathēti ।</b> tēṣu—</p>
<p>9. <b>yathārūpō</b> yathā —(vikra. 4.39)</p>
<b><lg>
<l>tanvī	mēghajalārdrapallavatayā	dhautādharēvāśrubhiḥ
śūnyēvābharaṇaiḥ	svakālavirahād	viśrāntapuṣpōd‍gamā ।</l>
<pb n="1445"/>
<l>cintā maunamivāsthitā madhukr̥tāṁ śabdairvinā lakṣyatē
caṇḍī	māmavadhūya	pādapatitaṁ	jātānutāpēva	sā ॥ 263 ॥</l>
</lg></b>
<b><lg>
<l>navajaladharaḥ	sannaddhō'yaṁ	na	dr̥p‍taniśācaraḥ
suradhanuridaṁ	dūrānnaṣṭaṁ	na	nāma	śarāsanam ।</l>
<l>ayamapi	paṭurdhārāsārō	na	bāṇaparamparā
kanakanikaṣasnigdhā	vidyut	priyā	na	mamōrvaśī ॥ 264 ॥</l></lg></b> (vikra. 4.1)
<p>10. <b>anyathārūpō</b> yathā—(vikra. 4.7)</p>
<b><lg>
<l>hr̥tōṣṭharāgairnayanōdabindubhirnimagnanābhau	nipatadbhiraṅkitam ।</l>
<l>cyutaṁ ruṣā bhinnagatērasaṁśayaṁ śukōdaraśyāmamida stanāṁśukam ॥ 265 ॥</l>
</lg></b>
<p>11. <b>ubhayathārupō</b> yathā—</p>
<b><lg>
<l>pathika! kathitaṁ tvatprasthānaṁ gatō'dhikavāsaraḥ
śvasitamadhunā	vāmēnākṣṇā	taraṅgitapakṣmaṇā ।</l>
<l>pratidinamamī dōṣā dōṣaṁ hatā hatavāyasā—
stadapi dayitō naivāyātaḥ kimāli vipaśyasi ॥ 266 ॥</l>
</lg></b>
<p>(<b>śarīrārambhēṣu —4</b>) śarīrārambhēṣu vaktrābhivyaktarūpō <b>vaktrē,</b> vapurabhivyaktarūpō <b>vapuṣi,</b>
dr̥ṣṭyabhivyaktarūpō <b>dr̥ṣṭau,</b> cēṣṭābhivyaktarūpa <b>ścēṣṭāyāmiti</b>। tēṣu —</p>
<p>12. <b>prathamō</b> yathā—</p>
<b><lg>
<l>bhrātaḥ pāntha! vrajasi yadi hē tāṁ diśaṁ puṇyabhājaṁ
vaktāsītthaṁ	kaṭhinahr̥dayaṁ taṁ janaṁ kiṁ yathēti ।</l>
<l>pr̥ṣṭā yāvat kathayati vacō vāñchitaṁ naiva bālā
tāvat	sāndrairvadanakamalaṁ	ruddhamaśrupravāhaiḥ ॥ 267 ॥</l>
</lg></b>
<p>13. <b>dvitīyō</b> yathā—(urāca. 3.4)</p>
<b><lg>
<l>paripāṇḍupāṁsulakapōlasundaraṁ	dadhatī	vilōlakabarīkamānanam ।</l>
<l>karuṇasya mūrtirathavā śarīriṇī virahavyathēva vanamēti jānakī ॥ 268 ॥</l>
</lg></b>
<p>14. <b>tr̥tīyō</b> yathā—(mēgha. 8)</p>
<b><lg>
<l>tvāmārūḍhaṁ	pavanapadavīmud‍gr̥hītālakāntāḥ
prēkṣiṣyantē	pathikavanitāḥ	pratyayādāśvasatyaḥ ।</l>
<pb n="1446"/>
<l>kassannaddhē		virahavidhurāṁ	tvayyupēkṣēta	jāyāṁ
na	syādanyō'pyahamiva	janō	yaḥ	parādhīnavr̥ttiḥ ॥ 269 ॥</l></lg></b>
<p>15. <b>caturthō</b> yathā—(mēgha. 108)</p>
<b><lg><l>māmākāśapraṇihitabhujaṁ	nirdayāślēṣahētō—
rlabdhāyāstē	kathamapi	mayā	svapnasandarśanēṣu ।</l>
<l>paśyantīnāṁ na khalu bahuśō na sthalīdēvatānāṁ
muktāsthūlāstarukisalayēṣvaśrulēśāḥ	patanti ॥ 270 ॥</l></lg></b>
<b><lg><l>athaitē	dēśakālādibhēdaissambhinnamūrtayaḥ ।</l>
<l>parasparaṁ ca saṁpr̥ktāḥ saṅkhyāmatyētumīśatē ॥ 271 ॥</l></lg></b>
<b><lg><l>na paryantō vikalpānāṁ virahōddīp‍tijanmanām ।</l>
<l>śabdabrahma—vivartānāṁ		vyaktavyaktātmanāmiva ॥ 272 ॥</l></lg></b>
<p>(<b>4. virahapratīkāraḥ —11</b>)</p>
<p><b>virahapratīkāraḥ</b> — svābhāvikaḥ, kādācitkaśca; yād‍r̥cchikaḥ, nāyikākr̥taḥ,
nāyakakr̥taḥ, sakhīkr̥taḥ, parijanakr̥taśca; hētuviparītaḥ, vyādhiviparītaḥ, tadarthakārī,
kālpanikaścēti। tatra —</p>
<p>1. <b>svābhāvikō</b> yathā—</p>
<b><lg><l>unnāla-bālakamalākara-mākaranda-niṣyanda-saṁvalanamāṁsala-gandhabandhuḥ ।</l>
<l>tvāṁ prīṇayiṣyati puraḥ parivartamānakallōlaśīkaratuṣārajaḍassamīraḥ ॥ 273 ॥</l></lg></b>
<p>2. <b>kādācitkō</b> yathā—(urāca. 3.2)</p>
<b><lg><l>vīcīvātaiḥ śīkarakṣōdaśītairākarṣadbhiḥ padmakiñjalkagandhān ।</l>
<l>mōhē mōhē rāmabhadrasya jīvaṁ svairaṁ svairaṁ prēṣitastarpayēti ॥ 274 ॥</l></lg></b>
<p>3. <b>yād‍r̥cchikō</b> yathā—(gāsa. 711vē.)</p>
<b><lg><l>jaṁ muṁcchiāēm̐ ṇa suō kalaṁbagaṁdhēṇa taṁ guṇē paḍiaṁ ।</l>
<l>iharā	gajjiasaddō	jīēṇa	viṇā	ṇa	vōlaṁtō ॥ 275 ॥</l></lg></b>
<lg><l>(yanmūrdhitayā na śrutaḥ kadambagandhēna tad‍guṇē patitam ।</l>
<l>itarathā garjitaśabdō jīvitēna vinā nāpakrāmati na gacchēt ॥)</l></lg>
<p>4. <b>nāyikākr̥tō</b> yathā—(gāsa. 835vē.)</p>
<pb n="1447"/>
<b><lg><l>siviṇaa—laddha—piaama—pulaiuggama—ṇibbharēhiṁ aṁgēhiṁ ।</l>
<l>pariraṁbhaṇē	suhāiṁ,	pāvau	mā	ṇaṁ	pabōhēha ॥ 276 ॥</l></lg></b>
<lg><l>(svapnalabdhapriyatamapulakitōdgamanirbharaiḥ	aṅgaiḥ ।</l>
<l>pariraṁbhaṇē sukhāni prāpnōtu mā ēnāṁ prabōdhayata ॥)</l></lg>
<p>5. <b>nāyakakr̥tō</b> yathā—(mēgha. 96)</p>
<b><lg><l>tasmin kālē jalada! yadi sā labdhanidrāsukhā syāt
tatrāsīnaḥ	stanitavimukhō		yāmamātraṁ sahasva ।</l>
<l>mā	bhūdasyāḥ	praṇayini	mayi	svapnalabdhē	kathaṁcit
sadyaḥ	kaṇṭhacyutabhujalatāgranthi	gāḍhōpagūḍham ॥ 277 ॥</l></lg></b>
<b><lg><l>āś‍cyōtanaṁ	nu	haricandanapallavānāṁ
niṣpīḍitēndukarakandalajō'nusēkaḥ	।</l>
<l>ātap‍tajīvitapunaḥparitarpaṇō	mē
sañjīvanauṣadhirasō	suhr̥di	prasaktaḥ ॥ 278 ॥</l></lg></b>(urāca. 3.11)
<p>6. sakhīkr̥tō yathā—</p>
<b><lg><l>sapadi sakhībhirnibhr̥taṁ virahavatīstrātumatra bhajyantē ।</l>
<l>sahakāramañjarīṇāṁ	śikhōdgamagranthayaḥ	prathamē ॥ 279 ॥</l></lg></b>
<p>7. parijanakr̥tō yathā—(saka. 5.54)</p>
<b><lg><l>sahasā mā sāhijjau, piāgamō tīēm̐ viraha—kisiāē ।</l>
<l>accaṁta—paharisēṇa vi, jā maā sā maa ccēa ॥ 280 ॥</l></lg></b>
<lg><l>(sahasā mā kathyatāṁ priyāgamastasyāḥ virahakr̥śāyāḥ ।</l>
<l>atyantapraharṣēṇāpi	yā	mr̥tā	sā	mr̥taiva ॥)</l></lg>
<p>8. hētuviparītō yathā—(gāsa. 1.39)</p>
<b><lg><l>sāhīṇē vi piaamē pattē vi chaṇē ṇa maṁḍiō appā ।</l>
<l>duggaapautthavaiaṁ	saaṁjhiaṁ	saṁṭhavaṁtīē ॥ 281 ॥</l></lg></b>
<lg><l>(svādhīnē'pi priyatamē prāp‍tē'pi kṣaṇē na maṇḍitaḥ ātmā ।</l>
<l>durgataprōṣitapatikāṁ	prātivēśinīṁ	saṁsthāpayantyā ॥)</l></lg>
<p>9. <b>vyādhiviparītō</b> yathā—</p>
<b><lg><l>magāapaladvavalaaṁ saaṁsaaṁ ॰ ॰ ॰ ॰ ।</l>
<l>dōttiṇṇaṁ sahaccia cōri āvērē hapusi sijjhatti ॥ 282 ॥</l></lg></b>
<pb n="1448"/>
<p>10. tadarthakarī yathā—(gāsa. 840vē.)</p>
<b><lg><l>cirapavasiadaiakaā ṇihuṇāhi sahīhi virahasahaṇatthaṁ ।</l>
<l>aliā	avi	avarāhā	vahūēm̐	kamasō	kahijjaṁti ॥ 283 ॥</l></lg></b>
<lg><l>(ciraprōṣitadayitakr̥tā nipuṇābhiḥ sakhībhirvirahasahanārtham ।</l>
<l>alīkā	apyaparādhā	vadhvai	kramaśaḥ	kathyantē ॥)</l></lg>
<p>11. <b>kālpanikō</b> yathā—(visā. 2.2)</p>
<b><lg><l>vilīyēndussākṣādamr̥tarasavāpī		yadi	bhavēt
kalaṅkastatratyō	yadi	ca	vikacēndīvaravanam ।</l>
<l>tatassnānakrīḍājanitajaḍabhāvairavayavaiḥ
kadācinmuñcēyaṁ		priyavirahapīḍāpariṇatim ॥ 284 ॥</l></lg></b>
<p>(<b>5. sahāyāśvāsanam —7</b>)</p>
<p>viyōgavēdanāvēgaśāntayē	sakhījanādivākyaṁ	sahāyāśvāsanam।	tat—
āpātārambhapravr̥ttiprakramōddīpanābhinivēśakālēṣu upapadyatē । tatra—</p>
<p>1. <b>āpātō</b> yathā—(gāsa. 2.43)</p>
<b><lg><l>harihii piassa ṇava—cūa—pallavō paḍhama—maṁjari-saṇāhō ।</l>
<l>mā	ruvasu	putti	patthāṇa—kalasa—muha—saṁṭhiō	gamaṇam ॥ 285 ॥</l></lg></b>
<lg><l>(hariṣyati priyasya navacūtapallavaḥ prathamamañjarīsanāthaḥ ।</l>
<l>mā rōdīḥ putri! prasthānakalaśamukhasaṁsthitō gamanam ॥)</l></lg>
<p>2. <b>ārambhō</b> yathā—</p>
<b><lg><l>ēa ccia putti piaṁ dharaṁti āucchaṇē mahapaattā ।</l>
<l>uttāṇaamuhaghōlaṁtavāhavirimālaṇō	vāā ॥ 286 ॥</l></lg></b>
<p>3. <b>pravr̥ttō</b> yathā—</p>
<b><lg><l>ēttahiṁpullia ॰ ॰ ॰ ॰ ॰ ॰ ॰ ॰ ।</l>
<l>॰ ॰ ॰ ṇavijaṁta viulai paramaisu samīraṇavārai ॥ 287 ॥</l></lg></b>
<p>5. <b>prakramō</b> yathā—</p>
<b><lg><l>pakṣmāgragrathitāśrudhautavalayā	niṣpandatārēkṣaṇā
vibhrāṇā karapallavēna kalitaṁ klāmyatkapōlasthalam ।</l>
<pb n="1449"/>
<l>sēdānīṁ likhitēva kāmapi gatāvasthāṁ sakhībhiścirā—
dāsannāvadhi	vāsaraprakaṭitapratyāśayāśvāsyatē ॥ 288 ॥</l></lg></b>
<p>6. uddīpanaṁ yathā—(gāsa. 1.70)</p>
<b><lg><l>gimhē davaggimasimailiāiṁ dīsaṁti vijjhasiharāiṁ ।</l>
<l>āsasu	pautthapaiē	ṇa	hōṁti	ṇavapāūsabbhāiṁ ॥ 289 ॥</l></lg></b>
<lg><l>(grīṣmē davāgnimaṣīmalinitāni d‍r̥śyantē vindhyaśikharāṇi ।</l>
<l>āśvasihi prōṣitapatikē! na bhavanti navaprāvr̥ḍabhrāṇi ॥)</l></lg>
<p>7. abhinivēśō yathā—</p>
<b><lg><l>pattia ṇa mēhavaṁdaṁ ēaṁ sahi sūradīvasihāē u kajjalaṁ ।</l>
<l>(saira—)paḍaṇēṇa ṇahakhaparammi dīasēhi saṁgaliaṁ ॥ 290 ॥</l></lg></b>
<lg><l>(pratīhi na mēghavr̥ndamētaṁ sakhi! sūryadīpaśikajjalaṁ ।</l>
<l>(svaira—) patanēna nabhaḥkarparē divasaiḥ saṁghaṭitam ॥)</l></lg>
<p>(<b>6. sahāyōpālambhaḥ —12</b>)</p>
<p>sakhīsahāyanāyakānāṁ mithaḥ svaparādidōṣōd‍ghā(ṭanaṁ ॰ ॰ ॰ ॰ ॰) yayōriti
dvādaśadhā । tatra—</p>
<p>1. <b>nāyakasya sakhīṁ prati</b> yathā—(urāca. 3.28)</p>
<b><lg><l>trastaikahāyanakuraṅgavilōlad‍r̥ṣṭēstasyāḥ	parisphurita—garbhabharālasāyāḥ ।</l>
<l>jyōtsnāmayīva mr̥dubālamr̥ṇālakalpā kravyādbhiraṅgalatikā niyataṁ vilup‍tā ॥ 291 ॥</l></lg></b>
<p>2. tasyaiva sahāyaṁ prati yathā—</p>
<p>॰ ॰ ॰ ॰ ॰ kr̥tā kāntā ॥ 292 ॥</p>
<p>3. nāyikāyāḥ sakhīṁ prati yathā—(gāsa. 2.77)</p>
<b><lg><l>sahi dūmēṁti kalaṁbāiṁ jaha maṁ taha ṇa sēsakusumāiṁ ।</l>
<l>ṇūṇaṁ imēsu diahēsu vahai guḍiā—dhaṇuṁ kāmō ॥ 293 ॥</l></lg></b>
<lg><l>(sakhi dunvanti kadambāni yathā māṁ tathā na śēṣakusumāni ।</l>
<l>nūnaṁ	ēṣu	divasēṣu	vahati	guṭikādhanuḥ	kāmaḥ ॥)</l></lg>
<p>4. tasyāḥ sahāyaṁ prati yathā—(sūmu. 142)</p>
<b><lg><l>śvāsā	bāṣpajalaṁ	girassakaruṇā	mārgēṇa	nētrāpaṇē
kēnēdaṁ	na	kr̥taṁ	priyasya	virahē	kasyāsavō	nirgatāḥ ।</l>
<pb n="1450"/>
<l>sakhyēvaṁ dayitēna nāsmi kathitā kāntaḥ kathaṁ prōṣitaḥ
prāṇāḥ samprati mē kalaṅkamalināstiṣṭhantu vā yāntu vā ॥ 294 ॥</l></lg></b>
<p>5. sakhyā nāyikāṁ prati yathā—</p>
<b><lg><l>aṁcalaṇu dhariō suhuṁ ṇa gaṇaamuaṇaṇaggiimabhaggē ।</l>
<l>tuhaṁ appaṇa/ṇu duṇṇau kirēvi ēvahiṁ jūri ma aggē ॥ 295 ॥</l></lg></b>
<p>6. tasyā ēva nāyakaṁ prati yathā—(sūmu. 169)</p>
<b><lg><l>samprāp‍tē'vadhivāsarē	kṣaṇamasau	tvad‍vartmavātāyanaṁ
vāraṁ	vāramupētya	nirghr̥ṇatayā	niścitya	kiñcit	tataḥ ।</l>
<l>sampratyēva nivēdya kēlikurarīṁ sāstraṁ sakhībhyaḥ śiśō—
rmādhavyā	sahakārakēṇa	karuṇaḥ	pāṇigrahaḥ	kalpitaḥ ॥ 296 ॥</l></lg></b>
<p>7. tasyāḥ sahāyaṁ prati yathā—(gāsa. 4.22)</p>
<b><lg><l>luṁbīō	aṁgaṇamāhavīṇaṁ	dāraggalāō	jāāō ।</l>
<l>āsāsō	paṁtha—palōaṇē	vi	piṭṭō	gaavaīṇaṁ ॥ 297 ॥</l></lg></b>
<lg><l>(stabakā	aṅgaṇamādhavīnāṁ	dvārārgalā	jātāḥ ।</l>
<l>āśvāsaḥ pānthapralōkanē'pi naṣṭō gatapatikānām ॥)</l></lg>
<p>8. <b>sahāyasya nāyikāṁ prati</b> yathā—</p>
<b><lg><l>॰ ॰ ṇaṁti vippiaṁ virahiṇīōṁ ṇa maṇaaṁmi ।</l>
<l>māandamaṁjarīō	māē	ēmēa	mārēṁti ॥ 298 ॥</l></lg></b>
<lg><l>(॰ ॰ nanti vipriyaṁ virahiṇyō na manasi ।</l>
<l>mākandamañjaryō	mātaḥ	ēvamēva	mārayanti ॥)</l></lg>
<p>9. <b>sahāyasya nāyakaṁ prati</b> yathā—</p>
<b><lg><l>ma	aratthaasāmaṇubaṇahi	muhaṁpibāharasindūri ।</l>
<l>aukkagghēvi tai haahūaṁ hiaē vahaṁcita ujjivisō ॥ 299 ॥</l></lg></b>
<p>10. ॰ ॰ ॰ ॰ (māmā. 9.19)</p>
<b><lg><l>apahastitabāndhavē tvayā vihitaṁ sāhasamasya tr̥ṣṇayā ।</l>
<l>tadihānaparādhini priyē sakhi! kō'yaṁ karuṇōjjhitaḥ kramaḥ ॥ 300 ॥</l></lg></b>
<pb n="1451"/>
<p>11. <b>sahāyasya sakhīṁ prati</b> yathā—(urāca. 2.7)</p>
<b><lg>
<l>vajrādapi kaṭhōrāṇi mr̥dūni kusumādapi ।</l>
<l>lōkōttarāṇāṁ cētāṁsi kō hi vijñātumarhati ॥ 301 ॥</l>
</lg></b>
<p>12. <b>sahāyaṁ prati</b> yathā—</p>
<b><lg>
<l>tē pucchijjahi pattaḍaṁ jē tahiṁ disihi ṇa ēṁti ।</l>
<l>jēhi sa diṭṭhā gōraḍī tē dukkharaṁ jīaṁti ॥ 302 ॥</l>
</lg></b>
<lg>
<l>(tē pr̥cch‌yēyuḥ vārtā yē tasyāḥ diśaḥ na āyānti ।</l>
<l>yaiḥ sā dr̥ṣṭā gaurī tē duṣkaraṁ jīvanti ॥)</l>
</lg>
<p>(<b>7. utkaṇṭhāvinōdaḥ —6</b>)</p>
<p>jātautsukyasya cētasaḥ kriyāntarēṣu vyāsaṅga <b>utkaṇṭhāvinōdaḥ ।</b> sa āntarō,
bāhyō, bāhyābhyantaraḥ, prasaktō'nuprasaktaḥ, prasaktānuprasaktēścēti nāyakasya ṣōḍhā ।
nāyikāyā api bāhyaḥ, āntaraḥ bāhyāntaraḥ, prasaktō'nuprasaktaḥ, prasaktānuprasaktaścēti
kramēṇa ṣōḍhaivōdahriyantē । tatra—</p>
<p>1. <b>nāyakasyāntarō</b> yathā—(śāku. 6.14)</p>
<b><lg>
<l>yad yat sādhu na citrē'syāḥ kriyatē tat tadanyathā ।</l>
<l>tathāpi tasyā lāvaṇyaṁ rēkhayā kiñcidanvitam ॥ 303 ॥</l>
</lg></b>
<p>2. <b>tasyaiva bāhyō bāhyābhyantaraśca</b> yathā—(śāku. 6.18)</p>
<b><lg>
<l>kr̥taṁ na karṇārpitabandhanaṁ sakhē ! śirīṣamābhug‍navilambikēsaram ।</l>
<l>na vā śarac‍candramarīcinirmalaṁ mr̥ṇālasūtraṁ racitaṁ stanāntarē ॥ 304 ॥</l>
</lg></b>
<p>3. <b>tasya prasaktō'nuprasaktaḥ prasaktānuprasaktaśca</b> yathā—(śāku. 6.17)</p>
<b><lg>
<l>kāryā saikatalīnahaṁsamithunā strōtōvahā mālinī
pādāstāmabhitō niṣaṇṇahariṇā gaurīgurōḥ pāvanāḥ ।</l>
<l>śākhālambitavalkalasya ca tarōrnirmātumicchāmyadhaḥ
śrr̥ṅgē kr̥ṣṇamr̥gasya vāmanayanaṁ kaṇḍūyamānāṁ mr̥gīm ॥ 305 ॥</l>
</lg></b>
<p>4. <b>nāyikānā bāhya āntarō bāhyāntaraśca</b> yathā—(mēgha. 84)</p>
<b><lg>
<l>ālōkē tē nipatati purā sā balivyākulā vā
matsādr̥śyaṁ virahatanu vā bhāvagamyaṁ likhantī ।</l>
<pb n="1452"/>
<l>pr̥cchantī	vā madhuravacanāṁ śārikāṁ pañcarasthāṁ
kac‍cid bhartuḥ smarasi rasikē ! tvaṁ hi tasya priyēti ॥ 306 ॥</l>
</lg></b>
<p>5. <b>tasyā ēva prasaktō</b> yathā—(mēgha. 85)</p>
<b><lg>
<l>utsaṅgē vā malinavasanē saumya! nikṣipya vīṇāṁ
mada‍gōtrāṅkaṁ	viracitapadaṁ	gēyamuda‍gātukāmā ।</l>
<l>tantrīrārdrā	nayanasalilaissārayitvā	kathañcid
bhūyō bhūyaḥ svayamapi kr̥tāṁ mūrcchanāṁ vismarantī ॥ 307 ॥</l>
</lg></b>
<p>6. <b>tasyā anuprasaktaḥ prasaktānuprasaktaśca</b> yathā—(mēgha. 86)</p>
<b><lg>
<l>śēṣān māsān virahadivasasthāpitasyāvadhērvā
vinyasyantī bhuvi gaṇanayā dēhalīmuktapuṣpaiḥ।</l>
<l>sambhōgaṁ vā hr̥dayanihitārambhamāsvādayantī
prāyēṇaitē	ramaṇavirahēṣvaṅganānāṁ	vinōdāḥ ॥ 308 ॥</l>
</lg></b>
<p>(<b>8. sandēśādānam —12</b>)</p>
<p>dūrasthayōrdūtadvārakayōḥ patraprayōgaḥ <b>sandēśādānam ।</b> paraḥ, parōvaraḥ, avaraḥ,
pratyayaparōvaraśca, mukhyō'vāntarastūṣṇīṁ bhāktaśca, vārta ārtavaḥ sauvārtavaḥ saukhavārtaścēti
dvādaśadhā । tēṣu</p>
<p>1. <b>parō</b> yathā—(mēgha. 100)</p>
<b><lg>
<l>tāmāyuṣman! mama! ca vacanādātmanaścōpakartu
brūyā ēvaṁ tava sahacarō rāmagiryāśramasthaḥ ।</l>
<l>avyāpannaḥ kuśalamabalē ! pr̥cchati tvāṁ viyuktaḥ
pūrvābhāṣyaṁ	sulabhavipadāṁ	prāṇināmētadēva ॥ 309 ॥</l>
</lg></b>
<p>2. <b>parōvarō</b> yathā—</p>
<b><lg>
<l>aṅgēnāṅgaṁ pratanu tanunā gāḍhatap‍tēna taptaṁ
sāstrēṇāstradravamaviratōtkaṇṭhamutkaṇṭhitēna ।</l>
<l>uṣṇōcch‌vāsaṁ samadhikatarōcch‍‍vāsināṁ dūravartī
saṅkalpaistairviśati vidhinā vairiṇā ruddhamārgaḥ ॥ 310 ॥</l>
</lg></b>
<pb n="1453"/>
<p>3. <b>avarō</b> yathā—(mēgha. 102)</p>
<b><lg>
<l>śabdākhyēyaṁ yadapi kila tē yassakhīnāṁ purastāt
karṇē	lōlaḥ	kathayitumabhūdānanasparśalōbhāt ।</l>
<l>sō'tikrāntaḥ	śravaṇaviṣayaṁ	lōcanābhyāmadr̥śya—
stvāmutkaṇṭhāviracitapadaṁ	sammu/manmukhēnēdamāha ॥ 311 ॥</l>
</lg></b>
<p>4. <b>pratyavarō</b> yathā—(mēgha. 97)</p>
<b><lg>
<l>bharturmitraṁ priyamavidhavē! viddhi māmambuvāhaṁ
tatsandēśairmanasi	nihitairāgatastvatsamīpam ।</l>
<l>yō br̥ndāni tvarayati pathi bhrā/śrāmyatāṁ prōṣitānāṁ
mandras‍nigdhairdhvanibhirabalāvēṇimōkṣōtsukāni ॥ 312 ॥</l>
</lg></b>
<p>5. <b>mukhyō</b> yathā—</p>
<b><lg>
<l>kuṭajakaṭavō vātā vātāḥ, śrutaṁ ghanagarjitaṁ,
niśi niśi muhuḥ śūnyē talpē kr̥taḥ śayanaśramaḥ ।</l>
<l>avadhigaṇanārēkhāpūrṇāḥ	kr̥tā	gr̥habhittayō
na tava savidhaṁ prāp‍tāḥ prāṇāḥ na ca tvamihāgataḥ ॥ 313 ॥</l>
</lg></b>
<p>6. <b>avāntarō</b> yathā—</p>
<b><lg>
<l>pāntha! dvāravatīṁ prayāsi yadi hē tad dēvakīnandanō
vak‍tavyaḥ	smaramantramōhavivaśā gōpyō na nāmōjjhitāḥ ।</l>
<l>ētāḥ	kētakapuṣpadhūlipaṭalairālōkya ramyā	diśaḥ
kālindītaṭabhūmayaḥ kitava ! rē nō yānti cintāspadam ॥ 314 ॥</l>
</lg></b>
<p>7. <b>tūṣṇīṁ</b> yathā—</p>
<b><lg>
<l>navāḥ kiṁ nāmbhōdā na vahati kimāsārapavanō
niśāḥ kiṁ vā sarvā na ghanatimiracchannakakubhaḥ ।</l>
<l>priyō yasmin dēśō vrajatu pathikō nāsti likhitaṁ
na jānē sandēṣṭuṁ sakhi! kathaya vācyaṁ paramataḥ ॥ 315 ॥</l>
</lg></b>
<pb n="1454"/>
<p>8. <b>bhāktō</b> yathā—</p>
<b><lg>
<l>ēyaṁ pia pē sijjaualāhiōramaha kiṁ thaṇēhēṇa ।</l>
<l>lēhaṇiabōlaṇōattha hatthagaliaṁ palaaṁmissā ॥ 316 ॥</l>
</lg></b>
<p>9. <b>vārtō</b> yathā—(mēgha. 108)</p>
<b><lg>
<l>ityātmānaṁ	bahu	vigaṇayannātmanaivāvalambē
tat kalyāṇi! tvamapi sutarāṁ mā gamaḥ kātaratvam ।</l>
<l>kasyaikāntaṁ sukhamupanataṁ duḥkhamēkāntatō vā
nīcairgacchatyupari	ca	daśā	cakranēmikramēṇa ॥ 317 ॥</l>
</lg></b>
<p>10. <b>ārtavō</b> yathā—(mēgha. prakṣip‍ta 102)</p>
<b><lg>
<l>dhārāsiktasthalasurabhiṇastvanmukhasyāsya bālē!
dūrībhūtaṁ pratanumapi māṁ pañcabāṇaḥ kṣiṇōti ।</l>
<l>gharmāntē'smin vigaṇaya kathaṁ vāsarāṇi vrajēyu—
rdiksaṁsakta—prabala—jalada—vyasta—sūryātapāni ॥ 318 ॥</l>
</lg></b>
<p>11. <b>sauvārtavō</b> yathā—(mēgha. 107)</p>
<b><lg>
<l>saṁkṣipyēta kṣaṇamapi kathaṁ dīrghayāmā triyāmā
sarvāvasthāsvaharapi kathaṁ mandamandātapaṁ syāt ।</l>
<l>itthaṁ	cētaścaṭulanayanē! durlabhaprārthanaṁ mē
gāḍhōṣṇābhiḥ kr̥tamaśaraṇaṁ tvad‌viyōgavyathābhiḥ ॥ 319 ॥</l>
</lg></b>
<p>12. <b>saukhavārtō</b> yathā—(mēgha. 109)</p>
<b><lg>
<l>'śāpāntō mē bhujagaśayanādutthitē śārṅgapāṇau' ॥ 320 ॥</l></lg></b>(pr̥. 967)ityādi ।
<b><lg>
<l>vyāp‍tiskandhō'yamuddēśanirdēśābhyāmudāhr̥taḥ ।</l>
<l>athōdāhriyatē hyadya samāp‍tiskandhapaddhatiḥ ॥ 321 ॥</l>
</lg></b>
<p>(<b>3. samāp‍tiskandhaḥ — 8</b>)</p>
<p>(<b>1. pravr̥ttyāgamaḥ —5</b>)</p>
<p>tatra dūtādibhyaḥ priyōdantalābhaḥ <b>pravr̥ttyāgamaḥ ।</b></p>
<p>sa svadūtakr̥taḥ, paradūtakr̥taḥ, svapatrahārakr̥taḥ, sakhīkr̥taḥ, sahāyakr̥ta iti । tēṣu—</p>
<pb n="1455"/>
<p>1. <b>svadūtakr̥tō</b> yathā—(urā. 4.25)</p>
<b><lg>
<l>dēvyāssantatabāṣpavāripaṭalacchannēkṣaṇāyāḥ	karaṁ
cūḍārat‍nasamarpaṇāya	bahuśō	yāntaṁ	vr̥thaivānyataḥ ।</l>
<l>bhrāmyantaṁ	padadaśrupūritadr̥śō	hastaṁ	mamāpyēkatō
dr̥ṣṭvā tatra niśācarairapi nijasvāmī ciraṁ ninditaḥ ॥ 322 ॥</l>
</lg></b>
<p>2. <b>paradūtakr̥tō</b> yathā—</p>
<b><lg>
<l>paliaṁti pahia tuha bhavaṇa—dāra—sahaāra—sāhiṇō ēṇhiṁ ।</l>
<l>ghariṇīē	kuddhalōaṇa—galaṁta—jala—pūriā hārāḥ ॥ 323 ॥</l>
</lg></b>
<lg>
<l>(pradīpayanti pathika! tava bhavanadvāra—sahakāra—śākhina idānīm ।</l>
<l>gr̥hiṇyāḥ	kruddha—lōcana—galajjala—pūritā	dhārāḥ ॥)</l>
</lg>
<p>3. <b>svapatraharakr̥tō</b> yathā—(gāsa. 841vē.)</p>
<b><lg>
<l>jaṁ jaṁ pautthapaiā piaama—ṇāmakkhaṁra lihai lēhē ।</l>
<l>taṁ taṁ sē lēhaṇiāṇusāragaliō pusai sēō ॥ 324 ॥</l>
</lg></b>
<lg>
<l>(yad yat prōṣitapatikā priyatamanāmākṣaraṁ likhati lēkhē ।</l>
<l>tat tat tasyāḥ lēkhanikānusāragalitō mārṣṭi svēdaḥ ॥)</l>
</lg>
<p>4. <b>sakhīkr̥tō</b> yathā—</p>
<b><lg>
<l>svap‍nāntarē samupalabhya ca sā bhavantaṁ
mithyōpagūhanaviṣaktabhujā	prabudhya ।</l>
<l>dr̥ṣṭō'si	yanna	śayanē'tha	tadadhyaśēta
mugdhā	punaḥ	punaralīkanimīlitākṣī ॥ 325 ॥</l>
</lg></b>
<p>5. <b>sahāyakr̥tō</b> yathā—(visā. 3.25)</p>
<b><lg>
<l>muktvānaṅgaḥ kusumaviśikhān pañca tūṇīkr̥tāgrān
manyē mugdhāṁ praharati sakhē! patriṇā vāruṇēna ।</l>
<l>bāṣpōtpīḍaḥ kathamaparathā sthūlanētrapraṇālī—
vaktrōda‍vāntastrivalivipinē	sāraṇīsāmyamēti ॥ 326 ॥</l>
</lg></b>
<pb n="1456"/>
<p>(<b>2. pravr̥tti(pari)praś‍naḥ —6</b>)</p>
<p>virahiṇōḥ priyōdantapr̥cchā <b>pravr̥ttipraśnaḥ</b> ।</p>
<p>sa ūrjitaḥ, dīnaḥ, svasthaḥ, unmattaḥ, śaṅkāvān, vicitraścēti । tēṣu—</p>
<p>1. <b>ūrjitō</b> yathā—</p>
<b><lg>
<l>kēyūrīkr̥takaṅkaṇāvalirasau	karṇāvataṁsīkr̥ta—
vyālōlālaka (paddhatiḥ pathi) purō baddhāñjaliḥ pr̥cchati ।</l>
<l>yāvat kiñcidudantamātmakamitustāvat sa ēvētyatha
vrīḍāvakritakaṇṭhanālamabalā kaiḥ kairna bhinnā rasaiḥ ॥ 327 ॥</l>
</lg></b>
<p>2. <b>dīnō</b> yathā—</p>
<b><lg>
<l>madhyēsadma samutthitā tadanu ca dvārantarālaṁ gatā
yāvatprāṅgaṇamāgataḥ kathamapi prēyāṁstu nālōkitaḥ ।</l>
<l>haṁhō vāyasa rājahaṁsa śuka hē hē śārikē kathyatāṁ
kā vārtēti mr̥gīdr̥śō vijayatē bāṣpāntarālaṁ vacaḥ ॥ 328 ॥</l>
</lg></b>
<p>3. <b>svasthō</b> yathā—</p>
<b><lg>
<l>bhrātaḥ pāntha! pathi tvayā na pathikaḥ kaścit samāsāditō
mugdhē! naikaśatāni kīdr̥śa iti prakhyāpyatāṁ vallabhaḥ ।</l>
<l>yaṁ dr̥ṣṭvā na bhavanti kīdr̥śa iti prēkṣāvatāmuktayaḥ
saṁjñēyaḥ dayitō mamēti pathikāyāvēdya mōhaṁ gatā ॥ 329 ॥</l>
</lg></b>
<p>4. <b>unmattō</b> yathā—(vikra. 4.27)</p>
<b><lg>
<l>sarvakṣitibhr̥tāṁ nātha! dr̥ṣṭāṁ sarvāṅgasundarī ।</l>
<l>rāmā ramyē vanōddēśē mayā virahitā tvayā ॥ 330 ॥</l>
</lg></b>
<p>5. <b>śaṅkitō</b> yathā—</p>
<b><lg>
<l>bhadrātra grāmakē tvaṁ vasasi paricayastē'sti jānāsi vārtā—
masminnadhvanyayōṣidgurutaravirahōtkā na kācid vipannā ।</l>
<l>itthaṁ pānthaḥ pravāsāvadhidinavigamāpāyaśaṅkī priyāyāḥ
pr̥cchan vārtāṁ samīpasthitanijabhavanō'pyākulō nōpayāti ॥ 331 ॥</l>
</lg></b>
<pb n="1457"/>
<p>6. <b>vicitrō</b> yathā—(vikramō. 4.22)</p>
<b><lg>
<l>madhukara madirākṣyāḥ śaṁsa tasyāḥ pravr̥ttiṁ
varatanurathavāsau	naiva	dr̥ṣṭiṁ	gatā	tē ।</l>
<l>yadi	surabhimavāpsyastanmukhōccha‍vāsagandhaṁ
tava ratirabhaviṣyat puṇḍarīkē kimasmin ॥ 332 ॥</l>
</lg></b>
<p>(<b>3. avadhipratīkṣā —6</b>)</p>
<p>priyāgamanadinōdīkṣaṇ <b>avadhipratīkṣā,</b> sā davīyasyavidūrā nēdīyasyapi prāp‍tātītā ca ।</p>
<p>1. tāsu <b>davīyasī</b> yathā—</p>
<b><lg>
<l>smartuṁ viyōgadivasān dayitasya yāṁ yāṁ
rēkhāṁ cakāra bhuvi tāmrarucā nakhēna ।</l>
<l>tāṁ	tāmarālacalapakṣmaśikhāgrabhinnai—
rmuktāphala—dyutibhiraśrubhi—runmamārja	॥ 333 ॥</l>
</lg></b>
<p>2. <b>avidūrā</b> yathā—</p>
<b><lg>
<l>avadhidivasāḥ prāyēṇaitē prayānti kr̥tāgasa—
stanurapi tanuḥ sthātuṁ śaktā na kālakalamapi ।</l>
<l>glapayati	manō	mūrcchāvēśairviyōgaviṣadruma—
stadalamadhunā	sakhyaścintāśatairasurakṣaṇē ॥ 334 ॥</l>
</lg></b>
<p>3. <b>nēdīyasī</b> yathā—</p>
<b><lg>
<l>gharakajjēṇa vi jō calai jattha dhāvai tahiṁ tahiṁ cēa ।</l>
<l>gharaṇīē ōhidiahē paddhāvai saṁkiaṁ hiaaṁ ॥ 335 ॥</l>
</lg></b>
<lg>
<l>(gr̥hakāryēṇāpi yaś‍calati yatra dhāvati tatra tatraiva ।</l>
<l>gr̥hiṇyā avadhidivasē pradhāvati śaṅkitaṁ hr̥dayam ॥)</l>
</lg>
<p>4. <b>prāp‍tā</b> yathā—</p>
<b><lg>
<l>dēi	pulōia—pariaṇamōhīdiahammi	majjaṇuttiṇṇā ।</l>
<l>sūraṁ	jalaṁjaliṁ	piaamavahasōk‍kakaajīaṁ	sā ॥ 336 ॥</l>
</lg></b>
<lg>
<l>(dadāti pralōkitaparijanamavadhidivasē majjanōttīrṇā ।</l>
<l>sūryaṁ jalāñjaliṁ priyatama—vahanaikakr̥ta jīvitaṁ sā ॥)</l>
</lg>
<pb n="1458"/>
<p>5. <b>atītā</b> yathā—</p>
<b><lg>
<l>vatsē mādhavi! mugdhikāsi balavad vahnayaukasau dēvatāḥ
pāntu	tvāmayamastamañcati	ravirvītō'vadhistē pituḥ ।</l>
<l>śāntaṁ pāpamamaṅgalaṁ paramataḥ śravyā na kalyāṇinī
kavyaṁ navyamadhuvratāya1 tu madhūnyuddiś‍ya nō dāsyasi ॥ 337 ॥</l>
</lg></b>
<p>(<b>4. mārgōdīkṣaṇam— 5</b>)</p>
<p>dayitapathāvalōkō <b>mārgōdīkṣaṇam</b>। yathā saḥ gr̥hāt, gavākṣataḥ, aṅgaṇataḥ,
upaśalyakāt, mārgavr̥kṣata iti । tēṣu—</p>
<p>1. <b>gr̥hād</b> yathā—</p>
<b><lg>
<l>dārē hatthakkhittāi ālaṇīlaṁti galiavāhāi ।</l>
<l>piadaṁsaṇūsūāō	muhāṇa	pahiāṇajāāō ॥ 338 ॥ </l>
</lg></b>
<p>2. <b>gavākṣatō</b> yathā—</p>
<b><lg>
<l>aṇṇapahiammi ēṁtē sō tti gavakkhaō taṁ pulōaṁtī ।</l>
<l>muṇiavaaṇā	gaavaī	sahīō	ruirī	ruāvēi ॥ 339 ॥</l>
</lg></b>
<lg>
<l>(anyapathikē āyāti sa iti gavākṣataḥ taṁ pralōkayantī ।</l>
<l>jñātavadanā	gatapatikā	sakhyaḥ rōdanaśīlā	rōdayata ॥)</l>
</lg>
<p>3. <b>aṅgaṇatō</b> yathā—</p>
<b><lg>
<l>ālambyāṅgavāpikāparisarē	svēcchānatāṁ	śākhikāṁ
kēyūrībhavadalpaśēṣavalayā	bālā	samastaṁ	dinam ।</l>
<l>sā	daivōpahatasya	mūḍhamanasō	bhagnāvadhēradya	mē
panthānaṁ	vidhr̥tāśruṇā	vadanakēnālōkya	kiṁ	vakṣyati ॥ 340 ॥</l>
</lg></b>
<p>4. <b>upaśalyakād</b> yathā—(amaru. 76)</p>
<b><lg>
<l>ādr̥ṣṭiprasarāt priyasya padavīmālōkya nirviṇṇayā
viśrāntēṣu	pathiṣvahaḥ pariṇatau	dhvāntē	samutsarpati ।</l>
<l>datvaikaṁ saśucā gr̥haṁ prati padaṁ pānthastriyā'smin kṣaṇē
mā	bhūdāgata	ityamandavalitagrīvaṁ	punarvīkṣitam ॥ 341 ॥</l>
</lg></b>
<!-- NOTES pg.1458 # !-->
1. kāvyaṁ = kāvyaṁ jōrā. ; vratāya = vratādya jōrā.
<pb n="1459"/>
<p>5. <b>mārgavr̥kṣatō</b> yathā—</p>
<b><lg>
<l>piavaṁthū ṇiattihiṁ gōriahē diṭṭhi pahillī dhāi ।</l>
<l>taṇu—giriṇai—sōtti caḍa—puḍaiṇiṇa kuḍuṁ—iṇāvai ॥ 342 ॥</l>
</lg></b>
<b><lg>
<l>taru—sāhau	dhuvaṁtiahē	vagga	hōti	thaṇullā ।</l>
<l>taṇua	piāsahaṁ	patthuahaṁpahēṇa . . . . la ॥ 343 ॥</l>
</lg></b>
<p>(<b>5. daivanimittaśakunōpaśrutayaḥ— 4</b>)</p>
<p>priyāgamajñānahētavō <b>daivanimitthaśakunōpaśrutayaḥ</b>। tēṣu—</p>
<p>1. <b>daivō</b> yathā—</p>
<b><lg>
<l>yēṣa/(ṣuḥ smarasya nanu) pañcamakaṇṭakasthā
saumyāstr̥tīyaripulābhagatāśca	pāpāḥ ।</l>
<l>āyānti	tēṣu	bhavanāni	punaḥ	kr̥tārthāḥ
dattaṁ	dvijātiṣu	purā	vidhivad	yathārthāḥ ॥ 344 ॥</l>
</lg></b>
<p>yathā vā—</p>
<b><lg>
<l>jātimitrē'thavā ṣaṣṭhē rāhau kēndrē ca vārdyutau ।</l>
<l>prōṣitāgamanaṁ vidyāt tr̥tīyē jñē'sitē'pi vā ॥ 345 ॥</l>
</lg></b>
<p>2. <b>nimittaṁ</b> yathā—</p>
<b><lg>
<l>dattaṁ piṇḍaṁ nayanasalilakṣālanā''dhautagaṇḍaṁ
dvārōpāntē	gatadayitayā saṅgamānvēṣaṇāya ।</l>
<l>vakragrīvaścalataśirāḥ	pārśvasañcārinētraḥ
pāśāśaṅkīṁ galitavalayaṁ krāntamaśnāti kākaḥ ॥ 346 ॥</l>
</lg></b>
<p>yathā vā—</p>
<b><lg>
<l>tailāktānalakān kapōlapatitān sandhāya karṇāntarē
vastrāntēna vilambinā sarabhasaṁ pracchādya pīnau stanau ।</l>
<l>bālā vāyasamēvamāha bahuśō dāsyāmi tē yat priyaṁ
cūtāt kēsarapādapaṁ vraja śanairyadyēti mē vallabhaḥ ॥ 347 ॥</l>
</lg></b>
——
—
<pb n="1460"/>
<p>3. <b>śakunō</b> yathā—(sūmu. 143)</p>
<b><lg>
<l>gatō'staṁ	tigmāṁśurvraja	sahacarīnīḍamadhunā
sukhaṁ	bhrātaḥ	supyāssujanasadr̥śaṁ	vāyasakr̥tam ।</l>
<l>mayi	snēhād	bāṣpasthagitajaḍadr̥ṣṭau	sakaruṇaṁ
rudatyā yō yātastvapi sa vilapatyēṣyati katham ॥ 348 ॥</l>
</lg></b>
<p>yathā vā—</p>
<b><lg>
<l>jātābhīmarayāstaṭadrumarajaḥkūlaṁkaṣā	nimnagā
vāntyutphullakadambasaurabhadharā	mēghaṅkarā	vāyavaḥ ।</l>
<l>ētaccābhinavō	navāmbugurubhirnītaṁ	ghanaiśśyāmatā—
madyāpyēṣa virauti kiṁ sakhi!— vr̥thā vītatrapō vāyasaḥ ॥ 349 ॥</l>
</lg></b>
<p>4. <b>upaśruti</b>ryathā —</p>
<b><lg>
<l>taralayasi	dr̥śaṁ	kimutsukāmakaluṣamānasavāsalālitē ।</l>
<l>avatara kalahaṁsi! vāpikāṁ punarapi yāsyasi paṅkajālayam ॥ 350 ॥</l>
</lg></b>
<p>yathā vā—</p>
<b><lg>
<l>karabhakabhī	paścānmuktētyanādr̥tasauṣṭhavaḥ
kimapi	valitagrīvaṁ	paśyanmuhurmuhurākulaḥ ।</l>
<l>vrajati yadapi stōkaṁ gatvā nivr̥tya tatō dhruvaṁ
punarapi	bhavānnūnaṁ	labdhānayā	saha	saṅgamam ॥ 351 ॥</l>
</lg></b>
<p>(<b>6. susvapnadarśanam— 6</b>)</p>
<p>mānasapratyakṣēṇā	priyajanāvalōkaḥ	susvapnadarśanam । saḥ samyagavabhāsō,
mithyāvabhāsaḥ, saṁkṣip‍tākāraḥ, vikṣip‍tākāraḥ, paryāp‍tarūpō'paryāp‍tarūpaśca । tēṣu—</p>
<p>1. <b>samyagavabhāsō</b> yathā—</p>
<b><lg>
<l>sudhādhārākārā	niśi	niśi	kutaścandrakiraṇā-
kutaḥ	kāntānētradyuti	kuvalayaṁ	vā	pratisaraḥ ।</l>
<l>kutaḥ	śrāvyā	vācaḥ	prativacanamakliṣṭaracanā
pratisvapnaṁ	cētō	virama	kuta	ēva	priyatamā ॥ 352 ॥</l>
</lg></b>
<pb n="1461"/>
<p>2. <b>mithyāvabhāsō</b> yathā—(visā. 1. 20)</p>
<b><lg>
<l>kva	pēyaṁ	jyōtsnāmbhō	vadanabisavallīsaraṇibhi—
rmr̥ṇālītantubhyaḥ	sicayaracanā	kutra	bhavatu ।</l>
<l>kva	vā	pārīmēyō	bata	vakuladāmnāṁ	parimalaḥ
kathaṁ	svapnaḥ	sākṣātkuvalayadr̥śaṁ	tām ॥ 353 ॥</l>
</lg></b>
<p>3. <b>saṁkṣip‍tākārō</b> yathā—</p>
<b><lg>
<l>sa dr̥ṣṭaḥ svapnē'dya praṇayakupitō māṁ pratijana—
stataḥ kṣīṇā rātrirna ca caraṇayōrasmi patitā ।</l>
<l>kr̥taṁ kalyāṇānāmanabhilaṣitā	sāvadhi	vayaḥ
prasannaṁ tadavaktraṁ na kr̥tamiti cētō dahati mām ॥ 354 ॥</l>
</lg></b>
<p>4. <b>vikṣip‍tarūpō</b> yathā—</p>
<b><lg>
<l>jānē kōpaparāṅ‍mukhī priyatamā svapnē'dya dr̥ṣṭā mayā
mā mā saṁspr̥śa pāṇinēti rudatī gantuṁ pravr̥ttā tataḥ ।</l>
<l>nō	yāvat	parirabhya	cāṭukaśatairāśvāsayāmi	kṣaṇaṁ
bhrātastāvadahaṁ śaṭhēna	vidhinā nidrādaridrīkr̥taḥ ॥ 355 ॥</l>
</lg></b>
<p>5. <b>paryāp‍tarūpō</b> yathā—(caurapa. 210)</p>
<b><lg>
<l>adyāpi	tāṁ	smaranikētamahāpatākāṁ
lambālakāṁ	ciraviyōgakr̥śāṅgayaṣṭim ।</l>
<l>svapnē	vilōlanayanāṁ	kṣaṇadr̥ṣṭanaṣṭāṁ
vidyāṁ	pramādagalitāmiva	saṁsmarāmi ॥ 356 ॥</l>
</lg></b>
<p>6. <b>aparyāp‍tarūpō</b> yathā—</p>
<b><lg>
<l>siviṇaa—khaṇa—suttūṭṭhiāē punarutta—daṁsaṇa—maṇāē— ।
bālāē ṇimīlia—lōaṇaāē divasō vi vōlīṇō ॥ 357 ॥</l>
</lg></b>
<lg>
<l>(svapna—kṣaṇa—sup‍tōtthitāyāḥ	punaruktadarśanamanasaḥ ।</l>
<l>bālāyāḥ nimīlitalōcanāyā divasō'pi na atikrāntaḥ ॥)</l>
</lg>
<pb n="1462"/>
<p>(<b>7. sunimittānubhavaḥ— 3</b>)</p>
<p>pravāsinaḥ śubhasūcakacakṣurādisphuraṇaṁ <b>sunimittānubhavaḥ</b>।</p>
<p>tanmanōrathōpagamē, (dūtōpagamē), dayitōpagamē ca tatra—</p>
<p>1. <b>manōrathōpagamō</b> yathā—(gāsa. 2. 37)</p>
<b><lg>
<l>phuriē vāmacchi tuē jai ēhiisō piōjja tā suiraṁ ।</l>
<l>viṇimilia dāhiṇṇaaṇaṁ tuē a ēaṁ pulōissaṁ ॥ 358 ॥</l>
</lg></b>
<lg>
<l>(sphuritē vāmākṣi tvayi yadyēṣyati mama priya iti tat ciram ।</l>
<l>mīlitvā dakṣiṇānayanaṁ tvayā avitr̥ṣṇaṁ pralōkayiṣyāmi ॥)</l>
</lg>
<b><lg>
<l>jēṇa jāṇu ṭṭhia-vialia—dhavala—valaa—paḍirōhaṇēkkarasiāhiṁ ।</l>
<l>vāhāhi	kaha	ṇu	tuētti/turijjai	māmi	pahiapuraṁdhīhiṁ ॥ 359 ॥</l>
</lg></b>
<lg>
<l>(yēna sthita—vigalita—dhavala—valaya—pratirōdhanaikarasikābhyām ।</l>
<l>bāhubhyāṁ kathaṁ nu tvayēti/tvaryatē sakhi! pathikapurandhrībhiḥ ॥)</l>
</lg>
<p>2. <b>dūtōpagamō</b> yathā—(mēgha. 94)</p>
<b><lg>
<l>ruddhāpāṅgaprasaramalakairañjanasnēhaśūnyaṁ
pratyādēśādapi	ca	madhunō	vismr̥tabhrūvilāsam ।</l>
<l>tvayyāsannē	nayanamuparispandi	śaṅkē	mr̥gākṣyā
mīnakṣōbhakulakuvalayaśrītulāmēṣyatīti	॥ 360॥</l>
</lg></b>
<p>yathā vā—(mēgha. 95)</p>
<b><lg>
<l>vāmaścāsyāḥ	kararuhapadairmucyamānō	madīyaiḥ
krīḍāyōgaṁ	ciraparicitaṁ	tyājitō	daivagatyā ।</l>
<l>sambhōgāntē	mama	samucitō	hastasaṁvāhanānāṁ
yāsyatyūruḥ	sarasakadalīstambhagauraścalatvam ॥ 361 ॥</l>
</lg></b>
<p>3. <b>dayitōpagamō</b> yathā—</p>
<b><lg>
<l>ajja maha imaṁ sahi dāhiṇēaraṁ piaamāgamaṇadūaṁ ।</l>
<l>avaṇia—khēaṁ	vaddhāviāsi	papphaṁdaē	acchī ॥ 362 ॥</l>
</lg></b>
<lg>
<l>(adya mamēdaṁ sakhi! dakṣiṇāparaṁ priyatamāgamanadūtam ।</l>
<l>apanītakhēdaṁ	rdhāpitāsi	praspandatē	akṣi ॥)</l>
</lg>
<pb n="1463"/>
<p>yathā vā—</p>
<b><lg>
<l>vāmēnaiva vilōcanēna bhavatī diṣṭa‍yā ciraṁ vardhitā
prāyaḥ prāpsyasi pāritōṣikamimaṁ dhr̥ṣṭō janō mādr̥śaḥ ।</l>
<l>asmin prāṅgaṇapīlukuñjaviṭapē kr̥tvā padaṁ dr̥ś‍yatāṁ
cañcatkēsarakandharēṇa	karabhēṇāyaṁ	vanē	vallabhaḥ ॥ 363 ॥</l>
</lg></b>
<p>(<b>8. priyapratyāgamaḥ— 12</b>)</p>
<p>pravāsatō gr̥hāgamanaṁ <b>priyapratyāgamaḥ</b>। sa udāttādināyikānimittabhēdād
dvādaśadhā । tēṣu—</p>
<p>1. <b>udāttādinimittō</b> yathā—</p>
<b><lg>
<l>āyātē dayitē marusthalabhuvāṁ saṁcintya durlaṅghayatāṁ
gēhinyā	paritōṣabāṣpataralāmāsajya	dr̥ṣṭiṁ	mukhē ।</l>
<l>datvā	pīluśamīkarīrakabalaṁ	cēlāñcalēnādarā—
dunmr̥ṣṭaṁ	karabhasya	kēsarasaṭābhārāgralagnaṁ	rajaḥ ॥ 364 ॥</l>
</lg></b>
<p>2. <b>uddhatānimittō</b> yathā—</p>
<b><lg>
<l>yaddatvā	lavaṇāñjaliṁ	svayamasāvucchūnatāmrēkṣaṇā
tvāmapyudagatabāṣpamarpitavatī	bhūyō'pi	matsaṅgamaḥ ।</l>
<l>tatkiṁ nirghr̥ṇa vismr̥taṁ karabha hē yēnādya pūrṇēnavadhau
tasyāḥ krīḍasi jīvitēna vijahada‍gaṅgōpakaṇṭhē jalam ॥ 365 ॥</l>
</lg></b>
<p>3. <b>lalitānimittō</b> yathā—</p>
<b><lg>
<l>dr̥ṣṭirvandanamālikā	stanayugaṁ	lāvaṇyapūrṇau	ghaṭau
śubhrāṇāṁ prakaraḥ smitaṁ sumanasāṁ dantaprabhā darpaṇaḥ ।</l>
<l>rōmāñcōdr̥ma ēva	sarṣapakaṇāḥ pāṇī	tathā pallavau
svāṅgairēva gr̥haṁ priyasya viśatastanvyā kr̥taṁ maṅgalam ॥ 366 ॥</l>
</lg></b>
<p>4. <b>śāntānimittō</b> yathā—</p>
<b><lg>
<l>garjatyunnata	ēṣa	nīlajaladaḥ	krūraṁ	kadambanilō
mārgāḥ	(palla)	vinō	vanāni	haritasnigdhāni	pūrṇō'vadhiḥ ।</l>
</lg></b>
<pb n="1464"/>
<b><lg>
<l>āyattaṁ tava jīvitaṁ karabha! hē khinnō'pi gaccha drutaṁ
kāntā yadyāpi tēna kupyati tathāpyastyēva mē saṅgamaḥ ॥ 367 ॥</l>
</lg></b>
<p>5. <b>dhīrānimittō</b> yathā—</p>
<b><lg>
<l>maṁgala—valaaṁ jīaṁ va rakkhiaṁ jaṁ pautthapaiāē ।</l>
<l>sahasa tti daṁsaṇūsasia—bāhulaiāē taṁ bhiṇṇaṁ ॥ 368 ॥</l>
</lg></b>
<lg>
<l>(maṅgalavalayaṁ jīvitamiva rakṣitaṁ yat prōṣitapatikayā ।</l>
<l>sahasēti darśanōcchravasita—bāhulatikayā tad bhinnam ॥)</l>
</lg>
<p>6. <b>adhīrānimittō</b> yathā—</p>
<b><lg>
<l>āsīd yasya muharmuharvigalitō(tair) bāṣpaiḥ samaṁ durdharai—
rdaurbalyād valayasya hāṭakabhuvaḥ paryākulā dhāraṇā ।</l>
<l>diṣṭyā vr̥ddhikarā yadā tu madhunā tasyaiva cākarṣaṇē
nānyānāhvayatē	punaḥ	punarasau	nāgacchati		prēyasi ॥ 369 ॥</l>
</lg></b>
<p>7. <b>mugdhānimittā</b> yathā—</p>
<b><lg>
<l>puliiamaṇujjuacchaṁ sēō aṁgēsu paharisō hiaē ।</l>
<l>muddhāēm̐	vi	jāaṁ	ṇavavahūēm̐	jāmāuē	āē ॥ 370 ॥</l>
</lg></b>
<lg>
<l>(pralōkitamanr̥jvakṣaṁ	svēdō'ṅgēṣu	praharṣō	hr̥dayē ।</l>
<l>mugdhāyā api jātaṁ navavadhvā jāmātr̥ka āgatē ॥)</l>
</lg>
<p>8. <b>madhyānimittō</b> yathā—(gāsa. 822 vē.)</p>
<b><lg>
<l>atthakkāgaadiṭṭhē vahuā jāmāuammi gurupuraō ।</l>
<l>jūrai	ṇivaḍaṁtāṇaṁ	harisavisaṁṭṭāṇa	valaāṇa ॥ 371 ॥</l>
</lg></b>
<lg>
<l>(akasmād āgatadr̥ṣṭē vadhukā jāmātr̥kē gurupurataḥ ।</l>
<l>krudhyati nipatadbhyō harṣa—viṣamitēbhyō valayēbhyaḥ ॥)</l>
</lg>
<p>9. <b>pragalbhānimittō</b> yathā—(gāsa. 7. 83)</p>
<b><lg>
<l>avaraṇhāgaa—jāmāuassa viuṇēi mōhaṇukkaṁṭhaṁ ।</l>
<l>vahūāē	gharaparōhaḍamajjaṇamuhalō	valaasaddō ॥ 372 ॥</l>
</lg></b>
<lg>
<l>(aparāh‍ṇāgatajāmātuḥ	dviguṇayati	mōhanōtkaṇṭhām ।</l>
<l>vadhukāyā gr̥hapaś‍cādabhāgamajjanamukharō valayaśabdaḥ ॥)</l>
</lg>
<pb n="1465"/>
<p>10. <b>uttamānimittō</b> yathā—</p>
<b><lg>
<l>pulaibbhēbvēu pasāhai dara—kummāṇa—thaṇa ।</l>
<l>paharisa bāhu vihūsai ṇikkajjala ṇaaṇa ॥ 373 ॥</l>
</lg></b>
<b><lg>
<l>assujalōha vi sōhai khāmakavōlē muhē ।</l>
<l>muddhahē kāi ṇa maṁḍaṇa daiāgamaṇasuhē ॥ 374 ॥</l>
</lg></b>
<lg>
<l>(pulakōdbhēdaḥ	prasādhayati	īṣanmlānau	stanau ।</l>
<l>praharṣa:	bāhū vibhūṣayati niṣkajjalē nayanē ॥</l>
<l>aśrujalaudhaḥ api śōbhatē kṣāmakapōlē mukhē ।</l>
<l>mugdhāyāḥ kiṁ na maṇḍanaṁ dayitāgamanasukhē ॥)</l>
</lg>
<p>11. <b>madhyamānimittō</b> yathā—</p>
<b><lg>
<l>piē sahasatti pahattitahē vihavi/ ḍia valaa ।</l>
<l>pulauttaṁbhiagattahē	sōhahiṁ	mahihiṁ	gaa ॥ 375 ॥</l>
</lg></b>
<b><lg>
<l>takkhaṇamukkahō	sōahō	ṇaṁ	baṁdhaṇakaḍaa ।</l>
<l>ṇāi	paṇaṭṭhahō	virahahō	taralaturaṁgaaē ॥ 376 ॥</l>
</lg></b>
<lg>
<l>(priyē sahasā prāp‍tē vighaṭitāni valayāni ।</l>
<l>pulakōttambhitagāñyāḥ śōbhantē mahyāṁ gatāni ॥</l>
<l>tatkṣaṇamuk‍tasya śōkasya nanu bandhanakaṭakāni ।</l>
<l>nanu	praṇaṣṭasya	virahasya	taralaturaṅgapadāni ॥)</l>
</lg>
<p>12. <b>kaniṣṭhānimittō</b>—</p>
<b><lg>
<l>bāhajalōllialōaṇa thaṇaya ṇa uppusia ।</l>
<l>ṇavi dahikaakkhaa laia ṇa vaṁdaṇamāla kia ॥ 377 ॥</l>
</lg></b>
<b><lg>
<l>harisāraṁbha—viaṁmiapulaukkaṁpa—bhara ।</l>
<l>pēkkhēvi kaṁtu pahuttau laggī kaṁṭhē para ॥ 378 ॥</l>
</lg></b>
<lg>
<l>(bāṣpajavālārdritalōcanē	stanau	na	parimārjitau ।</l>
<l>nāpi dadhi—akṣatāḥ gr̥hītāḥ na vandanamālā kr̥tā ॥</l>
<l>harṣārambha—vijr̥mbhita—pulakōtkampabharā ।</l>
<l>prēkṣya kāntaṁ prāp‍taṁ lagnā kaṇṭhē punaḥ ॥)</l>
</lg>
<pb n="1466"/>
<b><lg>
<l>uktā samāp‍tiskandhē'sāvudāharaṇapaddhatiḥ ।</l>
<l>diśānayō'nusartavyamanuktamapi	sūribhiḥ ॥ 379 ॥</l>
</lg></b>
<b><lg>
<l>saiva pravāsaśaṅkādicaturviṁśatikandalaḥ ।</l>
<l>smr̥tō'naṅgavihaṅgasya pravāsō vasatidrumaḥ ॥ 380 ॥</l>
</lg></b>
<b><lg>
<l>samāsavyāsābhyāṁ kusumadhanuṣō jīvitamiti
pravāsō nirṇītaḥ priyajanamanōhēmanikaṣaḥ ।</l>
<l>atha	prēmōdyānapraṇayataruvistrambhasumanō—
nivāsaikāsthānī surabhirabhidhīyēta karuṇaḥ ॥ 381 ॥</l>
</lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
pravāsōpavarṇanō nāma
॥ ēkatriṁśaḥ prakāśaḥ ॥ 31 ॥</b></p>
<lg>
<l>sanātanalalāṭakē	likhitamasti	sāhityagāṁ
malīmasitalēkhinīmapagatāṁhasaṁ	prēkṣitum ।</l>
<l>pravāsakalanāmayīmitarathā	tu	gāthāmimā—
masāvasadr̥śīṁ	punaḥ	susadr̥śīṁ vidhātuṁ	kr̥tī ।</l>
</lg>
<lg>
<l>atrāpi	santi	bahavō'sphuṭitārthakā	hi
ś‍lōkā	vicakṣaṇadhiyaḥ	khalu tān dhayēyuḥ ।</l>
<l>na prākr̥taṁ na khalu	saṁskr̥tamapyaśuddha—
lēkhaṁ	nijārthaparibhāvanikāsu	śaktam ॥</l>
</lg>
<pb n="1467"/>
<p>atha</p>
<p><b>śrr̥ṅgāraprakāśē dvātriṁśaḥ prakāśaḥ</b></p>
<p>karuṇavipralambhaprakāśaḥ</p>
<p>athātaḥ kramaprāp‍taṁ karuṇavipralambhamupadēkṣyāmaḥ । tasya ca prathamānurāgādibhyō
rāgavardhanatvādantē'bhidhānamityabhihitaṁ purastāt1 । bhūyaśca viśēṣatō'bhidhīyatē ।</p>
<p>vibhāvānubhāvavyabhicārisaṁyōgād prakarṣamāpadyamānā2 ratirnāma kāmaśrr̥ṅgārakhyāṁ
labhatē । sa tu nityanaimittikādibhēdādaṣṭadhōcyatē । tatra rāgavardhanatvāpēkṣāyāṁ nityānanaimittikaḥ,
sāmānyād viśēṣaḥ, prakāśāt pracchannaḥ, kr̥trimādakr̥trimō balīyān । bhūyō'pi naimittikād
vaiśōṣikō, vaiśēṣikāt pracchannaḥ, pracchannādakr̥trima iti sarvatō'pyakr̥trima ēvōtkr̥ṣyatē ।
sa cāhāryō, yauvanajaḥ, sahajō, vistrambhajaścēti caturdhā । tatrāhāryād yauvanajō,
yauvanajāt sahajaḥ, sahajād vistrambhajō balīyān ।</p>
<p>kāmaśrr̥ṅgāraśca dvēdhā । sambhōgō vipralambhaśca । tatrābhilaṣaṇīyānāmavāp‍tau sambhōgaḥ,
viparyayē vipralambhaḥ । sambhōgaś‍ca vipralambhamantarēṇa na prakarṣamadhirōhatīti vipralambhasya
sambhōgāt prathamamabhidhānam ।</p>
<p>vipralambhō hi kāmaśrr̥ṅgārasya prāṇitam । sa prathamānurāgē'ṅkuritō, mānē pallavitaḥ,
pravāsē kusumitaḥ, karuṇē phalitaḥ, prathamānurāgānantarādiṣu prakarṣamāpannaḥ samyagupabhōgyō
bhavati । padātpadaṁ ca pratipadyamānō viśēṣataḥ svadatē ।</p>
<b><lg>
<l>yathā dugdhād dadhi svādu yathā dadhnō'mlaṣāḍavaḥ ।</l>
<l>yathāmlaṣāḍavāt	svādurāmikṣaivaṁ	rasōdayaḥ ॥ 1 ॥</l>
</lg></b>
<p>tē ca prathamānurāgādayō vipralambhāḥ, tadanantarāstu sambhōgāḥ । anurāgastu na tathā
iṅgitākārādibhiḥ	prathamānurāgēṇērṣyāyitamantrāyitādibhirmānēnōtkaṇṭhāvēśakārśyādibhiḥ
pravāsē,	yathā	vyasanābhighātasammīlanādibhiranubhāvaiḥ	karuṇavipralambhē	prakarṣamāpannō
niṣprakampatāṁ prāpnōti । ataḥ prathamānurāgādīnāṁ vipralambhabhēdānāṁ trayāṇāmapyanantaraṁ
rāgavardhanatamaḥ karuṇavipralambhō'bhidhīyatē iti ।</p>
<p>kaḥ punarayaṁ karuṇō nāma ।</p>
<!-- NOTES pg=1467!-->
1. dra. atraiva pr̥. 1396
2. nabhāvō= 'nabhāvō' jō, 'naḥ pradhānaḥ (sthāyī) bhāvō' rāghavaḥ ।
<pb n="1468"/>
<p>(<b>1. karuṇaḥ— 12</b>)</p>
<p>yatrāsmin mithyābhinivēśa iva gurvāyāsakārakē'pi mūrkhāṇāṁ, sarvāṅgaparityāga
ivālaukikē'pi brahmavidāṁ, rajaḥkardamakrīḍāvinōda iva vēṣadūṣakē'pi paurapaugaṇḍānāṁ,
mahāhavamahīvihāra iva bībhatsabhīṣaṇē'pi śūrasāhasikānāṁ, priyasuhannarmanirbhartsana
ivātigrāmyē'pi parihāsikānāṁ, kupitakāminīpārṣṇiprahāra iva sukumārē'pi rāgiṇāṁ,
timirābhisārikāvēṣa iva malīmasē'pi cauryaratarucīnāṁ, vilāsinīkilikiñcitaprapañca iva
dīnapradarśanē'pi nāgarikāṇām, atīvānurajyatē manaḥ ।</p>
<p>(<b>manaḥ prēma</b>)</p>
<p>sāmayikānāmucyatē ।	prarūḍhasnēhayōranyataravināśē	anyasya	duḥkhābhinivēśō
hr̥dayadāruṇaḥ । sa kathaṁ śōkād vibhidyata iti cēt,</p>
<p>hētuphalaviṣayasvarūpabhēdāt । tathāhi— <b>'ratyēkahētuḥ karuṇaḥ, prītidayādyanēkahētuḥ
śōkaḥ, punassaṅgamaphalaḥ karuṇaḥ, apunassaṅgamaphalaḥ śōkaḥ, strīpuṁsaviṣayaḥ karuṇaḥ,
astrīpuṁsaviṣayaḥ śōkaḥ, sapratyāśarūpa: karuṇaḥ, niṣpratyāśasvarūpaḥ śōka ityanya
ēva śōkō'nyaśca karuṇa'</b> iti ।</p>
<p>sa prāyēṇa daivāśrayaḥ, pauruṣāśrayaḥ, dēśāśrayaḥ, kālāśrayaḥ, svarūpāśrayaḥ,
parimāṇāśrayaḥ, pramāṇāśrayaḥ, anurāgāśrayaḥ, sambhōgāśrayaḥ, vipralambhāśrayaḥ, nāyakāśrayaḥ,
nāyikāśraya iti <b>dvādaśadhā</b>। tēṣu—</p>
<p>1. <b>daivāśrayaḥ</b>— strīnimittaḥ, puruṣanimittaḥ, sahāyanimittaḥ, gurunimitta iti ।</p>
<p>2. <b>pauruṣāśrayaḥ</b>— puruṣakr̥taḥ strīviṣayē, strīkr̥taḥ puruṣaviṣayē, puruṣakr̥taḥ
puruṣaviṣayē, strīkr̥taḥ strīkr̥taḥ strīviṣaya iti ।</p>
<p>3. <b>dēśaśrayō</b>— divyō, mānuṣō, divyamānuṣō, na/ adivyamānuṣa iti ।1</p>
<p>4. <b>kālāśrayaḥ</b>— ihajanmasaṅgamaḥ,	anyajanmasaṅgamaḥ,	ihānyajanmasaṅgamaḥ,
prētyasaṅgama2 iti ।</p>
<p>5. <b>svarūpāśrayō</b>— vicintitaḥ, ākasmikaḥ, pāramārthikō'pāramārthika iti ।</p>
<!-- NOTES pg=1468!-->
1. 'mānuṣō na divyō'mānuṣō' iti jō. pr̥. 1108, rā. pr̥. 1621 HOS ; dra. pr̥. 1470
2. 'ubhayajanmasaṅgama' iti jō. pr̥. 1108, rā. pr̥. 1621 HOS ; dra. pr̥. 1471
<pb n="1469"/>
<p>6. <b>parimāṇāśrayō</b>— mahānaṇurdīrghō hnasva iti ।</p>
<p>7. <b>pramāṇāśrayaḥ</b>— dr̥ṣṭaḥ, śrutō'numitaḥ, śaṅkita iti ।</p>
<p>8. <b>anurāgāśrayaḥ</b>— śrēyān, madhyamō'varaḥ, pratyavara iti ।</p>
<p>9. <b>sambhōgāśrayaḥ</b>— prathamānurāgānantaryō, mānānantaryaḥ, pravāsānantaryaḥ,
karuṇānantarya iti ।</p>
<p>10. <b>vipralambhāśrayaḥ</b>— prathamānurāgajō, mānajaḥ, pravāsajaḥ, karuṇaja iti ।</p>
<p>11. <b>nāyakāśrayō</b>— guṇakr̥taḥ, prakr̥tikr̥taḥ, pravr̥ttikr̥taḥ, parigrahakr̥ta iti ।</p>
<p>12. <b>nāyikāśrayō</b>— guṇakr̥taḥ, vayaskr̥taścēṣṭākr̥tō dhairyakr̥ta iti । tēṣu—</p>
<p>(<b>1. daivāśrayaḥ</b>)</p>
<p>1. <b>daivāśrayaḥ strīnimittaḥ</b> puruṣē yathā—(kādambarīkathāsārē 4. 108)</p>
<b><lg>
<l>ayi pāpē! mahāśvētē! na tuṣṭāsyakṣamālayā ।</l>
<l>hatā mē suhr̥dō'muṣya prāṇavr̥ttirapi tvayā ॥ 2 ॥</l>
</lg></b>
<p>2. <b>puruṣanimittaḥ</b> striyāṁ yathā—</p>
<b><lg>
<l>vicinvatīṁ māmiyamadrikukṣau vikukṣināmnā bhujagēna daṣṭā ।</l>
<l>gatāsurāstē mr̥gaśābanētrā mr̥gāvatī hā vidhinā hatō'smi ॥ 3 ॥</l>
</lg></b>
<p>3. <b>sahāyanimittaḥ</b> puruṣē yathā—(kādambakasā. 6. 106)</p>
<b><lg>
<l>iti śrutvā bhinnaḥ prasabhamiva śūlāgraśikhayā
kadā tvāṁ paś‍yēyaṁ kamalamukhi kādambari! punaḥ ।</l>
<l>vadannēvaṁ	śōkasphuṭitahr̥dayaḥ	tatkṣaṇamasūñ
jahaccandrāpīḍastaruriva	papāta	kṣititalē ॥ 4 ॥</l>
</lg></b>
<p>4. <b>gurunimittaḥ</b> striyāṁ yathā— (māmā. 10.13)</p>
<b><lg>
<l>ēṣā pravāsaṁ kathamapyatītya yātā punaḥ saṁśayamanyathaiva ।</l>
<l>kō nāma pākābhimukhasya janturdvārāṇi daivasya pidhātumīṣṭē ॥ 5 ॥</l>
</lg></b>
<!-- NOTES pg=1469!-->
1. pratyavara pravara jō. 1108 rā. 1621 ; dra. pr̥. 14
<pb n="1470"/>
<p>(<b>2. pauruṣāśrayaḥ</b>)</p>
<p>1. <b>pauruṣāśrayaḥ puruṣakr̥taḥ strīviṣayē</b> yathā—</p>
<b><lg>
<l>sā	vakṣaḥparivartanaikalalitā	viśvāsabhūmiḥ	priyā
bālā	niṣkaruṇēna	mugdhatapasā	dagdhā	varākī	mayā ।</l>
<l>bharturbhaktirapēkṣitā	nanu	punaḥ	strīdāhadōṣō	mahāñ
jātaṁ saccaritaiṣiṇō bata mama mlēcchasya yannōcitam ॥ 6 ॥</l>
</lg></b>
<p>2. <b>strīkr̥taḥ puruṣaviṣayē</b> yathā—(kādakasā. 6. 104)</p>
<b><lg>
<l>śāpēna tēna mahatā madanāgninā vā janmāntarōpacitaduṣkr̥takarmaṇā vā ।</l>
<l>citrēṇa vā bhagavataścaritēna dhātuḥ prāṇānasāvudasr̥jannipapāta cōrvyām ॥ 7 ॥</l>
</lg></b>
<p>3. <b>puruṣakr̥taḥ puruṣaviṣayē</b> yathā—(nāgāna. 5. 21)</p>
<b><lg>
<l>ātmīyaḥ para ityayaṁ khalu kutaḥ satyaṁ na nāma kramaḥ
kiṁ rakṣāmi bahūn kimēkamiti vā cintā na jātā katham ।</l>
<l>tārkṣyāt trātumahīn svajīvitaparityāgaṁ tvayā kurvatā
yaccātmā pitarau vadhūriti hataṁ niśśēṣamētat kulam ॥ 8 ॥</l>
</lg></b>
<p>4. <b>strīkr̥taḥ strīviṣayē</b> yathā—(kusaṁ. 1. 53)</p>
<b><lg>
<l>yadaivē pūrvē jananē śarīraṁ sā dakṣadōṣāt sudatī sasarja ।</l>
<l>tadāprabhr̥tyēva vimuktasaṅgaḥ patiḥ paśūnāmaparigraha'bhūt ॥ 9 ॥</l>
</lg></b>
<p>(<b>3. dēśāśrayaḥ</b>)</p>
<p>1. <b>dēśāśrayabhēdēṣu divyō</b> yathā—(kusaṁ. 4. 19)</p>
<b><lg>
<l>vibudhairapi yasya dāruṇairasamāp‍tē parikarmaṇi smr̥taḥ ।</l>
<l>tamimaṁ kuru dakṣiṇētaraṁ caraṇaṁ nirmitarāgamēhi mē ॥ 10 ॥</l>
</lg></b>
<p>2. <b>mānuṣō</b> yathā—</p>
<b><lg>
<l>ripuryātu parāṁ vr̥ddhiṁ dhig rājyamanayō'stu naḥ ।</l>
<l>daivamēvaṁvidhaṁ dr̥ṣṭa‍vā dānē pratyaryayāmi tām ॥ 11 ॥</l>
</lg></b>
<p>3. <b>divyamānuṣō</b> yathā (raghu. 8.82)</p>
<b><lg>
<l>krathakaiśikavaṁśambhavā tava bhutā mahiṣī cirāya sā ।</l>
<l>upalabdhavatī divaś‍cyutaṁ vivaśā śāpanivr̥ttikāraṇam ॥ 12 ॥</l>
</lg></b>
<pb n="1471"/>
<p>4. <b>ādivyamānuṣō</b> yathā—(sēbaṁ. 11.53)</p>
<b><lg>
<l>ālōiē ṇisaṇṇā uaṇijjaṁ tēmi vēviuṁ āḍhattā ।</l>
<l>sīātti raaṇiarēhiṁ rāmasīratti bhaṇiē gaa c‍ciaṁ mōhaṁ ॥ 13 ॥</l>
</lg></b>
<lg>
<l>(ālōkitē niṣaṇṇā upanīyamānē vēpitumārabdhā ।</l>
<l>sītā rajanīcaraiḥ rāmaśira iti bhaṇitē gatā ēva mōham ॥)</l>
</lg>
<p>(<b>4. kālaśrayaḥ</b>)</p>
<p>1. <b>kālaśrayaprabhēdēṣu ihajanmasaṅgamō</b> yathā—</p>
<b><lg>
<l>svap‍naḥ syāt kimayaṁ na jātu jagati svap‍nō bhavējjāgrataḥ
kiṁ kēnāpi hi vañcitō'smi dayitālābhaḥ kutō vañcanā ।</l>
<l>kiṁ nāhaṁ śukanandanaḥ kathamasāvanyaṁ samābhāṣatē
kēnāyaṁ racitō vidhiḥ sukr̥tinā siddhēna tē karmaṇā ॥ 14 ॥</l>
</lg></b>
<p>2. <b>anyajanmasaṅgamō</b> yathā—</p>
<b><lg>
<l>mā śōcasva śucismitē ! kr̥tajapā tapyasva tīvraṁ tapō
bhūtvā vēdavatī bhaviṣyasi tatassītēti nām‍nā bhuvi ।</l>
<l>kāntastē harirēṣa vāmanatanuṁ kr̥tvā sahastrārjunaṁ
jitvā dāśarathitvamētya bhavatīṁ bhūyaḥ samud‌vakṣyati ॥ 15 ॥</l>
</lg></b>
<p>3. <b>ihānyajanmasaṅgamō</b> yathā—(kusaṁ. 4.44)</p>
<b><lg>
<l>tadidaṁ parirakṣa śōbhanē ! bhavitavyapriyasaṅgamaṁ vapuḥ ।</l>
<l>ravipītajalā tapātyayē punarōghēna hi yujyatē nadī ॥ 16 ॥</l>
</lg></b>
<p>4. <b>prētyasaṅgamō</b> yathā—(raghu. 8.95)</p>
<b><lg>
<l>tīrthē tōyavyatikarabhavē jahnukanyāsarayvōḥ—
rdēhatyāgādamaragaṇanālēkhyamāsādya	sadyaḥ ।</l>
<l>pūrvākāradhikatararucā saṅgataḥ kāntayāsau
līlāgārēṣvaramata	punarnandanābhyantarēṣu ॥ 17 ॥</l>
</lg></b>
<p>(<b>5. svarūpāśrayaḥ</b>)</p>
<p>1. <b>svarūpāśrayaprabhēdēṣu vicintitō</b> yathā—(māmā. 8.12)</p>
<b><lg>
<l>mama	hi	kuvalayākṣīṁ	pratyaniṣṭaikabuddhē—
raviratamanubaddhōtkampa	ēvāntarātmā ।</l>
<pb n="1472"/>
<l>sphurati ca khalu cakṣurvāmamētac‍ca kaṣṭaṁ
vacanamiha bhavatyōḥ sarvathā hā hatō'smi ॥ 18 ॥</l>
</lg></b>
<p>2. <b>ākasmikō</b> yathā—(raghu. 14.53)</p>
<b><lg>
<l>atha vyavasthāpitavāk kathañcit saumitrirantargatabāṣpakaṇṭhaḥ ।</l>
<l>autpātikaṁ mēgha ivāśmavarṣaṁ mahīpatēḥ śāsanamujjagāra ॥ 19 ॥</l>
</lg></b>
<p>3. <b>pāramārthikō</b> yathā—(raghu. 8.38)</p>
<b><lg>
<l>vapuṣā karaṇōjjhitēna sā nipatantī patimapyapātayat ।</l>
<l>nanu tailaniṣēkabindunā saha dīpārcirupaiti mēdinīm ॥ 20 ॥</l>
</lg></b>
<p>4. <b>apāramārthikō</b> yathā—(rāmābhyu.)</p>
<b><lg>
<l>pratyākhyānaruṣā kr̥taṁ samucitaṁ krūrēṇa tē rakṣasā
sōḍhaṁ tac‍ca tathā tvayā kulavadhūrdhattē yathōc‍caiḥ śiraḥ ।</l>
<l>vyarthaṁ samprati bibhratā dhanuridaṁ tvad‍vyāpadaḥ sākṣiṇā
rāmēṇa priyajīvitēna tu kr̥taṁ prēmṇaḥ priyē! nōcitam ॥ 21 ॥</l>
</lg></b>
<p>(<b>6. pariṇāmāśrayaḥ</b>)</p>
<p>1. <b>pariṇāmāśrayaprabhēdēṣu mahān</b> yathā—(māmā. 9.12, urāca. 3.31)</p>
<b><lg>
<l>dalati hr̥dayaṁ gāḍhōdvēgaṁ dvidhā tu na bhidyatē
vahati vikalaḥ kāyō mōhaṁ na muñcati cētanā ।</l>
<l>jvalayati tanūmantardāhaḥ karōti na bhasmasāt
praharati vidhirmarmacchēdī na kr̥ntati jīvitam ॥ 22 ॥</l>
</lg></b>
<p>2. <b>aṇu</b>ryathā—(tāva. 6.4)</p>
<b><lg>
<l>vistrambhānna visarpitaṁ mayi manō nirpyantraṇaṁ mantrituṁ
vyāvr̥ttāpi nivartitā na śayanē bāṣpaṁ tyajantī śanaiḥ ।</l>
<l>māmuddiś‍ya tathānayā vyavasitaṁ tannōparuddhaṁ mudhā
kaṣṭaṁ kēvalamēva rājatanayā dagdhā varākī śucā ॥ 23 ॥</l>
</lg></b>
<p>3. <b>dīrghō</b> yathā—(tāva. 3.10)</p>
<b><lg>
<l>sarvatra jvalitēṣu vēś‍masu bhayādālījanē vidrutē
vyāsōtkampavihastayā pratipadaṁ dēvyā patantyā tadā ।</l>
<pb n="1473"/>
<l>hā nāthēti muhuḥ pralāpaparayā dagdhaṁ varākyā tayā
śāntēnāpi vayaṁ tu tēna dahanēnādyāpi dahyāmahē ॥ 24 ॥</l>
</lg></b>
<p>4. <b>hrasvō</b> yathā—</p>
<b><lg>
<l>asamāp‍tapratijñē'staṁgatē tvayi mahābhujē ।</l>
<l>muktakēś‍yaiva dattastē priyāyāyaṁ jalāñjaliḥ ॥ 25 ॥</l>
</lg></b>
<p>(<b>7. pramāṇāśrayaḥ</b>)</p>
<p>1. <b>pramāṇāśrayabhēdēṣu dr̥ṣṭō</b> yathā—</p>
<b><lg>
<l>hā hā kathaṁ kumudanīlanalāṅgadādiyūthādhipairatijavādanubadhyamānaḥ ।</l>
<l>asmanmanōrathabhuvaṁ sahasaiva dēvīṁ vyāpādya rākṣasapatirnagarīṁ praviṣṭaḥ ॥ 26 ॥</l>
</lg></b>
<p>2. <b>śrutō</b> yathā—</p>
<b><lg>
<l>śrutvaiṣa vidhr̥tabāṣpaḥ tathāsthitō yēna vardhitākrandaiḥ ।</l>
<l>hr̥dayasphuṭanabhayārtai	rōditumabhyarthyatē	sacivaiḥ ॥ 27 ॥</l>
</lg></b>
<p>3. <b>anumitō</b> yathā—(urā. 34)</p>
<b><lg>
<l>bhramati hr̥dayaṁ cintāyattaṁ dhanurgurutāṁ gataṁ
na khalu viṣayaṁ jānē cētastathāpi samākulam ।</l>
<l>ayamapi muhurbāṣpōtpīḍō ruṇaddhi vilōcanē
sphurati ca yathā vāmaṁ cakṣustathaiṣa śaṭhō vidhiḥ ॥ 28 ॥</l>
</lg></b>
<p>4. <b>śaṅkitō</b> yathā—(māmā. 8.13)</p>
<b><lg>
<l>kimapi kimapi śaṅkē maṅgalēbhyō yadanyad
viramati parihāsaścaṇḍi!	paryutsukō'smi ।</l>
<l>kalayasi kalitō'haṁ vallabhē! dēhi vācaṁ
bhramati	hr̥dayamantarvihvalaṁ	nirdayāsi ॥ 29 ॥</l>
</lg></b>
<p>(<b>8. anurāgāśrayaḥ) anurāgāśrayaprabhēdēṣu</b></p>
<p>1. <b>śrēyāṁstridhā</b> nityō'kr̥trimō vistrambhajaś‍ca । tēṣu —</p>
<p><b>nityō</b> yathā—nityō'kr̥trimō vistrambhajaś‍ca । tēṣu —</p>
<p><b>nityō</b> yathā—(gāsa. 4.73)</p>
<b><lg>
<l>aṁtōhuttaṁ ḍajjhai jāāsuṇṇē gharē haliauttō ।</l>
<l>ō(ū)sittaṇihāṇāiṁ va ramiaṭṭhāṇā pēcchatō ॥ 30 ॥</l>
</lg></b>
<pb n="1474"/>
<lg>
<l>(antarabhimukhaṁ dahyatē jāyāśūnyē gr̥hē halikaputraḥ ।</l>
<l>upasiktanidhānānīva ramitasthānāni paś‍yan ॥)</l>
</lg>
<p><b>akr̥trimō</b> yathā—(raghu. 8.66)</p>
<b><lg>
<l>dhr̥tirastamitā ratiśacyutā virataṁ gēyamr̥turnirutsavaḥ ।</l>
<l>gatamābharaṇaprayōjanaṁ pariśūnyaṁ śayanīyamadya mē ॥ 31 ॥</l>
</lg></b>
<p><b>vistrambhajō</b> yathā—(urāca. 6.33)</p>
<b><lg>
<l>k‍va	tāvānānandō	niratiśayavistrambhabahulaḥ
k‍va tē'nyōnyaṁ yatra k‍vacana gahanāḥ kautukarasāḥ ।</l>
<l>sukhē vā duḥkhē vā k‍va nu khalu tadaikyaṁ hr̥dayayō—
stathāpyēṣa prāṇaḥ sphurati na tu pāpō viramati ॥ 32 ॥</l>
</lg></b>
<p>2. tathā <b>madhyamō'pi</b> sahajaḥ, pracchannō, vaiśiṣikaścēti tridhaiva । tēṣu —
<b>sahajō</b> yathā—</p>
<b><lg>
<l>mukhaṁ	jyōts‍nālōkaprasaradhavalākṣaṁ k‍vanu mayā
punardupyantē/rdraṣṭavyaṁ	tat	 smitamadhuramanthālpavacanam ।</l>
<l>k‍va	sā	śravyā	vāṇī	vijitakalahaṁsīkalaravā
vilāsāḥ paś‍yantyā/vīkṣyantāṁ k‍va ca sahabhuvō dhīralalitāḥ ॥ 33 ॥</l>
</lg></b>
<p><b>pracchannō</b> yathā—</p>
<b><lg>
<l>daṭa‍ṭhūṇa ciraṁ rōttūṇa ṇibbharaṁ dhāriūṇa hiaammi ।</l>
<l>baṁdhai kaṁṭhē aiṇaṁ ṭhiaṁ kaṁṭhiaṁ ō maha pāiṇī ॥ 34 ॥</l>
</lg></b>
<lg>
<l>(dr̥ṣṭa‍vā ciraṁ ruditvā nirbharaṁ dhr̥tvā hr̥dayē ।</l>
<l>badhāti kaṇṭhē ajinaṁ sthitāṁ kaṇṭhikāṁ ai mama pat‍nī ॥)</l>
</lg>
<p><b>vaiśēṣikō</b> yathā—(raghu. 8.69)</p>
<b><lg>
<l>vibhavē'pi sati tvayā vinā sukhamētāvadajasya gaṇyatām ।</l>
<l>ahr̥tasya vilōbhanāntarairmama sarvē viṣayāstvadāśrayāḥ ॥ 35 ॥</l>
</lg></b>
<p>3. ēvamaparō'pi tridhā naimittikaḥ, sāmānyō, yauvanajaśca । tēṣu —</p>
<p><b>naimittikō</b> yathā—(urāca. 3.9)</p>
<b><lg>
<l>antarlīnasya duḥkhāg‍nēradyōddāmaṁ jvaliṣyataḥ ।</l>
<l>utpīḍa iva dhūmasya mōhaḥ prāgāvr̥ṇōti mām ॥ 36 ॥</l>
</lg></b>
<pb n="1475"/>
<p><b>sāmānyō</b> yathā—(gāsa. 2.42)</p>
<b><lg>
<l>samasōkkhadukkhasaṁvavaḍ‌ḍhiāṇaṁ kālēṇa rūḍhapaṇaāṇaṁ ।</l>
<l>mihuṇāṇaṁ marai jaṁ taṁ khu jiai iaraṁ maaṁ hōi ॥ 37 ॥</l>
</lg></b>
<lg>
<l>(samasaukhyaduḥkhasaṁvardhitayōḥ	kālēna	rūḍhapraṇayayōḥ ।</l>
<l>mithunayōrmriyatē yat tat khalu jīvati itaranmr̥tam bhavati) ॥</l>
</lg>
<p><b>yauvanajō</b> yathā—</p>
<b><lg>
<l>aṇudiahaṁ vaḍ‌ḍhaṁtē khu kkhuruḍē/garuē vva dukkhamuvvahai ।</l>
<l>kulavahuā	vihavattaṇaṇippaiguṇagōravēṇa	thaṇāē ॥ 38 ॥</l>
</lg></b>
<lg>
<l>(anudivasaṁ vardhamānayōḥ khalu gurukayōḥ iva duḥkhamud‌vahati ।</l>
<l>kulavadhukā	vidhavātvaniṣpattiguṇagauravēṇa	stanayōḥ ॥)</l>
</lg>
<p>4. <b>pratyavarō'pi</b> tridhaiva prakāśa, āhāryaḥ, kr̥trimaścēti । tēṣu —</p>
<p><b>prakāśō</b> yathā—(kusaṁ. 4.3)</p>
<b><lg>
<l>ayi jivitanātha! jīvasītyabhidhāyōtthitayā tayā punaḥ ।</l>
<l>dadr̥śē puruṣākr̥ti kṣitau harakōpānalabhasma kēvalam ॥ 39 ॥</l>
</lg></b>
<p><b>āhāryō</b> yathā—</p>
<b><lg>
<l>kiṁ dēvyā api cumbitō'smi bahuśō mithyāprasup‍tastayā
kōpē satyapi kiṁ nirīkṣya hasitā nō manmūkhaṁ bhāminī ।</l>
<l>vistrambhāt kalitā latēva hr̥dayē kiṁ vā ciraṁ na sthitā
kāntirvāsya vināpi vācyamasavō yanna prayātāḥ svayam ॥ 40 ॥</l>
</lg></b>
<p><b>kr̥trimō</b> yathā—(gāsa. 876vē.)</p>
<b><lg>
<l>taha aḍaaṇāē ruṇṇaṁ paimaraṇē vāharidhdhakaṁṭhīē ।</l>
<l>aṇumaraṇasaṁkiṇō jaha jārassa vi saṁkiaṁ hiaaṁ ॥ 41 ॥</l>
</lg></b>
<lg>
<l>(tathā asatyā ruditaṁ patimaraṇē bāṣpakaruddhakaṇṭhayā ।</l>
<l>anumaraṇaśaṅkinō yathā jārasyāpi śaṅkitaṁ hr̥dayam ॥)</l>
</lg>
<p>sambhōgavipralambhāśrayabhēdēṣu prathamānurāgānantaryādayō'ṣṭāvapi pratyēkaṁ tridhā—
tajjātāstadullēkhinastadantaraṅgāśca ।</p>
<pb n="1476"/>
<p>(<b>9. sambhōgāśrayaḥ</b>)</p>
<p>1. tatra <b>sambhōgāśrayēṣu prathamānurāgānantarajā</b> yathā—(māmā. 6.9)</p>
<b><lg>
<l>nairāś‍yakātaradhiyō hariṇēkṣaṇāyāḥ śrutvā nikāmakaruṇaṁ ca manōharaṁ ca ।</l>
<l>mātsaryamōhaparidēvitamud‌vahāmi cintāviṣādavipadaṁ ca mahōtsavaṁ cē1 ॥ 42 ॥</l>
</lg></b>
<p>2. <b>mānānantarīyēṣu mānānantarajō</b> yathā—</p>
<b><lg>
<l>jānē kōpaparāṅa‍mukhī priyatamā svap‍nē'dya dr̥ṣṭā mayā
mā mā saṁspr̥śa pāṇinēti rudatī gantuṁ pravr̥ttā tataḥ ।</l>
<l>nō yāvat parirabhya cāṭukaśatairāśvāsayāmi kṣaṇaṁ
bhrātastāvadahaṁ	śaṭhēna	vidhinā	nidrādaridrīkr̥taḥ ॥ 43 ॥</l>
</lg></b>
<p><b>tadullēkhī</b> yathā—(raghu. 8.48)</p>
<b><lg>
<l>kr̥tavatyasi nāvadhīraṇāmaparāddhē'pi yadā ciraṁ mayi ।</l>
<l>kathamēkapadē nirāgasaṁ janamābhāṣyamamuṁ na manyasē ॥ 44 ॥</l>
</lg></b>
<p><b>tadantaraṅgō</b> yathā—(urāca. 3.13)</p>
<b><lg>
<l>taṭasthaṁ nairāś‍yādapi ca kaluṣaṁ vipriyavaśād
viyōgē dīrghē'smin jhaṭiti stambhitamiva ।</l>
<l>prasannaṁ saujanyādapi ca karuṇairgāḍhakaruṇaṁ
dravībhūtaṁ prēmṇā tava hr̥dayamasmin kṣaṇa iva ॥ 45 ॥</l>
</lg></b>
<p>3. <b>pravāsānantarīyēṣu tajjātō</b> yathā—</p>
<b><lg>
<l>dhautō'malaḥ ślāghyataraiḥ sahāyaiḥ parābhavaḥ śatrukr̥tō bhavadbhiḥ ।</l>
<l>yat sāmprataṁ samprati rāghavāṇāṁ tyāgēna dēvyāstadahaṁ karōmi ॥ 46 ॥</l>
</lg></b>
<p><b>tadullēkhī</b> yathā—</p>
<b><lg>
<l>viraharacitāṁ gāḍhāṁ vēṇīṁ tavōda‍grathayañchanai—
rvirahaguṇitāstāstāḥ kurvan kathāḥ samayōcitāḥ ।</l>
<l>kr̥śataratanuṁ tvāmāśliṣya tyajēyamahaṁ śucaṁ
yaditi guṇitaṁ tanmē dhātrā śaṭhēna na sahyatē ॥ 47 ॥</l>
</lg></b>
<p><b>tadantaraṅgō</b> yathā—(urāca. 1.30)</p>
<b><lg>
<l>tatkālapriyajanaviprayōgajanmā tīvrō'pi pratikr̥tivāñchayā visōḍhaḥ ।</l>
<l>duḥkhāg‍nirmanasi muhurnivartamānō hr̥nmarmagrahamiva vēdanāṁ karōti ॥ 48 ॥</l>
</lg></b>
<!-- NOTES pg=1476!-->
1. prathamānurāgōllēkhī prathamānurāgāntaraṅgaś‍ca nōpalabhyētē ।
<pb n="1477"/>
<p>4. <b>karuṇānantaryēṣu tajjātō</b> yathā—(urāca. 140)</p>
<b><lg>
<l>hāhā dhik paragr̥havāsadūṣaṇaṁ yad vaidēhyāḥ praśamitamadbhutairupāyaiḥ ।</l>
<l>tat tāvat punarapi daivadurvipākādālarkaṁ viṣamiva sarvataḥ prasr̥p‍tam ॥ 49 ॥</l>
</lg></b>
<p><b>tadullēkhī</b> yathā—(māmā. 9.11)</p>
<b><lg>
<l>mayi vigalitapratyāśatvād vivāhavidhēḥ purō
vikalakaraṇairmarmacchēdavyathāvidhurairiva ।</l>
<l>smarasi ruditaiḥ s‍nēhākūtaṁ tathā vyatanōdasā—
vahamapi	yathā'bhūvaṁ	pīḍātaraṅgitasammadaḥ ॥ 50 ॥</l>
</lg></b>
<p><b>tadantaraṅgō</b> yathā—</p>
<b><lg>
<l>yēnātmambhariṇā nirasya karuṇāmutsr̥jya lajjāmapi
praśvāsōpacayāhitādhikadhr̥tis‍nēhō'pi	nāvēkṣitaḥ ।</l>
<l>sō'haṁ subhru! vilōkayāmi vadanaṁ brūyāṁ prasīdēti vā
caṇḍālastava caṇḍi! dāruṇataraṁ tat karma kr̥tvā katham ॥ 51 ॥</l>
</lg></b>
<p>(<b>10. vipralambhāśrayaḥ</b>)</p>
<p>1. <b>vipralambhāśrayaprabhēdēṣu prathamānurāgajō</b> yathā—(māmā. 5.24)</p>
<b><lg>
<l>nyastālaktakaraktamālyavasanā	pāṣaṇḍicaṇḍālayōḥ
pāparambhavatōrmr̥gīva	vr̥kayōrbhīrurgatā	gōcaram ।</l>
<l>sēyaṁ	bhūrivasōrvasōriva sutā mr̥tyōrmukhē vartatē
hā dhikkaṣṭamaniṣṭamastakaruṇaḥ kō'yaṁ vidhēḥ prakramaḥ ॥ 52 ॥</l>
</lg></b>
<p><b>prathamānurāgōllēkhī</b> yathā—(māmā. 9.10)</p>
<b><lg>
<l>sarasakusumakṣāmairaṅgairanaṅgamahājvara—
ściramaviratōnmāthī	sōḍhaḥ	pratikṣaṇadāruṇaḥ ।</l>
<l>tr̥ṇamiva tataḥ prāṇān mōktuṁ manō vidhr̥taṁ tvayā
kimaparamatō nirvyūḍhaṁ yat karārpaṇasāhasam ॥ 53 ॥</l>
</lg></b>
<p><b>prathamānurāgāntaraṅgō</b> yathā—(māmā. 5.20)</p>
<b><lg>
<l>nādastāvad	vikalakurarīkūjitas‍nigdhatāra—
ś‍cittākarṣī	paricita	iva	śrōtrasaṁvādamēti ।</l>
<pb n="1478"/>
<l>antarbhinnaṁ	bhramati	hr̥dayaṁ	vihvalatyaṅgamaṅgaṁ
snēhastambhaḥ skhalayati gatiṁ kaḥ prakāraḥ kimētat ॥ 54 ॥</l>
</lg></b>
<p>2. <b>mānajō</b> yathā—</p>
<b><lg>
<l>sa dr̥ṣṭaḥ svapnē'dya praṇayakupitō māṁ prati janaṁ
tataḥ	kṣīṇā	rātrirnanu	caraṇayōrasmi	patitā ।</l>
<l>kr̥taṁ	kalyāṇānāmanabhilaṣitā	ēva	hi	vayaṁ
prasannaṁ tad vaktraṁ na kr̥tamiti cētō dahati	mām ॥ 55 ॥</l>
</lg></b>
<p><b>mānōllēkhī</b> yathā—(kusaṁ. 4. 8)</p>
<b><lg>
<l>smarasi smara mēkhalāguṇairuta gōtraskhalitēṣu bandhanam ।</l>
<l>cyutakēsaradhūsarēkṣaṇānyavataṁsōtpalatāḍanāni	vā ॥ 56 ॥</l>
</lg></b>
<p><b>mānāntaraṅgā</b> yathā—</p>
<b><lg>
<l>mūrcchāndhakārapaṭalāvr̥tadigvibhāgā	rāhuparāgamalinēva	śaśāṅkalēkhā ।</l>
<l>garbhālasā caturagēhaguṇād gr̥ṇantī pāśaṁ nidhāya galakē maraṇōnmukhā'bhūt ॥ 57 ॥</l>
</lg></b>
<p>3. <b>pravāsajō</b> yathā—</p>
<b><lg>
<l>ciramanucitasthānē	sthitvā	madīkṣaṇavāñchayā
kimiva dayitē tat syād duḥkha na yad viditaṁ tayā ।</l>
<l>katipayadinavyāpय़ṁ	sampratyapāsya	vr̥thaiva	māṁ
kaṭhinahr̥dayē! kiṁ tvaṁ yātā	ka ēṣa tava kramaḥ ॥ 58 ॥</l>
</lg></b>
<p><b>pravāsōllēkhī</b> yathā—</p>
<b><lg>
<l>upāyānāṁ	bhāvādaviratavinōdavyatikarai—
rvimardairvīrāṇāṁ	janitajagadatyadbhutarasaḥ ।</l>
<l>viyōgō mugdhākṣyāḥ sa khalu ripughātāvadhirabhūt
kr̥taḥ tūṣṇīṁ sahyō niravadhirayaṁ tu pravilayaḥ ॥ 59 ॥</l>
</lg></b>
<p><b>pravāsāntaraṅgō</b> yathā—</p>
<b><lg>
<l>priyē! hāhā kvāsi prakira madhurāṁ vācamadhunā
parābhūtairitthaṁ	vilapanavinōdō'pyasulabhaḥ ।</l>
<l>anindyaḥ paulastyō vrajatu parivādō mayi jarāṁ
yatō	rūḍhē	vairē	bahuguṇamanēna	pratikr̥taḥ ॥ 60 ॥</l>
</lg></b>
<pb n="1479"/>
<p>4. <b>karuṇajō</b> yathā—(kādakasā. 7.78)</p>
<b><lg>
<l>dvitīyē'pyahamēvāsya	jātā	janmani	mr̥tyavē ।</l>
<l>śap‍tō madanuraktō'sau mayēti vilalāpa sā ॥ 61 ॥</l>
</lg></b>
<p><b>karuṇōllēkhī</b> yathā—(śāku. 6.9)</p>
<b><lg>
<l>itaḥ pratyādēśāt svajanamanugantuṁ vyavasitā
gr̥hē	tiṣṭhētyuccairvadati	guruśiṣyē	gurusamē ।</l>
<l>punardr̥ṣṭiṁ	bāṣpaprasarakaluṣāmarpitavatī
mayi krūrē yat tat saviṣamiva śalyaṁ dahati mām ॥ 62 ॥</l>
</lg></b>
<p><b>karuṇāntaraṅgō</b> yathā—(urāca. 3.38)</p>
<b><lg>
<l>hā hā dēvi sphuṭati hr̥dayaṁ dhvaṁsatē dēhabandhaḥ
śūnyaṁ	manyē	jagadaviratajvālamantarjvalāmi ।</l>
<l>sīdannandhē	tamasi	vidhurō	majjatīvāntarātmā
viṣvaṅ mōhaḥ sthagayati kathaṁ mandabhāgyaḥ karōmi ॥ 63 ॥</l>
</lg></b>
<p><b>(11. nāyakāśrayaḥ) nāyakāśrayaprabhēdēṣu</b></p>
<p>1. <b>guṇakr̥tastridhā</b> uttamāśrayō, madhyamāśrayaḥ, kaniṣṭhāśrayaśca । tatra—</p>
<p><b>uttamāśrayō</b> yathā—</p>
<b><lg>
<l>antarāvirbhavanmr̥tyurnirōdhavidhurātmanā	।</l>
<l>kaṣṭaṁ prasahya rāmēṇa bāṣpamōkṣō nigr̥hyatē ॥ 64 ॥</l>
</lg></b>
<p><b>madhyamāśrayō</b> yathā—(raghu. 8.72)</p>
<b><lg>
<l>pramadāmanu saṁsthitaḥ śucā nr̥patiḥ sanniti vācyadarśanāt ।</l>
<l>na cakāra śarīramagnisāt saha dēvyā na tu jīvitāśayā ॥ 65 ॥</l>
</lg></b>
<p><b>kaniṣṭhāśrayō</b> yathā—</p>
<b><lg>
<l>satatadayitaviprayōgatāpād varamiha kālakalaiva vahninābhaḥ ।</l>
<l>upaśamamupanētumātmapīḍāṁ dahanamahaṁ praviśāmi na priyārtham ॥ 66 ॥</l>
</lg></b>
<p>2. <b>prakr̥tikr̥tō'pi</b> tridhaiva sāttvikō, rājasastāmasa iti । tēṣu—</p>
<p><b>sāttvikō</b> yathā—(urāca. 7.7)</p>
<b><lg>
<l>dahyamānēna manasā daivād vatsāṁ vihāya saḥ ।</l>
<l>lōkōttarēṇa	dhairyēṇa	prajāpuṇyaiśca	jīvati ॥ 67 ॥</l>
</lg></b>
<pb n="1480"/>
<p><b>rājasō</b> yathā—(raghu. 8.70)</p>
<b><lg>
<l>vilapinniti kōsalādhipaḥ karuṇārthagrathitaṁ priyāṁ prati ।</l>
<l>akarōt	pr̥thivīruhānapi strutaśākhārasabāṣpadūṣitān ॥ 68 ॥</l>
</lg></b>
<p><b>tāmasō</b> yathā—</p>
<b><lg>
<l>tāṁ lōkō'yaṁ vāñchitārthaprasiddhyai nityaṁ dravyaiḥ pūtahr̥dyairdhinōti ।</l>
<l>tanmē	prītaḥ	pūtahavyēna	vahnē! kuryāt kāntāsaṅgamaṁ yatra tatra ॥ 69 ॥</l>
</lg></b>
<p>3. <b>pravr̥tikr̥ta</b>ścaturdhā	dhīrōdāttāśrayādibhēdāt । tēṣu—</p>
<p><b>dhīrōdattāśrayō</b> yathā—(urāca. 3.1)</p>
<b><lg>
<l>anirbhinnō	gabhīratvādantargūḍhaghanavyathaḥ ।</l>
<l>puṭapākapratīkāśō	rāmasya	karuṇō	rasaḥ ॥ 70 ॥</l>
</lg></b>
<p><b>dhīrōddhatāśrayō</b> yathā—</p>
<b><lg>
<l>pitā vā mātā vā prabhavati sa tāvat prabhurapi
vyapēkṣā yāvat syurdayiṣu yadi vā bhōgavasuṣu ।</l>
<l>sahai saṁtyak‍tē/k‍tō'yaṁ ghanatr̥ṣi gatāyāmupaśamaḥ
pumānēkaḥ kr̥tsnaṁ jagadidamasamastaṁ viracayēt ॥ 71 ॥</l>
</lg></b>
<p><b>dhīralalitāśrayō</b> yathā—(raghu. 8.43)</p>
<b><lg>
<l>vilalāpa	sa	bāṣpagadgadaḥ	sahajāmapyavadhūya	dhīratām ।</l>
<l>abhitap‍tamayō'pi mārdavaṁ bhajatē kaiva kathā śarīriṣu ॥ 72 ॥</l>
</lg></b>
<p><b>dhīrapraśāntāśrayō</b> yathā—</p>
<b><lg>
<l>ugrā kriyā nō sahasaiva kāryā dr̥ṣṭaṁ phalaṁ tatparivēṣṭitasya ।</l>
<l>priyāmaṭavyāṁ hi nalaḥ prasup‍tāṁ vihāya jīvan punarāpa sādhvīm ॥ 73 ॥</l>
</lg></b>
<p>4. <b>parigrahakr̥tō</b> dvidhā sādhāraṇāśrayō'sādhāraṇāśrayaśca । tayōḥ—</p>
<b><lg>
<l><b>sādhāraṇāśrayō</b> yathā—(tāva. 4.14)
kāmaṁ	duṣkaramētadēva	yadahaṁ	tyaktastvayā	jīvita—
stannāmāstvanurōdhataḥ praṇayināṁ kō vā svatantrō bhavēt ।</l>
<l>yat tat prastutamanyadēva kimapi snēhasya yannōcitaṁ
tvatprāp‍tyai kr̥tamētadityapi kathaṁ pratyēṣyasi tvaṁ priyē! ॥ 74 ॥</l>
</lg></b>
<pb n="1481"/>
<p>asādhāraṇaśrayō yathā—</p>
<b><lg><l>viyōgē	pratyāśā	ghaṭayati	mudaṁ	saṅgamakr̥tā
prasādāḥ	sannahyō	ratikalahakōpō'pi	bhavati ।</l>
<l>vyasunvan tanvaṅgyā niravadhi navōpāyaviṣayas
tadāśvāsē	hēturbhavati	mama	mr̥tyuryadi	param ॥ 75 ॥</l></lg></b>
<p><b>(12. nāyikāśrayaḥ) nāyikāśrayēṣvapi</b></p>
<p>1. guṇakr̥tastrēdhā uttamādibhēdāt । tatra—</p>
<p><b>uttamāśrayō</b> yathā—(urāca. 3.4)</p>
<b><lg><l>paripāṇḍupāṁsulakapōlasundaraṁ	dadhatī	vilōlakabarīkamānanam ।</l>
<l>karuṇasya mūrtirathavā śarīriṇī virahavyathēva vanamēti jānakī ॥ 76 ॥</l></lg></b>
<p>madhyamāśrayō yathā—(kādakasā. 7.16)</p>
<b><lg><l>patralēkhāpi	tadrūpacandrāpīḍavilōkinī ।</l>
<l>mumucē saṁjñayā sadyaḥ prapatantī śilātalē ॥ 77 ॥</l></lg></b>
<p><b>kaniṣṭhāśrayō</b> yathā—(kusaṁ. 4.4)</p>
<b><lg><l>atha	sā	punarēva	vihvalā	vasudhāliṅganadhūsarastanī ।</l>
<l>vilalāpa vikīrṇamūrdhajā samaduḥkhāmiva kurvatī sthalīm ॥ 78 ॥</l></lg></b>
<p>2. <b>vayaskr̥tī'pi tridhaiva mugdhādibhēdāt। tēṣu</b>—</p>
<p><b>mugdhāśrayō</b> yathā—(māmā. 6.6)</p>
<b><lg><l>iyamavayavaiḥ	pāṇḍukṣāmairalaṅkr̥tamaṇḍanā
kalitakusumā	bālēvāntarlatā	pariśōṣiṇī ।</l>
<l>vahati ca varārōhā dhanyāṁ vivāhamahōtsava—
śriyamudayinīmatyarthaṁ	ca	vyanakti	manōrujam ॥ 79 ॥</l></lg></b>
<p>madhyamāśrayō yathā—(sēba. 11.67)</p>
<b><lg><l>ṇavari	a	pasāriaṁgī	raabhariuppahapaiṇṇavēṇībaṁdhā ।</l>
<l>paḍiā urasaṁdāṇia—mahiala—vakkalaiatthaṇī jaṇaasuā ॥ 80 ॥</l></lg></b>
<lg><l>(anantaraṁ ca prasāritāṅgī rajō—bhr̥tōtpathaprakīrṇavēṇībandhā ।</l>
<l>patitā uraḥsandānitamahītalavakrīkr̥tastanī janakasutā ॥)</l></lg>
<pb n="1482"/>
<p>pragalbhāśrayō yathā—(kādakasā. 7.18)</p>
<b><lg><l>tadākārṇya vihāyaiva vaiklabyaṁ strījanōcitam ।</l>
<l>labdhasaṁjñā mahāśvētā madalēkhāṁ ca sāvadat ॥ 81 ॥</l></lg></b>
<p>3. <b>cēṣṭākr̥tō'pi tridhaiva</b> uddhatādibhēdāt । tatra1 —</p>
<p><b>uddhatāśrayō</b> yathā—(kusaṁ. 4.34)</p>
<b><lg><l>amunaiva kaṣāyitastanī subhagēna priyagātrabhasmanā ।</l>
<l>navapallavasaṁstarē yathā racayiṣyāmi tanuṁ vibhāvasau ॥ 82 ॥</l></lg></b>
<p>lalitāśrayō yathā—(sēba. 11.54)</p>
<b><lg><l>paḍiā a hattha—siḍhilia—ṇirōha—paṁḍura—samūsasaṁtakaōlā ।</l>
<l>pēllia—vāmapaōhara—visamuṇṇaa—dāhiṇatthaṇī jaṇaasuā ॥ 83 ॥</l></lg></b>
<lg><l>(patitā ca hastaśithilanirōdhapāṇḍarasamuccha‌vatkapōlā ।</l>
<l>prēritavāmapayōdharaviṣamōnnatadakṣiṇastanī	janakasutā ॥)</l></lg>
<p><b>śāntāśrayō</b> yathā—(raghu.14.57)</p>
<b><lg><l>na	vāvadad	bharturavarṇyamāryā	nirākariṣṇōrvr̥jinād‍r̥tē'pi ।</l>
<l>ātmānamēvāsthitaduḥkhabhāvaṁ	punaḥ	punarduṣkr̥tinaṁ	nininda ॥ 84 ॥</l></lg></b>
<p>4. dhairyakr̥tō dvēdhā dhīrāśrayō'dhīrāśrayaśca। tayōḥ —</p>
<p><b>dhīrāśrayō</b> yathā—(sēba. 11.80)</p>
<b><lg><l>jāē	paralōagaē	tumammi	vavasāamēttasuhadaṭṭhavvē ।</l>
<l>harisaṭṭhāṇē vi maha ḍajjhai adiṭṭadahamuhavahaṁ hiaaṁ ॥ 85 ॥</l></lg></b>
<lg><l>(jātē	paralōkagatē	tvayi	vyavasāyamātrasukhadraṣṭavyē ।</l>
<l>harṣasthānē'pi mama dahyatē ad‍r̥ṣṭadaśamukhavadhaṁ hr̥dayam ॥)</l></lg>
<p><b>adhīrāśrayō</b> yathā—(sēba. 11.55)</p>
<b><lg><l>ṇa kaō vāhavimōkkhō ṇivvaṇṇēuṁpi na vai/ḍiaṁ rāmasiraṁ ।</l>
<l>ṇavari paḍivaṇṇamōhā gaajīviaṇīsahā mahiē ṇisaṇṇā ॥ 86 ॥</l></lg></b>
<lg><l>(na kr̥tō bāṣpavimōkṣō nirvarṇayitu mapi na patitaṁ rāmaśiraḥ ।</l>
<l>kēvalaṁ	pratipannamōhā	gatajīvitanissahā	mahyāṁ	niṣaṇṇā ॥)</l></lg>
<!-- NOTES pg=1482!-->
1. 'cēṣṭā.....tatra' — iti jō. (pr̥. 1120), rā. (pr̥. 1637) na paṭhataḥ। pratinirdēśamanusr̥tya
tvasmābhiridamayōji ।
<pb n="1483"/>
<p>(<b>2. karuṇasya vibhāvādayaḥ</b>)</p>
<p>athāsyaiva vibhāvānubhāvavyabhicārisaṁyōgaḥ prayōgatō'bhidhīyatē। tatrālambana—
vibhāvōddīpanavibhāvayōstādarthyādarthād	vyabhicāriṇāmapi	abhinnārthatvādanubhāvairēva
sarvasaṅgraha	iti,	tathaivōdāhriyatē,	udāhariṣyantē	ca।	tē	ca	vyasanābhighātādayō
mukhapratimukhagarbhavimarśanirvahaṇēṣu pratyēkaṁ ṣōḍaśētyēvamaśītiryathākramaṁ pratipādyantē ।</p>
<p>tatra	1. vyasanābhighātaḥ,	2. abhiṣaṅgābhibhavaḥ,	3. cēṣṭāsammīlanaṁ,
4. mōhasamāvēśaḥ,	5. cētanāpratyāgamaḥ,	6. mūrcchāvicchēdaḥ,	7. śōkapratyagratā,
8. śōkāvēgaḥ,	9. duḥkhaniryātanaṁ,	10. duḥkhāvasādaḥ,	11. duḥkhasandīpanaṁ,
12. duḥkhavyāhāraḥ,	13. duḥkhātivāhanaṁ,	14. bāṣpamōkṣaḥ,	15. avasthānubhavaḥ,
16. avasthāntarāvēśaḥ ityanubhāvāḥ <b>ṣōḍaśa mukhē</b> (16+)</p>
<p>1. paridēvanaṁ	2.anuśōcanaṁ,	3. guṇasaṁsmaraṇaṁ,	4. svabhāvasya garhaṇaṁ1,	5. vilāpaḥ,
6. pralāpaḥ,	7. pravilāpaḥ,	8. vipralāpaḥ,	9. ātmanindā,	10. hr̥dayōpalambhaḥ,2
11. jīvitajugupsā,	12. daivādhikāraḥ,	13. śōkōnmādaḥ,	14. duḥkhasambhēdaḥ,
15. sahāyāpēkṣaṇaṁ,	16. sahāyānunītirityanubhāvāḥ <b>ṣōḍaśa pratimukhē</b> + (16+16=32)</p>
<p>1. suhr̥tparivēdanaṁ,	2. suhr̥tpralāpaḥ,	3. parijanānuśōcanaṁ,	4. parijanākrandaḥ,
5. gurūparōdhanaṁ,3	6. gurujanavilāpaḥ,	7. sahāyākrandanaṁ,	8. sahāyābhyupapattiḥ,
9. sahāyābhāṣaṇaṁ,	10. sahāyāpraśnaḥ,	11. sāhasāgrahaḥ,	12. maraṇābhinivēśaḥ,
13. sahāyābhyarthanaṁ,	14. sahāyaśikṣā,	15. maraṇōpakramaḥ,	16. maraṇādhyavasāya
ityanubhāvāḥ <b>ṣōḍaśa garbhē</b> (32+16=48)</p>
<p>1. samāśvāsanam,	2. uddharṣaṇaṁ,	3. pratibōdhanam,	4. utsāhanam,
5. anukampanaṁ,	6. vistrambhaṇaṁ,	7. pralōbhanam,	8. upapattidarśanaṁ,	9. praśvāsanaṁ,
10. satyāpanaṁ,	11. pratyāyanam4,	12. āpyāyanaṁ,	13. tanmatavyāpēkṣaḥ,
14. bhayōpadarśanam,	15. upālambhanaṁ,	16. pratikōpa ityanubhāvāḥ, <b>ṣōḍaśa vimarśē</b>,
(48+16=64) ।</p>
<!-- NOTES pg=1483!-->
1. svabhāgyasya iti pr̥. 1490,	2. udāharaṇāni nōpalabhyantē pr̥. 1491,
3. garūparōdanam iti pr̥. 1494,	4. pratyānayanam pr̥. 1501
<pb n="1484"/>
<p>1. maraṇādhyavasāyavidravaḥ1,	2. śōkatiraskāraḥ,	3. śōkalāghavaṁ,
4. śōkavinōdaḥ2,	5. tapasyōdvēgaḥ3,	6. daivasampadyōgaḥ,	7. trikālad‍r̥ṣṭadarśanaṁ4,
8. tadupadēśaḥ,	9. sahāyasvīkaraṇaṁ,5	10. tadadhyavasāyaḥ,	11. pratyūhapraśamanaṁ,
12. pratyāśānubandhaḥ,	13. samayapratīkṣā,	14. saṁvidhānakaprakāraḥ,	15. pratyujjīvanaṁ,
16. punassamāgama ityanubhāvāḥ <b>ṣōḍaśa nirvahaṇē।</b> (64+16=80) saiṣā ṣōḍaśakapañcakēna
<b>aśītiḥ।</b></p>
<p>athaitēṣāmudāharaṇāni। tatra—</p>
<p>(<b>1. mukhasandhau karuṇasya vibhāvādayaḥ —16</b>)</p>
<p>1. <b>mukhasandhau vyasanābhighātō</b> yathā—(raghu. 14. 33)</p>
<b><lg><l>kalatranindāguruṇā kilaivamabhyāhataṁ kīrtiviparyayēṇa ।</l>
<l>ayōghanēnāya ivābhitap‍taṁ vaidēhibandhōrhr̥dayaṁ vidadrē ॥ 87 ॥</l></lg></b>
<p>yathā vā—(urā. 3.11)</p>
<b><lg><l>kulaśailau	pracalitau	sāgarau	śōṣamāgatau ।</l>
<l>candrasūryau	gatāvastamahō	śōkasya	tīvratā ॥ 88 ॥</l></lg></b>
<p>2. <b>abhiṣaṅgābhibhavō</b> yathā—(raghu. 14.54)</p>
<b><lg><l>tatō'bhiṣaṅgānilavipraviddhā	prabhraśyamānābharaṇaprasūnā ।</l>
<l>svamūrtilābhaprakr̥tiṁ dharitrīṁ latēva sītā sahasā jagāma ॥ 89 ॥</l></lg></b>
<p>yathā vā—(kusaṁ. 3.73)</p>
<b><lg><l>tīvrābhiṣaṅgaprabhavēṇa manyuṁ mōhēna saṁstambhayatēndriyāṇām ।</l>
<l>ajñātabhartr̥vyasanā	muhūrtaṁ	kr̥tōpakārēva	ratirbabhūva ॥ 90 ॥</l></lg></b>
<p>3. cēṣṭāsammīlanaṁ yathā—(sēba. 11.64)</p>
<b><lg><l>taha ṇimia cciṁa diṭhṭhī mukkakaōlavihurō uraccia karē ।</l>
<l>gaajīviaṇiccēṭhṭhā ṇavari sā mahialaṁ thaṇaharēṇa gaā ॥ 91 ॥</l></lg></b>
<lg><l>(tathā nirmitā ēva d‍r̥ṣṭiḥ muk‍takapōlavidhuraḥ urasi ēva karau ।</l>
<l>gatajīvitaniś‍cēṣṭā kēvalaṁ sā mahītalaṁ stanabharēṇa gatā ॥)</l></lg>
<!-- NOTES pg=1484!-->
1. ॰sāyavidravaḥ=॰sāyaḥvidravaḥ' iti jō. rā.,
2. udāharaṇāni nōpalabhyantē pr̥.1503,
3. tapasyōdyōgaḥ pr̥. 1504,
4. ॰d‍r̥śyadarśanam pr̥.1504,
5. sahāyatvāsvīkaraṇam pr̥. 1505
<pb n="1485"/>
<p>yathā vā—(sēba. 11.105)</p>
<b><lg><l>alaaṁdhaāriamuhī	samuhāgaṇa(a)kaṁṭhabhamiravēṇivaṁdhā ।</l>
<l>mōhapaḍivaṇṇahiaā darajaṁpiaṇīsahaṁ puṇō vi ṇisaṇṇā ॥ 92 ॥</l></lg></b>
<lg><l>(alakāndhakāritamukhī sammukhāgatakaṇṭhabhramaṇaśīlavēṇībandhā ।</l>
<l>mōhapratipannahr̥dayā	darajalpitani	sahaṁ	punarapi	niḥsaṁjñā ॥)</l></lg>
<p>4. <b>mōhasamāvēśō</b> yathā—(sēba. 11.56)</p>
<b><lg><l>khaṇaṇiccalaṇīsāsaṁ jā(aṁ) mōhaṁdhaārasāmacchāaṁ ।</l>
<l>viralamiliacchīpattaṁ muchāhīraṁtatāraaṁ tīē muhaṁ ॥ 93 ॥</l></lg></b>
<lg><l>(kṣaṇaniś‍calaniḥśvāsaṁ	jātaṁ	mōhāndhakāraśyāmacchāyam ।</l>
<l>viralamilitākṣipatraṁ mūrcchāhriyamāṇatārakaṁ tasyā mukham ॥)</l></lg>
<p>yathā vā—(sēba. 11.57)</p>
<b><lg><l>vialiaviōaviaṇaṁ	takkhaṇapabbhaṭṭharāmamaraṇāāsaṁ ।</l>
<l>jaṇaataṇaāi ṇavaraṁ laddhaṁ mucchāṇimīlaacchīē musuhaṁ ॥ 94 ॥</l></lg></b>
<lg><l>(vigalitaviyōgavēdanaṁ	tatkṣaṇaprabhraṣṭarāmamaraṇāyāsam ।</l>
<l>janakatanayayā kēvalaṁ labdhaṁ mūrcchānimīlitākṣyā sukham ॥)</l></lg>
<p>5. <b>cētanāpratyāgamō</b> yathā—(sēba. 11.58)</p>
<b><lg><l>thaṇapariṇāhatthaiē tīsē hiaammi paaṇuaṁ pi ṇa diṭṭhaṁ ।</l>
<l>dīhaṁ pi samūsasiaṁ dukkhijjai ṇavara vēvirē aharōṭṭhē ॥ 95 ॥</l></lg></b>
<lg><l>(stanapariṇāhasthagitē tasyāḥ hr̥dayē pratanukamapi na d‍r̥ṣṭam ।</l>
<l>dīrghamapi samuccha‌vasitaṁ duḥkhyatē kēvalaṁ vēpanaśīlē adharōṣṭē ॥)</l></lg>
<p>yathā vā—(sēba. 11.59)</p>
<b><lg><l>avaripphuḍaṇīsāsā tō sā mōhaviramē vi ṇīsahapaḍiā ।</l>
<l>baḍhḍhaṁta—bāha—guruia—duk‌kha —samuvvūḍha—tāraaṁ ummillā ॥ 96 ॥</l></lg></b>
<lg><l>(aparisphuṭaniḥśvāsā tataḥ sā mōhaviramē api nissahapatitā ।</l>
<l>vardhamāna—bāṣpa—gurūkr̥ta—duḥkha—samudvyūḍha—tārakaṁ unmīlitā ॥)</l></lg>
<p>6. <b>mūrcchāvicchēdō</b> yathā—(kusaṁ. 4.1)</p>
<b><lg><l>atha mōhaparāyaṇā satī vivaśā kāmavadhūrvibōdhitā ।</l>
<l>vidhinā	pratipādayiṣyatā	navavaidhavyamasahyavēdanam ॥ 97 ॥</l></lg></b>
<pb n="1486"/>
<p>yathā vā—(raghu. 14.56)</p>
<b><lg>
<l>sā lup‍tasaṁjñā na vivēda duḥkhaṁ pratyāgatāsuḥ samatapyatāntaḥ ।</l>
<l>tasyāssumitrātmajayat‍nalabdhō mōhādabhūt kaṣṭataraḥ prabōdhaḥ ॥ 98 ॥</l>
</lg></b>
<p>7. <b>śōkapratyagratā</b> yathā—(urāca. 2.26)</p>
<b><lg>
<l>cirād vēgārambhī prasr̥ta iva tīvrō viṣarasaḥ
kutaścit saṁvēgāt pracala iva śalyasya śakalaḥ ।</l>
<l>vraṇō rūḍhagranthiḥ sphuṭita iva hr̥nmarmaṇi punaḥ
parāvr̥ttaḥ śōkō vikalayati māṁ nūtana iva ॥ 99 ॥</l>
</lg></b>
<p>yathā vā—(sēba. 11.131)</p>
<b><lg>
<l>ia rāma—pēmma—kittaṇa—dūsaṇa—vajjāhighāa—dūmia—hiaā ।</l>
<l>saṁbharia mukkakaṇṭhaṁ aṇṇamaaṁ maraṇaṇicchiā vi paruṇṇā ॥ 100 ॥</l>
</lg></b>
<lg>
<l>(iti	rāmaprēmakīrtanadūṣaṇavajrābhighāta—dūna—hr̥dayā ।</l>
<l>saṁsmr̥tya muk‍takaṇṭhamanyamayaṁ maraṇaniś‍citā api praruditā ॥)</l>
</lg>
<p>8. <b>śōkāvēgō</b> yathā—</p>
<b><lg>
<l>hēlōllōlakṣubhitakaruṇō	jr̥mbhaṇastambhanārthaṁ
yō yō yat tat kathamapi samādhīyatē taṁ tamantaḥ ।</l>
<l>hitvā hitvā prasarati balāt kō'pi cētōvikāra—
stōyasyēvāpratihatarayaḥ	saikataṁ	sētumōghaḥ ॥ 101 ॥</l>
</lg></b>
<p>yathā vā—(raghu. 8.93)</p>
<b><lg>
<l>tasya prasahya hr̥dayaṁ kila śōkaśaṅkuḥ plakṣaprarōha iva saudhatalaṁ bibhēda ।</l>
<l>prāṇāntahētumapi taṁ bhiṣajāmasādhyaṁ lābhaṁ priyānugamanatvarayā sa mēnē ॥ 102 ॥</l>
</lg></b>
<p>9. duḥkhaniryātanaṁ yathā—(sēba. 11.73)</p>
<b><lg>
<l>paridēviuṁ pauttā tō ṇiaa—sarīra—muk‍ka—rāhava—dukkhā ।</l>
<l>karamagguṭṭhia—sōṇia—vivaṇṇa—uṇṇaa—paōharā jaṇaasuā ॥ 103 ॥</l>
</lg></b>
<lg>
<l>(paridēviu pravr̥ttā tataḥ nijakaśarīramuk‍tarāghavaduḥkhā ।</l>
<l>karamārgōtthita—śōṇita—vivarṇōnnatapayōdharā janakasutā ॥)</l>
</lg>
<pb n="1487"/>
<p>yathā vā—(sēba. 11.100)</p>
<b><lg>
<l>tō jaṁpiuṁ pauttā puṇō vi atthakka uṭṭhia—samūsasiā ।</l>
<l>uraghōliravēṇīmuhathaṇalaggaṁguṭṭhamahiraā	jaṇaasuā ॥ 104 ॥</l>
</lg></b>
<lg>
<l>(tataḥ jalpituṁ pravr̥ttā punarapi akasmād utthitasamucch‌vasitā ।</l>
<l>urōghūrṇanaśīla—vēṇīmukhastanalag‍nāṅguṣṭhamahīrajāḥ janakasutā ॥)</l>
</lg>
<p>10. duḥkhāvasādō yathā—(sēba. 11.71)</p>
<b><lg>
<l>āvēasamukkhittaṁ	tō	sē	khēāgamōsiaṁtōvattaṁ ।</l>
<l>paḍiaṁ ṇiaucchaṁgē appattaṁ cia paōharē karajualam ॥ 105 ॥</l>
</lg></b>
<lg>
<l>(āvēgasamukṣip‍taṁ tataḥ tasyāḥ khēdāgamāvasīdadapavr̥ttam ।</l>
<l>patitaṁ nijōtsaṅgē aprāp‍tam ēva payōdharau karayugalam ॥)</l>
</lg>
<p>yathā vā—(sēba. 11.107)</p>
<b><lg>
<l>tīē ṇava—pallavēṇa va paharāaṁba—vihalēṇa hatthēṇa muhaṁ ।</l>
<l>parimajjiuṁ ṇa caiaṁ ēkkakaōla—miliālaaṁ kaha vi kaaṁ ॥ 106 ॥</l>
</lg></b>
<lg>
<l>(tayā navapallavēna iva prahārātāmravihvalēna hastēna mukham ।</l>
<l>parimārṣṭuṁ na śak‍taṁ ēkakapōlamilitālakaṁ kathamapi kr̥tam ॥)</l>
</lg>
<p>11. duḥkhasandīpanaṁ yathā—(kusaṁ. 4.26)</p>
<b><lg>
<l>tamavēkṣya rurōda sā bhr̥śaṁ stanasambādhamurō jaghāna ca ।</l>
<l>svajanasya hi duḥkhamagratō vivr̥tadvāramivōpajāyatē ॥ 107 ॥</l>
</lg></b>
<p>yathā vā—(kusaṁ. 4.5)</p>
<b><lg>
<l>upamānamabhūd vilāsināṁ1 karaṇaṁ yattava kāntimattayā ।</l>
<l>tadidaṁ gatamīdr̥śīṁ daśāṁ na vidīryē kaṭhināḥ khalu striyaḥ ॥ 108 ॥</l>
</lg></b>
<p>12. <b>duḥkhavyāhārō</b> yathā—(kusaṁ. 4.27)</p>
<b><lg>
<l>iti cainamuvāca duḥkhitā suhr̥daḥ! paśya vasanta! kiṁ sthitam ।</l>
<l>yadidaṁ kaṇaśō vikīryatē pavanairbhasma kapōtakarburam ॥ 109 ॥</l>
</lg></b>
<!-- NOTES pg=1487!-->
1. sinām = sinīnām jō.rā. । atra tr̥tīyapādavisaṁvādaḥ ।
<pb n="1488"/>
<p>yathā vā—(raghu. 8.57)</p>
<b><lg>
<l>navapallavasaṁstarē'pi tē mr̥du dūyēta yadaṅgamarpitam ।</l>
<l>tadidaṁ viṣahiṣyatē kathaṁ vada vāmōru! citādhirōhaṇam ॥ 110 ॥</l>
</lg></b>
<p><b>13. duḥkhātivāhanaṁ</b> yathā—(raghu. 8.41)</p>
<b><lg>
<l>pratiyōjayitavyavallakīsamavasthāmatha sattvaviplavāt ।</l>
<l>sa nināya nitāntavatsalaḥ pratigr̥hyōcitamaṅkamaṅaganām ॥ 111 ॥</l>
</lg></b>
<p>yathā vā—(sēba. 11.98)</p>
<b><lg>
<l>tō agaṇiōvaēsā gaō/āvaṇiattitajīavi/viamuhijjaṁtī ।</l>
<l>tiaḍāē jaṇaataṇaā sahisabbhāvasarisaṁ urammi ṇisaṇṇā ॥ 112 ॥</l>
</lg></b>
<lg>
<l>(tataḥ	agaṇitōpadēśā	gatāpanivartitajīvitamudvahantī ।</l>
<l>trijaṭāyāḥ janakatanayā sakhīsadbhāvasadr̥śamurasi niṣaṇṇā ॥)</l>
</lg>
<p>14. <b>bāṣpamōkṣō</b> yathā—(raghu. 14.68)</p>
<b><lg>
<l>tathēti tasyāḥ pratigr̥hya vācaṁ rāmānujē dr̥ṣṭipathaṁ vyatītē ।</l>
<l>sā muktakaṇṭhaṁ vyasanātibhārāc‍cakranda vig‍nā kurarīva bhūyaḥ ॥ 113 ॥</l>
</lg></b>
<p>yathā vā—(urāca. 3.32)</p>
<b><lg>
<l>na kila bhavatā dēvyāḥ sthānaṁ gr̥hē'bhimataṁ
kr̥taṁ tr̥ṇamiva vanē śūnyē tyaktā na cāpyanuśōcitā ।</l>
<l>ciraparacitāścaitē	bhāvāḥ	paridravayanti	mā—
midamaśaraṇairadyāsmābhiḥ	prasīdata	rudyatē ॥ 114 ॥</l>
</lg></b>
<p><b>15. avasthānubhavō</b> yathā—(sēba. 11.99)</p>
<b><lg>
<l>lōaṇavaiara—laggaṁ taṁsaṇisaṇṇāi tīē tiaṭāvacchē ।</l>
<l>galiaṁ kavōlapēllaṇavīlapīḍajjaṁtālauggaaṁ bāhajalaṁ ॥ 115 ॥</l>
</lg></b>
<lg>
<l>(lōcanavyatikara—lag‍naṁ tiryaṅ‌niṣaṇṇāyāḥ tasyāḥ trijaṭāvakṣasi ।</l>
<l>galitaṁ	kapōlaprēraṇapīḍyamānālakōdgataṁ	bāṣpajalam ॥)</l>
</lg>
<p>yathā vā—(sēba. 11.68)</p>
<b><lg>
<l>savvagga—ṇisaṇṇāē ṇīsēsa—kkhavia—tivaliaṁ/bhaṁga—ṇirāō ।</l>
<l>tīsē majjhapaēsō thaṇajahaṇakarāliō ṇa pāvai vasuhaṁ ॥ 116 ॥</l>
</lg></b>
<pb n="1489"/>
<lg>
<l>(sarvāṅganiṣaṇṇāyā	niśśēṣakṣapitatrivalibhaṅganirāyataḥ ।</l>
<l>tasyāḥ madhyapradēśaḥ stanajaghanakarālitaḥ na prāp‍nōti vasudhām ॥)</l>
</lg>
<p>16. <b>avasthāntarāvēśō</b> yathā—(sēba. 11.106)</p>
<b><lg>
<l>tō	aḍḍiapēlibaṁdhaṇabhaṁguggamavisamakēsavacchattaraṇē ।</l>
<l>paḍiā	rāmōrattala—saaṇa—ṇirāsahiaā mahialucchiṁgē ॥ 117 ॥</l>
</lg></b>
<lg>
<l>(tataḥ asthitavēṇībandhanabhaṅgōd‍gamaviṣamakēśapratyāstaraṇē ।</l>
<l>patitā rāmōraḥsthalaśayananirāśahr̥dayā	mahītalōtsaṅgē ॥)</l>
</lg>
<p>yathā vā—(sēba. 11.65)</p>
<b><lg>
<l>tō mucchiuṭhiāē kiṁ ēaṁti gaaṇē disāsu a samaaṁ ।</l>
<l>suṇṇaparighōliratthaṁ jāaṁ mūḍhaparidēviaṁ tīē muhaṁ ॥ 118 ॥</l>
</lg></b>
<lg>
<l>(tataḥ mūrchitōtthitāyāḥ kimētaditi gaganē diśāsu ca samakam ।</l>
<l>śūnyaparighūrṇanaśīlākṣaṁ jātaṁ mūḍhaparidēvitaṁ tasyā mukham ॥)</l>
</lg>
<p>(<b>2. pratimukhasandhau karuṇasya vibhāvādayaḥ -16</b>)</p>
<p>1. <b>pratimukhasandhau paridēvanaṁ</b> yathā—(raghu. 8.62)</p>
<b><lg>
<l>kusumaṁ	kr̥tadōhadastvayā	yadaśōkō'yamudīrayiṣyati ।</l>
<l>alakābharaṇaṁ kathaṁ nu tat tava nēṣyāmi nivāpamālyatām ॥ 119 ॥</l>
</lg></b>
<p>yathā vā—(kusaṁ. 4.22)</p>
<b><lg>
<l>kriyatāṁ kathamantyamaṇḍanaṁ paralōkōpagatasya tē mayā ।</l>
<l>samamēva gatō'syatarkitā gatimaṅgēna ca jīvitēna ca ॥ 120 ॥</l>
</lg></b>
<p>2. <b>anuśōcanaṁ</b> yathā—(kusaṁ. 4.12)</p>
<b><lg>
<l>nayanānyaruṇāni ghūrṇayan vacanāni skhalayan padē padē ।</l>
<l>asati tvayi vāruṇīmadaḥ pramadānāmadhunā viḍambanam ॥ 121 ॥</l>
</lg></b>
<p>yathā vā—(kusaṁ. 4.14)</p>
<b><lg>
<l>haritāruṇacārubandhanaḥ kalapuṁskōkilaśabdasūcitaḥ ।</l>
<l>vada samprati kasya bāṇatāṁ navacūtaprasavō gamiṣyati ॥ 122 ॥</l>
</lg></b>
<p>3. <b>guṇasaṁsmaraṇaṁ</b> yathā—(kusaṁ. 4.23)</p>
<b><lg>
<l>r̥jutāṁ nayataḥ smarāmi tē śaramutsaṅganiṣaṇṇadhanvanaḥ ।</l>
<l>madhunā saha saṁsthitāṁ kathāṁ nayanōpāntavilōkitaṁ mayi ॥ 123 ॥</l>
</lg></b>
<pb n="1490"/>
<p>yathā vā—(kusaṁ. 4.17)</p>
<b><lg>
<l>śirasā	praṇipatya yācitānyupagūḍhāni savēpathūni ca ।</l>
<l>suratāni ca tāni tē rahaḥ smara! sañcintya na śāntirasti mē ॥ 124 ॥</l>
</lg></b>
<p>4. svabhāgyagarhaṇaṁ yathā—(sēba. 11.76)</p>
<b><lg>
<l>virahammi tujjha dhariaṁ dacchāmi tumaṁ tti haajīviaṁ kaha vi maē ।</l>
<l>tīē sasi(ēaṁ) mēṁ diṭṭhō phaliā vi maṇōrahā ṇa pūrēnti mahaṁ ॥ 125 ॥</l>
</lg></b>
<lg>
<l>(virahē tava dhr̥taṁ drakṣyāmi tvāṁmiti hatajīvitaṁ kathamapi mayā ।</l>
<l>tasyā ēvamasi mē dr̥ṣṭaḥ phalitā api manōrathāḥ na pūryantē mama ॥)</l>
</lg>
<p>yathā vā—(sēba. 11.77)</p>
<b><lg>
<l>puhaīē hōhii paī bahupurisavivēsacaṁcalā rāasirī ।</l>
<l>maṇē mahaṁ cia imaṁ ṇīsāmaṇṇaṁ uaṭṭhiaṁ vēhavvaṁ ॥ 126 ॥</l>
</lg></b>
<lg>
<l>(pr̥thivyāḥ bhaviṣyati patiḥ bahupuruṣaviśēṣacañcalā rājyaśrīḥ ।</l>
<l>manyē mama ēva idaṁ nissāmānyamupasthitaṁ vaidhavyam ॥)</l>
</lg>
<p>5. <b>vilāpō</b> yathā—(kusaṁ. 4.7)</p>
<b><lg>
<l>kr̥tavānasi vipriyaṁ na mē pratikūlaṁ ca mayā na tē kr̥tam ।</l>
<l>kimakāraṇamēva darśanaṁ vilapantyai ratayē na dīyatē ॥ 127 ॥</l>
</lg></b>
<p>yathā vā—(raghu. 8.52)</p>
<b><lg>
<l>manasāpi na vipriyaṁ mayā kr̥tapūrvaṁ tava kiṁ jahāsi mām ।</l>
<l>nanu śabdapatiḥ kṣitērahaṁ tvayi mē bhāvanibandhanā ratiḥ ॥ 128 ॥</l>
</lg></b>
<p>6. pralāpō yathā—(kusaṁ. 4.9)</p>
<b><lg>
<l>hr̥dayē vasasīti matpriyaṁ yadavōcastadavaimi kaitavam ।</l>
<l>upacārapadaṁ na cēdidaṁ tvamanaṅgaḥ kathamakṣatā ratiḥ ॥ 129 ॥</l>
</lg></b>
<p>yathā vā—(raghu. 8.49)</p>
<b><lg>
<l>dhruvamasmi śaṭhaḥ śucismitē! viditaḥ kaitavavatsalastava ।</l>
<l>paralōkamasannivr̥ttayē yadanāpr̥cch‌ya	gatāsi	māmitaḥ ॥ 130 ॥</l>
</lg></b>
<p><b>7. pravilāpō</b> yathā—(raghu. 8.61)</p>
<b><lg>
<l>mithunaṁ parikalpitaṁ tvayā sahakāraḥ phalinī ca nanvimau ।</l>
<l>avidhāya	vivāhasaṁskriyāmanayōrgamyata	ityasāmpratam ॥ 131 ॥</l>
</lg></b>
<pb n="1491"/>
<p>yathā vā—(raghu. 8.64)</p>
<b><lg><l>tava	niḥśvasitānuvādibhiḥ vakulairardhacitāṁ	samaṁ	mayā ।</l>
<l>asamāpya vilāsamēkhalāṁ kimidaṁ kinnarakaṇṭhi! supyatē ॥ 132 ॥</l></lg></b>
<p>8. vipralāpō yathā—(kusaṁ. 4.6)</p>
<b><lg><l>k‍va nu māṁ tvadadhīnajīvitāṁ vinikīrya kṣaṇabhinnasauhr̥daḥ ।</l>
<l>nalinīṁ	kṣatasētubandhanō	jalasaṅghāta	ivāsi	vidrutaḥ ॥ 133 ॥</l></lg></b>
<p>yathā vā—(raghu. 8.65)</p>
<b><lg><l>samaduḥkhasukhaḥ sakhījanaḥ pratipaccandranibhō'yamātmajaḥ ।</l>
<l>ahamēkarasastathāpi	tē	vyavasāyaḥ	pratipattiniṣṭhuraḥ ॥ 134 ॥</l></lg></b>
<p>9. <b>ātmanindā</b> yathā—(sēba. 11.74)</p>
<b><lg><l>āvāabhaaaraṁ cia ṇa hōi dukkhassa dāruṇaṁ ṇivvahaṇaṁ ।</l>
<l>jaṁ mahilāvīhacchaṁ diṭhṭhaṁ sahiaṁ ca tuha maē avasāṇaṁ ॥ 135 ॥</l></lg></b>
<lg><l>{āpātabhayakaramēva	na	bhavati	duḥkhasya	dāruṇaṁ	nirvahaṇam ।</l>
<l>yat mahilābībhatsaṁ d‍r̥ṣṭaṁ sōḍhaṁ ca (tava mayā avasānam) ॥}</l></lg>
<p>yathā vā—(sēba. 11.102)</p>
<b><lg><l>sahiaṁ	rakkhasavasaī	diṭhṭhaṁ	tuha	taha	ērisaṁ	avasāṇaṁ ।</l>
<l>ajja vi vaaṇijjahaaṁ dhūmāi via ṇa pajjalai mē hiaaṁ ॥ 136 ॥</l></lg></b>
<lg><l>{sōḍhaṁ	rākṣasavasatau	d‍r̥ṣṭaṁ	tava	tataḥ	īd‍r̥śamavasānam ।</l>
<l>adyāpi vacanīyahataṁ dhūmāyatē ēva na prajvalati mē hr̥dayam ॥}*</l></lg>
<p>11. <b>jīvitajugupsā</b> yathā—(raghu. 8.50)</p>
<b><lg><l>dayitāṁ yadi tāvadanvagād vinivr̥ttaṁ kimidaṁ tayā vinā ।</l>
<l>sahatāṁ hatajīvitaṁ mayā prabalāmātmakr̥tāṁ ca vēdanām ॥ 137 ॥</l></lg></b>
<p>yathā vā—(sēba. 11.79)</p>
<b><lg><l>sahiō tujjha viōō raaṇiarīhi samaaṁ sahīhi va vutthaṁ ।</l>
<l>daṭṭhuṁ tumaṁ ti hōntaṁ jai ēttāhē vi jīviaṁ vialaṁtaṁ ॥ 138 ॥</l></lg></b>
<lg><l>(sōḍhastava viyōgaḥ rajanīcarībhiḥ samakaṁ sakhībhiriva vyuṣitam ।</l>
<l>draṣṭuṁ tvām iti abhaviṣyat yadi idānīm api jīvitaṁ vyagaliṣyat ॥)</l></lg>
<!-- NOTES pg=1491!-->
* ataḥ paraṁ hr̥dayōpalambhasya udāharaṇaṁ nāsti।
<pb n="1492"/>
<p>12. daivādhikārō yathā—(raghu. 8.44)</p>
<b><lg><l>kusumānyapi	gātrasaṅgamāt	prabhavantyāyurapōhituṁ	yadi ।</l>
<l>na bhaviṣyati hanta sādhanaṁ kimivānyat prahariṣyatō vidhēḥ ॥ 139 ॥</l></lg></b>
<p>yathā vā—(kusaṁ. 4.31)</p>
<b><lg><l>vidhinā kr̥tamardhavaiśasaṁ nanu māṁ kāmavadhē vimuñcatā ।</l>
<l>anaghāpi vanēna(gajēna) nirmitē drumabhaṅgē1 patanāya vallarī ॥ 140 ॥</l></lg></b>
<p>13. <b>śōkōnmādō</b> yathā—(kusaṁ. 4.18)</p>
<b><lg><l>racitaṁ yadi/rati—paṇḍita tvayā mama gātrēṣu yadētadārtavam ।</l>
<l>dhriyatē	kusumaprasādhanaṁ		tava	taccāruvapurna	d‍r̥śyatē ॥ 141 ॥</l></lg></b>
<p>yathā vā—(kusaṁ. 4.16)</p>
<b><lg><l>pratipadya manōharaṁ vapuḥ punarapyādiśa tāvadutthitaḥ ।</l>
<l>ratidūtapadēṣu kōkilāṁ madhurālāpanisargapaṇḍitām ॥ 142 ॥</l></lg></b>
<p>14. <b>duḥkhasambhēdō</b> yathā—(kusaṁ. 4.11)</p>
<b><lg><l>madanēna vinākr̥tā ratiḥ kṣaṇamātraṁ kila jīvatīti mē ।</l>
<l>vacanīyamupasthitaṁ	janē	ramaṇa!	tvāmanuyāmi	yadyapi ॥ 143 ॥</l></lg></b>
<p>yathā vā—(mavīca. 5.22)</p>
<b><lg><l>nyakkārō hr̥di vrajrakīla iva mē tīvraḥ parispandatē
ghōrāndhē tamasīva majjati manaḥ sammīlitaṁ lajjayā ।</l>
<l>śōkastātavipattijō dahati māṁ nāstyēva yasmin kriyā
marmāṇyēva punaśchinatti karuṇā sītāṁ varākīṁ prati ॥ 144 ॥</l></lg></b>
<p>15. <b>sahāyāpēkṣaṇaṁ</b> yathā—(kusaṁ. 4.24)</p>
<b><lg><l>k‍va nu tē hr̥dayaṅgamaḥ sakhā kusumāyōjitakārmukō madhuḥ ।</l>
<l>na khalūgraruṣā pinākinā2 gamitaḥ sō'pi suhr̥dgatāṁ gatim ॥ 145 ॥</l></lg></b>
<p>yathā vā—(kusaṁ. 4.28)</p>
<b><lg><l>ayi samprati dēhi darśanaṁ smara! paryutsuka ēṣa mādhavaḥ ।</l>
<l>pramadāsvanavasthitaṁ nr̥ṇāṁ na khalu prēma calaṁ suhr̥jjanē ॥ 146 ॥</l></lg></b>
<!-- NOTES pg=1492!-->
1. vanēna—bhaṅgē=hi saṁśrayadrumē gajabhagnē'—kāgra. ādi।	2. kinā = kinō rā.
<pb n="1493"/>
<p>16. sahāyānunītiryathā—(raghu. 14.42)</p>
<b><lg><l>tadēṣa sargaḥ karuṇārdracittaiḥ na mē bhavadbhiḥ pratiṣēdhanīyam ।</l>
<l>yadyarthitā nirhr̥tavācyaśalyān prāṇān mayā dhārayatā ciraṁ vaḥ ॥ 147 ॥</l></lg></b>
<p>yathā vā—</p>
<b><lg><l>bāṣpāndhā na nirīkṣituṁ viṣahatē d‍r̥ṣṭiḥ purō vidviṣaḥ
sīdannēṣa ca kārmukapraṇayitāṁ dhattē na pāṇirmama ।</l>
<l>rundhē tīvraśucā manasyavasaraḥ krōdhasya yātaḥ sakhē!
kṣantavyaṁ kr̥paṇō'nuyāmi dayitāmadhyastavairō'pyaham ॥ 148 ॥</l></lg></b>
<p>(<b>3. garbhasandhau karuṇasya vibhavādayaḥ — 16</b>)</p>
<p>1. garbhasandhau suhr̥tparidēvanaṁ yathā—(māmā. 9.8)</p>
<b><lg><l>na	yatra	pratyāśāmanupatati	nō	vā	rahayati
pratikṣip‍taṁ cētaḥ praviśati ca mōhāndhatamasam ।</l>
<l>akiñcitkurvāṇāḥ paśava iva tasyāṁ vayamahō
vidhāturvāmatvād	vipadi	parivartāmaha	imē ॥ 149 ॥</l></lg></b>
<p>yathā vā—(māmā. 9.8)</p>
<b><lg><l>suhr̥di	guṇanivāsē	prēyasi	prāṇanāthē
kathamiha	sahacaryā	krīḍanaprauḍhasakhyē ।</l>
<l>priyajanavirahādhivyādhivēgaṁ	dadhānē
hatahr̥daya! viśīrya	tvaṁ	dvidhā	na	prayāsi ॥ 150 ॥</l></lg></b>
<p>2. suhr̥tpralāpō yathā—(māmā. 9. 23)</p>
<b><lg><l>akaruṇa! vitara smitōjjvalāṁ d‍r̥śamatidāruṇa! dēhi mē giram ।</l>
<l>sahacaramanuraktacētasaṁ	priyamakaranda 1!	kathaṁ	na	manyasē ॥ 151 ॥</l></lg></b>
<p>yathā vā—(māmā. 9.39)</p>
<b><lg><l>āpūrṇaśca	kalābhirinduramalō	yātaśca	rāhōrmukhaṁ
sañjātaśca	ghanāghanō	jaladharaḥ	śīrṇaśca	vāyōrjavāt ।</l>
<l>saṁvr̥ttaśca	phalēgrahī	drumavarō	dagdhaśca	dāvāgninā
tvaṁ	cūḍāmaṇitāṁ	gataśca	jagataḥ	prāp‍taśca	mr̥tyōrvaśam ॥ 152 ॥</l></lg></b>
<!-- NOTES pg=1493!-->
1. priyamaka = priya maka॰jō.rā.
<pb n="1494"/>
<p>3. parijanānuśōcanaṁ yathā—(tāva. 2.11)</p>
<b><lg><l>dhārāvēśma vilōkya dīnavadanō bhrāntvā ca līlāgr̥hā—
nniḥśvasyāyatamāśu	kēsaralatāvīthīṣu	kr̥tvā	d‍r̥śaḥ ।</l>
<l>kiṁ	mē	pārśvamupaiṣi	putraka!	kr̥taiḥ	kiṁ	cāṭubhiḥ	krūrayā
mātrā tvaṁ parivarjitaḥ saha mayā yāntyātidīrghāṁ bhuvam ॥ 153 ॥</l></lg></b>
<p>yathā vā—(tāva. 2.23)</p>
<b><lg><l>kuravakatarurgāḍhāślēṣaṁ,	mukhāsavalālanaṁ
vakulaviṭapī,	raktāśōkastathā	caraṇāhatim ।</l>
<l>tava sukr̥tinaḥ	sambhāvyaitē	prasādamahōtsavā
nanu gatadaśāḥ	sarvē sarvaḥ śaṭhō na vayaṁ yathā ॥ 154 ॥</l></lg></b>
<p>4. parijanākrandō yathā—(raghu. 8. 39)</p>
<b><lg><l>ubhayōrapi	pārśvavartināṁ	tumulēnārtaravēṇa	vējitāḥ ।</l>
<l>vihagāḥ kamalākarāśrayāḥ samaduḥkhā iva tatra cukruśuḥ ॥ 155 ॥</l></lg></b>
<p>yathā vā—(urāca. 1.28)</p>
<b><lg><l>athēdaṁ	rakṣōbhiḥ	kanakahariṇacchadmavidhinā
tathā	vr̥ttaṁ	pāpairvyathayati	yathā	kṣālitamapi ।</l>
<l>janasthānē	śūnyē	vikalakaraṇairāryacaritai—
rapi grāvā rōdityapi dalati vajrasya hr̥dayam ॥ 156 ॥</l></lg></b>
<p>5. gurūparōdanaṁ yathā—(nāgā. 5.12)</p>
<b><lg><l>cūḍāmaṇiṁ caraṇayōrmama pātayatā tvayā ।</l>
<l>lōkāntaragatēnāpi	nōjjhitō	vinayakramaḥ ॥ 157 ॥</l></lg></b>
<p>yathā vā—</p>
<b><lg><l>vivāhē	d‍r̥ṣṭēyaṁ	sitakusumālyāmbaradharā
sanāthā	rāmēṇa	prathamavayasā	kāntavapuṣā ।</l>
<l>punaśśūnyē'raṇyē	pratibhayakarē	bandhurahitā
vimuñcantī	prāṇānitaratanayaivādya	ca	mayā ॥ 158 ॥</l></lg></b>
<pb n="1495"/>
<p>6. <b>gurujanavilāpō</b> yathā—(māmā. 10.2)</p>
<b><lg>
<l>aniyataruditasmitaṁ	virājatkatipayakōmaladantakuḍ‍malāgram ।</l>
<l>vadanakamalakaṁ śiśōḥ smarāmi skhaladasamañjitamañjujalpitaṁ tē ॥ 159 ॥</l>
</lg></b>
<p>yathā vā—(māmā. 10.6)</p>
<b><lg>
<l>akāraṇasmēramanōharānanaḥ	śikhālamalāṭārpitagaurasarṣapaḥ ।</l>
<l>tavāṅkaśāyī parivr̥ttabhāgyayā mayā na dr̥ṣṭaḥ khalu sa stanandhayaḥ ॥ 160 ॥</l>
</lg></b>
<p>7. <b>sahāyākrandanaṁ</b> yathā—(kādakasā. 6.107)</p>
<b><lg>
<l>tatō	bhag‍nagrīvaṁ	mukulitasitāpāṅganayanaṁ
prabhāṁ tanvīṁ dīnāmiva nidadhataṁ dikṣu daśanaiḥ ।</l>
<l>kṣitau viśrāntāṅgaṁ patitamimamālōkya vivaśā
mahāśvētā sadyaḥ kathamapi na yāti sma dalaśaḥ ॥ 161 ॥</l>
</lg></b>
<p>yathā vā—(saka. 4.189)</p>
<b><lg>
<l>akr̥takabalārambhairvaktrairbhayasthagitēkṣaṇāḥ
kimapi valitagrīvaṁ sthitvā muhurmr̥gapaṅktayaḥ ।</l>
<l>gaganamasakr̥t	paśyantyētāstathāśrughanairmukhai—
rnipatati yathā śrr̥ṅgāgrēbhyō bhramannayanōdakam ॥ 162 ॥</l>
</lg></b>
<p><b>8. sahāyābhyupapatti</b>ryathā—(kusaṁ. 4.25)</p>
<b><lg>
<l>atha taiḥ paridēvitākṣaraiḥ hr̥dayē digdhaśarairivārditam ।</l>
<l>ratimabhyupapattumādarān	madhurātmānamadarśayat puraḥ ॥ 163 ॥</l>
</lg></b>
<p>yathā vā—(raghu. 14.70)</p>
<b><lg>
<l>tāmabhyagacchad ruditānusārī kaviḥ kuśēdhmāharaṇāya yātaḥ ।</l>
<l>niṣādaviddhāṇḍajadarśanōtthaḥ ślōkatvamāpadyata yasya śōkaḥ ॥ 164 ॥</l>
</lg></b>
<p>9. <b>sahāyābhāṣaṇaṁ</b> yathā—(urāca. 3.30)</p>
<b><lg>
<l>idaṁ viśvaṁ pālyaṁ vidhivadabhiyuktēna manasā
priyāśōkō jīvaṁ kusumamiva gharmaḥ kalayati ।</l>
<l>svayaṁ kr̥tvā tyāgaṁ vilapanavinōdō'pyasulabha—
stadadyāpyucch‌vāsō bhavatu nanu lābhō hi ruditam ॥ 165 ॥</l>
</lg></b>
<pb n="1496"/>
<p>yathā vā—</p>
<b><lg>
<l>jāgarṣi	kāśmari!	niṣīdasi	kōvidāra!
kutrāsi	vatsakr̥tamāla!	tamāla!	paśya ।</l>
<l>kiṁ	sāmprataṁ	raghupatēriti	viklavābhi—
ruktaṁ	drumaughamavalōkya	vanasthalībhiḥ ॥ 166 ॥</l>
</lg></b>
<p>10. <b>sahāyāpraś‍nō</b> yathā—(sēba. 11.111)</p>
<b><lg>
<l>tō tī/taṁ daṭṭhūṇa puṇō maraṇēkkarasāē vāhiha—ṇīsāratthaṁ ।</l>
<l>āucchasu maṁ ti kaaṁ tiaḍā-gaa-lōaṇāē dīṇapalalōiaṁ ॥ 167 ॥</l>
</lg></b>
<lg>
<l>(tataḥ	tad dr̥ṣṭvā punaḥ maraṇaikarasayā bāṣpanissārārtham ।</l>
<l>āpr̥cchasva māmiti kr̥taṁ trijaṭāgatalōcanayā dīnapralōkitam ॥)</l>
</lg>
<p>yathā vā—(sēba. 11.112)</p>
<b><lg>
<l>sahiammi	rāmavirahē	dūsahaṇijjē	paḍicchiē	vēhavvē ।</l>
<l>saasu	gaaṇēhalahuaṁ	maha ṇillajjamaraṇaṁ imaṁ ti paruṇṇā ॥ 168 ॥</l>
</lg></b>
<lg>
<l>(sōḍhē	rāmavirahē	dussahanīyē	pratīṣṭē	vaidhavyē ।</l>
<l>sahasva gatasnēhalaghukaṁ mama nirlajjamaraṇamidamiti praruditā ॥)</l>
</lg>
<p>11. <b>sāhasāgrahō</b> yathā—</p>
<b><lg>
<l>śūnyā	diśassapadi	vīkṣya	śucā	varākī
mr̥tyōrmukhaṁ	viśati	pāśamayaṁ	nirāśā ।</l>
<l>ētāvatha	sva—vadha—pātaka—dīrgharōṣā
mā	gaccha	śīghramabalāṁ	parirakṣa	yāvat? ॥ 169 ॥</l>
</lg></b>
<p>yathā vā—(urāca. 7.2)</p>
<b><lg>
<l>viśvambharātmajā dēvī rājñā tyaktā mahāvanē ।</l>
<l>prāp‍taprasavamātmānaṁ	gaṅgādēvyāṁ	vimuñcati ॥ 170 ॥</l>
</lg></b>
<p>12. <b>maraṇābhinivēśō</b> yathā—(kusaṁ. 4.10)</p>
<b><lg>
<l>paralōkanavapravāsinaḥ	pratipadyē	padavīmahaṁ	tava ।</l>
<l>vidhinā jana ēṣa vañcitastvadadhīnaṁ khalu dēhināṁ sukham ॥ 171 ॥</l>
</lg></b>
<p>yathā vā—(kusaṁ. 4.33)</p>
<pb n="1497"/>
<b><lg>
<l>śaśinā saha yāti kaumudī saha mēghēna taḍit pralīyatē ।</l>
<l>pramadāḥ	pativartmagā	iti	pratipannaṁ	hi	vicētanairapi ॥ 172 ॥</l>
</lg></b>
<p>13. <b>samayābhyarthanaṁ</b> yathā—(kusaṁ. 4.32)</p>
<b><lg>
<l>tadidaṁ	kriyatāmanantaraṁ	bhavatā	bandhujanaprayōjanam ।</l>
<l>aviṣahyaviyōgavēdanāṁ nanu māṁ prāpaya patyurantikam ॥ 173 ॥</l>
</lg></b>
<p>yathā vā—(kusaṁ. 4.35)</p>
<b><lg>
<l>kusumāstaraṇē sahāyatāṁ bahuśaḥ saumya! gatastvamāvayōḥ ।</l>
<l>kr̥ru samprati satvaraṁ mayā vinipātāñjaliyācitāṁ1 citām ॥ 174 ॥</l>
</lg></b>
<p>14. <b>sahāyaśikṣā</b> yathā—(kusaṁ. 4.36)</p>
<b><lg>
<l>tadanu	jvalanaṁ	madarpitaṁ	tvarayēr	dakṣiṇavātavījanaiḥ ।</l>
<l>viditaṁ khalu tē yathā smaraḥ kṣaṇamapyutsahatē na māṁ vinā ॥ 175 ॥</l>
</lg></b>
<p>yathā vā—(kusaṁ. 4.38)</p>
<b><lg>
<l>paralōkavidhau ca mādhava smaramuddiśya vilōlapallavāḥ ।</l>
<l>nivapēssahakāramañjarīṁ	priyacūtaprasavō hi tē sakhā ॥ 176 ॥</l>
</lg></b>
<p>15. <b>maraṇōpakramō</b> yathā—</p>
<b><lg>
<l>ratipatirabhūd yasmin vēdhāḥ sudhāparamāṇubhi—
ryadiha ghaṭitaṁ yasyākāraṁ vilōkya kr̥taḥ śaśī ।</l>
<l>vadanakamalaṁ	tatpaśyēyaṁ	sarōjadr̥śaḥ	puna—
rdahanabhavanaṁ	nirmāṇaṁ	mē	tadēva	kariṣyasi ॥ 177 ॥</l>
</lg></b>
<p>yathā vā—</p>
<b><lg>
<l>haṁsō vā cakravākō vā viśālākṣyānayā saha ।</l>
<l>bhavēyaṁ	mānuṣīgarbhē	mā	bhūjjanma	punarmama ॥ 178 ॥</l>
</lg></b>
<p>16. <b>maraṇādhyavasāyō</b> yathā—(sēba. 11.115)</p>
<b><lg>
<l>aṇusōiuṁ ṇa icchai ṇa dēi aṁgagmi sā parammi vi paharaṁ ।</l>
<l>bāhaṁ muai ṇa rudhai mariavvē laddhapaccaaṁ sē hiaaṁ ॥ 179 ॥</l>
</lg></b>
<lg>
<l>(anuśōcituṁ na icchati na dadāti aṅgē sā parāsminnapi prahāram ।</l>
<l>bāṣpaṁ	muñcati	na	ruṇaddhi	martavyē	labdhapratyayaṁ	tasyāḥ	hr̥dayam ॥)</l>
</lg>
<!-- NOTES pg=1497!-->
1. vini—citaḥ = 'praṇipātāñjaliyācitaś' kāgra.
<pb n="1498"/>
<p>yathā vā—(sēba. 11.110)</p>
<b><lg>
<l>lakkhijjaṁtavisāā abbhahiummillaṇiccalaṭṭhiaṇaaṇā ।</l>
<l>rāmasirabaddhalakkhā dhuvvai vāhēṇa sē ṇa ruddhai diṭhṭhī ॥ 180 ॥</l>
</lg></b>
<lg>
<l>(lakṣyamāṇaviṣādā	abhyadhikōnmīlitaniś‍calasthitanayanā ।</l>
<l>rāmaśirōbaddhalakṣyā dhāvyatē bāṣpēṇa tasyā na rudhyatē d‍r̥ṣṭiḥ ॥)</l>
</lg>
<p>(<b>4. vimarśasandhau karuṇasya vibhāvādayaḥ —16</b>)</p>
<p><b>1. vimarśasandhau samāśvāsanaṁ</b> yathā—(sēba. 11.86)</p>
<b><lg>
<l>tō vilaviaṇicchāmaṁ galaṁtahiaaparisuṇṇalōaṇajualaṁ ।</l>
<l>mahuraṁ āsāsaṁtī hatthuttāṇiamuhī haṇai taṁ tiaḍā ॥ 181 ॥</l>
</lg></b>
<lg>
<l>(tataḥ	vilapitaniśśyāmaṁ	galad‍dhr̥dayapariśūnyalōcanayugalam ।</l>
<l>madhuramāś‍vāsayantī	hastōttānitamukhī	bhaṇati	tāṁ	trijaṭā ॥)</l>
</lg>
<p>yathā vā—(sēba. 11.91)</p>
<b><lg>
<l>mā ruasu pusasu bāhaṁ avaāsē kuṇasu sapariattamuhaṁ ।</l>
<l>saṁbharia virahadukkhaṁ rōttavvaṁ tē puṇō piasa vi aṁkē ॥ 182 ॥</l>
</lg></b>
<lg>
<l>(mā rōdīḥ prōñcha bāṣpaṁ paśya kuru saṁparivr̥ttamukham ।</l>
<l>saṁsmr̥tya virahaduḥkhaṁ rōditavyaṁ tē punaḥ priyasyāpyaṅkē ॥)</l>
</lg>
<p>2. <b>uddharṣaṇaṁ</b> yathā—(sēba. 11.92)</p>
<b><lg>
<l>airā daṁsihisi tumaṁ ciravirahōluggapaṁḍuramuhacchāaṁ ।</l>
<l>gaarōsasuhālōaṁ ōvāria—cāvaṇivvuaṁ dāsarahaṁ ॥ 183 ॥</l>
</lg></b>
<lg>
<l>(acirād drakṣyasi tvaṁ ciravirahāvarugṇapāṇḍuramukhacchāyam ।</l>
<l>gatarōṣasukhālōkamavatāritacāpanirvr̥taṁ	dāśarathim ॥)</l>
</lg>
<p>yathā vā—(sēba. 11.124)</p>
<b><lg>
<l>airā ē rahutaṇaō taṇṇāaṁtaggahatthamauviapamahaṁ ।</l>
<l>mōppia	vēvaṁtaṁguligupphaṁtakkhittavisamabhāaṁ	vēṇī ॥ 184 ॥</l>
</lg></b>
<lg>
<l>(acirāt tē raghutanayaḥ ārdrīyamāṇā'grahasta—mr̥dūkr̥ta—pakṣma ।</l>
<l>mōkṣyati vēpamānāṅguligupyamānōtkṣip‍taviṣamabhāgāṁ vēṇīm ॥)</l>
</lg>
<pb n="1499"/>
<p>3. <b>pratibōdhanaṁ</b> yathā—(raghu. 8.83)</p>
<b><lg>
<l>tadalaṁ	tadapāyacintayā	vipadutpattimatāmupasthitā ।</l>
<l>vasudhēyamavēkṣyatāṁ tvayā vasumatyā hi nr̥pāḥ kalatriṇaḥ ॥ 185 ॥</l>
</lg></b>
<p>yathā vā—(raghu. 8.85)</p>
<b><lg>
<l>rudatā kuta ēva sā punarbhavatā nānumr̥tāpi labhyatē ।</l>
<l>paralōkajuṣāṁ svakarmabhirgatayō bhinnapathā hi dēhinām ॥ 186 ॥</l>
</lg></b>
<p>4. <b>utsāhanaṁ</b> yathā—(raghu. 8.84)</p>
<b><lg>
<l>udayē	madavācyamujjhatā	śrutamāviṣkr̥tamātmanastvayā ।</l>
<l>manasastadupasthitē jvarē punaraklībatayā prakāśyatām ॥ 187 ॥</l>
</lg></b>
<p>yathā vā—(raghu. 8.90)</p>
<b><lg>
<l>na pr̥thagjanavacchucō vaśaṁ vaśināmuttama! gantumarhasi ।</l>
<l>drumasānumatāṁ kimantaraṁ yadi vāyōrdvitayē'pi tē calāḥ ॥ 188 ॥</l>
</lg></b>
<p>5. anukampanaṁ yathā—(raghu. 14.71)</p>
<b><lg>
<l>tamaśrunētrāvaraṇaṁ pramr̥jya sītā vilāpād viratā vavandē ।</l>
<l>tasyai munirdauhr̥daliṅgadarśī dāśvānapatyāśiṣa ityuvāca ॥ 189 ॥</l>
</lg></b>
<p>yathā vā—(raghu. 14.72)</p>
<b><lg>
<l>jānē visr̥ṣṭāṁ praṇidhānatastvāṁ mithyāpavādakṣubhitēna bhartrā ।</l>
<l>tanmā vyathiṣṭhā viṣayāntarasthaṁ prāp‍tā'si vaidēhi! piturnikētam ॥ 190 ॥</l>
</lg></b>
<p>6. <b>vistrambhaṇaṁ</b> yathā—(raghu. 14.77)</p>
<b><lg>
<l>puṣpaṁ phalaṁ cārtavamāharantyō bījaṁ ca bālēyamakr̥ṣṭarōhi ।</l>
<l>vinōdayiṣyanti navābhiṣaṅgāmudāravācō munikanyakāstvām ॥ 191 ॥</l>
</lg></b>
<p>yathā vā—(raghu. 14.78)</p>
<b><lg>
<l>payōghaṭairāśramabālavr̥kṣān	saṁvardhayantī	svabalānurūpaiḥ ।</l>
<l>asaṁśayaṁ prāk tanayōpapattēsstanandhayaprītimavāpsyasi tvam ॥ 192 ॥</l>
</lg></b>
<p>7. <b>pralōbhanaṁ</b> yathā—(raghu. 14.75)</p>
<b><lg>
<l>tapasvisaṁsargavinītasattvē tapōvanē vītabhayā vasāsmin ।</l>
<l>itō	bhaviṣyatyanaghaprasūtērapatyasaṁskāramayō	vidhistē ॥ 193 ॥</l>
</lg></b>
<pb n="1500"/>
<p>yathā vā—(raghu. 14.76)</p>
<b><lg>
<l>aśūnyatīrāṁ munisannivēśaiḥ tamō'pahantrī tamasāṁ vigāhya ।</l>
<l>tatsaikatōtsaṅgabalikriyābhiḥ sampatsyatē tē manasaḥ prasādaḥ ॥ 194 ॥</l>
</lg></b>
<p>8. <b>upapattidarśanaṁ</b> yathā—(sēba. 11.90)</p>
<b><lg>
<l>māruamōḍiaviḍavaṁ miaṁka—kiraṇa—parimāsa—maulia—kamalaṁ ।
kaha	hōi	rāmamaraṇē	i	vicchāiaṁ	dasāṇaṇagharujjāṇam ॥ 195 ॥</l>
</lg></b>
<lg>
<l>(mārutamōṭitaviṭapaṁ	mr̥gāṅkakiraṇaparimarṣamukulitakamalam ।</l>
<l>kathaṁ bhavati rāmamaraṇē iti vicchāyitaṁ daśānanagr̥hōdyānam ॥)</l>
</lg>
<p>yathā vā—(sēba. 11.120)</p>
<b><lg>
<l>saalā ṇisāara—urīghara—parivāḍi—samaṇī—haria—ruṇṇaravā ।</l>
<l>ēkkēṇa	kaā kaiṇā kaha hōhi aṇaharakkhasō rahuvahō ॥ 196 ॥</l>
</lg></b>
<lg>
<l>(sakalā niśācara—purīgr̥ha—paripāṭi—samanirhrādita—ruditaravā ।</l>
<l>ēkēna	kr̥tā	kapinā	kathaṁ	bhavati	anagharākṣasaḥ	raghuvadhaḥ ॥)</l>
</lg>
<p>9. <b>praśvāsanaṁ</b> yathā—(sēba. 11.94)</p>
<b><lg>
<l>kiṁ va samāsasiavvē mujjhasi dahavaaṇadappabhaṁgupphālaṁ ।</l>
<l>pēcchaṁtī	pamaavaṇaṁ	rāmāṇattiara—pavaapavvaddhadumaṁ ॥ 197 ॥</l>
</lg></b>
<lg>
<l>(kimiva samāśvasitavyē muhyasi daśavadanadarpabhaṅgōtphālam ।</l>
<l>prēkṣamāṇā	pramadāvanaṁ	rāmājñap‍tikaraplavagapraviddhadrumam ॥)</l>
</lg>
<p>yathā vā—(sēba. 11.126)</p>
<b><lg>
<l>vālivahadiṭhṭhasāraṁ	ṇagalacchiasamuddadiṇṇathalavahaṁ ।</l>
<l>rōhialaṁkāvalaaṁ mā lahuaṁ pēccha rāhavassa bhuabalaṁ ॥ 198 ॥</l>
</lg></b>
<lg>
<l>(vālivadhadr̥ṣṭasāraṁ	nagalakṣitasamudradattasthalapatham ।</l>
<l>rōdhitalaṅkāvalayaṁ mā laghukaṁ prēkṣasva rāghavasya bhujabalam ॥)</l>
</lg>
<p>10. <b>satyāpanaṁ</b> yathā—(raghu. 14.73)</p>
<b><lg>
<l>utkhātalōkatrayakaṇṭakē'pi	satyapratijñē'pyavikatthanē'pi ।</l>
<l>tvāṁ pratyakasmāt kaluṣapravr̥ttērastyēva manyurbharatāgrajē mē ॥ 199 ॥</l>
</lg></b>
<pb n="1501"/>
<p>yathā vā—(raghu. 14.74)</p>
<b><lg>
<l>tavēndrakīrtiḥ śvaśuraḥ sakhā mē satāṁ bhavōcchēdakaraḥ pitā tē ।</l>
<l>dhuri sthitā tvaṁ patidēvatānāṁ kiṁ tanna yēnāsi mamānukampyā ॥ 200 ॥</l>
</lg></b>
<p>11. <b>pratyānayanaṁ/yanam</b> yathā—(sēba. 11.96)</p>
<b><lg>
<l>taha taṁ si mōhaṁ murcchāgamapaḍiaṇīsahavisaṇṇamuhī ।</l>
<l>rakkhasamāē tti phuḍaṁ jāṇaṁtī ju imaṁ ahaṁpi vimūḍā ॥ 201 ॥</l>
</lg></b>
<lg>
<l>(tathā tvamasi gatā mōhaṁ mūrcchāgamapatitanissahaviṣaṇṇamukhī ।</l>
<l>rākṣasamāyā iti sphuṭaṁ jānatī yathā idamahamapi vimūḍhā ॥)</l>
</lg>
<p>yathā vā—(sēba. 11.129)</p>
<b><lg>
<l>taṁ avalaṁbasu dhīraṁ saṁpai ṇāsau amaṁgalā jāā imāṁ ।</l>
<l>muṇiaparamatthalahuī avaīhia—ṇipphalā ṇisāaramāā ॥ 202 ॥</l>
</lg></b>
<lg>
<l>(tadavalambasva dhairyaṁ samprati naśyatu amaṅgalā jātā iyam ।</l>
<l>jñātaparamārthalaghvī	avadhīritaniṣphalā	niśācaramāyā ॥)</l>
</lg>
<p>12.<b>āpyāyanaṁ</b> yathā—(raghu. 14.79)</p>
<b><lg>
<l>anugraha—pratyabhinandinīṁ tāṁ vālmīkirādāya dayārdracētāḥ ।</l>
<l>sāyaṁ mr̥gādhyāsitavēdipārśvaṁ svamāśramaṁ śāntisukhaṁ nināya ॥ 203 ॥</l>
</lg></b>
<p>yathā vā—(raghu. 14.80)</p>
<b><lg>
<l>tāmarpayāmāsa ca śōkadīnāṁ tadāgamaprītiṣu tāpasīṣu ।</l>
<l>nirviṣ‍ṭasārāṁ pitr̥bhirhimāṁśōrantyāṁ kalāṁ darśa ivauṣadhīṣu ॥ 204 ॥</l>
</lg></b>
<p>13. <b>tanmatavyākṣēpō</b> yathā—(sēba. 11.88)</p>
<b><lg>
<l>tihuaṇamūlāhāraṁ	visaṭhṭhamahiṁdaparimukkaūḍharaṇadhuraṁ ।</l>
<l>jāṇaṁtī kīsa kusaṁ tulēsi sēsapurisāṇumāṇēṇa paiṁ ॥ 205 ॥</l>
</lg></b>
<lg>
<l>(tribhuvanamūlādhāraṁ	visarpanmahēndraparimuk‍tavyūḍharaṇadhuram ।</l>
<l>jānatī kasmāt kr̥śaṁ tulayasi śēṣapuruṣānumānēna patim ॥)</l>
</lg>
<p>yathā vā—(sēba. 11.89)</p>
<b><lg>
<l>amiliasāarasalilā aṇahaṭhṭhiapavvaā aṇuvvattaalā ।</l>
<l>rāmassa chiṇṇapaḍiaṁ kaha pattiasi dharaṇī dharēi tti siraṁ ॥ 206 ॥</l>
</lg></b>
<pb n="1502"/>
<lg>
<l>(amilitasāgarasalilā	anaghasthitaparvatā	anud‌vr̥ttatalā ।</l>
<l>rāmasya cchinnapatitaṁ kathaṁ pratyēṣi dharaṇī dhārayatīti śiraḥ ॥)</l>
</lg>
<p>14. <b>bhayōpadarśanaṁ</b> yathā—(raghu. 8.86)</p>
<b><lg>
<l>apaśōkamanāḥ kuṭumbinīmanugr̥h‍ṇīṣva nivāpadattibhiḥ ।</l>
<l>svajanāśru kilātisambhr̥taṁ dahati prētamiti pracakṣatē ॥ 207 ॥</l>
</lg></b>
<p>yathā vā—(sēba. 11.122)</p>
<b><lg>
<l>uṭṭhēsu	aṁasu	sōaṁ	pusa	ēaṁ	 vāhamailiaṁ	thaṇavaṭṭhaṁ ।</l>
<l>suṇasu suaṇē ṇa vaṭṭhai samarāhimuhē paimmi asuṇibāō ॥ 208 ॥</l>
</lg></b>
<lg>
<l>{uttiṣ‍ṭha antaya sōkaṁ prōtrcha ētad bāṣpamalinitaṁ stanapr̥ṣ‍ṭham ।</l>
<l>śrr̥ṇu	śakunē	na	vartatē	samarābhimukhē	patyau	aśrunipātaḥ ॥}</l>
</lg>
<p>15. <b>upālambhanaṁ</b> yathā—(sēba. 11.97)</p>
<b><lg>
<l>miliaṇisāarapuraō	suvēlamalaaṁtarālaṇimmaviapahē ।</l>
<l>pēlliatiuḍasiharē ajja vi kiṁ tujjha rāhavē aggahaṇaṁ ॥ 209 ॥</l>
</lg></b>
<lg>
<l>(militaniśācarapurataḥ	suvēlamalayāntarālanirmāpitapathē ।</l>
<l>prēritatrikūṭaśikharē adyāpi kiṁ tava rāghavē agrahaṇam ॥)</l>
</lg>
<p>yathā vā—(sēba. 11.123)</p>
<b><lg>
<l>mōttūṇa	a	rahuṇāhaṁ	lajjāgamasēaviṁduiajjaṁtamuhō ।</l>
<l>kēṇa va aṇṇēṇa kaō pāāraṁtariaṇivvahō ta(da)havaaṇō ॥ 210 ॥</l>
</lg></b>
<lg>
<l>(muktvā	ca	raghunāthaṁ	lajjāgamasvēdabindukīryamāṇamukhaḥ ।</l>
<l>kēna vā anyēna kr̥taḥ prākārāntarita—niṣprabhaḥ daśavadanaḥ ॥)</l>
</lg>
<p>16. <b>pratikōpō</b> yathā—(sēba. 11.119)</p>
<b><lg>
<l>jāṇai sēha/siṇēha bhaṇiaṁ mā raaṇiari tti mē juuvvchasu vaaṇaṁ ।</l>
<l>ucchāṇavaṇammi vi jaṁ surahiṁ tī laāṇa ghēppai kusumaṁ ॥ 211 ॥</l>
</lg></b>
<lg>
<l>(jānaki! snēhabhaṇitaṁ mā rajanīcarīti mē jugupsasva vacanam ।</l>
<l>udyānavanē'pi yat surabhi iti latānāṁ gr̥hyatē kusumam ॥)</l>
</lg>
<p>yathā vā—(sēba. 11.117)</p>
<b><lg>
<l>kiṁ va jiaṁtī sāmē jai aliaṁ sahi ṇa ō(hō)jja rāhavamaraṇaṁ ।</l>
<l>aṇahē uṇa rahuṇāhē tuha mē maraṇavihuraṁ kilamai hiaaṁ ॥ 212 ॥</l>
</lg></b>
<pb n="1503"/>
<lg>
<l>(kiṁ vā jitaṁ śyāmē! yadi alīkaṁ sakhi na bhavēd rāghavamaraṇam ।</l>
<l>anaghē punā raghunāthē tava mē maraṇavidhuraṁ klāmyati hr̥dayam ॥)</l>
</lg>
<p>(<b>5. nirvahaṇasandhau karuṇasya vibhāvādayaḥ —16</b>)</p>
<p><b>1. nirvahaṇasandhau maraṇādhyavasāyavidravō</b> yathā—(kādakasā. 4.121)</p>
<b><lg>
<l>maraṇavyavasāyaniścalā kr̥tavatyasmi	ca	saṁvidhānakam ।</l>
<l>niriyāya ca candramaṇḍalāt puruṣaḥ kō'pi himōpamadyutiḥ ॥ 213 ॥</l>
</lg></b>
<p>yathā vā—(kusaṁ. 4.45)</p>
<b><lg>
<l>itthaṁ ratēḥ kimapi bhūtamadr̥śyarūpaṁ mandīcakāra maraṇavyavasāyabuddhim ।</l>
<l>tatpratyayāc‍ca kusumāyudhabandhurēnāmāśvāsayat suracitārthapadairvacōbhiḥ ॥ 214 ॥</l>
</lg></b>
<p><b>2. śōkatiraskārō</b> yathā—(kādakasā. 4.123)</p>
<b><lg>
<l>virama	maraṇōdyōgādasmatpriyēṇa	tavāmunā
punarapi mahāśvētē vatsē bhaviṣyati saṅgamaḥ ।</l>
<l>iti giramimāṁ śrutvā tasmāt savismayakautukāt
kimidamiti taṁ tatrāpr̥ccham prasr̥tya kapiñjalam ॥ 215 ॥</l>
</lg></b>
<p>yathā vā—(māmā. 9.55)</p>
<b><lg>
<l>astōkavismayamapasmr̥tapūrvavr̥ttamudbha‍ūtanūtanabhayajvarajarjharaṁ naḥ ।</l>
<l>ēkakṣaṇatruṭitasaṅghaṭitapramōdamānandaśōkaśabavatvamupaiti cētaḥ ॥ 216 ॥</l>
</lg></b>
<p><b>3. śōkalāghavaṁ</b> yathā—(urāca. 1.31)</p>
<b><lg>
<l>ētasmin madakalamallikākṣapakṣavyādhūtasphuradurudaṇḍapuṇḍarīkāḥ ।</l>
<l>bāṣpāmbhaḥparipatanōdgamāntarālē saṁdr̥ṣ‍ṭāḥ kuvalayinō mayā vibhāgāḥ ॥ 217 ॥</l>
</lg></b>
<p>yathā vā—(urāca. 2.30)</p>
<b><lg>
<l>ētē	tē	kuharēṣu	gad‌gadanadad‌gōdāvarīvārayō
mēghālambitamēghanīlaśikharāḥ	kṣōṇībhr̥tō	dakṣiṇāḥ ।</l>
<l>anyōnyapratighātasaṅkuladalatkallōlakōlāhalai—
ruttālāsta imē gabhīrapayasaḥ puṇyāḥ saritsaṅgamāḥ ॥ 218 ॥1‌</l>
</lg></b>
<!-- NOTES pg=1503!-->
1. ataḥ paraṁ śōkavinōdasya udāharaṇaṁ nōpalabhyatē
<pb n="1504"/>
<p><b>5. tapasyōdyōgō</b> yathā—(raghu. 14.66)</p>
<b><lg>
<l>sāhaṁ	tapassūryaniviṣ‍ṭadr̥ṣ‍ṭirūrdhvaṁ	pratītēścarituṁ	yatiṣyē ।</l>
<l>tathā yathā mē jananāntarē'pi tvamēva bhartā na ca viprayōgaḥ ॥ 219 ॥</l>
</lg></b>
<p>yathā vā—(kādakasā. 4.125)</p>
<b><lg>
<l>paśyantyāṁ mayi tē trayō'pi viviśuḥ śītatviṣō maṇḍalaṁ
tatsampratyayasaṁhr̥tōcitavidhiḥ sāsmi śritēdaṁ vratam ।</l>
<l>tātēnaitya tataḥ prabhr̥tyahamihāsīnā na nētuṁ gr̥hān
yat‍nēnāpi hi varitēti suciraṁ sthitvā gataḥ svaṁ puram ॥ 220 ॥</l>
</lg></b>
<p><b>6. daivasampad‌yōgō</b> yathā—</p>
<b><lg>
<l>dagdhaikēna hanūmatā sakhi! yathā laṅkā yathāmbhōnidhau
śailaiḥ sēturakāri bhasmani hutaṁ nāgāsrabandhō yathā ।</l>
<l>dvīpādanyapathānyatō'pi niśayā nītāpi śalyauṣadhiḥ
diṣ‍ṭ‌yā jānaki! vardhasē tava tathā jātō'nukūlō vidhiḥ ॥ 221 ॥</l>
</lg></b>
<p>yathā vā—(kādakasā. 8.68.)</p>
<b><lg>
<l>munēravabhr̥thāvadhiḥ pituramuṣya siddhaḥ kratuḥ
kr̥tastvamapi saṁsmr̥taḥ svatanuradya tacchāsanāt ।</l>
<l>tadujjhitamalīmasēdr̥śaśarīyōgau	yuvāṁ
nijēna	vapuṣādhunānubhavatāṁ priyāsaṅgamam ॥ 222 ॥</l>
</lg></b>
<p><b>7. trikāladr̥śyadarśanaṁ</b> yathā—(māmā. 10.8)</p>
<b><lg>
<l>vyatikara iva bhīmastāmasō	vaidyutaśca
kṣaṇamupahr̥tacakṣurvr̥ttiruddha‍ūya	śāntaḥ ।</l>
<l>kathamiha	na	vayasyastatkimētat‍kimanyad
vibhavati hi mahim‍nā svēna yōgīśvarīyam ॥ 223 ॥</l>
</lg></b>
<p>yathā vā—(urā. 3.18)</p>
<b><lg>
<l>asyāḥ paśya tadēva lambitavalīvinyāsamag‍nādharaṁ
jātaṁ saṅgalitadyutēḥ śaśabhr̥taḥ śōbhōpamānaṁ mukham ।</l>
<l>spaṣ‍ṭasthūlasirāstanurmadhurayā	kāntā	samunmīlitā
citraṁ vyōmavilāsinī kathamiyaṁ jātā jarattāpasī ॥ 224 ॥</l>
</lg></b>
<pb n="1505"/>
<p><b>8. tadupadēśō</b> yathā—(urā. 3.20)</p>
<b><lg>
<l>bhrātrā	vittakalatrarājyaharaṇairnītō'tikaṣ‍ṭāṁ	daśā—
madhyāstē girimr̥śyamūkamadhunā sugrīvanāmā kapiḥ ।</l>
<l>taṁ kr̥tvā tadarikṣayapraṇayinā mūlyēna tasmāt priyā—
vārtāṁ prāpya kariṣyasi tribhuvanaṁ vikṣip‍tarakṣōjvaram ॥ 225 ॥</l>
</lg></b>
<p>yathā vā—</p>
<b><lg>
<l>yasyāḥ pāṇiparigrahē sati punardēvī kila prāpyatē
daivādēva tadīritaṁ yadi sakhē! satyaṁ munēḥ syād vacaḥ ।</l>
<l>tadrakṣē	kimapatrapaḥ	kr̥tamidaṁ	tatprāp‍tihētōrmayā
naitat sā hr̥dayē kariṣyati yatō dēvī dr̥ḍhaṁ kōpanā ॥ 226 ॥</l>
</lg></b>
<p><b>9. sahāyatvāsvīkaraṇaṁ</b> yathā—(raghu. 12.58)</p>
<b><lg>
<l>sa hatvā vālinaṁ vīrastatpadē cirakāṅ‌kṣitē ।</l>
<l>dhātōḥ sthāna ivādēśaṁ sugrīvaṁ saṁn‍nyavēśayat ॥ 227 ॥</l>
</lg></b>
<p>yathā vā—(raghu. 12.69)</p>
<b><lg>
<l>tasmai	niśācaraiśvaryaṁ	pratiśuśrāva rāghavaḥ ।</l>
<l>kālē khalu sāmārabdhāḥ phalaṁ badh‍nanti nītayaḥ ॥ 228 ॥</l>
</lg></b>
<p><b>10. tadadhyavasāyō</b> yathā—(urā. 4.5)</p>
<b><lg>
<l>svāmī śōkamayīṁ daśāmupagataḥ sītāpravr̥ttiṁ vinā
duṣprēkṣā	jalabhāravāmanaghanacchannāśca	sarvā	diśaḥ ।</l>
<l>krūrāstē piśitāśinaḥ prakr̥titō naivāgatō māruti—
rhā jātaṁ kimidaṁ visaṁsthulamahō pāpasya mē sarvataḥ ॥ 229 ॥</l>
</lg></b>
<p>yathā vā—(urā. 4.7)</p>
<b><lg>
<l>bāṣpāmbhassthagitēkṣaṇaṁ kṣaṇamasau mūrcchāvilup‍tavyathō
vinyasyōrasi sambhramāt karatalaṁ bhrātrā yadāśvāsyatē ।</l>
<l>tatrāśā māyi kāraṇaṁ na ca mayā klībēna kiñcit kr̥taṁ
prāṇāstad vrajatāthavā nahi bhavēdēvaṁ prabhurvañcitaḥ ॥ 230 ॥</l>
</lg></b>
<p><b>11. pratyūhapraśamanaṁ</b> yathā—(śāku.7.32)</p>
<b><lg>
<l>śāpādasi pratihatā smr̥tilōparūkṣē bhartaryapētatamasi prabhutā tavaiva ।</l>
<l>chāyā na mūrcchati malōpahataprasādē śuddhē tu darpaṇatalē sulabhāvakāśā ॥ 231 ॥</l>
</lg></b>
<pb n="1506"/>
<p>yathā vā—(kādakasā. 8.84)</p>
<b><lg><l>sā rakṣitā tanuriyaṁ tu tava priyēti śāpaḥ kr̥śōdari! virāmamavāpa pāpaḥ ।</l>
<l>adya prabhr̥tyakhilamēva hi candralōkaṁ śādhi svapādakr̥tamudramidaṁ jagacca ॥ 232 ॥</l></lg></b>
<p><b>12. pratyāśānubandhō</b> yathā—(kādakasā. 4.119)</p>
<b><lg><l>kintu klēśāya yēnāśālēśēna hatajīvitam ।</l>
<l>rājaputra! bibharmīdaṁ tadāścaryaṁ vadāmi tē ॥ 233 ॥</l></lg></b>
<p>yathā vā—(kādakasā. 7.92)</p>
<b><lg><l>divasēṣvatha	gacchatsu	nirvikāraśarīratām ।</l>
<l>candrapīḍasya paśyantī sthirāmāśāṁ babandha sā ॥ 234 ॥</l></lg></b>
<p><b>13. samayapratīkṣā</b> yathā—(ku.saṁ. 4.46)</p>
<b><lg><l>atha madanavadhūrupaplavāntaṁ vyasanakr̥śā pratipālayāmbabhūva ।</l>
<l>śāśina iva divātanasya lēkhā kiraṇaparikṣayadhūsarā pradōṣam ॥ 234 ॥</l></lg></b>
<p>yathā vā—(raghu. 8.92)</p>
<b><lg><l>tēnāṣ‍ṭau parigamitāḥ samāḥ kathaṁcid bālatvādavitathasūnr̥tēna sūnōḥ ।</l>
<l>sādr̥śyapratikr̥tidarśanaiḥ priyāyāḥ svapnēṣu kṣaṇikasamāgamōtsavaiśca ॥ 236 ॥</l></lg></b>
<p><b>14. saṁvidhānakaprakārō</b> yathā—</p>
<b><lg><l>na jvālā na ca dahanō na dhūmajālaṁ k‍vāka‍smātsikatilavēdikānipātaḥ ।</l>
<l>svapnō'yaṁ kimuta mahēndrajālamāhō māyā svit kimidamahō mahāvicitram ॥237 ॥</l></lg></b>
<p>yathā vā—(kādakasā. 8.80)</p>
<b><lg><l>candrapīḍaṁ sā ca jagrāha kaṇṭhē kaṇṭhasthānaṁ jīvitaṁ ca prapēdē ।</l>
<l>tēnāpūrvāṁ sā samullāsa lakṣmīminduspr̥ṣ‍ṭā sindhuvēlēva bhējē ॥ 238 ॥</l></lg></b>
<p><b>15. pratyujjīvanaṁ</b> yathā—</p>
<b><lg><l>atha sā pitr̥nāthavartmanaḥ pratiyātā vanarmava bhāminī ।</l>
<l>dayitaṁ śayitaṁ mahītalē dadhataṁ prāṇakalāmalōkayat ॥ 239 ॥</l></lg></b>
<p>yathā vā—(kādakasā. 8.81)</p>
<b><lg><l>śilāśayyāṁ tyak‍tvā tadanu cirasup‍tōtthita iva
kṣaṇaṁ	sthitvā	jr̥mbhālasavadanamunmīlya	nayanē ।</l>
<l>tataścandrāpīḍaḥ	prahatamurajadhvānapaṭunā
svarēṇa	svēnaiva	smitamadhuramāha	priyatamām ॥ 240 ॥</l></lg></b>
<pb n="1507"/>
<p><b>16. punassamāgamō</b> yathā—(kādakasā. 8.87)</p>
<b><lg><l>śrutvēti	tasya	gatamutsukatāṁ	gatā'sau
rōmāñcakañcukamakr̥trimamud‍vahantī	।</l>
<l>kādambarī	caraṇayōrnipapāta patyu—
rānandabāṣpakaṇaśīkaritēkṣaṇaśrīḥ	॥ 241 ॥</l></lg></b>
<p>yathā vā—(kādakasā. 8.85)</p>
<b><lg><l>sakhyāḥ	patiṁ	pitr̥tapōbhiravāp‍tadivya—
jīvaṁ	kapiñjalakarārpitapāṇipadmam ।</l>
<l>manmaṇḍalādavatarantamakhaṇḍakānti—
māpāṇḍugaṇḍamavalōkaya	puṇḍarīkam ॥ 242 ॥</l></lg></b>
<b><lg><l>iti pratiṣ‍ṭhāḥ karuṇāmalārciṣāmaśītiraṣ‍ṭau ca vikalpajātayaḥ ।</l>
<l>sahānubhāvairdviraśītisammitairupādhayō		dvādaśa	pañca	sandhayaḥ ॥ 243 ॥</l></lg></b>
<b><lg><l>tadētadābandhanamātmajanmanō	nirīti	śrr̥ṅgārarasasya	jīvitam ।</l>
<l>parā ca kāṣ‍ṭhā praṇayasya jīvatā priyēṇa yat prētya punassamāgamaḥ ॥ 244 ॥</l></lg></b>
<b><lg><l>bhēdāḥ pr̥thakpr̥thagamī prathamānurāgamānapravāsakaruṇātmani vipralambhē ।</l>
<l>uktā yathāmati mayānyadatō'bhiyuktairyuktyānayaiva hi bahissthitamūhanīyam ॥ 245 ॥</l></lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakāśē
karuṇarasakaruṇavipralambhanirṇayō nāma</b></p>
<p><b>॥ dvātriṁśaḥ prakāśaḥ ॥ 32 ॥</b></p>
<lg><l>uhā	pativrataparāyaṇavallabhēva
yātā tvayaiva vilayaṁ saha bhōja! rājan ।</l>
<l>yaḥ kāvyamādriyata yaś‍ca tadantaraṅga—
svārasyamāśrayata, sō'tra na kaś‍cidanyaḥ ॥</l></lg>
<pb n="1508"/>
<p>atha</p>
<p><b>śrr̥ṅgāraprakāśē trayasriṁśaḥ prakāśaḥ</b></p>
<p>sambhōgaprakāśaḥ</p>
<p>athātō vipralambhāpāditaprakarṣasampadaḥ sambhōgasya svarūpamupadēkṣyāmaḥ ।</p>
<p>(<b>saṅgamapadārthaḥ</b>)</p>
<p>kaḥ punarayaṁ saṅgamō nāma?</p>
<p><b>nanūktaṁ nāyakayōḥ pragasaṅgatayōḥ saṅgataviyuktayōrvā mithassamāgamē prāgutpannaḥ
tadānīntanō vā ratyākhyaḥ sthāyī bhāvaḥ abhilaṣaṇīyāliṅganādīnāmavāp‍tau satyāṁ
samupajāyamānaiḥ	harṣa—dhr̥ti—smr̥ti—matibhiḥ	vyabhicāribhāvaiḥ	saṁsr̥jyamānaḥ,
r̥tūdyānōpagamanajalakrīḍā—krīḍāparvatōpavēśa—prasādhanagrahaṇamadhupānēndūdayādibhiruddīpana—
vibhāvairuddīpyamānaḥ savibhramabhrūkaṭākṣavikṣēpālāpasambhramasmitādibhiranubhāvairabhivyajyamānaḥ
īpsitamāsādayan jihāsitaṁ jihānaḥ prāp‍taprāpyaprakarṣāvasthaḥ sambhōgaśrr̥ṅgārākhyāṁ labhatē ।</b></p>
<p>sa caturdhā—<b>'1. prathamānurāgānantaraḥ, 2. mānānantaraḥ,
3. pravāsānantaraḥ, 	4. karuṇānantaraḥ'</b> iti।1</p>
<p>saṁjñā tu naiṣā paribhāṣikyēva prakr̥tipratyayōpasargavibhāgakalpanāyāmanvarthatvasyāpi
vidyamānatvāt। tathāhi—</p>
<p>saṁkṣēpa—saṅkara—sampūrṇatva—samyaktvadyōtakasamupasargapūrvasya	pālanakauṭilyā—
bhyavahārānubhavakarmaṇō bhujēḥ bhāvē kartaryakartari ca kārakē saṁjñāyāṁ sarvakālēṣu ghañi
sambhōga' iti rūpaṁ bhavati ।</p>
<p><b>kaḥ punariha prakr̥tyarthaḥ, ka upasargārthaḥ, kaḥ pratyayārthaḥ, kō vā
pratyayōtpattikālaḥ iti?</b></p>
<p>ucyatē—saṁjñāśabdānāṁ yathākathaṁcit vyutpattiriti darśanē saṁjñānurōdhādēva yō'rthō
yatrōpapadyatē sa tatraiva vyavahriyata iti। tatra—</p>
<p><b>prakr̥tyarthavibhāgē</b> catvārō <b>dhātvarthāḥ</b> pālanādayaḥ। yathā—'pr̥thivīṁ bhunakti rajā;
mūlāni vibhujati rathaḥ; ōdanaṁ bhu़ṅktē māṇavakaḥ; sukhamupabhuṅktē nāgarikaṁ iti ।'</p>
<!-- NOTES pg=1508!-->
1. dra. prathamānurāgānantaraḥ 34prakāśē; mānānantaraḥ, pravāsānantaraḥ karuṇānantaraś‍ca 35prakāśē।
<pb n="1509"/>
<p><b>catvāraścōpasargārthāḥ</b> saṁkṣēpādayaḥ। yathā— samprīyatē kathā gāthakēna, saṁsr̥jyatē
sūpō lavaṇēna, saṁhriyatē yāga upakaraṇaiḥ, samprayujyatē dayitaḥ kāntayēti ।</p>
<p>pratyayārthavibhāgēṣu <b>punaraṣ‍ṭau pratyayārthāḥ</b>— 'bhāvō, hētuḥ, ṣaṭ ca kārakāṇi'। yathā
vilasanaṁ vilāsaḥ, viśataḥ1 prayuṅkta iti vēśaḥ, sarati kālāntara iti sāraḥ,
prāsyatē'sāviti prāsaḥ, dīryatē ēbhiriti dārāḥ, dāsantyasmā iti dāsāḥ,
upētyādhīyatē'smādityupādhyāyaḥ, prasīdantyasminnayanamanāṁsīti prasādaḥ' ityaṣ‍ṭau ca ।</p>
<p><b>pratyayōtpattikālā</b> bhūtō, vartamānō, bhaviṣyan। avyaktō bhūtaviśēṣō,
vartamānaviśēṣō, bhaviṣyad‌viśēṣō, vyaktaviśēṣa iti। yathā pākō'bhūt, pākō bhavati,
pakō bhaviṣyati, pākō bhavēt, pākō babhūva, pākō na bhavati, pākō bhavitā, pākastatra
bhūyāditi ।</p>
<p>athaitēṣāṁ mithaḥ samavāyōpādānāpēkṣitaprathamānurāgādyānantaryastiryagādisādhāraṇaḥ
sāmānyēnaiva pālanasaṁkṣēpādyarthaviṣayaḥ sambhōgaśabdarthō vivakṣyatē। tathā caturṇāmapi
bhujyarthānāṁ caturṇāmapi samupasargārthānāṁ caturṣvapi prathamānurāgānantarādiṣu sambhōgēṣu,
catasr̥ṣvapi sambhōgāvasthāsu, sarvairapi pratyayārthairaviśēṣēṇa sārvakālikaḥ sambandhō bhavati।
yathā punarapēkṣitaprathamānurāgādyānantaryaṁ prakr̥ṣ‍ṭanāgarakādināyakaviṣayō yathāvasthamavasthāpita—
saṁkṣēpādikramaḥ kramēṇa pālanakauṭilyābhyavahārānubhavaśabdavācyaḥ sambhōgaśabdārthō vivakṣyatē
tathā yathākramaṁ caturṇāmapi bhujyarthānāṁ caturṇāmapi samupasargārthānāṁ, catasr̥ṣvapi
prathamānurāgānantarādiṣu catasr̥ṣvapi sambandhābhivyaktyanubandhaprakarṣasajñakasambhōgāvasthāsu
caturṣvapi tadānantaryēṣu yathāyathamupasr̥ṣ‍ṭaprakr̥tyarthaviśiṣ‍ṭaḥ pratyayārthō'bhiniviśata iti ।</p>
<p>tatra prathamapakṣē <b>sāmānyē na sambhōgārthavivakṣāyāma</b>navēkṣitaprathamānurāgādyānantarya—
stiryagādisādhāraṇaḥ <b>pālanakauṭilyābhyavahārānubhavalakṣaṇō bhujyarthaḥ।</b> sōpasarga—
pratyayārthō'bhyantarīkr̥tabhūtādipratyayōtpattikāla		upasargārthānupraviṣ‍ṭasambandhādicaturavastha
udāhriyatē। tadyathā—(kusaṁ. 3.36—39)</p>
<b><lg><l>madhu dvirēphaḥ kusumaikapātrē papau priyāṁ tāmanuvartamānaḥ ।</l>
<l>śrr̥ṅgēṇa saṁsparśanimīlitākṣīṁ mr̥gīmakaṇḍūyata kr̥ṣṇasāraḥ ॥ 1 ॥</l></lg></b>
<!-- NOTES pg=1509!-->
1. viśata iti rāghavō'pi
<pb n="1510"/>
<b><lg><l>dadau saraḥpaṅkajarēṇugandhi gajāya gaṇḍūṣajalaṁ karēṇuḥ ।</l>
<l>athōpabhuktēna bisēna jāyāṁ sambhāvayāmāsa rathāṅganāmā ॥ 2 ॥</l></lg></b>
<b><lg><l>gītāntarēṣu	śramavārilēśairīṣatsamucch‌vāsitapatraśōbham ।</l>
<l>puṣpāsavāghūrṇitanētraśōbhi	priyāmukhaṁ	kimpuruṣaś‍cucumba ॥ 3 ॥</l></lg></b>
<b><lg><l>samprāp‍tapuṣpastabakastanībhyaḥ	sphuratpravālōṣ‍ṭhamanōharābhyaḥ ।</l>
<l>latāvadhūbhyastaravō'pyavāpurvinamraśākhābhujabandhanāni	॥ 4 ॥</l></lg></b>
<p>atra ca priyānuvartanaviṣāṇakaṇḍūyanapānōpacchandanasvād‌vāhāradānacumbanacāṭu—
pariṣvaṅgaprītidāyī	sarīsr̥pamr̥gapaśupakṣipumābhāsataruvad	viśēṣāṇāmaviśēṣēṇa
sarvasādhāraṇaprēma<b>pālanārthō</b> gamyatē। ayamēva ca prayōjyarañjanāya buddhipūrvakaṁ prayujyamānaḥ
<b>kauṭilyārthō</b>'pi prathatē। svābhiprāyanivr̥(rvr̥)ttyarthamupakalpyamānō<b>'bhyavahārārthaḥ</b> sampadyatē।
prēmapāravaśyāttu svayamupajāyamānō<b>'nubhavaśabdavācyō</b> bhavati ।</p>
<p>upasargō'pīha <b>pālanārthamu</b>pakalpyamānē <b>saṁkṣēpārthamālambatē।</b> saṁkṣēpēṇa hyētāvānēva
<b>prēmapālanārthō</b> bhavati। prayōjyarañjanāya buddhipūrvakaṁ prayujyamānē <b>saṅkarārthaḥ</b> spr̥śati। ayaṁ
cēha buddhisaṅkarō yat prayōjyāḥ kathamanurajyēranniti buddhayaḥ saṅkīryantē।
svābhiprāyanivr̥(rvr̥)ttyarthaṁ pravartamānē <b>sampūrṇatvama</b>vagāhatē। ayaṁ cēha sampūrṇatārthō
yadubhayēṣāmapīndriyāṇāmānukūlyēṣu (na) svēṣu svēṣu viṣayēṣu gardhātiśayāt pravr̥ttiḥ
prēmapāravaśyāt svayamupajāyamānē <b>samyaktvārthamā</b>bhiniviśatē। idaṁ ca tatprēmavr̥ttēḥ samyaktvaṁ
nāma	yēyamāliṅganādiṣvanupadēśapūrvikā	svābhāvikī	strīpuṁsayōranyōnya—
manukūlābhyupapattiriti ।</p>
<p><b>1. prathamādiślōkēṣu ca pālanādiniyamaḥ</b> 'madhu dvirēpha' ityādi। idaṁ hi sā
prēmapālanōpaniṣat, yad anyōnyānupapattyā ēkatra pānabhōjanamānukūlyataśca paricaryōti।
tacca prathamaślōkē sahacarīcittānuvr̥ttyā puṣpaikacaṣakē madhu pibanmadhuvrataḥ pratyāyayati।
śrr̥ṅgakōṭikaṇḍūyanajanitasukhanimīlitalōcanāṁ ca vāmalōcanāmavagamya paricaryāyāma—
paryāp‍tatr̥ṣṇaḥ kr̥ṣṇasārō bōdhayati ।</p>
<p><b>2.</b> atha <b>dvitīyaślōkē kauṭilyaṁ,</b> tadyathā 'dadau saraḥpaṅkajē' tyādi। idaṁ ca tadratēḥ
svabhāvakuṭilatvamabhivyaktyavasthāyāmunmiṣati, yadēvaṁ nāma prēmaparīkṣā pravartatē yadyahaṁ tē
<pb n="1511"/>
priyā tanmaducchiṣṭaṁ bhuṅkṣva, yadyahaṁ tē dayitaḥ tad bhuktaśēṣamupabhuṅkṣvēti ।
tayōrēkamāraṇyakasyāraṇyānāmaśēṣabhāgēṣu viśēṣasadma padmasarō'vagāhya viharatō
hr̥dayavallabhasya yūthādhipatēranēkapasya sarōjarēṇusamparkīpiñjaraṁ kaṣāyasurabhiśītalaṁ
purāṇamairēyānukāri vā gaṇḍūṣamarpayantī vāśitā śikṣayati । dvitīyamapi
dramiḍīdantadāritārdrakramukaphalapālikōmalaṁ kaṣāyasvāduviśadamindukalākhaṇḍapāṇḍu—
ramr̥ṇālakabalāvaśēṣamātmanaḥ priyatamāyai prayacchan prēmavakraścakravākō'dhyāpayati ।</p>
<p>3. <b>tr̥tīyaślōkē abhyavahārārthō</b> yathā—'gītāntarēṣu' ityādi । sō'yaṁ ratērabhyavahārō
nāma yēyamindriyāṇāṁ viṣayēṣu gardhātiśayāt pravr̥ttiḥ, sā cēha gītadhvanimanōharē
harṣagadgadālāpē ca śramajalatuṣāraśītalakōmalaparipāṇḍugaṇḍamaṇḍalābhōgē ca madavaśa—
vighūrṇitanayanēndīvarē samullasatpatravallīviśēṣāharaṇē ca sudhāyamānōṣṭhapallavāsvādē
svāditamadhuviśēṣadhurakaṭukaṣāyē ca svēdapratyārdrīkr̥tavicitrapatravarṇakōd‌granthau puṣpāsava—
surabhivadanagandhavadē	ca	sahacarīmukhēndau	kimpuruṣēṇābhyanujñāyamānā
sarvēndriyāhvādamājñāpayantī yathōktamarthaṁ jñāpayati ।</p>
<p>4. <b>caturthaślōkē'nubhavārthō</b> yathā — 'samprāp‍tapuṣpē'tyādi । iyamēva sā
ratēranubhavaprakarṣasīmā yadāsāditaprakr̥ṣṭayauvanā yathōktaguṇavatī yuvatirunmiṣatsāttvika—
bhāvā svayaṅgrahēṇa dayitamānandayati । tatra ca 'samprāptapuṣpastabakastanībhya' iti padēna
upāruḍhayauvanatvaṁ lakṣayati । 'sphuratpravālōṣṭhamanōharābhya'	ityanēna	ca
sāttvikāvirbhāvamabhidhattē । 'latāvadhūbhya' ityādikaṁ tu yathāvarṇitārthānukūlamēvēti ।</p>
<p>athaitēṣvēvō<b>pasargārtha</b>saṁkṣēpādayaḥ pratipādyantē । tēṣu —</p>
<p>1. <b>pālanasaṁkṣēpō</b> yathā— 'madhu dvirēpha' ityādi । idamēva ca saṁkṣēpēṇa pratipālanam,
yadicchānuvr̥ttyā sahapānamānukūlyēna paricaryēti, taccēha pūrvōttarārdhayōrupalabhyata iti ।</p>
<p><b>pālanasaṅkarō</b> yathā—'dadau saraḥ paṅkajē'tyādi । sa cāyaṁ prēmapālanē kāmavāmatāsaṅkarō,
yadanyathā lōkē prasiddhamanyathā prasādhyatē । tadihōbhayārdhayōḥ priyatamābhyāmucchiṣṭadānēna
pratīyata iti ।1</p>
<p><b>pālanē samyaktvaṁ</b> yathā—'samprāp‍tapuṣpē' tyādi । idaṁ ca tatprēmapālanē samyaktvaṁ
yō'yaṁ tyaktalajjāyā iva yōṣitaḥ svayaṁgrāhēṇa pāṇigrahōpagūhanaprakārēṣvabhinivēśaḥ । sa
<!-- NOTES pg=1511!-->
1. ataḥ paraṁ 'pālanē sampūrṇatvaṁ' nāsti ।
<pb n="1512"/>
cēha latāvadhūnāṁ latōvēṣṭitakavr̥kṣādhirūḍhādyāliṅganaprakāravidhānēnānumīyatē । tatra ca latēva
sālaṁ vēṣṭayantī cumbanārthinī yanmukhamavanamayēnmandasītkr̥tā tamāśritā vā kiñcid rāmaṇīyakaṁ
paś‍yēt tat <b>latāvēṣṭitakam</b> । caraṇēna caraṇamākramya dvitīyēnōrudēśamākrāmayantī vēṣṭayantī
vā	pr̥ṣṭhasaktaikabāhurdvitīyēnāṁsamavanamayantī īṣatpratāśvasitakūjitā cumbanārthamēvā—
dhirōḍhumicchēditi <b>vr̥kṣādhirūḍham</b> (kāmasū. 2.2)। stanābhyāmuraḥ praviś‍ya tatraiva
hāramāvēśayēditi <b>stanōpagūḍham</b>। jaghanēna jaghanamavapīḍya prakīryaṁmāṇakusumakēśahastā
cumbananakhadaśana— padaprayōjanāyōpari laṅghayēt । <b>tajjaghanōpagūhanamiti</b> । cumbanārthitvaṁ cēha
sphuratpravālōṣṭhatayānumīyatē, stanabhārārōpaṇaṁ sujātapuṣpastabakāvanamratvēna । prakīryamāṇa—
kusumakēśapāśādikaṁ tu latāvadhūnāṁ svarūpamēvēti ।</p>
<p>2. <b>kauṭilyē saṁkṣēpō</b> yathā—'madhu dvirēpha' ityādi । atra cāyaṁ prēmakuṭilatāsaṁkṣēpō
lakṣyatē । yatra yatra cañcarīkasahacarī madhu pipāsuḥ kusumē paribhramati tatra
tatrāyamapanudannivaināmanupravartamānaḥ parihāsēnēva carati । sāraṅgō'pi manmathārtipravartitā—
bhimarśasparśasukhanimīlitākṣīṁ viṣāṇāgrēṇa nakhamukhēnēva vallabhāmullikhan vikatthamānaḥ
kāmavāmatāṁ prakaṭayati ।</p>
<p><b>kauṭilyē saṅkarō</b> yathā—<b>'dadau saraḥpaṅkajē'</b>tyādi । asyaivārthaḥ pālanasaṅkarēṇaiva
vyākhyātaḥ । tatra hi pālanaṁ kauṭilyēna saṅkīrṇam, iha tu kauṭilyaṁ pālanēnēti । ētāvāṁstu
viśēṣaḥ । pālayan śuci svādu viśadamaninditaṁ cēdabhyavahariṣyāmīti manyamānaḥ
priyajanāya prayacchati । kēvalaṁ kāmavāmatayā taducchēṣayati । kuṭilastu mā
bhūdaśucyasvādupicchilā vanyairapyanurāgaprabhraṁśa iti tadupaskārē viśēṣataḥ prayatamānaḥ
tathaivōpapādayati ।</p>
<p><b>kauṭilyē sampūrṇatvaṁ</b> yathā—<b>'gītāntarē'</b>ṣvityādi । atra cāyaṁ kauṭilyasya
sampūrṇabhāvaḥ । yadā yadāsau gītēṣu prayōgaviśēṣaṁ kartumabhilapati, tadā tadaiṣa tanmukhaṁ
cumban amuṣyāḥ prēmanigh‍nō vigh‍namivācarati । sāpyāyāsādiva svinnakapōlabhittiḥ,
puṣpāsavōpayōgaghūrṇitē krudhēva nētrē ghūrṇayantī viśēṣatō'syāḥ antaḥ pramōdamuddīpayati ।</p>
<p><b>kauṭilyē samyaktvaṁ</b> yathā—<b>'samprāp‍tapuṣpē'</b>tyādi atra cēdaṁ tat kauṭilyasya
samyaktvaṁ svayamavagatabhāvasyāpi niṣkāraṇadhairyāvalambinaḥ subhagamāninō janasya
<pb n="1513"/>
priyatamāyāṁ	yōṣityupēkṣā	nāma ।	sā	tviha	latāvadhūṣu	priyatamasvayaṅgrāhē
pallavādharasphuraṇaśākhābhujavinamanōnnītabhāvāsvapi tarūṇāṁ matistanvyā tayānumīyatē ।
tadupajñaṁ	caiṣa	laukikaḥ pravādaḥ, yaduta (gāsa. 4.4)</p>
<lg>
<l>(jaha jaha vāēi piō taha taha ṇaccāmi caṁcalē pimmē)
vallī valēi aṁgaṁ ,hāvathaddhē vi rukkhammi ।</l>
<l>(yathā yathā vādayati priyastathā tathā nr̥tyāmi cañcalē prēmṇi)
vallī	valayatyaṅgaṁ	svabhāvastabdhē'pi	vr̥kṣē ॥ 5 ॥</l>
</lg>
<p>3. <b>abhyavahārasaṁkṣēpō</b> yathā—<b>'madhu dvirēpha'</b> ityādi । kaḥ punarihēndriyābhyavahārasya
saṁkṣēpārthaḥ	yēyaṁ	sannipatya	viṣayagrāhitvēna	phalāvāp‍tikāriṇō	jihvātvagindriya—
yōrabhīṣṭaviṣayāvāp‍tiḥ । dr̥ṣṭō ghrātaḥ śrutō'pi vā padārthastāvanna svadatē, yāvannāsvāditaḥ
spr̥ṣṭō vā bhavati । svādanē'pyayaṁ viśēṣaḥ । yadidamanaṅgadīpanasya madhunaḥ pānaṁ, tasya cāyaṁ
sārō yadabhīṣṭatamayā sahaikapātrē bhavati । ēvaṁ sparśanē'pi ētadēva tattvam । yaduta priyāṅgēna
kēnacit saṁspaṁrśaḥ, tasya cāyaṁ viśēṣō yaduttamāṅgēna bhavati । tasya caiṣā cūlikā, yadēṣa
kaṇḍūyanavyājānnamannivaitāṁ bhūyō bhūyaḥ parāmr̥śati ।</p>
<p><b>abhyavahārasaṅkarō</b> yathā—<b>'dadau	saraḥpaṅkajē'</b>tyādi । atrēdamēvābhyavahārasya
saṅkīrṇatvam, yadanyōpabhuktamanyēnōpabhujyatē, taccēha pūrvārdhē strīprayuktaṁ vyaktamēva pratīyata iti ।</p>
<p><b>abhyavahārē sampūrṇatvaṁ</b> yathā—<b>'gītāntarēṣvi'</b>tyādi । athō punariyaṁ sampūrṇatārthaḥ,
mukhē hi cumbanamupakalpyamānamōṣṭhayōḥ kapōlayōrnētrayōśca sampūrṇaṁ bhavati । tacca
yathāyathōktaguṇayuktēna mattakinnarīmukhē'nyāvayavēṣu niravakāśatvāt tatkāminaḥ kimpuruṣasya
sampūrṇatvaṁ vigāhatē naivamanyatrānyasय़ prāyēṇa, yadāha—(māghaḥ 4.38)</p>
<b><lg>
<l>bimbōṣṭhaṁ bahu manutē turaṅgavaktraś‍cumbantaṁ mukhamiha kinnaraṁ priyāyāḥ ।</l>
<l>śliṣyantaṁ	muhuritarō'pi	tannijastrīmuttuṅgastanabharabhaṅgabhīrumadhyām ॥ 6 ॥</l></lg></b> iti ।
<p><b>abhyavahārē samyaktvaṁ</b> yathā—<b>'samprāp‍tapuṣpē'</b>tyādi । idamihēndriyābhyavahārasya
samyaktvaṁ	nāma	yadayācitōpanatamiṣṭavastu	svēcchayōpabhujyata	iti । taccēha
taruṇatarulatāvadhūpariṣvaṅgābhiyōgavyatikarēṇa sakalamavikalamēvōpalakṣyata iti ।</p>
<p>4. <b>anubhavē saṁkṣēpō</b> yathā —<b>'madhu dvirēpha'</b> ityādi । ayaṁ ca saṁprāpyakāristana—
sparśanōpakalpitō'nubhavasaṁkṣēpē viśēṣaḥ yadanunāthyātmanō nāma vallabhaḥ priyatama iva pātrē
<pb n="1514"/>
kausumaṁ madhu pibati, vallabhāpi prārthanācāṭukārēṇa prēyasābhyarthyamānēva tatra tatra spr̥ś‍yamānā
sparśasukhāni vēdayatē, taccēha pūrvōttarārdhayōḥ 1parārdhyarūpatayā nirūpyata iti ।</p>
<p><b>anubhavē saṅkīrṇatvaṁ</b> yathā—<b>'dadau saraḥpaṅkajē'</b>tyādi । ihābhyavahārasyaiva
manasānusandhānamanubhavaḥ tasya cēt saṅkīrṇatvaṁ yēyamanyā priyavadhūprayuktōpacārānubhavarūpatā
priyaprasādīkr̥tasyōpabhuktahāryasambhāvanānubhavarūpatā ca pūrvōttarārdhayōrabhivyajyata iti ।</p>
<p><b>anubhavē sampūrṇatvaṁ</b> yathā—<b>'gītāntarē'</b>ṣvityādi । atra cēyamanubhavasya sampūrṇatā,
yadakālapuṣpākarāvatārē	puṣpitalatāgr̥hōpagatayā	puṣpāsavōpayōgamattayā
puṣpaśarapāravaś‍yapratītayā svalaṅgakr̥tayā ca svādhīnapatikayā kinnarakāminyā ēvaṁ nāma
priyānurāgātiśayō bhūyata iti ।</p>
<p><b>anubhavasya samyaktvaṁ</b> yathā—<b>'saṁprāp‍tapuṣpē'</b>tyādi । atrēdamanubhavasya samyaktvaṁ,
yaduta dayitā nāyakasya ratābhyāsāt pariśramamupalabhya rāgasya cānupaśamamanumatānēna
sāhāyyaṁ dadyāt, tatra ca prakīryamāṇakēśakusumāśvāsavicchinnahāsinī vaktrasaṁsargārthaṁ
stanābhyāmuraḥ praviś‍ya pīḍayantī punaḥ punarnayantī yāścēṣṭāḥ pūrvamasau darśitavāṁstā
ēva pratikurvīta, pātitā pratipātayāmīti hasantī tarjayantī pratighnantī ca brūyāt,
punaśca vrīḍāṁ darśayēt, śramaṁ, virāmābhīpsāṁ cēti ।' (kā. sū. 2.8) taccēha pūrvamadhō
bhūtvānantaraparivartinībhiḥ kēśāyamānaparimalākr̥ṣṭāli—paṭalābhiḥ sphuratpravālōṣṭha-
darśitōccha‍vasatkusumahāsābhiḥ	stabakapayōdharabharapravēśapīḍitanamitakāntaśākhā—
bhujāntarābhiḥ	malayamārutāndōlitacālitakōmalaviṭapābhistraṁsamānakusumapālita—
cālitapatramarmarābhiḥ vātastaimityaniścalāniścalavasantavanalatāvadhūbhiḥ prayujyamānamakāṇḍa
ēva	taruṇaprakāṇḍairamr̥tarasavarṣāyamāṇamanubhūyata	iti ।	saiṣā	pālanakauṭilyābhya—
vahārānubhūtibhiḥ <b>'darśitā kālidāsēna prēmaprasthānapaddhatiḥ</b> ।'</p>
<p>atha <b>dvitīyapakṣē viśēṣēṇa sambhōgārthavivakṣāyāma</b>pēkṣitaprathamānurāgādyānantaryaḥ
prakr̥ṣṭanāgarikādināyakaviṣayaḥ	pālanakauṭilyābhyavahārānubhavalakṣaṇōpa<b>bhujyarthaḥ</b>
sōpasargapratyayārthō'bhyantarīkr̥tabhūtādipratyayōtpattikālaḥ kālaviśēṣō'nupraviṣṭacaturavastha
udāhniyatē ।</p>
<!-- NOTES pg=1514!-->
1. parārthyēti jō. rā.
<pb n="1515"/>
<p>tatra ca caturdhōdāhr̥tipravibhāgō bhavati—</p>
<p>1. prakr̥tyarthaḥ, prakr̥tyarthaviśēṣaṇaṁ ca,</p>
<p>2. pratyayārthaḥ, pratyayārthaviśēṣaṇaṁ ca,</p>
<p>3. prakr̥tipratyayārthaḥ prakr̥tipratyayārthaviśēṣaṇaṁ ca,</p>
<p>4. ānantaryārthaḥ, ānantaryārthaviśēṣaṇaṁ cēti । tatra—</p>
<p>prakr̥tyarthavibhāgē <b>prathamānurāgānantarē	bhujiḥ	pālanārthaḥ</b> । <b>prakr̥tyarthaviśēṣaṇaṁ
samupasargaḥ saṁkṣēpārthaḥ</b>। tatra hi nāyakābhyāṁ parasparālambanavibhāvēbhyaḥ samutpannā ratiḥ
saṁkṣip‍tairēva	śayanōpakramādibhirupacāraiḥ	vyalīkavipriyādiparihāraiśca	pālyatē,	na
tatrāliṅganādīn samuccayēna prayuñjīta । na ca prasahya kaścidācarēt । 'kusumasadharmāṇō hi
yōṣitaḥ	sukumārōpakramāḥ ।	tāstvanadhigataviśvāsaiḥ	prasabhamupakramyamāṇāḥ	satyaḥ
samprayōgavidvēṣiṇyō bhavanti ।' (māmā. 7. pr̥.174)
<b>taduktam</b>—(kāmasū. 3.2)</p>
<b><lg>
<l>sahasā	cāpyupakrāntā	bālā	cittamajānatā ।</l>
<l>puruṣadvēṣiṇī vā svād viraktā vā tatō'nyagā ॥ 7 ॥</l>
</lg></b>
<p><b>na caitāmupēkṣēta</b>—(kāmasū. 3.2)</p>
<b><lg>
<l>atilajjānvitētyēvaṁ	yastuṁ	kanyāmupēkṣatē ।</l>
<l>sō'nabhiprāyavēdīti	paśuvat	paribhūyatē ॥ 8 ॥</l>
</lg></b>
<p>sarvā ēva hi kanyāḥ puruṣēṇa prayujyamānamabhiyōgaṁ viṣahantē, kintu lajjayā
parilaghumiśrāmapi vācaṁ na miśrayanti । kiñca—(śā. 3.19 rū)</p>
<b><lg>
<l>apyautsukyē mahati dayitaprārthanābhiḥ prayātāḥ
kāṅkṣantyō'pi vyatikarasukhaṁ kātarāḥ svāṅgadānē ।</l>
<l>ābadhyantē na khalu madanēnaiva labdhāspadatvā—
dābādhantē	manasijamapi	kṣip‍takālāḥ	kumāryaḥ ॥ 9 ॥</l>
</lg></b>
<p>tatra ca—</p>
<b><lg>
<l>harati	ruciraṁ	gāḍhāślēṣē	yadaṅgakamākulā
sthagayati tathā yat pāṇibhyāṁ mukhaṁ paricumbitam ।</l>
<l>yadapi	bahuśaḥ	pr̥ṣṭā	kiñcid	bravītyaparisphuṭaṁ
ramayati	ratāntēnaivāsau manō'bhinavā vadhūḥ ॥ 10 ॥</l>
</lg></b>
<pb n="1516"/>
<p><b>mānāntarē bhujiḥ kauṭilyārthaḥ tadviśēṣakaḥ samupasargaḥ saṅkarārthaḥ ।</b> tatra hi
praṇipātōpasāntvanādihr̥dayākarṣaṇaprakārakauśalōd‌grathitē balavadutkaṇṭhāvēśavaśavisūtritē vā
mānagranthāvamanthamunmiṣantī		tattad‌vāsanāviśēṣaśēṣānuvr̥ttyupajanitairvyalīkavipriyādi—
smaraṇaiḥ sapat‍nīnāmagrahaṇagōtraskhalanādibhiśca pratihatā ratiḥ punaḥpunaḥ kuṭilatāmāpadyatē ।
yadāha, <b>'śvasitakampitapayōdharā sakaṣāyairēva vākyairnāyikā nāyakaṁ nistudantī śayanīyaṁ
gacchēt । tatra cāliṅganādīnāmupālambhādibhiḥ saṅkīrṇaḥ prayōgō bhavati ।'</b> yathā—</p>
<b><lg>
<l>muhuraviśadā vistrambhārdrāḥ muhurmuhurasthirāḥ
muhurasaralāḥ prēmaprahvā muhuḥ smr̥tamanyavaḥ ।</l>
<l>vitathaśapathōpālambhāṅkā muhuḥ kr̥tasandhayaḥ
parivavr̥dhirē niṣparyantā mithō mithunōktayaḥ ॥ 11 ॥</l>
</lg></b>
<p>yadāpi kāryagauravād vyalīkamapyupalabhya nōpālabhatē tadāpi suprakāśa—
māśayakāluṣyōda‍bhūtanūtanākr̥tibhājā	savyājākāragūhanōpagūhanādayaḥ	saṅkīryantē ।
ratiścāntaratiśayēna kuṭalībhavati ।</p>
<b><lg>
<l>kathamapi kr̥tapratyāpattau priyē skhalitōttarē
virahakr̥śayā kr̥tvā vyājaṁ prakalpitamaśrutam ।</l>
<l>asahanasakhīśrōtraprāp‍tipramōdasasambhramaṁ
vivalitadr̥śā śūnyē gēhē samucch‌vasitaṁ tataḥ ॥ 12 ॥ (amaru. 75)</l>
</lg></b>
<p><b>pravāsānantarē bhujirabhyavahārārtha upasargaḥ sampūrṇārthaḥ</b> । tatra hi
cirakālamanubhōgādatyantamupacitē prēmarāśau ca cakṣurādīnāṁ svēṣu svēṣu viṣayēṣu
gardhātiśayāt sampūrṇa ēvābhyavahārō bhavati, samuc‍cayēna cāliṅganādayaḥ prayujyantē ।</p>
<b><lg>
<l>vasiṣṭhadhēnōranuyāyinaṁ tamāvartamānaṁ vanitā vanāntāt ।</l>
<l>papau nimēṣālasapakṣmapaṅktirupōṣitābhyāmiva lōcanābhyām ॥ 13 ॥ (raghu. 2.19 )</l>
</lg></b>
<p>yathā ca—(mēgha. 109 )</p>
<b><lg>
<l>śāpāntō mē bhujagaśayanādutthitē śārṅgapāṇau़
māsānanyān gamaya caturō lōcanē mīlayitvā ।</l>
<l>paścādāvāṁ virahaguṇitaṁ taṁ tamātmābhilāṣaṁ
nirvēkṣyāvaḥ pariṇataśarac‍candrikāsu kṣapāsu ॥ 14 ॥</l>
</lg></b>
<pb n="1517"/>
<p><b>karuṇānantarō dhāturanubhavārthaḥ upasargaśca samyaktvārthaḥ</b> । tatra hi taistairvyatīta—
saṁvidhānakaviśēṣaissamutpannaparamavistrambhatvānniṣprakampā ratiḥ paraṁ prakarṣamārōhantī
samyaganubhūyatē, yathā—</p>
<b><lg>
<l>mr̥tēti prētya saṅgaṁ tu yathā mē maraṇaṁ matam ।</l>
<l>saiṣāvantī mayā labdhā kathamatraiva janmani ॥ 15 ॥ (kāvyāda. 2.280)</l>
</lg></b>
<p>yathā ca—(nāgā. 2.12)</p>
<b><lg>
<l>kaṇṭhē hāralatāyōgyē yēna pāśastavārpitaḥ ।</l>
<l>gr̥hītaḥ sāparādhō'yaṁ mucyatē sa kathaṁ karaḥ ॥ 16 ॥</l>
</lg></b>
<p>nanu cā'vasthāvaśādēkaikasyāpi prathamānurāgānantarādēḥ sambhōgasyāyamarthōṁ bhavati ।
prathamānantarō hi prathamaṁ ratirutpadyatē । utpannā ca nāyakābhyāṁ priyācaraṇavipriyākaraṇābhyāṁ
pālyatē । tatra ca saṁkṣip‍tānāmēvāliṅganādīnāṁ vikalpataḥ prayōgō bhavati । tataḥ prēmagatēḥ
svabhākuṭilatvād dvitīyavasthāyāṁ ratiḥ kuṭilatāmālambatē । saṅkīrṇāścānubhāvā bhavanti ।
tatrōdbhūtāyāṁ kāmavāmatāyāṁ sulabhāmavamanyatē durlabhāmākāṅgakṣatīti prāyōvādāt paraṁ
prakarṣamārōhantī ratistr̥tīyāvasthāyāmabhyavahriyatē samuc‍cayēna cāliṅganādayaḥ prayujyantē,
ēvaṁ	ca	sā	sampūrṇatvamāsādayati । caturthāvasthāyāṁ tu vistrambhōtpattēḥ paraṁ
prakarṣamāpannānubhūyata ēva । na tatrōpacāraḥ kaścidapyādriyatē । ēvamasyāḥ samyaktvaṁ bhavati ।</p>
<p>ēvaṁ mānānantarādiṣvapi saṁkṣip‍tā pālyatē । saṅkīrṇā kuṭilībhavati ।
sampūrṇābhyavahriyatē; samyagbhūtānubhūyata iti । tataḥ kathamucyatē, saṁkṣēpapālanānupa—
sargadhātuprathamānurāgānantarē, saṅkarakauṭilyārthau mānānantarē, samyaktvānubhavārthau karuṇānantarē
iti ?</p>
<p>ucyatē । yadyapi saṁkṣēpataḥ pālanamanyatrāpi bhavati, tathāpi yayā prathamānurāgānantarē
mugdhāvadhūvistrambhaṇādau ētadupayujyatē naivamanyēṣu । yadyapi ca vāritavāmatvāt kāmasya
kaiṭilyamanyatrāpi jāyatē, tathāpi yathā vyalīkapriyādismaraṇairmānānantarē naivamanyēṣu,
abhyavahārō'pi yathāsvamindriyāṇāmubhayēṣāmapi viṣayēṣu gardhātiśayāt pravr̥ttiḥ, sa yathā
parasparamutkaṇṭhitayōḥ pravāsānantarē sampūrṇō bhavati naivamanyēṣu । abhyavahārasyaiva tu
manasānusandhānamanubhavaḥ, yathā— 'samutpannaparamavistrambhayōḥ karuṇānantarē samyagbhavati ।'
naivamanyēṣvityabhiprāyēṇōktam — yathākramaṁ caturṇāmapi dhātvarthānāṁ caturṇāmapi
cōpasargārthānāṁ caturṣvapi prathamānurāgānantarādiṣu sambhōgēṣu sarvairapi pratyayārthaiḥ
<pb n="1518"/>
sārvakālikaḥ sambandhō bhavatīti । kiñca,</p>
<b><lg>
<l>bahūnāṁ sambhavē'rthānāṁ sarva ēvōpakāriṇaḥ ।</l>
<l>saṁsargē kaścidēṣāṁ tu prādhānyēna pratīyatē ॥ 17 ॥</l>
</lg></b>
<p>tēna prathamānurāgānantarādiṣu dhātupasargārthasamplavastad‌vyavasthāyā na virudhyata iti ।</p>
<p>nanu ca bhuja pālanābhyavahārayōḥ, bhuji kauṭilya iti triṣvēvārthēṣu bhujiḥ smaryatē ।
sa kathamanubhavārthō'pi bhavatīti jñāyēta ?</p>
<p>ācāryapravr̥ttirjñāpayati, yadayaṁ 'bhujō'navana' (aṣṭā. 1.3.66) ityanavanārthē
vr̥ttērasyātmanēpadaṁ nivartyānavanārthavr̥ttēryathāprāp‍tamubhayapadamēvābhyanujānāti । tēna manyāmahē,
sarvēṣvayamavatyarthēṣu vartata iti ।</p>
<p><b>kē punaravatyarthāḥ?</b></p>
<p>yēṣvataṁ gaṇa(dhātu?)kārāḥ paṭhanti, <b>'ava rakṣaṇagatikāntiprītitr̥p‍tyavagamanapravēśa—
śravaṇasvāmyarthayācanakriyēcchādīp‍tyavāp‍tyāliṅganahiṁsādānabhāgavr̥ddhiṣu'</b> (1.3.66 asū.) iti,
sa ēvamapi <b>bhujēranubhavārtha</b> iti ।</p>
<p>kuta ētaducyatē ?</p>
<p>ya ēva tē ṣōḍaśātyartharakṣaṇādayaḥ tēṣāṁ <b>catvāraḥ pālanaṁ, catvāraḥ kauṭilyaṁ,
catvārō'bhyavahāraṁ, catvārōnubhavama</b>bhiniviśanti । tatra—</p>
<p>rakṣaṇaṁ kriyēcchāsvāmyarthaḥ prārthanamiti <b>pālanē,</b></p>
<p>hiṁsādīp‍tinahanaṁ bhāvavr̥ddha iti <b>kauṭilyē,</b></p>
<p>śravaṇamāliṅganaṁ prītistr̥p‍tiriti <b>abhyavahārē,</b></p>
<p>avagamaḥ pravēśō gatiravāp‍ta <b>ityanubhavē'ntaḥ ṣōḍaśāpyavatyarthāścaturṣvapi bhujyarthēṣu
pālanādiṣu samāviśanti ।</b> tathāhi—</p>
<p><b>labdhaparirakṣaṇaṁ, rakṣitavivardhanaṁ, vivr̥ddhōpayōgaḥ, alabdhapratīkṣā</b> cēti <b>pālanāni</b> ।</p>
<p>yathā— pr̥thivīṁ pālayati, prajāḥ paripālayati, rājyamanupālayati, phalaṁ
pratipālayatīti । tāni ca 'rakṣaṇaṁ kriyēcchā svāmyarthaḥ prārthanamityēva bhavanti । tathā
hi—'labdhā'vināśārthī rakṣati, rakṣitōpacayārthī kartumabhilaṣati, yathāvadupayōgārthī
svīkarōti, alabdhalābhārthī yācata' iti ।</p>
<p><b>vaiparītyaṁ, vaiyātyaṁ, vaidagdhyaṁ, vaicitryaṁ</b> cēti <b>kauṭilyāni</b> ।</p>
<pb n="1519"/>
<p>yathā— 'kuṭilaṁ daivaṁ, kuṭilā dāsī, kuṭila ālāpaḥ, kuṭilaṁ patramiti । ētāni
ca hiṁsā, dīp‍tiḥ, nahanaṁ, bhāvavr̥ddhirityēva bhavanti । tathāhi— 'vaiparītyēna hinasti,
vaiyānyēna dīpyatē, vaidagdhyēna dahati, vaicitryēṇa bhāvaṁ vardhayatīti ।</p>
<p><b>śraddhānvitayōrnitāntamāsaktiraparyāp‍tatā kr̥tārthatvamityabhyavahārārthāḥ ।</b></p>
<p>yathā— satr̥ṇamabhyavaharati, prasthamapaharati, sainyānyapaharati । ētē ca śravaṇamāliṅganaṁ
prītistr̥p‍tirityēva bhavanti । tathā hi— 'śraddhālu śrr̥ṇōti, āsaktimānāliṅgati,
aparyāp‍taḥ prīyatē, kr̥tārthastr̥pyatīti ।</p>
<p><b>samyagjñānaṁ, kriyādhyavasāyaḥ, kāryānuṣṭhānaṁ; phalādhigamaścētyanubhāvāḥ ।</b></p>
<p>yathā— priyamanubhavati, priyārthamanubhavati, prēmānubhavati, prēmārthamanubhavatīti । ētē
cāvagamapravēśagatyavyāp‍taya ēva bhavanti । tathā hi— 'samyagjijñāsuravagacchati,
adhyavasāyārthī praviśati, anutiṣṭhāsuḥ kramatē, phalādhigamārthī tamavāp‍nōtīti ।</p>
<p>caturṣu vā rakṣaṇādiṣu avatyarthēṣu kramēṇa vartamānāḥ pālanādayō vartantē ।</p>
<p><b>nanu rakṣaṇaṁ tāvatpālanamēva</b> 'rakṣa pālana' iti vacanāt । <b>kriyēcchā kauṭilyaṁ</b>
kuṭilaṁ hi kr̥tamidaṁ . . . tē yathā— kr̥tī kr̥tahastaḥ kr̥tāstraḥ kr̥tānnamiti ।
<b>svāmyarthō'bhyavahāraḥ</b> yatō yaddadāti tadēvāsya svamiṣyatē । <b>yācitamanubhavaḥ</b> yācitaṁ
hyanu paścādbhavatīti prathamā āvr̥ttiḥ ।</p>
<p>ēvaṁ <b>hiṁsā pālanaṁ, dīp‍tiḥ, kauṭilyaṁ, dahanamabhyavahāraḥ, bhāvavr̥ddhiranubhava</b> iti ।</p>
<p>kathaṁ hiṁsā pālanam ?</p>
<p>vāmatvātkāmasya, kalaharūpaṁ suratamācakṣatē ।</p>
<p>kathaṁ dīp‍tiḥ kauṭilyam ? kuṭilō lōkē dīp‍ta ityucyatē, r̥tuḥ praśānta iti ।
kathaṁ dahanamabhyavahāraḥ ?</p>
<p>dahan lōkē'bhyavaharatītyucyatē, yathā <b>'jagajjighatsantamivāntavahni'</b>—miti (māgha.) ।</p>
<p>kathaṁ vā vr̥ddhiranubhavaḥ? sākṣādanubhūyamānatvāditi dvitīyā āvr̥ttiḥ ।</p>
<p>ēva śravaṇaṁ pālanamāliṅganaṁ kē . . prītirabhyavahārastr̥p‍tiranubhava iti । pālayitā
hi śuśrūṣatē, kuṭila āsaṅgaṁ karōti । abhyavajihīrṣuḥ prīyatē, anububhūṣustr̥pyatīti tr̥tīyā
āvr̥ttiḥ ।</p>
<pb n="1520"/>
<p>ēvamavagamaḥ <b>pālanaṁ, pravēśaḥ, kauṭilyaṁ, gatirabhyavahāra</b> iti । yatō'vagacchēt
pālayati, pravēśakāmō kubjībhavati, antarākrāmannabhyavaharatīti, avāp‍nuvannanubhavatīti
caturthyāvr̥ttiḥ । yathā— caitadrakṣaṇādayaḥ pālanādīnāṁ viśēṣāstathā rakṣaṇādīnāmapi
nirōdhādayaḥ sambhavanti । yathāg‍nērmāṇavakaṁ rakṣatīti saṁkṣēpasaṅkarādayaścōpasargārthāḥ sarvēṣvapi
pratyēkamavagantavyā iti । ēvaṁ ca pālanādivadanubhavārthō'pi bhujēḥ siddhō bhavati ।</p>
<p><b>bahvarthā api ca dhātavō bhavanti ।</b> tadyathā—</p>
<p><b>dhr̥</b> anavasthānē dr̥ṣṭaḥ, avasthānē'pi dr̥ṣṭa . . . . . . . . 1 'dhriyatē yāvadēkō'pi
ripustāvatkutaḥ sukhami'ti (māghē. 2.35)।</p>
<p><b>'yu'</b> miśraṇē dr̥ṣṭaḥ, amiśraṇē'pi dr̥ś‍yatē । ayutasiddhānāmādhāryādhārabhūtānāṁ yaḥ
sambandha iha pratyayahētuḥ sa samavāya iti ।</p>
<p><b>jr̥̄ṣ</b> vayōhānau dr̥ṣṭaḥ, stutāvapi dr̥ś‍yatē, 'mūlājaritrē rudrastavāna' iti ।</p>
<p><b>vapiḥ</b> karaṇē dr̥ṣṭaḥ, chēdanē'pi dr̥ś‍yatē । 'anyantē'sminnivapantu sēnā' iti ।</p>
<p><b>īḍa</b> stutau dr̥ṣṭaḥ, prēraṇē'pi dr̥ś‍yatē । 'vāyurvā iti varṣamīḍa' iti ।</p>
<p><b>karōti</b>bhūtaprādurbhāvē dr̥ṣṭaḥ । tatō'nyatrāpi dr̥ś‍yatē । 'ghaṭē kuru kaṭē kuru aś‍mānamitaḥ</p>
<p>kuru pādau kuru pr̥ṣṭhaṁ kuru mā kuru udaraṁ s‍nēhō hīyata' iti । ēvaṁ
<b>bhujira</b>nubhavārthō'pi bhaviṣyati ।</p>
<p>kō vā na dhāturanubhavārthaḥ, yatō vrajati pacatyāstē śēta ityapyukta—
vrajyādayō'nubhūyanta iti pratīyantē ।</p>
<p>kathaṁ bhujiravatyartha ityēva nōktam, yathōktaḥ parasmaipadātmanēpadaviprabhāgō yathā syāt,
avanātiriktāścārthā yathā pratīyēran ।</p>
<p>kē punastē ? pālanaṁ yataḥ <b>pātērṇici lugāgamē</b> ca pālanamiti bhavati ।
avanamityavatēḥ aṇyantasya ।</p>
<p>kathaṁ tarhi 'traiḍ pālanē' 'rakṣa pālanē' iti ?</p>
<p>k‍vacidayaṁ vivakṣitaṇyarthō 'niyacchati, niyamayatī'tivat kartr̥vyāpāramātraṁ bhūtē ।
tatra hētuvyāpāravivakṣāyāṁ bhujiḥ pālanārthō bhavati । rakṣaṇādyavasthāviśēṣēṇa
kartr̥vyāpāravivakṣāyāmapi pālanārtha ēva । yadā tu rakṣaṇakriyēcchā svāmyarthaḥ prārthanēṣu
rakṣaṇādiviśēṣēṇa vartatē, tadā kartr̥vyāpāramātravivakṣāyāmavanārthō bhavati ।</p>
<pb n="1521"/>
<p>ēvaṁ mūrtimatāṁ diṅ‌nimittakaḥ saṁsthānaviśēṣaḥ kauṭilyaṁ, tadupacārādamūrtēṣvapi
vyavahriyatē । tatra yathōbhayarūpē bhujirvartatē tadā kauṭilyārthaḥ । yadāpi hiṁsādiṣvapi
viśēṣēṇa tadāpi kauṭilyārtha ēva । yadā tu hiṁsādīp‍tidahanabhāvavr̥ddhiṣu tad‌viśēṣēṣu
pātyapaharaṇātiprarōcanādiṣu viśēṣēṇa vartatē, tadā avanārthō bhavati । mukhēna khādyādēḥ
kōṣṭhāntaḥpravēśanamabhyavahāraḥ । sa upacārāc‍cakṣurādīnāṁ rūpādigrahaṇē'pi vartatē । tatra yatra
bhujēraśitakhāditēṣu	vr̥ttistadāyamaṁbhyavahārārthō bhavati । <b>indriyārthasannikarṣōtpannasya
jñānasukhaduḥkhādēḥ saṁvittiranubhavaḥ</b> । sa upacārādarthajñānādapi	vyapadiś‍yatē । tatra
yadōbhayarūpē'pi bhujērvr̥ttistadāyamanubhavārthō bhavati । yadāpyavagamādiṣvaviśēṣēṇa vartatē
tadāpyanubhavārtha ēva । yadā tvavagamapravēśagatyavāp‍tiṣu tad‌viśēṣēṣu vāpi parāmarśādiṣu
viśēṣēṇāsya pravr̥ttistadāvanārthō bhavati ।</p>
<p>kathaṁ tarhi bhujiḥ pālanakauṭilyābhyavahārānubhavēṣviti paṭhyatē ?</p>
<p>bhujyarthasya tantrāvāpaḥ <b>patravibhāgō</b> na syāt । dvividhaṁ hi sambhōgaśāstraṁ
tantramāvāpaśca ।	tantryantē	janyantē	ratiprītiviśēṣā	yēna	tat	<b>tantrama</b>bhyavahāraḥ ।
āsamantādavāpyantē labhyantē ratiprītiprakarṣahētava āliṅganādayō yēna sa <b>āvāpaḥ</b> ।
pālanamanubhavakauṭilyē ।	(tē)	tvaniṣpāditatvādētayōrēvānupraviśataḥ । abhyavaharatō
hyavaś‍yamanubhavō bhavati । pālyamānasya tu kauṭilyaṁ yadā anubhavō'pyabhyavahāra ēva ।
yadāhārābhyavahārasyaiva manasānusandhānamanubhavaḥ ।</p>
<p>kathaṁ tarhyasau phalabhūtō ratiprītiviśēṣāṇāmutpattihēturbhavati ?</p>
<p>labdhāsvādasya prītihētāvanēnaiva pravartyamānatvāt । pāramparyēṇāpi ca kāraṇaṁ
kāraṇamēva । uktaṁ ca—(vāyupurāṇē uttarakhaṇḍē 31.94)</p>
<b><lg>
<l>na jātu kāmaḥ kāmānāmupabhōgēna śāmyati ।</l>
<l>haviṣā kr̥ṣṇavartmēva bhūya ēvābhivardhatē ॥ 18 ॥</l>
</lg></b>
<p>ēvaṁ kauṭilyamapi pālanamēva ।</p>
<p>kathaṁ punaḥ kauṭilyaṁ pālanaṁ bhavati ?</p>
<p>yatō <b>vaiparītyaṁ, vaipātyaṁ, vaidagdhyaṁ, vaicitryaṁ</b> cēti kauṭilyāni । tatra—</p>
<p>vāmaśīlatvāt kāmasya <b>vaiparītyēnaiva</b> vardhatē । tathā hi—'sulabhāmavamanyatē
durlabhāmākāṅkṣati' (kāmasū. 5.1) iti prāyōvādaḥ । kalaharūpaṁ ca suratamācakṣatē ।</p>
<p><b>vaiyātyamapi</b> vardhayatyēva । yadāha—(māgha. 2.44)</p>
<pb n="1522"/>
<b><lg>
<l>anyadā bhūṣaṇaṁ puṁsāṁ śamō lajjēva yōṣitām ।</l>
<l>parākramaḥ	paribhavē	vaiyātyaṁ	suratēṣviva ॥ 19 ॥</l>
</lg></b>
<p><b>vaidagdhyāttu</b> rāgavr̥ddhērhēturēva, yadāha—'vaicakṣaṇyayuktaśca	gaṇikāstatkāminaśca
parasparasya prārthanīyā bhavanti । tēna <b>vaicitryamapi</b> vyākhyātam । āha ca—bhavati hi
rāgē'pi vaicitryāpēkṣā, vaicitryēṇa ca parasparasya rāgō janayitavyaḥ । . . . anyēṣvapi
dhanurvēdādiṣu vaicitryamapēkṣatē, kiṁ punarihē'ti (kāmasū.) । tadēvaṁ 'bhuja pālanābhyavahārayōḥ
॰ ॰ ॰ anēnaiva siddhē bhujēḥ kauṭilya ityapi vikaraṇānubandhōpagrahādiprayōjanārthamēvēti
pratipattavyam ।</p>
<p><b>kiṁ punaramīṣu sarvēṣvapyarthēṣu bhujēḥ prayōgō dr̥ś‍yatē</b> ? bāḍham, tatra—
<b>hētuvyāpārapālanē</b> bhujiryathā—</p>
<b><lg>
<l>śatruṣaḍvargamutsr̥jya	jāmadagnyō jitēndriyaḥ ।</l>
<l>ambarīṣaśca nābhāgō bubhujātē ciraṁ mahīm ॥ 20 ॥</l>
</lg></b>
<p><b>rakṣaṇādyaviśēṣēṇē kartr̥vyāpārō</b> yathā—(raghu. 18.4)</p>
<b><lg>
<l>pautraḥ kuśasyāpi kuśēśayākṣaḥ sasāgarāṁ sāgaradhīracittaḥ ।</l>
<l>ēkātapatrāṁ	bhuvamēkavīraḥ	purārgalādīrghabhujō	bubhōja ॥ 21 ॥</l>
</lg></b>
<p><b>avanaviśēṣēṣu rakṣaṇaṁ</b> yathā—(śāku. 2.16)</p>
<b><lg>
<l>naitac‍citraṁ	yadayamudadhiś‍yāmasīmāṁ	dharitrī—
mēkaḥ	kr̥ts‍nāṁ	nagaraparighaprāṁśubāhurbhunakti ।</l>
<l>āśaṁsantē surayuvatayaḥ saktavairā hi daityai—
rasyādhijyē dhanuṣi vijayaṁ pauruhūtē ca vajrē ॥ 22 ॥</l>
</lg></b>
<p><b>kriyēcchāyāṁ</b> yathā—(śāku. 5.19)</p>
<b><lg>
<l>idamupanatamēvaṁ	rūpamakliṣṭakānti
prathamaparigr̥hītaṁ	syānnavētyavyavasyan ।</l>
<l>bhramara	iva	vibhātē	kundamantastuṣāraṁ—
na	ca	khalu	paribhōktuṁ	naiva	śak‍nōmi hātum ॥ 23 ॥</l>
</lg></b>
<p><b>svāmyarthē</b> yathā—</p>
<b><lg>
<l>vipulamatibhiḥ	kairapyētajjagajjanitaṁ	purā
vidhr̥tamaparairdattaṁ	cānyairvijitya	tr̥ṇaṁ	yathā ।</l>
<l>iha	hi	bhuvanānyanyē	dhīrāścaturdaśa	bhuñjatē
katipayapurasvāmyē	puṁsāṁ	ka	ēṣa	madajvaraḥ ॥ 24 ॥</l>
</lg></b>
<pb n="1523"/>
<p><b>yācanē</b> yathā—(raghu. 19.3)</p>
<b><lg>
<l>labdhapālanavidhau na tatsutaḥ khēdamāpa guruṇā hi mēdinī ।</l>
<l>bhōktumēva bhujanirjitaśriyā na prasādhayitumasya kalpitā ॥ 25 ॥</l>
</lg></b>
<p><b>kauṭilyē</b> yathā—(saka. 1.75)</p>
<b><lg>
<l>asminnīṣad‌valitaviṣamastōkavicchinnabhug‍naḥ
kiñcillīnōpacitavinataḥ	puñjitaścōtthitaśca ।</l>
<l>dhūmōdgārastaruṇamahiṣaskandhanīlō	davāg‍nēḥ
svairaṁ sarpan sr̥jati gaganē gatvarān patrabhaṅgān ॥ 26 ॥</l>
</lg></b>
<p><b>hiṁsādyaviśēṣē</b> yathā—</p>
<b><lg>
<l>śliṣṭacandanaviśēṣakabhaktirbhraṣṭabhūṣaṇakadarthitamālyaḥ ।</l>
<l>sāparādha iva muṇḍanamāsīdātmanaiva sr̥dr̥śāmupabhōgaḥ ॥ 27 ॥</l>
</lg></b>
<p><b>avanārthēṣu hiṁsāyāṁ</b> yathā—(raghu. 19.21)</p>
<b><lg>
<l>prātarētya	paribhōgaśōbhinā	darśanēna	kr̥takhaṇḍanavyathaḥ ।</l>
<l>prāñjaliḥ praṇayinīṁ prasādayan sō'dhunōd grahaṇamantharaḥ punaḥ ॥ 28 ॥</l>
</lg></b>
<p><b>dīp‍tau</b> yathā—(raghu. 19.30)</p>
<b><lg>
<l>prēkṣya	darpaṇatalasthamātmanō	rājavēṣamatiśakraśōbhinam ।</l>
<l>vipriyēṇa/pipriyē na sa tathā yathā yuvā vyaktalakṣma paribhōgamaṇḍanam ॥ 29 ॥</l>
</lg></b>
<p><b>dahanē</b> yathā—</p>
<b><lg>
<l>ābaddhavraṇamindubimbaviśadē	rādhākapōlōdarē
daṁśaḥ kr̥ṣṇamahābhujaṅgajanitō dīrghāṁ mudaṁ vaḥ kriyāt ।</l>
<l>yaṁ	dr̥ṣṭa‍vaiva	visūtrasandhibhirabhiglanaiḥ	kṣaṇādaṅgakai—
rāmuhyan viṣavaiśasīva dadr̥śē sarvō'pi gōpījanaḥ ॥ 30 ॥</l>
</lg></b>
<p><b>bhāvavr̥ddhau</b> yathā—</p>
<b><lg>
<l>mugdhē'smin pariṇāhini stanayugē muktākalāpō vaśāṁ/avaśō
diṣṭyā na smarati sma janmavasatiṁ kumbhasthalī—lālanaḥ ।</l>
<l>itthaṁ	kēlibhujaṅganarmavacasā	sācismitajyōts‍nayā
savrīḍaṁ	mukhamāvr̥ṇōti	sutanuścīnāṁśukasvacchayā ॥ 31 ॥</l>
</lg></b>
<pb n="1524"/>
<p><b>abhyavahārē</b> yathā—</p>
<b><lg>
<l>kiṁ	maurkhyamaśrēyasi	kāryabuddhirjñānasya	kiṁ	lakṣaṇamapramādaḥ ।</l>
<l>kō'tyantabandhuḥ puruṣasya bandhuḥ kiṁ svādu bhuṅktē saha yat suhr̥dbhiḥ ॥ 32 ॥</l>
</lg></b>
<p><b>śravaṇādyaviśēṣē</b> yathā—(śāku. 2.11)</p>
<b><lg>
<l>anaghrātaṁ	puṣpaṁ	kisalayamalūnaṁ	kararuhai—
ranāviddhaṁ	rat‍naṁ	madhu	navamanāsvāditarasam ।</l>
<l>akhaṇḍaṁ	puṇyānāṁ	phalamiva	ca	tadrūpamanaghaṁ
na jānē bhōktāraṁ kamiha samupasthāsyati vidhiḥ ॥ 33 ॥</l>
</lg></b>
<p><b>avanārthēṣu śravaṇō</b> yathā—</p>
<b><lg>
<l>vīṇayā na ninadēna ca vēṇōḥ kēkayā ca kalakaṇṭhagirā ca ।</l>
<l>sītkutaiśca	bhaṇitaiśca	vadhūnāṁ	bhuñjatē	śrutisukhāni yuvānaḥ ॥ 34 ॥</l>
</lg></b>
<p><b>āliṅganē</b> yathā—</p>
<b><lg>
<l>tattasya rējē'rigadāsahiṣṇu vakṣaḥ priyāratyupabhōgasākṣi ।</l>
<l>śilātalaṁ śrīmadiva dvipēndradattābhighātōllikhitaṁ mahāndrēḥ ॥ 35 ॥</l>
</lg></b>
<p><b>prītau</b> yathā—</p>
<b><lg>
<l>digdantinaḥ śailataṭāyatēṣu yēṣāṁ priyāliṅganalālitēṣu ।</l>
<l>yuddhāpadēśēna bhavanti vakṣasvavāp‍tavaprapraṇayōpabhōgāḥ ॥ 36 ॥</l>
</lg></b>
<p><b>tr̥p‍tau</b> yathā—</p>
<b><lg>
<l>jayati	yadupatēranēkakāntāstanaparibhōgarasajñakaṇṭhamālam ।</l>
<l>muranarakagadābhighātabandhu pravisr̥takaustubharaśmiśōbhi vakṣaḥ ॥ 37 ॥</l>
</lg></b>
<p><b>anubhavē</b> yathā—</p>
<b><lg>
<l>guṇēṣu rāgō vyasanēṣvanādarō, ratiḥ sunītēṣu ca yasya bhūpatēḥ ।</l>
<l>ciraṁ sa bhuṅktē calacāmarāṁśukāṁ sitātapatrābharaṇāṁ nr̥paśriyam ॥ 38 ॥</l>
</lg></b>
<p><b>avagamādyaviśēṣē</b> yathā—</p>
<b><lg>
<l>anyāṁ yuvatimagatvā subhaga! na vijñāyatē viśēṣō'syāḥ ।</l>
<l>yēna na bhuktaṁ nimbaṁ drākṣāguṇavit kathaṁ sa syāt ॥ 39 ॥</l>
</lg></b>
<pb n="1525"/>
<p><b>avanārthēṣvavagamē</b> yathā—(raghu. 6.34)</p>
<b><lg>
<l>asau mahākālanikētanasya vasannadūrē kila candramaulēḥ ।</l>
<l>divāpi jālāntaracandrikāṇāṁ nārīsakhaḥ sparśasukhāni bhuṅktē1 ॥ 40 ॥</l>
</lg></b>
<p><b>pravēśē</b> yathā—(raghu. 18.18)</p>
<b><lg>
<l>tamātmasampannamaninditātmā	kr̥tvā	yuvānaṁ	yuvarājamēva ।</l>
<l>sukhāni sō'bhuṅkta sukhōparōdhi vārtaṁ hi rājñāmavaruddhavr̥ttam ॥ 41 ॥</l>
</lg></b>
<p><b>gatau</b> yathā—(kusaṁ. 7.5)</p>
<b><lg>
<l>aṅkād yayāvaṅkamudīritāśīssā maṇḍanānmaṇḍanamanvabhuṅkta ।</l>
<l>sambandhabhinnō'pi girēḥ kulasya s‍nēhastadēkāyatanaṁ jagāma ॥ 42 ॥</l>
</lg></b>
<p><b>aprāp‍tau</b> yathā—(kusaṁ. 1.43)</p>
<b><lg>
<l>candraṁ gatā padmaguṇānna bhuṅktē padmāśritā cāndramasīmabhikhyām ।</l>
<l>umāmukhaṁ tu pratipadya lōlā dvisaṁśrayā prītimavāpa lakṣmīḥ ॥ 43 ॥</l>
</lg></b>
<p>ēvaṁ pālanādiviśēṣēṣvapi । tatra—</p>
<p><b>hētupālanaviśēṣōpēkṣaṇaṁ</b> yathā—(raghu. 12.18)</p>
<b><lg>
<l>sa visr̥ṣṭastathētyuktvā bhrātā(trā) naivāviśat puram ।</l>
<l>nandigrāmagatastasya	rājyaṁ	nyāsamivābhunak ॥ 44 ॥</l>
</lg></b>
<p><b>rakṣaṇādyaviśēṣaviśēṣē karagrahaṇaṁ</b> yathā—(raghu. 4.7)</p>
<b><lg>
<l>manuprabhr̥tibhirmānyaiktārbhuktā	yadyapi	rājabhiḥ ।</l>
<l>tathāpyananyapūrvēva tasminnāsīd vasundharā ॥ 45 ॥</l>
</lg></b>
<p><b>rakṣaṇaviśēṣē nirōdhō</b> yathā—</p>
<b><lg>
<l>akālasandhyāparibhōgapāṇḍuraḥ	kṣapākṣayakṣāmakapōlacandramāḥ ।</l>
<l>ratōtsavāyāsaviśēṣaśōbhinō vadhūmukhasyānucakāra vibhramam ॥ 46 ॥</l>
</lg></b>
<p><b>kriyēcchāviśēṣē'dhyāsanaṁ</b> yathā—(kusaṁ. 1.20)</p>
<b><lg>
<l>asūta sā nāgavadhūpabhōgyaṁ mainākamambhōnidhibaddhasarakhyam ।</l>
<l>kruddhē'pi pakṣacchidi	gōtraśatrāvavēdanājñaṁ	kuliśakṣatānām ॥ 47 ॥</l>
</lg></b>
<!-- NOTES pg=1525!-->
1. prasiddhastu pāṭhaḥ 'tamisrapakṣē'pi saha priyābhirjyōts‍nāvatō nirviśati pradōṣān' iti । uparyuktastu pāṭhaḥ
kālidāsagranthāvalī (1986) pādaṭippaṇē । 'sakhaḥ—khāni' = 'sukhasparśanakhāni' —jō.rā.
<pb n="1526"/>
<p><b>svāmyarthaviśēṣē dāsyaṁ</b> yathā—(raghu. 6.53)</p>
<b><lg>
<l>athāṅgadāśliṣṭabhujaṁ bhujiṣyā hēmāṅgadaṁ nāma kaliṅganātham ।</l>
<l>āsēduṣīṁ	sā	jitaśatrupakṣaṁ	bālāmabālēndumukhī	babhāṣē ॥ 48 ॥</l>
</lg></b>
<p><b>yācanaviśēṣē'bhilakṣaṇaṁ</b> yathā—(raghu. 18.19)</p>
<b><lg>
<l>taṁ rāgabandhēṣvavitr̥ṣṇamēva bhōgēṣu saubhāgyaviśēṣabhōgyam ।</l>
<l>vilāsinīnāmaratikṣamāpi jarā vr̥thāmatsariṇī jahāra ॥ 49 ॥</l>
</lg></b>
<p><b>prakaṭakauṭilyaviśēṣē valanaṁ</b> yathā—(vikra. 4.31)</p>
<b><lg>
<l>asyāntikamupayāntī śiśunā stanapāyinā mr̥gī ruddhā ।</l>
<l>tāmayamananyadr̥ṣṭirbhug‍nagrīvō	vilōkayati ॥ 50 ॥1</l>
</lg></b>
<p><b>gauṇakauṭilyaviśēṣē viśvasanaṁ</b> yathā—(saka. 5.499)</p>
<b><lg>
<l>pad‌bhyāmūruyugaṁ	vibhajya	bhujayōrmadhyaṁ	nipīḍyōrasā
pārśvavabhyadhikaṁ	vidārya	nakharairdantairvilūyādharam ।</l>
<l>sup‍tānapyavabōdhya	yuṣmadahitā	bhūyō'pi	bhuṅktē	vanē
kiṁ kāntā surataiṣiṇī, na hi na hi vyāghrī karālānanā ॥ 51 ॥</l>
</lg></b>
<p><b>hiṁsāviśēṣē vaiparītyaṁ</b> yathā—</p>
<b><lg>
<l>daśanapadamatisphuṭaṁ vibhāti sphurati tanuḥ śramavārisiktamāsyam ।</l>
<l>avitathamabhidhatsva kāmini! tvāṁ kuṭilagatirnanu daṣṭavān bhujaṅgaḥ ॥ 52 ॥</l>
</lg></b>
<p><b>dīp‍tiviśēṣē vaiyātyaṁ</b> yathā—</p>
<b><lg>
<l>mahābhujaṅgaścaivaiṣa	śēṣādibhyō	viśiṣyatē ।</l>
<l>paś‍yatyanyān daśatyanyānanyān jīvād vimuñcati ॥ 53 ॥</l>
</lg></b>
<p><b>dahanaviśēṣē vaidagdhyaṁ</b> yathā—(kusaṁ. 8.12)</p>
<b><lg>
<l>nīlakaṇṭhaparibhuktayauvanāṁ tāṁ vilōkya jananī samāśvasīt ।</l>
<l>bhartr̥vallabhatayā hi mānasīṁ māturasyati śucaṁ vadhūjanaḥ ॥ 54 ॥</l>
</lg></b>
<p><b>bhāvavr̥ttiviśēṣē vaicitryaṁ</b> yathā—(māgha. 11.5)</p>
<b><lg>
<l>vipulataranitambābhōgaruddhē ramaṇyāḥ śayitumanadhigacchan jīvitēśō'vakāśam ।</l>
<l>ratiparicayanaś‍yannaidratantra/ndraḥ kathacid gamayati śayanīyē śarvarī kiṁ karōtu ॥ 55 ॥</l>
</lg></b>
<!-- NOTES pg=1526!-->
1. atra rāghavaḥ 'ākarō mr̥gyaḥ' iti ।
<pb n="1527"/>
<p><b>abhyavahāraviśēṣē phalavaiyadhikaraṇyaṁ</b> yathā—(māgha. 2.59)</p>
<b><lg>
<l>vijayastvayi	sēnāyāḥ	sākṣībhūtē	ca	diś‍yatām ।</l>
<l>phalabhāji samakṣōktē/samīkṣyōk‍tē buddhērbhōga ivātmani ॥ 56 ॥</l>
</lg></b>
<p><b>gauṇō'bhyavahāraviśēṣē nidhuvanaṁ</b> yathā—(raghu. 19.16)</p>
<b><lg>
<l>tasya sāvaraṇadr̥ṣṭasandhayaḥ kāmyavastuṣu navēṣu saṅginaḥ ।</l>
<l>vallabhābhirupasr̥tya cakrirē sāmimuktaviṣayāḥ samāgamāḥ ॥ 57 ॥</l>
</lg></b>
<p><b>śravaṇaviṣayē ghrāṇadarśanaṁ</b> yathā—(māgha. 11.27)</p>
<b><lg>
<l>muditayuvamanaskāstulyamēva pradōṣē mudamadadhuraharyaḥ/ dhurubhayyaḥ kalpitā bhūṣitāśca ।</l>
<l>parimalarucirābhirnyakkr̥tāstu prabhātē yuvatibhirupabhōgānnīrucaḥ puṣpamālāḥ ॥ 58 ॥</l>
</lg></b>
<p><b>āliṅganaviśēṣē cumbanaṁ</b> yathā—</p>
<b><lg>
<l>tāmbūlabahalaraktaḥ priyabhuktō dhūsaraḥ saparyantaḥ ।</l>
<l>bālādharō'dhirōhati kusumarucaṁ kāñcanārasya ॥ 59 ॥</l>
</lg></b>
<p><b>prītiviśēṣē prakārābhilaṣaṇaṁ</b> yathā—</p>
<b><lg>
<l>jananayanamadhuvratōpabhōgyā bhavatu vilāsini! tē mukhāmbulakṣmīḥ (jaśrīḥ) ।</l>
<l>idamiha	dayitadvijadvayāhaṁ	daśanarucādharapallavaṁ	pidhēhi ॥ 60 ॥</l>
</lg></b>
<p><b>prītiviśēṣē sarvēndriyāpyāyanaṁ</b> yathā—</p>
<b><lg>
<l>kāntājanaṁ suratakhēdanimīlitākṣaṁ saṁvāhituṁ samupayāniva mandamandam ।</l>
<l>harmyēṣu mālyamadirāparibhōgagandhānāviścakāra rajanīparivr̥ttivāyuḥ ॥ 61 ॥</l>
</lg></b>
<p><b>anubhavaviśēṣē dr̥ṣṭiviṣayajñānaṁ</b> yathā—(raghu. 6.27)</p>
<b><lg>
<l>jagāda	caināmayamaṅganāthaḥ	surāṅganāprārthitayauvanaśrīḥ ।</l>
<l>vinītanāgaḥ kila sūtrakārairaindraṁ padaṁ bhūmigatō niyuṅktē ॥ 62 ॥</l>
</lg></b>
<p><b>gauṇānubhavaviśēṣē pramāṇāntaragrahaṇaṁ</b> yathā—(kusaṁ. 8.11)</p>
<b><lg>
<l>darpaṇē	ca	paribhōgadarśinī	pr̥ṣṭhataḥ	praṇayinō	nipēduṣaḥ ।</l>
<l>vīkṣya bimbamanubimbamātmanaḥ kāni kāni na cakāra lajjayā ॥ 63 ॥</l>
</lg></b>
<p><b>avagamaviśēṣē'pi parāmarśō</b> yathā—(jāha. 16.42)</p>
<b><lg>
<l>madhukusumavilēpanādibhāgagrahaṇanidarśitasauhr̥dasya vr̥ttyā ।</l>
<l>ayamapi sakhi kiṁ svayaṁ vr̥tastē priyaparibhōgasukhasya saṁvibhāgaḥ ॥ 64 ॥</l>
</lg></b>
<pb n="1528"/>
<p><b>pravēśaviśēṣē dharṣaṇaṁ</b> yathā—(kirātā. 8.57)</p>
<b><lg>
<l>saṅkrāntacandanarasāhitavarṇabhēdaṁ	vicchinnabhūṣaṇamaṇiprakarāṁśucitram ।</l>
<l>baddhōrmi nākavanitāparibhuktamuktaṁ sindhōrbabhāra salilaṁ śayanīyalakṣmīm ॥ 65 ॥</l>
</lg></b>
<p><b>gativiśēṣē niṣēvaṇaṁ</b> yathā—(mēgha. 19)</p>
<b><lg>
<l>sthitvā	tasmin	vanacaravadhūbhuktakuñjē	muhurtaṁ
tōyōtsargād drutataragatistatparaṁ vartma tīrṇaḥ ।</l>
<l>rēvāṁ	drakṣyasyupalaviṣamē	vindhyapādē	viśīrṇāṁ
bhakticchēdairiva	viracitāṁ	bhūtimaṅgē gajasya ॥ 66 ॥</l>
</lg></b>
<p><b>avāp‍tiviśēṣē phalādhigamō</b> yathā—(kirātā. 7.27)</p>
<b><lg>
<l>sāmōdāḥ kusumataruśriyō viviktā sampattiḥ kisalayaśālinī—latānām ।</l>
<l>sāphalyaṁ yayuramarāṅgnōpabhuktāḥ sā lakṣmīrupakurutē yayā parēṣām ॥ 67 ॥</l>
</lg></b>
<p>(<b>upasargārthaviśiṣṭaḥ</b> prakr̥tyarthaḥ)</p>
<p><b>athēhōpasargārthāḥ saṁkṣēpādaya</b> udāhriyantē । tēṣu—</p>
<p>1. <b>pālanasaṁkṣēpō</b> yathā—</p>
<b><lg>
<l>anirdayōpabhōgyasya rūpasya mr̥dunaḥ katham ।</l>
<l>dāruṇaṁ sakhi! tē cētaḥ śirīṣasyēva bandhanam ॥ 68 ॥</l>
</lg></b>
<p><b>pālanasaṅkarō</b> yathā—(raghu. 15.1)</p>
<b><lg>
<l>kr̥tasītāparityāgaḥ	sa	rat‍nākaramēkhalām ।</l>
<l>bubhujē pr̥thivīpālaḥ pr̥thivīmēva kēvalām ॥ 69 ॥</l>
</lg></b>
<p><b>pālanē sampūrṇatvaṁ</b> yathā—(urāca. 2.1)</p>
<b><lg>
<l>yathēcchābhōgyaṁ	vō	vanamidamayaṁ	mē	sudivasaḥ
satāṁ	sadbhiḥ	saṅgaḥ	kathamapi	hi	puṇyēna	bhavati ।</l>
<l>tarucchāyā	tōyaṁ	yadapi	tapasāṁ	yōgyamaśanaṁ
phalaṁ	vā	mūlaṁ	vā	tadapi	na	parādhīnamiha	vaḥ ॥ 70 ॥</l>
</lg></b>
<p><b>pālanē samyaktvaṁ</b> yathā—(raghu. 14.24)</p>
<b><lg>
<l>sa paurakāryāṇi vicintya kālē rēmē vidēhādhipatērduhitrā ।</l>
<l>upasthitaḥ cāru vapustadīyaṁ kr̥tōpabhōgōtsukayēva lakṣmyā ॥ 71 ॥</l>
</lg></b>
<pb n="1529"/>
<p><b>2. kauṭilyasaṁkṣēpō</b> yathā—(sūmu. 240)</p>
<b><lg>
<l>lōlāṁ dr̥ṣṭimitastatō'pi bhajatē sabhrūlatāvibhramā—
mābhug‍nēna vicēṣṭatē valimatā madhyēna kampastanī ।</l>
<l>hastāgraṁ	vidhunōti	pallavanibhaṁ	kiṅkārabhinnādharā
jātēyaṁ bhramarābhilaṅghanabhayād vādyaṁ vinā nartakī ॥ 72 ॥</l>
</lg></b>
<p><b>kauṭilyasaṅkīrṇatvaṁ</b> yathā—</p>
<b><lg>
<l>ātaṅkaśramasādhvasavyatikarōtkampaḥ kathaṁ sahyatā—
maṅgairmugdhamadhūkapuṣparucibhirlāvaṇyasārairayam	।</l>
<l>unnaddhastanakumbhakuḍ‍malagurugrāsāvabhug‍nasya	tē
madhyasya trivalītaraṅgakajuṣō bhaṅgaḥ priyē mā ca bhūt ॥ 73 ॥</l>
</lg></b>
<p><b>kauṭilyē sampūrṇatvaṁ</b> yathā—(māgha. 10.57)</p>
<b><lg>
<l>kāmināmasakalāni vibhug‍naiḥ svēdavārimr̥dubhiḥ karajāgraiḥ ।</l>
<l>akriyanta kaṭhinēṣu kathañcit kāminīkucataṭēṣu padāni ॥ 74 ॥</l>
</lg></b>
<p><b>kauṭilyē samyakatvaṁ</b> yathā—(kusaṁ. 8.49)</p>
<b><lg>
<l>nirvibhujya daśanacchadaṁ tatō vāci bharturavadhīratāparā ।</l>
<l>śailarājatanayā samīpagāmālalāpa vijayāmahētukam ॥ 75 ॥</l>
</lg></b>
<p>3. <b>abhyavahārē saṁkṣēpō</b> yathā—(kirātā. 10.22)</p>
<b><lg>
<l>vyathitamapi bhr̥śaṁ manō harantī pariṇatajamburasōpabhōgahr̥ṣṭā ।</l>
<l>parabhr̥tayuvatiḥ svanaṁ vicakrē navanavayōjitakaṇṭharāgaramyam ॥ 76 ॥</l>
</lg></b>
<p><b>abhyavahārē saṅkarō</b> yathā—(māgha. 5.28)</p>
<b><lg>
<l>sas‍nuḥ payaḥ papuranēnijurambarāṇi jakṣurbisaṁ dhr̥tavikāsivisaprasūnāḥ ।</l>
<l>sainyā	śriyāmanupabhōganirarthakatvadōṣapravādamamr̥jan	vananim‍nagānām ॥ 77 ॥</l>
</lg></b>
<p><b>abhyavahārē sampūrṇatvaṁ</b> yathā—(kusaṁ. 8.64)</p>
<b><lg>
<l>paś‍ya pārvati! navēnduraś‍mibhiḥ sāmibhinnatimiraṁ nabhassthalam ।</l>
<l>lakṣyatē	dviradabhōgadūṣitaṁ	samprasannamiva	mānasaṁ	saraḥ ॥ 78 ॥</l>
</lg></b>
<p><b>abhyavahārē samyaktvaṁ</b> yathā—</p>
<b><lg>
<l>śirasi dviṣatāṁ nivēś‍ya pādaṁ yadanāyāsitakārmukaṁ narēndraḥ ।</l>
<l>idamēkapadēna bhujyatē	śrīratidāridrayamidaṁ tadāśritānām ॥ 79 ॥</l>
</lg></b>
<pb n="1530"/>
<p><b>4. anubhavē saṁkṣēpō</b> yathā—(māgha. 2.85)</p>
<b><lg>
<l>mr̥du vyavahitaṁ tējō bhōktumarthān prakalpatē ।</l>
<l>pradīpaḥ	s‍nēhamādattē	daśayābhyantarasthayā ॥ 80 ॥</l>
</lg></b>
<p><b>anubhavē saṅkīrṇatvaṁ</b> yathā—(māgha. 5.39)</p>
<b><lg>
<l>saṁsarpibhiḥ payasi gairikarēṇujālairambhōjarēṇu rajasāṅganiṣaṅgiṇā ca ।</l>
<l>kāmōpabhōgamanubhūya sarinmahēbhāvanyōnyavastuparivartamiva vyadhatta ॥ 81 ॥</l>
</lg></b>
<p><b>anubhavē sampūrṇatvaṁ</b> yathā—(raghu. 19.28)</p>
<b><lg>
<l>darpaṇēṣu	paribhōgadarśinīṁ	narmapūrvamanupr̥ṣṭhasaṁśrayaḥ ।</l>
<l>chāyayā smitamanōjñayā vadhūṁ hrinimīlitamukhīṁ cakāra saḥ ॥ 82 ॥</l>
</lg></b>
<p><b>anubhavē samyaktvaṁ</b> yathā—(raghu. 19.39)</p>
<b><lg>
<l>kārtikē/kīṣu savitānaharmyabhāg yāminīṣu lalitāṅganāsakhaḥ ।</l>
<l>anvabhuṅkta surataśramāpahā mēghamuktaviśadāśca candrikāḥ ॥ 83 ॥</l>
</lg></b>
<p><b>sākṣādupasargayōgē saṁkṣēpārthō</b> yathā—</p>
<b><lg>
<l>śirasyahō jāmbavatīkaragrahaḥ prakārasambhōgasukhāmr̥tadravē ।</l>
<l>mayā visr̥ṣṭānubhavatvavāritā vidhūnanādurlalitōtsavaṅgamāḥ ॥ 84 ॥</l>
</lg></b>
<p><b>saṅkarārthō</b> yathā—(kirātā. 7.26)</p>
<b><lg>
<l>saṁkṣōbhakṣamagahanāmathōpagaṅgaṁ vibhrāṇāṁ jvalitamaṇīni saikatāni ।</l>
<l>adhyūṣuś‍cyutakusumācitāṁ sahāyāḥ vr̥trārēraviralaśāda‍valāṁ dharitrīm ॥ 85 ॥</l>
</lg></b>
<p><b>sampūrṇatārthō</b> yathā—(mēgha. 95)</p>
<b><lg>
<l>vāmaścāsyāḥ	kararuhapadairmucyamānō	madīyaiḥ
krīḍāyōgaściraparicitaṁ	tyājitō	daivagatyā ।</l>
<l>sambhōgāntē	mama	samucitō	hastasaṁvāhanānāṁ
yāsyatyūruḥ	sarasakadalīstambhagauraścalatvam ॥ 86 ॥</l>
</lg></b>
<p><b>samyaktvārthō</b> yathā—(kirātā. 9.78)</p>
<b><lg>
<l>gatavati	nakharēkhālakṣyamātaṅgarāgē	samadadayitapītātāmrabimbādharōṣṭhyāḥ ।</l>
<l>virahavidhuramiṣṭā satsakhīvāṅganāyā hr̥dayamavalalambē rātrisambhōgalakṣmīḥ ॥ 87 ॥</l>
</lg></b>
<pb n="1531"/>
<p><b>adhikārārthayōgō sambandhārthō</b> yathā—</p>
<b><lg><l>akāryōccāraṇē	mūkāḥ	paiśunyaparipanthini ।</l>
<l>vinivr̥ttānr̥taprēmāṁ	satyasambhōgalālitām ॥ 88 ॥</l></lg></b>
<p><b>saṅgatārthō</b> yathā—</p>
<b><lg><l>kimavyāp‍taṁ	lakṣmyā	kimaśuci	kimāścaryarahitaṁ
kimasvacchaṁ vābdhēḥ kimatha na hitaṁ vāsya jagataḥ ।</l>
<l>ahō	naṣ‍ṭaupamyā	guṇakusumasambhōgasubhagā
bhramatyanyā siddhā divi bhuvi ca kīrtirjalanidhēḥ ॥ 89 ॥</l></lg></b>
<p><b>maryōdārthō</b> yathā—</p>
<b><lg><l>rēvatīstanasambhōgalālitē	yasya	vakṣasi ।</l>
<l>muk‍tāmālāpadēśēna	dēvyā	sthānamathāśritā ॥ 90 ॥</l></lg></b>
<p><b>abhividhyarthō</b> yathā—</p>
<b><lg><l>bhujamudyamya dr̥p‍tārivadhavidyāsu paṇḍitam ।</l>
<l>kāntākacagrahāmandaprītisambhōgalālitam ॥ 91 ॥</l></lg></b> iti।
<p>ēvaṁ rakṣaṇanirōdhādiṣu pālanāni cōpasargārthō yathālakṣaṇamudāhartavya iti।
sō'ya<b>mupasargārthaviśiṣ‍ṭaḥ prakr̥tyartha uktaḥ ।</b></p>
<p>(<b>upasargārthaviśiṣ‍ṭaḥ pratyayārthaḥ</b>)</p>
<p><b>athōpasargārthaviśiṣ‍ṭa ēva pratyayārtha</b> ucyatē ।</p>
<p>(<b>nāyakabhēdāḥ —16</b>)</p>
<p>tatra <b>saṁkṣēpādyarthabhēdataḥ</b> kaniṣ‍ṭhādayō <b>nāyakabhēdā</b> bhavanti। tatra—</p>
<p><b>saṁkṣēpataḥ</b> kaniṣ‍ṭhastāmasaḥ śaṭhō dhīrapraśānta iti। tēṣu—</p>
<p><b>1. arthaguṇasampadyōgāt kaniṣ‍ṭhaḥ,</b> sa yathā—(gāsa. 3.38)</p>
<b><lg><l>vikkiṇai māhamāsammi pāmarō pāraṅi vaillēṇa ।</l>
<l>ṇid‌dhūmamummurē sāmalīā thaṇaē ṇiacchaṁtō ॥ 92 ॥</l></lg></b>
<lg><l>(vikrīṇītē māghamāsē pāmaraḥ prāvarakaṁ balīvardēna ।</l>
<l>nirdhūmamumurmurē	śyāmalyāḥ	stanakē	paśyan ॥)</l></lg>
<pb n="1532"/>
<p><b>2. mōhādipradhānastāmasaḥ,</b> sa yathā—(gāsa. 950vē.)</p>
<b><lg><l>pupphavaiamhi bālaa mā dhivasu adīharāusō hōsi ।</l>
<l>ajjaṁ cēa marijjau miacchi kiṁ kālaharaṇēṇa ॥ 93 ॥</l></lg></b>
<lg><l>(puṣpavatyarima bālaka mā spr̥śādīrghatarāyuṣyō bhavasi ।</l>
<l>adyaiva	mriyatāṁ	mr̥gākṣi	kiṁ	kālaharaṇēna ॥)</l></lg>
<p><b>3. pratikūlavr̥ttiḥ śaṭhaḥ,</b> sa yathā—</p>
<b><lg><l>gharasāmiasma vaṁccia—piāṇaṇā paḍai sahimuhē diṭṭhī ।</l>
<l>līlaṁ	bahuppaāraṁ	sā	hu	viārēi	kāmassa ॥ 14 ॥</l></lg></b>
<lg><l>(gr̥hasvāminō	vañcitapriyānanā	patati	sakhīmukhē	dr̥ṣ‍ṭiḥ ।</l>
<l>līlāṁ	bahuprakārāṁ	kō	vicārayati	kāmasya ॥)</l></lg>
<p><b>4. sattvōdrēkādupaśamādipradhānō dhīrapraśantaḥ,</b> yathā—</p>
<b><lg><l>atithibhirgatamēva divāgatairapathikāgamanā ca niśīthinī ।</l>
<l>tadadhunā pratijāgr̥hi putrakānpraviśa vēśma kuṭumbini śēmahē ॥ 95 ॥</l></lg></b>
<p>ētēṣāṁ ca prayōjanāni vaidagdhyāsahiṣṇutvādanārjavānatirāgācca <b>saṁkṣip‍ta ēva
ratyupacārō</b> bhavati ।</p>
<p><b>saṅkarāna</b> madhyamaḥ sādhāraṇō dhr̥ṣ‍ṭō dhīrōdātta iti। tēṣu—</p>
<p><b>5. pādōnaguṇasampadyōgānmadhyamaḥ,</b> yathā—</p>
<b><lg><l>vrīhiḥ	stambakaraḥ	prabhūtapayasaḥ	pratyāgatā	dhēnavaḥ
pratyujjīvitamikṣuṇā bhr̥śamiti dhyāyannayēt tānadhīḥ/apētānyadhīḥ ।</l>
<l>sāndrō	śīrakuṭumbinīstanabharavyālup‍tagharmaklamō
dēvē	nīramudāramujjhati	sukhaṁ	śētē	niśi	grāmaṇīḥ ॥ 96 ॥</l></lg></b>
<p><b>6. anēkajātisādhāraṇaṁ</b> yathā—(māgha. 3.16)</p>
<b><lg><l>yāṁ yāṁ priyaḥ praikṣata kātarākṣīṁ sā sā hriyā namramukhī babhūva ।</l>
<l>niśśaṅkamanyāssamamāhitērṣyāstatrāntarē	jaghnuramuṁ	kaṭākṣaiḥ ॥ 97 ॥</l></lg></b>
<p><b>7. prakāśavipriyō'pyavilakṣō dhr̥ṣ‍ṭaḥ,</b> yathā—(saka. 4.180, 5.372)</p>
<b><lg><l>śataṁ vārānuktaḥ priyasakhi! vacōbhissuparuṣaiḥ
sahasasraṁ nirdhūtaḥ padanipatitaḥ pārṣṇihatibhiḥ।</l>
<l>kiyatkr̥tvō baddhāḥ punariha na vēdmi bhrukuṭayaḥ
tathāpi kliśnanmāṁ kṣaṇamapi na dhr̥ṣ‍ṭō viramati ॥ 98 ॥</l></lg></b>
<pb n="1533"/>
<p><b>8. ahaṅkārapradhānō dhīrōddhatō</b> yathā—(raghu. 7.67)</p>
<b><lg><l>itiḥ parānarbhakahāryaśastrān vaidēhi paśyānumatā mayāsi ।</l>
<l>ēvaṁvidhēnāhavacēṣ‍ṭitēna tvaṁ prārthyasē hastagatā mamaibhiḥ ॥ 99 ॥</l></lg></b>
<p>tēṣāṁ ca prāyaḥ prayōjanāntaravyāsaṅgādanyatrāpi cāsak‍tērvyalīkāpahravasadahaṅkāritvācca
<b>saṅkīrṇa ēva ratyupacārō</b> bhavati ।</p>
<p><b>sampūrṇatvād</b> asādhāraṇaḥ dhīralalita iti। tēṣu—</p>
<p><b>9. ananyajānirasādhāraṇaḥ,</b> yathā—(urāca. 1.37)</p>
<b><lg><l>āvivāhasamayād gr̥hē vanē śaiśavē tadanu yauvanē punaḥ ।</l>
<l>svāpahēturanupāsitō'nyathā	rāmabāhurupadhānamēṣa tē ॥ 100 ॥</l></lg></b>
<p><b>10. rajaḥpradhānō rājasaḥ</b> yathā—(vikra. 3.19)</p>
<b><lg><l>sāmantamaulimaṇirañjitaśāsanāṅkamēkātapatramavanērna tathā prabhutvam ।</l>
<l>asyāssakhē! caraṇayōradhigamya samyagājñākaratvamahamadya yathā kr̥tārthaḥ ॥ 101 ॥</l></lg></b>
<p><b>11. anyamanā api gauravādēranapahārī dakṣiṇō</b> yathā—(saka. 5.449)</p>
<b><lg><l>pratyagrōjjhitagōkulasya	śayanādutsvapnamūḍhasya	mā
mā gōtraskhalanādupaitu yadi vā rādhēti bhīrōriti ।</l>
<l>rātrāvasvapatō dinē ca vijanē lakṣmīti cābhyasyatō
rādhāṁ saṁsmarataḥ kathaṁ ramayataḥ khēdō harēḥ pātu vaḥ ॥ 102 ॥</l></lg></b>
<p><b>12. vilāsapradhānō dhīralalitō</b> yathā—</p>
<b><lg><l>madhu ca vikasitōtpalāvataṁsaṁ śaśikarapallavitaṁ ca harmyapr̥ṣ‍ṭham ।</l>
<l>madanajanitavibhramā ca kāntā sukhamidamarthavatāṁ vibhūtayō'nyāḥ ॥ 103 ॥</l></lg></b>
<p>ētēṣāṁ ca prāyō'nanyacitatvēna rāgabhūyiṣ‍ṭhatayā sthityanatikramēṇa vilāsitayā ca
<b>sampūrṇa ēva ratyupacārō</b> bhavati ।</p>
<p><b>samyaktvād</b> uttamaḥ—'sa sāttvikō'nukūlō dhīrōdātta' iti। tēṣu</p>
<p><b>13. sarvaguṇasampadyōgāduttamō</b> yathā—(kusaṁ. 5.84)</p>
<b><lg><l>itō gamiṣyāmyathavēti vādinī cacāla sā ca stanabhinnavalkalā ।</l>
<l>svarūpamāsthāya ca tāṁ kr̥tasmitaḥ samālalambē vr̥ṣarājakētanaḥ ॥ 104 ॥</l></lg></b>
<pb n="1534"/>
<p><b>14. satvapradhānaḥ sāttvikō</b> yathā—(raghu. 13. 28)</p>
<b><lg><l>pūrvānubhūtaṁ smaratā ca rātrau kampōttaraṁ bhīru! tavōpagūḍham ।</l>
<l>guhāvisārīṇyativāhitāni mayā kathañcid ghanagarjitāni ॥ 104 ॥</l></lg></b>
<p><b>15. vaśaṁvadō'nukūlō</b> yathā—(kusaṁ. 8.51)</p>
<b><lg><l>muñca kōpamanimittakōpanē! sandhyayā praṇamitō'hamanyathā ।</l>
<l>kiṁ na vētsi sahadharmacāriṇaś‍cakravākasamavr̥ttimātmanaḥ ॥ 106 ॥</l></lg></b>
<p><b>16. udāracaritō dhīrōdāttō</b> yathā—(hanūmannāṭakē 1.19)</p>
<b><lg><l>kapōlē	jānakyāḥ	karikalabhadantadyutimuṣi
smarasmēraṁ	gaṇḍōḍḍamarupulakaṁ	vaktrakamalam ।</l>
<l>muhaḥ	paśyañchr̥ṇvan	rajanicarasēnākalakalaṁ
jaṭājūṭagranthiṁ	draḍhayati	raghūṇāṁ	parivr̥ḍhaḥ ॥ 107 ॥</l></lg></b>
<p>ētēṣāṁ ca prāyaḥ samastaguṇasampadyōgēna mahāsattvatayā vaśaṁvadatvēna atyudāratayā
ca samyagēva ratyupacārō bhavati। tē'mī saṅkṣēpasaṅkarasampūrṇatvasamyaktvaiḥ pratyayārthaviśēṣaṇē
<b>ṣōḍaśanāyakaviśēṣā</b> bhavanti ।</p>
<p>(<b>upasargārthabhēdēṣu nāyikābhēdāḥ —32</b>)</p>
<p>tathaivamēva <b>saṅkṣēpādiṣūpasargārthabhēdēṣu nāyikābhēdāḥ</b> kaniṣ‍ṭhādayō gīyantē। tatra—
<b>saṅkṣēpē</b> kaniṣ‍ṭhā, mugdhā(apralagbhā), adhīrā, śāntā, anūḍhā, parakīyā,
abhisārikā, kalahāntaritēti। tāsu —</p>
<p><b>1. arthaguṇasampadyōginī kaniṣ‍ṭhā</b> yathā—(saka. 5.377)</p>
<b><lg><l>taṁ kira khaṇā virajjasi taṁ kira uvahasāsi saalamahilāō ।</l>
<l>ēhēhi	vāravālii	aṁsū—mailaṁ	tō	samuppusimō ॥ 105 ॥</l></lg></b>
<lg><l>(tvaṁ kila kṣaṇād virajyasē tvaṁ kilōpahasāsi sakalamahilāḥ ।</l>
<l>ēhyēhi vārapālikē! aśru malinaṁ tat samutprōñcchāmaḥ ॥)</l></lg>
<p><b>2. apragalbhā</b>(mugdhā) yathā—(raghu. 19.27)</p>
<b><lg><l>cumbanē'pi parivartitādharaṁ hastarōdhi raśanāvighaṭṭanē ।</l>
<l>vighnitēcchamapi tasya sarvatō manmathēndhanamabhūd vadhūratam ॥ 109 ॥</l></lg></b>
<pb n="1535"/>
<p><b>3. kālaharaṇāsahiṣṇuradhīrā</b> yathā—(gāsa. 5.65)</p>
<b><lg><l>pāapaḍaṇāṇaṁ	mud‌dhē!	rahasabalāmōḍicuṁbiavvāṇaṁ ।</l>
<l>daṁsaṇamēttapasijjiri cukkāsi bahuāṇaṁ sōkkhāṇaṁ ॥ 110 ॥</l></lg></b>
<lg><l>(pādapatanānāṁ	mugdhē!	rabhasabalātkāracumbitavyānām ।</l>
<l>darśanamātraprasādaśīlē! cyutāsi bahukānāṁ sukhānām ॥)</l></lg>
<p><b>4. niraṅkārā śāntā</b> yathā—(vikra. 3.12)</p>
<b><lg><l>sitāṁśukā maṅgalamātrabhūṣaṇā viviktadūrvāṅkuralāñchitālakā ।</l>
<l>vratōpavāsōjjhitagarvavr̥ttinā	mama	prasannā	vapuṣaiva	lakṣyatē ॥ 111 ॥</l></lg></b>
<p><b>5. kumāryanūḍhā</b> yathā—(raghu. 6.80)</p>
<b><lg><l>tataḥ sunandāvacanāvasānē lajjāṁ mr̥dūkr̥tya narēndrakanyā ।</l>
<l>dr̥ṣ‍ṭyā prasādāmalayā kumāraṁ paryaṁgrahīt saṁvaraṇasrajēva ॥ 112 ॥</l></lg></b>
<p><b>6. anyaparigrahaḥ parakīyā</b> yathā—(gāsa. 4.33)</p>
<b><lg><l>muhavijjhaviapaīvaṁ ṇiruddhasāsaṁ sasaṅkiōllāvaṁ ।</l>
<l>savaha—saa—rakkhiōṭhṭhaṁ cōriaramiaṁ suhāvēi ॥ 113 ॥</l></lg></b>
<lg>
<l>(mukhāvighmāpitapradīpaṁ niruddhaśvāsaṁ saśaṅkitōllāpam ।</l>
<l>śapathaśatarakṣitōṣ‍ṭhaṁ	cōritaramitaṁ	sukhayati ॥)</l></lg>
<p><b>7. svayamupagatābhisārikā</b> yathā—(gāsa. 1.20)</p>
<b><lg><l>alia—pasuttaa viṇimīliaccha dē suhaa majjha ōāsaṁ ।</l>
<l>gaṁḍapariuṁbaṇapulaiaṁga	ṇa	puṇō	cirāissaṁ ॥ 114 ॥</l></lg></b>
<lg><l>(alīkaprasup‍tavinimīlitākṣa dadasva subhaga mamāvakāśam ।</l>
<l>gaṇḍaparicumbanapulakitāṅga!	na	punaḥ	cirayiṣyāmi ॥)</l></lg>
<p><b>8. paśvāttāpavatī kalahāntaritā</b> yathā—(kirātā. 9.45)</p>
<b><lg><l>savyalīkamavadhīrītakhinnaprasthitaṁ	sapadi	kōpapa|?|na ।</l>
<l>yōṣitaḥ suhr̥diva sma ruṇaddhi prāṇanāthamabhi bāṣpanipātaḥ ॥ 115 ॥</l></lg></b>
<p>ētāsu hi prāyēṇāpratiṣ‍ṭhitatvādaprāgalbhyādadhairyādupaśamāllajjātō bhayādautsu—
kyādatiśayarāgavr̥ddhēśva <b>sakṣip‍tāsaṁkṣip‍tāṁ vikalpēna cāliṅganādaya upacārā bhavanti ।</b></p>
<p><b>saṅkarē</b> madhyamā, madhyā, uddhatā, punarbhūḥ, vēśyā, sāmānyā, khaṇḍitā,
vipralabdhēti। tāsu —</p>
<pb n="1536"/>
<p>9. yā <b>dānaguṇasampadyuktā sā madhyamā</b> yathā—(saka. 5.238)</p>
<b><lg>
<l>huṁhuṁ dē bhaṇasu puṇō ṇa suaṁ ti karēi kālavikkhēvaṁ ।</l>
<l>ghariṇī	hiaasuhāiṁ	paiṇō	kaṇṇē	bhaṇaṁtassa ॥ 116 ॥</l>
</lg></b>
<lg>
<l>(huṁhuṁ tāvad bhaṇa punarna śrutamiti karōti kālavikṣēpam ।</l>
<l>gr̥hiṇī	hr̥dayasukhāni	patyuḥ	karṇē	bhaṇataḥ ॥)</l>
</lg>
<p><b>10. kiñcidupārūḍhayauvanā madhyā</b> yathā—(māgha. 10.41)</p>
<b><lg>
<l>saṅgamēcchurabhidhātumarīśā sammukhī na ca babhūva didr̥kṣuḥ ।</l>
<l>sparśanē	ca	dayitasya	natabhrūraṅgasaṅgacapalāpi	cakampē ॥ 117 ॥</l>
</lg></b>
<p><b>11. ahaṅkāravatyuddhatā</b> yathā—(gāsa. 1.71)</p>
<b><lg>
<l>hallapphala—ṇhāṇa—pasāhiāṇaṁ chaṇavāsarē savattīṇaṁ ।</l>
<l>ajjāēm̐	majjaṇāṇāarēṇa	kahiaṁ	va	sōhaggaṁ ॥ 118 ॥</l>
</lg></b>
<lg>
<l>(śīghrasnānaprasādhitānāṁ	kṣaṇavāsarē	sapat‍nīnām ।</l>
<l>āryayā	majjanānādarēṇa kathitamiva	saubhāgyam ॥)</l>
</lg>
<p><b>12. puruṣāt puruṣāntaraṁ prāp‍tā punarbhū</b>ryathā—(māgha. 16.81)</p>
<b><lg>
<l>yāmūḍhavānūḍhavarāhamūrtiḥ	muhurttamādau	puruṣaḥ	purāṇaḥ ।</l>
<l>tēnōhyatē sāmpratamakṣataiva kṣatāriṇā samyagasau punarbhūḥ ॥ 119 ॥</l>
</lg></b>
<p><b>13. paṇyāṅganā vēśyā</b> yathā—(gāsa. 891vē.)</p>
<b><lg>
<l>sāmaṇṇasuṁdarīṇaṁ vibbhamamāvahai aviṇaō ccēa ।</l>
<l>dhūmō ccia pajjaliāhiṁ bahumaō surahidārūṇaṁ ॥ 120 ॥</l>
</lg></b>
<lg>
<l>(sāmānyasundarīṇāṁ	vibhramamāvahatyavinaya	ēva ।</l>
<l>dhūma ēva prajvalitānāṁ bahumataḥ surabhidārūṇām ॥)</l>
</lg>
<p><b>14. anēkapatikā sāmānyā</b> yathā—(gāsa. 872vē.)</p>
<b><lg>
<l>paipuraō ccia rahasēṇa cuṁbiō dēarō aḍaaṇāē ।</l>
<l>maha vaaṇaṁ madirāgaṁdhiaṁ ti bhāā tuham̐ bhaṇai ॥ 121 ॥</l>
</lg></b>
<lg>
<l>(patipurata ēva rabhasēna cumbitō dēvarō'satyā ।</l>
<l>mē vadanaṁ madirāgandhitamiti bhrātā tava bhaṇati ॥)</l>
</lg>
<pb n="1537"/>
<p><b>15. khaṇḍitaprathamaprēmā khaṇḍitā</b> yathā—(gāsa. 7.53)</p>
<b><lg>
<l>paccūsāgaa!	navarāaratta!	kaa—lōaṇāṇaṁda ।</l>
<l>aṇṇattakhaviasavvaria	ṇahahūsaṇa	diṇavai	ṇamō	dē ॥ 122 ॥</l>
</lg></b>
<lg>
<l>(pratyūṣāgata	navarāgarak‍ta!	kr̥talōcanānanda ।</l>
<l>anyatrakṣapitaśarvarīka! nabhō/khōbhūṣaṇa! dinapatē! namastē ॥)</l>
</lg>
<p><b>16. saṅkētabhraṣ‍ṭā vipralabdhā</b> yathā—(raghu. 19.17)</p>
<b><lg>
<l>aṅgulīkisalayāgratarjanaṁ bhrūvibhaṅgakuṭilaṁ ca vīkṣitam ।</l>
<l>mēkhalābhirasakr̥cca bandhanaṁ vañcayan praṇayinīravāpa saḥ ॥ 123 ॥</l>
</lg></b>
<p>ētāsu hi prāyēṇa nātyutkarṣānnātipragalbhānnātyādarānnātivisrambhādatikauṭilyā—
danatyāsaṅgādatyavajñātō'tirōṣācca <b>saṅkīrṇā</b> ēva <b>vikalpasamuccayābhyāmāliṅganādaya
upacārā bhavanti ।</b></p>
<p><b>sampūrṇatvē</b> jyēṣ‍ṭhā, pragalbhā, adhīrā, dhīralalitā, svairiṇī, gaṇikā,
vāsakasajjā, virahōtkaṇṭhitēti । tāsu—</p>
<p><b>17. prathamōḍhā jyēṣ‍ṭhā</b> yathā—(rat‍nā. 3.14)</p>
<b><lg>
<l>ātāmratāmapanayāmi	vilakṣa	ēva
lākṣākr̥tāṁ	caraṇayōstava	dēvi!	mūrdhnā ।</l>
<l>kōpōparāgajanitāṁ	tu	mukhēndubimbē
hartuṁ	kṣamā	yadiparaṁ	karuṇā	mayi	syāt ॥ 124 ॥</l>
</lg></b>
<p><b>18. ratyupacāracaturā pragalbhā</b> yathā—(gāsa. 3.99)</p>
<b><lg>
<l>khiṇṇassa irē/urē paiṇō viila/ṭhavēi giṁhāvaraṇhē ramiassa ।</l>
<l>ōllaṁ		galaṁtakusumaṁ	ṇhāṇasuandhaṁ	ciurabhāraṁ ॥ 125 ॥</l>
</lg></b>
<lg>
<l>(khinnasya urasi patyuḥ sthāpayati grīṣmāparāh‍ṇaratasya ।</l>
<l>ārdraṁ	galatkusumaṁ	snānasugandhaṁ	cikurabhāram ॥)</l>
</lg>
<p><b>19. kālāsahiṣṇuradhīrā</b> yathā—</p>
<b><lg>
<l>cuṁbasu	sahassahuttaṁ	muha	hāriaṁ	maē	jūē ।</l>
<l>māṇō	uṇa	muccai	sāmalaṁga	kaha	māṇaittīē ॥ 126 ॥</l>
</lg></b>
<lg>
<l>(cumba sahasrakr̥tvaḥ mukhamidaṁ hāritaṁ mayā dyūtē ।</l>
<l>mānaḥ punarmucyatē śyāmalāṅga! kathaṁ mānavatyāḥ ॥)</l>
</lg>
<pb n="1538"/>
<p><b>20. nāticiramanyurlalitā</b> yathā—(gāsa. 4.68)</p>
<b><lg>
<l>mharimō sē saaṇa—paraṁmuhīē vialaṁta—māṇapasarāē ।</l>
<l>kaiava—suttu—vattaṇa—thaṇa—kalasappēllaṇa—suhēlliṁ ॥ 127 ॥</l>
</lg></b>
<lg>
<l>(smarāmō'syāḥ	śayanaparāṅramukhyā	vigalanmānaprasarāyāḥ ।</l>
<l>kaitavasup‍tōdvartanastanakalaśaprēraṇasukhakēlim	॥)</l>
</lg>
<p><b>21. ātmacchandā svairiṇī</b> yathā—(saka. 5.395)</p>
<b><lg>
<l>taha	sā	jāṇai	pāvā	līē	pacchaṇṇamaviṇaaṁ	kāuṁ ।</l>
<l>jaha	paḍhamaṁ	cia	sa	ccia	likkhai	majjhē	cārittaittīṇaṁ ॥ 128 ॥</l>
</lg></b>
<lg>
<l>{tathā	sā	jānāti	jārālōē	pracchannamavinayaṁ	kartum ।</l>
<l>yathā	prathamamēva	saiva	lēkhyatē	madhyē	cāritravatīnām ॥}</l>
</lg>
<p><b>22. kalācatuṣṣaṣ‍ṭirgaṇikā</b> yathā—(gāsa. 890vē.)</p>
<b><lg>
<l>sacchaṁda—ramaṇa—daṁsaṇa—saṁvaḍḍhia—garua—vammaha—vilāsaṁ ।</l>
<l>suviaḍḍha—vēsa—vaniāramiaṁ	kō	vaṇṇiu	tarai ॥ 129 ॥</l>
</lg></b>
<lg>
<l>(svacchanda—ramaṇadarśanasaṁvardhitagurukamanmathavilāsam	।</l>
<l>suvidagdhavēśavanitārataṁ	kō	varṇayituṁ	śaknōti ॥)</l>
</lg>
<p><b>23. gr̥ha ēva praguṇitōpakaraṇā vāsakasajjā</b> yathā—(kirātā. 9.34)</p>
<b><lg>
<l>sadmanāṁ	viracanāhitaśōbhairāgatapriyakathairapi	dautyam ।</l>
<l>sannikr̥ṣ‍ṭaratibhiḥ	suradarairbhūṣitairapi	vibhūṣaṇamīṣē ॥ 130 ॥</l>
</lg></b>
<p><b>24. viyōgādautsukyavatī virahōtkaṇṭhitā</b> yathā—(sūmu. 10)</p>
<b><lg>
<l>kēyūrīkr̥takaṅkaṇāvalirasau	karṇāvataṁsīkr̥ta—
vyālōlālakapaddhatiḥ	patipurō	baddhā़ñjaliḥ	pr̥cchati ।</l>
<l>yāvat	kiścidudantamātmakamitustāvat sa ēvētyatha
vrīḍāvakritakaṇṭhanālamabalā kaiḥ kairna bhitrā rasaiḥ ॥ 131 ॥</l>
</lg></b>
<p>ētāsu hi prāyaḥ praṇayavr̥ddhēḥ suratacāturyāt kālayāpanād rāgabāhulyādabhi—
prāyasiddhēḥ kalākauśalād upakaraṇasatridhērabhīṣ‍ṭasaṅgamāvāp‍tēśca <b>sampūrṇāḥ samuccayēna
cāliṅganādaya upacārā</b> bhavanti ।</p>
<p><b>samyaktvē</b> uttamā, udāttā, ūḍhā, svakīyā, kaniṣ‍ṭhā,	rūpājīvā,
svādhīnapatikā, prōṣitabhartr̥kēti । tāsu—</p>
<pb n="1539"/>
<p><b>25. sarvaguṇasampadyōginī uttamā</b> yathā—(saka. 5.375)</p>
<b><lg>
<l>hasiāiṁ	samālasakōmalāi vīsaṁbhakōmalaṁ bhaṇiaṁ ।</l>
<l>sabbhāvakōmalaṁ pulaiaṁ va/ca ṇamimō sumahilāṇaṁ ॥ 132 ॥</l>
</lg></b>
<lg>
<l>(hasitāni samālasakōmalāni visrambhakōmalaṁ bhamitam ।</l>
<l>sadbhāvakōmalaṁ pusakitaṁ ca namāmaḥ sumahilānām ॥)</l>
</lg>
<p><b>26. udāracēṣ‍ṭā udāttā</b> yathā—(kusaṁ. 6.1)</p>
<b><lg>
<l>atha viśvātmanē gaurī sandidēśa mithaḥ sakhīm ।</l>
<l>pitā mē bhūbhr̥tāṁ nāthaḥ pramāṇīkriyatāmiti ॥ 133 ॥</l>
</lg></b>
<p><b>27. pāṇigr̥hītī</b> ūḍhā—(kusaṁ. 7.85)</p>
<b><lg>
<l>dhruvēṇa	bhartrā	dhruvadarśanāya	prayujyamānā	priyadarśanēna ।</l>
<l>sā dr̥ṣ‍ṭa ityānanamunnamayya hrīsannakaṇṭhaṁ kathamapyuvāca ॥ 134 ॥</l>
</lg></b>
<p><b>28. ananyaparigrahā svakīyā</b> yathā—(gāsa. 772vē.)</p>
<b><lg>
<l>kiṁ tassa pāraēṇaṁ kimaggiṇā kiṁ va gabbhaharaēṇa ।</l>
<l>jassa	urammi	ṇisajjai	umhāaṁtatthaṇī	jāā ॥ 135 ॥</l>
</lg></b>
<lg>
<l>(kiṁ tasya prāvaraṇēna kimag‍ninā kiṁ vā garbhagr̥hēṇa ।</l>
<l>yasyōrasi	niṣīdati	ūṣmāyamāṇastanī	jāyā ॥)</l>
</lg>
<p><b>29. paścādūḍhā kaniṣ‍ṭhā</b> yathā—(saka. 5.387)</p>
<b><lg>
<l>paṇaaṁ paḍhamapiāē rakkhiukāmō vi mahuramahurēhiṁ ।</l>
<l>chēavarō	ṇiṇadijjai	ahiṇavavahuāvilāsēhiṁ ॥ 136 ॥</l>
</lg></b>
<lg>
<l>(praṇayaṁ prathamapriyāyāḥ rakṣitukāmō'pi madhuramadhuraiḥ ।</l>
<l>upadhavaḥ	sukhāyatē	abhinavavadhūvilāsaiḥ ॥)</l>
</lg>
<p><b>30. rūpātiśāyinī rūpājīvā</b> yathā—(kuṭṭanīma. 44)</p>
<b><lg>
<l>ayamēva	dahyamānasmaranirgatadhūmavartikākāraḥ ।</l>
<l>cikurabharastava sundari! kāmijanaṁ kiṅkarīkurutē ॥ 137 ॥</l>
</lg></b>
<p><b>31. āyattabhartr̥kā svādhīnapatikā</b> yathā—(gāsa. 2.30)</p>
<b><lg>
<l>sālōē ccia sūrē ghariṇī gharasāmiassa ghēttūṇa ।</l>
<l>ṇēcchantassa vi vāē dhuai hasaṁtī hasaṁtassa ॥ 138 ॥</l>
</lg></b>
<lg>
<l>(sālōkē'pi sūryē gr̥hiṇī gr̥hasvāminō gr̥hītvā ।</l>
<l>anicchatō'pi pādau dhāvati hasatīṁ hasataḥ ॥)</l>
</lg>
<pb n="1540"/>
<p><b>32. priyaviyōgavatī prōṣitabhartr̥kā</b> yathā—</p>
<b><lg>
<l>vilulitamatidūrairbāṣpamānandaśōkaprabhavamavasr̥jantī	pakṣmalōttānadīrghā ।</l>
<l>snapayati hr̥dayēśaṁ snēhaniṣyandinī tē madhuradhavalamugdhā dugdhakulyēva dr̥ṣ‍ṭiḥ ॥ 139 ॥</l>
</lg></b>
<p>ētāsu hi prāyō guṇōtkarṣādaudāryādupayamādātmīyabuddhērvayōviśēṣād rūpātiśayād
vaśyatvādutkaṇṭhitatvācca <b>samyagēva vikalpasamuccayābhyāmāliṅganādaya upacārā</b> bhavanti ।
tē'mī saṁkṣēpasaṅkarasampūrṇatvasamyaktvaiḥ pratyayārthaviśēṣaṇē <!--<hi>-->dvātriṁśatrāyikāviśēṣā<!--</hi>--> bhavanti ।</p>
<p>yadā tūpasargaḥ prakr̥tipratyayārthau viśēṣayati tadā prakr̥tipratyayau pratyayārthaṁ saha
brūta iti nyāyādētēṣāmapi <b>nāyakaḥ, pratināyakaḥ, upanāyaka</b> iti, <b>nāyikā, pratināyikā,
upanāyikā, anunāyikēti</b> ca pratyēkaṁ viśēṣāḥ sambhavanti ।</p>
<p>upasargasya cānyē'pi sambandhādayō'dhikārthā vidyantē । tadyōgādamīṣāṁ <b>sambandhaḥ,
saṁsiddhaḥ, sannibhaḥ, saṁkṣip‍ta(/saṁklr̥p‍tāḥ)</b> iti pratyēkaṁ viśēṣā jāyantē । tatra—</p>
<p>(<b>sambandhārthē—8</b>)</p>
<p><b>itihāsapurāṇādisambandhinaḥ sambandhāḥ ।</b> tēṣu—</p>
<p>kathāśarīravyāpī <b>nāyakō</b> yathā—(raghu. 6.68)</p>
<b><lg>
<l>tasyāṁ raghōḥ sūnurupasthitāyāṁ vr̥ṇīta vā nēti samākulō'bhūt ।</l>
<l>vāmētaraḥ	saṁśayamasya	bāhuḥ	kēyūrabandhōcch‌vasitairnunōda ॥ 140 ॥</l>
</lg></b>
<p>tatpratiyōgī <b>pratināyakō</b> yathā—(raghu. 6.67)</p>
<b><lg>
<l>sañcāriṇī dīpaśikhēva rātrau yaṁ yaṁ vyatīyāya patiṁvarā sā ।</l>
<l>narēndramārgāṭṭa iva prapēdē vivarṇabhāvaṁ sa sa bhūmipālaḥ ॥ 141 ॥</l>
</lg></b>
<p>nāyakāt kiñcidūnaḥ samō vā gauravāyatana<b>mupanāyakō</b> yathā—(kirātā. 2.1)</p>
<b><lg>
<l>vihitāṁ priyayā manaḥpriyāmatha niścitya giraṁ garīyasīm ।</l>
<l>upapattimadūrjitāśrayaṁ	nr̥pamūcē	vacanaṁ	vr̥kōdaraḥ ॥ 142 ॥</l>
</lg></b>
<p>ēvaṁvidha ēva tannidēśavartī <b>upanāyakō</b> yathā—(māmā. 8.11)</p>
<b><lg>
<l>kathayati tvayi sasmitamālatīvalitalōlakaṭākṣaparāhatam ।</l>
<l>nayanapaṅkajamullasitatrapāvidhuradr̥ṣ‍ṭi	sakhī	namayiṣyati ॥ 143 ॥</l>
</lg></b>
<pb n="1541"/>
<p>ēvaṁ kathāśarīravyāpikā <b>nāyikā</b> yathā—</p>
<b><lg>
<l>tāsāṁ	mādhavapat‍nīnāṁ	sarvāsāṁ	baddhavarcasām ।</l>
<l>śabdavidyēva vidyānāṁ madhyē jajvāla rukmiṇī ॥ 144 ॥</l>
</lg></b>
<p>tatpratiyōginī <b>pratināyikā</b> yathā—(harivi. atraiva 7.12, 95)</p>
<b><lg>
<l>kuviā a sac‍cabhāmā . . . maṁtū ॥ 145 ॥ (pr̥. 1330)</l>
</lg></b>
<p>nāyikāyāḥ kiñcidūnā samā vā gauravāyata<b>namupanāyikā</b> yathā—(saka. 5.353)</p>
<b><lg>
<l>dēvīsvīkr̥tamānasasya	niyataṁ	svap‍nāyamānasya	mē
tadgōtragrahaṇādiyaṁ suvadanā yāyāt kathaṁ na vyathām ।</l>
<l>itthaṁ yantraṇayā kathaṁ kathamapi kṣīṇāṁ niśāṁ jāgratō
dākṣiṇyōpahatēna sā priyatamā svap‍nē'pi nāsāditā ॥146 ॥</l>
</lg></b>
<p>nāyikāyāḥ kanīya<b>syanunāyikā</b> yathā—(sumu. 43)</p>
<b><lg>
<l>hēlōdastamahīdharasya	tanutāmālōkya	dōṣṇō	harēḥ
s‍nēhādaṁsataṭē'valambya	caraṇāvārōpya	tatpādayōḥ ।</l>
<l>śailōddhārasahāyatāṁ	jigamiṣōraprāp‍tagōvardhanā
rādhāyāḥ suciraṁ jayanti gaganē vandhyāḥ karabhrāntayaḥ ॥ 147 ॥</l>
</lg></b>
<p>(<b>saṁsiddhārthē —8</b>)</p>
<p><b>lōkē pratītavr̥ddhayaḥ saṁsiddhāḥ</b> । tatra —</p>
<p>sārvavarṇikaḥ kaniṣ‍ṭhādi<b>rnāyakaḥ,</b> sa yathā—(gāsa. 5.98)</p>
<b><lg>
<l>jaṁ vahai pīa/vīaṁ khaṁ/kaṁḍaṁ majjha suō ēkapaharaviṇivāī ।</l>
<l>taṁ	kuladūsaṇisuṇhāthaṇāṇa	tuha	maṭṭhaē	paḍau ॥ 148 ॥</l>
</lg></b>
<lg>
<l>(yad vahati dvitīyaṁ kā/khaṇḍaṁ mama suta ēkaprahāravinipātī ।</l>
<l>tat	kuladūṣaṇīs‍nuṣāstanayōḥ	tava	mastakē	patatu ॥)</l>
</lg>
<p>nāyakōpagāmiphalaviśēṣō'rthi<b>pratināyakō</b> yathā—(gāsa. 3.49)</p>
<b><lg>
<l>jaha jaha vaḍ‍ḍhaṁti thaṇā taha taha jhijjaṁti paṁca vāhiē ।</l>
<l>majjhaṁ	piō	kudaṁḍō	pallijuāṇō	savattīō ॥ 149 ॥</l>
</lg></b>
<lg>
<l>(yathā yathā vardhētē stanau tathā tathā kṣīyantē pañca vyādhayaḥ ।</l>
<l>madhyaḥ	priyaḥ	kōdaṇḍaḥ	palliyuvānaḥ sapat‍nyaśca ॥)</l>
</lg>
<pb n="1542"/>
<p>upapati<b>rupanāyakō</b> yathā—(gāsa. 3.49)</p>
<b><lg>
<l>ajjā maē gaṁtavvaṁ ghaṇaṁdhaārē vi tassa suhaassa ।</l>
<l>ajjā	ṇimīliacchī	paaparivāḍiṁ	gharē	āi ॥ 150 ॥</l>
</lg></b>
<lg>
<l>(adya mayā gantavyaṁ ghanāndhakārē'pi tasya subhagasya ।</l>
<l>āryā	nimīlatākṣī	padaparipāṭīṁ	gr̥hē	karōti ॥)</l>
</lg>
<p>patyuḥ kanīyā<b>nanunāyakō</b> yathā—(gāsa. 876vē.)</p>
<b><lg>
<l>ṭhāṇē ṭhāṇē valiā valaṇē valaṇē valaṇē su/savēasakuḍuṅgā ।</l>
<l>ṇa gaōsi aṁha gāmaṁ diara ṇa diṭṭhā tuē muralā ॥ 151 ॥</l>
</lg></b>
<lg>
<l>(sthānē sthānē valitāḥ valanē valanē sa/savētasanikuñjāḥ ।</l>
<l>na gatō'si asmākaṁ grāmaṁ dēvara! na dr̥ṣ‍ṭā tvayā muralā ॥)</l>
</lg>
<p>ēvaṁ sārvalauki<b>kyuttamādināyikā</b> yathā—(gāsa. 1.13)</p>
<b><lg>
<l>ghariṇīē mahāṇasa-kamma-lagga-masi-mailiēṇa hatthēṇa ।</l>
<l>chittaṁ	muhaṁ	hasijjai	caṁdāvatthaṁ	gaaṁ	paiṇā ॥ 152 ॥</l>
</lg></b>
<lg>
<l>(gr̥hiṇyā mahānasa—karmalag‍na—masī—malinitēna hastēna ।</l>
<l>spr̥ṣ‍ṭaṁ	mukhaṁ	hasyatē	candrāvasthāṁ	gataṁ	patyā ॥)</l>
</lg>
<p>nāyikāpratipakṣaḥ <b>pratināyikā</b> yathā—(gāsa. 2.73)</p>
<b><lg>
<l>sihipiṁchakaṇṇaūrā vahuā vāhassa vāhassa gavvirī bhamai ।</l>
<l>gaa—mōttia—raia—pasāhaṇāṇaṁ	majjhē	savattīṇaṁ ॥ 153 ॥</l>
</lg></b>
<lg>
<l>(śikhipiñchakarṇapūrā vadhūrvyādhasya garvitā bhramati ।</l>
<l>gajamauktikaracitaprasādhanānāṁ madhyē sapat‍nīnām ॥)</l>
</lg>
<p><b>nāyikāyāssamīpamupanāyikā</b> yathā—(gāsa. 957vē.)</p>
<b><lg>
<l>ṇia—daia—daṁsaṇu—kkhitta pahia aṇṇēṇa vac‍casu pahēṇa ।</l>
<l>gaha—vai—dhuā	dullaṁghavāurā	ia	haagāmē ॥ 154 ॥</l>
</lg></b>
<lg>
<l>(nijadayitādarśanakṣip‍ta pathika! anyēna vraja yathā ।</l>
<l>gr̥hapatiduhitā	durlaṅghavāgurā	iha	hatagrāmē ॥)</l>
</lg>
<p>nāyikāyāḥ kanīya<b>syanunāyikā</b> yathā—(pr̥. 1691)</p>
<b><lg>
<l>gharasāmiassa	vaṁc‍ci—piāṇaṇā	paḍai	sahimuhē	diṭṭhī ।</l>
<l>līlaṁ	bahuppaāraṁ	sā	hu	kō	viārēi kāmassa ॥ 155 ॥</l>
</lg></b>
<pb n="1543"/>
<lg>
<l>(gr̥hasvāminaḥ vañcitapriyānanā patati sakhīmukhē dr̥ṣ‍ṭiḥ ।</l>
<l>līlāṁ bahuprakārāṁ sā khalu vicārayati kāmasya ॥)</l>
</lg>
<p>(<b>sannibhārthē —8</b>)</p>
<p><b>ēta ēvōpacaritavr̥ttayaḥ sannibhāḥ</b> । tēṣu —</p>
<p><b>nāyakō</b> yathā—(kusaṁ. 8.63)</p>
<b><lg>
<l>aṅgulībhiriva kēśasañcayaṁ sannigr̥hya timiraṁ marīcibhiḥ ।</l>
<l>kuḍ‍malīkr̥tasarōjalōcanaṁ cumbatīva rajanīmukhaṁ śaśī ॥ 156 ॥</l>
</lg></b>
<p><b>pratināyakō</b> yathā—(sēba. 11.26)</p>
<b><lg>
<l>kaha virahappaḍiūlā hōhii samuhaṭhṭhiā paimmi upagaē ।</l>
<l>ṇēcchai iarāvi sasiṁ kiṁ uṇa diṭṭhammi diṇaarammi kamaliṇī ॥ 157 ॥</l>
</lg></b>
<lg>
<l>(kathaṁ virahapratikūlā bhaviṣyati sammukhasthitā patyau upagatē ।</l>
<l>nēcchati itarathāpi śaśinaṁ kiṁ punaḥ dr̥ṣ‍ṭē dinakarē kamalinī ॥)</l>
</lg>
<p><b>upanāyakō</b> yathā—(sēba. 10.41)</p>
<b><lg>
<l>vahalammi vi tamaṇivahē ṇivvālēuṇa sac‍caviarūvāō ।</l>
<l>aṇubaṁdhaṁti sasi—arā ghēttuṁ ṇa caaṁti pāavacchāāō ॥ 158 ॥</l>
</lg></b>
<lg>
<l>(bahulē'pi	tamōnivahē	pr̥thakkr̥tvā	satyāpitarūpāḥ ।</l>
<l>anubadh‍nanti śaśikarāḥ grahītuṁ na śak‍nuvanti pādapacchāyāḥ ॥)</l>
</lg>
<p><b>anunāyakō</b> yathā—</p>
<b><lg>
<l>viasaṁtēṇa muṇijjai sisirōagga-ṇavauttha-ṇiaacchāāō ।</l>
<l>kamalamuhēṇa surabhiṇā āsādia-mahamāsa-saṁgamaṁti kamaliṇīṇa ॥ 159 ॥</l>
</lg></b>
<lg>
<l>(vikasatā	jñāyatē	śiśirōdagra—navōtthanijakacchāyam ।</l>
<l>kamalamukhēna surabhiṇā āsāditamadhumāsasaṁgamitaṁ kamalinīnām ॥)</l>
</lg>
<p><b>nāyikā</b> yathā—(saka. 5.357)</p>
<b><lg>
<l>avaūhiapuvvadisē	samaaṁ	jōṇhāē	sēviapaōsamukhē ।</l>
<l>māi ṇa jhijjhai raaṇī avara-disā-hutta-patthiammi miaṁkē ॥ 160 ॥</l>
</lg></b>
<lg>
<l>avagūhitapūrvadiśē samkaṁ jyōts‍nayā sēvitapradōṣamukhē ।</l>
<l>mātaḥ na kṣīyatē rajanī aparadiśābhuktaprasthitē mr̥gāṅkē ॥)</l>
</lg>
<pb n="1544"/>
<p><b>pratināyikā</b> yathā—(saka. 4.86)</p>
<b><lg>
<l>dūrapaḍibaddharāē	āliṁgaṁtammi	diṇaarē	avaradisaṁ ।</l>
<l>asahaṁti vva kilammai piaamapac‍cakkhadūsaṇaṁ diṇalacchī ॥ 161 ॥</l>
</lg></b>
<lg>
<l>(dūrapratibaddharāgē	āliṅgati	dinakarē	aparadiśām ।</l>
<l>asahamānēva klāmyati priyatamaṁpratyakṣadūṣaṇaṁ dinalakṣmīḥ ॥)</l>
</lg>
<p><b>upanāyikā</b> yathā—(saka. 5.358)</p>
<b><lg>
<l>ōrattapaṁkaamuhiṁ vammaha—ṇaḍiaṁ va salilasaaṇaṇisaṇṇaṁ ।</l>
<l>alliai tīra-ṇaliṇīṁ vāāē gamēi sahaariṁ cakkāō ॥ 162 ॥</l>
</lg></b>
<lg>
<l>(uparak‍tapaṅkajamukhīṁ manmatha-naṭitāmiva salilaśayananiṣaṇṇām ।</l>
<l>ālīyatē tīranalinīṁ vācā gamayati sahacarīṁ cakravākaḥ ॥)</l>
</lg>
<p><b>anunāyikā</b> yathā—(māgha. 11.22)</p>
<b><lg>
<l>navakumudavanaśrīhāsakēliprasaṅgādadhikaruciraśēṣāmapyuṣāṁ	jāgaritvā ।</l>
<l>ayamaparadiśō'ṅēka muñcati srastahastaḥ śiśayiṣuriva pāṇḍuglānamātmānaminduḥ ॥ 163 ॥</l>
</lg></b>
<p>(<b>saṅklr̥p‍tārthē—8</b>)</p>
<p><b>śabdasya sāmarthyōpajātatā guṇasaṅkrāntayaḥ saṅklr̥p‍tāḥ</b> । tēṣu—</p>
<p><b>nāyakō</b> yathā—(gāsa. 3.11)</p>
<b><lg>
<l>iarō jaṇō ṇa pāvai tuha jahaṇāruhaṇasaṁgamasuhēllim ।</l>
<l>aṇuhavau	kaṇaaḍōrō	huavahavaruṇāṇa	māhappaṁ ॥ 164 ॥</l>
</lg></b>
<lg>
<l>(itarō janō na prāp‍nōtu tava jaghanārōhaṇasaṁgamasukhakēlim ।</l>
<l>anubhavatu	kanakadōraḥ	hutavahavaruṇayōrmāhātmyam ॥)</l>
</lg>
<p><b>atināyakō</b> yathā—(māgha. 9.63)</p>
<b><lg>
<l>mama	rūpakīrtimaharad	bhuvi	yastadanuprasak‍tahr̥dayēyamiti ।</l>
<l>tvayi matsarādiva nirastadayaḥ sutarāṁ kṣiṇōti khalu tāṁ madanaḥ ॥ 165 ॥</l>
</lg></b>
<p><b>upanāyakō</b> yathā—(gāsa. 2.44)</p>
<b><lg>
<l>jō kaha vi sahīhiṁ maha chiddaṁ lahiūṇa pēsiō hiaē ।</l>
<l>sō māṇō cōriakāmua vva diṭhṭhē piē ṇaṭṭhō ॥ 166 ॥</l>
</lg></b>
<lg>
<l>(yaḥ kathamapi sakhībhiḥ mama cchidraṁ labdhvā prēṣitō hr̥dayē ।</l>
<l>sa	mānaḥ	cōrakāmuka	iva	dr̥ṣ‍ṭē	priyē	naṣ‍ṭaḥ ॥)</l>
</lg>
<pb n="1545"/>
<p><b>anunāyakō</b> yathā—(saka. 4.155)</p>
<b><lg>
<l>kaha mā jhijjhau majjhō imīē kaṁdōṭhṭhadalasaricchēhiṁ ।</l>
<l>achīhi	jō	ṇa	dīsai	ghaṇathaṇahararuddhapasarēhiṁ ॥ 167 ॥</l>
</lg></b>
<lg>
<l>(kathaṁ mā kṣīyatāṁ madhyō'syā utpaladalasadr̥kṣābhyām ।</l>
<l>akṣibhyāṁ yō na dr̥śyatē ghanastanabhararuddhaprasarābhyām ॥)</l>
</lg>
<p><b>nāyikāyā</b> yathā—(kirātā. 3.40)</p>
<b><lg>
<l>yaśō'dhigantuṁ sukhalipsayā vā manuṣyasaṅkhyāmativartituṁ vā ।</l>
<l>anutsukānāmabhiyōgabhājāṁ	samutsukēvāṅkamupaiti	lakṣmīḥ ॥ 168 ॥</l>
</lg></b>
<p><b>pratināyikāyā</b> yathā—</p>
<b><lg>
<l>dinē dinē gāḍhamupōḍharāgā yathā yathā śrīrupagāhatē tvām ।</l>
<l>mahīpatē! nūnamupāhitērṣyā tathā tathā dūramupaiti kīrtiḥ ॥ 169 ॥</l>
</lg></b>
<p><b>upanāyikāyā</b> yathā—</p>
<b><lg>
<l>(dināntakālāvadhi bhuktabhuktā niśāmukhē pāśya)1va baddhabhāvā ।</l>
<l>calasvabhāvā dayitēva yunaḥ santāpamindrasya karōti lakṣmīḥ ॥ 170 ॥</l>
</lg></b>
<p><b>anunāyikā</b> yathā—(raghu. 15.1)</p>
<b><lg>
<l>kr̥tasītāparityāgaḥ	sa	rat‍nākaramēkhalām ।</l>
<l>bubhujē	pr̥thivīpālaḥ	pr̥thivīmēva	kēvalām ॥ 171 ॥</l>
</lg></b>
<p>॰ ॰ ॰ viśēṣō vivakṣāvaśād bhāvahētukartrādirūpapratyayārthatāṁ pratipadyatē । tatra—</p>
<p><b>nāyikāyā bhāvarūpatā</b> yathā—(śāku. 3.17)</p>
<b><lg>
<l>parigrahabahutvē'pi dvē pratiṣ‍ṭhē kulasya mē ।</l>
<l>samudraraśanā cōrvī sakhī ca yuvayōriyam ॥ 172 ॥</l>
</lg></b>
<p><b>tāsāmēva hētutvaṁ</b> yathā—</p>
<b><lg>
<l>śiñjānamañjumañjīrakāñcīsañcāracāravaḥ	।</l>
<l>ramayanti manaḥ kāntā nitāntaṁ yōgināmapi ॥ 173 ॥</l>
</lg></b>
<b><lg>
<l>atha yantāramādiśya dhuryān viśrāmayēti saḥ ।</l>
<l>tāmavārōhayat	pat‍nīṁ	rathādavatatāra	ca ॥ 174 ॥</l></lg></b> (raghu. 1.54)
<!-- NOTES pg=1545!-->
1. kōṣ‍ṭhakagatōṁ'śō'smatparikalpitā khaṇḍitāṁśapūrttiḥ । pāśini varuṇē ।
<pb n="1546"/>
<p><b>kartr̥tvaṁ</b> yathā—(vikra. 3.11)</p>
<b><lg>
<l>ayaṁ	tasyā	rathakṣōbhādaṁsādaṁsō	nipīḍitaḥ ।</l>
<l>ēkaḥ kr̥tī śarīrē'smiñ śēṣamaṅgaṁ bhuvō bharaḥ ॥ 175 ॥</l>
</lg></b>
<b><lg>
<l>kalatravantamātmānamavarōdhē	mahatyapi ।</l>
<l>tayā mēnē manasvinyā lakṣmyā ca vasudhādhipaḥ ॥ 176 ॥</l></lg></b> (raghu. 1.32)
<p><b>sampradātr̥tvaṁ</b> yathā—(raghu. 1.47)</p>
<b><lg>
<l>tattad bhūmipatiḥ pat‍nyai darśayan priyadarśanaḥ ।</l>
<l>api laṅghitamadhvānaṁ bubudhē na budhōpamaḥ ॥ 177 ॥</l>
</lg></b>
<p><b>apādānatvaṁ</b> yathā—(kusaṁ. 3.9)</p>
<b><lg>
<l>prasīda viśrāmyatu vīra! vajraṁ śarairmadīyaiḥ katamaḥ surāriḥ ।</l>
<l>bibhētu mōghīkr̥tabāhuvīryaḥ strībhyō'pi kōpasphuritādharābhyaḥ ॥ 178 ॥</l>
</lg></b>
<b><lg>
<l>tasmin vidhānātiśayē vidhātuḥ kanyāmayē nētraśataikalakṣyē ।</l>
<l>nipēturantaḥkaraṇairnarēndrāḥ	dēhaiḥ	sthitāḥ	kēvalamāsanēṣu ॥ 179 ॥</l></lg></b> (raghu.611)
<p>ētē ca nāyakasyāpi jñātavyāḥ । tatrāsya . . . (kusaṁ. 7.95)</p>
<b><lg>
<l>navapariṇayalajjābhūṣaṇāṁ tatra gaurīṁ vadanamapaharantīṁ tatkr̥tākṣēpamīśaḥ ।</l>
<l>api śayanasakhībhyō dattavācaṁ kathañcit pramathamukhavikārairhāsayāmāsa gūḍham ॥ 180 ॥</l>
</lg></b>
<p><b>kartr̥tvaṁ</b> yathā—(māgha. 9.82)</p>
<b><lg>
<l>iti	gantumicchumabhidhāya puraḥ kṣaṇadr̥ṣ‍ṭipātavikasad‌vadanām ।</l>
<l>svakarāvalambanavimuk‍tagalat‌kalakāñci kāñcidaruṇat taruṇaḥ ॥ 181 ॥</l>
</lg></b>
<p>ubhayōḥ <b>kartr̥tvaṁ</b> yathā—kusaṁ. 7.79, raghu. 7.24)</p>
<b><lg>
<l>pradakṣiṇaprakramaṇāt kr̥śānōrudarciṣastanmithunaṁ cakāśē ।</l>
<l>mērōrupāntēṣviva vartamānamanyōnyasaṁsak‍tamahasriyāmam ॥ 182 ॥</l>
</lg></b>
<p>ubhayōḥ <b>karmatvaṁ</b> yathā—(kusaṁ. 8.86), (raghu 7.22)</p>
<b><lg>
<l>tau kṣaṇaṁ śithilitōpagūhanau dampatī racitamānasōrmayaḥ ।</l>
<l>padmabhēdapiśunāḥ siṣēvirē gandhamādanavanāntamārutāḥ1 ॥ 183 ॥</l>
</lg></b>
<!-- NOTES pg=1546!-->
1. truṭiśaṁsinō rāghavasya tu 'vanāntamad‌bhutami'—tyad‌bhutā pūrttiḥ ।
<pb n="1547"/>
<b><lg>
<l>abhūd varaḥ kaṇṭakitaprakōṣ‍ṭhaḥ svinnāṅgulissaṁvavr̥tē kumārī ।</l>
<l>tasmin dvayē tatkṣaṇamātmavr̥ttissamaṁ vibhaktēva manōbhavasya ॥ 184 ॥</l>
</lg></b>
<p>dvayōḥ <b>prakr̥tisambandhitvaṁ</b> yathā—(kusaṁ. 7.66, raghu. 7.14)</p>
<b><lg>
<l>parasparēṇa	spr̥haṇīyaśōbhaṁ	na	cēdidaṁ	dvandvamayōjayiṣyat ।</l>
<l>asmin dvayē rūpavidhānayat‍naḥ patyuḥ prajānāṁ viphalō'bhaviṣyat ॥ 185 ॥</l>
</lg></b>
<p>dvayō<b>rbhāvasambandhitvaṁ</b> yathā—(raghu. 1.46)</p>
<b><lg>
<l>kāpyabhikhyā tayōrāsīd vrajatōśśuddhavēṣayōḥ ।</l>
<l>himanirmuktayōryōgē	citrācandramasōriva ॥ 186 ॥</l>
</lg></b>
<p>dvayō<b>rdravyasambandhitvaṁ</b> yathā—(kusaṁ. 7.75)</p>
<b><lg>
<l>tayōssamāpattiṣu	kātarāṇi	kiñcid‌vyavasthāpitasaṁhr̥tāni ।</l>
<l>hrīyantraṇāṁ	tatkṣaṇamanvabhūvannanyōnyalōlāni	vilōcanāni ॥ 187 ॥</l>
</lg></b>
<p>kutaḥ punarētad yadēkadā dvitvakartr̥tvādayaḥ puruṣē samavayanti; anyadā tu yōṣiti;
kadācitpunarubhayōrapīti—</p>
<b><lg>
<l>uk‍tamatrōpasargārthapratyayārthōpakalpitaḥ ।</l>
<l>uktassambhōgaśabdārthō vyaktakālaśca tadgataḥ ॥ 188 ॥</l>
</lg></b>
<b><lg>
<l>sāmānyaviṣayō	yaśca	viśēṣaviṣayaśca yaḥ ।</l>
<l>sō'yaṁ sambhōgaśr̥ṅgāraḥ prāṇitaṁ puṣpadhanvanaḥ ॥ 189 ॥</l>
</lg></b>
<b><lg>
<l>athōcyatē sāmpratamānupūrvyā pūrvānurāgādiviśēṣitānām ।</l>
<l>anantarāṇāmakhilasvarūpaṁ	visrambhaṇādipratipādanēna ॥ 190 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
sambhōgaśabdārthaprakāśō nāma
॥ trayasriṁśaḥ prakāśaḥ ॥ 33 ॥</b></p>
<lg>
<l>granthamētamadhikr̥tya vatīrṇaḥ kāśikāpuri tu samprati bhōjaḥ ।</l>
<l>uttarēṣu yadi vā'tra	vikāsaṁ	prāpa	bhōjasurapāpada ēṣaḥ ॥</l>
</lg>
<pb n="1548"/>
<p>atha</p>
<p><b>śr̥ṅgāraprakāśē catustriṁśaḥ prakāśaḥ</b></p>
<p>ānantaryaprakāśaḥ</p>
<p>athānantaryārthaḥ ānantaryārthaviśēṣaṇaṁ ca ucyatē । tatrānantaraḥ prathamānurāgādiḥ ।
paścātkālabhāvinaścatvāraḥ <b>prathamānurāgānantarādayaḥ sambhōgā anantarā</b> ēva ।</p>
<p>ānantaryaṁ yathā— ṣaḍēva guṇāḥ ṣāḍguṇyaṁ, catvāra ēva varṇāḥ cāturvarṇyam iti ।</p>
<p>tasya cārthō hētuphalabhāvēnāvatiṣ‍ṭhamānō ratiprakarṣaṇaparyantaḥ kāntāvisrambhaṇa—
mānaśaithilyapriyāgamanavārtāpriyasaṁdarśanādirvakṣyamāṇalakṣaṇaḥ kriyākalāpaḥ ।</p>
<p>kathaṁ punaḥ kriyāyāḥ sādhyaikasvabhāvāyāḥ sādhanatvama?</p>
<p>nēha tīrthāntaradarśanānurōdhī pāramārthikabhāvaḥ ।</p>
<p>sādhyasādhanavyavahārō'pi pāramārthikō lōkavyavasthānuvidhāyī । lōkaśca kriyāmapi
padārthāntarōpajananē vyāpāravatīṁ karōti । kriyā hi dravyaṁ vinayati nādravyamiti
(kauṭilyaḥ) । pūrvā ca kriyā uttarasyāḥ sādhanaṁ; tathā caitanyaṁ sandarśanasya, darśanaṁ
prārthanāyāḥ, prārthanā adhyavasāyasya, adhyavasāyaḥ prārambhasya, prārambhaḥ samāgamasya,
samāgamaḥ sambhōgasya, sambhōgaḥ sukhāvāp‍tēriti ।</p>
<p>kiṁ	viśēṣaṇam	avyucchinnaratyutpattisantānāvacchēdē	hētuvisrambhavat
visrambhaṇādiśabdābhidhēya	ēva	prārabdhasādhyasiddha‍yavasānaḥ kālaviśēṣaḥ, tasya ca
kriyātmanō'pi kriyāvacchēdakatvaṁ, kriyāvacchēdyatvaṁ ca darśitam, purastāt 'kriyāvacchēdahētuṁ
vā kriyāvacchēdyamēva vā kālāt‍mānamanāśritya vyavahartuṁ na śakyata' iti ।</p>
<p>tatra <b>prathamānurāgānantarē</b> ratiprakarṣanimittābhilakṣaṇīyādyāliṅganānyavāp‍tihētavō
visrambhaśayanōpakramādayaḥ samānanāyakayōḥ parijanādēśca cēṣ‍ṭāviśēṣāḥ sambhōgavācyā bhavanti ।</p>
<p>kaḥ punaratra samāsaḥ?</p>
<p>ṣaṣ‍ṭhīlakṣaṇastatpuruṣaḥ <b>'prathamānurāgasyānantaraḥ	prathamānurāgānantara'</b> iti;
kālavr̥ttiranutsr̥ṣ‍ṭasvārthā; na hyatra nāyakau mithaḥ saṅgatāvapi prathamānurāgamutsr̥jataḥ । yuktaṁ
punaryadanutsr̥ṣ‍ṭasvārthaparārthābhidhānarūpā vr̥ttiḥ syāt । avaśyaṁ hyanēna parasyārthamabhidadhatā
svārtha utsraṣ‍ṭavyaḥ ।</p>
<pb n="1549"/>
<p>bāḍhaṁ yuktam । ēvaṁ hi dr̥śyatē lōkē bhikṣukō yad‌dvitīyāṁ bhikṣāmāsādya pūrvāṁ nōtsr̥jati ।
sañcayāyaiva yatatē । ēvaṁ tarhi dvayōrdvivacanaṁ prāp‍nōti ।</p>
<p>kasyā vibhaktēḥ? ṣaṣ‍ṭhyāḥ ।</p>
<p>na ṣaṣ‍ṭhīsamarthō nāntaraḥ । tarhi prathamāyāḥ ।</p>
<p>na prathamāsamarthaḥ prathamānurāgaḥ, sambandhādhikyāt । abhihitaḥ sō'rthō'ntarbhūtaḥ
prātipadikārthaḥ sampanna iti sāmarthyaṁ bhaviṣyati ।</p>
<p>naivam— <b>prathamānurāgānantara</b> ityētasmāt sarvadā yad‌vibhaktyōtpattavyaṁ, tēna ca
samudāyēnaikō'rthapiṇḍō mr̥tpiṇḍa ivāvibhāgāpannā pāṁsūdakavibhāgō'vayavārthaśaktyanugr̥hītaṁ
(/hītaḥ)	pr̥thagvyapadēśyāvayavaśaktirabhidhīyatē ।	tasmiṁśca	samudāyārthē	ēkatvaṁ
samavētatō'vidyamānāyāmapyavayavasaṅkhyāyāṁ tadāśrayā subutpattirna bhavati ।</p>
<p><b>kē punarvisrambhaṇādayaḥ?</b></p>
<p>((1). visrambhaṇam, (2) upakramaḥ), (3) visrambhaḥ, (4) prēkṣōdīkṣaṇaṁ, (5) parihāraḥ,
(6) parihāravilāsāḥ, (7) kandukakrīḍā, (8) kēlīdyūtāni, (9) r̥tūpayamaḥ,
(10) ॰ ॰ ॰ cāraḥ, (11) samāyātaṁ2, (12) kālāvasthānubhavaḥ, (13) pūrvāh‍iṇakaṁ,
(14) mādhyāhnikaṁ, (15) āparāh‍iṇakam, (16) astamayaḥ(astaḥ), (17) sandhyā, (18) tamaḥ,
(19) candrōdayaḥ, (20) jyōts‍nā, (21) prādōṣikaṁ, (22) niśīthaḥ, (23) rātriparāvr̥ttiḥ,
(24) prabhātikaṁ, (25) vanavihāragamanaṁ, (26) vanavihāraḥ, (27) puṣpāpacayaḥ, (28) śramānubhavaḥ,
(29)	pracchāyādisēvā,	(30)	jalakrīḍā,	(31)	nēpathyayōgāḥ(naipathyaprayōgāḥ),
(32) krīḍāparvatavihāraḥ, (33) ēkaśālmalī, (34) navalatikā, (35) pāñcālānuyānaṁ(/taṁ),
(36) navapatrikā,	(37)	kadambayuddhāni,	(38)	visakhādikā(abhyūṣakhādikēkṣubhakṣikā)3,
(39) indrōtsavaḥ, (40)kaumudīpracāraḥ, (41) yakṣarātriḥ, (42) aṣ‍ṭamīcandrakaḥ, (43) kundacaturthī,
(44)	suvasantaḥ (/suvasantakaḥ), (45)	sahakārabhañjikā,	(46)	dōlāvilāsaḥ,
(47) udakakṣvēlikā, (48) madanōtsavaḥ, (49) gr̥hapratyāgamanaṁ, (50) sahāyavyāpāraḥ,
(51) prasādhanagrahaṇaṁ, (52) gōṣ‍ṭhīvihāraḥ, (53) vāsagr̥hōpagamanam, (54) abhisārikāpratīkṣaṇaṁ,
(55) dūtīvisarjanaṁ, (56) svayaṁ vā gamanam, (57) āgatōpacāraḥ, (58) paricaraṇaṁ, (59) visarjanaṁ,
(60) kañjukādimōkṣaḥ, (61) ratārambhaḥ, (62) rataṁ, (63) ratāvasānaṁ, (64) nidrānubhava iti
<b>catuṣṣaṣ‍ṭiḥ</b> । tatra—</p>
<!-- NOTES pg=1549!-->
1. dra. pr̥. 1550	।	2. 'kandukakrīḍā, kēlīdyūtāni, r̥tūpayamaḥ॰॰॰cāraḥ, samāyātam'
ityētēṣāmudāharaṇāni nōpalabhyantē । 3. dra. pr̥. 1567	।
<pb n="1550"/>
<p>(1) samāgatāyāḥ samprayōgārthaḥ praśvāsanāpūrvaraṅgō <b>visrambhaṇaṁ</b> yathā—(saka. 5.90)</p>
<b><lg>
<l>kasya nō kurutē bālē pipāsākulitaṁ manaḥ ।</l>
<l>ayaṁ tē vidrumacchāyō marumārga ivādharaḥ ॥ 1 ॥</l>
</lg></b>
<b><lg>
<l>akṣi tē puṣparajasā vātōddha‍ūtēna dūṣitam ।</l>
<l>mukhānilasya	mē	tanvi! tadarpayitumarhasi ॥ 2 ॥</l>
</lg></b>
<b><lg>
<l>niś‍cyōtantē sutanu! kabarībindavō yāvadētē
yāvanmadhyasstanamukulayōrārdrabhāvaṁ	jahāti ।</l>
<l>yāvat	sāndrasvatanupulakōdbhēdavatyaṅgayaṣ‍ṭiḥ
tāvad	gāḍhaṁ	vitara	sakr̥dapyaṅkapāliṁ	prasīda ॥ 3 ॥</l></lg></b> (māmā.8.2)
<b><lg>
<l>dagdhaṁ	cirāya	malayānilacandrapātē
santarpitaṁ tu parirabhya vapustvayā mē ।</l>
<l>āmattakōkilarutavyathitā	tu hr̥dyām
adya śrutiḥ pibatu kinnarakaṇṭhi! vācam ॥ 4 ॥</l></lg></b> (māmā. 8.4)
<p>(2) visrabdhāyāḥ samprayōgārthamabhiyōgātiśayata <b>upakramō</b> yathā— (urāca. 1.34)1</p>
<b><lg>
<l>jīvayanniva samūḍhasādhvasasvēdabinduradhikaṇṭhamarpyatām ।</l>
<l>bāhuraindavamayūkhacumbitasyandicandramaṇihāravibhramaḥ ॥ 5 ॥</l>
</lg></b>
<b><lg>
<l>aparikṣatakōmalasya yāvat kamalasyēva navasya ṣaṭpadēna ।</l>
<l>adharasya pipāsatā mayā tē sadayaṁ sundari! gr̥hyatē rasō'sya ॥ 6 ॥</l></lg></b>
(śāku. 3.12)
<b><lg>
<l>nābhidēśanihitaḥ sakampayā śaṅkarasya rurudhē tayā karaḥ ।</l>
<l>tad‌dukūlamatha cābhavat svayaṁ dūraniḥśvasitanīvibandhanam ॥ 7 ॥</l></lg></b>
(kusaṁ. 8.4)
<b><lg>
<l>śiṣyatāṁ nidhuvanōpadēśinaḥ śaṅkarasya rahasi prapannayā ।</l>
<l>śikṣitaṁ yuvatinaipuṇaṁ tayā yat tadēva gurudakṣiṇīkr̥tam ॥ 8 ॥</l></lg></b>
(kusaṁ. 8.17)
<!-- NOTES pg=1550!-->
1. 'ākarō mr̥gya' iti rā., pr̥. 1711
<pb n="1551"/>
<p>(3) paricayābhyāsāt sādhvasādyapagamō vistrambhō yathā— (kusaṁ. 8.13,14)</p>
<b><lg><l>vāsarāṇi katicit kathaṁcana sthāṇunā padamakāryata priyā ।</l>
<l>jātamanmatharasā śanaiḥ śanaiḥ sā mumōca ratiduḥkhaśīlatām ॥ 9 ॥</l></lg></b>
<b><lg><l>sasvajē priyamurōjapīḍitā prārthitaṁ mukhamanēna nāharat ।</l>
<l>mēkhalāpraṇayalōlatāṁ gataṁ hastamasya śithilaṁ rurōdha sā ॥ 10 ॥</l></lg></b>
<b><lg><l>rātrivr̥ttamanuyōktumudyataṁ sā vibhātasamayē sakhījanam ।</l>
<l>nākarōdapakutūhalaṁ hriyā śaṁsituṁ ca hr̥dayēna tatvarē ॥ 11 ॥</l></lg></b> (kusaṁ. 8.10)
<b><lg><l>bhāvasūcitarahasyavikriyaṁ cāṭumat kṣaṇaviyōgakātaram ।</l>
<l>kaiścidēva divasaistayōstadā prēma rūḍhamitarētarāśrayam ॥ 12 ॥</l></lg></b> (kusaṁ. 8.15)
<p>(4) vistrambhānurāgayōrdāḍharyārthaṁ ramaṇīyapadārthānāṁ pradarśanamavalōkanaṁ vā <b>prēkṣōdīkṣaṇam ।</b> yathā—</p>
<b><lg><l>tatra kāñcanaśilātalāśrayō nētragamyamavalōkya bhāskaram ।</l>
<l>dakṣiṇētarabhujavyapāśrayāṁ	vyājahāra	sahadharmacāriṇīm ॥ 13 ॥</l></lg></b>
<p>(kusaṁ. 8.29)</p>
<b><lg><l>nīlapītakapiśāḥ payōmucāṁ kōṭayaḥ kuṭilakēśi! bhāntyamūḥ ।</l>
<l>drakṣyasi tvamiti sāndhyavēlayā vartikābhiriva sādhu vartitāḥ ॥ 14 ॥</l></lg></b>
<p>(kusaṁ. 8.45)</p>
<b><lg><l>darpaṇē	ca	paribhōgadarśinī	pr̥ṣṭhataḥ	praṇayinō	niṣēduṣaḥ ।</l>
<l>vīkṣya bimbamanubimbamātmanaḥ kāni kāni na cakāra lajjayā ॥ 15 ॥</l></lg></b>
<p>(kusaṁ. 8.11)</p>
<b><lg><l>tau sandhiṣu vyañjitavr̥ttibhēdaṁ rasāntarēṣu pratibhinnarāgam ।</l>
<l>apaśyatāmap‍sarasāṁ muhūrtaṁ prayōgamādyaṁ vanitāṅgahāram ॥ 16 ॥</l></lg></b>(kusaṁ. 7.91)
<p>(5) navōḍhāyāḥ kāmaprauḍhipiśunamārtavadarśanaṁ <b>parihāraḥ,</b> yathā—</p>
<b><lg><l>sōhai	visuddhasiddhatthakō	adaṁturavisuddhasīmaṁtō ।</l>
<l>gupphia-siṇiddha-daṁrappasiḍhilālaa-kēsaviṇṇāsō ॥ 17 ॥</l></lg></b>
<lg><l>(śōbhatē viśuddhasiddhārthakō'danturaviśuddhasīmantaḥ ।</l>
<l>gumphitasnigdhadarapraśithilālakaḥ kēśavinyāsaḥ ॥)</l></lg>
<pb n="1552"/>
<b><lg><l>budhuriaduddhavihaaṁdamaṁdasī/adudiahāsasuhiāi ।</l>
<l>sahiaṇamuhēsu lajjākasāiṁ ghōlaṁtti acchīiṁ ॥ 18 ॥</l></lg></b>
<lg><l>(bandhuritadugdhavighaṭamānamandasīdaduditahāsaśōbhitāni ।</l>
<l>sakhījanamukhēṣu lajjākaṣāyitāni ghūrṇanti akṣīṇi ॥)</l></lg>
<b><lg><l>majjhimarēhāgaagāḍhasasurasīmaṁtiō	suhāvēi ।</l>
<l>uggīṇahāsathōō harēaharōia sōhai viasaṁ ॥ 19 ॥</l></lg></b>
<lg><l>(madhyamarēkhāgatagāḍhaśvaśura sīmantitaḥ sukhayati ।</l>
<l>udgīrṇahāsastōkō harēharōia(?) śōbhatē vivaśam ॥)</l></lg>
<b><lg><l>dēsavisamaṇāmittaviraiaviṇēō ॰ ॰ ॰ ।</l>
<l>ārūḍhapaḍhamaparihāramaṁgalō	ṇavavahūsaddhō ॥ 20 ॥</l></lg></b>
<lg><l>(dēśaviṣamamātraviracitavinēyō ॰ ॰ ॰ ।</l>
<l>ārūḍhaprathamaparihāramaṅgalō		navavadhūsārthaḥ ॥)</l></lg>
<p>(6) r̥tumatīnāmanurāgātiśayaśaṁsinaścēṣṭāviśēṣavēṣādayaḥ <b>parihāravilāsāḥ,</b> yathā—</p>
<b><lg><l>rēhai	piapariraṁbhaṇapasāriaṁ	suraamaṁdiraddārē ।</l>
<l>hēlā-hallāvia-thōra-thaṇa-haraṁ bhualaājualaṁ ॥ 21 ॥</l></lg></b>
<lg><l>(rājatē priyaparirambhaṇaprasāritaṁ suratamandiradvārē ।</l>
<l>hēlātvaritasthūlastanabharaṁ	bhujalatāyugalam ॥) (saka. 5.164)</l></lg>
<b><lg><l>jai ṇa cchivasi pupphavaiṁ puraō tā kiṁsa vāriō ṭhāsi ।</l>
<l>chikkōsi	culuculuṁtēhiṁ	pahāviūṇa	mha	hatthēhiṁ ॥ 22 ॥</l></lg></b>
<lg><l>(yadē- na spr̥śasi puṣpavatīṁ puratastāvat kimiti vāritastiṣṭhasi ।</l>
<l>spr̥ṣṭō'si culuculāyamānaiḥ pradhāvya asmākaṁ hastaiḥ ॥) (gāsa. 5.81)</l></lg>
<b><lg><l>pasia saaṇakkavāsē tuha paaṁtē vāsi suvāmi achivaṁtī ।</l>
<l>pupphavaiāṇa	pattia,	raaṇīsu	ṇa	hōi	parihārō ॥ 23 ॥</l></lg></b>
<lg><l>(prasīda śayanaikapārśvē tava padāntē svapimi aspr̥śantī ।</l>
<l>puṣpavatīnāṁ pratīhi rajanīṣu na bhavati parihāraḥ ॥)</l></lg>
<pb n="1553"/>
<p>maliṇa......(granthapātaḥ)......laiaṁpaḍicakkhiēkkiakaacasaēsadhaasaraṁ aṇagēṇadhaṇu
gadhaṇimiaṁkacakaṇō āsāvaavidattavīavaaṇikkhēō ॥ 24 ॥1</p>
<b><lg><l>ārūḍhō a ajja ṇaṁsō vāṇōhiṁ vasurāguṇēhi aṇaṁgō ।</l>
<l>mauacchia ulalāvā piāṇa iharāvittharaṁ cia gamaṇaṁ ॥ 25 ॥</l></lg></b>
<b><lg><l>ṇavara maē ṇa a ॰ ॰ ॰ ॰ ।</l>
<l>॰ ॰ ॰ dhavalāṇa lōaṇāṇa valaiō ॥ 26 ॥</l></lg></b>
<lg><l>(kēvalaṁ mayā na ca ॰ ॰ ॰ ॰ ।</l>
<l>॰ ॰ ॰ dhavalānāṁ lōcanānāṁ valayitaḥ ॥)</l></lg>
<p>(12) madhyāhnādikr̥taduḥkhōpalabdhiḥ <b>kālāvasthānubhavaḥ,</b> yathā2 —(vikra. 2.22)</p>
<b><lg><l>uṣṇāluḥ śiśirē niṣīdati tarōrmūlālavālē śikhī
nirbhidyōpari	karṇikāramukulānyālīyatē	ṣaṭpadaḥ ।</l>
<l>tap‍taṁ vāri vihāya tīranalinīṁ kāraṇḍavaḥ sēvatē
krīḍāvēśmani caiṣa pañjaraśukaḥ klāntō jalaṁ yācatē ॥ 27 ॥</l></lg></b>
<b><lg><l>kāśmaryāḥ	kr̥tamālamudgatadalatkōyaṣṭikaṣṭīkatē,
tīrāśmantakacimbicumbanamucō	dhāvantyapaḥ	pūrṇakāḥ ।</l>
<l>dātyūhaistimiśasya kōṭaravati skandhē nilīya sthitaṁ
vīrunnīḍakapōtakūjitamanukrandantyataḥ	kukkuṭāḥ ॥ 28 ॥</l></lg></b>
<p>(13) kāminā pūrvāh‍ṇakaraṇīyaṁ <b>paurvāh‍iṇakaṁ</b> yathā—</p>
<b><lg><l>aha suai diṇṇapaḍivakkhavēaṇaṁ pasiḍhilēhiṁ aṁgēhiṁ ।</l>
<l>ṇivvattiasuraarasāṇubaṁdhasuhaṇibbharaṁ	suṇhā ॥ 29 ॥</l></lg></b>
<lg><l>(asau svapiti dattapratipakṣavēdanaṁ praśithilairaṅgaiḥ ।</l>
<l>nirvartitasuratarasānubandhasukhanirbharaṁ	snuṣā ॥) (saka. 5.64)</l></lg>
<b><lg><l>sahiāhiṁ bhaṇṇamāṇā, thaṇaē laggaṁ kusuṁbhapupphaṁ ti ।</l>
<l>muddhavahuā	hasijjai	papphōḍaṁtī	ṇahapaāiṁ ॥ 30 ॥</l></lg></b>(gāsa. 2.45)
<lg><l>(sakhībhirbhaṇyamānā stanē lagnaṁ kusumbhapuṣpamiti ।</l>
<l>mugdhavadhūrhasyatē	prasphōṭayantī	nakhapadāni ॥)</l></lg>
<!-- NOTES pg=1553!-->
1. pāṇḍugranthaḥ 3252, pr̥. 840	
2. su.ra.bhā.pu. 337 iti rāghavaḥ ।
<pb n="1554"/>
<b><lg><l>prēmṇā bhāvaparigrahēṇa guruṇā dattōpadēśāpi sā
nādhātuṁ vadanaṁ priyasya vadanē hrīsādhvasēna kṣamā ।</l>
<l>suprātē vihitasya maṇḍanavidhērālōkanacchadmanā
bālā svānanamēva darpaṇatalē taṁ cumbituṁ cumbati ॥ 31 ॥</l></lg></b>
<b><lg><l>dampatyōrniśi jalpatōrgr̥haśukēnākarṇitaṁ yad vacaḥ—
statprātargurusannidhau	nigadatastasyātimātraṁ	vadhūḥ ।</l>
<l>karṇālambitapadmarāgaśakalaṁ	vinyasya	cañcūpuṭē
vrīḍārtā vidadhāti dāḍimaphalavyājēna vāgbandhanam ॥ 32 ॥</l></lg></b> (amaru. 16)
<p>(14) madhyāhnakaraṇīyaṁ <b>mādhyāhnikaṁ</b> yathā—</p>
<b><lg><l>ṇīsēsa—pasutta—jaṇammi	addharattē	va	gimha—majjhaṇhē ।</l>
<l>ahisārēsi	saaṇṇaṁ	kumāri	kaṁ	gāmataruṇāṇa ॥ 33 ॥</l></lg></b>
<lg><l>(niḥśēṣaprasup‍tajanē	ardharātrē	iva	grīṣmamadhyāhnē ।</l>
<l>abhisārayasē sapuṇyaṁ kumāri! kaṁ grāmataruṇānām ॥)</l></lg>
<b><lg><l>daiassa	gimhavammahasaṁdāvaṁ	dō	vi	jhatti	avaṇēi ।</l>
<l>majjaṇa—jaladda—caṁdaṇa—sisirā	āliṁgaṇēṇa	vahū ॥ 34 ॥</l></lg></b>
<lg><l>(dayitasya grīṣmamanmathasantāpau dvāvapi/jhaṭiti apanayati ।</l>
<l>majjanajalārdracandanaśiśirā	āliṅganēna	vadhūḥ ॥)</l></lg>
<b><lg><l>thōaṁ pi ṇa ṇīsarai majjhaṇṇē ua sirīsatalalukkā ।</l>
<l>āavabhaēṇa chāhī vi pahia tā kiṁ ṇa vīsamasi ॥ 35 ॥</l></lg></b>
<lg><l>(stōkamapi na nissarati madhyāhnē paśya śirīṣatalalīnā ।</l>
<l>ātapabhayēna chāyāpi pathika tat kiṁ na viśrāmyasi ॥) (gāsa.1.49)</l></lg>
<b><lg><l>khujjaṁbaēṇa kaha ā hatthāhatthi va uvaṇiā tassa ।</l>
<l>majjhaṇhē	mūlalaggatthōaṁ—cchāhiṁ	kuṇaṁtēṇa ॥ 36 ॥</l></lg></b>
<lg><l>(kubjāmrēṇa kathamāḥ hastāhastimivōpanītā tasya ।</l>
<l>madhyāhnē	mūla—lagna—stōkacchāyāṁ	kurvatā ॥)</l></lg>
<pb n="1555"/>
<p>(15) (aparāha‌ṇakaraṇīyam <b>āparāha‌‌ṇikam</b>)</p>
<b><lg><l>āaṁbalōaṇāṇaṁ ōllaṁsuapāaḍōrujahaṇāṇaṁ ।</l>
<l>avaraṇhamajjarīṇaṁ kaēṇa kāmō vahai tāvaṁ! ॥ 37 ॥</l></lg></b> (gāsa. 5.73)
<lg><l>(ātāmralōcanānāṁ	ārdrāṁśukaprakaṭitōruyugalānām ।</l>
<l>aparāh‍ṇamajjanaśīlānāṁ kr̥tē na kāmō dhanurvahati ॥)</l></lg>
<b><lg><l>avaraṇhāgaajāmāuassa viuṇēi mōhaṇukkaṁṭhaṁ ।</l>
<l>vahuāēm̐ gharaparōhuḍamajjaṇamuhalō valaasaddō ॥ 38 ॥</l></lg></b> (gāsa. 7.83)
<lg><l>(aparāh‍ṇāgatajāmāturdviguṇayati mōhanōtkaṇṭhām ।</l>
<l>vadhvā gr̥hapaścād‍bhāgamajjanamukharō valayaśabdaḥ॥)</l></lg>
<b><lg><l>khiṇṇassa urē paiṇō ṭhavēi gimhāvaraṇharamiassa ।</l>
<l>ōllaṁ	galaṁtapupphaṁ	ṇhāṇasuaṁdhaṁ	cihurahāraṁ ॥ 39 ॥</l></lg></b>(gāsa. 3.99)
<lg><l>(khinnasya sthāpayati urasi patyuḥ grīṣmāparāh‍ṇaramitasya ।</l>
<l>ārdraṁ	galatpuṣpaṁ	snānasugandhaṁ	cikurabhāram ॥)</l></lg>
<b><lg><l>sālōē ccia sūrē ghariṇī gharasāmiassa ghēttūṇa ।</l>
<l>ṇēcchaṁtassa vi pāē dhuai hasaṁtī hasaṁtassa ॥ 40 ॥</l></lg></b>(gāsa. 2.30)
<lg><l>(sālōka ēva sūryē gr̥hiṇī gr̥hasvāminō gr̥hītvā ।</l>
<l>anicchatō'pi pādau dhāvati hasantī hasataḥ ॥)</l></lg>
<p>(16) saviturastācalōpagamanam <b>astaḥ</b> yathā—</p>
<b><lg><l>gavāṁ	gacchantīnāṁ	prativasatipūtēna		rajasā
diśaḥ	śyāmāyantē	tanutimirapītātapatr̥ṣaḥ ।</l>
<l>nirastaṁ	tējōbhirjaraṭhakamaṭhakrōḍakapilaṁ
girērastasyāṅkē	patati	saviturbimbavalayam ॥ 41 ॥</l></lg></b>
<b><lg><l>idaṁ	bhāsāṁ	bharturdrutakanakagōlapratikr̥ti
kramānmandajyōtirgalati	nabhasō	bimbavalayam ।</l>
<l>athainaṁ	prācīnaḥ	sarati	muralīgaṇḍamalina—
starucchāyācakraisstabakita	iva	dhvāntanicayaḥ ॥ 42 ॥</l></lg></b>
<pb n="1556"/>
<p>(17) aharvibhāvaryōḥ <b>sandhi</b>, sandhyā, yathā—(vikra. 3.2)</p>
<b><lg>
<l>utkīrṇā	iva	vāsayaṣṭiṣu niśānidrālasā barhiṇō
dhūmairjālavinissr̥tairvalabhayassandigdhapārāvatāḥ	।</l>
<l>ācāraprayataḥ	sapuṣpabaliṣu	sthānēṣu	cārciṣmatīḥ
sandhyāmaṅgalavartikā vibhajatē śuddhāntavr̥ddhō janaḥ ॥ 43 ॥</l>
</lg></b>
<b><lg>
<l>sandhyākāntikaṣāyitēna	nabhasā	pratyakṣasandarśanai—
rlīlāvēśmani dīparaśmijaṭilaṁ nīlaṁ tamō jr̥mbhatē ।</l>
<l>vēllad‍bāhulatāvilōlavalayaṁ	svānairitaḥ	sūcita—
vyāpārāḥ pratiyōjayanti vividhān vārāṅganā varṇakān ॥ 44 ॥</l>
</lg></b>
<p>(18) niśāgamāndhakāra<b>stamō</b> yathā—(sēba. 10.25)</p>
<b><lg>
<l>tāva a tamālakasaṇō kaṁcaṇakaḍaaṁ va bahalasaṁjhārāaṁ ।</l>
<l>paḍipēlliūṇa a tamō hiakaddamasuragaiṁdaṇihasō vva ṭhiō ॥ 45 ॥</l>
</lg></b>
<lg>
<l>(tāvacca tamālakr̥ṣṇaḥ kāñcanakaṭakamiva bahalasandhyārāgam ।</l>
<l>pratiprērya ēva tamaḥ hr̥takardamasuragajēndranikaṣa iva sthitaḥ ॥)</l>
</lg>
<b><lg>
<l>āsaṇṇammi paviralaṁ bahalaṁ thōaṁtarammi dūrammi ghaṇaṁ ।</l>
<l>ōbhaggadiṭṭhipasaraṁ	savvattha	samaṭṭhiaṁ	pi	dīsai	timiraṁ ॥ 46 ॥</l>
</lg></b>
<lg>
<l>(āsannē	praviralaṁ	bahalaṁ	stōkāntarē	dūrē	ghanam ।</l>
<l>avabhug‍nadr̥ṣṭiprasaraṁ sarvatra samasthitamapi dr̥śyatē timiram ॥)</l> (sēba. 10.26)
</lg>
<b><lg>
<l>ghauigāaṇaṁmi mahīmahivaggammi vaṇisammalaṇahāhōlō ।</l>
<l>ghaḍiaṇahamēlaiṇiālēacchāaggahalaṁbaāraṁmi	jaaṁ ॥ 47 ॥</l>
</lg></b>
<b><lg>
<l>kuvalaa—dalauttaṁsihiṁ	ṇīsahisaaṁsaṇihiṁ
maragaagējjākaṁtihiṁ	lasidasaaṇīhiṁ ।</l>
<l>timiruggamabharē	migamaa—maṁḍaṇa—dhāriahiṁ
paṁgaṇē	tāva	gaāgama	kia	abhisāriāhiṁ ॥ 48 ॥</l>
</lg></b>
<lg>
<l>(kuvalayadala—avataṁsābhirasitanivasanābhiḥ
marakata—graivēyaka—kāntibhirlasitanivasanābhiḥ ।</l>
<l>timirōdgamabharē	mr̥gamadamaṁṇḍanadhāriṇībhiḥ
prāṅgaṇē tāvad gatāgatāni kr̥tāni abhisārikābhiḥ ॥)</l>
</lg>
<pb n="1557"/>
<p>(19) indōrudgamaḥ <b>candraḥ</b> yathā—</p>
<b><lg>
<l>tāvaa	suvēla-dharāhara-kaḍaa-taḍaṁtaria-sasi-ara-parigahiā ।</l>
<l>dīsai	thōatthitā	aṁsamāruhaṁti	vva	ṇahaalaṁ	puvvadisā ॥ 49 ॥</l>
</lg></b>
<lg>
<l>(tāvacca suvēladharādharakaṭakataṭāntaritaśaśikaraparigr̥hītā ।</l>
<l>dr̥śyatē stōkasthitā aṁsamārōhantīva nabhastalaṁ pūrvadiśā ॥)</l>
</lg>
<b><lg>
<l>vid‍duma-valaaddha-ṇihārāhirōggaā avarā ṇu dāḍhā suhaā ।</l>
<l>sōhai	asōa-ṇimmia-vammaha-cāva-taṇuī	miaṁkassa	kalā ॥ 50 ॥</l>
</lg></b>
<lg>
<l>(vidrumavalayārdha-nīhāra-hīrōdgatāparā	daṁṣṭrā-subhagā ।</l>
<l>śōbhatē aśōkanirmitamanmathacāpatanvī mr̥gāṅkasya kalā ॥)</l>
</lg>
<b><lg>
<l>jōṇhārasa-cuṇṇaiaṁ	kara-vicchūḍha-timirāa-parikkhēvaṁ ।</l>
<l>raia-maa-pattalēhaṁ muhaṁ va raaāṇīē dāviaṁ sasibiṁbaṁ ॥ 51 ॥</l>
</lg></b>
<lg>
<l>(jyōtsnārasacūrṇāyitaṁ	karavikṣip‍ta—timirāyitaparikṣēpam ।</l>
<l>racita-mada-patralēkhaṁ mukhamiva rajanyā darśitaṁ śaśibimbam ॥)</l>
</lg>
<b><lg>
<l>paḍhamaṁ	vid‍dumaappō	pacchā	hōhi	savisēsadhavalacchāō ।</l>
<l>maa-pallavia-vilāsiṇi-muha-paḍimā-mukkadappaṇō vva miaṁkō ॥ 52 ॥</l>
</lg></b>
<lg>
<l>(prathamaṁ vidrumakalpaḥ paścād bhavati saviśēṣadhavalacchāyaḥ ।</l>
<l>madapallavitavilāsinīmukhapratimāmuktadarpaṇa iva mr̥gāṅkaḥ ॥)</l>
</lg>
<p>(20) candrātapō <b>jyōtsnā</b> yathā—</p>
<b><lg>
<l>caṁdāavaṁmi jāai māruavihuaviḍappaṁtarasāmōvaiē ।</l>
<l>kumuuppalavāpīṇaṁ prarūḍha dhavalakasaṇaṁ dumacchāāṇaṁ ॥ 53 ॥</l>
</lg></b>
<lg>
<l>(candrātapē	jātē	mārutavidhutavisarpamāṇarasāmōdayutē ।</l>
<l>kumudōtpalavāpīnāṁ prarūḍhaṁ dhavalakr̥ṣṇaṁ drumacchāyāṇām ॥)</l>
</lg>
<b><lg>
<l>bhiṇṇatama-duddiṇāiṁ	viḍavaṁtara-virala-paḍia-caṁdakarāiṁ ।</l>
<l>thōa-suhālōāiṁ	paaḍaṁti	va	muddhapallavāiṁ vaṇāiṁ ॥ 54 ॥</l>
</lg></b>
<p>(sēba. 10.44)</p>
<lg>
<l>(bhinnatamōdurdināni	viṭapāntaraviralapatitacandrakarāṇi ।</l>
<l>dhautasukhālōkāni	pragalantīva	mugdhapallavāni	vanāni ॥)</l>
</lg>
<pb n="1558"/>
<b><lg>
<l>dīpāavapiṁjariā	kāmiṇihasiavvaā	pariggahasuā ।</l>
<l>hōṁti gavakkhōvagaā kālāaru-daddha-dhūsarā sasikiraṇā ॥ 55 ॥</l>
</lg></b>
<lg>
<l>(dīpātapapiñjaritā	kāminīhasitavyāḥ	parigrahasukhāḥ ।</l>
<l>bhavanti gavākṣōpagatāḥ kālāgarudagdhadhūsarāḥ śaśikiraṇāḥ ॥)</l>
</lg>
<b><lg>
<l>gōraṁgau	taruṇīaṇō	jōṇhāiṁ	ahisarai
sia-ṇēvaccha-paḍicchēō	vallaha-baddha-rai ।</l>
<l>tacchāahiṁ	puṇu	caliau	sāmalagattiahiṁ
ṇīlau	vēsu	vahaṁtihiṁ	maaṇummatiahiṁ ॥ 56 ॥</l>
</lg></b>
<lg>
<l>(gaurāṅgastaruṇījanō	jyōtsnāyāmabhisarati
sitanēpathyaparicchadō	vallabhabaddharatiḥ ।</l>
<l>tacchāyāsu	punaś‍calitaṁ	śyāmalagātrābhiḥ
nīlaṁ	vēśaṁ	vahantībhirmadanōnmattābhiḥ ॥) (saka. 3.131)</l>
</lg>
<p>(21) niśāprathamayāmakarma <b>prādōṣikaṁ</b> yathā—</p>
<b><lg>
<l>sajjijjai uvaārō ahō raiaṁpi puṇō raijjai saaṇaṁ ।</l>
<l>saṁbharia vāṇi-atthā appāhia-patthiā vi rubbhai dūī ॥ 57 ॥</l>
</lg></b>
<lg>
<l>(sajjīkriyatē upacāraḥ ahō racitamapi punā racyatē śayanam ।</l>
<l>saṁsmr̥tya	vāṇyarthān,	sandiṣṭaprasthitāpi rudhyatē	dūtī ॥)</l>
</lg>
<b><lg>
<l>pijjai pīaṁ pi mahu dīsai diṭṭhō vi dappaṇē appāṇō ।</l>
<l>aṇuāṇa rāgapasarā pucchijjai pucchiā puṇō vi piakahā ॥ 58 ॥</l>
</lg></b>
<lg>
<l>(pīyatē pītamapi mudhu dr̥śyaṁtē dr̥ṣṭō'pi darpaṇē ātmā ।</l>
<l>anujānāṁ rāgaprasarā pr̥cchyatē pr̥ṣṭā punarapi priyakathā ॥)</l>
</lg>
<b><lg>
<l>ajjēi	lōaṇāiṁ	baṁdhai	rasaṇaṁ	raēi	tilaālēkkhaṁ ।</l>
<l>jāō hōṁta-samāgama-suhēkka-rasiō vi vāulō juaijaṇō ॥ 59 ॥</l>
</lg></b>
<lg>
<l>(anak‍ti	lōcanē	vadhnāti	raśanāṁ	racayati	tilakālēkhyam ।</l>
<l>jātō bhaviṣyatsamāgama—sukhaika—rasikō'pi vyākulō yuvatijanaḥ ॥)</l>
</lg>
<pb n="1559"/>
<b><lg>
<l>ēttahē	uttahē	jaṁtahi	tōraṇavaṁtiahiṁ
dūittaṇu	vēsaṁtihi	paṁthuṇiaṁti	ahiṁ ।</l>
<l>vēsavisēsu	layaṁta	muaṁtihiṁ	vāliahiṁ
pariaṇu	kiu	vihaḍapphaḍamuttāliahiṁ ॥ 60 ॥</l>
</lg></b>
<lg>
<l>(atra	tatra	yāntībhistōraṇavatībhi—
rdautyaṁ	prēṣayantībhiḥ	panthānamīkṣamāṇābhiḥ ।</l>
<l>vēṣaviśēṣaṁ	gr̥h‌nmuñcantībhirbālābhiḥ
parijanaḥ kr̥tō vyākulaḥ sphuṭamu‌ttālābhiḥ ॥)</l>
</lg>
<p>(22) ardharātraṁ <b>niśīthaḥ</b> yathā—</p>
<b><lg>
<l>kva prasthitāsi karabhōru! ghanē niśīthē
prāṇēśvarō	vasati yatra	janaḥ priyō mē ।</l>
<l>ēkākinī vada kathaṁ na	bibhēṣi bālē!
nanvasti puṅkhitaśarō madanaḥ sahāyaḥ ॥ 61 ॥</l></lg></b> (amaru. 71)
<b><lg>
<l>sakhi! sa vijitō vīṇādyutē kayāpi parastriyā
paṇitamabhavat tābhyāṁ tasminniśālalitaṁ dhruvam ।</l>
<l>kathamitarathā	śōphālīṣu	skhalatkusumāsvapi
sthitavati nabhōmadhyē'pīndau priyēṇa vilambyatē ॥ 62 ॥</l></lg></b> (daśarū. 2.25)
<p>(23) apararātraṁ <b>rātriparāvr̥tti</b>ryathā—(kirātā. 9.74, 76)</p>
<b><lg>
<l>anyōnyaraktamanasāmatha bibhratīnāṁ cētōbhuvaḥ surasakhāpsarasāṁ nidēśam ।</l>
<l>vaibōdhikadhvanivibhāvitapaścimārdhā sā saṁhr̥tēva parivr̥ttimiyāya rātriḥ ॥ 63 ॥</l>
</lg></b>
<b><lg>
<l>kāntājanaṁ suratakhēdanimīlitākṣaṁ saṁvāhituṁ samupayāniva madamandam ।</l>
<l>harmyēṣu	mālyamadirāparibhōgagandhānāviścakāra	rajanīparivr̥ttivāyuḥ ॥ 64 ॥</l>
</lg></b>
<b><lg><l>prātaḥ priyēṣu surataśramagāḍhanidrāsīdud‍bhujōcchvasitapīnapayōdharāṇi ।
āliṅganāni ghaṭayanti vilāsinīnāṁ pratyagrabōdhabahulāḥ kr̥kavākuvācaḥ ॥64॥</l></lg></b>
<pb n="1560"/>
<b><lg>
<l>nādhanyaiḥ kṣaṇadāvirāmamadhurāḥ kiñcid‍vinidrālasa—
śrōtraiḥ	savraṇamugdhacāraṇavadhūdantacchadāyāsinaḥ ।</l>
<l>śrūyantē	mr̥dupītabhuktamarutaḥ	paurāṇarītikrama—
vyālōlāṅguliruddhamuktasuṣiraśrēṇīravā	vēṇavaḥ ॥ 66 ॥</l>
</lg></b>
<p>(24) pratyuṣakālakarma <b>prābhātikaṁ</b>, yathā—</p>
<b><lg>
<l>tāva a raaṇivahūē pariattaṁtīē malia-tārākusumō ।</l>
<l>jāō parimalapisuṇō ua ṇaccaṁtō vva pāaḍō paccūsō ॥ 67 ॥</l>
</lg></b>
<lg>
<l>(tāvacca rajanīvadhvāṁ parivartamānāyāṁ mr̥ditatārākusumaḥ ।</l>
<l>jātaḥ parimalapiśunaḥ paśya nr̥tyanniva prakaṭaḥ pratyūṣaḥ ॥)</l>
</lg>
<b><lg>
<l>bhūmi—ṇimiēkkacalaṇaṁ	piaamahutta—pariattiāṇaṇa—kamalaṁ ।</l>
<l>sōhai	pēmmaṇialiaṁ	ṇaaṇaddhaṁta	darapēcchiaṁ ॥ 68 ॥</l>
</lg></b>
<lg>
<l>(bhūminibhr̥tāṅkacaraṇaṁ	priyā'prāp‍taparivartitānanakamalam ।</l>
<l>śōbhatē prēma nigalitaṁ śayanārdhāntadaraprēkṣitaṁ yuvatīnām ॥)</l>
</lg>
<b><lg>
<l>gatavati nakhalēkhālakṣyatāmaṅgarāgē	samadadayitapītātāmrabimbādharōṣṭhayāḥ ।</l>
<l>virahavidhuramiṣṭā satsakhīvāṅganāyā hr̥dayamavalalambē rātrisambhōgalakṣmīḥ ॥ 69 ॥</l>
</lg></b>
<p>(kirātā. 9.78)</p>
<b><lg>
<l>ētāś‍cūrṇitacūrṇakuntalabhr̥taḥ	kṣuṇṇastragāmōdinī—
rbibhrāṇāḥ	kabarīḥ	kuraṅgakadr̥śō	vistraṁsibandhākulāḥ ।</l>
<l>kēliprauḍhivilup‍tavarṇakatayā	bimbaikaśēṣaiḥ	purō
patrālītilakairdiśanti	vijayaṁ	saubhāgyavaidagdhyayōḥ ॥ 70 ॥</l>
</lg></b>
<p>(25) krīḍārthaṁ <b>kānanavihārāgamanaṁ</b> yathā— (māgha. 7.1,3,4,15,44,45,50,46)</p>
<b><lg>
<l>anugiramr̥tubhirvitāyamānāmatha sa vilōkayituṁ vanāntalakṣmīm ।</l>
<l>niragamadabhirōddhumādr̥tānāṁ bhavati mahatsu na niṣphalaḥ prayāsaḥ ॥ 71 ॥</l>
</lg></b>
<b><lg>
<l>avasaramadhigamya	taṁ	harantyō	hr̥dayamayat‍nakr̥tōjjvalasvarūpāḥ ।</l>
<l>avaniṣu	padamaṅganāstadānīṁ	vyadadhata	vibhramasampadō'ṅganāsu ॥ 72 ॥</l>
</lg></b>
<pb n="1561"/>
<b><lg>
<l>nakharuciracitēṣu cāpalīnaṁ lalitagatēṣu gatāgataṁ dadhānā ।</l>
<l>mukharitavalayaṁ pr̥thau nitambē bhujalatikā muhuraskhalattaruṇyāḥ ॥ 73 ॥</l>
</lg></b>
<b><lg>
<l>aviralapulassaha vrajantyāḥ pratipadamēkataraḥ stanastaruṇyāḥ ।</l>
<l>ghaṭitavighaṭitaḥ priyasya vakṣastaṭabhuvi kandukavibhramaṁ babhāra ॥ 74 ॥</l>
</lg></b>
<p>(26) vanē viviktālōkajanaḥ kāmināṁ cēṣṭāviśēṣō <b>vanavihāraḥ</b> (yathā)—</p>
<b><lg>
<l>vratativitatibhistirōhitāyāṁ pratiyuvatau vadanaṁ priyaḥ priyāyāḥ ।</l>
<l>yadadhayadadharāvalōpanr̥tyatkaravalayasvanitēna	tad	vivavrē	॥ 75 ॥</l>
</lg></b>
<b><lg>
<l>mukhakamalakamunnamayya	yūnā	yadabhinavōḍhavadhūrbalādacumbi ।</l>
<l>tadapi na kila bālapallavāgragrahaparayā vividē vidagdhasakhyā ॥ 76 ॥</l>
</lg></b>
<b><lg>
<l>idamidamiti bhūruhāṁ prasūnairmuhurabhilōbhayatā puraḥ prakōṣṭhyā ।</l>
<l>anurahasamanāyi vallabhēna tvarayati rantumahō janaṁ manōbhūḥ ॥ 77 ॥</l>
</lg></b>
<b><lg>
<l>vilasitamanukurvatī purastād dharaṇiruhādhiruhō vadhūrlatāyāḥ ।</l>
<l>ramaṇamr̥jutayā	purassakhīnāmakalitacāpaladōṣamāliliṅga ॥ 78 ॥</l>
</lg></b>
<p>(27) kāmināmanyōnyānurāgahētuḥ kusumapallavādigrahaṇavibhramaḥ <b>puṣpāpacayaḥ</b>, yathā—
(kirātā—8.15, 18, 19, 16)</p>
<b><lg>
<l>priyē'parā yacchati vācamunmukhī nibaddhadr̥ṣṭiḥ śithilākulōc‍cayā ।</l>
<l>samādadhē nāṁśukamāhitaṁ vr̥thā vivēda puṣpēṣu na pāṇipallavam ॥ 79 ॥</l>
</lg></b>
<b><lg>
<l>vilambamānākulakēśaśapāśayā kayācidāviṣkr̥tabāhumūlayā ।</l>
<l>taruprasūnānyapadiśya sādaraṁ manō'dhināthasya manaḥ samādadē ॥ 80 ॥</l>
</lg></b>
<b><lg>
<l>vyapōhituṁ lōcanatō mukhānilairapārayantaṁ kila puṣpajaṁ rajaḥ ।</l>
<l>payōdharēṇōrasi kācidunmanāḥ priyaṁ jaghānōnnatapībarastanī ॥ 81 ॥</l>
</lg></b>
<b><lg>
<l>salīlamāmuktalatāntabhūṣaṇaṁ samāsajantyā kusumāvataṁsakam ।</l>
<l>stanōpapīḍaṁ nunudē nitambinā ghanēna kaścijjaghanēna kāntayā ॥ 82 ॥</l>
</lg></b>
<pb n="1562"/>
<p>(28) vanavihārāyāsasūcakō'vasthāviśēṣaḥ <b>śramānubhavaḥ</b>, yathā— (māgha. 7.3971—73)</p>
<b><lg>
<l>prathamamalaghumauktikābhamāsīcchramajalamujjvalagaṇḍamaṇḍalēkham ।</l>
<l>kaṭhinakucataṭāgrapāti paścādatha śataśarkaratāṁ jagāma tāsām ॥ 83 ॥</l>
</lg></b>
<b><lg>
<l>aviratakusumāpacāyakhēdānnihitabhujālatayaikayōpakaṇṭham ।</l>
<l>vipulataranirantarāvalag‍nastananihitapriyavakṣasālalambē ॥ 84 ॥</l>
</lg></b>
<b><lg>
<l>abhimatamabhitaḥ kr̥tāṅgabhaṅgā kucayugamunnativittamunnamayya ।</l>
<l>tanurabhilaṣituṁ klacchalēna vyavr̥ṇuta vēllitavāhuvallarīkāḥ ॥ 85 ॥</l>
</lg></b>
<b><lg>
<l>himalavasadr̥śaśramōdabindūnapanayatā kila nūtanōḍhavadhvāḥ ।</l>
<l>kucakalaśakiśōrakē kathaṁcittaralatayā taruṇēna paspr̥śātē ॥ 86 ॥</l>
</lg></b>
<p>(29) śramātapādivigamahēturlatāgr̥hātapatrādyāśrayaḥ <b>pracchāyādikasēvā</b>, yathā—(māgha.8.3—5)</p>
<b><lg>
<l>nīrandhradrumaśiśirāṁ bhuvaṁ vahantī sāśaṅkaṁ muhuriva kautukāt karaistāḥ ।</l>
<l>pasparśa kṣaṇamanilākulīkr̥tānāṁ śākhānāmatuhinaraśmirantarālaiḥ ॥ 87 ॥</l>
</lg></b>
<b><lg>
<l>ēkasyāstapanakaraiḥ karālitāyā bibhrāṇāḥ sapadi sitōṣṇavāraṇatvam ।</l>
<l>sēvāyai vadanasarōjanirjitaśrīrāgasya priyamiva candramāścakāra ॥ 88 ॥</l>
</lg></b>
<b><lg>
<l>svaṁ rāgāviparivitanvatōttarīyaṁ kāntēna pratipathavāritātapāyāḥ ।</l>
<l>sacchatrādaparavilāsinīsamūhācchāyāsīdadhikatarā	tadāparasyāḥ ॥ 89 ॥</l>
</lg></b>
<b><lg>
<l>saṁkṣōbhakṣamagahanāmathāpagaṅgaṁ bibhrāṇaṁ jvalitamaṇīni saikatāni ।</l>
<l>adhyūṣuś‍cyutakusumācitāṁ sahāyā vr̥trārēraviralaśādvalāṁ dharitrīm ॥ 90 ॥</l>
</lg></b>
<p>(30) nadyādau majjanavilāsō <b>jalakrīḍā</b> yathā—(kirātā. 8.42,49,43,44)</p>
<b><lg>
<l>śubhānanāḥ sāmburuhēṣu bhīravō vilōlahārāścalaphēnapaṅ‌ktiṣu ।</l>
<l>nitāntagauryō hr̥takuṅkumēṣvalaṁ na lēbhirē tāḥ parabhāgamūrmiṣu ॥ 91 ॥</l>
</lg></b>
<b><lg>
<l>priyaissalīlaṁ karavārivāritaḥ pravr̥ddhaniḥśvāsavikampitastanaḥ ।</l>
<l>savibhramādhūtakarāgrapallavō yathārthatāmāpa vilāsinījanaḥ ॥ 92 ॥</l>
</lg></b>
<pb n="1563"/>
<b><lg>
<l>hradāmbhasi nyastavadhūkarāhatē ravaṁ mr̥daṅgadhvanidhīramujjhati ।</l>
<l>muhuḥ stanaistālasamaṁ samādadē manōramaṁ nr̥ttamiva pravēpitam ॥ 93 ॥</l>
</lg></b>
<b><lg>
<l>śriyā hasadbhiḥ kamalāni sasmitairalaṅkr̥tāmbupratimāgatairmukhaiḥ ।</l>
<l>kr̥tānukūlā surarājayōṣitāṁ prasādasāphalyamavāpa jāhnavī ॥ 94 ॥</l>
</lg></b>
<p>(31) s‍nānādyanantaraṁ vastrābharaṇamālyānulēpanādigrahaṇaṁ <b>naipathyaprayōgō</b> yathā—</p>
<b><lg>
<l>kiṁ bhūṣaṇaistava vibhūṣitamātmanaiva digdhaṁ rucaiva malinairalamaṅgarāgaiḥ ।</l>
<l>svacchāmbaraṁ vapurupāhitarūpagarvaṁ strānārdramēva subhagē! mudamādadhāti ॥ 95 ॥</l>
</lg></b>
<b><lg>
<l>ālikhya patramasitā'guruṇābhirāmaṁ rāmāmukhē kṣaṇavibhāsitacandrabimbē ।</l>
<l>jātaścirād vikasanā'1 vasarō'yamasyētyuktvā sakhī kuvalayaṁ śravaṇē cakāra ॥ 96 ॥</l>
</lg></b>
<b><lg>
<l>dōlāyamānapaṭukāntilataṁ lalāṭapaṭṭaṁ lalāmalalitaśriyamud‍vahantyā ।</l>
<l>ēkībhavatsuraśarāsanaśītaraśmikhaṇḍāhatāmanucakāra divaṁ nabhaḥśrīḥ ॥ 97 ॥</l>
</lg></b>
<b><lg>
<l>ślāghyātmanā daśanakōṭikr̥tacchadēna samprāpya cumbanasukhānubhavaṁ tadānīm ।</l>
<l>rāgāt kuśēśayadr̥śāmadharēṣu nāgavallīdalēna yadakāri kimadbha‍utaṁ tat ॥ 98 ॥</l>
</lg></b>
<p>(32) sambhōgaviśēṣārthamākrīḍaśailasēvā <b>krīḍāparvatavihāraḥ</b>, yathā—(kusaṁ. 8.22–25)</p>
<b><lg>
<l>mērumētya marudāśuvāhanaḥ pārvatīstanapuraskr̥taḥ kr̥tī ।</l>
<l>hēmapallavavibhaṅgasaṁstarānanvabhūt	suratamardanakṣamān ॥ 99 ॥</l>
</lg></b>
<b><lg>
<l>padmanābhavalayāṅkitāśmasu prāp‍tavatsvamr̥tavipruṣōṁ navāḥ ।</l>
<l>mandarasya kaṭakēṣu cāvasat sa priyāvadanapadmaṣaṭpadaḥ ॥ 100 ॥</l>
</lg></b>
<b><lg>
<l>vāraṇadhvanitabhītayā tayā kaṇṭhasaktamr̥dubāhubandhanaḥ ।</l>
<l>ēkapiṅgalagirau jagad‍gururnirvivēśa viśadāḥ śaśiprabhāḥ ॥ 101 ॥</l>
</lg></b>
<b><lg>
<l>tasya jātamalayasthalīratē dhūtacandanalataḥ priyāklamam ।</l>
<l>ācacāma salavaṅgakēsaraścāṭukāra iva dakṣiṇānilaḥ ॥ 102 ॥</l>
</lg></b>
<!-- NOTES pg=1563!-->
1. 'kasanā'vasarō'yama'='kasanādvasarō(?)yama' rāghavaḥ ।
<pb n="1564"/>
<p>(33) samārūḍhaprauḍhavistrambhānurāgōddīpanāya dēśyā mahim‍nidēśyāśca māhimānyaśca
<b>vividhakrīḍāḥ</b> pravartayēt । tāsvēkamēva kusumanirbharaṁ śālmalīvr̥kṣamāśritya
sunimīlitakādibhiḥ khēlanaṁ krīḍā <b>ēkaśālmalī</b> (kāmasū. jayamaṁ. 1.4) yathā—</p>
<b><lg>
<l>kō ēsōtti palōttuṁ sāmalījāṇiaṁ piyaṁ parikkhasai ।</l>
<l>haliasuaṁ	muddhavahū sēajalōllēṇa	hatthēṇa ॥ 103 ॥</l>
</lg></b>
<lg>
<l>(ka ēṣa iti pratyāvartituṁ śālmalijñātaṁ priyaṁ paripātayati ।</l>
<l>hālikasutaṁ	mugdhavadhūḥ svēdajalārdrēṇa hastēna ॥) (saka. 5.303)</l>
</lg>
<b><lg>
<l>jō vi ṇa pucchai tassa vi kahēi bhaṁgāiṁ tēṇa valaāi ।</l>
<l>aiujjuā haāsā ahava piō sē varāīē ॥ 104 ॥</l>
</lg></b>
<lg>
<l>(yō'pi na pr̥cchati tasyāpi kathayati bhag‍nāni tēna valayāni ।</l>
<l>atir̥jukā hatā atha vā priyaḥ tasyāḥ varākyāḥ ॥)</l>
</lg>
<p>(gāsa. 5.38)</p>
<p>(34) yatra kastē priya iti pr̥cchadbhiḥ palāśādinavalatābhiḥ priyajanō hanyatē sā
<b>navalatikā,</b> yathā—</p>
<b><lg>
<l>vāḍēi vidiaṁ gammijjaṁ mividiṇa ॰ ॰ ē valaiaṁ ।</l>
<l>saalāvaabāi	samuc‍calaṁtisētammi	āvasiō ॥ 105 ॥</l>
</lg></b>
<b><lg>
<l>ṇavalaappaharamaṅgē jahiṁ jahiṁ mahai dēarō dāuṁ ।</l>
<l>rōmaṁcadaṁḍarāī tahiṁ tahiṁ dīsai bahuē ॥ 106 ॥</l>
</lg></b>
<lg>
<l>(navalatāprahāramaṅgē yatra yatrēcchati dēvarō dātum ।</l>
<l>rōmāñcadaṇḍarājistatra tatra dr̥śyatē vadhvāḥ ॥) (gāsa. 1.28)</l>
</lg>
<b><lg>
<l>tēṇa ira ṇavalaāē diṇṇō paharō imīa thaṇavaṭṭhē ।</l>
<l>gāmataruṇīhiṁ ajja vi diahaṁ pariāliā bhamai ॥ 107 ॥</l>
</lg></b>
<lg>
<l>(tēna kila navalatayā dattaḥ prahāra ētasyāḥ stanapr̥ṣṭhē ।</l>
<l>grāmataruṇībhiradyāpi divasē pratipālitā bhramati ॥) (saka. 5.229)</l>
</lg>
<b><lg>
<l>ṇavalaapaharuttatthāē taṁ kaaṁ kiṁ vi suṇhāē ।</l>
<l>jaṁ ajjavi juaijaṇō gharē gharē sikkhiuṁ mahai ॥ 108 ॥</l>
</lg></b>
<lg>
<l>(navalatāprahārōttrastayā tatkr̥taṁ kimapi s‍nuṣayā ।</l>
<l>yadadyāpi yuvatijanō gr̥hē gr̥hē śikṣituṁ bhramati ॥) (gāsa. 862vē.)</l>
</lg>
<pb n="1565"/>
<p>(35) pāñcālamunipravartitā bhinnabhāṣāvēṣacēṣṭitaiḥ prahāsakrīḍā <b>pāñcālānuyātam</b>, yasyā
bhūtamātrē prasiddhiḥ, yathā—(karpūramañjarī 4.13,14,15,17)</p>
<b><lg>
<l>hatthē	mahāmaṁsavalīdharāō	huṁkkāra—phēkkāraravā	rauddā ।</l>
<l>ṇisāarīṇaṁ paḍisīsaēhiṁ aṇṇā masāṇābhiṇaaṁ kuṇanti ॥ 109 ॥</l>
</lg></b>
<lg>
<l>(hastē	mahāmāṁsabalidhāriṇyō	huṅkāraphētkāraravā raudrāḥ ।</l>
<l>niśācarīṇāṁ pratiśīrṣakairanyā mahāśmaśānābhinayaṁ kurvanti ॥)</l>
</lg>
<b><lg>
<l>imā masī kajjalakālakāā tikkaṇḍacāvāō vilāsiṇīō ।</l>
<l>puliṁdarūvēṇa jaṇassa hāsaṁ sa—mōrapiṁchābharaṇā	kuṇaṁti ॥ 110 ॥</l>
</lg></b>
<lg>
<l>(imā maṣīkajjalakālakāyāḥ trikāṇḍacāpāḥ vilāsinyaḥ ।</l>
<l>pulindarūpēṇa janasya hāsaṁ samayūrapiñchābharaṇāḥ kurvanti ॥)</l>
</lg>
<b><lg>
<l>kōuhallavasa—jaṁgamavēsā vēṇuvādaṇaparā avarāō ।</l>
<l>kālavēsavasahāsialōā ōsaraṁti paṇavaṁti hasaṁti ॥ 111 ॥</l>
</lg></b>
<lg>
<l>(kautūhalajananāṅganivēśāḥ	vēṇuvādanaparāḥ	aparāḥ ।</l>
<l>kālavēśavaśahāsitalōkā apasaranti praṇamanti hasanti ॥)</l>
</lg>
<b><lg>
<l>kāvi vāiakarālahuhukkā maḍh‌ḍhamaddalalaēṇa maacchī ।</l>
<l>bhūladāhiṁ parivāḍicalāhiṁ callikammakaraṇaṁmi paaṭhṭhā ॥ 112 ॥</l>
</lg></b>
<lg>
<l>(kāpi vāditakarālahuhukkā mattamardalalayēna mr̥gākṣī ।</l>
<l>bhrūlatābhyā paripāṭīcalābhyāṁ cēdikarmakaraṇē pravr̥ttā ॥)</l>
</lg>
<p>(36) prathamavarṣaṇaprarūḍhanavatr̥ṇāṅkurāsu sthalīṣu śād‍valamabhyarcya bhuktapītānāṁ kr̥trimavivāhā—
dikrīḍā <b>navapatrikā ।</b> tatra ca varaṇavidhānādau tēṣāmēvaṁvidhāḥ parihāsā bhavanti, yathā—</p>
<b><lg>
<l>āsaṇṇakuḍuṁgē juṇṇadēulē bahu—juāṇa—saṁkiṇṇē ।</l>
<l>thērō tti pai mā ruasu putti! diṇṇāsi suggāmē ॥ 113 ॥</l>
</lg></b>
<lg>
<l>(āsannanikuñjē jīrṇadēvakulē bahuyuvasaṅkīrṇē ।</l>
<l>sthavira iti patiḥ mā rudihi putri dattāsi sugrāmē ॥)</l>
</lg>
<b><lg>
<l>tā kuṇaha kālaharaṇaṁ tuvaraṁtammi vi varē vivāhassa ।</l>
<l>jā paṁḍu—ṇahapaāiṁ hōṁti kumārīē aṁgāiṁ ॥ 114 ॥</l>
</lg></b>
<lg>
<l>(tāvat kuruta kālaharaṇaṁ tvaramāṇē'pi varē vivāhasya ।</l>
<l>yāvat punaḥ (a)nakhapadāni bhavanti kumāryā aṅgāni ॥) (saka. 5.312)</l>
</lg>
<pb n="1566"/>
<b><lg>
<l>kaiā jāā kaiā ṇu sikkhiā māuā haikumārī ।</l>
<l>taṁ taṁ jāṇai savvaṁ jaṁ jaṁ mahilājō jāṇaṁti ॥ 115 ॥</l>
</lg></b>
<lg>
<l>(kadā jātā kadā nu śikṣitā mātarhatakumārī ।</l>
<l>tattajjānāti sarvaṁ yadyanmahilā jānanti ॥)</l></lg> (gāsa.825vē.)
<b><lg>
<l>tattha vi hōṁti sahīō puttii mā ruasu jattha diṇṇāsi ।</l>
<l>vaṁjulaṇiuṁjalīlā tattha vi girivāhiṇī gōlā ॥ 116 ॥</l>
</lg></b>
<lg>
<l>(tatrāpi bhavanti sakhyaḥ putrikē! mā rōdīḥ yatra dattāsi ।</l>
<l>vañjulanikuñjalīlā tatrāpi girivāhinī gōdā ॥)</l></lg> (gāsa.885vē.)
<p>(37) varṣāsu kadambanīpaharidrumādikusumaiḥ praharaṇabhūtairdvidhā balaṁ vibhajya kāmināṁ krīḍāḥ
<b>kadambayuddhāni</b> yathā—</p>
<b><lg>
<l>sahiāhiṁ pia-visajjia-kalaṁba-raa-bharia-ṇibbharū-s‍‌siō/rucchasiō ।</l>
<l>dīsai	kadaṁbadhavaō	vva	thaṇaharō	haliasuh‍ṇāē ॥ 117 ॥</l>
</lg></b>
<lg>
<l>(sakhībhiḥ priyavisarjitakadambarajōbharitanirbharōcch‌vasitaḥ ।</l>
<l>dr̥śyatē kadambastabaka iva stanabharō hālikas‍nuṣāyāḥ ॥)</l></lg>(saka. 5.311)
<b><lg>
<l>thaṇavaṭṭhu ‍c‍cia kalaṁvarēṇuṇibbharaṇimīliacchīē ।</l>
<l>bhahammai sēsō vi jaṇō kalaṁbakusumōmēhiṁ suh‍ṇāē ॥ 118 ॥</l>
</lg></b>
<lg>
<l>(stanapr̥ṣṭhamēva kadambarēṇunirbharanimīlitākṣyāḥ ।</l>
<l>hanyatē śēṣō'pi janaḥ kadambakusumaiḥ s‍nuṣāyāḥ ॥)</l>
</lg>
<b><lg>
<l>hammai piāē daiōkalaṁbagucchēṇa mucchai diarō ।</l>
<l>hammai daiēṇa piā pīḍā uṇa sē savattīṇaṁ ॥ 119 ॥</l>
</lg></b>
<lg>
<l>(hanyatē priyayā dayitaḥ kadambagucchēna mūrcchati dēvaraḥ ।</l>
<l>hanyatē dayitēna priyā pīḍā punastasyāḥ sapat‍nīnām ॥)</l>
</lg>
<b><lg>
<l>dhaṇṇō si rē haviduaṁ/haliddaa haliasuāpapīṇatthaṇaharucchaṁgē ।</l>
<l>pēcchaṁtassa vi paiṇō jaṁ tuha kusumāi ṇipaḍaṁti ॥ 120 ॥</l>
</lg></b>
<lg>
<l>(dhanyō'si rē haridraka halikasutāpīnastanabharōtsaṅgē ।</l>
<l>prēkṣamāṇasyāpi patyuḥ yat tava kusumāni nipatanti ॥)</l></lg>(gāsa. 863vē.)
<pb n="1567"/>
<p>(38) abhinavavisāṅkurōdbhēdasamayē sarassamāśritya kāmimithunānāṁ krīḍā <b>visakhādikā</b>, yathā—</p>
<b><lg>
<l>gēṇhaṁti piaamā piaamāṇa vaaṇāhi visalaaddhāiṁ ।</l>
<l>hiaāiṁ	va	kusumāuha—bāṇa—kaāṇēa—raṁdhāiṁ ॥ 121 ॥</l>
</lg></b>
<lg>
<l>(gr̥h‍ṇanti priyatamāḥ priyatamānāṁ vadanād visalatārdhāni ।</l>
<l>hr̥dayānīva	kumumāyudhavāṇakr̥tānēkarandhrāṇi ॥)</l></lg> (saka. 5.313)
<b><lg>
<l>diarō vahuṇṇiāē puṇō puṇō muha—muṇāla—saṁkāē ।</l>
<l>daṁtappahaṁ	viatthai vihasijjaṁtō	piaamāē ॥ 122 ॥</l>
</lg></b>
<lg>
<l>(dēvarō bhrātr̥jāyāyāḥ punaḥ punaḥ mukhamr̥ṇālaśaṅkayā ।</l>
<l>dantaprabhāṁ savikarṣati vihasyamānaḥ priyatamayā ॥)</l>
</lg>
<p>ētēnā<b>bhyūṣakhādikēkṣubhakṣikā</b> ca vyākhyātā । yathā—(saka. 5.317)</p>
<b><lg>
<l>maaṇaggiṇā karō mē daḍ‌ḍhō tti puṇō puṇō c‍cia kahēi ।</l>
<l>haliasuā	maliabbhūsadōhalī	pāmarajuāṇē ॥ 123 ॥</l>
</lg></b>
<lg>
<l>(matha/madanāg‍ninā karō mē dagdha iti punaḥ punarēva kathayati ।</l>
<l>halikasutā	mr̥ditābhyūṣadōhadinī	pāmarayūni ॥)</l>
</lg>
<b><lg>
<l>diarassa	sarasa—mauaṁ aṁsūmailēṇa dēi hatthēṇa ।</l>
<l>paḍhamaṁ hiaaṁ vahuā pacchā gaṁḍaṁ sadaṁtavaṇaṁ ॥ 124 ॥</l>
</lg></b>
<lg>
<l>(dēvarasya sarasamr̥dukamaśrumalinēna dadāti hastēna ।</l>
<l>prathamaṁ hr̥dayaṁ vadhukā paś‍cād gaṁḍaṁ sadantavraṇam ॥)</l></lg> (saka. 5.318)
<p>(39) śakramaha <b>indrōtsavaḥ,</b> yathā—(saka. 5.314)</p>
<b><lg>
<l>sac‍caṁ cia kaṭṭhamaō suraṇāhō jēṇa haliadhūāē ।</l>
<l>hatthēhiṁ kamaladalakōmalēhiṁ cikkō ṇa pallaviō ॥ 125 ॥</l>
</lg></b>
<lg>
<l>(satyamēva kāṣṭhamayassa suranāthō yēna hālikaduhitrā ।</l>
<l>hastaiḥ kamaladalakōmalaiḥ spr̥ṣṭō na pallavitaḥ ॥)</l>
</lg>
<b><lg>
<l>iṁdamahaṁ daṭṭhumaṇō saṁkōia—daḍ‌ḍha—ṇāma—racchāē ।</l>
<l>mōttūṇa taṁ ṇisaṁkō ajja jaṇō kahaṁ ṇu bōlīṇō ॥ 126 ॥</l>
</lg></b>
<lg>
<l>(indramahaṁ	draṣṭumanāḥ	saṅkōcitadagdhanāmarathyayā ।</l>
<l>muktvā taṁ niśśaṅkaḥ adya janaḥ kathaṁ nvatikrāntaḥ ॥)</l>
</lg>
<pb n="1568"/>
<p>(40) āśvinapaurṇamāsīvilāsaḥ <b>kaumudīpracāraḥ</b>, yathā—(saka. 5.315)</p>
<b><lg>
<l>aha tuēm̐ sahatthadiṇṇō kaha kaha vi khalaṁta-matta-jaṇamajjhē ।</l>
<l>tissā	thaṇēsu	jāō	vilēvaṇaṁ	kōmuī-vāsō ॥ 127 ॥</l>
</lg></b>
<lg>
<l>(atha tvayā svahastadattaṁ kathaṁkathamiva skhalanmattajanamadhyē ।</l>
<l>tasyāḥ	stanēṣu	jātaṁ	vilēpanaṁ	kaumudīvāsaḥ ॥)</l>
</lg>
<b><lg>
<l>ghēttūṇa cuṇṇamuṭ‌ṭhṭhiṁ harisūsasiāim̐	vēpamāṇīē ।</l>
<l>bhisuṇēmi	tti	piaamahatthē	gaṁdōaaṁ	jāaṁ ॥ 128 ॥</l>
</lg></b>
<lg>
<l>(gr̥hītvā cūrṇamuṣṭiṁ aśrumalinēna vēpamānāyāḥ ।</l>
<l>avakirāmīti priyatamahastē gandhōdakaṁ jātam ॥)</l></lg> (gāsa. 4.12)
<b><lg>
<l>diarēṇa piāthaṇaē kōmuivāsēṇa kaddamijjaṁtē ।</l>
<l>hasai pariōsasuṇṇaṁ uvvattamuhaṁ haliavuttō ॥ 129 ॥</l>
</lg></b>
<lg>
<l>(dēvarēṇa priyāstanē kaumudīvāsēna kardamīkr̥tē ।</l>
<l>hasati paritōṣaśūnyamud‍vr̥ttamukhaṁ halikaputraḥ ॥)</l>
</lg>
<p>(41) dīpōtsavō <b>yakṣarātri</b>ryathā—(saka. 5.316)</p>
<b><lg>
<l>aṇṇē vi hu hōṁti chaṇā ṇa uṇō dīvāliāsaricchā tē ।</l>
<l>jattha jahicchaṁ gammai piavasaī dīvaa—misēṇa ॥ 130 ॥</l>
</lg></b>
<lg>
<l>(anyē'pi khalu bhavanti kṣaṇā na punardīpālikāyāḥ sadr̥kṣāḥ ।</l>
<l>yatra	yathēcchaṁ	gamyatē	priyavasatirdīpakamiṣēṇa ॥)</l>
</lg>
<b><lg>
<l>suṇhāē hiaaguṇiaṁ sīsai diarassa chaṇa—paīvēṇa ।</l>
<l>sajjhasa—paaṁpia—tthaṇa—ṇīsāsaṁdōlia—sihēṇa ॥ 131 ॥</l>
</lg></b>
<lg>
<l>(s‍nuṣāyāḥ hr̥dayaguṇitaṁ śiṣyatē dēvarasya kṣaṇapradīpēna ।</l>
<l>sādhvasa—prakampita—stana—niḥśvāsāndōlita—śikhēna ॥)</l>
</lg>
<p>(42) <b>spr̥hayantīvratamaṣṭamīcandrakaḥ</b>, sa hi caitracaturthītō'ṣṭamacaturthyāmudīyamānaḥ
kāminībhirāpyatē, yathā—</p>
<b><lg>
<l>avasa-haa-pavva-caraṇēṇa putti mā khēaasu suaṇuṁ ।</l>
<l>uggamihamāṇasasī tuha vaaṇasirīēm̐ hi juasōhō ॥ 132 ॥</l>
</lg></b>
<lg>
<l>(avaśa—hata—parvacaraṇēna putri! mā khēdayasva svatanum ।</l>
<l>udgamiṣyamāṇaśaśī tava vadanaśriyā yutaśōbhaḥ ॥)</l>
</lg>
<pb n="1569"/>
<b><lg>
<l>avasahiajaṇō paiṇā salāhamāṇēṇa ēc‍ciraṁ hasiō ।</l>
<l>caṁda tti tujjha muha-saṁmuha-diṇṇa-kusumaṁjali-vilakkhō ॥ 133 ॥</l>
</lg></b>
<lg>
<l>{avaśaha(hr̥)tajanaḥ patyā ślāghyamānēnēyac‍ciraṁ hasitaḥ ।</l>
<l>candra iti tava mukha-sammukha-datta-kusumāñjali-vilakṣaḥ ॥}</l></lg> (saka. 5.211)
<p>(43) yasyāṁ yavastrastarēṣvabalā lōlaṁti sā <b>kundacaturthī,</b> yathā—</p>
<b><lg>
<l>jahiṁ tumaṁ sac‍civiā viṇiaṁsaṇa—lōlirī juāṇēhiṁ ।</l>
<l>tē tattha cchia chēttē maaulaubbhēsaā jāā ॥ 134 ॥</l>
</lg></b>
<lg>
<l>(yatra tvaṁ dr̥ṣṭā vinivasanalōlanaśīlā yuvabhiḥ ।</l>
<l>tē tatraiva kṣētrē mr̥gakulōdbhēṣakā jātāḥ ॥)</l>
</lg>
<b><lg>
<l>luliā gahavaidhūā diṇṇaṁ va phalaṁ javēhiṁ savisēsaṁ ।</l>
<l>ēṇhiṁ aṇivāriaṁ va gōhaṇaṁ carau chēttaṁmi ॥ 135 ॥</l>
</lg></b>
<lg>
<l>(lulitā gr̥hapatiduhitā dattamiva phalaṁ yavaiḥ saviśēṣam ।</l>
<l>idānīmanivāritamēva	gōdhanaṁ	caratu	kṣētrē ॥)</l></lg> (saka. 5.300)
<p>(44) vasantāvatāradivasaḥ <b>suvasantakaḥ</b>, yathā—(gāsa. 4.69)</p>
<b><lg>
<l>phaṁgucchavaṇiddōsaṁ kēṇa vi kaddamapasāhaṇaṁ diṇṇaṁ ।</l>
<l>thaṇaalasamuhapalōḍ‍ḍhaṁtasēadhōaṁ	kiṇō	dhuasi ॥ 136 ॥</l>
</lg></b>
<lg>
<l>(phālgunōtsavanirdōṣaṁ kēnāpi kardamaprasādhanaṁ dattam ।</l>
<l>stanakalaśamukhapraluṭhatsvēdadhautaṁ kimiti dhāvayasi ॥)</l>
</lg>
<b><lg>
<l>chaṇapiṭṭhadhūsaratthaṇi mahumaataṁbacchi kuvalaāharaṇē ।</l>
<l>kaṇṇagaacūamaṁjari putti! taē maṁḍiō gāmō ॥ 137 ॥</l>
</lg></b>
<lg>
<l>(kṣaṇapiṣṭadhūsarastani madhumadatāmrākṣi kuvalayābharaṇē ।</l>
<l>karṇagatacūtamañjari! putri! tvayā maṇḍitō grāmaḥ ॥)</l></lg> (gāsa. 826vē.)
<p>(45) sahakārakusumapallavādibhañjanaṁ <b>sahakārabhañjikā</b>, yathā— (śāku. 6.3)</p>
<b><lg>
<l>tuṁ si maē cūaṁkura! diṇṇō kāmassa gahiadhaṇuhassa ।</l>
<l>kāmiaṇa—hiaa—dalaṇē paṁcabbhahiō sarō hōhi ॥ 138 ॥</l>
</lg></b>
<lg>
<l>(tvamasi mayā cūtāṅkura dattaḥ kāmasya gr̥hītadhanuṣaḥ ।</l>
<l>kāmijanahr̥dayadalanē	pañcābhyadhikaśśarō	bhava ॥)</l>
</lg>
<pb n="1570"/>
<b><lg>
<l>raiaṁ pi tā ṇa sōhai raijōggaṁ kāmiṇīṇa chaṇaṇēvacchaṁ ।</l>
<l>kaṇṇē jāi ṇa raijjai kaōlaghōlaṁtapallavaṁ sahaāraṁ ॥ 139 ॥</l>
</lg></b>
<lg>
<l>(racitamapi tāvanna śōbhatē ratiyōgyaṁ kāminīnāṁ kṣaṇanēpathyam ।</l>
<l>karṇē yāvanna racyatē kapōlaghūrṇamānapallavaṁ sahakāram ॥)</l></lg> (saka. 5.307)
<p>(46) āndōlanakrīḍā <b>dōlāvilāsaḥ</b>, yathā—(saka. 5.302)</p>
<b><lg>
<l>aṁdōlaṇalaṁghiataṭṭiāēm̐ diṭṭhē tumammi muddhāē ।</l>
<l>āsaṁghijjai kāuṁ kara—pēllaṇa—ṇic‍calā dōlā ॥ 140 ॥</l>
</lg></b>
<lg><l>(āndōlanalaṅghitataṭṭikapā dr̥ṣṭē tvayi mugdhayā ।</l>
<l>āśāsyatē kartuṁ karaprēraṇaniś‍calā dōlā ॥)</l>
</lg>
<b><lg>
<l>uc‍cavasahittaṇaṁ tē avarajjhai caṁda maṁdasuhassa ।</l>
<l>pāēhiṁ jaṁ ṇa chivvasi bahūē aṁdōlamāṇīē ॥ 141 ॥</l>
</lg></b>
<lg>
<l>(uc‍cavasatitvaṁ tavāparādhyati candra! mandasukhasya ।</l>
<l>pādābhyāṁ yanna spr̥śyasē vadhvā dōlamānayā ॥)</l>
</lg>
<p>(47) udakapūrṇā kṣvēlā vaṁśanāḍī yasyāṁ krīḍāyāṁ sā <b>udakakṣvēlikā</b>, yathā(rat‍nā. 1.12)</p>
<b><lg>
<l>asmin prakīrṇapaṭavāsakr̥tē'ndhakārē dr̥ṣṭō manāṅ‍maṇivibhūṣaṇaraśmijālaiḥ ।</l>
<l>pātālamudyataphaṇākr̥tiśrr̥ṅgakō'yaṁ māmadya saṁsmarayatīva bhujaṅgalōkaḥ ॥ 142 ॥</l>
</lg></b>
<b><lg>
<l>śrr̥ṅgāṇi drutakanakōjjvalāni gandhāḥ kausumbhaṁ pr̥thukucakumbhasaṅgi vāsaḥ ।</l>
<l>mādhvīkapriyatamasannidhānamāsāṁ nārīṇāmiti jalakēlisādhanāni ॥ 143 ॥</l>
</lg></b>
<p>(māgha. 8.30)</p>
<p>(48) madanatrayōdaśyāṁ kāmadēvādipūjā <b>madanōtsavaḥ,</b> yathā—(rat‍nā. 1.19)</p>
<b><lg>
<l>kusumasukumāramūrtirdadhatī niyamēna tanutaraṁ madhyam ।</l>
<l>ābhāti makarakētōḥ pārśvasthā cāpayaṣṭiriva ॥ 144 ॥</l>
</lg></b>
<b><lg>
<l>pratyagramajjanaviśēṣaviviktamūrtiḥ
kausumbharāgarucirasphuradaṁśukāntā ।</l>
<l>vibhrājasē makarakētanamarcayantī
bālapravālaviṭapaprabhavā	latēva ॥ 145 ॥</l></lg></b> (rat‍nā. 1.20)
<pb n="1571"/>
<p>(49) krīḍāntē gr̥hāgamanaṁ <b>gr̥hapratyāgamaḥ,</b> yathā—</p>
<b><lg><l>kaṁṭhāvalaṁbiapiō	piaamakaṁṭhābalaṁbiō	gēhaṁ ।</l>
<l>aṇusarai khēa—pasiḍhila—guruāvaavō piāsatthō ॥ 146 ॥</l></lg></b>
<lg><l>(kaṇṭhāvalambitāpriyaḥ priyatamakaṇṭhābalambitō gēham ।</l>
<l>anusarati khēdapraśithilagurukāvayavaḥ priyāsārthaḥ ॥)</l></lg>
<b><lg><l>haṁhō kaṇṇullīṇā bhaṇāmi rē suhaa kiṁ pi mā tūra ।</l>
<l>ṇijjaṇa—pāṇaddhīsu	kahi	pi	puṇṇēhiṁ	laddhōsi ॥ 147 ॥</l></lg></b>
<lg><l>(haṁhō karṇōllīnā bhaṇāmi rē subhaga! kimapi mā tvarasva ।</l>
<l>nirjanarathyāsu	kathamapi	puṇyaiḥ	labdhō'si ॥)</l></lg>
<b><lg><l>bālaa! dūrē gāmō pattalabahulā imā a vaṇarāī ।</l>
<l>mā vacca tumaṁ maṁ ujjhiūṇa sahi—sattha—vicchuḍiaṁ ॥ 148 ॥</l></lg></b>
<lg><l>(bālaka dūrē grāmaḥ patrabahulā iyaṁ ca vanarājī ।</l>
<l>mā	vraja	tvaṁ	māmujjhitvā	sakhīsārthaviyuktām ॥) (saka. 5. 225)</l></lg>
<b><lg><l>sā tui sahatthadiṇṇaṁ kaṇṇē kāūṇa bōrasaṁghāḍhaṁ ।</l>
<l>lajjāluiṇī vahuā gharaṁ gaā gāmaracchāē ॥ 149 ॥</l></lg></b> (gāsa. 5.19)
<lg><l>(mā tvayā svahastadattaṁ karṇē kr̥tvā badaśrr̥ṅgāṇam ।</l>
<l>lajjāvatī		vadhūḥ	gr̥haṁ	gatā	grāmarathyayā ॥)</l></lg>
<p>(50) sakhyādīnāṁ karmāṇi <b>sahāyavyāpāraḥ,</b> yathā—(gāsa. 7. 2)</p>
<b><lg><l>ē ēhi kiṁ piṁ tissā kaēṇa ṇikkiva bhaṇāmi, alamahavā ।</l>
<l>aviāriakajjāraṁbhaāriṇī	marau	ṇa	bhaṇissaṁ ॥ 150 ॥</l></lg></b>
<lg><l>(ē ēhi kimapi tasyāḥ kr̥tēna niṣkr̥pa! bhaṇāmyalamathavā ।</l>
<l>avicāritakāryārambhakāriṇī mriyatāṁ na bhaṇiṣyāmi ॥)</l></lg>
<b><lg><l>saccaṁ jāṇai daṭṭhuṁ sarisammi jaṇammi jujjaē rāō ।</l>
<l>marau, ṇa tumaṁ bhaṇissaṁ, maraṇaṁ pi sahāhaṇijjaṁ sē ॥ 151 ॥</l></lg></b>
<lg><l>(satyaṁ jānāti draṣṭuṁ sadr̥śē janē yujyatē rāgaḥ ।</l>
<l>mriyatāṁ na tvāṁ bhaṇiṣyāmi maraṇamapi ślāghanīyaṁ tasyāḥ ॥) (gāsa. 1. 12)</l></lg>
<pb n="1572"/>
<b><lg><l>tā kiṁ karēu jai taṁ si tīē vai-vēḍha-pēllia-thaṇīē ।</l>
<l>pāaṁguṭṭhad‌dhakkhitta—ṇīsahaṁgīēm̐	vi	ṇa	diṭṭhō ॥ 152 ॥</l></lg></b>
<lg><l>(tatkiṁ karōtu yadi tvamasi tayā vr̥tivēṣṭanapīḍita—stanayā ।</l>
<l>pādāṅguṣṭhārdhōtkṣip‍tanissahāṅgayāpi	na	dr̥ṣṭaḥ ॥) (gāsa. 3. 21)</l></lg>
<b><lg><l>appāhiāi tuha tēṇa jāitāē maē ṇa muṇiāiṁ ।</l>
<l>accuṇha—sāsa—parikkhalaṁta—visamakkhara—paāiṁ	॥ 153 ॥</l></lg></b>
<lg><l>(vyāhr̥tāni tava tayā yāni mayā na jñātāni ।</l>
<l>atyucch‌vāsapariskhaladviṣamākṣarapadāni	॥) (gāsa. 859 vē.)</l></lg>
<p>(51) sambhōgārthaṁ śarīrapratikarma <b>prasādhanam</b> yathā—</p>
<b><lg><l>diṇṇa—taṇu—aṁjaṇāiṁ	juai—aṇassa	dara—ratta—taṁbōṭhṭhāiṁ ।</l>
<l>āsaṇṇa—raha—suhāiṁ	ahivāsijjaṁti	vammahēṇa	muhāiṁ ॥ 154 ॥</l></lg></b>
<lg><l>(dattatanukāñjanāni yuvatijanasya dara raktatāmrōṣṭhāni ।</l>
<l>āsannaratisukhāni adhivāsyantē manmathēna mukhāni ॥)</l></lg>
<b><lg><l>pariuṁbaṇēṇa aharō agghai hiaaharisēṇa ṇaaṇacchāā ।</l>
<l>sōhaṁ kuṇai piō ccia viraēi muhā pasāhaṇaṁ juaiaṇō ॥ 155 ॥</l></lg></b>
<lg><l>(paricumbanēnādharō'rdhati	hr̥dayaharṣēṇa	nayanacchāyā ।</l>
<l>śōbhāṁ karōti priya ēva viracayati mudhā prasādhanaṁ yuvatijanaḥ ॥)</l></lg>
<b><lg><l>daramattapattalēhō mahagghavia—piaamō—vaūaṇa—suhiō ।</l>
<l>paṭṭhimuhaṭṭhiahiaō jāai pajjaṁtamaṁḍaṇō juaijaṇō ॥ 156 ॥</l></lg></b>
<lg><l>(dararacitapatralēkhaḥ	mahārghapriyatamōpagūhanasukhitaḥ ।</l>
<l>pr̥ṣṭhamukhasthitahr̥dayō jāyatē paryāp‍tamaṇḍanō yuvatijanaḥ ॥)</l></lg>
<b><lg><l>ṇimmaviamaṁḍaṇāṇa vi sōhā vāsaavimāṇiāṇa vimaliā ।</l>
<l>mōhaṁ ṇēvacchamiṇaṁ piaōsō ccia pasāhaṇaṁ juaīṇaṁ ॥ 157 ॥</l></lg></b>
<lg><l>(nirmitamaṇḍanānāmapi śōbhā vāsakavimānitānāṁ vigalitā ।</l>
<l>mōghaṁ nēpathyamētat priyatōṣa ēva prasādhanaṁ yuvatīnām ॥)</l></lg>
<pb n="1573"/>
<p>(52) samānalīlāvidyāvittavayasānurūpālāpairāsanabandhō	gōṣṭhī।	tasyāṁ	viharaṇaṁ
<b>gōṣṭhīvihāraḥ</b>। tatra ca—</p>
<b><lg><l>puṣpōpahārāja—vijr̥mbhita—piṇḍa—dhūpē
dīpāṁśubhiḥ	kapiśitē	dhr̥tadāmni	harmyē ।</l>
<l>kāntāsakhaḥ	sahacarānugataśca	kāmī
ś‍yāmāmukhē smitamukhō vidadhīta gōṣṭhīm ॥ 158 ॥</l></lg></b>
<b><lg><l>saṅgītamatra kalayēnmr̥dukākalībhiḥ gāthāḥ paṭhēcca masr̥ṇamadanāgradūtīḥ ।</l>
<l>dvayarthaiḥ padaiḥ piśunayēcca rahasyavastu hr̥dyaṁ hasēcca daśanāṁśubhirullasadbhiḥ ॥ 159 ॥</l></lg></b>
<p>tatra <b>gāthā</b> yathā—(saka. 5. 224, 3.57)</p>
<b><lg><l>pōḍhamahilāṇaṁ jaṁ jaṁ suṭhṭhu sikkhiaṁ taṁ raē suhāvēi ।</l>
<l>jaṁ jaṁ asikkhiaṁ ṇavavahūṇa taṁ raiṁ dēi ॥ 160 ॥</l></lg></b>
<lg><l>(prauḍhamahilānāṁ yadyat suṣṭhu śikṣitaṁ tattad ratē sukhayati ।</l>
<l>yadyadaśikṣitaṁ	navavadhūnāṁ	tattad	dhr̥tiṁ	dadāti ॥)</l></lg>
<p><b>dvayarthapadaprayōgō</b> yathā—(vala. 538)</p>
<b><lg><l>caṁdaṇavaliaṁ diḍhakaṁcibaṁdhaṇaṁ dīharaṁ supariṇāhaṁ ।</l>
<l>hōi gharē sāhīṇaṁ musalaṁ dhaṇṇāṇa mahilāṇa ॥ 161 ॥</l></lg></b>
<lg><l>(candanavalitaṁ	dr̥ḍhakāñcībandhanaṁ	dīrghaṁ	supariṇāham ।</l>
<l>bhavati gr̥hē svādhīnaṁ musalaṁ dhanyānāṁ mahilānām ॥)</l></lg>
<p>(53) ratyāvāsapravēśō <b>vāsagr̥hōpagamanam,</b> yathā—(sēba. 10.59)</p>
<b><lg><l>vēvai sasii kilammai saaṇē āmuai ṇīsahō aṁgāiṁ ।</l>
<l>ṇa viṇajjai kiṁ bhīō ō maaparavvasō vilāsiṇīsatthō ॥ 162 ॥</l></lg></b>
<lg><l>(vēpatē śvasiti klāmyati śayanē āmuñcati nissahō'ṅgāni ।</l>
<l>na vijñāyatē kiṁ bhīta uta madaparavaśō vilāsinīsārthaḥ ॥)</l></lg>
<b><lg><l>ṇēvaccha—diṇṇa—hiaō ōsāria—sahīaṇō—aṁtaṭṭhiōṁ ṇihuaṁ ।</l>
<l>pēcchai	āittapahaṁ	pia—paḍivatti—rasiō vilāsiṇīsatthō ॥ 163 ॥</l></lg></b>
<lg><l>(nēpathyadattahr̥dayō'pasāritasakhījanō'ntaḥsthitō	nibhr̥tam ।</l>
<l>prēkṣatē ādīp‍tapathaṁ priyapratipattirasikō vilāsinīsārthaḥ ॥)</l></lg>
<pb n="1574"/>
<b><lg><l>ālihadi piaamā āsaṇṇaviōaṁ vammahaāura—hiaaṁ ।</l>
<l>pulauggamēṇa pisuṇiakēavamāṇavimuhaṁ vilāsiṇisatthaṁ ॥ 164 ॥</l></lg></b>
<lg><l>(ālikhati priyatamā āsannaviyōgaṁ manmathāturahr̥dayam ।</l>
<l>pulakōdgamēna piśunitakaitavamānavimukha vilāsinīsārtham ॥)</l></lg>
<b><lg><l>appēi a juvaijaṇō tāviadaiāē sammuhādaṁsa—diṇṇaṁ ।</l>
<l>hiaappahuttamahiaṁ maaṇa—vahuppaṁta—lōaṇō pariōsaṁ ॥ 165 ॥</l></lg></b>
<lg><l>(arpayati ca yuvatijanaḥ tāpitadayitāyāḥ sammukhādarśadattam ।</l>
<l>hr̥dayaprabhūtamahitaṁ	madanaprabhavallōcanaḥ	paritōṣam ॥)</l></lg>
<p>(54) madanārtāgāmikāmīnīpratipālana<b>mabhisārikāpratīkṣaṇaṁ</b>, yathā—(sēba. 10.65)</p>
<b><lg><l>ahisāraṇaṁ ṇa gēṇhai ṇa saṁṭhavēi alaaṁ ṇa pucchai āīṁ dūiṁ ।</l>
<l>caṁdālōapaḍihaō	vēvai	mūḍhahiaō	vilāsiṇisatthō ॥ 166 ॥</l></lg></b>
<lg><l>(abhisāraṇaṁ na gr̥hṇāti na saṁsthāpayati alakaṁ na pr̥cchati ālīm ।</l>
<l>candrālōkapratihatō	vēpatē	mūḍhahr̥dayō	vilāsinīsārthaḥ ॥)</l>
</lg>
<b><lg><l>ahisāraṇaṭṭhapatthē cira—gamaṇuvvāa—ṇīsahāṇaṁ samaaṇaṁ ।</l>
<l>vīsamaṁuṁ paḍhamagaaṁ ṇa dēi jubarīṇa suraaturiaṁ hiaaṁ ॥ 167 ॥</l></lg></b>
<lg><l>(abhisāraṇārthaprasthitē	ciragamanakhinnanissahānāṁ	samadanam ।</l>
<l>viśramituṁ prathamagataṁ na dadāti yuvatīnāṁ suratatvaritaṁ hr̥dayam ॥)</l></lg>
<b><lg><l>asamattamaṁḍaṇa ccia vacca gharaṁ sē sakōuhallassa ।</l>
<l>vōlāvia—halahalaassa putti cittē ṇa laggihisi ॥ 168 ॥</l></lg></b>
<lg><l>(asamāp‍tamaṇḍanaiva vraja gr̥haṁ taya sakautūhalasya ।</l>
<l>vyatikrāntautsukyasya putri cittē na lagiṣyasi ॥) (gāsa. 1. 21)</l></lg>
<b><lg><l>aliapasuttaa	viṇimīliaccha	dē	suhaa	majjha	ōāsaṁ ।</l>
<l>gaṁḍa—pariuṁbaṇā—pulaiaṁga	ṇa	uṇō	cirāihassaṁ ॥ 169 ॥</l></lg></b>
<lg><l>(alīkaprasup‍taka vinimilītākṣa dadasva subhaga mamāvakāśam ।</l>
<l>gaṇḍa—paricumbanā—pulikitāṅga!	na	punaścirayiṣyāmi ॥ ) (gāsa. 1.20)</l></lg>
<pb n="1575"/>
<p>(55) priyajanāhvānāya sakhyādisamprēṣaṇaṁ <b>dūtīvisarjanaṁ,</b> yathā—(gāsa. 2.81)</p>
<b><lg><l>dūi tumaṁ via ṇiuṇā kakkhaḍa—mauāi jāṇasē bōlluṁ ।</l>
<l>kaṁḍūiapuṁḍuraṁ jaha ṇa hōi taha taṁ kuṇijjāsu ॥ 170 ॥</l></lg></b>
<lg><l>(dūti tvamēva nipuṇā karkaśamr̥dukāni jānīṣē vaktum ।</l>
<l>kaṇḍūyitapāṇḍuraṁ yathā na bhavati tathā tat kariṣyasi ॥)</l></lg>
<b><lg><l>ṇivasasi dukkhasahāā maha hiaē sō piō tahiṁ cēa ।</l>
<l>sahi suṇaha dō vi tumhē paramatthaṁ va saṁdisimō ॥ 171 ॥</l></lg></b>
<lg><l>(nivasasi duḥkhasahāyā mama hr̥dayē sa priyastatraiva ।</l>
<l>sakhi! śrr̥ṇuta dvāvapi yuvāṁ paramārthamēva sandiśāmaḥ ॥)</l></lg>
<b><lg><l>suraa—suha—lālasāhiṁ piaama—ratthaṁtarēsu puṇaruttaṁ ।</l>
<l>pēsijjaṁti		sarahasaṁ	samaaṁ	dūrhahi diṭṭhīō ॥ 172 ॥</l></lg></b>
<lg><l>(suratasukhalālasābhiḥ	priyatamapathāntarēṣu	punaruktam ।</l>
<l>prēṣyantē	sarabhasaṁ	samakaṁ	dūtībhirduṣṭayaḥ ॥)</l></lg>
<b><lg><l>ahiaṁ samāgamāhiṁ vi piaamasaṁdēsiāhiṁ dūīhiṁ ।</l>
<l>sōkkhaṁ	dhūṇaṁdaarā	sīsaṁtā	dētti	saṁdēsā ॥ 173 ॥</l></lg></b>
<lg><l>(adhikaṁ samāgamairapi priyatamasandiṣṭābhiḥ ālībhiḥ ।</l>
<l>saukhyaṁ dhūyamānakarāḥ śiṣyamāṇāḥ dadati sandēśāḥ ॥)</l></lg>
<p>(56) nimittaviśēṣāt priyāṇāṁ gamanē svayaṁ tā tatra gacchēditi <b>svayaṁ vā gamanaṁ</b> yathā—</p>
<b><lg><l>vicchiṁdijjai dhīraṁ dāragaā paḍivahaṁ ṇa ṇijjai diṭṭhī ।</l>
<l>gammai hiaammi gaē piāṇaṁ gaadūimaggau ccia vasahiṁ ॥ 174 ॥</l></lg></b>
<lg><l>(vicchidyatē dhairyaṁ dvāragatā pratipathaṁ na nīyatē dr̥ṣṭiḥ ।</l>
<l>gamyatē hr̥dayē gatē priyāṇāṁ gatadūtīmārgata ēva vasatima ॥)</l></lg>
<b><lg><l>paḍhamapahāē puhikkiō paōsa—kāla—paḍisiddhavīrābhē ।</l>
<l>pēcchai gamaṇēddhavahē caṁdakarāappiē piē juaijaṇō ॥ 175 ॥</l></lg></b>
<lg><l>(prathamaprabhayā	pr̥thakkr̥taḥ	pradōṣakālapratiṣiddhavīrābhē ।</l>
<l>prēkṣatē gamanārdhapathē candrakarārpitān priyān yuvatijanaḥ ॥)</l></lg>
<pb n="1576"/>
<b><lg>
<l>sēulliasavvaṁgī gōttaggahaṇēṇa tassa suhaassa ।</l>
<l>dūiṁ	appāēṁtī	tassēa	gharaṁgaṇaṁ	pattā ॥ 176 ॥</l>
</lg></b>
<lg>
<l>(svēdārdritasarvāṅgī nāmagrahaṇēna tasya subhagasya ।</l>
<l>dūtīṁ pratyāyayantī tasyaiva gr̥hāṅgaṇaṁ prāp‍tā ॥)</l></lg> (gāsa. 5.40)
<b><lg>
<l>suhaucchaaṁ jaṇaṁ dullahaṁ pi dūrāhi amha āṇēṁta ।</l>
<l>uavaāraa jara jīaṁ pi ṇēṁta ṇa kaāvarāhō si ॥ 177 ॥</l>
</lg></b>
<lg>
<l>(sukhapr̥cchakaṁ janaṁ durlabhamapi vidūrādasmākamānayan ।</l>
<l>upakāraka jvaraka jīvamapi nayanna kr̥tāparādhō'si ॥)</l></lg> (gāsa. 1.50)
<p>(57) prāp‍tasyābhyutthānādipratipatti<b>rāgatōpacāraḥ,</b> yathā—</p>
<b><lg>
<l>jaṇiaharisāṇa takkhaṇahiaāpaḍiaṁ pi piaamabbhuṭṭhāṇaṁ ।</l>
<l>aṁgēhi kāmiṇīṇaṁ saṁbhāvēuṁ maālasēhiṁ ṇa caai ॥ 178 ॥</l>
</lg></b>
<lg>
<l>(janitaharṣāṇāṁ tatkṣaṇahr̥dayāpatitamapi priyatamābhyutthānam ।</l>
<l>aṅgēḥ kāminīnāṁ sambhāvayituṁ madālasaiḥ na śakyatē ॥)</l>
</lg>
<b><lg>
<l>kāmiṇījaṇassa sahasā piadaṁsaṇavittharaṁtaharisavimuhiā ।</l>
<l>divasaguṇiā vi hiaēṇa hōṁti paḍivattibharasahā ullāvā ॥ 179 ॥</l>
</lg></b>
<lg>
<l>(kāminījanasya sahasā priyadarśanavistr̥ṇvad‍dharṣavimugdhāḥ ।</l>
<l>divasaguṇitā api hr̥dayē na bhavanti pratipattibharasahā ullāpāḥ ॥)</l>
</lg>
<b><lg>
<l>tāmarasakōmalāō piakaṁṭhāliṁgaṇē samukkhittāō ।</l>
<l>pariaṁmāvēlamaō juaīṇaṁ dharēi vammahō bāhāō ॥ 180 ॥</l>
</lg></b>
<lg>
<l>(tāmarasakōmalān priyakaṇṭhāliṅganē samutkṣip‍tān ।</l>
<l>parimbhāpīḍamayān yuvatīnāṁ dhārayati manmathō bāhān ॥)</l>
</lg>
<b><lg>
<l>parimantharābhiralaghūrubharādadhivēś‍ma	patyurupacāravidhau ।</l>
<l>skalitābhirapyanupadaṁ pramadāḥ praṇayātibhūmimagaman gatibhiḥ ॥ 181 ॥</l>
</lg></b>
<p>(māgha. 9.78)</p>
<p>(58)āgatānāmanurāgavr̥ddhayē prasādhanasaṁvāhanādividhiḥ <b>paricaraṇam,</b> yathā—(kusaṁ. 8.27)</p>
<b><lg>
<l>tāṁ pulōmatanayālakōcitaiḥ pārijātakusumaiḥ prasādhayan ।</l>
<l>nandanē	ciramayugmalōcanassaspr̥haṁ	suravadhūbhirīḍitaḥ ॥ 182 ॥</l>
</lg></b>
<pb n="1577"/>
<b><lg>
<l>āvivāhasamayād gr̥hē vanē śaiśavē tadanu yauvanē punaḥ ।</l>
<l>svāpahēturanupāśritō'nyayā rāmabāhurupadhānamēṣa tē ॥ 183 ॥ (urāca. 1.37)</l>
</lg></b>
<b><lg>
<l>lōlāṁśukasya	pavanākulitāṁśukāntaṁ
tvaddr̥ṣṭibahāri mama lōcanabāndhavasya ।</l>
<l>adhyāsituṁ tava ciraṁ jaghanasthalasya
paryāp‍tamēva karabhōru! mamōruyugmam ॥ 184 ॥(vēsaṁ. 2.23)</l>
</lg></b>
<b><lg>
<l>kiṁ śītalaiḥ klamavinōdibhirārdravātān
sañcārayāmi	nalinīdalatālavr̥ntaiḥ ।</l>
<l>aṅkē nidhāya karabhōru! yathāsukhaṁ tē
saṁvāhayāmi	caraṇāvuta	padmatāmrau ॥ 185 ॥</l></lg></b> (śāku. 3.18)
<p>(59) riraṁsātiśayān sakhyādīnāmanavēkṣaṇādibhirutthāpanaṁ <b>visarjanam,</b> yathā—(kirātā. 9.66)</p>
<b><lg>
<l>bhartr̥ṣūpasakhi nikṣipatīnāmātmanaḥ sphuṭamadōdyamitānām ।</l>
<l>vrīḍayā viphalayā vanitānāṁ na sthitaṁ na vigataṁ hr̥dayēbhyaḥ ॥ 186 ॥</l>
</lg></b>
<b><lg>
<l>mithyāmīladarālapakṣmaṇi	valatyantaḥ	kuraṅgīdr̥śō
dīrghāpāṅgasarittaraṅgasaralē	talpōnmukhē	cakṣuṣi ।</l>
<l>patyuḥ kēlimataḥ kathā viramayannanyōnyakaṇḍūyanaiḥ
kō māṁ vyāharatītyudīrya niragāt savyājamālījanaḥ ॥ 187 ॥</l>
</lg></b>
<b><lg>
<l>madhumadaparipāṭalaprakōpadviguṇatarāruṇitēkṣaṇaṁ	mr̥gākṣyā ।</l>
<l>ratirasamanayā ghanāparādhaṁ priyāmiva sērṣyadr̥śā vyalōki dīpaḥ ॥ 188 ॥</l>
</lg></b>
<b><lg>
<l>atha ratirabhasādalīkanidrāmadhuravighūrṇitalōcanōtpalābhiḥ ।</l>
<l>śayanatalamaśiśrayan vadhūbhiḥ sahamadamanmathamantharā yuvānaḥ ॥ 189 ॥</l>
</lg></b>
<p>(60) kūrpāsakavibhūṣaṇādityāgaḥ <b>kañcukādimōkṣaḥ,</b> yathā—</p>
<b><lg>
<l>savvaṁgattā (savvaṁgāō) hiakaṁcuammi maṇivalaaṇibiḍaparic‍catē ।</l>
<l>dē rai—lālasa—līlā—visūriaṁ sahau mihuṇassa ॥ 190 ॥</l>
</lg></b>
<lg>
<l>(sarvāṅgād hr̥takañcukē maṇimalayanibiḍaparityak‍tē ।</l>
<l>tāvat ratilālasalīlākhinnaṁ rājatu mithunasya ॥)</l>
</lg>
<pb n="1578"/>
<b><lg>
<l>khippai	hārō	thaṇamaṁḍalāhi	taruṇīhiṁ	ramaṇapariraṁbhē ।</l>
<l>agghiaguṇā vi guṇinō lahanti lahuattaṇaṁ kālē ॥ 191 ॥</l>
</lg></b>
<lg>
<l>(kṣipyatē hāraḥ stanamaṇḍalāt taruṇībhī ramaṇaparirambhē ।</l>
<l>arcitaguṇā api guṇinō labhantē laghutvaṁ kālē ॥)</l> (gāsa. 5.29)</lg>
<b><lg>
<l>vīsaṁtassa	vilāsiṇihiē kusumāuhassa rasaṇāē ।</l>
<l>puṇṇāhamaṁgalaṁ	via	gijjau	muc‍caṁtabaṁdhāē ॥ 192 ॥</l>
</lg></b>
<lg>
<l>(viśrāmyatō vilāsinīhr̥dayē kusumāyudhasya raśanayā ।</l>
<l>puṇyāhamaṅgalamiva	gīyatē	mucyamānabandhayā ॥)</l>
</lg>
<b><lg>
<l>uttāria—ṇēura—hāra—tilaa—tāḍaṁka—valaa—rasaṇaṁmi ।</l>
<l>avihaapasarō	maaṇō	dhāvai	aṁgammi	taruṇīṇaṁ ॥ 193 ॥</l>
</lg></b>
<lg>
<l>(uttārita—nūpura—hāra—tilaka—tāṭaṅka—valaya—raśanē ।</l>
<l>avihataprasarō	madanō	dhāvatyaṅgē	taruṇīnām ॥)</l>
</lg>
<p>(61) (suratō) pakramō <b>ratārambhaḥ</b> yathā—(kusaṁ. 8.79, 80.4)</p>
<b><lg>
<l>tatkṣaṇaṁ viparivartitāhriyōrniṣya/ cchatōḥ śayanamiddharāgayōḥ ।</l>
<l>sā babhūva vaśavartinī dvayōḥ śūlinaḥ suvadanā madasya ca1 ॥ 194 ॥</l>
</lg></b>
<b><lg>
<l>ghūrṇamānanayanaṁ skhalatkathaṁ/caṁ svēdabindumada—kāraṇasmitam ।</l>
<l>ānanēna	na	tu	tāvadīśvaraścakṣuṣā	ciramumāmukhaṁ papau ॥ 195 ॥</l>
</lg></b>
<b><lg>
<l>nābhidēśanihitaḥ sakampayā śaṅkarasya rurudhē tayā karaḥ ।</l>
<l>taddukūlamatha cābhavat svayaṁ dūramucch‌vasitanīvibandhanam ॥ 196 ॥</l>
</lg></b>
<b><lg>
<l>ghōlai tahiṁ tahiṁ cia ṇa tarai taruṇīē laṁghauṁ majjha ।</l>
<l>ṇābhimahāvattabhamāḍiō	vva	hatthō	piaamassa ॥ 197 ॥</l>
</lg></b>
<lg>
<l>(ghūrṇati tatra tatraiva na śak‍nōti taruṇyā laṅghituṁ madhyam ।</l>
<l>nābhimahāvartabhrānta	iva	hastaḥ	priyatamasya ॥)</l>
</lg>
<!-- NOTES pg=1578!-->
1. madasya ca = madanasyēti rāghavaḥ, madanasya cēti jōśēraḥ ।
<pb n="1579"/>
<p>(62) āliṅganādiprayōgō <b>ratam,</b> yathā—(māgha. 10.42)</p>
<b><lg>
<l>uttarīyavinayāt trapamāṇā rundhatī kila tadīkṣaṇamārgam ।</l>
<l>āvariṣṭa vikaṭēna vivōḍhurvakṣasaiva kucamaṇḍalamanyā ॥ 198 ॥</l>
</lg></b>
<b><lg>
<l>lōladr̥ṣṭivadanaṁ dayitāyāś‍cumbati priyatamē rabhasēna ।</l>
<l>vrīḍayā saha vinīvi nitambādaṁśukaṁ śithilatāmupapēdē ॥ 199 ॥</l>
</lg></b>
(kirātā. 9. 47)
<b><lg>
<l>sītkr̥tāni maṇitaṁ karuṇōktiḥ s‍nigdhamuktamalamarthavacāṁsi ।</l>
<l>hāsabhūṣaṇaravāśca	ramaṇyāḥ	kāmasūtrapadatāmupajagmuḥ ॥ 200 ॥</l>
</lg></b>
(māgha. 10.75)
<b><lg>
<l>nāndīpadāni ratināṭakavigh‍naśāntāvājñākṣarāṇi paramāṇyathavā smarasya ।</l>
<l>daṣṭē'dharē praṇayinā vidhutāgrapāṇēssītkāraśuṣkaruditāni jayanti nāryāḥ ॥ 201 ॥</l>
</lg></b>
<p>(63) samprayōgavirāmō <b>ratāvasānaṁ</b> yathā— (māgha. 10.80,88,82,84)</p>
<b><lg>
<l>prāpya manmathamadādatibhūmiṁ durvahastanabharāḥ suratasya ।</l>
<l>śaśramuḥ śramajalārdralalāṭaśliṣṭakēśamasitāyatakēś‍yaḥ ॥ 202 ॥</l>
</lg></b>
<b><lg>
<l>viśramārthamupagūḍhamajasraṁ yat priyaiḥ prathamaratyavasānē ।</l>
<l>yōṣitāmuditamanmathamādau tad dvitīyasuratasya babhūva ॥ 203 ॥</l>
</lg></b>
<b><lg>
<l>prēkṣaṇīyakamivēkṣaṇamāsāṁ hrīvibhaṅguravilōcanapātāḥ ।</l>
<l>sambhramadrutagr̥hītadukūlacchādyamānavapuṣaḥ	suratāntāḥ ॥ 204 ॥</l>
</lg></b>
<b><lg>
<l>śliṣṭacandanaviśēṣakabhaktibhraṣṭabhūṣaṇakadarthitamālyaḥ ।</l>
<l>sāparādha	iva	maṇḍanamāsīdātmanaiva sr̥dr̥śāmupabhōgaḥ ॥ 205 ॥</l>
</lg></b>
<p>(64) ratāvasānē sukhasvāpō <b>nidrānubhavaḥ,</b> yathā—(saka. 5.470)</p>
<b><lg>
<l>āślēṣiṇaḥ pr̥thutaraklamaśītapītamāyāminīrghanamudō rajanīryuvānaḥ ।</l>
<l>ūrvōrmuhurvalayabandhanasandhilōlapādāntasaṁvalitatūlapaṭāḥ svapanti ॥ 206 ॥</l>
</lg></b>
<b><lg>
<l>laghuni tr̥ṇakuṭīrē kṣētrakōṇē yavānāṁ navakalama-1 palālasrastarē sōpadhānē ।</l>
<l>pariharati suṣup‍taṁ hālikadvandvamārāt kucakalaśamahōṣmābaddharēkhastuṣāऱḥ ॥ 207 ॥</l>
</lg></b>
<!-- NOTES pg=1579!-->
1. kalama = kamala rāghavaḥ ।
<pb n="1580"/>
<b><lg>
<l>vrīhiḥ stambakariḥ, prabhūtapayasaḥ pratyāgatā dhēnavaḥ,
pratyujjīvitabhikṣuṇā	bhr̥śamiti	dhyāyannapētānyadhīḥ ।</l>
<l>sāndrōśīrakuṭumbinīstanabharavyālup‍tagharmaklamō
dēvē nīramudāramujjhati sukhaṁ śētē niśi grāmaṇīḥ ॥ 208 ॥</l>
</lg></b>
<b><lg>
<l>ciratararatikhēdaprāp‍tanidrāsukhānāṁ caramamapi śayitvā pūrvamēva prabuddhāḥ ।</l>
<l>aparicalitagātrāḥ kurvatē na priyāṇāmaśithilabhujacakraślēṣabhēdaṁ taruṇyaḥ ॥ 209 ॥</l>
</lg></b>
(māgha. 11. 13)
<b><lg>
<l>kriyātmanō'mī kālasya bhēdād visrambhaṇādayaḥ ।</l>
<l>visrambhaṇādisambhōgabhēdāvacchēdahētavaḥ	॥ 210 ॥</l>
</lg></b>
<b><lg>
<l>catuṣṣaṣṭiratō'traiva kēcid visrambhaṇādayaḥ ।</l>
<l>mānādyanantarē'pi syuḥ kēcic‍candrōdayādayaḥ ॥ 211 ॥</l>
</lg></b>
<b><lg>
<l>sambhōga	uktaḥ	prathamānurāgādanantarassō'yamanēkabhēdaḥ ।</l>
<l>mānāt pravāsāt karuṇāc‍ca sampratyanantarāḥ kiñcidudāhriyantē ॥ 212 ॥</l>
</lg></b>
<p><b>iti śrīmahārājādhirājaśrībhōjadēvaviracitē śr̥ṅgāraprakāśē
prathamānurāgaprakāśō nāma
॥ catustriṁśaḥ prakāśaḥ ॥ 34 ॥</b></p>
<lg>
<l>ayatiṣṭa sanātanaḥ prakāśē yadayaṁ nirvyavadhānamēva kāś‍yām ।</l>
<l>phalamētadudītimāpa nūnaṁ prathamaḥ kalpatarustapō hi bhūmau ॥</l>
</lg>
<pb n="1581"/>
<p>atha</p>
<p><b>śrr̥ṅgāraprakāśē pañcatriṁśaḥ prakāśaḥ</b></p>
<p>mānānantaraprakāśaḥ</p>
<p>atha <b>mānānantaraḥ ।</b></p>
<p>tatra ratiprakarṣanimittābhilaṣaṇīyāliṅganādyanavāp‍tihētavaḥ mānāgamaprarōdanādayaḥ
sambhōgaśabdavācyāḥ bhavanti ।</p>
<p>kaḥ punaratra samāsaḥ ? ṣaṣṭhītatpuruṣa ēva ।</p>
<p>kā vr̥ttiḥ? prathamānurāgādanantaravadanutsr̥ṣṭasvārthaivētyatra yuktam ।</p>
<p>tatra vistrambhaṇādīnāṁ prathamānurāgasya vidyamānatvāt । iha tu mānanivr̥ttau
mānāva/pagamādayaḥ jāyantē । anvayād viśēṣaṇaṁ bhaviṣyati । tadyathā— ghr̥taghaṭaḥ, tailaghaṭaḥ
iti । niṣiktē'pi ghr̥tē tailē vā (tatra ghaṭō) viśēṣaṇaṁ bhaviṣyati ।</p>
<p>tadyathā—(ayaṁ) ghr̥taghaṭaḥ, ayaṁ tailaghaṭaḥ iti । bhavati hi tatra yā ca yāvatī
vā arthamātrā ihāpi sarvaṁ tattulyamēva, sakaṣāyairēva vākyairnāyakati (raskārām̐)str̥dantī(tī)
(nāyikā) śayanīyaṁ gacchēt । kiñca—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁhu muñca mama māmiti mandaṁ jalpitaṁ jayati mānavatīnāma ॥ 1 ॥</l>
</lg></b>
<p>iti mānānvayaḥ dr̥ś‍yatē ।</p>
<p>nanu	ca	anvayagrahaṇēnānvayavyatirēkayōḥ	smāritō'sti । tataśca
niścitamēbhirmānāpagamādibhirmānaśabdārthairēva bhavitavyam । tathā hi— prathamānurāgānantara
ityuktē kaścit śabdaśśrūyatē । prathamānurāgētyanantarēti ca pratīyamānavibhāgaḥ । arthō'pi
kaścid gamyatē । vistrambhaṇādiravadhimattvaṁ ca ।</p>
<p><b>mānānantara</b> ityuktē kaścicchabdabhāgō hīyatē kaścidupajāyatē । kaścidanvayī
prathamānurāgō hīyatē, mānētyupajāyatē, anantarētyanvayī । tēna manyāmahē yacchabdayōgō1
hīyatē tasyāsāvarthō, yō'rthō hīyatē ya upajāyatē tasyāsāvarthō'rtha upajāyatē, yō'nvayī
tasyāsāvarthō yō'rthō'nvayī ।</p>
<!-- NOTES pg=1581!-->
1. 'yacchandagō' iti rāghavaḥ, yacchabdayōgō jō.
<pb n="1582"/>
<p>naivaṁ, yatō'nanyathāsiddhābhyāmēvānvayavyatirēkābhyāṁ śabdārthayōḥ sambandhā—
vadhāraṇam, ananyathāsiddhau cēmau । tathā hi yatra br̥ṁhitaṁ hīyatē, hēṣitamupajāyatē
rēṇucakramanvayi tatra hastinō hīyantē pipīlikānvayinyaḥ; na caitāvatā rēṇucakrasya
pipilikā anvayinyō bhavanti, yatra vā kṣīraṁ hīyatē dadhyupajāyatē pātramanvayi tatra
mādhuryaṁ hīyatē amlatōpajāyatē tr̥p‍tiranvayinī । na caitāvatā pātrasya tr̥p‍tiḥ kāryā bhavati ।
avadhr̥taṁ hi sāmarthyamanvayavyatirēkābhyāṁ pravibhajyatē । yathā lōkē'vadhi (badhirō')pi
cakṣuṣmānālōkayati, satyapi śrōtrē upahatacakṣurnālōkayati rūpamityanvayavyatirēkābhyāṁ
cakṣuḥ—śrōtrasannidhānē rūpālōkanaṁ cakṣuṣa ēva vyavasthāpyatē na śrōtrasya । yasya ca kēvalasya
yō'rthō'vadhr̥taḥ padāntarasannidhānē'pi sa ēva । na hi rasanamasannidhau darśanasya,
madhurādivyañjakaṁ darśanasannidhau nīlādivyaktisāmarthyaṁ pratilabhatē । prathamānurāgaśabdasya ca
kēvalasyōtkaṇṭhādiṣu mānaśabdasyērṣyāyitādiṣu anantaraśabdasya punaravadhimatsvēva
sāmarthyamavadhr̥tam । tēṣāṁ tāvānēvārthō bhavati, yaḥ punaḥ padayōritarētarōpaślēṣāt
vistrambhaṇādirmānaśaithilyādirvā avadhimad‌viśēṣō'bhyadhikaḥ pratīyatē vākyārthaḥ sa
bhavatīti ।</p>
<p>(<b>1</b>)</p>
<p><b>kē punarmānaśaithilyādayaḥ ?</b></p>
<p>(1)mānaśaithilyaṁ,	(2)mānāpagamaliṅgāni,	(3)mānāpahnavaḥ,	(4)mānāpagamaḥ,</p>
<p>(5)prarōdanaṁ,	 (6)priyābhyupapattiḥ,	(7)mudhāpratiṣēdhaḥ,	(8)parisāntvanāni,	(9)citracāṭūktayaḥ</p>
<p>(/cāṭuk‍tayaḥ),	(10)	skhalitagōpanāni,	(11)praṇipātaḥ,	(12)priyōtthāpanāni,</p>
<p>(13)aśrupramārjanaṁ,	(14)mānaśēṣaḥ,	(15)aparādhasmaraṇaṁ,	(16)prēmavaimanasyaṁ(mānavaimanasyāni),</p>
<p>(17)stanōtkampaḥ,	(18)niḥśvasitāni,	(19)svēdarōmāñcau,	(20)kapōlōṣṭhaspandanāni,</p>
<p>(21)mukhaprasādaḥ,	(22)vyājaśapathāḥ,	(23)vakravīkṣitāni,	(24)upālambhaḥ,</p>
<p>(25)pratyuttarāṇi,	(26)avajñābhraṁśaḥ,	(27)prēmāvirbhāvaḥ,	(28)prēmāliṅganāni,	(29)priyōparōdhaḥ,</p>
<p>(30)śrr̥ṅgāravr̥ddhiḥ,	(31)haṭhakacagrahaḥ,	(32)prasahyāślēṣaḥ,	(33)pāṇitāḍanaṁ,</p>
<p>(34)pādābhighātaḥ,	(35)dayitayātanā,	(36)pratyanunayaḥ(/pratyāyanam),	(37)prēmavaikr̥tāni,</p>
<p>(38)lajjāgamaḥ,	(39)mānarāmaṇīyakāni,	(40)vistrambhasambhāṣā,	(41)mānāsaktiḥ</p>
<p>(/mānaśak‍tiḥ),	(42)mānapratipādanaṁ,	(43)sakhīparihāsaḥ,	(44)mānānuśayaḥ,</p>
<p>(45)mānanindā,	(45)mānānucintanaṁ,	(47)mānapradhvaṁsaḥ,	(48)mānapunarbhāva' iti । tēṣu—</p>
<pb n="1583"/>
<p>(1) dēśakālōtkaṇṭhādibhirmānāpacayō <b>mānaśaithilyam,</b> yathā—(gāsa. 1.74)</p>
<b><lg>
<l>pudr̥ḍhamaṇṇudūmiāēm̐	vi	gahiō	dayiammi	pēcchaha imāē ।</l>
<l>ōsarai	vāluāmuṭṭhiu	vva	māṇō	surasuraṁtō ॥ 2 ॥</l>
</lg></b>
<lg>
<l>(prauḍha/ dr̥ḍhamanyudūnayāpi gāḍhaṁ gr̥hitē' nayā paś‍yata dayitē ।</l>
<l>apasarati vālukāmuṣṭiriva mānaḥ surusurāyamāṇaḥ ॥)</l>
</lg>
<b><lg>
<l>a/uvvahai daiagai/hiāharōjja/ṭṭhajjhijjaṁtarōsapaḍirāaṁ/ yaṁ ।</l>
<l>pāṇōsaraṁtamairaṁ	va	paliha/ phaliacasaaṁ	mahuṁ	bālā ॥ 3 ॥</l>
</lg></b>
<lg>
<l>(udvahati dayitagr̥hītādharōṣṭhakṣīyamāṇarōṣapratirāgam ।</l>
<l>pānāpasaranmadiramiva sphaṭikacaṣakaṁ mukhaṁ bālā ॥)</l> (gauḍa. 690)
</lg>
<p>(2) gacchatō mānasya cihnāni <b>mānāpagamanaliṅgāni,</b> yathā—(gāsa. 2.88)</p>
<b><lg>
<l>ṇēurakōḍivilaggaṁ	cihuraṁ	daiassa	paāpaḍiassa ।</l>
<l>hiaaṁ	pautthamāṇaṁ	ummōaṁti	ccia	kahēi ॥ 4 ॥</l>
</lg></b>
<lg>
<l>(nūpurakōṭivilag‍‍naṁ cikuraṁ dayitasya pādapatitasya ।</l>
<l>hr̥dayaṁ	mānapravr̥ttamunmō‌cayantyēva	kathayati ॥)</l>
</lg>
<b><lg>
<l>ālōkya priyatamaṁśukē vinīvau yattasthē namitamukhēndu mānavatyā ।</l>
<l>tannūnaṁ	padamavalōkayāmbabhūva	mānasya	drūtamapayānamāsthitasya ॥ 5 ॥</l>
</lg></b>
<p>(māgha. 9.84)</p>
<p>(3) mānagōpanaṁ <b>mānāpahnavō</b> yathā—</p>
<b><lg>
<l>dattā vācaḥ prakr̥timadhurāḥ pūrvavat prītiramyā
nyastā dr̥ṣṭirvadanaśaśinō darśitaśca prasādaḥ ।</l>
<l>mugdhē mugdhasmitamavikr̥taṁ sarvamētad vr̥thā tē
nanvākhyātō	rahasi	vinayēnaiva	kōpānubandhaḥ ॥ 6 ॥</l>
</lg></b>
<b><lg>
<l>bhrūkuṭirāracitā	gatamagratō	hr̥tamathānanamuktamasādhu	vā ।</l>
<l>iyamatiprabhutā kriyatē balādakupitō'pi hi yatkupitō janaḥ ॥ 7 ॥ (saka. 4.156)</l>
</lg></b>
<p>(4) mānasyāpasaraṇaṁ <b>mānāpagamaḥ,</b> yathāmdash;</p>
<b><lg>
<l>dr̥ṣṭē lōcanavartmanā mukulitaṁ pārśvasthitē cakrava—
nnyagbhūtaṁ	bahirāsitaṁ	pulakavat	sparśaṁ	samātanvati ।</l>
</lg></b>
<pb n="1584"/>
<b><lg>
<l>nīvībandhavadāgataṁ	śithilatāṁ	sambhāṣamāṇē	priyē
mānēnāpasr̥taṁ	hniyēva	sudr̥śaḥ	pādaspr̥śi	prēyasi ॥ 8 ॥</l>
</lg></b>
<b><lg>
<l>vihāyaitanmānavyasanamanayōruccakucayō—
rnidhēyaḥ	prēyāṁstē	yadi	vayamanullaṅgaghyavacasaḥ ।</l>
<l>sakhībhyaḥ snigdhābhyō giramiti niśamyaiṇanayanā
nivāpāmbhō	dattē	nayanasalilairmānasuhr̥dē ॥ 9 ॥</l></lg></b> (saka. 5.286)
<p>(5) bāṣpamōkṣaḥ <b>prarōdanaṁ,</b> yathā—(kirātā. 9.45)</p>
<b><lg>
<l>savyalīkamavadhīrikhinnaṁ	prasthitaṁ	sapadi	kōpapadēna ।</l>
<l>yōṣitaḥ suhr̥diva sma ruṇaddhi prāṇanāthamabhibāṣpanipātaḥ ॥ 10 ॥</l>
</lg></b>
<b><lg>
<l>na	spr̥ṣṭō'pi	tridaśasaritō	dūramīrṣyānubandhāṁ
nāpyutsr̥ṣṭō	bhujagapatinā	tarjanābhirjayāyāḥ ।</l>
<l>mānasyāntē	nayanasalilaiḥ	kṣālitaḥ śailapuñyā
patyurmaulau	natijuṣi	jayatyātmanaḥ pādapāṁsuḥ ॥ 11 ॥</l></lg></b> (saka. 5.285)
<p>(6) priyēṇa mānavaimalasthādipr̥cchā <b>priyābhyupapattiḥ,</b> yathā—</p>
<b><lg>
<l>kīsa	maliāvaaṁsaṁ	vaaṇṇa—ṇīsāsa—paṁḍurāhararāaṁ ।</l>
<l>vaaṇaṁ vahasi kisōari! kara—saṁkāmia—kaōla—pattālēkkhaṁ ॥ 12 ॥</l>
</lg></b>
<lg>
<l>(kasmād	malināvataṁsaṁ prapannaniḥśvāsapraguṇitādhararāgam ।</l>
<l>vadanaṁ vahasi kr̥śōdari karasaṅgakrāmitakapōlapatrālēkhyam ॥)</l>
</lg>
<b><lg>
<l>kīsa a imēsu bahusō visama—ppata—taliṇaṁjaṇacchavi—kalusā ।</l>
<l>dīhāvaṁgēsu	tujjha	parighōlaṁti	ṇaaṇēsu	bāhuppīḍā ॥ 13 ॥</l>
</lg></b>
<lg>
<l>(kasmācca anayōḥ bahuśaḥ viṣamaprāntatalināñjanacchavikaluṣāḥ ।</l>
<l>dīrghāpāṅgayōstava	parigalanti	nayanayōḥ	bāṣpōtpīḍāḥ ॥)</l>
</lg><p>
(7) mr̥ṣāniṣēdhō <b>mudhāpratiṣēdhaḥ,</b> yathā—</p>
<b><lg>
<l>unnamayya sakacagrahamāsyaṁ cumbati priyatamē haṭhavr̥ttyā ।</l>
<l>huṁhu muñca mama cēti ca mandaṁ jalpitaṁ jayati mānavatīnām ॥ 14 ॥</l>
</lg></b>
<pb n="1585"/>
<b><lg>
<l>ruddhaṁ	bāṣpajalēna	lōcanayugaṁ	tvaddarśanānicchayā
gātraṁ	tvatparirambhamantarayituṁ	rōmōdramēnāvr̥tam ।</l>
<l>vaktuṁ tvāṁ paruṣā giraḥ sphurati mē dantacchadaḥ kiṁ mudhā
māmāśrliṣyasi nistrapō'si śaṭha! hē naiva prasannāsmi tē ॥ 15 ॥</l>
</lg></b>
<p>(8) sāmavākyāni <b>parisāntvanāni,</b> yathā—(saka. 5.368)</p>
<b><lg>
<l>ādhātuṁ	vinayaṁ nirāgasi janē kupyantu nāmēśvarā—
stēna	svāśayaśuddhirēva	sukarā	prāyaḥ	prabhūṇāṁ	puraḥ ।</l>
</lg></b>
<b><lg>
<l>mithyāmānini!	manyasē yadi tathā nityaṁ manōvartinī
vācyā tāmarasākṣyavīkṣi subhagē!1 kā vā tvadanyā mayā ॥ 16 ॥</l>
</lg></b>
<b><lg>
<l>avahārēūṇa ciraṁ bhaṇasu tumaṁ cia amukkarōsā vi phuḍaṁ ।</l>
<l>kiṁ agaṇēūṇa imaṁ hōjjā tumaṁmi majjha ppamāa-kkhalaṇaṁ ॥ 17 ॥</l>
</lg></b>
<lg>
<l>(avadhārya	ciraṁ	bhaṇa	tvamēvāmuk‍tarōṣāpi	sphuṭam ।</l>
<l>kiṁ cintayitvēdaṁ bhavēt tvayi mama pramādadaskhalanam ॥)</l>
</lg>
<p>(9) nānāvidhavarṇanāvākyāni <b>(citracāṭūktayaḥ/) cāṭuktayaḥ,</b> yathā—(amaru. 81)</p>
<b><lg>
<l>kapōlē	patrālī	karatalanirōdhēna	mr̥ditā
nipītō	niḥśvāsairayamamr̥tahr̥dyō'dhararasaḥ ।</l>
<l>muhurlag‍na: kaṇṭhē taralayati bāṣpaḥ stanataṭīṁ
priyō manyurjātastava niranurōdhē! na tu vayam ॥ 18 ॥</l>
</lg></b>
<b><lg>
<l>kr̥taprāyā rātriḥ kr̥śatanu śanairyēna vinaman
pradīpō'yaṁ	nidrāvaśamupagatō	ghūrṇata	iva ।</l>
<l>praṇāmāntō mānastyajasi na tathāpi krudhamahō
kucapratyāsattyā hr̥dayamapi tē caṇḍi! kaṭhinam ॥ 19 ॥</l>
</lg></b>
<!-- NOTES pg=1585!-->
1. kṣvavīkṣi subhagē = kṣi sākṣivadakē(nē)—rāghavaḥ, kṣi citripaṭakē—jōśē., mūlamasmadupakalpitaṁ
pūrvārdhagataṁ vastu samāśritya ।
<pb n="1586"/>
<p>(10) vipriyēṣu kāऱṇāntarōpanyāsaḥ <b>skhalitagōpanāni,</b> yathā—</p>
<b><lg>
<l>jaṁ pi aliōpaāraṁ varassa dakkhiṇṇaāē ghēppai hiaaṁ ।</l>
<l>jai sō vi siṇēhō ccia ṇa ṇāma saṁbhāva-kaiavāṇaṁ visēsō ॥ 20 ॥</l>
</lg></b>
<lg>
<l>(yadapi alīkōpacāraṁ varasya dakṣaṇapādē kṣipyatē hr̥dayam ।</l>
<l>yadi sō'pi snēha ēva, na nāma sambhāvakaitavānāṁ viśēṣaḥ ॥)</l>
</lg>
<b><lg>
<l>akkhaṁḍiē vi paṇaē akaaṁmi vi vippaē akajjē vi majjha ।</l>
<l>jāaṁ cia vaaṇijjaṁ tuha rōsaṁmi dahai ṇimittaṁ pi piaṁ ॥ 21 ॥</l>
</lg></b>
<lg>
<l>(akhaṇḍitē'pi praṇayē akr̥tē'pi vipriyē akāryē'pi mama ।</l>
<l>jātamēva vacanīyaṁ tava rōṣē vadanē nimittamapi priyam ॥)</l> (harivi.)
</lg>
<p>(11) pādapatanaṁ <b>praṇipātaḥ,</b> yathā—(harivi.)</p>
<b><lg>
<l>tō ia suraaru-kāraṇa-maulia-hiaāē sāvasēsa-lahuō ।</l>
<l>saṁbhāvia ccia hiō hariṇā pāapaḍaṇāmmi tīē amarisō ॥ 22 ॥</l>
</lg></b>
<lg>
<l>(tata iti suratakāraṇamukulitahr̥dayāyāḥ sāvaśēṣaḥ atha ladhukaḥ ।</l>
<l>sambhāvita ēva hr̥tō hariṇā pādapatanē tasyā amarṣaḥ ॥)</l>
</lg>
<b><lg>
<l>tīē	hiaāṇuciṁtiamaṇōrahabbhahia—saṁgamasuhāē	harī ।</l>
<l>pahasi rō vi dōhi karēhi paḍirubbhaṁttamauḍō gaō ccia calaṇē ॥ 23 ॥</l>
</lg></b>
<lg>
<l>(tasyāḥ hr̥dayānucintitamanōrathābhyadhikaṁ	saṅgamasukhāya hariḥ ।</l>
<l>prahasanaśīla ēva dvābhyāṁ karābhyāṁ pratirudhyāmānamakuṭō gata ēva caraṇayōḥ ॥)</l>(harivi.)
</lg>
<p>(12) priyapraṇāmavigamanahētavaḥ <b>priyōtthāpanāni,</b> yathā—(harivi.)</p>
<b><lg>
<l>tō	sē	rubbhaṁta	ccia	hiaaviaṁbhaṁtaharisavēucchaliā ।</l>
<l>pāapaḍiassa	hariṇō	paḍiā	puṭṭhīēm̐	vāhasalilatthēvā ॥ 24 ॥</l>
</lg></b>
<lg>
<l>(tatastayā rudhyamānā ēva hr̥dayavijr̥mbhamāṇaharṣavēgōcchalitāḥ ।</l>
<l>pādapatitasya	harēḥ	patitāḥ	pr̥ṣṭhē	bāṣpasalilabindavaḥ ॥)</l>
</lg>
<b><lg>
<l>tīē	aṇuraā-pasaria-suhapaṭhivajjhaṁta-vahala-pulaubbhēō ।</l>
<l>uvvāsia-saharisuggārō	dūrōṇamia-savattihiāē ॥ 25 ॥</l>
</lg></b>
<pb n="1587"/>
<p>(13) bāṣpāpanayanam <b>aśrupramārjanaṁ,</b> yathā—(gāsa. 706 vē.)</p>
<b><lg>
<l>avasara rōttuṁ cia ṇimmiāim̐ mā pusasu mē haacchīiṁ ।</l>
<l>daṁsaṇamēttummaiēhiṁ	jēhiṁ	sīlaṁ	tuha	ṇa	ṇāaṁ ॥ 26 ॥</l>
</lg></b>
<lg>
<l>(apasara! rōditumēva nirmitē mōtpuṁsaya mē hatākṣiṇī ।</l>
<l>darśanamātrōnmattābhyāṁ yābhyāṁ śīlaṁ tava na jñātam ॥)</l>
</lg>
<b><lg>
<l>jaha jaha sē pariuṁbai maṇṇubbhariāiṁ ṇihuvaṇē daiō ।</l>
<l>acchīiṁ uvari uvari taha taha bhiṇṇāiṁ vigalaṁti ॥ 27 ॥</l>
</lg></b>
<lg>
<l>(yathā yathāsyāḥ paricumbati manyubharitāni nidhuvanē dayitaḥ ।</l>
<l>akṣīṇi uparyupari tathā tathā bhinnāni vigalanti ॥ )</l> (saka. 5. 215)
</lg>
<p>(14) uddhr̥tamānalēśō <b>mānaśēṣaḥ,</b> yathā—(māgha. 10.36)</p>
<b><lg>
<l>ānanairvicakasē hr̥ṣitābhiḥ vallabhanābhi tanūbhirabhāvi ।</l>
<l>ārdratāṁ hr̥dayamāpa ca rōṣō lōlati sma vadanēṣu vadhūnām ॥ 28 ॥</l>
</lg></b>
<b><lg>
<l>mānē mlāyati raktatāṁ viralayatyacchē kapōlasthalē
yātē bāṣpabharōparōdhasubhagē kiñcanmukhē smēratām ।</l>
</lg></b>
<b><lg>
<l>patyuḥ	pādanatasya	kōmalakarēṇākarṣataḥ	saspr̥haṁ
māninyā	karuṇaspr̥hē'pyanunayē	nākuñcitō	nārpitaḥ ॥ 29 ॥</l>
</lg></b>
<p>(15) vyalīkānucintanam <b>aparādhasmaraṇaṁ,</b> yathā—(dra. 30.75 api pr̥. 1333)</p>
<b><lg>
<l>takkhaṇaaṇaiapaharisasaṁbhariavarōha saṁgalattāṇaṁ saaṁtīē ।</l>
<l>garuaṁṇi saṁmalagaō(ṇi)attaṁ piamarisa ccia hiaaṁ ॥ 30 ॥</l>
</lg></b>
<b><lg>
<l>uggāhia—pammaṭṭhaṁ	khaṇasaṁbhariāvarāha—labbhialajjaṁ ।</l>
<l>khalaṁta-mahu-maa-suhaaṁ	aparipphu़ḍa-jaṁpiaṁ	vilāsavaīṇaṁ ॥ 31 ॥</l>
</lg></b>
<lg>
<l>(udagrāhitahr̥dayaprasmr̥taṁ	kṣaṇasaṁsmr̥tāparādhalabdhalajjaṁma ।</l>
<l>skhalanmadhumadasubhagamaparisphuṭajalpitaṁ	vilāsavatīnām ॥)</l>
</lg>
<p>(16) mānavimanaskatā <b>(prēmavaimanasyaṁ /) mānavaimanasyāni</b> yathā—</p>
<b><lg>
<l>dūsahakaāvarāhaṁ	avarāhē	vi	garuē	pasāhāhimuhaṁ ।</l>
<l>appacchaṁdapaattaṁ piaṁ ca pēmmaṁ ca dōṇṇi vi hu uccaṁti ॥ 32 ॥</l>
</lg></b>
<pb n="1588"/>
<lg>
<l>(dussahakr̥tāparādhaṁ	aparādhē'pi	gurukē	prasādābhimukham ।</l>
<l>ātmacchandaḥpravr̥ttaṁ priyaṁ ca prēma ca dvayōrapi jugupsantē ॥)</l>
</lg>
<b><lg>
<l>duragaammi ṇiattai duraṇivuttaṁ puṇō paattai pēmmaṁ ।</l>
<l>kaha hōi pariṇāmō māṇassa ṇamō mahaṁti vimuhijjaṁti ॥ 33 ॥</l>
</lg></b>
<lg>
<l>{dūragatē	nivartatē	dūranivr̥ttaṁ	punaḥ	pravartayati	mām ।</l>
<l>kathaṁ bhavati pariṇāmō mānasya ṇamō mamēti vimuhyanti ॥}</l>
</lg>
<p>(17) kacuprakampanaṁ <b>stanākampaḥ,</b> yathā—</p>
<b><lg>
<l>kr̥śāsi tvaṁ kasmāt prakr̥tiriyamaṅgasya nanu mē
kimaṅgē sūtratvaṁ gurujanakr̥tō pāva/ sakatayā ।</l>
<l>na mē dōṣaḥ kaścinnahi nahi nahītyēvamuditā
stanōtkampaṁ bālā priyahr̥di nipatya praruditā ॥ 34 ॥</l>
</lg></b>
<b><lg>
<l>parāvr̥ttyā śētē kalayati ca kampasstanataṭīṁ
na sandhattē vācaḥ sphurati ca varaṁ vaktumadharaḥ ।</l>
<l>viruddhānyaṅgāni ślathakaraṇamāstē'tha ca vapuḥ
sakōpastanvaṅgagyā manasijavilāsō vijayatē ॥ 35 ॥</l>
</lg></b>
<p>(18) mānahānau niḥśvasitāni <b>mānaniḥśvasitāni,</b> yathā—</p>
<b><lg>
<l>tīē vialaṁtadhīraṁ abbhuṭṭhaṁtīē khaṇa-pahōlira-vāhaṁ ।</l>
<l>dūrōsaraṁta-saraṇaṁ	dūraara-valagga-vēaṇaṁ	ṇīsasiaṁ ॥ 36 ॥</l>
</lg></b>
<lg>
<l>(tayā vigaladdhairyamabhyuttiṣṭhantyā kṣaṇapraghūrṇanaśīlabāṣpam ।</l>
<l>dūrāpasaratssmaraṇaṁ	dūratarāvalag‍navēdanaṁ	niḥśvasitam ॥)</l>
</lg>
<b><lg>
<l>maṇaṁsiṇīē	ahiṇavamairāmōa—paḍivaddhavammahapasaraṁ ।</l>
<l>daia-jaṇa-diṇṇa-ṇaaṇaṁ vialia-dhīralahuaṁ ciraṁ ṇīsasiaṁ ॥ 37 ॥</l>
</lg></b>
<lg>
<l>(manasvinyā	abhinavamadirāmōdapratibaddhamanmathaprasaram ।</l>
<l>dayitajanadattanayanaṁ vigalitadhairyalaghukaṁ ciraṁ niḥśvasitam ॥)</l>
</lg>
<p>(19) mānāpagamādanurāgavr̥ddhau <b>(svēdarōmāñcau/) sāttvikāvirbhāvaḥ,</b> yathā—</p>
<b><lg>
<l>ṇavaviraa-karāvalaṁbaṇa-suha-paṭhivajjaṁta-ssēa-pulauggamō ।</l>
<l>saccā/ bhāmā tā ccia akiaubbariaṁ pi piaamaṁ allīṇā ॥ 38 ॥</l>
</lg></b>
<pb n="1589"/>
<lg>
<l>(anantaraṁ ca karāvalambanasukha-pratipadyamānaḥ svēdapulakōd‌gamaḥ ।</l>
<l>satyā/ bhāmā tāvadēva ca alīkōdbhūtamapi priyatamamālīnā ॥)</l>
</lg>
<b><lg>
<l>granthimud‌grathayituṁ hr̥dayēśē vāsasaḥ spr̥śati mānadhanāyāḥ ।</l>
<l>bhrūyugēna	sapadi	pratipēdē	rōmabhiśca	samamēva	vibhēdaḥ ॥ 39 ॥</l>
</lg></b>
<p>(māgha. 10.63)</p>
<p>(20) tadvadēva kapōlōṣṭhasphuraṇāni <b>kapōlōṣṭhaspandanāni,</b> yathā—(gāsa. 6.18)</p>
<b><lg>
<l>bāhōllaphuria—gaṁḍāharāēm̐ bhaṇiaṁ vilakkhahasirīē ।</l>
<l>ajja vi kiṁ rūsijjai savahāvatthaṁ gaē pēmmē ॥ 40 ॥</l>
</lg></b>
<lg>
<l>(bāṣpārdrasphuritagaṇḍādharayā bhaṇitaṁ vilakṣahasanaśīlayā ।</l>
<l>adyāpi	kiṁ	ruṣyatē	śapathāvasthāṁ	gatē	prēmṇi ॥)</l>
</lg>
<b><lg>
<l>āaṁbaṁtakavōlaṁ	khaliakkharajaṁpiriṁ	phurōtaṭṭhiṁ ।</l>
<l>mā chivasu tti sarōsaṁ samōsaraṁtiṁ piaṁ bharimō ॥ 41 ॥</l>
</lg></b>
<lg>
<l>(ātāmrāntaḥ kapōlāṁ skhalitākṣarajalpanaśīlāṁ sphuradōṣṭhīm ।</l>
<l>mā	spr̥śēti	sarōṣaṁ	samapasarantīṁ	priyāṁ	smarāmaḥ ॥)</l>
</lg>
<p>(gāsa. 2.92)</p>
<p>(21) mukhasya mānakāluṣyāpagamō <b>mukhaprasādaḥ,</b> yathā—</p>
<b><lg>
<l>ālōia ccia piē ṭhaviō tīē maaṇēṇa mōhaṇasuhaō ।</l>
<l>kusumadhaṇummi vi bāṇō valaia-vibbhamaguṇē muhammi paharisō ॥ 42 ॥</l>
</lg></b>
<lg>
<l>{ālōkita ēva priyē sthāpitaḥ tasyā madanēna mōhanasubhagaḥ ।</l>
<l>kusumadhanuṣyapi bāṇō (va)layitavibhramaguṇē mukhē praharṣaḥ ॥}</l>
</lg>
<b><lg>
<l>thōōsaraṁtarōsaṁ	thōatthōaparivaḍḍhamāṇa-paharisaṁ ।</l>
<l>hōi	a	dūrapasāaṁ uhaa-rasāattavibbhamaṁ tīēm̐ muhaṁ ॥ 43 ॥</l>
</lg></b>
<lg>
<l>(stōkāpasaradrōṣaṁ	stōkamukhastōkaparivardhamānapraharṣam ।</l>
<l>bhavati ca dūraprasādaṁ ubhayasāyattavibhramaṁ tasyā mukham ॥)</l> (harivi.)
</lg>
<p>(22) tatpratyāyanāni <b>vyājaśapathāḥ,</b> yathā—(rat‍‍nā. 4.1)</p>
<b><lg>
<l>savyājairvacanaiḥ	priyēṇa	vacasā	cittānuvr̥ttyādhikaṁ
vailakṣyēṇa	parēṇa	pādapatanairvākyaiḥ	sakhīnāṁ	muhuḥ ।</l>
</lg></b>
<pb n="1590"/>
<b><lg>
<l>pratyāpattimupāgatā	mayi	tayā	dēvī	rudatyā	yadā
prakṣālyaiva	tayaiva	 bāṣpasalilai	kōpa'panītaḥ	svayam ॥ 44 ॥</l>
</lg></b>
<b><lg>
<l>muhuraviśadāḥ	prēmaprahvā	muhurmuhurasthirāḥ
muhurasaralā	vistrambhārdrā	muhuḥ	smr̥tamanyavaḥ ।</l>
<l>vitathaśapathōpālambhāṅkā	muhuḥ	kr̥tasandhayaḥ
parivavr̥dhirē	niṣparyantā	mithō	mithunōktayaḥ ॥ 45 ॥</l>
</lg></b>
<p>(23) prēmārdrakōpavajñālōkā <b>vakravīkṣitāni,</b> yathā—(amaru. 49)</p>
<b><lg>
<l>dūrādutsukamāgatē	vivalitaṁ	sambhāṣiṇi	sphāritaṁ
saṁśliṣyatyaruṇaṁ	gr̥hītavasanē	kōpāñcitabhrūlatam ।</l>
<l>māninyāśrcaraṇānativyatikarē	bāṣpāmbupūrṇēkṣaṇā—
ccakṣurjātamahō	prapañcamadhuraṁ	jātāgasi	prēyasi ॥ 46 ॥</l>
</lg></b>
<b><lg>
<l>mānē	mānamupēyuṣi	svabhavanaṁ	dvārāvasaktāṅgayā
kiñcitkampitamantharōruyugayā	vrīḍāvanamrabhruvā ।</l>
<l>bāṣpāmbhaḥ kaṇapūrapūritadr̥śā	gacchatpurōrathyayā
māninyā kr̥tavipriyaḥ priyatamastiryakchanairīkṣitaḥ ॥ 47 ॥</l>
</lg></b>
<p>(24) vyalīkōd‌ghaṭṭana<b>mupālambhaḥ</b>, yathā—(harivi.)</p>
<b><lg>
<l>sā kusumēhiṁ garuiā maha vi kaō suhaa daṁsaṇēṇa pasāō ।</l>
<l>kahaaṇa pasāasaddō lagau piāhiaassa imassa tuhaṁ ॥ 48 ॥</l>
</lg></b>
<lg>
<l>{sā kusumaiḥ gurūkr̥tā mamāpi kr̥taḥ subhaga darśanēna prasādaḥ ।</l>
<l>kathaṁcana	prasādaśabdaḥ	lagatu	priyāhr̥dayasya	cāsya	tava ॥}</l>
</lg>
<b><lg>
<l>sahiaṁ māṇakkhalaṇaṁ ṇāō paḍipakkha—vihāassavvaṇarasō ।</l>
<l>sahiō tuha (tuha) viōō mā lajjasu suhaa lajjiavvammi maē ॥ 49 ॥</l>
</lg></b>
<lg>
<l>(sōḍhaṁ	mānaskhalanaṁ	jñātaḥ	pratipakṣavibhātassavraṇarasaḥ ।</l>
<l>sōḍhastava viyōgō mā lajjasva subhaga! lajjitavyaṁ hi mayā ॥)</l>
</lg>
<pb n="1591"/>
<p>(25) vacanasya prativacanāni <b>pratyuttarāṇi,</b> yathā—</p>
<b><lg>
<l>kāntē! nātha! vimuñca mānini! ruṣaṁ rōṣānmayā kiṁ kr̥taṁ,
khēdō'smāsu, na mē'parādhyati bhavān sarvē'parādhā mayi ।</l>
<l>tatkiṁ rōdiṣi gadgadēna vacasā, kasyāgratō rudyatē,
nanvētanmama, kā tavāsmi, dayitā, nāsmītyatō rudyatē ॥ 50 ॥</l>
</lg></b>
<b><lg>
<l>kiṁ gauri māṁ prati ruṣā, nanu gaurahaṁ kiṁ,
kupyāmi	kāṁ	prati	mamētyanumānatō'ham ।</l>
<l>jānāmyatastvamanumānata	ēva	satya
itthaṁ	girō	giribhuvaḥ	kuṭilā	jayanti ॥ 51 ॥</l></lg></b> (rudraṭakā. 2.15)
<p>(26) mānaśalyōddharaṇa<b>mavajñābhraṁśaḥ</b>, yathā—</p>
<b><lg>
<l>harisa—viasaṁta—vaaṇaṁ kavōla—ala—saṁgalaṁta—pulaubbhēaṁ ।</l>
<l>appasāhiaṁ pi jāaṁ pasāhiabbhahia—maṇaharaṁ tīē muhaṁ ॥ 52 ॥</l>
</lg></b>
<lg>
<l>(harṣavikasad‌vadanaṁ	kapōlatalasaṅkalatpulakōdbhēdam ।</l>
<l>aprasādhitamapi jātaṁ prasādhitābhyadhikamanōharaṁ tasyā mukham ॥)</l></lg> (harivi.)
<b><lg>
<l>ṇimmaviasaṁdhiammā tāva a dūrapadibaddha—vammahappasarā ।</l>
<l>garuaṁ suraucchāaṁ dāūṇa sahi vva jjāmiṇīṁ tīēm̐ gaā ॥ 53 ॥</l>
</lg></b>
<lg>
<l>(nirmāpitasandhikarmā tāvac‍ca dūrapratibaddhamanmathaprasarā ।</l>
<l>gurukaṁ suratōtsāhaṁ datvā sakhīva yāminī tasyā gatā ॥) (harivi.)</l>
</lg>
<p>(27) gāḍhānurāgaprakāśaḥ1 <b>prēmāvirbhāvaḥ,</b> yathā—</p>
<b><lg>
<l>sōtkaṇṭhaṁ sarasāgati priyatamē pādānatiṁ vāñchati
smr̥tvā manyuvinirgatāśrucaraṇē kliṣṭē tadabhyud‌gamāt ।</l>
<l>taṁ cādhūnati marmaṇā vidadhatē dr̥ṣṭa‍vā punaḥ kāntayā
prēmacchēdabhiyā	kr̥taḥ	praṇatayē	pādārpaṇānugrahaḥ ॥ 54 ॥</l>
</lg></b>
<b><lg>
<l>apayāti sarōṣayā nirastē kr̥takaṁ kāmini cukṣubhē mr̥gākṣyā ।</l>
<l>kalayannapi savyathō'vatasthē'śakunēna skhalitaḥ kilētarō'pi ॥ 55 ॥</l>
</lg></b>
<p>(māgha. 9.83)</p>
<!-- NOTES pg=1591!-->
1. 'prakāśaḥ = praṇāśa' iti rā.
<pb n="1592"/>
<p>(28) priyānugamanacihnāni <b>prēmāliṅganāni,</b> yathā—(gāsa. 1.87)</p>
<b><lg>
<l>avalaṁbia—māṇa—paraṁmuhīē ēṁttassa māṇiṇi piassa ।</l>
<l>puṭṭhipuulauggamō sē/tuha kahēi saṁmuhaṭhṭhiaṁ hiaaṁ ॥ 56 ॥</l>
</lg></b>
<lg>
<l>(avalambitamānaparāṅmukhyā prāp‍tasya māninī priyasya ।</l>
<l>vardhitapulakōdgamā hē kathayati sammukhasthitaṁ hr̥dayam ॥)</l>
</lg>
<b><lg>
<l>vividhavilasadbhāvākūtā	tanusmaraghūrṇitā
nibiḍapulakā gāḍhāślēṣaṁ balādabhivāñchati ।</l>
<l>nayanaviṣayaṁ yātē tasmin vicāravidhikriyāṁ
tyajati hr̥dayaṁ kōpastasmin janē sakhi! kīdr̥śaḥ ॥ 57 ॥</l>
</lg></b>
<p>(29. <b>priyōparōdhaḥ</b>)</p>
<b><lg>
<l>prāṇōśaścaraṇānatō dayitayā nōpēkṣitō nēkṣitaḥ ।</l>
<l>( ॰ ॰ ॰ ॰ ॰ ॰ ॰ ॰ ॰ ॰ ॰) ॥ 58 ॥</l>
</lg></b>
<b><lg>
<l>tīē vialaṁtadhīraṁ abbhuṭ‌ṭhaṁtīē khaṇapahōlibāhaṁ ।</l>
<l>dūrōsaraṁtasaraṇaṁ dūraaravalaggavēaṇaṁ ṇīsasiaṁ ॥ 59 ॥</l></lg></b>(dra.pr̥. 1207)
<lg>
<l>(tayā vigaladdhairyamabhyuttiṣṭhantyā kṣaṇapraghūrṇanaśīlabāṣpam ।</l>
<l>dūrāpasaratsmaraṇaṁ dūrataravalag‍navēdanaṁ	niḥśvasitam ॥)</l>
</lg>
<p>(30) ratēratiprakarṣaḥ <b>śrr̥ṅgāravr̥ddhiḥ,</b> yathā—(harivi.)</p>
<b><lg>
<l>ghēppaṁti appaṇa c‍cia kaāvarāhāhiṁ kāmiṇīhiṁ piaamā ।</l>
<l>kiṁ ia sikkhāvēṁtō avarijjhai piaṁ karōi mahumaō ॥ 60 ॥</l>
</lg></b>
<lg>
<l>(gr̥hyanta ātmanaiva kr̥tāparādhābhiḥ kāminībhiḥ priyatamāḥ ।</l>
<l>kimiti śikṣayan aparādhyati? priyaṁ karōti madhumadaḥ ॥)</l>
</lg>
<b><lg>
<l>āyātaḥ kr̥tavipriyaḥ priyasakhīdattāpajāpaścirāt
smr̥tvā cāṭu sasādhvasaṁ nipatitaḥ prāp‍tāntaraḥ pādayōḥ ।</l>
<l>na śliṣṭaḥ sa ruṣā na cāpi virahakliṣṭātmanā bhartsitō
māninyā nayanāmbhasēva patatā kiṁ nāma nōktaḥ priyaḥ ॥ 61 ॥</l>
</lg></b>
<p>(31) balāt kēśagrahaṇaṁ <b>haṭhakacagrahaḥ,</b> yathā—</p>
<b><lg>
<l>uggāhiaṁ ṇa bhaṇiaṁ hiaē ciraciṁtiaṁ pi rāapariṇāmaṁ ।</l>
<l>māṇaṁsiṇīē piaama—sarahasa—kaa—ggahiaṁmi māṇaggahaṇē ॥ 62 ॥</l>
</lg></b>
<pb n="1593"/>
<lg>
<l>(ud‍grāhitaṁ na bhaṇitaṁ hr̥dayē ciracintitamapi rāgapariṇāmam ।</l>
<l>manasvinyā	priyatamarabhasakacagr̥hītē	māna—grahaṇē ॥)</l>
</lg>
<b><lg>
<l>sakaaggaharahasuttāṇiāṇaṇā piai piamuha—viiṇṇaṁ ।</l>
<l>thōaṁ thōaṁ rōsōsahaṁ va māṇaṁsiṇī mairaṁ ॥ 63 ॥</l>
</lg></b>
<lg>
<l>(sakacagraharabhasōttānitānanā pibati priyatamavitīrṇām ।</l>
<l>>stōkaṁ stōkaṁ mānauṣadhamiva manasvinī madirām ॥)</l></lg> (gāsa. 6. 50)
<p>(32) balādāliṅganaṁ <b>prasahyāślēṣaḥ,</b> yathā—</p>
<b><lg>
<l>laṁbha/rōsapusiāvarāhō	rahasāliṁgaṇa-viiṇṇa-vammai-ppasarō ।</l>
<l>hōi ramiavvajōggō daia-balāmōḍi-cuṁbiō	juaijaṇō ॥ 64 ॥</l>
</lg></b>
<lg>
<l>(lambhaprōñchitāparādhō	rabhasāliṅganavitīrṇamanmathaprasaraḥ ।</l>
<l>bhavati ramitavyayōgyō dayitabalātkāracumbitō yuvatijanaḥ ॥)</l>
</lg>
<b><lg>
<l>agghai valaṁtadhīraṁ daiahaṭhāliṁgaāṇa ṇaaṇacuṁbiaṁ ।</l>
<l>visamapariaṭṭiamuhaṁ samuhavalaṁtahiaaṁ vilāsavaīṇaṁ ॥ 65 ॥</l>
</lg></b>
<lg>
<l>(a/rghati valamānadhairyaṁ dayitahaṭhāliṅgitānāṁ nayanacumbitam ।</l>
<l>viṣamaparivardhitamukhaṁ saṁmukhavaladdha‍r̥dayaṁ vilāsavatīnām ॥)</l>
</lg>
<p>(33) hastēnābhighātaḥ <b>pāṇitāḍanam,</b> yathā—(līlāvatī)</p>
<b><lg>
<l>mudhē	vapavēviraṁguli-ṇaha-muha-sippaṁta-sēya-salilēṇa ।</l>
<l>hatthullaēṇa hatthaalēṇaṁ māṇiṇi mā haṇasu piaṁ tulijjihisi ॥ 66 ॥</l>
</lg></b>
<lg>
<l>(mugdhē!	pravēpanaśīlāṅgulinakhamukhasicyamānasvēdasalilēna ।</l>
<l>hastārdrēṇa hastatalēna mānini! mā jahi priyaṁ tulayiṣyasi ॥)</l>
</lg>
<b><lg>
<l>ēkkaṁ paharugavviṇṇaṁaṁ hatthaṁ muhamāruēṇa vīaṁtō ।</l>
<l>sō vi hasaṁtīē maē gahiō vīēṇa kaṁṭhammi ॥ 67 ॥</l></lg></b> (gāsa. 1.86)
<lg>
<l>(ēkaṁ prahārōdvig‍naṁ hastaṁ mukhamārutēna vījayan ।</l>
<l>sō'pi hasantyā mayā gr̥hītaḥ dvitīyēna kaṇṭhē ॥)</l>
</lg>
<p>(34) caraṇāhatiḥ <b>pādābhighātaḥ,</b> yathā—</p>
<b><lg>
<l>caraṇāhaassa paiṇō pulaia matthālaaṁ pulōaṁtī ।</l>
<l>savai sakajjala-bāha-cchalēṇa māṇaṁsiṇī māṇaṁ ॥ 68 ॥</l>
</lg></b>
<pb n="1594"/>
<lg><l>(caraṇāhatasya patyuḥ pulakitamastālakaṁ pralōkayantī ।</l>
<l>sravati sakajjalavāṣpacchalēna manasvinī mānam ॥)</l>
</lg>
<b><lg>
<l>manasijasarasīvikāsipadmaḥ	priyatamaulivilōlanaikadakṣaḥ ।</l>
<l>praṇayaja-kalahēṣu vāmapādō jayati raṇanmaṇinūpuraḥ priyāyāḥ ॥ 69 ॥</l>
</lg></b>
<p>(35) priyakadarthanaṁ <b>dayitayātanā,</b> yathā—(raghu. 19.17)</p>
<b><lg>
<l>aṅgulīkisalayāgratarjanaṁ bhrūvibhaṅgakuṭilaṁ ca vīkṣitam ।</l>
<l>mēkhalābhirasakr̥c‍ca bandhanaṁ vañcayan praṇayinīravāpa saḥ ॥ 70 ॥</l>
</lg></b>
<b><lg>
<l>kōpāt kōmalalōlabāhulatikāpāśēna baddhvā dr̥ḍhaṁ
nītvā vāsanikētanaṁ dayitayā sāyaṁ sakhīnāṁ puraḥ ।</l>
<l>bhūyō naivamiti skhalatkalagirā saṁsūcya duścēṣṭitaṁ
dhanyō hanyata ēva nihnutiparaḥ prēyān rudatyā hasan ॥ 71 ॥ (amaru. 9)</l>
</lg></b>
<p>(36) anunayāvadhīritakāntōpacchandanaṁ <b>(pratyanunayaḥ/)pratyāyanam,</b> yathā—</p>
<b><lg>
<l>prēyān sō'yamapākr̥tassaśapathaṁ pādānataḥ kāntayā
dvitrāṇyēva padāni vāsabhavanād yāvanna yātyunmanāḥ ।</l>
<l>tāvat	pāṇisarōjasampuṭalasannīvīnibaddhaṁ	dhr̥tō
dhāvitvaiva kr̥tapraṇāmakamahō prēmṇō vicitrā gatiḥ ॥ 72 ॥</l>
</lg></b>
<b><lg>
<l>kōpavatyanunayānagr̥hītvā prāgathō madhumadāhitamōhā ।</l>
<l>kōpitaṁ virahakhēditacētō kāntamēva kalayatyanuninyē ॥ 73 ॥</l></lg></b> (māgha. 10.29)
<p>(37) s‍nēhavāmatā <b>prēmavaikr̥katāni,</b> yathā—(gāsa. 7.75)</p>
<b><lg>
<l>atthak‍karūsaṇaṁ khaṇa-pasijjaṇaṁ alia-vaaṇa-ṇibbaṁdhō ।</l>
<l>ummaccharasaṁtāvō	puttaa!	paaī	siṇēhassa ॥ 74 ॥</l>
</lg></b>
<lg>
<l>(ākasmikarōṣaṇaṁ kṣaṇaprasādanamalīkavacananirbandhaḥ ।</l>
<l>unmatsarasaṁtāpaḥ putraka! padavī s‍nēhasya ॥)</l>
</lg>
<b><lg>
<l>kathamapi sakhi! krīḍāyōgād vrajēti mayōditaḥ
kaṭhinahr̥dayaḥ śayyāṁ tyaktvā balād gata ēva saḥ ।</l>
<l>iti sarabhasagrastaprēmṇi vyapētadayē spr̥hāṁ
punarapi hatavrīḍaṁ cētaḥ karōti karōmi kim ॥ 75 ॥</l></lg></b> (amaru. 15)

<pb n="1595"/>
<p>(38) mānāpagamād vrīḍāyōgō <b>lajjāgamaḥ,</b> yathā—(saka. 5.322)</p>
<b><lg>
<l>thōārūḍhamahumaā	khaṇapamhaṭṭhāvarāha—diṇṇullāvā ।</l>
<l>hasiūṇa saṁṭhavijjai piēṇa saṁbharialajjiā kā vi piā ॥ 76 ॥</l>
</lg></b>
<lg>
<l>(stōkārūḍhamadhumadā	kṣaṇaprasmr̥tāparādhadattōllāpā ।</l>
<l>hasitvā saṁsthāpyatē priyēṇa saṁsmr̥talajjitā kāpi priyā ॥)</l>
</lg>
<b><lg>
<l>karajadaśanacihnaṁ naiśamaṅgē'nyanārījanitamiti sarōṣādīrṣyayā śaṅkamānām ।</l>
<l>smarasi na khalu dattaṁ mattayaitat tvayaivētyanunayati navōḍhāṁ lajjamānāṁ vilāsī ॥ 77 ॥</l>
</lg></b>
<p>(māgha. 11.37)</p>
<p>(39) mānavati śōbhā <b>mānarāmaṇīyakāni,</b> yathā—</p>
<b><lg>
<l>bhavatu ruṣi kaṭhōrā kintu ramyā mr̥gākṣī
nirupadhimadhurāṇāṁ svādavō'mī	vikārāḥ ।</l>
<l>śrayati	kaṭhinabhāgaśśuktipātrēṣvapō		yāḥ
ka iva na bahumānastāsu muktāḥ phalāntāḥ ॥ 78 ॥</l>
</lg></b>
<b><lg>
<l>sōdyōgasya skhalitavacasō yat‍nasaṁstambhitā śrīḥ
sāvēgasya śramajalabhr̥tō	nirṇimittasmitasya ।</l>
<l>bhūyō	bhūyaḥ	kr̥takaghaṭitabhrūlatābhaṅgakētō—
rmānasyāsyā rahasi kathitāpahnutasyāsti nārghaḥ ॥ 79 ॥</l>
</lg></b>
<p>(40) sakhīrahōvr̥ttāntavarṇanaṁ <b>vistrambhasambhāṣā,</b> yathā—(amaru. 155)</p>
<b><lg>
<l>sakhyāstāni vacāṁsi yāni bahuśō'dhītāni yuṣmanmukhād
vakṣyē'haṁ bahuśikṣitā kṣaṇamiti dhyātvāsmi mānaṁ gatā ।</l>
<l>dhūrtēnētyatha maṇḍalīkr̥takucaṁ gāḍhaṁ samāliṅgya māṁ
pītānyēva sahādharēṇa hasatā cakṣuḥ/vaktra—sthitānyēva mē ॥ 80 ॥</l>
</lg></b>
<b><lg>
<l>kōpānirvahaṇāt tathaiva śayanē paryasya maunavratai—
rna sthātuṁ kṣamayā balād vivalanapratyutsukē cētasi ।</l>
<l>mithyāmīlitalōcanaṁ sarabhasavyāvr̥ttamuktā ('lakaṁ
nirni)drō'calanā1 kila priyatamō rātrau mayāliṅgitaḥ ॥ 81 ॥</l>
</lg></b>
<!-- NOTES pg=1595!-->
1. ॰ ॰ drāvalayēti rā. jō. । mūlamasmadukalpitam ।
<pb n="1596"/>
<p>(41) mānadhāraṇasāmarthyaṁ <b>(mānāsak‍tiḥ/) mānaśaktiḥ,</b> yathā—(gāsa. 2.95)</p>
<b><lg>
<l>kēliē vi rūsēum̐ ṇa tīraēm̐ tasmi cuk‍kaviṇaammi ।</l>
<l>māē	jāiaēhiṁ	va	imēhiṁ	avasēhiṁ	aṁgēhiṁ ॥ 82 ॥</l>
</lg></b>
<lg>
<l>(kēlyāpi ruṣitaṁ na śakyatē tasmin cyutavinayē ।</l>
<l>mātaḥ!	yācitakairivaibhiravaśairaṅgaiḥ ॥)</l>
</lg>
<b><lg>
<l>acchīim̐ tā thaissaṁ dōhi vi hatthēhi tasmi diṭṭhammi ।</l>
<l>aṁgaṁ kalaṁba/ kusumaṁ va pulaiaṁ kahaṁ ṇu ḍhak‍kissaṁ ॥ 83 ॥</l>
</lg></b>
<lg>
<l>(akṣiṇī tāvat sthagayiṣyāmi dvābhyāmapi hastābhyāṁ tasmin dr̥ṣṭē ।</l>
<l>aṅgaṁ kadamba/kusumamiva pulakitaṁ kathaṁ nu cchādayiṣyāmi ॥)</l>
</lg>
(gāsa. 4.14)
<p>(42) mānāpagamē'pi mānaliṅgāviṣkaraṇaṁ <b>mānapratipādanam,</b> yathā—</p>
<b><lg>
<l>sphuṭō vācyō rōṣaḥ sphurati paritōṣō nayanayō—
rvibhug‍nē	bhrūlēkhē	vikasati	kapōlasthalamidam ।</l>
<l>mukhaṁ	tiryakprītiṁ	gamayati	ca	rōmāñcanicayaḥ
priyē	dussampādā	kr̥takakupitasya	sthitiriyam ॥ 84 ॥</l>
</lg></b>
<b><lg>
<l>sā	yāvanti	padānyalīkapiśunairālījanaiḥ	pāṭhitā
tāvantyēva kr̥tāgasō drutataraṁ saṁlapya patyuḥ puraḥ ।</l>
<l>prārabdhā paritō yathā manasijasyēcchā tathā vartituṁ
prēmṇō maugdhyavibhūṣaṇasya sahajaḥ kō'pyēṣa kāntaḥ kramaḥ ॥ 85 ॥</l>
</lg></b>
<p>(43) mānahānau vayasyā narma <b>sakhīparihāsaḥ,</b> yathā—</p>
<b><lg>
<l>॰ ॰ ॰ cētasi vartatē stanacakraṁ ॰ ॰ ॰ ।</l>
<l>viśālākṣa ॰ ॰ ॰ tē (s) sakhi padāṅkitam ॥ 86 ॥</l>
</lg></b>
<b><lg>
<l>idamamlānamālāyā lag‍naṁ stanataṭē tava ।</l>
<l>chādyatāmuttarīyēṇa navaṁ nakhapadaṁ sakhi ॥ 87 ॥</l></lg></b> (kāvyāda. 2.289)
<p>(44) mānapaścāttāpō <b>mānānuśayaḥ,</b> yathā—</p>
<b><lg>
<l>agahiadaiāṇuṇaō pacchaāṇuṇēi aṇusaavīsaṁvaliō ।</l>
<l>kaiavaṇirūviamaaṇalahuiō	juaijaṇō ॥ 88 ॥</l>
</lg></b>
<pb n="1597"/>
<lg>
<l>(agr̥hītadayitānunayaḥ paś‍cādanunanayati anuśayavisaṁvalitaḥ ।</l>
<l>kaitavanirūpitamadanalaghūkr̥tō	yuvatijanaḥ ॥)</l>
</lg>
<b><lg>
<l>pāapaḍiō ṇa gaṇiō piaṁ bhaṇaṁtō vi appiaṁ bhaṇiō ।</l>
<l>gacchaṁtō vi ṇa ṇiruddhō bhaṇa kassa kaē kaō māṇō ॥ 89 ॥</l></lg></b> (gāsa. 5.32)
<lg>
<l>(pādapatitō na gaṇitaḥ priyaṁ bhaṇannapyapriyaṁ bhaṇitaḥ ।</l>
<l>gacchannapi na niruddhō bhaṇa kasya kr̥tē kr̥tō mānaḥ ॥)</l>
</lg>
<p>(45) mānajugupsā <b>mānanindā,</b> yathā—</p>
<b><lg>
<l>utkṣēpō hr̥dayē, skhalanti vacanānyāvēgalōlaṁ manō
gātraṁ	sīdati	cakṣuraśrukaluṣaṁ	kaṇṭhō'varuddhasvaraḥ ।</l>
<l>yasyaiṣā sakhi! pūrvaraṅgaracanā mānaḥ sa muktō mayā
vandyāstā api yōṣitaḥ kṣititalē yāsāmasau sammataḥ ॥ 90 ॥</l>
</lg></b>
<b><lg>
<l>ṇaipūrasacchahē	jōvvaṇammi	diahēsu	ṇiccapahiēsu ।</l>
<l>aṇiattāsu a rāīsu putti kiṁ daḍḍhamāṇēṇa ॥ 91 ॥</l>
</lg></b>
<lg>
<l>(nadīpūrasadr̥kṣē	yauvanē	divasēṣu	niyatiprahitēṣu ।</l>
<l>anirvr̥tāsu ca rātriṣu putri! kiṁ dagdhamānēna ॥ )</l> (gāsa. 1.45)
</lg>
<p>(46) mānasyānusmaraṇaṁ <b>mānānucintanaṁ,</b> yathā—(gāsa. 2.8)</p>
<b><lg>
<l>calaṇōāsa—ṇisaṇṇassa tassa bharimō aṇālavaṁtassa ।</l>
<l>pāaṁguṭṭhāvēḍhiakēsadiḍhāaḍ‍ḍhaṇasuhēlliṁ ॥ 92 ॥</l>
</lg></b>
<lg>
<l>(caraṇāvakāśaniṣaṇṇasya tasya smarāmō'nālapataḥ ।</l>
<l>pādāṅguṣṭhāvēṣṭitakēśadr̥ḍhākarṣaṇasukhakēlim ॥)</l>
</lg>
<b><lg>
<l>bharimō sē saaṇa-parammuhīē vialaṁta-māṇa-pasarāē ।</l>
<l>kaiava-suttuvvaṇa-thaṇa-kalasa-ppēlliṇa-suhēlliṁ ॥ 93 ॥</l></lg></b> (gāsa. 4.68)
<lg>
<l>(smarāmastasyāḥ śayanaparāṅgamukhyā vigalanmānaprasarāyāḥ ।</l>
<l>kaitavasup‍tōdvr̥ttastanabharōtprēraṇasukhakēlim ॥)</l>
</lg>
<pb n="1598"/>
<p>(47) mānabhaṅgō <b>mānapradhvaṁsaḥ,</b> yathā—(amaru. 23)</p>
<b><lg>
<l>ēkasmiñchayanē	parāṅamukhatayā vītōttaraṁ tāmyatō—
ranyōnyaṁ	hr̥dayēpsitē'pyanunayē	saṁrakṣatōrgauravam ।</l>
<l>paścādākulayōrapāṅgavalanānmiśrībhavaccakṣuṣō—
rbhag‍nā mānakaliḥ sahāsa—rabhasa—vyāsakta—kaṇṭhagrahaiḥ ॥ 94 ॥</l>
</lg></b>
<b><lg>
<l>aṇṇōṇṇa-cchala-pēsia-tulagga-mēlīṇa-diṭhṭhi-pasarāiṁ ।</l>
<l>dōṁ vi vaṇē taha kaabhaṁḍaṇāi samaaṁ pahasiāiṁ ॥ 95 ॥</l>
</lg></b>
<lg>
<l>(anyōnyacchalaprēṣita—tulāgramilitadr̥ṣṭiprasarau ।</l>
<l>dvāvapi vanē tathā kr̥takalahau samakaṁ prahasitau ॥) (gāsa. 7.99)</l>
</lg>
<p>(48) pradhvastamānasya punaradud‍gamō <b>mānapunarbhāvaḥ,</b> yathā—</p>
<b><lg>
<l>mānanirōdhādhāra tvaṁ gaccha śivāstē bhavantu panthānaḥ ।</l>
<l>amunā	baddhāñjalinā	hr̥dayamaśēṣaṁ	nipītaṁ	mē ॥ 96 ॥</l>
</lg></b>
<b><lg>
<l>cūē	caḍēviṇu	kkāilaiṁ	pauṁ	pi	ugguṭaaṁ ।</l>
<l>(taṁ tahā patiaṁ) taruṇīaṇē jaṁ jaṁmē vi pammuttā ॥ 97 ॥</l>
</lg></b>
<lg>
<l>(cūtē	āruhya	kōkilayā	ēvamapi	udaghuṣṭam ।</l>
<l>tat tathā patitaṁ taruṇījanē yad janmanyapi pramuk‍tā ॥)</l>
</lg>
<b><lg>
<l>mānānantara ityēṣa sambhōgasya ca varṇitaḥ ।</l>
<l>pravāsānantarasyāsya	svarūpamupavarṇyatē ॥ 98 ॥</l>
</lg></b>
<p>(2)</p>
<p>tatra	ratiprakarṣanimittābhilaṣaṇīyāliṅganādyavāp‍tihētavaḥ	priyāgamanavārtāpriya—
sakhīvākyādayaḥ <b>sambhōgaśabdavācyā</b> bhavanti ।</p>
<p>kaḥ punaratra samāsaḥ ? ṣaṣṭhītatpuruṣa ēva ।</p>
<p>kā vr̥ttiḥ ? na tāvadanutsr̥ṣṭasvārthā ।</p>
<p>tarhiṁ bhavatu yuktaṁ punaryadutsr̥ṣṭasvārthā nāma vr̥ttiḥ syāt ?</p>
<p>bāḍhaṁ, yuktam । ēvaṁ hi dr̥ś‍yatē lōkē puruṣō'yaṁ parakarmaṇi pravartamānaḥ
svakarmōtsr̥jati, tadyathā—'takṣā rājakarmaṇi pravartamānastatkarmōtsr̥jati' ।</p>
<p>nanvēvaṁ sati rājapuruṣamānayētyuktē puruṣamātrasya ānayanaṁ prāp‍nōti ।</p>
<pb n="1599"/>
<p>naiva dōṣaḥ। utsujannapyasau svārthaṁ nātyantāyōtsr̥jati । yaḥ parārthavirōdhī
svārthastamēvōtsr̥jati । tadayathā—takṣā rājakarmaṇi pravartamānastakṣakarmōtsr̥jati, na
hīkṣitahasitakaṇḍūyitāni । na cāyamarthaḥ paramārthavirōdhī । viśēṣaṇaṁ nāma (tat)
tasmānnōtsr̥jati । astu vā svārthasyātyantamutsargaḥ samarthadhikārō vr̥ttau kriyatē tatra
rājña ityuktē sarvasvaṁ prasaktaṁ, puruṣa ityuktē sarvasvāmī prasaktaḥ ।</p>
<p>ihēdānīṁ rājapuruṣamānayētyuktē rājā puruṣaṁ nivartayatyanyēbhyaḥ svāmibhyaḥ puruṣō'pi
rājānamanyēbhyaḥ svēbhyaḥ ।</p>
<p>ēvamētasminnubhayatō vyavacchinnē yadi rājārthō nivartatē kāmaṁ nivartatāṁ na jātucit
puruṣamātrasyānayanaṁ bhaviṣyati, prākpravr̥tērakr̥tārthasya nivr̥ttau vr̥ttirēva na syāt, vr̥ttinimittā
ca nivr̥ttistasmāddōṣa iti ।</p>
<p>kiṁ punaridaṁ <b>sāmarthyaṁ</b> nāma ? <b>bhēdaḥ</b>, <b>saṁsarga ubhayaṁ</b> vā । tatra rājñaḥ puruṣa ityatra
yadā tāvadētadavadhr̥taṁ parāyattavr̥ttirayaṁ puruṣō na svatantrastadā svāmisaṁsargasyāvagatatvāt
svāmiviśēṣajñānāyōpādīyamānō rājaśabdaḥ svāmyantarēbhyaḥ puruṣaṁ svāvartayati, sō'yaṁ
svāmyantaravyavacchēdō <b>bhēda</b> ityucyatē । yadā punaranavagataparāyattabhāvasya puruṣasya
svāmisambandhadyōtanāya rājaśabdaḥ prayujyatē tadā viśēṣasaṁsargasya śabdōpādānatvādana—
vakāśō	viśēṣāntarē	sampāta	ityaśabdāsvāmyantaranivr̥ttirarthādavasīyatē,	yadā
tvarthāntarānivr̥ttiḥ svārthāsaṁsargaṁ cākṣisandhāya upasarjanapadaprayujya . . . . . . śabdārthasāmarthyayōḥ
pratipattinibandhanayōrabhēdāpēkṣāyāṁ <b>bhēdasaṁsargasamudāyaḥ sāmarthyaṁ</b> bhavati ।</p>
<p>tatrēha <b>bhēda ēva sāmarthyaṁ</b> yatō'nantara ityuktē avadhr̥tamidaṁ kasyāpyavadhēranantaraṁ,
na svatantra iti samastō vidhiprasaktaḥ pravāsasyētyuktē sarvaḥ sambandhaprayukta ihēdānīṁ
<b>pravāsānantaraṁ	ityuktē	pravāsō'nantaraṁ</b> nivartayatyanyēbhyō'pyavadhibhyaḥ	anantaraṁ
pravāsayannivartatyanyēbhyaḥ sambandhibhyaḥ, tatra yō'sau bhēda: tatsāmarthyaṁ, tannivr̥ttā ca
vr̥ttiḥ । bhēdānimittāyāṁ ca vr̥ttau satyāṁ pratyabhimukhasya bhēdamupajanayannupasarjanasyārthō
nivartatē, yasyāpi pradhānasyāntarāvadhimatō nivartatē sō'pi avadhimavacchinanti ।
ēvamubhayatō'pyavacchēdēna nirjñātē'nantaraviśēṣē samudāyārthē vānyasmin prādurbhūtē yadi
pravāsārthō nivartatē, kāmaṁ nivartatāṁ, na jātu (tadavacchinna) avadhimātrasya sampratyayō
bhaviṣyati ।</p>
<pb n="1600"/>
<p><b>kē punaḥ priyāgamanavārtādayaḥ?</b></p>
<p>(1) priyāgamanavārtā, (2) priyasathīvākyāni, (3) diṣṭyā vr̥ddhayaḥ, (4) prītyādayaḥ,
(5) sambhramaḥ, (6) abhyutthānaṁ, (7) priyābhyāgamaḥ, (8) sandarśanaṁ( / śaḥ), (9) priyābhyupapattiḥ,
(10 ) parijanapramōdaḥ,	(11) maṅgalasaṁvidhānaṁ,	(12) manaḥpraharṣaḥ,	(13) utsavaḥ,
(14) bhavanapratisaṁskāraḥ, (15) kārśyādyupalambhaḥ (/ labdhiḥ), ( 16) praharṣōpacayaḥ, (17) prēmapuṣṭiḥ,
(18) prasādhanagrahaṇaṁ, (19) vr̥ttānusmaraṇam, (20 ) avasthānivēdanaṁ, (21) duḥkhādiparipraśrna ,
(22) dēśasampadupavarṇanaṁ, (23. svaduḥkhasaṅkīrtanam), (24) śrr̥ṅgāravr̥ddhiriti । tēṣu—</p>
<p>(1) priyāgamōd‌ghōṣaṇaṁ <b>priyāgamanavārtā,</b> yathā—(harivi.)</p>
<b><lg>
<l>aha āgaō tti ṇavaria accāsaṇṇō vi saccabhāmāēm̐ harī ।</l>
<l>pariaṇamuha ccia suō bāhajalaṁtarialōaṇāēm̐ ṇa diṭṭhō ॥ 99 ॥</l>
</lg></b>
<lg>
<l>(atha āgata iti navaramatyāsannō'pi satyabhāmayā hariḥ ।</l>
<l>parijanamukhādēva śrutō bāṣpajalāntaritalōcanayā na dr̥ṣṭiḥ ॥)</l>
</lg>
<b><lg>
<l>kuḍḍammi	ōhi-vāsara-rēhā-saṁgaṇaṇa-mētta-vāvārō ।</l>
<l>vimaṇamuhīē ṇiacchasu kō aṇuvaddhiassa jaṇō muccai ॥ 100 ॥</l>
</lg></b>
<lg>
<l>(kuḍ‌yē'vadhivāsararēkhāsaṅgaṇanamātravyāpāraḥ	।</l>
<l>vimanaskamukhi!	paś‍ya	kō'nupasthitasya mucyatē ॥)</l>
</lg>
<p>(2) iṣṭavayasyānāṁ mithōvyavahāraḥ <b>priyasathīvākyāni,</b> yathā—</p>
<b><lg>
<l>accā/ ttāsamugghōsia-daiāgamaṇē ṇavabahūēm̐ imīē ।</l>
<l>paharisa—ṇiruddhakaṁṭhatthaṇiēṇaṁ	gāḍhamuvagūḍhā ॥ 101 ॥</l>
</lg></b>
<b><lg>
<l>sahasā mā sāhijjau piāgamō tīēm̐ virahakisiāē ।</l>
<l>accaṁtapaharisēṇa vi jā maā sā maa ccēa ॥ 102 ॥</l></lg></b> (pr̥. 447)
<lg>
<l>(sahasā mā kathyatāṁ priyāgamastasyāḥ virahakr̥śāyāḥ ।</l>
<l>atyantapraharṣēṇāpi	yā	mr̥tā	sā	mr̥taiva ॥)</l> (saka. 5.54)
</lg>
<p>(3) priyāgamaparitōṣikamaṅgalāni <b>diṣṭayā vr̥ddhayaḥ,</b> yathā—</p>
<b><lg>
<l>gharakajjēṇa vi jō calai jattha dhāvai tahiṁ tahiṁ cēa ।</l>
<l>gharaṇīē	ōhidiahē	paddhāvai	saṁkiaṁ	hiaaṁ ॥ 103 ॥</l></lg></b> (pr̥. 1457)
<pb n="1601"/>
<lg>
<l>(gr̥hakāryēṇāpi yaḥ calati yatra dhāvati tatra tatraiva ।</l>
<l>vadhvā	avadhidivasē pradhāvati śaṅkitaṁ hr̥dayam ॥</l>
</lg>
<b><lg>
<l>ajja maha imaṁ sahi dāhiṇēaraṁ piaamāgamaṇa-dūaṁ ।</l>
<l>avaṇiakhēaṁ	baddhāviāsi papphaṁdara	acchī ॥ 104 ॥</l></lg></b>(pr̥. 1462)
<lg>
<l>(adya mamēdaṁ sakhi dakṣiṇētaraṁ priyatamāgamanadūtam ।</l>
<l>apanītakhēdaṁ vardhāpitāsi praspandatē akṣi ॥)</l>
</lg>
<p>(4) pūrṇapātrādiharaṇaṁ <b>prītyādayaḥ,</b> yathā—</p>
<b><lg>
<l>kaiātammiaitē saha sac‍ciapullavalhārilasaṁ ।</l>
<l>ghāsaamiliāōaṇahōraṇi	ahya	kahiṁti ॥ 105 ॥</l>
</lg></b>
<b><lg>
<l>kō maṁ baddhāvēhii jassa tumaṁ harisa—viasia—kaōlā ।</l>
<l>tassa tamaṁ kiṁ dāhisi bhaṇiūṇa piēṇa avaūḍhā ॥ 106 ॥</l>
</lg></b>
<lg>
<l>(kō māṁ vardhāpayiṣyati yasya tvaṁ harṣa—vikasitakapōlā ।</l>
<l>tasya tvaṁ kiṁ dāsyasi bhaṇitvā priyēṇōpagūḍhā ॥)</l>
</lg>
<p>(5) samādarātiśaya<b>ssambhramaḥ</b>, yathā—</p>
<b><lg>
<l>ānandōd‌gamabāṣpapūrapihitaṁ	cakṣuḥ	kṣamaṁ	nēkṣituṁ
bāhū sīdata ēva kampavidhurau	śaktau	na	 kaṇṭhagrahē ।</l>
<l>vāṇī	sādhvasagadgadākṣarapadā	saṁkṣōbhalōlaṁ	manō
yatsatyaṁ priyasaṅgamō'pi sucirādādau	viyōgāyatē ॥ 107 ॥</l>
</lg></b>
<b><lg>
<l>sahasā pattammi piē samuggaāṇaṁda-vāha-pihiacchī ।</l>
<l>ajjhā sajjhasabahulā paaṁ pi dāuṁ ṇa pārēi ॥ 108 ॥</l>
</lg></b>
<lg>
<l>(sahasā prāp‍tē priyē samut‍thitānandabāṣpapihitākṣī ।</l>
<l>āryā sādhvasabahulā padamapi dātuṁ na pārayati ॥)</l>
</lg>
<p>(6) pratyudgamō'<b>bhyutthānam,</b> yathā—</p>
<b><lg>
<l>pratyudgamya	tanūruhōdgativaśāt	khēdaskhalac‍cēṣṭayā
datvā svēdalavaiḥ svahastapatitaiḥ prakṣālanaṁ pādayōḥ ।</l>
<l>kiñcitsmēramukhaprakīrṇadaśanasvacchāṁśupuṣpōjjvalai—
rānandāśrubhirarghitō	dayitayā	pānthaścirādāgataḥ ॥ 109 ॥</l>
</lg></b>
<pb n="1602"/>
<b><lg>
<l>bāhajalōllialōaṇa	thaṇaya	ṇa	uppusia ।</l>
<l>ṇa	vi	dahi-akkhaalaia ṇa vaṁdaṇamāla kia ॥ 110 ॥</l>
</lg></b>
<b><lg>
<l>harisāraṁbhaviamiapulaukkaṁpabhara	।</l>
<l>pēkkhēvi kaṁtu pahuttau laggī kaṁṭhē para ॥ 111 ॥</l>
</lg></b>
<lg>
<l>(bāṣpajalārdritatalōcanē stanau na parimārjitau ।</l>
<l>nāpi dadhyakṣatāḥ gr̥hītāḥ na vandanamālā kr̥tā ॥</l>
</lg>
<lg>
<l>harṣārambhavijr̥mbhitapulakōtkampabharā		</l>
<l>prēkṣya kāntaṁ prāp‍taṁ lag‍nā kaṇṭhē punaḥ ॥)</l>
</lg>
<p>(7) kamiturāgamanaṁ <b>priyābhyāgamaḥ,</b> yathā—(harivi.)</p>
<b><lg>
<l>ua jāva sā kilammai appa-kkaa-viraha-vittharaṁtānuṇusaā ।</l>
<l>tā pattō jaha icchā taha ṇivvattiamaṇōrahō mahumahaṇō ॥ 112 ॥</l>
</lg></b>
<lg>
<l>(paś‍ya yāvat sā klāmyati ātmakr̥tavirahavistīryamāṇānuśayā ।</l>
<l>tāvat prāp‍tō yathēcchā tathā nirvartitamanōrathō madhumathanaḥ ॥)</l>
</lg>
<b><lg>
<l>na khalu dūragatō'pyativartatē mahamasāviti bandhutayōditaiḥ ।</l>
<l>praṇayinō niśamayya vadhūrbahiḥ svaramr̥tairamr̥tairiva nirvavau ॥ 113 ॥</l>
</lg></b>
<p>(māgha. 6.19)</p>
<p>(8) priyāvalōkanaṁ <b>sandarśaḥ (saṁdarśanam),</b> yathā—</p>
<b><lg>
<l>āṇiapulaubbhēō saatti—paṇaa—paḍidhūsaraṁmi vi garuē ।</l>
<l>piadaṁsaṇē pavaḍ‍ḍhai maṇṇuṭṭhāṇē vi ruppiṇīēm̐ paharisō ॥ 114 ॥</l>
</lg></b>
<lg>
<l>(ānītapulakōdbhēdaḥ sapat‍nīpraṇayapratipūritē'pi gurukē ।</l>
<l>priyadarśanē pravardhatē manyusthānē'pi rukmiṇyāḥ praharṣaḥ ॥)</l></lg> (harivi.)
<b><lg>
<l>assia-sōhāisaō sac‍cāē vi bhōi-dēvadaṁsaṇa-jaṇiō ।</l>
<l>jaha hiaassa paharisō taha harisavisaṁṭhulāṇa acchīṇasuhaṁ ॥ 115 ॥</l>
</lg></b>
<lg>
<l>(āśritaśōbhātiśayaḥ satyāyā api bhōgidēvadarśanajanitaḥ ।</l>
<l>yathā hr̥dayasya praharṣaḥ tathā harṣavisaṁṣṭhulayōrakṣṇōḥ	sukham ॥)</l>
</lg>
<pb n="1603"/>
<p>(9) tatkālacēṣṭā <b>priyābhyupapattiḥ,</b> yathā—(amaru. 77)</p>
<b><lg>
<l>āyātē dayitē marusthalabhuvāmālōkya durlaṅghyatāṁ
gēhinyā	paritōbāṣpataralāmasajya	dr̥ṣṭiṁ	mukhē ।</l>
<l>datvā	pīluśamīkarīraśabalāṁ svēnāñcalēnādarā—
dunmr̥ṣṭaṁ kalabhasya kēsarasaṭābhārāgralag‍naṁ	rajaḥ ॥ 116 ॥</l>
</lg></b>
<b><lg>
<l>taha	sōhai	piaāgamē	pulauvvēlliau
siavalaau	ju	mahīalē daliaviralliau ।</l>
<l>uṇamuhaṁ dē dōhahēēṇa(?)	sanamappiau
c‍cadu(?) ji virahivairiu kalakalakaṁṭhiau ॥ 117 ॥</l>
</lg></b>
<lg>
<l>(tathā	śōbhatē	priyāgamē	pulakōtsāritaḥ
sitavalayaḥ	yō	mahītalē	dalitaviprakīrṇaḥ ।</l>
<l>unmukhaṁ	tasya	dōhadadānēna	samarpitō	mama
priyasya	upajāpairnirvāriṇyaḥ kalakalakaṇṭhyō'pi ॥)</l>
</lg>
<p>(10) sakhyādisampadaḥ <b>parijanapramādaḥ,</b> yathā—(harivi.)</p>
<b><lg>
<l>dāraṭṭhaviasuradumaṁ dataṁ cia saṁgama/ saggakusumōpaāragghaviaṁ ।</l>
<l>aṇṇaṁ vi sac‍cavijjai	pariōsaparittagghaṇaṁ tīē gharaṁ ॥ 118 ॥</l>
</lg></b>
<lg>
<l>(dvārasthāpitasuradrumaṁ tadēva svargakusumōpahārārghitam ।</l>
<l>anyac‍ca dr̥ś‍yatē paritōṣaparītajanaṁ tasyā gr̥ham ॥)</l>
</lg>
<b><lg>
<l>vāsaṭhṭhiammi sōhā—pariōsa—pasāhiāṇaṇāē maṇaharō ।</l>
<l>appuṭṭhasōa—vimalē sahisatthō dīē dappaṇammi vi diṭṭhō ॥ 119 ॥</l>
</lg></b>
<lg>
<l>(vāsasthitē	sōbhāparitōṣaprasādhitānanayā manōharaḥ ।</l>
<l>apsr̥ṣṭaśōkavimalaḥ sakhīsārthastayā darpaṇē'pi dr̥ṣṭaḥ ॥)</l></lg> (harivi.)
<p>(11) dadhidūrvāṅkurādiprayōjanaṁ <b>maṅgalasaṁvidhānam,</b> yathā— (apabhraṁśa— pr̥॰34 ku.)</p>
<b><lg>
<l>(ku.) ....valau....siddhatthau hāsuggamu dahi u pulaau duvvākaṁdalu ā...sahiu ।</l>
<l>pāsēu ṇisēvia(?) rōaṇu takkhaṇēṇa kalia(?) vaaṇu ji maṁgalabhāaṇu pēkkhēvi ēṁtu piu ॥</l>
</lg></b>
<b><lg>
<l>lōṇa—chalēṇa bhamāḍivi ghalliu raṇaraṇau puṇujalamisiṇa vaaṁsihiṁ vāhuk‍karu ghaṇau ।</l>
<l>virahāṇalu ṇiṭ‌ṭhāviu ārittia—ṇihēṇa muddhaē maṁgalu(?) paaḍiu daiāgama—suhēṇa ॥</l>
</lg></b>
<pb n="1604"/>
<b><lg>
<l>(rā॰) pulaisiddhathau hāsuggamu dahiu bhūlaaduvvākaṁdalu ṇaā ..............................sahiu ।</l>
<l>vāsē ṇisēvia rōaṇu takkhaṇēṇa lakiuvaaṇu ji maṁgalabhāaṇa pēkkhēvi ēṁtu pihyau ॥ 120 ॥</l>
</lg></b>
<lg>
<l>(pulakitasiddhārthaḥ hāsōdgamaḥ dadhi pulakaḥ durvākandalā navāḥ sakhyaḥ ।</l>
<l>prasvēdaḥ niṣēvitarōcanaṁ tatkṣaṇēna kalitaṁ vadanamēva maṅgalabhājanaṁ prēkṣya āyāntaṁ priyam ॥)</l>
</lg>
<b><lg>
<l>(rā.) lōṇachalēṇa bhamāḍivi ghalliu raṇaraṇau
puṇu jaṇamisiṇa vaaṁsihiṁ vāhukkaru ghaṇau ।</l>
<l>virahāṇalu ṇiṭṭhāviu	ārattia—ṇihēṇa
muddhaē maṁ galu(?) paaḍita daiāgamasuhēṇa ॥ 121 ॥</l>
</lg></b>
<lg>
<l>(lavaṇacchalēna bhrāmayitvā kṣip‍tā virahōkaṇṭhā
punarjalamiṣēṇa vayasyānāṁ bāṣpōtkaraḥ prabhūtaḥ ।</l>
<l>virahānalaḥ	niṣṭhāpita	ārātrikanibhēna
mugdhayā maṁgalu(?) tadānīṁ pratigr̥hītaṁ dayitāgamasukhēna ॥)</l>
</lg>
<p>(12) cittasantōṣō <b>manaḥpraharṣaḥ,</b> yathā—</p>
<b><lg>
<l>dūraviaṁbhiapasarō kaa—kajja—ṇiatta—daia—daṁsaṇajaṇiō ।</l>
<l>hiaē ṇa māi lakkhia—rēiasōa—viaḍē vi sē pariōsō ॥ 122 ॥</l>
</lg></b>
<lg>
<l>(dūravijr̥mbhitaprasaraḥ	kr̥takāryanijadayitadarśanajanitaḥ ।</l>
<l>hr̥dayē na māti lakṣitā'śōkaviṭapē'pi tasyāḥ paritōṣaḥ ॥)</l>
</lg>
<b><lg>
<l>paṇaaparipūraṇēṇa viaabhūsia—pia—āgamēṇa a garuō ।</l>
<l>pasarai	laddhatthāmō	aṇṇuṇṇarasaṁtarēhiṁ	tīē	paharisō ॥ 123 ॥</l>
</lg></b>
<lg>
<l>(praṇayaparipūraṇēna virahōtsukapriyatamāgamēna ca gurukaḥ ।</l>
<l>prasarati labdhasthāmā anyūnarasāntaraistasyāḥ praharṣaḥ ॥)</l>
</lg>
<p>(13) ābhyupayika<b>mutsavaḥ,</b> yathā—</p>
<b><lg>
<l>paryutsukaṁ puramidaṁ sakalaṁ nirīkṣya dūrōjjhitadhvajasahastrahatārkatāpam ।</l>
<l>anyōtsavēna mahatākulitāntarātmā rāmābhiṣēkadivasasya punaḥ smarāmi ॥ 124 ॥</l>
</lg></b>
<b><lg>
<l>ēṣa prāsādamālaṁ dhavalayati sitairaṁśukai rājalōkaḥ,
sammardaṁ vētrahastaisti/rayati bharatō lakṣmaṇēnānuyātaḥ ।</l>
<l>sānandā s‍nānabhūmau taralitanayanā harṣabāṣpēṇa cāmbā
sītā s‍nēhāvakr̥ṣṭā likhati vikasitaṁ padmamātarpaṇēna ॥ 125 ॥</l>
</lg></b>
<pb n="1605"/>
<p>(14) punargr̥hamaṇḍanaṁ <b>bhavanapratisaṁskāraḥ,</b> yathā—</p>
<b><lg>
<l>tuha suṁdari gharakuḍ‌ḍaṁ dūrōggaabāhuaṁ dumaṁtīē ।</l>
<l>majjha ṇiraavaliaṁ valēi paḍavakkha—hiaāiṁ ॥ 126 ॥</l>
</lg></b>
<lg>
<l>(tava sundari! gr̥hakuḍ‌yaṁ dūrōdgatavāṭakaṁ dhavalayantyāḥ ।</l>
<l>madhyaṁ	prakaṭavaliṁ	valatē	pratipakṣahr̥dayāni ॥)</l>
</lg>
<b><lg>
<l>tuha kkhā/cchāmōari dūmiadūracchittēṇa hōi hatthēṇa ।</l>
<l>ālihia—muddha—kaṁkēlli—pallavaṁ	vi	kuḍḍamiṇaṁ ॥ 127 ॥</l>
</lg></b>
<lg>
<l>(tava kṣāmōdari dhavalitadūrakṣip‍tēna bhavati hastēna ।</l>
<l>ālikhitamugdhakaṅkēlipallavamiva kuḍ‌yamidam ॥)</l>
</lg>
<p>(15) virahakr̥tadaurbalyādidarśanaṁ <b>kārś‍yādyupalabdhiḥ(/dyupalambhaḥ),</b> yathā—(śāku. 7.21)</p>
<b><lg>
<l>vasanē paridhūsarē vāsanā niyamakṣāmatanuḥ kṣataikavēṇiḥ ।</l>
<l>atiniṣkaruṇasya śuddhaśīlā mama dīrghāṁ virahavyathāṁ bibharti ॥ 128 ॥</l>
</lg></b>
<b><lg>
<l>kēyūrīkr̥takaṅkaṇāvalirasau	karṇāvataṁsīkr̥ta—
vyālōlālakapaddhatiḥ patipurō baddhāñjaliḥ pr̥cchati ।</l>
<l>yāvat kiñcidudantamātmakamitustāvat sa ēvētyatha
vrīḍāvakritakaṇṭhanālamabalā kaiskairna bhinnā rasaiḥ ॥ 129 ॥(sūmu.193)</l>
</lg></b>
<p>(16) ānandāt kārś‍yamōkṣaḥ <b>praharṣōpacayaḥ</b>, yathā—</p>
<b><lg>
<l>vāasu—uḍ‌ḍāvaṁtiaē piu pattau sahasatti ।</l>
<l>addhā uddhā valaa gaa addhā phuṭ‌ṭa taḍatti ॥ 130 ॥</l>
</lg></b>
<lg>
<l>(vāyasamuḍḍāpayantyāḥ	priyaḥ	prāp‍taḥ	sahasā ।</l>
<l>ardhā ūrdhvāḥ	valayāḥ	gatā	ardhāḥ	sphuṭitāstraḍiti ॥)</l>
</lg>
<b><lg>
<l>piē sahasatti pahuttaē vihaḍia tahē valaaṁ ।</l>
<l>pulauttaṁbhiagattahē	sōhahiṁ	mahihiṁ	gaaṁ ॥ 131 ॥</l>
</lg></b>
<b><lg>
<l>takkhaṇamukkahō sōahō ṇaṁ baṁdhaṇaṁkaḍaa ।</l>
<l>ṇāi paṇaṭ‌ṭhahō virahahō taralaturaṁgaapaa ॥ 132 ॥</l>
</lg></b>
<lg>
<l>(priyē sahasā prāp‍tē vaghaṭitāni tasyāḥ valayāni ।</l>
<l>pulakōttambhitagātr‌yāḥ śōbhantē mahyāṁ gatāni ॥</l>
</lg>
<pb n="1606"/>
<p>tatkṣaṇamuk‍tasya śōkasya nanu bandhanakaṭakāni ।</p>
<p>nanu	praṇaṣṭasya	virahasya	taralaturaṅgapadāni ॥)</p>
<p>(17) sa hārēkaḥ <b>prēmapuṣṭiḥ,</b> yathā—(harivi.)</p>
<b><lg>
<l>ṇimmahia-kusuma-parimala-hiahiaāē vi mahuarāvali-caḍulā ।</l>
<l>paḍhamaṁ piammi ḍhṭhṭhī pacchā tīē vi surapāavammi ṇisaṇṇā ॥ 133 ॥</l>
</lg></b>
<lg>
<l>(nirmathitakusumaparimalahr̥tahr̥dayāyā	api	madhukarāvalicaṭulā ।</l>
<l>prathamaṁ priyē dr̥ṣṭiḥ paś‍cāttasyā api surapādapē niṣaṇṇā ॥)</l>
</lg>
<b><lg>
<l>tā/ tō sē piammi rasiā tā / tō dumaraaṇammi viasiauppalasuhaā ।</l>
<l>pariōsa-rasuvvēla-aṇurāa-aṁdōliā	ṇisammai	diṭṭhī ॥ 134 ॥</l>
</lg></b>
<lg>
<l>(tattasyāḥ priyē rasitā tatō drumarat‍nē vikasitōtpalasubhagā ।</l>
<l>paritōṣarasōd‌vēlitānurāgāndōlitā	niṣīdati	dr̥ṣṭiḥ ॥)</l> (harivi.)
</lg>
<p>(18) bhūṣaṇadiyōgaḥ <b>prasādhanagrahaṇam,</b> yathā—(māgha. 9.43)</p>
<b><lg>
<l>iti niścitapriyatamāgatayaḥ sitadīdhitāvuditavatyabalāḥ ।</l>
<l>pratikarma kartumupacakramirē samayē hi sarvamupakāri kr̥tam ॥ 135 ॥</l>
</lg></b>
<b><lg>
<l>pulaubbēupasāhai	darakummāṇa	thaṇa ।</l>
<l>paharisu	bāhu	vihusai	ṇikkajjala	ṇaaṇa ॥ 136 ॥</l>
</lg></b>
<b><lg>
<l>aṁsujalōhu	vi	sōhai	khāmakavōlamuhē ।</l>
<l>muddhahē	kāiṁ	ṇa	maṁḍaṇu	daiāgamaṇasuhē ॥ 137 ॥</l>
</lg></b>
<lg>
<l>(pulakōdbhēdaḥ	prasādhayati	īṣanmlānau	stanau ।</l>
<l>praharṣaḥ	bāhū	vibhūṣayati	niṣkajjalē	nayanē ॥</l>
<l>aśrujalaughō'pi	śōbhatē	kṣāmakapōlamukhē ।</l>
<l>mugdhāyā	kiṁ	na	maṇḍanaṁ	dayitāgamanasukhē ॥ )</l>
</lg>
<p>(19) vyatītacēṣṭānucintanaṁ <b>vr̥ttānusmaraṇaṁ,</b> yathā—(śāku. 7.25)</p>
<b><lg>
<l>mōhānmayā sutanu pūrmupēkṣitastē yō baddha (bāṣpa) binduradharaṁ paribādhamānaḥ ।</l>
<l>taṁ tāvadākuṭilapakṣmavilag‍namadya	bāṣpaṁ	pramr̥jya	vigatānuśayō	bhavāmi ॥ 138 ॥</l>
</lg></b>
<pb n="1607"/>
<b><lg>
<l>atrānugōdaṁ	mr̥gayānivr̥ttastaraṅgavātēna	vinītakhēdaḥ ।</l>
<l>ahaṁ tvadutsaṅganiṣaṇṇamūrdhā smarāmi vānīragr̥hēṣu suptim ॥ 139 ॥</l>
</lg></b>
<p>(raghu. 13.35)</p>
<p>(20) svākalyakādipratipādanama<b>vasthānivēdanam</b> yathā—(vikra. 4.41)</p>
<b><lg>
<l>tvad‌‌viyōgabhavē caṇḍi! mayā tamasi majjatā ।</l>
<l>diṣṭ‌yā	pratyupalabghāsi cētanēva gatāsunā ॥ 140 ॥</l>
</lg></b>
<b><lg>
<l>smr̥tibhinnamōhatamasō diṣṭyā pramukhē sthitāsi mē sumukhi! ।</l>
<l>uparāgāntē	śaśinassamupagatā	rōhiṇī	yōgam ॥ 141 ॥</l>
</lg></b>
<p>(śāku. 7.22)</p>
<p>(21) virahavēdanādiparyanuyōgō <b>duḥkhādiparipraśrna:,</b> yathā—(vikra. 4.41)</p>
<b><lg>
<l>ratikhēdasup‍tamapi māṁ śayanē yā manyasē pravāsagatam ।</l>
<l>sā tvamabalē! sahēthāḥ kathaṁ madīyaṁ virahayōgam ॥ 142 ॥</l>
</lg></b>
<b><lg>
<l>ciravirahiṇōrutkaṇṭhābhyāṁ ślathīmiva gātrayō—
rnavamiva	jagajjātaṁ	bhūyaścirādabhinandatōḥ ।</l>
<l>kathamapi	dinē	dīrghaṁ yātē	niśāmavirūḍhayē:
prasarati bahnī yūnōryathā na tathā ratiḥ ॥ 143 ॥ (amaru. 44)</l>
</lg></b>
<p>(22) giryādiramaṇīyākhyānaṁ <b>dēśasampadupavarṇanam,</b> yathā—(raghu. 13. 26, 27)</p>
<b><lg>
<l>ētadgirērmālyavataḥ	purastādāvirbhavatyambaralēkhi	śrr̥ṅgam ।</l>
<l>navaṁ payō yatra ghanairmayā ca tvadaviprayōgāśru samaṁ visr̥ṣṭam ॥ 144 ॥</l>
</lg></b>
<b><lg>
<l>gandhaśca	dhārāhatapalvalānāṁ	kadambamardhōdgatakēsaraṁ	ca ।</l>
<l>snigdhāśca kēkāḥ śikhināṁ babhūvuryasminnasahyāni vinā tvayā mē ॥ 145 ॥</l>
</lg></b>
<p>(23) svōtkaṇṭhādyārtinivēdanaṁ <b>svaduḥkhasaṅkīrtanam,</b> yathā—</p>
<b><lg>
<l>pūrvānubhūtaṁ smaratā ca yatra kampōttaraṁ bhīru! tavōpagūḍham ।</l>
<l>guhātisārīṇyativāhitāni mayā kathaṁcid ghanagarjitāni ॥ 146 ॥</l>
</lg></b>
<p>(raghu. 13.28)</p>
<b><lg>
<l>imāṁ	navāśōkalatāṁ ca tanvīṁ stanābhirāmastabakāvanamrām ।</l>
<l>tvatprāp‍tibuddhayā pariripsamāṇaḥ saumitriṇā sāstramahaṁ niruddhaḥ ॥ 147 ॥</l>
</lg></b>
<p>(raghu. 13.32)</p>
<pb n="1608"/>
<p>(24) <b>ratiprakarṣōdayaḥ śrr̥ṅgāravr̥ddhiḥ,</b> yathā—</p>
<b><lg>
<l>ua ṇia—pāava—raaṇē ia aṇurāapisuṇaṁ piammi bhaṇaṁtē ।</l>
<l>savisēsaladdhapasarō	āḍhattō	tīē	pasarauṁ	pariōsō ॥ 148 ॥</l>
</lg></b>
<lg>
<l>(paś‍ya nijapādaparat‍nē iti anurāgapiśunaṁ priyē bhaṇati ।</l>
<l>saviśēṣalabdhāprasaraḥ ārabdhastasyāḥ prasartuṁ paritōṣaḥ ॥)</l></lg> (harivi.)
<b><lg>
<l>tīē savisēsadūmiasavattihiaāē ṇivvalaṁtasiṇēhaṁ ।</l>
<l>piagaruiāē ṇimiaṁ sōhaggaguṇāṇa agaṁbhūmīē paaṁ ॥ 149 ॥</l>
</lg></b>
<lg>
<l>(tayā	saviśēṣadūnasapat‍nīhr̥dayayā	nirvadhyamānas‍nēham ।</l>
<l>priyagurūkr̥tayā nyastaṁ saubhāgyaguṇānāmagrabhūmyāṁ padam ॥)</l></lg>(saka.5.351,harivi.)
<b><lg>
<l>pravāsānantarō'pyēṣa	sambhōgaḥ	samudāhr̥taḥ ।</l>
<l>karuṇānantarasyātha	prapañcaḥ	parikīrtyatē ॥ 150 ॥</l>
</lg></b>
<p>(<b>3</b>)</p>
<p>tatra ratiprakarṣanimittābhilaṣaṇīyāliṅganādyavāp‍tihētavaḥ, priyasandarśanapramōda—
vr̥ddhyādayaḥ <b>sambhōgaśabdavācyā</b> bhavanti ।</p>
<p>kaḥ punaratra samāsaḥ? ṣaṣṭhītatpuruṣa ēva ।</p>
<p>kā vr̥ttiḥ ? pravāsānantaravadanatyantamutsr̥ṣṭasvārthaiva ।</p>
<p>viṣama upanyāsaḥ । tatra hi pravāsakāryāṇi kārśyādīnyutkaṇṭhadayō vā
mātrayānuvartantē । iha tu sarvathā <b>karuṇasya</b> vārtāpi nāsti ।</p>
<p>tathā	tarhi	mallikāpuṭaścampakapuṭa	iti	niṣkīrṇāsvapi	sumanassu
mallikādivāsanāvaśād viśēṣaṇaṁ bhavati, ayaṁ mallikāpuṭō'yaṁ campakapuṭa iti । ēvaṁ
nivr̥ttē'pi svārthē vāsanāvaśāt karuṇō'nantarasya viśēṣaṇaṁ bhaviṣyati ।</p>
<p>yadi vā yathānapēkṣitāvayavārthā vr̥kṣaśrōtriyaśakragōpādayaḥ svasāmarthyaniyata—
marthamācakṣatē, tathā saṅghāta ēvaitē prathamānurāgānantarādayō rājapuruṣādayaścānapēkṣitāvayavārthā
ēva yathāsāmarthyamarthēṣu niviśantē ।</p>
<p>nanu cāvyapadēś‍yapūrvāparavibhāgā abhinnārthābhidhāyinō vr̥kṣādayaḥ, pratīyamāna—
bhāgabhēdānuyātāḥ	sambandhipadārthō	pahitabhēdavr̥ttyarthābhidhāyinaḥ punarimē । tatkathaṁ
prathamānurāgānantarādayō vr̥kṣādivad rūḍhiśabdā bhavitumarhanti ?</p>
<pb n="1609"/>
<p>tadasat rūḍhiśabdā yaugikā iti hi vibhāgō bhēdadarśanābhyāsādabhiniviṣṭabuddhēḥ
pratipādanōpāya ēva, apathābhiniviṣṭō hyayaṁ kramēṇa, tasmādapathād vyāvartayitavyaḥ ।
tatō'syāḥ pratyabhijñāyamānaprakr̥tayaḥ śrōtriyakṣatriyādayō'ntē1, na hyatra prakr̥tirūpamavasīyatē,
yataḥ prakr̥tyarthāvacchinaḥ pratyayārthō'bhidhīyatē । tatō'vasīyamānāvayavibhāgā rūḍhayaḥ
kāścidupanyasyantē, yatrātyantassambhavō'vayavārthasya, yathā śakragōpastailapāyikēti । punaḥ
kadācit sannihitā avayavārthā jātiviśēṣābhidhāyinaḥ sap‍taparṇakr̥tamālādaya udāhniyantē,
yataḥ prapalāśō'pyanudbhinnapalāśō'pi ca vanaspatiḥ sap‍taparṇaḥ, na yasya parvaṇi parvaṇi
sap‍taparṇānīti sap‍taparṇa ityākhyāyatē । tathā niṣkīrṇakusumastaruranālabdha—
kalikājālakō'pi kr̥tā mālā anēnēti kr̥tamāla ityabhidhīyatē ।</p>
<p>ata pañcāṅgulamivāśvakarṇa iva parṇamasyētyupacaritārthāvayavā jātivācina ēva
pañcāṅgulāśvakarṇādayō varṇyantē, tēṣu hi pañcāṅgulādivyapadēśaḥ prōdbhidyamānapravālamapi
yāvadanuvartatē । tatsannidhānē'pyā ॰ ॰ ॰ śrīyamāṇavartipadārthā lauhitaśāligōkhara
ityādayō nigadyantē ।</p>
<p>atra sannapi varṇaviśēṣaḥ samudāyasya jātivacanatvācchabdārthatvēna nāśrīyatē,
tadēvamayaṁ śakalīkr̥tavartipadārthābhinivēśaḥ prathamānurāgānantarādāviva rājapuruṣādāvapya—
vayavārthābhinivēśaḥ śakyatē tyājayitumata ēva prathamānurāgādīnāṁ vipralambhasambhōgādīnāṁ
ca pāribhāṣikyō'pi saṁjñāḥ saṁvidhīyanta iti ।</p>
<p><b>kē punaḥ priyasandarśanādayaḥ ?</b></p>
<p>(1)priyasandarśanaṁ, (2)sambhramākulatā, (3)pramōdavr̥ddhiḥ, (4)cittavismayaḥ
(5)priyābhibhāṣaṇaṁ, (6)jīvitēti lajjā, (7)priyōpacchandanaṁ, (8)suhr̥dapēkṣā,
(9)vr̥ttāntakathanaṁ, (10)vistrambhōtpattiḥ, (11)itikartavyayōgaḥ, (12)bāndhavāgamaḥ,
(13)gurujanābhyupapattiḥ, (14)gurujanē s‍nēhaḥ(gurujanas‍nēhā), (15)jñātyabhinandanaṁ,
(16)bhāgyapraśaṁsā, (17)naipathyādigrahaṇaṁ, (18)purapravēśaḥ, (19)nāgarikākṣōbhaḥ,
(20)gr̥hōpagamanaṁ, (21)utsavānubhavaḥ, (22)dayitasāhāyyaṁ(/sāhacaryam), (23)śrr̥ṅgārapuṣṭiḥ,
(24)saukhyaparamparā' iti ।</p>
<!-- NOTES pg=1609!-->
1. dayō'ntē = dayōdantē (?) rā.pr̥. 1771 HOS.
<pb n="1610"/>
<p>(1) (priyasya) <b>ālōkaḥ priyasandarśanam,</b> yathā—(kādakasā.)</p>
<b><lg>
<l>sa dr̥ṣṭa‍vā tāṁ tadā tanvīṁ jagāda nr̥panandanaḥ ।</l>
<l>mama priyēyaṁ saivēti tatkṣaṇaṁ vigatavyathaḥ ॥ 151 ॥</l>
</lg></b>
<b><lg>
<l>atha sā pitr̥nāthasadmataḥ pratiyātā vanamēva bhāminī ।</l>
<l>dayitaṁ śayitaṁ mahītalē dadhataṁ prāṇakalāmalōkayat ॥ 152 ॥</l>
</lg></b>
<p>(2) kimētadityādyākasmikākūtaṁ <b>sambhramākulatā,</b> yathā—</p>
<b><lg>
<l>na jvālā na ca dahanō na dhūmajālaṁ
k‍vākasmāt sikatilavēdikānipātaḥ ।</l>
<l>svap‍nō'yaṁ		kimuta	mahēndrajālamāhō
māyā1	tatkimidamahō mahāvicitram ॥ 153 ॥</l>
</lg></b>
<b><lg>
<l>priyā tāvannēyaṁ kathamapi manō mē sphuṭamidaṁ
tadākārautsukyādapathanayanē	nādya	viṣayē ।</l>
<l>prakārēṇānēna	priyajanamr̥ṣābhrāntamathavā
vidhirmāṁ krīḍāvān sukhayati śaṭhō duḥkhayati ca ॥ 154 ॥</l></lg></b> (tāva. 3.15)
<p>(3) harṣōṁdayaḥ <b>pramōdavr̥ddhiḥ,</b> yathā—(kādakasā. 8.80)</p>
<b><lg>
<l>candrāpīḍaṁ sā ca jagrāha kaṇṭhē kaṇṭhasthānaṁ jīvitaṁ ca prapēdē ।</l>
<l>tēnāpūrvāṁ sā samullāsa lakṣmīminduspr̥ṣṭā sindhuvēlēva bhējē ॥ 155 ॥</l>
</lg></b>
<b><lg>
<l>diṣṭ‍yārdhaśrutavipralambhadahanaṁ	krōdhādahaṁ	nō	gatō
diṣṭ‌yā	nō	paruṣaṁ	ruṣārdhakathitē kañcinmayā vyāhr̥tam ।</l>
<l>māṁ pratyāyayituṁ vimūḍhahr̥dayaṁ diṣṭ‌yā kathāntaṁ gatā
mithyādūṣitayā'nayā virahitaṁ diṣṭ‌yā na jātaṁ jagat ॥ 156 ॥2(vēsaṁ. 2.13)</l>
</lg></b>
<p>(4) mana āścaryaṁ <b>cittavismayaḥ,</b> yathā—(kāvyāda. 2.280)</p>
<b><lg>
<l>mr̥tēti prētya saṅgantuṁ yayā mē maraṇaṁ matam ।</l>
<l>saiṣāvantī mayā labdhā kathamatraiva janmani ॥ 157 ॥</l>
</lg></b>
<!-- NOTES pg=1610!-->
1. māyāpadaṁ rāghavastyajati । 2. nirṇayasāgara prēsa, 1940 । atra 3252, pāṇḍugranthasya 893pr̥ṣṭhē
anya ēva pāṭhaḥ sa ēva HOS pāṭhaḥ pr̥. 1773 ॥
<pb n="1611"/>
<b><lg>
<l>kimindrajālaṁ kiṁ svap‍naḥ kiṁ māyā kiṁ manōbhramaḥ ।</l>
<l>yat paśyāmi viśālākṣīṁ sākṣādētāṁ madālasām ॥ 158 ॥</l>
</lg></b>
<p>(5) kāntāvyāhāraḥ <b>priyābhibhāṣaṇam,</b> yathā—(kādakasā. 8.81,82)</p>
<b><lg>
<l>śilāśayyāṁ tyaktvā tadanu cirasup‍tōtthita iva
kṣaṇaṁ sthitvā jr̥mbhālasavadanamunmīlya nayanē ।</l>
<l>tataścandrāpīḍaḥ	prahatamurajadhvānapaṭunā
svarēṇa svēnaiva smitamadhuramāha priyatamām ॥ 159 ॥</l>
</lg></b>
<b><lg>
<l>tadamr̥taprabhavē'psarasāṁ kulē sutanu! janma samutthitavatyasi ।</l>
<l>yadamunā parirambhalavēna tē sapadi jīvitamāpadayaṁ janaḥ ॥ 160 ॥</l>
</lg></b>
<p>(6) priyōparamē'pi prāṇāvigamakrīḍā <b>jīvitēti lajjā,</b> yathā—(raghu. 12.75)</p>
<b><lg>
<l>kāmaṁ jīvati mē nātha iti sā vijahau śucam ।</l>
<l>prāṅ‍matvā satyamasyāntaṁ jīvitāsmīti lajjitā ॥ 161 ॥</l>
</lg></b>
<b><lg>
<l>dagdhaiṣa dayitē pūrvaṁ na mr̥ṣāsmīti lajjayā ।</l>
<l>adyāpi kāmināṁ cittē ratirvahati jihmatām ॥ 162 ॥</l>
</lg></b>
<p>(7) kāntānuvr̥ttiḥ <b>priyōpacchandanaṁ,</b> yathā—(tāva. 5.27)</p>
<b><lg>
<l>kiṁ prāṇā na mayā tavānugamanaṁ kartuṁ samutsāhitā,
baddhāḥ kiṁ nu jaṭā na vā pratitarū bhrāntaṁ1 vanē nirjanē ।</l>
<l>tvatsamprāp‍tivilōbhanēna punarapyūḍhaṁ na pāpēna kiṁ
kiṁ kr̥tvā kupitā yadadya na vacastvaṁ mē dadāsi priyē! ॥ 163 ॥</l>
</lg></b>
<b><lg>
<l>vikira	dhavaladīrghāpāṅgasaṁsarpi	cakṣuḥ
parijanapathavartinyatra	kiṁ	sambhramēṇa ।</l>
<l>smitamadhuramudāraṁ dēvi! māmālapōccaiḥ
prabhavati mama pāṇyōrañjalistvaṁ spr̥śāsmān ॥ 164 ॥</l></lg></b>(vēsaṁ. 2.17)
<!-- NOTES pg=1611!-->
1. taru bhrā = tarurbhrā rāghavaḥ, tanurbhrā — jōśēraḥ
<pb n="1612"/>
<p>(8) mitrāvalōkanādikaṁ <b>suhr̥dapēkṣā,</b> yathā—(kādakasā. 8.85,86)</p>
<b><lg>
<l>sakhyāḥ priyaṁ pitr̥tapōbhirivāp‍tajīvaṁ bhūyaḥ kapiñjalakarārpitapāṇipadmam ।</l>
<l>manmaṇḍalādavatarantamakhaṇḍakāntimā pāṇḍugaṇḍamavalōkaya puṇḍarīkam ॥ 165 ॥</l>
</lg></b>
<b><lg>
<l>kautūhalāt saha mayaiva gatēndulōkamālōkayiṣyati kadācana patralēkhām ।</l>
<l>kācit priyē sahacarī mama sātibhavyā mātētyabhūttadanavāp‍tikr̥tō viṣādaḥ ॥ 166 ॥</l>
</lg></b>
<p>(9) anubhūtārthanivēdanaṁ <b>vr̥ttāntakathanam</b>, yathā—(kādakasā. 8.83, 84)</p>
<b><lg>
<l>māmanvabībhavadimāmiyatīmavasthāṁ śāpaḥ kalaṅka iva kāntiharō dvitīyaḥ ।</l>
<l>tad‌viprayōgakr̥ta ēva babhūva tāpastanvaṅgi! śūdrakatanōrapi mr̥tyavē mē ॥ 167 ॥</l>
</lg></b>
<b><lg>
<l>saṁrakṣitā tanuriyaṁ nu tava priyēti śāpaḥ kr̥śōdari! virāmamavāpa pāpaḥ ।</l>
<l>adyaprabhr̥tyakhilamēva hi candralōkaṁ śādhi svapādakr̥tamudramidaṁ mahac‍ca ॥ 168 ॥</l>
</lg></b>
<p>(10) viśvāsōpajanaḥ <b>visrambhōtpattiḥ,</b> yathā—(kādakasā. 8.87)</p>
<b><lg>
<l>śrutvēti tasya giramutsukatāṁ gatāsau rōmāñcakañcukamakr̥trimamud‌vahantī ।</l>
<l>kādambarī	caraṇayōrnipapāta patyurānandabāṣpakaṇaśīkaritēkṣaṇaśrīḥ ॥ 169 ॥</l>
</lg></b>
<b><lg>
<l>māā1 mōhammi gaē suē a pavaāṇaṁ samarasaṇṇāharavē ।</l>
<l>jaṇaataṇaāē ṇāaṁ/did‌ṭhaṁ tiaḍā-ṇēhāṇurāabhaṇiassa phalaṁ ॥ 170 ॥</l>
</lg></b>
<lg>
<l>(māyāmōhē gatē śrutē ca plavagānāṁ samarasannāharavē ।</l>
<l>janakatanayayā jñātaṁ trijaṭās‍nēhānurāgabhaṇitasya phalam ॥)</l>
</lg>
<p>(sēba. 11.135)</p>
<p>(11) yathōcitaṁ vidhāyānuṣ‍ṭhānam <b>itikartavyayōgaḥ,</b> yathā—(kādakasā. 8.88)</p>
<b><lg>
<l>utthāya tvaritōpasr̥tya ca mahaśvētāṁ pariṣvajya sā
pratyakṣīkr̥tapuṇḍarīkapadavīṁ kr̥tvā ca labdhōtsavām ।</l>
<l>diṣ‍ṭ‍yā vardhayituṁ nyayuṅkta rabhasēnāhūya kēyūrakaṁ
tārāpīḍatapōvanē	parijanaṁ	pitrōrgr̥hē	cāparam ॥ 171 ॥</l>
</lg></b>
<b><lg>
<l>munēravabhr̥thāvadhiḥ pituramuṣya siddhēḥ kr̥tā
kr̥tastvamapi sasmr̥tasvatanuradya tacchāsanāt ।</l>
<!-- NOTES pg=1612!-->
1. 'paladhaṇura(khaṇḍitam) māā' —rāghavaḥ
<pb n="1613"/>
<l>tadujjhitamalīmasēdr̥śaśarīrayōgau	yuvāṁ
nijēna	vapuṣādhunānubhavataṁ	priyāsaṅgamam ॥ 172 ॥</l></lg></b>(kādakasā. 8.68)
<p>(12) svajanōpagamō <b>bāndhavāgamaḥ,</b> yathā—(kādakasā. 8.89, 96)</p>
<b><lg>
<l>tārāpīḍaḥ	pariṇatikr̥śō'pyāyayau	tatra	tūrṇaṁ
sānandāntaḥpuraparijanāmātyavargānuyātaḥ		।</l>
<l>asminkālē sakhisahacaraḥ puṇḍarīkō'pi nākāt
kiñcillajjāvinamitamukhō	vallabhābhyāśamabhyait ॥ 173 ॥</l>
</lg></b>
<b><lg>
<l>ājagmustatra	valgatturagakhurapuṭōddha‍ūtadhūlīkaḍārai—
ś‍cūḍārat‍napratānōjjvalaruciraiśśōbhamānāḥ śirōbhiḥ ।</l>
<l>candrāpīḍēndusandarśanarabhasasamutphullalōlēkṣaṇābjā
nirvyājautsukyasajjīkr̥taniratiśayōpāyanāḥ pārthivēndrāḥ ॥ 174 ॥</l>
</lg></b>
<p>(13) pūjyapūjanaṁ <b>gurujanābhyupapattiḥ,</b> yathā—(kādakasā. 8.90, 92)</p>
<b><lg>
<l>candrāpīḍaḥ svāmatha jānannāpi mūrtiṁ tārapīḍaṁ putravadēva praṇanāma ।</l>
<l>tadvatpūrvaṁ praśrayaśīlaḥ śukanāsaṁ dattānandō'vandata sarvāḥ svajanitrīḥ ॥ 175 ॥</l>
</lg></b>
<b><lg>
<l>sapuṇḍarīkō	munirapyapaśyadātmānamantaśśukanāsaputram ।</l>
<l>praṇamya bhūpaṁ pitaraṁ kramēṇa manōramādyā jananīrvavandē ॥ 176 ॥</l>
</lg></b>
<p>(14) pitrādivātsalyaṁ <b>gurujanas‍nēhā,</b> yathā—(kādakasā. 8.93, 94)</p>
<b><lg>
<l>atha vilāsavatī samanōramā srutapayōdharadugdhakaṇāvalī ।</l>
<l>sutavapuḥparirambhamahōtsavaṁ	phalitasarvamanōrathamanvabhūt ॥ 177 ॥</l>
</lg></b>
<b><lg>
<l>tārāpīḍō'tha	pādānatamanavarataprasrutānandabāṣpa—
ścandrāpīḍaṁ bhujābhyāṁ kathamapi sahasōtthāpya kaṇṭhē gr̥hītvā ।</l>
<l>śāpēnātrāvatīrṇō yadi tadapi bhavānuttamō lōkapālaḥ
prakhyāpyēti pratīpaṁ praṇatatanurasāvasya pādau vavandē ॥ 178 ॥</l>
</lg></b>
<p>(15) gurvādipraśaṁsā <b>jñātyabhinandanam,</b> yathā—(raghu. 14.6)</p>
<b><lg>
<l>uttiṣ‍ṭha vatsē! nanu sānujō'sau vr̥ttēna bhartrā śucinā tavaiva ।</l>
<l>kr̥cchraṁ mahat tīrṇa iti priyārhāṁ tāmūcatustē priyamapyamithyā ॥ 179 ॥</l>
</lg></b>
<pb n="1614"/>
<b><lg>
<l>śāpādasi pratihatā smr̥tilōparūkṣē
bhartaryapētatamasi	prabhutā	tavaiva ।</l>
<l>chāyā	na	mūrcchati	malōpahataprasādē
śuddhē tu darpaṇatalē sulabhāvakāśā ॥ 180 ॥</l></lg></b>(śāku. 7.32)
<p>(16) daivasampadupavarṇanaṁ <b>bhāgyapraśaṁsā,</b> yathā—</p>
<b><lg>
<l>dagdhaikēna hanūmatā sakhi! yathā laṅkā yathāmbhōnidhau
śailaiḥ sēturakāri bhasmani hutaṁ nāgāsrabandhō yathā ।</l>
<l>dvīpādadya yathā'nyatō'pi niśayā nītā viśalyauṣadhi—
rdiṣ‍ṭ‌yā jānaki! vardhasē tava tathā jātō'nukūlō vidhiḥ ॥ 181 ॥</l>
</lg></b>
<b><lg>
<l>udēti pūrvaṁ kusumaṁ tataḥ phalaṁ ghanōdayaḥ prāk tadanantaraṁ payaḥ ।</l>
<l>nimittanaimittikayōrayaṁ kramastava prasādasya purastu sampadaḥ ॥ 182 ॥</l>
</lg></b>
<p>(śāku. 7.30)</p>
<p>(17) vēṣabhūṣādyavāp‍ti<b>rnaipathyādigrahaṇam,</b> yathā—(kādakasā. 8.98)</p>
<b><lg>
<l>tābhyāmēva nirasya tāpasatanucchāyāṁ duhitrōḥ kr̥tē
bhāsvatkautukamaṅgalē	navavadhūvēṣē	manōhāriṇi ।</l>
<l>nirvr̥ttē	ca	samantrahōmasubhagārambhē	vivāhōtsavē
tatrānyōnyasamāgamē pramuditāḥ sarvē'pi tē rēmirē ॥ 183 ॥</l>
</lg></b>
<b><lg>
<l>agrēsarībhavati/tu kāñcanacakramētadēṣa dvipaśca dhavalō daśanaiścaturbhiḥ ।</l>
<l>śyāmō hayō malayavatyapi vallabhā tē rat‍nānyamūni paribhāvaya cakravarttī ॥ 184 ॥</l>
</lg></b>
<p>(nāgā. 5.38)</p>
<p>(18) sthānīyāsādanaṁ <b>purapravēśaḥ,</b> yathā—</p>
<b><lg>
<l>tataḥ prahr̥ṣ‍ṭaḥ pratilabhya kāntāṁ praṇamya nāgānnijamājagāma ।</l>
<l>sa śōbhamānaḥ svapuraṁ tamaśvamāruhya sañci ॰ ॰ ॰ tamabhyupētam ॥ 185 ॥</l>
</lg></b>
<b><lg>
<l>samū/maularakṣōharimiśrasainyastūryasvanānanditapauravargām ।</l>
<l>vivēśa saudhōdgatalājavarṣāmuttōraṇāmanvayarājadhānīm ॥ 186 ॥</l></lg></b> (raghu. 14.10)
<p>(19) purasrīsambhramō <b>nāgarikākṣōbhaḥ,</b> yathā—</p>
<b><lg>
<l>saṁbhariaṁ pi ṇa gaṇhai gahiaṁ pi ṇa saṁṭhavēi aṁgammi ।</l>
<l>ṭhaviaṁ pi aṁsuaṁ ṇa a dharēi rahasēṇa juaijaṇō ॥ 187 ॥</l>
</lg></b>
<pb n="1615"/>
<lg>
<l>(saṁsmr̥tamapi na gr̥h‍ṇāti gr̥hītamapi na saṁsthāpayatyaṅgē ।</l>
<l>sthāpitamapi aṁśukaṁ na ca dhārayati rabhasēna yuvatijanaḥ ॥)</l>
</lg>
<b><lg>
<l>sōvāṇakkamaṇasagūsasattamajjakkavāsamāruhai ।</l>
<l>kamivasavihauṁtabaliiaṁ kāmiṇīsatthō ॥ 188 ॥</l>
</lg></b>
<p>(20) bhavanapravēśō <b>gr̥hōpagamanaṁ,</b> yathā—</p>
<b><lg>
<l>athājagāma sāvitrī sattvasampatsamanvitā ।</l>
<l>varēṇa dharmarājasya saha patyā svamandiram ॥ 189 ॥</l>
</lg></b>
<b><lg>
<l>hēmāsiṁhāsanāsīnō muniḥ srībhiḥ prakalpitam ।</l>
<l>anvatītāṁ mahābhāgyau dampatī tatra maṅgalam ॥ 190 ॥</l>
</lg></b>
<p>(21) abhyudayasēvā <b>utsavānubhavaḥ,</b> yathā—</p>
<b><lg>
<l>tatō mahōtsavō jajñē rājñaḥ sāntaḥpurē purē ।</l>
<l>sabhājanāgatāmātyapauralōkasamākulē	॥ 191 ॥</l>
</lg></b>
<b><lg>
<l>saṅkalpādhikaharṣalābharabhasōjjr̥mbhāvilōlībhavad—
gāndharvapramadākadambakakr̥takrīḍāśatāsphālanām ।</l>
<l>sākaṁ citrarathastatō madirayā haṁsaśca gauryā saha
draṣ‍ṭuṁ nuttamayīmiva vyavasitāvājagmaturmēdinīm ॥ 192 ॥</l>
</lg></b>
<p>(kādakasā. 8.97)</p>
<p>(22) patyuraviyōgō <b>dayitasāhacaryam,</b> yathā—</p>
<b><lg>
<l>r̥tadhvajaśca suciraṁ tayā rēmē sumadhyayā ।</l>
<l>nitambēṣu ca śailānāṁ nim‍nagāpulinēṣu ca ॥ 193 ॥</l>
</lg></b>
<b><lg>
<l>kāminīsahacarasya kāminastasya vēśmasu mr̥daṅganādiṣu ।</l>
<l>r̥ddhimantamadhikarddhiruttamaḥ	pūrvamutsavamapōhadutsavaḥ ॥ 194 ॥</l>
</lg></b>
<p>(raghu. 19.5)</p>
<p>(23) prēmābhimānavr̥ddhiḥ <b>śrr̥ṅgārapuṣ‍ṭiḥ,</b> yathā—(kādakasā. 8.19)</p>
<b><lg>
<l>iti vitatavilāsaḥ puṇḍarīkēṇa sārdhaṁ
divi bhuvi ca vicitrōdyānalīlāvihāraḥ ।</l>
<l>abhinavaphalasampad‌vardhamānā'bhinanda—
śriyamabhajata	candrāpīḍamūrtirmr̥gāṅkaḥ ॥ 195 ॥</l>
</lg></b>
<pb n="1616"/>
<b><lg>
<l>tīrthē tōyavyatikarabhavē jahrukanyāsarayvōḥ
dēhatyāgādamaragaṇanālōkhyamāsādya sadyaḥ।
pūrvākārādhikatararucā saṅgataḥ kāntayāsau
līlāgārēṣvaramata punarnandanābhyantarēṣu॥196॥ (raghu. 8.95)</l></lg></b>
<p>(24) kalyāṇāntarāvataṁsā <b>kalyāṇasampat saukhyaparamparā,</b> yathā— (nāgā. 5.37, 39)</p>
<b><lg>
<l>haṁsairāhatahēmapaṅkajarajassamparkapaṅkōjjhitai—
rutpatrairmama mānasādavirataistōyairmahāpāvanaiḥ।
svēcchānirmitarat‍nakumbhanihitairaiṣābhiṣicya svayaṁ
tvāṁ vidyādharacakravartinamahaṁ prītā karōmi kṣaṇāt॥197॥</l></lg></b>
<b><lg>
<l>niṣkrāntaśśaṅkhacūḍaḥ patagapatimukhād vainatēyō vinīta—
stēna prāgbhakṣitā yē viṣadharapatayō jīvitāstē'pi sarvē।
matprāṇāp‍tyā vimuktā na gurubhirasavaścakravartitvamāp‍taṁ
sākṣāttvaṁ dēvi dr̥ṣ‍ṭā priyamaparamataḥ kiṁ mayā prārthanīyam॥198॥ (nāgā. 5.39)</l></lg></b>
<b><lg>
<l>karuṇānantarasyēyamudāharaṇapaddhatiḥ।
pratarśitānayaivāsāṁ samānanyāyamūhyatām॥199॥</l></lg></b>
<b><lg>
<l>anantarāṇāṁ sarvēṣāmayamēkaḥ prakr̥ṣyatē।
ratirvisrambhacāsmin hi niṣkampatvaṁ prapadyatē॥200॥</l></lg></b>
<b><lg>
<l>iti gaditamaśēṣa vipralambhasvarūpōpahitanijasamutthē ślāghyaśrr̥ṅgāranāmnaḥ।
ratisamudayarūpaṁ jīvitaṁ puṣpakētōrnivasatu sukavīnāṁ sarvadā mānasēṣu॥201॥</l></lg></b>
<p><b>iti śrīmahārājādhirajaśrībhōjadēvaviracitē śrr̥ṅgāraprakāśē
mānānantarādiprakāśō nāma
॥pañcatriṁśaḥ prakāśaḥ॥35॥</b></p>
<lg>
<l>abhinavamidamuktaṁ bhōjarājēna śāstraṁ bhajati hr̥dayakōṣō vismayaṁ yēna gāḍham।
abhinava iti śabdaḥ sārthakatvēna yuktō'nubhavapathamupētaḥ kēvalē bhōjarājē॥</l></lg>
﻿<pb n="1617"/>
<p>atha</p>‍
<p><b>śrr̥ṅgāraprakāśē	ṣaṭ‌triṁśa:	prakāśaḥ</b></p>
<p>sambhōgāvasthāprakāśaḥ</p>
<p>athānantaryārthatad‌viśēṣaṇaviśēṣabhūtā ēva kriyākālarūpaviśēṣāntaḥpātinyaḥ
sattābhivyaktyanubandhaprakarṣasāṁjñikāḥ	caturṇāmapi	sambhōgānāṁ	avasthāḥ	catasra
upavarṇyantē । tatra</p>
<p>1. nāyakayōḥ prāgasaṅgatayōḥ saṅgataviyuktayōrvā mithassamāgamē prāgutpanna‌: tadānīntanō
ratyākhyaḥ sthāyī bhāva iti ratēḥ <b>sattāsaṁjñā prathamāvasthā,</b></p>
<p>2. abhilaṣaṇīyāliṅganādīnāmavāp‍tau satyāṁ samupajāyamānaiḥ harṣadhr̥tismr̥ti—
bhirvyabhicāribhāvaiḥ saṁsr̥jyamānaḥ, r̥tūdyānōpagamanajalakrīḍāparvatōpavēśaprasādhana—
grahaṇamadhupānēndūdayādibhiruddīpanavibhāvairuddīpyamānaḥ, savibhramabhrūkaṭākṣavikṣēpālāpa—
sambhramasmitādibhiranubhāvairabhivyajyamānaḥ iti <b>abhivyaktisaṁjñākā dvitīyāvasthā ।</b></p>
<p>3. īpsitamāsādayan jihāsitaṁ jihāsānaḥ <b>iti anubandhasaṁjñākā ratēḥ tr̥tīyāvasthā ।</b></p>
<p>4. prāp‍taprāpyaprakarṣāvasthaḥ sambhōgaḥ śrr̥ṅgārākhyāṁ labhata iti <b>prakarṣasaṁjñākā ratēḥ
turīyāvasthā ।</b></p>
<p>tāsu ca yathākramaṁ saṁkṣēpādayaḥ samupasargārthāḥ bhōgaśabdārthēna saṁbadhyantē ।</p>
<p>1. <b>saṁkṣip‍tō bhōgaḥ</b> sattāvasthāyāṁ,</p>
<p>2. <b>saṅkīrṇō bhōgaḥ</b> abhivyaktāvasthāyāṁ,</p>
<p>3. <b>sampūrṇō bhōgaḥ</b> anubandhāvasthāyāṁ,</p>
<p>4. <b>samyagbhōgaḥ</b> prakarṣāvasthāyāmiti ।</p>
<p>sa sarvō'pi dvidhā— <b>sāmānyarūpō viśēṣarūpaśca ।</b></p>
<p><b>1. sāmānyarūpaḥ</b> paśumr̥gādīnām ।</p>
<p><b>2. viśēṣarūpō</b> nāgarakanāyakādīnām ।</p>
﻿<pb n="1618"/>
<p>(<b>1. sāmānyarūpaḥ paśumr̥gādīnām</b>)</p>
<p>tayōrādyā yathā—(kusaṁ. 3.36—39)</p>
<b><lg>
<l>madhu dvirēphaḥ kusumaikapātrē papau priyāṁ svāmanuvartamānaḥ ।</l>
<l>śrr̥ṅgēṇa saṁsparśanimīlitākṣīṁ mr̥gīmakaṇḍūyata kr̥ṣṇasāraḥ ॥ 1 ॥</l>
</lg></b>
<b><lg>
<l>dadau saraḥpaṅkajarēṇugandhi gajāya gaṇḍūṣajalaṁ karēṇuḥ ।</l>
<l>ardhōpabhuktēna bisēna jāyāṁ sambhāvayāmāsa rathāṅganāmā ॥ 2 ॥</l>
</lg></b>
<b><lg>
<l>gītāntarēṣu	śramavārilēśairīṣatsamucch‌vāsitapatraśōbham ।</l>
<l>puṣpā‍savāghūrṇitanētraśōbhi	priyāmukhaṁ	kimpuruṣaś‍cucumba ॥ 3 ॥</l>
</lg></b>
<b><lg>
<l>samprāp‍tapuṣpastabakastanībhyaḥ	sphuratpravālōṣ‍ṭhamanōharābhyaḥ ।</l>
<l>latāvadhūbhyastaravō'pyavāpur	vinamraśākhābhujabandhanāni ॥ 4 ॥</l>
</lg></b>
<p>atra ca sarīsr̥pamr̥gapaśupakṣipuruṣābhāsatasthivad‌viśēṣāṇāṁ nisargasiddhayaiva ratōtsavō
dīyatē, yathōcyatē—</p>
<b><lg>
<l>vr̥thōpadēśassiddhō hi kāmō'nākhyātaśikṣitaḥ ।</l>
<l>svakāntāramaṇōpāyē	kō	gururmr̥gapakṣiṇām ॥ 5 ॥</l>
</lg></b>
<b><lg>
<l>kamalinīnalinī dayitaṁ vinā na sahatē saha tēna niṣēvitām ।</l>
<l>tamadhunā madhunā nihitaṁ hr̥di smarati sā ratisāramaharniśam ॥ 6 ॥</l>
</lg></b>
<p>(rudraṭasya kāvyālaṅkārē 3.57)</p>
<b><lg>
<l>dantacchadāruṇimarañjitakāntadanta—
munnamya cumbati hasad‌vadanaḥ priyāyāḥ ।</l>
<l>kāmpilyakaprasavapāṭalagaṇḍapāli—
pākāruṇasphuritadāḍimakānti vaktram ॥ 7 ॥</l>
</lg></b>(māmā. 9.31)
<b><lg>
<l>pādāhataḥ	pramadayā	vikasatyaśōkaḥ
śōkaṁ	jahāti	bakulō	mukhasīdhusiktaḥ ।</l>
<l>garvāyatē	kurabakō'bhihataḥ	kucābhyā—
mālōkitastilaka	utkalikō	vibhāti ॥ 8 ॥</l>
</lg></b>
<p>sā ca ratēḥ sattā abhilaṣaṇīyāliṅganādisatyāṁ samupajāyamānairharṣadhr̥tismr̥ti
vyabhicāribhāvaiḥ saṁsr̥jyatē । tadiha <b>'samprāp‍tapuṣpastabakastanībhya'</b> (kusaṁ. 3 gatēna) ityādinā
pratipādayanti, tatra hi vayassandhau harṣādayō jāyantē । yadāha—(māmā. 9.29vat)</p>
﻿<pb n="1619"/>
<b><lg>
<l>tadā kiñcitkiñcit kr̥tapadamahōbhiḥ katipayai—
rathāgrē	vistāristanamukulamāsīnmr̥gadr̥śaḥ ।</l>
<l>vayass‍nēhākūtavyatikaraghanō	yatra	madanaḥ
pragalbhavyāpāraścalati	hr̥di	mugdhaśca	vapuṣi ॥ 9 ॥</l>
</lg></b>
<p>jātāśca tē'dharasphuraṇādibhirjñāyantē, tathā hi—(māmā. 2.5)</p>
<b><lg>
<l>nīvībandhōcch‌vasanamadharaspandanaṁ	dōrviṣādaḥ
svēdaścakṣurmasr̥ṇamadhurākēkarass‍nigdhamugdham	।</l>
<l>gātrastambhaḥ stanamukulayōrutprabandhaḥ prakampō
gaṇḍābhōgē pulakapaṭalaṁ mūrcchanā cētanā ca ॥ 10 ॥</l>
</lg></b>
<p>ratiprakarṣādīnyāliṅganāni । tadiha <b>'sphuratpravālōṣ‍ṭhamanōharābhya'</b> (kusaṁ. 3. gatēna)
ityanēna darśayati । abhijñātā r̥tūdyānōpagamanajalakrīḍākrīḍāparvatapravēśamadhupānēndū—
dayādibhiruddīpyatē ।</p>
<p>tatrēha <b>r̥tuḥ</b> prakaraṇād gamyatē tadyathā— (kusaṁ. 3.24,26,29,32,33)</p>
<b><lg>
<l>tasmin vanē saṁyamināṁ munīnāṁ tapassamādhipratikūlavartī ।</l>
<l>saṅkalpayōnērabhimānabhūtamātmānamādhāya	madhurjajr̥mbhē ॥ 11 ॥</l>
</lg></b>
<b><lg>
<l>asūta sadyaḥ kusumānyaśōkaḥ skandhāt prabhr̥tyēva sapallavāni ।</l>
<l>pādēna	nāpaikṣata	sundarīṇāṁ	samparkamāśiñjitanūpurēṇa ॥ 12 ॥</l>
</lg></b>
<b><lg>
<l>bālēnduvakrāṇyavikāsabhāvād babhuḥ palāśānyatilōhitāni ।</l>
<l>sadyō vasantēna samāgatānāṁ nakhakṣatānīva vanasthalīnām ॥ 13 ॥</l>
</lg></b>
<b><lg>
<l>cūtāṅkurāsvādakaṣāyakaṇṭhaḥ puṁskōkilō yanmadhuraṁ cukūja ।</l>
<l>manasvinīmānavighātadakṣaṁ	tadēva jātaṁ vacanaṁ smarasya ॥ 14 ॥</l>
</lg></b>
<b><lg>
<l>himavyapāyād	viśadādharāṇāmāpāṇḍarībhūtamukhacchavīnām ।</l>
<l>svēdōd‍gamaḥ kimpuruṣāṅganānāṁ cakrē padaṁ patraviśēṣakēṣu ॥ 15 ॥</l>
</lg></b>
<p>udyānōpagamanaṁ madhupānādayaḥ pratipādayanti, jalakrīḍāṁ kari ॰ ॰
krauñcacakravākamithunaṁ	cābhidhattē । krōḍāparvatapravēśaṁ prasādhanagrahaṇaṁ, madhupānaṁ
kinnaradvirēphavr̥ttāntaḥ sūtrayati, indūdayō divāsambhōgē na vidyatē, ādigrahāṇāttu—
(kusaṁ. 1.9, 15, 10, 14; 3.35)</p>
﻿<pb n="1620"/>
<b><lg>
<l>kapōlakaṇḍūḥ karibhirvinētuṁ vidyaṭṭitānāṁ saraladrumāṇām ।</l>
<l>yatra srutakṣīratayā prasūtaḥ sānūni gandhaḥ surabhīkarōti ॥ 16 ॥</l>
</lg></b>
<b><lg>
<l>bhāgīrathīnirjharaśīkarāṇāṁ vōḍhā muhuḥ kampitadēvadāruḥ ।</l>
<l>yad‌vāyuranviṣ‍ṭamr̥gaiḥ kirātairāsēvyatē bhinnaśikhaṇḍibarhaḥ ॥ 17 ॥</l>
</lg></b>
<b><lg>
<l>vanēcarāṇāṁ	vanitāsakhānāṁ	darīgr̥hōtsaṅganiṣiktabhāsaḥ ।</l>
<l>bhavanti	yatrauṣadhayō	rajanyāmatailapūrāḥ	suratapradīpāḥ ॥ 18 ॥</l>
</lg></b>
<b><lg>
<l>yatrāṁśukākṣēpavilajjitānāṁ yatrēcchayā kimpuruṣāṅganānām ।</l>
<l>darīgr̥hadvāri vilambibimbāstiraskariṇyō jaladā bhavanti ॥ 19 ॥</l>
</lg></b>
<b><lg>
<l>tasmin samārōpitapuṣpacāpē ratidvitīyē madanē praviṣ‍ṭē ।</l>
<l>kāṣ‍ṭhāgatas‍nēharasānuviddhaṁ dvandvāni bhāvaṁ kriyayā vivavruḥ ॥ 20 ॥</l></lg></b> iti ।
<p><b>dēśaviśēṣasyōddīpanavibhāvatāṁ pratipādayati ।</b> uddīpitāśca tē savibhramabhrūkaṭākṣa—
vikṣēpālāpasambhr̥tasmitāni vibhāvānubhāvairabhivyajyantē । tē'pi kinnarīmukhē yathōktaguṇayuktē
yuktitō bhavantyēvēti । ratyupacāraścēha sarvō'pi sarvōpakaraṇapraguṇayaiva
viśiṣ‍ṭadēśakālōpakalpitaḥ pratīyatē । tathāhi—</p>
<b><lg>
<l>ramyā	navadyutirapaiti	na	śād‌valēbhyaḥ
śyāmībhavantyanudinaṁ	nalinīvanāni ।</l>
<l>asmin	vicitrakusumastabakācitānāṁ
śākhābhr̥tāṁ pariṇamanti na pallavāni ॥ 21 ॥</l></lg></b> (kirātā. 5.37)
<b><lg>
<l>tvaksārarandhraparipūraṇaraktagīti—
rasmin	muhurmr̥ditapakṣmalarallakāṅgaḥ ।</l>
<l>kastūrikāmr̥gavimardasugandhirēti
rāgīva saktimadhikāṁ viṣayēṣu vāyuḥ ॥ 22 ॥</l></lg></b> (māgha. 4.61)
<b><lg>
<l>sammūrcchatāṁ	rajatabhittimayūkhajālai—
rālōlapādapalatāntaranirgatānām ।</l>
<l>gharmadyutēriha	muhuḥ	paṭalāni	dhām‍nā—
mādarśamaṇḍalanibhāni	samullasanti ॥ 23 ॥</l></lg></b> (kirātā. 5.41)
﻿<pb n="1621"/>
<b><lg>
<l>śrīmallatā	bhavanamōṣadhayaḥ	pradīpāḥ
śayyā	navāni	haricandanapallavāni ।</l>
<l>asmin	ratiśramajitaśca	sarōjavātāḥ
smartuṁ	diśanti	na	divaḥ	surasundarībhyaḥ ॥ 24 ॥</l></lg></b> (kirātā. 5.28)
<p>sēyaṁ ratēra<b>bhivyaktyavasthā </b>।</p>
<p>ata uttaraṁ priyācaraṇavipriyākaraṇābhyāṁ pravardhamānā ratiḥ prāguktairēva vibhāvānubhāva—
vyabhicāribhiranubadhyatē। tacca tadōpapadyatē yadēpsitamāsādyatē anīpsitaṁ ca na sya॰॰॰
parādhīnavr̥ttīnāṁ munivananivāsanirbhayānāṁ bhayāhāramaithunamātravēdināmupanatamanō'bhilaṣitāṁ
puṣpaśaṣpasallakīmr̥ṇālatarutōyavarṣanirvr̥tānāmalimr̥gamātaṅgarathāṅgakinnarōrvīruhamithunānāma—
mithyaiva bhavanti । saiṣā <b>ratēranubandhasaṁjñākā tr̥tīyāvasthā ।</b></p>
<p><b>caturthyapi prakarṣasaṁjñikā</b> vidyatē (sā) tu yadyapi mukhyavr̥ttyēha nōpadiṣṭā, tathāpi
cātra viśēṣōpadarśanairupadiṣṭēva bhavati । tadyathā—<b>'madhu dvirēpha'</b> ityādi । tatra vidagdha
kāmināmanyōktiṣu bhramara ēva prakr̥ṣyatē, tatra <b>śaṭhadhr̥ṣṭadakṣiṇānukūlanāyakadharmāḥ</b>
kavibhirārōpyamāṇā upalabhyantē । tēṣu —</p>
<p><b>śaṭhadharmō</b> yathā—</p>
<b><lg>
<l>pibanmadhu	yathākāmaṁ	bhramaraḥ	phullapaṅkajē ।</l>
<l>apyasannaddhasaurabhyaṁ paśya cumbati kuṭmalam ॥ 25 ॥</l></lg></b> (kāvyāda. 2.206)
<p><b>dhr̥ṣṭadharmō</b> yathā—(kirātā. 10.34)</p>
<b><lg>
<l>śvasanacalitapallavādharōṣṭhī	navanihitērṣyamivāvadhūnayantī ।</l>
<l>madhusurabhiṇi ṣaṭpadēna puṣpē mukha iva sālalatāvadhūś‍cucumbē ॥ 26 ॥</l>
</lg></b>
<p><b>dakṣiṇadharmō</b> yathā—</p>
<b><lg>
<l>bhramarāḥ	kundalatāyāṁ	cirarūḍhapraṇayabhaṅgabhīrutayā ।</l>
<l>dayitatamāmapi vipinē cūtalatāṁ nibhr̥tamabhilaṣanti ॥ 27 ॥</l>
</lg></b>
<p><b>anukūladharmō</b> yathā—</p>
<b><lg>
<l>mugdhāmajātarajasaṁ	kalikāmakālē
bālāṁ kadarthayasi kiṁ navamālikāyāḥ ।</l>
<l>anyāsu	tāvadupabhōgasahāsu	bhr̥ṅga!
lōlaṁ	vinōdaya	manaḥ	sumanōlatāsu ॥ 28 ॥</l>
</lg></b>
﻿<pb n="1622"/>
<p>tasya ca paravati tatsaṅgamasubhagaṁmāninaḥ svayōṣiti ratistathā na svadatē yathā
mithōviprayuktamr̥gayūnōriti taduttarārdhēna pratipādayati, prakr̥ṣṭaśca mr̥gas‍‍nēha iti sārvalaukikī
gāthā— (gāsa. 3.87)</p>
<b><lg>
<l>raṇṇammi taṇaṁ raṇṇammi pāṇiaṁ savvadō saaṁgāhaṁ ।</l>
<l>taha vi miāṇa maīṇaṁ a āmaraṇaṁtāiṁ pēmmāiṁ ॥ 29 ॥</l>
</lg></b>
<lg>
<l>(araṇyaṁ tr̥ṇamaraṇyē pānīyaṁ sarvataḥ svayaṁgrāhyam ।</l>
<l>tathāpi mr̥gāṇāṁ mr̥gīṇāṁ cāmaraṇāntāni prēmāṇi ॥)</l>
</lg>
<p>mr̥gas‍nēhād gajas‍nēha iti prakr̥ṣṭamanyadapi vilōkitam । yathōcyatē—</p>
<b><lg>
<l>rēvāpayaḥ	kisalayāni	ca	sallakīnāṁ
vindhyōpakaṇṭhavipinaṁ	vipulaṁ	vihāya ।</l>
<l>kiṁ śōcasē gaja! gatō'si vaśaṁ kariṇyāḥ
s‍nēhō	hi	kāraṇamanarthaparamparāyāḥ ॥ 30 ॥</l>
</lg></b>
<p>gajas‍nēhāccakras‍nēhō viśiṣyata ityapi vilōkitam । sa hi priyatamayā
viyujyamānaḥ kilaivamāha, yathā—(sūmu. 250)</p>
<b><lg>
<l>āpr̥ṣṭā'si vyathayasi manō durbalā vāsaraśrī—
rēhyāliṅga	kṣapaya	rajanīmēkikā	cakravāki!।
nānyāsaktō	na khalu kupitō nānurāgacyutō vā
daivādhīnastadiha	bhavatīmasvatantrastyajāmi ॥ 31 ॥</l>
</lg></b>
<p>tadubhayamapi	dvitīyaślōkēnācaṣṭē,	cakravākas‍nēhādapi	kinnaramithunas‍nēhaḥ
prakr̥ṣyatē, taddhi mithō viyuktaṁ kṣaṇamapi na jīvati, tat tr̥tīyaślōkēnābhidhattē ।
tatō'pi vr̥kṣavallīprēma prakr̥ṣṭam, tē tathā mithō vyatiṣajyētē yathā yāvajjīvaṁ
tathaivārdhanārīśvaravadavatiṣṭhētē, taccaturthaślōkēnāha । sō'yaṁ caturavasthō'pi sambhōgaśrr̥ṅgāraḥ
sāmānyarūpa uktaḥ।</p>
<p>(<b>2. viśēṣarūpō nāgarakanāyakādīnām</b>)</p>
<p>athaiva viśiṣṭanāyakaviṣayō <b>viśēṣarūpa</b> ucyatē । sa ca sāttvikādināyakabhēdāt
sthirāsthiratvāditāratamyāt prabandhēnōpapadyamānō <b>dvādaśaprakāra</b> utpadyatē ।</p>
﻿<pb n="1623"/>
<p>1. prathamasandarśanakṣaṇa ēva saṁkṣēpēṇōtpanna <b>saṁkṣip‍ta</b> ityucyatē ।</p>
<p>2. athaiṣa dvitīyāvasthāyāṁ vibhāvānubhāvavyabhicārisaṁyōgairabhivyajyamānaḥ svabhāva—
kuṭilatvād vyañjanasambandha ॰ ॰ ॰ ssō'pi dvādaśaprakāra ēva viprathatē ।
saṅkīryamāṇatvācca <b>saṅkīrṇa</b> ityucyatē ।</p>
<p>3. athāyamēva īpsitamāsādayañ jihāsitaṁ jihānaḥ paraprakarṣōnmukhastr̥tīyāvasthāyāṁ
dharmārthakāmānanubadh‍nāti । tad‍vaśācca dvādaśaprakārō jāyatē । sampūrṇarūpatvāt <b>sampūrṇa</b>
ityucyatē ।</p>
<p>4. atha caturthāvasthāyāmayamēva prāp‍taprāpyaprakarṣitabhūtakaraṇasāmagryatō dvādaśaprakāraḥ । yathā
pākācca samyamāsvādyatvamupagataḥ <b>samyagi</b>tyucyatē । tatra —</p>
<p>(<b>1. saṁkṣēpapakṣē —12</b>)</p>
<p><b>saṁkṣēpapakṣē</b> rāgōpādhiḥ prēmāpi dvādaśaprakāraṁ bhavati । tatra</p>
<p>1—4 haridrārāgaṁ, rōcanarāgaṁ, kāmpilyarāgaṁ, rītirāgamiti <b>sāttvikasya,</b>
5—8 kusumbharāgaṁ, lākṣārāgam, akṣībarāgaṁ, mañjiṣṭhārāgamiti <b>rājasasya,</b>
9—12 kardamarāgaṁ, kaṣāyarāgaṁ, sakalarāgaṁ, nīlīrāgamiti <b>tāmasasya ।</b></p>
<p>tatprāyēṇa puruṣāṇāṁ viśēṣa upajāyatē । tatra—</p>
<p>(<b>sāttvikasya</b>)</p>
<p>1. alpakāraṇāpanēyaḥ <b>haridrārāgaḥ</b>, tadatisattvōdrēkasya, sa hi tathā na kāmēna
bādhyatē । yathā sattvōdrēkāt karuṇādibhistēnāsau nātitarāmaticiraṁ vā rajyatē । atō
haridrārāga iti, <b>nāgānandē</b> jīmūtavāhanaḥ — (4.22)</p>
<b><lg>
<l>na tathā sukhayati manyē malayavatī malayacandanarasārdrā ।</l>
<l>abhivāñchitārthasid‍dhyai vadhyaśilēyaṁ yathā''śliṣṭā ॥ 32 ॥</l>
</lg></b>
<p>2. analpakāraṇāpanēyō <b>rōcanārāgaḥ</b>, tanmahāsattvasya, sa hi kāmēnābādhyamānaḥ
dharmādipravr̥ttirēva svakāraṇasāmagryatō jāyatē । tēnāsya nātidurapanēyā nātiraktā vā
rōcanāyā iva rāgalēkhā bhavati । yathā <b>śākuntalē</b> durvāsasaḥ śāpēnāpanīta
smr̥tērduṣyantasya— (7.24)</p>
﻿<pb n="1624"/>
<b><lg>
<l>sutanu!	hr̥dayāt	pratyādēśavyalīkamapaitu	tē
kimapi	manasaḥ	sammōhō	mē	tadā	balavānabhūt ।</l>
<l>prabalatamasāmēvaṁprāyāḥ	śubhēṣu hi vr̥ttayaḥ
s‍trajamapi śirasyandhaḥ kṣip‍tāṁ dhunōtyahiśaṅkayā ॥ 33 ॥</l>
</lg></b>
<p>3. analpakāraṇōpanipātē'pi prayat‍nāpanēyaṁ <b>kāmpilyarāgaṁ</b> tadatisāttvikasya, yathā
<b>hariścandracaritē</b> viśvāmitramōcanāya dāravikrayiṇō hariścandrasya—</p>
<b><lg>
<l>hē dhanyāḥ śrr̥ṇutāvadhatta dhaninaḥ! sēyaṁ mayā prēyasī
matpāṇigrahadūṣaṇāditi	daśāṁ yātā	jagatpāvanī ।</l>
<l>durvr̥ttēna	durantapātakaśatadhvastē	hitaḥ	pauruṣē
svāmitvaikasabhājitāpi	sudatī	vikrīyatē	krīyatām ॥ 34 ॥</l>
</lg></b>
<p>4. kāraṇōpanipātē yanmahatāpi svayat‍nēnāpanētuṁ śakyatē, tad <b>rītirāgam ।</b>
tadatimahāsattvasya, yathā janāpavādabhīrutayā nirvāsitāyāmapi sītāyāṁ <b>rāmāyaṇē</b>
rāmasya—</p>
<b><lg>
<l>tataḥ	kairapyuktē	pariṇayavidhau	kāṣṭhamunibhiḥ
purāṇairātaṅkaglapitahr̥dayēna	kṣitibhr̥tā ।</l>
<l>vinā vācaṁ naitat kṣamamiti nidhāyānanamadhaḥ-
patad‍bāṣpāmbhōbhirlikhitamiva	dattaṁ	prativacaḥ ॥ 35 ॥</l>
</lg></b>
<p>ētēṣu ca sattvacchāyādhikyānna tathāvidhā rāgacchāyānuvr̥ttiri<b>tyāpīta</b> ēva rāgavarṇō
bhavati । sa hi tathā na dharmārthayōranuṣajyatē yathā kāmē tēnātitarāṁ rajyatē, guṇēṣu ca
yathōttarēcchatvāt kāmināmanurāgē'pi śīghramēva virajyatē । yathā <b>harivaṁśē</b> (ucyatāṁ)
vāsudēvaḥ—</p>
<b><lg>
<l>pāntha! dvāravatīṁ prayāsi yadi hē taddēvakīnandanō
vaktavyaḥ, smaramantramōhavivaśā gōpyō na nāmōjjhitāḥ ।</l>
<l>ētāḥ	kētakapuṣpadhūlipaṭalairālōkya	ramyā	diśaḥ
kālindītaṭabhūmayō'pi tava rē nāyānti cintāspadam ॥ 36 ॥</l>
</lg></b>
﻿<pb n="1625"/>
<p>(<b>rājasasya</b>)</p>
<p>6. 1analpakāraṇēnāpanēyaṁ <b>lākṣārāgam</b>, tadapi rajōbahulasyaiva jāyatē, yathā
<b>vikramōrvaśyām</b> ūrvaśīvilōkanāpahr̥tamahādēvīprēmasampadaḥ purūravasaḥ—(vikra. 3.17)</p>
<b><lg>
<l>dēvyā datta iti yadi vyāpāraṁ vrajasi mē śarīrē'smin ।</l>
<l>prathamaṁ kasyānumatē cōri ! hr̥taṁ mē tvayā hr̥dayam ॥ 37 ॥</l>
</lg></b>
<p>7. kāraṇōpanipātē mahāprayat‍nāpanēya<b>makṣībarāgam,</b> yathā yaugandharāyaṇadiprayat‍natō
rājyalābhāya <b>tāpasavatsarājē</b> vāsavadattāyāṁ vatsarājasya—</p>
<b><lg>
<l>cakṣuryasya tavānanādupagataṁ nābhūt k‍vacinnirvr̥taṁ
yēnaiṣā satataṁ tvadēkaśayanaṁ vakṣassthalī kalpitā ।</l>
<l>yēnōktāsi vinā tvayā mama jagacchūnyaṁ kṣaṇājjāyatē
sō'yaṁ dambhadhr̥tavrataḥ priyatamē ! kartuṁ kimapyudyataḥ ॥ 38 ॥</l></lg></b> (tāpa.413)
<p>8. mahāprayat‍nēnāpanētumaśakyaṁ <b>mañjiṣṭhārāgam</b>, yathā <b>madālasōpākhyānē</b> madālasāyāmēva
kuvalayāśvasya—</p>
<b><lg>
<l>śrēṇībhūtāmivāśāsu nikhātāmiva cētasi ।</l>
<l>prōtāmiva vikalpēṣu rājasūnuramaṁsta tām ॥ 39 ॥</l>
</lg></b>
<p><b>idaṁ</b> cāha—</p>
<b><lg>
<l>yadi sā mama tanvaṅgī na syād bhāryā madālasā ।</l>
<l>asmiñjanmani satyasya sāvitrī sahacāriṇī ॥ 40 ॥</l>
</lg></b>
<p>ētēṣu ca rajōbhūyiṣṭhatvād rāgabhūyiṣṭhēṣu rāgāntarōpanipātāt sktatāyamēṣa
varṇōtkarṣō bhavati ।</p>
<p>(<b>tāmasasya</b>)</p>
<p>9. athālpakāraṇāpanēyamēva tāmasasya <b>kardamarāgaṁ</b> yathā <b>mālavikāg‍nimitrē ।</b>
mālavikāvilōkanāpahr̥tacētasō	mahādēvyāṁ	dhāriṇyāmirāvatyāṁ	ca
praṇayavatyāmag‍nimitrasya— (mālavikā.3.23)</p>
<b><lg>
<l>manyē priyāhitamanāstasyāḥ praṇipātalaṅghanaṁ sēvām ।</l>
<l>ēvaṁ hi praṇayavatī sā śakyamupēkṣituṁ kupitā ॥ 41 ॥</l>
</lg></b>
<!-- NOTES pg=1625!-->
1. rājasasya kusumbharāgamiti nōpalabhyatē bhēdaḥ ।
﻿<pb n="1626"/>
<p>10. kāraṇāpanēyaṁ tāmasasyaiva <b>kaṣāyarāgaṁ</b>, yathā <b>vikrāntaśūdrakē</b> śivagaṇasya—</p>
<b><lg>
<l>sā vakṣaḥparivartanaikalalitā viśvāsabhūmiḥ priyā
bālā niṣkaruṇēna mugdhatapasā dagdhā varākī mayā ।</l>
<l>bhartturbhaktirapēkṣitā nanu punaḥ strīdāhadōṣō mahāñ
jātaṁ sac‍caritaiṣiṇō mama punarmlēcchasya yannōcitam ॥ 42 ॥</l>
</lg></b>
<p>11. kāraṇōpanipātē mahāprayat‍natō'pi sarvathā durapanēyaṁ <b>sakalarāgam</b>, tadapi tāmasasyaiva
yathā <b>raghuvaṁśē</b> ajasya indumatyāṁ pramādamr̥tāyāmapi varṣakatipayajīvinō'jasya ।
(raghu. 8.92)</p>
<b><lg>
<l>tēnāṣṭau parigamitāḥ samāḥ kathaṁcid bālatvādavitathasūnr̥tēna sūnōḥ ।</l>
<l>sādr̥śyapratikr̥tidarśanaiḥ priyāyāḥ svap‍nēṣu kṣaṇikasamāgamōtsavaiśca ॥ 43 ॥</l>
</lg></b>
<p>12. sarvathaivāpanētumaśakyaṁ <b>nīlīrāgam</b>, tadatitāmasasya, yathā <b>kādambarīkathāyāṁ</b>
mahāśvētāviṣayē vaiśampāyanasya— (kādambarīkathāmukhē)</p>
<b><lg>
<l>dūraṁ muktālatayā visasitayā vipralōbhyamānō mē ।</l>
<l>haṁsa iva darśitāśō mānasajanmā tvayā nītaḥ ॥ 4 ॥</l>
</lg></b>
<p>ēṣāṁ ca tāmasānāṁ tamō'tirēkād rāgayōssvakīyavarṇatiraskārē varṇāntaramutpadyatē
sō'yamupasargārthaḥ ।</p>
<p>(<b>2. saṅkarārthapakṣē —12</b>)</p>
<p>atha <b>saṅkarārthapakṣē</b> prēma dvādaśaprakāraṁ bhavati —</p>
<p>āvr̥ttavyājam, anuvr̥ttavyājaṁ, pariṇatavyājam, adhyāhr̥tavyājaṁ, kr̥trimavyājam,
apēkṣitavyājam, antarvyājam, bahirvyājaṁ, ēkavyājam, bahuvyājaṁ, sarvavyājaṁ,
nirvyājamiti । sarvavyājamiha strīṇāṁ viśēṣata iva jāyatē । tatra—</p>
<p>1. <b>āvr̥ttavyājaṁ</b> yathā—</p>
<b><lg>
<l>caturacaṭubhirgāḍhāślēṣairhaṭhāt	paricumbanai—
ralakalalitē vāraṁ vāraṁ gatō'pyatimandatām ।</l>
<l>aparavanitāsaṅgāllag‍na . . . . .
. . . . . . . . rnavatāṁ gataḥ ॥ 45 ॥</l>
</lg></b>
﻿<pb n="1627"/>
<p>2. <b>anuvr̥ttavyājaṁ</b> yathā—(kirātā. 9.68)</p>
<b><lg>
<l>yēṣiduddhatamanōbhavabhāvā mānavatyapi yayau dayitāṅkam ।</l>
<l>kārayatyanibhr̥tā huṇadōṣē vāruṇī khalu rahasyavibhēdam ॥ 46 ॥</l>
</lg></b>
<p>3. <b>pariṇatavyājaṁ</b> yathā—(gāsa. 4.6)</p>
<b><lg>
<l>avvō aṇuṇaasuhakaṁkhirīa akaaṁ kaaṁ kuṇaṁtīē ।</l>
<l>saralasahāvē vi piō aviṇaamaggaṁ balā ṇīṇō ॥ 47 ॥</l>
</lg></b>
<lg>
<l>(kaṣṭamanunanayasukhakāṅkṣaṇaśīlayā'kr̥takr̥taṁ kurvatyā ।</l>
<l>saralasvabhāvō'pi priyō'vinayamārgaṁ balānnītaḥ ॥)</l>
</lg>
<p>4. <b>adhyāhr̥tavyājaṁ</b> yathā—(gāsa. 1.48)</p>
<b><lg>
<l>aṇṇamahilāpasaṁgaṁ dē dēvva karēsu amha daiassa ।</l>
<l>purisā ēk‍kaṁtarasā ṇa hu dōsaguṇē viāṇaṁti ॥ 48 ॥</l>
</lg></b>
<lg>
<l>(anyadayitāprasaṅgaṁ hē dēva kuru mē dayitasya ।</l>
<l>puruṣā ēkāntarasā na khalu dōṣaguṇō vijānanti ॥)</l>
</lg>
<p>5. <b>kr̥trimavyājaṁ</b> yathā—(kāvyāda. 2.243)</p>
<b><lg>
<l>mānayōgyāṁ karōmīti priyasthānē sthitāṁ sakhīm ।</l>
<l>bālā bhrūbhaṅgajihmākṣī paśyati sphuritādharā ॥ 49 ॥</l>
</lg></b>
<p>6. <b>apēkṣitavyājaṁ</b> yathā—(kusaṁ. 6.45)</p>
<b><lg>
<l>bhrūbhaṅgibhiḥ	sakampōṣṭhairlalitāṅgulitarjanaiḥ ।</l>
<l>yatra kōpaiḥ kr̥tāḥ strīṇāmaprasādārthinaḥ priyāḥ ॥ 50 ॥</l>
</lg></b>
<p>7. <b>antarvyājaṁ</b> yathā—(māgha. 10.28)</p>
<b><lg>
<l>anyayānyavanitāgatacittaṁ cittanāthamabhiśaṅkitavatyā ।</l>
<l>pītabhūrisurayāpi na bhēdē nirvr̥tirhi manasō madahētuḥ ॥ 51 ॥</l>
</lg></b>
<p>8. <b>bahirvyājaṁ</b> yathā—(māgha. 10.36)</p>
<b><lg>
<l>ānanairvicakasē	hr̥ṣitābhirvallabhānabhitanūbhirabhāvi ।</l>
<l>ārdratāṁ hr̥dayamāpa ca rōṣō lōlati sma vacanēṣu vadhūnām ॥ 52 ॥</l>
</lg></b>
<p>9. <b>ēkavyājaṁ</b> yathā—(māgha. 10.35)</p>
<b><lg>
<l>śaṅkayānyayuvatau vanitābhiḥ pratyabhēdi dayitaḥ sphuṭamēva ।</l>
<l>na kṣamaṁ bhavati tattvavicārē matsarēṇa hatasaṁvr̥ti cētaḥ ॥ 53 ॥</l>
</lg></b>
﻿<pb n="1628"/>
<p>10. <b>bahuvyājaṁ</b> yathā—(amaru. 75)</p>
<b><lg>
<l>kathamapi	kr̥tapratyāpattau priyē skhalitōttarē
virahakr̥śayā kr̥tvā vyājaṁ prakalpitamaśrutam ।</l>
<l>asahanasakhīśrōtraprāp‍tipramādasa/masambhramaṁ
vicalitadr̥śā śūnyē gēhē samucch‌vasitaṁ puraḥ ॥ 54 ॥</l>
</lg></b>
<p>11. <b>sarvavyājaṁ</b> yathā—(kirātā. 9.60)</p>
<b><lg>
<l>mā gamanmadavimūḍhadhiyō naḥ prōjjhya rantumiti śaṅkitanāthāḥ ।</l>
<l>yōṣitō na madirāṁ bhr̥śamīṣuḥ prēma paśyati bhayānyapadē'pi ॥ 55 ॥</l>
</lg></b>
<p>12. <b>nirvyājaṁ</b> yathā—(kirātā. 9.43)</p>
<b><lg>
<l>dvāri cakṣuradhipāṇi kapōla(lau) jīvitaṁ tvayi kutaḥ kalahō'syāḥ ।</l>
<l>yōṣitāmiti vacaḥ punaruktaṁ prītayē navanavatvamiyāya ॥ 56 ॥</l>
</lg></b>
<p>sō'yamupasargasya <b>saṅkarārtham ।</b></p>
<p>(<b>3. sampūrṇatāpakṣē</b>)</p>
<p>atha <b>sampūrṇatāpakṣē</b> anubandhōpāyē prēma dvādaśaprakāraṁbhavati— dharmānubandham ,
arthānubandhaṁ, dharmārthānubandham, adharmā'rthānubandham ityādi ।</p>
<b><lg>
<l>. . assapata . . saṁ aṁlassa virasō rasō hōi ।</l>
<l>āda . . . . . . . . . . . . . . . . . . ॥ 57 ॥</l>
</lg></b>
<b><lg>
<l>1(yad vācyaṁ yad‍vācyamapyubhayamapyētēna sarvaṁsahā
tvaṁ sakhyāḥ pramukhē pragalbhavacasā) prōktā vaṭucchadmanā ।</l>
<l>tatsarvaṁ praṇatasya mē'dya dayitē dākṣāyaṇi kṣamyatā—
mityuktvā 2(svakapardadivyasaritō dhautē padē nāriṇā) ॥ 58 ॥</l>
</lg></b>
<b><lg>
<l>śāpādasi pratihatā smr̥tirōdharūkṣē
bhartaryapētatamasi prabhutā tavaiva ।</l>
<l>chāyā na mūrcchati malōpahataprasādē
śuddhē tu darpaṇatalē sulabhāvakāśā ॥ 59 ॥</l></lg></b> (śāku. 7.32)
<p>ādyantayōrasvādu <b>picumandapākaṁ</b> yathā— (gāsa. 844vē.)</p>
<b><lg>
<l>jai dēvva tuṁ pasaṇṇō mā kārihi majjha māṇusaṁ jammaṁ ।</l>
<l>tā pēmmaṁ aha pēmmaṁ tāmā jaṇē dullahē ॥ 60 ॥</l>
</lg></b>
<!-- NOTES pg=1628!-->
1–2. idaṁ dvayamasmābhirapūri ।
﻿<pb n="1629"/>
<lg>
<l>(yadi dēva tvaṁ prasannō mā kārṣīḥ mama mānuṣaṁ janma ।</l>
<l>tat prēma, atha prēma tajjanē durlabhē ॥)</l>
</lg>
<p>anavaratapākaṁ <b>kapitthapākaṁ</b>, yathā—(gāsa. 910vē.)</p>
<b><lg>
<l>sōttuṁ suhaṁ ṇa laṁbhai aṁbō pēmmēṇa pēmmasya vaṁkavisamassa ।</l>
<l>dugghaḍia—maṁcaassa va khaṇē khaṇē pāapaḍaṇēṇa ॥ 61 ॥</l>
</lg></b>
<lg>
<l>(svap‍tuṁ sukhaṁ na labhyatē ahō prēmṇā vakraviṣamasya ।</l>
<l>durghaṭitamañcakasyēva	kṣaṇē	kṣaṇē	pādapatanēna ॥)</l>
</lg>
<p>yathōttarasvādu <b>kramukapākaṁ</b>, yathā—</p>
<b><lg>
<l>vōdalaṁti hiaaṁ ciraāla—parūḍha—garua—vīsaṁbhā ।</l>
<l>tamasōsaraṁta	sabbhāvadāruṇā	pēmmapariṇāmā ॥ 62 ॥</l>
</lg></b>
<lg>
<l>(vidalanti hr̥dayaṁ cirakālaprarūḍhagurukavisrambhāḥ ।</l>
<l>॰ ॰ ॰ ॰ svabhāvadāruṇāḥ prēmapariṇāmāḥ ॥)</l>
</lg>
<p>yathōttarasvādu <b>kharjūrapākaṁ</b> yathā—(urāca. 1.39)</p>
<b><lg>
<l>advaitaṁ	sukhaduḥkhayōranugataṁ sarvāsvavasthāsu yad
visrambhō hr̥dayasya yanna rajasā yasminnahāryō rasaḥ ।</l>
<l>kālēnāvaraṇātyayāt pariṇatē yat s‍nēhasārōtthitaṁ
bhadraṁ tasya sumānuṣasya kathamapyēkaṁ hi tat prāpyatē ॥ 63 ॥</l>
</lg></b>
<b><lg>
<l>tadētat kāmasarvasvaṁ tadētat kāvyajīvitam ।</l>
<l>ya ēṣa dviprakārō'pi rasaḥ śrr̥ṅgārasaṁjñakaḥ ॥ 64 ॥</l>
</lg></b>
<b><lg>
<l>(yathā vipadmā sarasī yathā rātrira)1-tārakā	।</l>
<l>avidagdhā yathā gōṣṭhī niśśrr̥ṅgārā tathāṅganā ॥ 65 ॥</l>
</lg></b>
<b><lg><l>yathāṁśumālī pī/vītāṁśuryathānarcirhutāśanaḥ ।</l>
<l>yathā'pratāpō nr̥patiraśrr̥ṅgārastathā	pumān ॥ 66 ॥</l>
</lg></b>
<b><lg>
<l>yathēndunā niśā bhāti niśābhiśca yathā śaśī ।</l>
<l>aṅganābhiśca śrr̥ṅgāraḥ śrr̥ṅgārēṇa tathāṅganā ॥ 67 ॥</l>
</lg></b>
<b><lg>
<l>yathā taḍidanambhōdā payōdastaḍitaṁ vinā ।</l>
<l>ahaṁkr̥tiraśrr̥ṅgārā śrr̥ṅgārāccā/raścānahaṅkr̥tiḥ ॥ 68 ॥</l>
</lg></b>
<!-- NOTES pg=1629!-->
1. idamasmābhirapūri ।
﻿<pb n="1630"/>
<b><lg>
<l>rasaḥ śraṅgāra ēvaikō bhāvā ratyādayō matāḥ ।</l>
<l>prakarṣagāminō'pīha	prēmaglāniśramādivat ॥ 69 ॥</l>
</lg></b>
<b><lg>
<l>iti nigadita—bhaṅgyā'naṅga—sarvasvamētad
dvividhamapi	manōbhirbhāvayantō'sya bhēdam ।</l>
<l>tadanubhava—samutthānanda—saṁmīlitākṣāḥ
pariṣadi paritōṣaṁ hanta santaḥ prayāntu ॥ 70 ॥</l>
</lg></b>
<b><lg>
<l>yāvanmūrdh‍ni himāṁśukandalabhr̥ti svarvahinī dhūrjaṭē—
ryāvad vakṣasi kaustubhastabakitē padmā muradvēṣiṇaḥ ।</l>
<l>yāvac‍cittabhuvastrilōkavijayaprauḍhaṁ dhanuḥ kausumaṁ
bhūyāt tāvadiyaṁ kr̥tiḥ kr̥tadhiyāṁ karṇāvataṁsōtpalam ॥ 71 ॥</l>
</lg></b>
<p><b>iti śrīmahārājādhirājaśrībhōjadēvaviracitē śrr̥ṅgāraprakaśē
sambhōgāvasthāprakāśōnāma</b></p>
<p><b>॥ ṣaṭ‌triṁśaḥ prakāśaḥ ॥ 36 ॥</b></p>
<p><b>iti sanātanakaviśrīrēvāprasādadvivēdisampāditaḥ
śrr̥ṅgāraprakāśō nāma sāhityaprakāśaḥ pūrṇaḥ ।</b></p>
<p><b>॥ ūm̐ tat sat ॥</b></p>
<p>śrāvaṇapūrṇimā samvat 2062</p>
<p>19.08.2005</p>
<lg>
<l>karṇāvataṁsōtpalatāṁ jagāhē sāhityaśāstrē'tra dhiganya ēva ।</l>
<l>prakāśa ēṣō'dya vagāhatāṁ tac‍citkōṣa—śrr̥ṅgārasamādhi—yōgam ॥</l>
</lg>
<lg>
<l>sanātanō vastuni kēvalē'sti śrāddhō'sakau, bhāvakapibdatāsu ।</l>
<l>dhattē dhiyaṁ śrījuṣi viś‍vanāthē vārāṅganācāmara—vījanasya ॥</l>
</lg>
<lg>
<l>śrīrāghavō gilatu kāmamimām̐stimīndrān yēṣvāsatē capalatāparitāpanāni ।</l>
<l>bhōjaḥ samudrati, na pāramamuṣya labdhuṁ kācit kṣamā'sya nabhasō nu garutmatō'pi ॥</l>
</lg>
</body>
</text>
</TEI>
