<?xml version="1.0" encoding="utf-8" standalone="no"?>
<!DOCTYPE text SYSTEM "surasundari.dtd">
<text>
<pb n="001"/>
<chapter>
<head>* śrī *</head>
<head>oṃ namaḥ śivāya parasmai brahmaṇe</head>
<head>śrībhavadevaviracitaṃ</head>
<head>tautātitamatatilakam</head>
<head>prathamādhyāyasya dvitīyaḥ pādaḥ</head>
<head>tatra prathamamarthavādādhikaraṇam</head>
<lg>
<l>yannābhinalinalīnabrahmacaturvadanasadanagāyena ।</l>
<l>ramate sarasvatī saha tasmai cā'syai namaskurmaḥ ।।</l>
</lg>
<lg>
<l>māmadhyayanadaśāyāmuvāca vācaṃ darśi svapne ।</l>
<l>vālavalabhābhujaṅgāparanāmā tvamasi bhavadeva ।।</l>
</lg>
<lg>
<l>tenā'yamudyamo me vidyādarppānna jātu saṃjātaḥ ।</l>
<l>tasmādihā'vadhānaṃ vidhātumadhikurvate sudhiyaḥ ।।</l>
</lg>
<lg>
<l>ajitā naiva subodhā saṃkṣiptaṃ nā'nupadamato lokāḥ ।</l>
<l>hatotsāhā jātā na jānate tantraṭīkārtham ।।</l>
</lg>
<lg>
<l>teṣāmutsāhocitamucitasuvarṇoparacitamalpaṃ ca ।</l>
<l>śeṣārtharatnamilitaṃ tilakamidaṃ vadanagaṃ jayati ।।</l>
</lg>
<pb n="002"/>
<sutra>āmnāyasya kriyārthatvādānarthakyamatadarthānāṃ
tasmādanityamucyate ।। 1. 2. 1. ।।</sutra>
<head>viṣayasaṃśayau</head>
<p>“so'rodīdyadarodīttadrudrasya rudratvaṃ” (tai. saṃ. 1. 5. 1.)
“sa ātmano vapāmudakkhidat” (tai. saṃ. 2. 1. 1.) “devā vai devaya-
janamadhyavasāya diśo na prājānan” (tai. saṃ. 6. 1. 5.) ityevamādīni
samāmnātāssamāmanantivākyāni । tāni kiṃ kañciddharmmaṃ pramimata
uta neti bhava (+ ti vi)cāraṇeti । nanvadhāyayopakrame “codanālakṣa-
ṇo'rtho dharmaḥ” (jai. sū. 1. 1. 2.) iti codanāyāḥ prāmāṇyaṃ
pratijñātam, na tu mantrārthavādādeḥ । pravartakaṃ ca vacanaṃ codanā ।
taduktam-“codaneti kriyāyāḥ pravarttakaṃ vacanaṃ” (śā. bhā. pṛ. 3. paṃ. 9.
cau. saṃ.) iti । tatprāmāṇyaṃ ca (+prathamapā)de pratipādi-
tameva । tat kathaṃ siddhārthānāmarthavādānāmapratijñātāprastutaprāmāṇyā-
prāmāṇyavicārasaṃgatiriti ?</p>
<p>tatraike samādhānamevamabhidadhati—prathamapādasiddhamapi coda-
nāprāmāṇyamartavādaikavākyatāvaśenā'pratipādakatayā punarākṣipyata
iti ।</p>
<pb n="003"/>
<head>prabhākaramatena pūrvapakṣaḥ</head>
<p>tatrā'yaṃ pūrvapakṣiṇo'bhiprāyaḥ-vṛddhavyavahāre hi śabdānāṃ kāryā-
rthatayaiva vyutpatterartha(+vādānā)mapi kāryārthatvam । na cā'rthavādānāṃ sā-
kṣāt kāryārthatvaṃ saṃbhavati । saṃbhavati tu codanaikavākyatayā । na ca lakṣa-
ṇayā prāśastyapratipādanena codanaikavākyatvam । prāśastyasya vidhyanape-
kṣitatvenā'sambandhāt, artha(+vādānāṃ pa) rokṣavṛttitāpatteśca । siddhā-
rthasādhyārthatayoścaikavākyatvaṃ tadarthayorhetuhetumadbhāvena dṛṣṭam । yathā—
malinassnāyāt malināni me vasanāni, rājakulaṃ mayā na gantavyami-
tyādiṣu loke tathā darśanāt (+na hi rudraro) danādīnāṃ hetutvaṃ kara-
ṇetikarttavyatayoranyatararūpeṇā'pūrvotpattau saṃbhavati । apūrvoddeśapra-
vṛttakṛtisādhyatvābhāvāt । nā'pi vrīhyāderiva kārakatayā; utpa-
nnātivṛttasya rudrarodanādervyāpārayituma(+śakyatvā)t । tena jñaptā-
veva hetutvaṃ vaktavyam । tatrā'pi na viṣayatayā, nā'pi niyājya-
tayā । yataḥ kṛtyavacchedakatayā hi yāgādīnāṃ viṣayatvam । na ca
kṛtyasādhyānāṃ kṛtyavacchedakatvam । evaṃ svakṛtiprayojanatvena hi
niyoga....yojyaḥ । na cā'rthavādānāṃ tathābhāvo'stīti pāriśe-
ṣyāddhūmādivajjñaptihetutvaṃ vaktavyam । tatra yadi hetusvarūpatatpratiba-
ndhagrāhakaṃ pramāṇamasti, tadā pratibandhabalenā'numānavākyamiva hetu-
dvāreṇā'rthaṃ vyavasthāpayantī codanā'numānavākyavadeva svato na pramā-
<pb n="004"/>
ṇam । atha hetusvarūpādigrāhakaṃ pramāṇaṃ nā'sti, tadā liṅgabhāve-
nā'pi jñaptau hetutvāsambhavādapratipādakatvādevā'prāmāṇyaṃ codanāyā
iti pāramārthikaḥ pūrvapakṣaḥ । na cā'ruṇaparāśarādiśākhāsvarthavādā-
bhāvānna tadekavākyatayā kṛtsnavedāprāmāṇyamiti vaktavyam, yataḥ
‘sarvaśākhāpratyayamekaṃ karme’ti <fn n="1"/>nyāyena kvacitpratipāditasya
pradhānasya vā'ṅgasya vā śākhāntarīyasārthavādāḍgapradhānaikavākyatayā
sarvākṣepopapattiḥ । tathā coktam—</p>
<lg>
<l>aṅgadvāraḥ pradhāneṣu siddhārthānugamaḥ kvacit ।</l>
<l>pradhānadvārako'ṅgeṣu kvacidasti svataḥ kvacit ।। iti ।</l>
</lg>
<p>nanu yadyapi vṛddhavyavahārata eva vyutpattiḥ, tathā'pi sarvaśa-
bdānāṃ kāryānvitābhidhānasāmarthyaṃ hitvā''kāṅkṣitayogyasannihitā-
nvitamātrābhidhānasāmarthyenaiva sāmānyavyutpattau liṅādiyuktavākyeṣu
kāryasyaiva tathābhūtatvāttadanvitāvagaterna sarvaśabdānāṃ viśeṣaśakti-
kalpanā, vyutpattikālāvagatatvamātreṇa viśeṣaśaktikalpane śābdasanni-
hitenaiva vyutpattāvanvayadarśanāt ‘dvāraṃ dvārami’ tyādāvaśrutādhyāhāra-
śabdakalpanāprasaṅgaḥ । tena yathā holākādhikaraṇe sāmānyaśāstra-
<footnote n="1">nyāyo'yaṃ śākhāntarādhikaraṇa ( . mī. 2. 4. 2.) siddhaḥ ।</footnote>
﻿<pb n="005"/>
kalpanayaiva viśeṣācāropapattau na viśeṣaśāstrakalpanā, evamihāpi
ākāṅkṣādimanmātraśaktikalpanaiveti ।</p>
<p>tadayuktam; na hi vṛddhavyavahāradṛṣṭatvamātreṇa kāryānvitābhi-
dhānaśaktikalpanam । kiṃ tarhi ? svasantānavyutpatyanusāreṇa । svasa-
ntāne ca kāryasyaivā'nekaviśeṣaṇaviśiṣṭasya pravṛttihetutvāvagamādvya-
vahāravākye'pi tadarthatvanirṇayaḥ । na ca svasantāne ākāṅkṣādima-
nmātre śabdasannihite vā vyutpattiḥ । holākādhikaraṇe tu vyabhi-
cāreṇa tattaddeśādiviśeṣapratipādakopapadavacchāstrakalpanāpramāṇābhā-
vāt । bhavatu sāmānyaśāstrakalpanā । na hi tatrā'nuṣṭhātṛmātrānuga-
tamananuṣṭhātṛvyāvṛttaṃ ca kiñcidvyavasthākāraṇamasti । tathācoktam-</p>
<lg>
<l>avyavasthitavācyārthaprācyādipadataḥ śrutiḥ ।</l>
<l>vācyānadhyavasāyena prāmāṇyaṃ naiva gacchati ।। iti ।।</l>
</lg>
<p>tathā vārttikakārapādairapyuktam—</p>
<lg>
<l>na tvatropapadaṃ kiñcidyathācārānusāri yat ।</l>
<l>anumīyeta taddeśadṛṣṭakarttṛviśeṣaṇam ।। iti ।।</l>
</lg>
<p>(taṃ. vā. 1. 3. 7. pṛ. 245. pū. saṃ.)</p>
<p>tena holākādhikaraṇanyāyamabhidadhatā ubhayadarśanānabhijñataiva
<pb n="006"/>
jñāpiteti । athocyeta—yathā ‘gāmānaye’tyādiṣu kāryārthānvayo'va-
gataḥ, tathā ‘gaurgacchatī’tyādiṣu siddhārthānvayo'pyavagata eva । teno-
bhayatrā'pi prayogadarśanādubhayānugatākāṅkṣādimanmātra eva śaktirava-
dhāryate, na kāryamātre । yathā devadattasya putra iti napteti ca sākṣā-
tsambandhe paramparāsambandhe'pi prayogadarśanāt ṣaṣṭhīvibhakterubhayānuga-
tasākṣātpāramparyodāsīnasambandhamātre śaktiḥ । yathā ca tavaiva
dvitīyāvibhakterīpsite'nīpsite ca prayogadarśanādubhayānugatakriyāja-
nyaphalabhāgitvamātra eva śaktiḥ, na tu bhaṭṭasyevepsitamātra iti ।
tadayuktam; svavyutpatyanusāreṇa tāvat, sarvaśabdānāṃ kāryānvaya-
paratvamevā'vagataṃ paścātsiddhārthaparatvamavagamyamānaṃ na vyutpattikālā-
vagatamananyathāsiddhaṃ kāryānvayaparatvaṃ bādhitumutsahate, siddhānvayā-
vagamasya lakṣaṇayaivopapatteḥ ।</p>
<p>nanu vyutpattikālāvagatamapi kriyākāryavācitvaṃ paścādbhāvi-
sthāyikāryāvagamena bādhyata eva, tathā'trā'pi bhaviṣyatīti । maivam;
paścādbhāvino'pi sthāyikāryāvagamasyā'nanyathāsiddhatvāt । pūrvāvaga-
tārthe hi lakṣaṇādikaṃ bhavati । na cā'pūrvasya pūrvāvagatirasti, apū-
rvatvavyāghātāt । asti tu kriyākāryasya pūrvāvagatiḥ । tenā'nanya-
thāsiddhena paścādavagatenā'parasyā'siddhasya pūrvāvagatasyā'pi bādhita-
<pb n="007"/>
tvādbhavati kriyākāryasya lākṣaṇikatvam, apūrvakāryasyaiva ca mu.
khyatvam । na ceha tatheti vaiṣamyam ।</p>
<p>yattu ṣaṣṭhīdvitīyāvibhaktyarthanidarśanam, tadasambaddhameva । na
hi tatra niyamena prathamaṃ ṣaṣṭhyāḥ sākṣātsambandhaṃ paramparāsambandhaṃ vā,
dvitīyāyā īpsitatvamanāpsitatvaṃ vā kaścidavagacchati, yena mukhyā-
rthatvameva bhavet । aniyamena tu pratītau sādhāraṇārthatvameva yuktam ।</p>
<p>athaivamabhidhīyate—bhavedevaṃ yadi vyutpattau sarvaśabdānāṃ kāryā-
nvayaparatvamevā'dhigataṃ bhavet । ‘putraste jāta’ ityādiṣu siddhārthapara-
tvenā'pi vyutpatteḥ । yathā hi ‘gāmānaye’ ti śabdaśravaṇasamanantaraṃ
viśiṣṭārthaviṣayavyavahāradarśanācchabdajanitaviśiṣṭārthaviṣayakāryāvaga-
mānumānam, tathā putrajanmapratipādakavākyaśravaṇānantaraṃ pitṛgatamu-
svaptasādaromaharṣādidarśanena pramāṇāntarāvagatatatpumapatyajanmano vyu-
tpadyamānasya śabdajanitaharṣahetusiddharūpaputrajanmāvagamānumānamapi sa-
mbhavatīti kva kāryānvayaḥ ? evaṃ sarvaśabdānāṃ vyutpattiriti ।</p>
<p>tadayuktam; vikalpāsahatvāt । kiṃ sarvathā śabdavyavahārāvyu-
tpannasyeyaṃ siddhārthavyutpattiḥ ? arddhavyutpannasya vā ? tatrā'vyutpannasya
harṣahetūnāmānantyād viśeṣānavagatireva । yathā hi tatra harṣahetutayā putra-
janma sambhāvitam, tathā subhagāgarbhavimokasukhaprasavaśubhalagnajanmā-
<pb n="008"/>
dīnāmanekeṣāmupaplavānna śabdasya putrajanmapratipādanāvadhāraṇe pramā-
ṇamasti । nā'pyarddhavyutpannasya, pūrvasiddhavyutpatyanusāreṇā'vyutpanna-
śabdasyā'pi kāryaparatvasyaivā'vagamāt । kāryaparatvāsambhave ca lakṣa-
ṇayā siddhārthānvayaparatvasyocitatvāt । tena vyutpatyanusāreṇa sa-
rvaśabdānāmeva siddhe kāryānvayaparatve'rthavādānāmaprapi kāryākāṅkṣāyāṃ
svatantrakāryābhāvāt samabhivyāhṛtavidhyuddeśaikavākyatayā kāryaparatvaṃ
vācyam । na ca tadyujyate, pūrvoktadūṣaṇagrāsāt । tasmādarthavādaika-
vākyatāvaśādapratipādakatvāt siddhamaprāmāṇyaṃ codanāyāḥ । tena
prathamapādasiddhamapi codanāyāḥ prāmāṇyamarthavādaikavākyatāvaśenā'pra-
tipādakatayā punarākṣipya samādhīyata iti bhavati saṅgatiriti ।
(prabhākaramatena siddhāntaḥ)</p>
<p>atrocyate—sarvaśabdānāṃ tāvadvyutpattisiddhaṃ kāryaparatvaṃ svā-
bhāvikamavagatam । tacca kvacidanāptavākye doṣavaśāttirodhiyetā'pi ।
na ceha nityanirddoṣavākye tathā sambhavati । ato yena prakāreṇā'sya
kāryaparatā sambhavati, tadanusandheyam । tasya ca yadyapi karaṇetika-
rttavyatāviṣayaniyojyarūpārthapratipādanena nā'nvayo'sti, tathā'pi
prāśastyapratipādanena bhaviṣyati । prāśastyasya ca kramavadvidheyopala-
kṣaṇatayā kāryaviśeṣapratītyupayogasambhavāt ।</p>
<pb n="009"/>
<p>nanvekakarttṛkānekapadārthānuṣṭhānasya kramaviśeṣamantareṇā'sambha-
vāt, kramasya prayogopalakṣaṇatvenā'nvayasyā''kāṅkṣitatvādyu-
ktastathā'nvayaḥ । prāśastyaṃ tu phalasādhanatādirūpaṃ vidhita eva
siddhaṃ na kramavadākāṅkṣitamiti kathaṃ tadanvayaḥ ? maivam; ekavākya-
tābalena raktapaṭavadākāṅkṣotyāpanenaivā'nvayopapatteḥ । na ca vācyaṃ
raktasyā'nanyalabhyasya bhavattvākāṅkṣotthāpanena paṭaviśeṣakatvādanvayaḥ,
prāśastyasya tu vidhibodhyatvenā'nadhikatvānnākāṅkṣeti । yato nā'dhi-
kārthatve'pi ‘ekaṃ brāhmaṇaṃ bhojayedi’tyādiṣu brāhmaṇapadasthadvitī-
yāvibhaktyabhidheyaikatvābhidhāyināmapyekādipadānāmanuvādarūpeṇā'-
pyekavākyatābalenā'nvayāpalabdhiḥ ।</p>
<p>tenaitadadhikaraṇavyutpādyametadeva—yatsvarasato viddhyanākā-
ṅkṣite'pi sarvathā pravṛtyanupayoginyanyalabhye'pyartha ekavākyatābalenā-
''kāṅkṣotthāpanenā'pi śabdasyā'nvayabodhanatātparyamiti । tacca prāśa-
styaṃ lakṣyamāṇamarthavādapadāni pratyekaṃ vā lakṣayanti । sarvaśa-
bdānāṃ kāryānvitasvārthābhidhāyakatve teṣāṃ svato'nabhidhāyakatayā
nyāyasampādanayā ca prathamamavagataprāśastyalakṣaṇāsambhavāditi ।
tena sārthavādakasyaiva vidhyuddeśasya kāryaparatayā siddhaṃ prāmā-
ṇyamiti ।</p>
<pb n="010"/>
<head>prabhākaramatakhaṇḍanam</head>
<p>tadetau pūrvapakṣasiddhāntāvevā'nupapannau । tathā hi—kāryaparatva-
meva sarvaśabdānāmiti yadupavarṇitam, tattāvadasambaddham । yato,
yathā hi svasantāne stanapānādau viśiṣṭakāryāvagamasya pravṛttihetutva
mavagatam, tathā siddhānvayarūpasyā'pi jananīgātrasamparkāderharṣahetu-
tvamavagatameva । tena yathā ‘gāmānaye’tyādiśabdaśravamānantaraṃ prayo-
jyavṛddhasya viśiṣṭavyavahāradarśanena viśiṣṭakāryāvagamamunnīya viśi-
ṣṭakāryāvagamaparatvaṃ vidhiśabdasamabhivyāhṛtaśabdānāmadhyavasīyate, tathā
atidūrasthaputrāgamane satya‘yaṃ te putraḥ samāyāta’ iti śabdaśravaṇā-
nantaraṃ mukhaprasādādidarśanena pitṛgataṃ siddhaṃ harṣahetumunnīya siddhārthā-
nvayāvagamaparatvamapyevaṃvidhaśabdānāṃ tadbhāvabhāvitayā pratīyata eva ।</p>
<p>atha ‘mālave te rājyaṃ bhaviṣyatī’ti jyotirvidākhyāte bhaviṣya-
drājyāvagamasyā'pi harṣahetordarśanānna siddhārthānvayāvagamasya sarvatra harṣa-
hetutvam । evaṃ tarhi bhavatāmapyevaṃvidhavākyaśravaṇānantaraṃ mālavādiga-
manapravṛttisandarśanena vyabhicārāt, kathaṃ sarvatra kāryānvayaparatvam ।
athā'sya kāryānabhidhāyakatve'pi kāryapadādhyāhāreṇa vā, svabuddhi-
prabhavakāryādhyavasāyena vā pravarttanam, evamatrā'pi svagatamāla-
varājyayogyatāpratipādakaśabdādhyāhāreṇa vā, svabuddhiprabhavarājya-
<pb n="011"/>
yogyatādhyavasāyena vā siddhānvayāvagamasyaiva harṣahetutvopapattiḥ । tena
harṣahetūnāmānantye'pi siddhārthānvayāvagamastāvanna vyabhicarati ।
viśeṣāvadhāraṇamapi yathā tvatpakṣe viśiṣṭārthaviṣayaceṣṭādarśanāt
sampadyate, tathā mamā'pi viśiṣṭa bhūtārthānvayadarśanānantaraṃ śabdaprayo-
gātsetsyati ।</p>
<p>atha pratītamapi harṣahetubhūtaṃ putrāgamanaṃ putragataharṣahetuguṇotkarṣā-
dyabhidhānaśaṅkayā tadvākyānna niścīyate, tadā tavā'pi ‘gāmānaye’-
tyādau godarśanānantaraṃ gogataguṇotkarṣādikāryapratipādanasambhāva-
nayā''nuṣaṅgikaṃ gavānayaṃ manyamāno nā''nayanakāryapratipādanaṃ
niścinuyāt । āvāpoddhārabhedena ca tattatpadārthāvagamo'smākamapi
samāna eva । tenā''dyavyutpattāveva kāryānvayasyeva siddhānvayasyā'pi
darśanādākāṅkṣāyogyatāsannidhimātrayuktapadārthānvayapratipādana eva sarva-
śabdānāṃ sāmarthyamiti niścīyate । tena yaduktaṃ śālikena—</p>
<lg>
<l>yadyadākāṅkṣitaṃ yogyaṃ sannidhānaṃ prapadyate ।</l>
<l>tenā'nvitaḥ padenā'rthaḥ svakīyaṃ pratipādyate ।। iti ।।</l>
</lg>
<p>(pra. paṃ. vākyārthamātṛkā, pṛ. 5.)</p>
<p>tvanmate'pyetadeva sādhu na punassarvaśabdānāṃ kāryānvayaparatva-
<pb n="012"/>
miti । kiñca bhavatu tāvadvṛddhavyavahāreṇa vidhiśabdasamabhivyāhṛta-
padānāṃ kāryānvitārthapratipādana eva vyutpattiḥ, tathā'pi ‘gaurgaccha-
tī’tyādiṣu siddhārthānvayāvagatiḥ kathaṃ lākṣaṇikī ? avagatamukhyā-
rthānupapatyā hi lakṣaṇā bhavati । na cā'tra kāryānvayarūpo mukhyo'rthaḥ
pratīyate, kāryābhidhāyakaśabdābhāvāt । na cā'bhidhāyakaśabdā-
bhāve'pyaucityopasthitasya kāryānvayasya gacchatīti siddhārthākhyāta-
pade satyasambhavādyogyasiddhānvayasyaiva lākṣaṇikatvamiti vācyam ।
tathā sati samīhitaphalārthiniyojyānvayasyaiva sarvatraucityaprāptatvā-
nnityādhikāre tadasambhavena niyojyamātrānvayasyā'pi lākṣaṇika-
tvaprasaṅgāt । tena siddhārthānvayaparatvamapi śābdasyā'vaśyāṅgīka-
raṇīyam । atassarvaśabdānāṃ kāryānvayapratipādanaparatvādarthavādānāṃ
vidhyuddeśaikavākyatayā pūrvasiddhāntapakṣayoraprāmāṇyaṃ prāmāṇyaṃ cetyu-
bhayamapyanupapannameva ।</p>
<p>kiñca bhavatu sarvaśabdānāṃ kāryānvayaparatvam, tathā'pyarthavā-
dānāṃ vidhyuddeśaikavākyatayā pūrvapakṣo nopapadyate । yato, yathā hi
‘gāmānaye’tyatra vyavahārasandarśanena kāryaparatvamavagatam, tathā ‘aṅgulyagre
kariyūthaṃ nivāsayedi’tyatra vidhiśabdayoge'pi vyavahārādarśanānna
kāryaparatvamavagatam । tena vyutpattāvevaitatsamadhigataṃ, yat kāryānvaya-
<pb n="013"/>
yogyānāmeva kāryaparatvaṃ na tvayogyānāmiti । na cā'rthavādānāṃ
kenā'pi prakāreṇa kāryānvayayogyatā samasti, utpattijñaptihetutvaprakā-
raporasambhavāt । tena kāryaparatvāsambhavādbhavatvarthavādānāmevā'ṅgulya-
grādivākyavadaprāṇāṇyam ।</p>
<p>yattu tadekavākyatāmāropya kṛtsnavedasyā'prāmāṇyaṃ, tadatīva
hāsyāspadam—</p>
<lg>
<l>yathā maśakadoṣeṇa dāho mohādgṛhasya ca ।</l>
<l>tathā'rthavādavaiyarthyāt kṛtsnavedāpramāṇatā ।।</l>
</lg>
<p>ato vidhyuddeśaikavākyatayā pūrvapakṣādākṣepo'yaṃ mandākṣavya-
vahāriṇa eva śobhata iti ।</p>
<p>tathā prāśastyapratipādanadvāreṇaikavākyatayā siddhānto'pyanupa-
panna eva । tvanmate vidhyavabodhitatvena prāśastyasyā'natiriktatayā'-
nākāṅkṣitvāt । na ca raktapaṭanyāyenā''kāṅkṣotthāpanenā'nvayaḥ ।
anatiriktārthasyā''kāṅkṣotthāpanāsambhavāt । na hyuccarite raktapade
punaruccaritaṃ rohitapadamākāṅkṣāmutthāpayati । ‘ekaṃ brāhmaṇaṃ bhojaye-
di’tyādiṣu tu loke samudāyaparasyā'pyekavacanaprayogasya ‘bhaktaṃ
bhuṅakṣve’tyevamādiṣu dṛṣṭatvāt sandehavyudāsaprayojanena bhavatyekapada-
<pb n="014"/>
syākāṅkṣotthāpakatvam, na tviha tathā kiñcitprayojanamastīti vaiṣa-
myamityalamativistareṇa । ato'sya vicārasyā'saṅgatatvādyathāvā-
rttikamanyathaiva sarvaṃ varṇanīyamiti ।</p>
<head>bhāṭṭamatena saṅgatiḥ</head>
<p>atra hi codanāsūtre kṛtsnavedaprāmāṇyameva pratijñātam । sarvatra
paurvāparyapratisandhānena hi śabdārthavyavasthitirbhavati । atra ca
“athā'to dharmajijñāse”ti kṛtsnavedādhyayanasyaiva dharmmajijñāsāhe-
tutvaṃ prathamamupavarṇitam । tacca tadaiva sambhavati-yadi kṛtsna eva vedo
dharmme pramāṇamityabhimatam । tathā paścādapyautpattikasūtrābhidheyasya
“anapekṣatvādi”ti hetoḥ padapadārthasambandhasaṃhatinityatāvyutpādanasya
ca kṛtsnavedaprāmāṇyopapattitvādupariṣṭādapi kariṣyamāṇānekavicā-
rasya vedamātraviṣayatvāt । tena kṛtsnavedaprāmāṇyapratijñānamevaitat ।
vedapade tu prayoktavye yaccodanāpadaṃ prayuktaṃ tatprāmāṇyaśaktipradarśa-
nārtham । ataḥ kṛtsna eva vedaścodanātvena rūpeṇa dharmme pramāṇamiti
sūtrārthaḥ ।</p>
<p>tatra prathame pāde sakalena prāmāṇyapratipādanaprabandhena yadyapyartha-
vādānāmapi prāmāṇyaṃ pratipāditameva, tathā'pi codanātvarūpānabhi-
<pb n="015"/>
vyakteḥ punarākṣipya codanāntargatisamarthanārthopayāpapratipādanena sa-
mādhīyata iti saṅgatiriti ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । “tadbhūtānāṃ kriyārthena samā-
mnāya” (jai. sū. 1. 1. 25.) ityupasaṃhārāccodanāsveva cetprā-
māṇyaṃ kriyārthatayā pratipāditaṃ, tadā'rthavādānāṃ siddhārthānāṃ sādhya-
sādhanetikarttavyatānāmanyatararūpāpratipādanānna kriyārthatvaṃ sambha-
vati । na ca kriyānaṅgatve'pi vidheyastutidvāreṇa pravṛtyatsāhajana-
katayā kriyāviṣayavidhyaṅgatayā kriyārthatvam, arthavādataḥ stutyana-
vagamāt । nā'pi lakṣaṇayā stutyarthatvam, vinā'pi lakṣaṇayā
bhūtārthānāṃ padānāmanvayasyopapannatvāt । nā'pi vidhyekavākyatā-
nupapatyā lakṣaṇā, bhinnārthatayā vidhyekavākyatāyā evā'sambhavāt ।</p>
<p>athaivamabhidhīyate—apekṣitadṛṣṭārthāvabodhārtho'yamadhyayanavidhiḥ
kṛtsnasvādhyāyādhyayanaṃ vidadhānaḥ sākṣādarthavādeṣvapekṣitamarthamapaśyan
vidheyastutilakṣaṇayā teṣāmapekṣitārthaparatvamāpādayatīti । tadayu-
ktam; vidhimantareṇā'pyuccaritācchabdādarthāvagatidarśanena vidhivai-
phalyāt । taduktam—“aprāpte śāstramarthavadi”ti । na cā'rthāvabodhā-
<pb n="016"/>
rthānāmadhyayanamupāyo niyamyate । upaśrutyavagatāllipyakṣarānumitācca
svādhyāyādarthadhīdarśanena pramāṇavirodhāt । avaghātādiviṣayastu
niyamo'pūrvasādhanāṃśanipātī na dṛṣṭāṃśopanipātīti na tatra pramāṇa-
virodhaḥ । na cehāpyapūrvasādhanāṃśalakṣaṇā, yato'dhyayanasya yāgapra-
karaṇe'nāmnānāt । na ca parṇatāyā ivā'vyabhicaritakratusamba-
ndhajuhūdvāreṇā'pūrvārthatvam, svādhyāyasya kratusambandhavyabhicārāt ।
atha kratūpakāritāmātreṇa kratau niyamyeta, tadā dravyārjanasyā'pi
kratūpakārakatayā kratau niyamaḥ prasajyeta ।</p>
<p>kiñca yadyayaṃ kratau niyamastadā 'dhyayanāvagatasyaiva svādhyāyā-
rthasyā'bhyudayakaratvam । tathā ca sati tadahaḥkṛtopanayanasya māṇava-
kasya saṃdhyopāsanāgnihomādikarmmaṇāṃ tatprakāśakavedasyā'navagame
vaiphalyāt sarveṣāmevā'brāhmaṇyamiti mahānanartho niyamavādinā-
māpatitaḥ । kiñcā'numitaśruteranadhītatvena tadarthasyā'nanuṣṭheyatvāt
smṛtikārāṇāṃ sakalasmṛtipraṇayanavaiyarthyaprasaṅgaḥ । śūdrasya cā'na-
dhītavedatvena śrāddhādisakalavedārthānuṣṭhānavaiphalyaprasaṅgaḥ । kiñcā'na-
dhītaniṣedhavākyasya niṣiddhabrahmavadhādyanuṣṭhāne'pi pratyavāyo na
bhavet । adhītavedāvabuddhasyaiva nivṛttirūpārthasyā'pi tathā sati
pratyavāyaparihārahetutvāt ।</p>
<pb n="017"/>
<p>atha “anadhīyānā hi vrātyā bhavantī”ti vacanāt puruṣe niyamo
nā'rthajñāne । tenā'yamarthaḥ—dvijātissvādhyāyamadhīyītaiva na tvana-
dhītenaivā'rthaṃ jānīyāditi । tatra yadyapi pratyavāyaparihāreṇa
prayojanavānayamadhyayanavidhiḥ, tathā'pi bhāvanā bhāvyākāṅkṣāyāṃ dṛṣṭa-
tvātprayojanavadarthajñānameva bhāvyaṃ gṛhṇāti । na cavaṃ śūdrasyā'pyadhi-
kāraprasaṅgaḥ । yato labdhavidyatraivarṇikakalpanenaiva nirākāṅkṣāḥ
kamiśrutayo na śūdrasya vidyāsambandhamākṣeptumalam । evañca sati
traivarṇikasyopāyāntaranivṛtterarthādayamarthajñāne niyamo na tu tanniyamā-
rtho'yaṃ vidhiriti । tathā sati prayojanavadarthajñānasyā'dhyayanabhāvanā-
bhāvyatvādarthavādeṣu ca mukhyārtheṣu tadasambhavāt stutilakṣaṇādvāre-
ṇaiva vidhyuddeśaikavākyatayā prāmāṇyamarthavādānāmiti ।</p>
<p>tadayuktam—evaṃ satyadhyayanavidheḥ pratyavāyaparihāraprayojane-
naiva caritārthasya kiṃ bhāvanābhāvyasvīkāre'pi vyāpāro'sti ?
na vā ? yadyasti tadā dṛṣṭe vidhivaiphalyāt na dṛṣṭamarthajñānaṃ
bhāvanābhāvyaṃ sambhavati । kratusambandhitayā ca niyamavidheraniṣṭa-
tvāt । uktasakaladāṣānatikrameṇa ca tasyā'sambhavāt । athā nā-
'sti, tadā nikṛṣṭabhāvanāmātrasya lokadṛṣṭabhāvyākāṅkṣāyāṃ nānta-
rīyakatayā'rthajñāne sambadhyamāne, arthavādakṛtamapi bhūtārthajñānaṃ samba-
<pb n="018"/>
dhyeta । na tu puruṣasamīhitamarthajñānam, vidhitātparyābhāvāt । ato-
'rthavādānāṃ mukhyabhūtārthopapannatvānna lakṣaṇayā'pi stutiparatvam ।</p>
<p>tena pratyavāyaparihāraprayojanenā'rthavato'dhyayanavidherbhāvanāmā-
vye'rthajñāne tātparyavirahe'pi prathamapāde vidheyakriyārthatvena codanā-
prāmāṇyapratipādanāt, yasmin svādhyāyaikadeśe vidhyuddeśarūpe
prāmāṇyocitaṃ vidheyarūpakriyājñānaṃ sambhavati tad bhavatu pramāṇam ।
yatra punararthavādabhāge bhūtārthānvayajñānamātraṃ tadvidheyarūpakriyārthatvā-
bhāvādapramāṇameva ।</p>
<p>etenaitadapi na śaṅkanīyam—kimarthamarthavādādhyayanamiti ।
kṛtsnasvādhyāyādhyayanasyaiva pratyavāyaparihāraprayojanenā'rthavatvāt ।
etadeva cā'syā'dhikaraṇasya pāramārthikaṃ pūrvaparakṣahasyam । tasmāt
“āmnāyasya” vedasya vidheyarūpa “kriyārthatvāt” pṛthagavasthitānā-
marthavādānāṃ “ānarthakyaṃ” vidheyakriyānarthatvam । “tasmādanityaṃ”
apramāṇaṃ “ucyata” ityevaṃ prāpte abhidhīyate—</p>
<sutra>vidhinā tvekavākyatvāt stutyarthena vidhīnāṃ syuḥ</sutra>
<head>bhaṭṭamena siddhāntaḥ</head>
<p>ayamabhiprāyaḥ—bhavedetadevaṃ yadi stutidvāreṇa vidheyakriyārtha-
<pb n="019"/>
tvamarthavādānāṃ na syāt । vidhirhi śabdabhāvanā । sā cā'rthabhāvaneva
sādhyasādhanetikarttavyatākāṅkṣiṇī । tatra puruṣapravṛttirūpaṃ bhāvyaṃ,
sambandhabodhaṃ ca karaṇamāsādyetikarttavyatākāṅkṣāyāṃ lokānusāreṇa
pravṛtyutsāhajanakaṃ viṣayaprāśastyajñānameva svīkurute । dṛṣṭaṃ ca loke
krayavikrayādivyavahāre pravṛtyutsāhajanakaṃ viṣayaprāśastyajñānameva ।
yathā-iyaṃ gauḥ kreyā'naṣṭaprajā bahukṣīrā stryapatyā, yathā vā-ayaṃ
kretavyaḥ puruṣo na puruṣamātraṃ kintvayaṃ matto hastī, yathā vā-pratigra-
hādipravṛttau nā'yaṃ brāhmaṇamātram, kintu vasiṣṭho'yamityādiṣu ।
tadyathā loke sadasadarthapratipādakasya padanicayasya lakṣaṇayā'pi
vṛtyā prāśastyapratipādanena vidhyekavākyatvam, tathā'trā'pyarthavādānāṃ
prāśastyalakṣaṇayā śabdabhāvanetikarttavyatāṃśapūraṇena vidhyuddeśaikavā-
kyatvena bhavati kriyārthatvam । na cā'rthabhāvanārūpakriyāyāṃ sādhya-
sādhanetikarttavyatānāmeva paramanvayaḥ, anevambhūtasya vidherananvaya-
prasaṅgāt । vidheśca saparikarasyaivā'nvayāttatpraveśādeva prāśastyānvayo
na tu svātantryeṇeti nā'nupapannam ।</p>
<p>nanu bhavatu loke puruṣābhiprāyavaśenā'nyārthasyā'pi śabdasya
lakṣaṇayā'nyaparatvam । apauruṣeye tu vede kathamarthavādaśabdasya
lakṣaṇayā'pi prāśastyaparatvam । maivam; bhavedevaṃ yadi vede puruṣa-
<pb n="020"/>
sthānīyo'dhyayanavidhirna syāt । sa hi “svādhyāyo'dhyetavya” iti
śrūyamāṇo'dhyayanabhāvanābhāvyamākāṅkṣamāṇo'dhyayanaṃ dhātvarthatayā sa-
nnihitamapyapuruṣārthabhūtaṃ bhāvyāṃśe nirasya karaṇāṃśe niveśayati ।
tataścā'dhyayanena puruṣaḥ samīhitaṃ bhāvayediti sthite dṛṣṭāsambhave
cā'dṛṣṭakalpanāvasarāt, ‘yacchakyata’ ityupabandhāllokāvagataśaktyanu-
sāreṇā'dhyayanasyā'kṣaragrahaṇakrameṇa puruṣābhilaṣitārthajñānahetutva-
darśanāttadeva bhāvyatayā'numanyate, na tu svargādikamadṛṣṭam । na ca
dṛṣṭe vidhyānarthakyānnā'rthajñānaṃ vidhyavaruddhabhāvanābhāvyam । vedasyā-
'dhyayanavidhimantareṇa arthatātparyāvadhāraṇāsambhavāt । gurūccāra-
ṇādhīnaṃ hyuccāraṇamadhyayanamityucyate । uccāraṇasyā'rthaparatve śabdā-
nāmarthaparatvaṃ sambhavati, na tūccāraṇamātreṇa ।</p>
<p>nanu lokavyutpattisiddhameva śabdānāmautsargikamarthaparatvaṃ kvaci-
tpuruṣadoṣādapodyate । vede tkpauruṣeye doṣābhāvādutsargasiddhamanapodi-
tamastyeva kiṃ vidhinā ? maivam; dvividho hi śabdānāmarthaḥ-kevalo
viśiṣṭaśca । tatrautsargike'pi kevalārthaparatve viśiṣṭārthaparatvaṃ viśi-
ṣṭārthapratyayasamuddeśatassamuccāraṇānniyatasamabhivyāhārakalpanāt nā'-
nyataḥ sidhyati ।</p>
<p>tathā hi—‘gauraśvaḥ puruṣo hastī’ti paramparāsambaddhārtheṣvapi
<pb n="021"/>
padārtheṣu yadā viśiṣṭārthapratītitātparyakamuccāraṇamunnīyate, tadā jagha-
nyavṛtyāśrayaṇenā'pi ‘ayaṃ gauḥ, ‘aśvo vegabān’ ‘puruṣo'pyaniya-
taceṣṭaḥ’ ‘hastī mahābala’ iti viśiṣṭārthabodho bhavati । tathā'nekā-
rtheṣvapi akṣādiśabdeṣvarthaviśeṣāvadhāraṇaṃ na śabdasvabhāvakṛtam, ane-
karūpavākyārthāvagamaprasaṅgāt । kintūccāraṇatātparyakṛtameva ।</p>
<p>tathā hi—gaurityayamāhetyuccarite na gośabdenā'rthapratyayaḥ,
kintūccāraṇasya śabdaparatvācchabdapratyaya eva paraṃ bhavati । tena
viśiṣṭārthajñānaṃ na śabdasvabhāvakṛtam । nā'pyuccāraṇasvabhāvakṛtam,
kintu viśiṣṭārthapratyayatātparyakāduccāraṇabhedādeva । taccoccāraṇa-
tātparyyaṃ yathā loke puruṣābhiprāyavaśādunnīyate । tathā vede viśi-
ṣṭārthajñānārthoccāraṇavidhivaśādeva paraṃ pratīyata iti dṛṣṭārthatve'pi
bhavatyadhyayanavidhisāphalyam ।</p>
<p>nanūccāraṇasyā'rthabodhahetutve'vagate dṛṣṭārthatvādadhyayanavidherartha-
paratvam । adhyayanavidhau cā'rthapare uccāraṇādarthāvagatirityanyonyā-
śrayam । maivam; lākāvagataśaktyanusāreṇa hi dṛṣṭārthatvamaṅgīkriyate ।
lokadṛṣṭyā coccāraṇasyā'kṣarādigrahaṇakrameṇa samabhivyāhṛtapadārthā-
nvayajñānamutpadyata eva, kintu tātparyāvadhāraṇapramāṇābhāvādavasī-
dati । adhyayanavidhestu tātparyāvadhāraṇe sati vyavatiṣṭhate । tenā-
<pb n="022"/>
'grato lokānusāreṇa śaktyavadhāraṇamātramadhyayanavidhitastātparyāva-
dhāraṇamiti netaretarāśrayam ।</p>
<p>na ca vācyam—ciravṛtte'dhyayane mīmāṃsādiparicayottarakāla-
marthajñānaṃ bhavati, nā'dhyayanānantaram । ataḥ kathaṃ dṛṣṭatvādarthajñānārtha-
tvapradhyayanavidheriti । yato'kṣarādigrahaṇakrameṇa hyadhyayanasyā'rtha-
jñānārthatvaṃ, tena ca krameṇottarakālamapi smṛtisamārūḍhasyaiva svādhyā-
yasyā'rthāvabodhahetutvamaviruddham । na hi loke'pi śabdaśravaṇāna-
ntarameva viśiṣṭārthāvabodhaḥ, kintu smṛtistheṣveva padeṣu nyāyasambhāva-
nāsambhāvitānvayeṣu । tathehā'pīti nā'nupapannam ।</p>
<p>nanu dvitīyāvibhakteḥ kṛtyācca svādhyāyasyā'dhyayanasādhyatvama-
vagamyate । tatkathamarthajñānasyā'pi sādhyatvam । na hyekasmin vākye
sādhyadvayasamāveśassambhavati, vākyabhedaprasaṅgāt । maivam; bhavedevaṃ
yadi vidhimeyamubhayasādhyatvaṃ bhavet । atra caivamarthāvabodhasyaiva sā-
dhyatvaṃ dṛṣṭatvānna tu svādhyāyasyā'pi, tasyā'rthāvabodhasamuddeśisamu-
ccāraṇavidheḥ prāganavadhāritārthatātparyasya kāryāntare ca śrutyādibhi-
raviniyuktasya niṣprayojanatayā sādhyatvāyāgāt । vidhitastvavadhṛte
'dhyayanasyā'rthaparatve svādhyāyasyā'rthaparatye siddhe tadvyaktiphalaṃ samu-
ccāraṇaṃ “yaistu dravyaṃ cikīṣyarta” (jai. sū. 2. 1. 3.) iti
<pb n="023"/>
nyāyāt । vastutaḥ svādhyāyasaṃskāra eva bhavatītyarthasiddhameva
svādhyāyasya saṃskāryatvarūpeṇa sādhyatvaṃ dvitīyayā kṛtyena cā'nū-
dyate । tena vidhimeyamasya pradhānakarmatvaṃ, arthasiddhaṃ tu guṇakarmatva-
mityavirodhaḥ । taduktaṃ bādaryadhikaraṇe—(3. 1. 3.) “iti
siddhamarthāvabodhārthamadhyayanaṃ svādhyāyasaṃskāraśce”ti ।</p>
<p>na ca vācyam-yathā prathamamanavagatopayogasyā'pyagneḥ “agnī-
nādadhīte”ti saṃskāravidhānam, tathā svādhyāyasyā'pi prathamamana-
vagatopayogasya saṃskāravidhirevā'yaṃ bhaviṣyati । tadupalabdheḥ paścā-
davabodhopayogitvaṃ liṅgato bhaviṣyatīti । yato na śabdasya
svabhāvakṛtamarthaparatvam, nā'pyuccāraṇasvabhāvakṛtamiti prāgevoktam ।
asya tūccāraṇavidherubhayatātparye sphuṭa eva vākyabhedaḥ । ādhāna-
saṃskṛtasya tvagneḥ “yadāhavanīye juhoti” (tai. brā. 1. 1. 10.)
iti vidhyantarasya viniyojakasya vidyamānatvānnā'yaṃ doṣaḥ । na
cehā'pi tathā vidhyantaramastīti vaiṣamyam ।</p>
<p>evaṃ tāvatsarvaśabdānāmuccāraṇasya viśiṣṭārthāvabodhanatātparyama-
ntareṇa na viśiṣṭārthajñānavyavasthetyuktam । vede tvadhyayanavidhiṃ
vinoccāraṇaniyamābhāvāduccāraṇaviplave sati phalaśabdasyā'ṅga-
sambandhitayā'pi uccāraṇasambhavānnā'ṅgapradhānavyavasthā । evaṃ pāṭha-
<pb n="024"/>
krameṇā'pyanuṣṭhānakramaḥ prayājādīnāṃ na syāt । tathaikasminnapi vākye
“yo hotā so'dhvaryuri” (tāṃ. brā. 25. 4. 4.) tyādau vyati-
krameṇā'pi yo'dhvaryussa hotetyuccāraṇasambhavānna prathamāvagatatvena
hotṛpadārthasvīkārādadhvaryupadasya kāryalakṣaṇāparatvam । evaṃ vikṛ-
tāvaindrapañcaśarāve prākṛtacaturmuṣṭinirvāpe “caturo muṣṭīnnirvapatī”
(āpa. śrau. 1. 18. 2.) tyatra prathamāvagatasaṃkhyānurodhena muṣṭi-
bādho na bhavet । evaṃ sakalavedārthaviplava evā''padyeta । niyatoccāraṇa-
vidhau tvarthapare sati naivamādyuccāraṇaviplavakṛto'nyathārthāvabhānadoṣaḥ ।
tathā sati yathoccāriteṣvevā'rthatatpareṣu yathāsamabhivyāhṛteṣveva nyāyasa-
mpādanavaśādākāṅkṣādyupasaṃhārādbhavatyapekṣitārthapratyayo nā'nyatheti ।</p>
<p>na cā'nyathoccāritasyā'vedatvādanādirevā'yamuccāraṇaniyamaḥ
padoccāraṇaniyamavaditi vācyam । asatyadhyayanavidhau puruṣe-
cchātantratvādarthābhidhānaśaktitantratvāccoccāraṇasya tayoścoccāvaco-
ccāraṇenā'pi sambhavāduccāraṇaniyamānupapatteḥ । pade tvanyathoccāri-
tasyā'pratipādakatvādyukto niyamaḥ । vedaśabdo'pi tadā nityānume-
yavedavādina ivā'bhidhānatantro vedayatīti vedaḥ, na tu svādhyāyaśa-
bdavadadhyayanaparatantraḥ । vedanaṃ ca yathātathoccāritādapi bhavatīti no-
ccāraṇaniyamahetussambhavati । arthajñānapare punaradhyayanavidhau sambhavati
<pb n="025"/>
gurūccāraṇādhīnasyaivoccāraṇasyā'dhyayanapadārthatvāt । atassarvathā
mānāntarāprāptamevedamadhyayanasyā'rthāvabodhakatvaṃ vidhinā jñāpyata iti ।
evañca satyadhyayanavidhinā kṛtsnasyaiva vedasya samīhitārthāvabodhaparatve
susthite'rthavādānāṃ ca mukhyārthatve tadasambhavāllakṣaṇāśrayaṇam ।</p>
<p>nanvakṣarādigrahaṇakrameṇā'pekṣitadṛṣṭopayogamanusandhāyā'dhyayana-
vidherapekṣitārthāvabodhārthatvam । arthavādabhāge cā'kṣaragrahaṇakrameṇā'pi
nā'pekṣitārthāvabādhassambhavati । adhyayanavidhivaśādapekṣitārthāva-
bodhe satītaretarāśrayatvam । tena dṛṣṭārthāvabodhasyā'vyāpitvānna
kṛtsnasvādhyāyādhyayanavidherapekṣitārthāvabodhārthatvaṃ pramāṇavaditi ।</p>
<p>maivam; vidhyuddeśasyevā'rthavādabhāgasyā'pi lokānusāreṇā'grata
eva vidheyaprāśastyalakṣaṇāśrayaṇādapekṣitārthāvabodhanaparatvasya nyā-
yasampādanāpasthitatvāt । ataḥ siddhaṃ prāśastyapratipādanadvāreṇa
vidhyuddeśaikavākyatayā prāmāṇyamarthavādānāmiti ।</p>
<p>tacca prāśastyaṃ lakṣyamāṇaṃ na pratyekaṃ padairlakṣyate । ekaikasmin
pade prāśastyapratyayānutpādāt । na hi vāyupadamātre prāśastyāva-
gatiḥ । kintarhi ? “vāyurvai kṣepiṣṭhā devatā” (tai. saṃ. 2. 1. 1.)
iti samasteṣu kṣipraphaladātṛtvalakṣaṇaprāśastyāvagatiḥ ।</p>
<pb n="026"/>
<p>prayojanam—yadyarthavādānāmaprāmāṇyam, tadā “aktāḥ śarkarā”
(tai. brā. 3. 12. 5.) ityatra viśeṣopanāyakapramāṇābhāvādya-
tkiñcidañjanasādhanadravyopādānam । arthavādaprāmāṇye tu “tejo vai
ghṛtaṃ” (tai. brā. 3. 12. 5.) ityarthavāde ghṛtastutidarśanādghṛto-
pādānameva ।</p>
<p>sūtranta—“vidhinā” vidhyuddeśena “ekavākyatvātstutyarthenā'rtha-
vādāḥ” pramāṇaṃ syuriti ।।</p>
<trailer>iti prathamamarthavādādhikaraṇam ।।</trailer>
<head>atha dvitāyaṃ vidhivannigadādhikaraṇam ।।</head>
<sutra>vidhirvā syādapūrvatvādvādamātraṃ hyanarthakam ।।</sutra>
<head>prabhākaramatena viṣaya śayau</head>
<p>iha ye vidhivannigadā arthavādāsta udāharaṇam । “audumbaro
yūpo bhavatyūrgvā udumbara ūrkpaśava ūrjai vā'smā ūrjaṃ paśūnāpnotyūrjo-
'varudhyā” (tai. saṃ. 2. 1. 1.) iti । kimasya vidhiḥ kāryaṃ ?
utā'syā'pi stutiḥ ? iti ।</p>
<pb n="027"/>
<p>atra prabhākareṇa sākṣātsaṅgatilobhena “audumbaro yūpo bhavati
urjjaṃ paśūnāpnotī”tyubhayamudāhṛtya vicāritam ।</p>
<head>prabhākaramatena pūrvapakṣaḥ</head>
<p>atrā'yaṃ pūrvapakṣaḥ—“audumbaro yūpo bhavatī”ti vidhirvyava-
sthita eva । “ūrjaṃ paśūnāpnoti”ityatrā'pi vidhyapekṣitapaśurūpasādhya-
darśanānmukhyārthatve ca sambhavati stutyarthatvāyogāt, prayojanavatvācca
vidhitātparyyaṃ tāvatpratibhāti । tathorkchabdābhidheyasyaudumbarasyā-
'nirdiṣṭavyāpārasya paśusādhanatvaṃ na sambhavatīti vidhipakṣe'pi yūpo-
tpattirūpāśrayalābhāyā'paśyambhāvisannihitayūpaudumbaravidhisāpekṣa-
tvāt “paśūnāpnotī”ti varttamānāpadeśapratibhātasya pañcamalakāra-
tvakalpanādūrgudumbarādyarthavādapadānāṃ ca sannidhānāviśeṣādāvṛtyā'pi
vidhidvayaśeṣatvakalpanādoṣāt ekārthatātparyamapi sphurati । atastā-
tparyasandehenā'nadhyavasāyādaprāmāṇyamiti ।</p>
<head>prabhākaramatena siddhāntaḥ</head>
<p>siddhāntastu—yadyapi niyojyaviśeṣaṇārthaṃ vidhyapekṣitasā-
dhyāvabhāso'trā'sti, tathā'pi “sambhavatyekavākyatve vākyabhedaśca
naṣyata” iti nyāyenaikavākyatvānugrahāya yasmin pakṣa ekavākya-
<pb n="028"/>
tvamanuruddhaṃ bhavati, tadeva svīkaraṇīyamityanadhyavasāyābhāvāt,
stutyarthatvameveti ।</p>
<head>prabhākaramatadūṣaṇam</head>
<p>tadetadavicāritasakalanyāyasyā'bhidhānam । sarvatraiva hi saṃśa-
yapūrvo nyāyāvatāraḥ । tatrā'nyatarapakṣaparityāgenā'nyataragrahaṇamiti
sthitam । saṃśayena tvaprāmāṇyamāśaṅkya siddhāntābhidhāne sarvatraiva
tathāsambhavāt sakalanyāyeṣvevā'prāmāṇyenaiva pūrvapakṣaḥ prasajyeta ।
tenā'trā'pi saṃśaye sati vidhitvena pūrvapakṣaṃ kṛtvārthavādatvaṃ siddhā-
ntayitumucitam । yattvaprāmāṇyena pūrvapakṣābhidhānaṃ tadasambaddhameva ।
ato yathāvārttikamevedamadhikaraṇaṃ varṇanīyamiti ।</p>
<head>bhāṭṭamatena viṣayasaṃśayau</head>
<p>pūrvatrānarthaṃkyapratiyogināmarthavādānāṃ vidhyekavākyatayā prāmā-
ṇyaṃ pratipāditam । idānīṃ teṣāmeva vidhipratiyogināṃ prāmāṇyaṃ
pratipādyate । tatra “audumbaro yūpo bhavati ūrjo'varudhyā” ityatra
sandehaḥ—kimayaṃ phalavidhiḥ ? utā'rthavādaḥ ? iti ।</p>
<head>bhāṭṭamatena pūrvapakṣaḥ</head>
<p>ayamatra pūrvapakṣiṇo'bhisandhiḥ—yadyapyatrorgavarodhasya phalatva-
<pb n="029"/>
pratipādikā kamiśrutirnā'sti, tathā'pi “audumbaro yūpo bhavati”
kimarthamityākāṅkṣāyāmūrkchabdābhidheyasyaiva sannihitasya yogyatayā
sambandhaḥ । viśeṣato yathā-‘randhanāya sthālī’ ‘mūtrāya yavāgūḥ’
tathehā'pi tādarthyapratipādikā caturthīśrutiḥ kamiśrutisamānārthā
samasti । tenā'tra samabhivyāhārādeva tṛtīyāntasyā'pyaudumbaratvasya
yāgasyeva svargakaraṇatvenaiva niveśaḥ, annaprāpteḥ svargasyeva sādhya-
tvena । na ca stutitvenaivā'syā'nvayaḥ, phalārthatvena vidhyupayoge
sati stutyarthatvāyogāt । na cā'tra vidhireva nā'sti, “audu-
mbaro yūpo bhavatī”tyatraudumbarayūpasya svayaṃ bhavanāyogādapratipādyatvenau-
dumbaraṃ yūpaṃ bhāvayediti siddhānte'pyavaśyakalpanīyatvāt ।</p>
<p>na ca cāturthagataparṇamayyadhikaraṇenā'sya gatārthatvam । tasyā-
'pyatraiva tulyanyāyatayā siddhe'rthavādatve'pāpaślokaśravaṇasya rātrisa-
tranyāyena vipariṇāmakalpanayā phalatvamāśaṅkya “dravyasaṃskārakarmasu
pharārthatvāt phalaśrutirarthavādaḥ” (jai. sū. 4. 3. 1.) ityanenā-
'nyārthasya dravyādeḥ phalaśrutiḥ phalākāṅkṣābhāvānna vipariṇamayituṃ
śakyata ityuktam । iha tvarthavādatvameva guṇaphalasambandhanirāsena
pratipādyata ityapunaruktiḥ ।</p>
<p>nanvaudumbarasyā'pyakriyārūpatvādguṇaphalasambandhā vaktavyaḥ ।
<pb n="030"/>
na cā'sau sambhavati, yataḥ kriyāśrito guṇaḥ phalaṃ sādhayati, guṇa-
sādhyā ca kriyā guṇāśrayaḥ । yathā-dadhnoddomaḥ, godohanasya praṇa-
yanam । cā'tra prakṛto yāga udumbarasādhyaḥ । na ca yūpasamba-
ndhopasthitā yūpotpattiḥ paśuniyojanaṃ vā''śraya iti vācyam, yataḥ
phale guṇavidhiḥ prakaraṇe vihitaṃ viparivarttamānaṃ karmā''śrayati ।
yathā—dadhigodohanavidhiḥ । na ca yūpotpattiḥ paśuniyojanaṃ vā
vikṛtivihitam, prakṛtau śrutatvāt । kiñca lokāvagatasambandho hyā-
śrayo bhavati । yathā dadhigodohanayorhomapraṇayanakriye । atra tūdumba-
rasya yūpasambandha eva nā'vagatapūrvaḥ, yūpasyā'laukikatvāt ataḥ
kathaṃ tadvāreṇa yūpotpattipaśuniyojanāśrayatvam । anenaiva vākyena
yūpasambandhakaraṇe ca vākyabheda iti ।</p>
<p>ucyate—yūpasambandhopasthitā yūpotpattiḥ paśuniyojanaṃ vā-
''śrayaḥ । prakaraṇaśrutenaivā''śrayeṇa bhavitavyam, nā'tidiṣṭeneti
kimiyaṃ rājājñā ? buddhiviparivṛttirhyāśrayatve kāraṇam । sā ca
prakaraṇavihitasyeva codakaprāptasyā'pi na viśiṣyate । tena yatra
godohanādau prakaraṇavihitameva labhyate, tatra tathābhūtasyaivā''śraya-
tvam । yatra codakaprāptaṃ labhyate, tatra codakaprāptasyaiva । nā'pi yūpa-
syā'laukikatvenaudumbarasambandho nā'vagataḥ । yato, yadi viśeṣeṇa
<pb n="031"/>
prakṛtakratvapūrvīyayūpasambandho nā'vagataḥ, tadā godohanasyā'pi
prakṛtāpūrvīyapraṇayanasambandhaḥ pūrvaṃ nā'vagata eva । atha tatra sāma-
rthyataḥ sāmānyena pūrvamavagataḥ, tadā'laukikatve'pi yūpasya kāṣṭhama-
yatvaṃ tāvadavagatameva, audumbarasyā'pi kāṣṭhamayatvātsāmānyasamba-
ndhāvagā'trā'pi vidyata eveti na viśeṣaḥ । tena guṇaphalasambandha-
vidhirevā'yam । tathā satyapūrvo'rtho vihito bhavati । itarathā tvanu-
vādamātramanarthakamanatiprayojanamityevaṃ prāpte—</p>
<sutra>uktaṃ tu vākyaśeṣatvam ।।</sutra>
<head>bhaṭṭamatena siddhāntaḥ</head>
<p>abhidhīyate; ayamabhiprāyaḥ—bhavedevaṃ yadi kamiśrutivyatire-
keṇorggavarodhasya phalatvaṃ pratīyate । na ca rātrisatranyāyena kamiśruti-
virahe'pi phalatvam । yūpasambandhanirākāṅkṣasyaudumbaratvasya phalākā-
ṅkṣāviraheṇa vipariṇamābhāvasya vakṣyamāṇatvāt । na ca tādarthyacatu-
rthīvaśena randhanāya sthālītivat phalatvāvagatiḥ, vyabhicārāt । na
hi ‘devāya puṣpam, brāhmaṇāya dugdhami’tyādiṣu phalatvamavagamyate ।
kintarhi ? prayojanatvamātram । tacca stutidvāreṇā'pyaviruddham । ‘randha-
nāya sthālī’tyatra pramāṇāntaravaśādbhavatu phalatvenaiva prayojanaviśeṣa-
<pb n="032"/>
nirṇayaḥ । na tviha tathā pramāṇāntaraṃ phalaviśeṣanirṇayāya prakramata
iti na phalārthatvenā'pyupayogassambhavati । bhavatu vā yathākathañci-
tphalatvāvagatiḥ, tathā'pi kathamudumbaratvasya kriyāmanāśritasya phala-
sādhanatvasambandhaḥ ।</p>
<p>nanvatra vikṛtau yūpastadutpattistatsambaddhaṃ paśuniyojanaṃ ca coda-
kaprāptamasti । ato yūpadvāreṇa tadutpattiḥ paśuniyojanaṃ vā''śritya
phalaṃ sādhayiṣyati । maivam ; vikṛtau codakaprāptasya guṇaphalavi-
dhāvāśrayatvāyogāt । tathā hi-upakāradvāreṇa vikṛtau padārthaprāptiḥ ।
prākṛtaścopakāro yathābhūtaiḥ prākṛtapadārthairjanitastathaābhūtairevā'tra jana-
yitavyaḥ । na ca prakṛtāvudumbarajātiviśiṣṭaiḥ padārthairasāvupakāro
janitaḥ । tena yadi puruṣārthatvena śrutaudumbaratā prākṛtatarujātibā-
dhena yūpotpattiṃ paśuniyojanaṃ vā''śrayate, tadā prākṛtopakāralābha
eva vikṛtau na bhavet ।</p>
<p>yatra punaḥ “śamīmayyaḥ sruco bhavantī”tyādiṣu tatparaśśabda
eva prākṛtatarujātibādhena jātyantaraṃ niveśayati, tatra tathābhūtasyaiva
śabdena prākṛtopakārajanakatvajñānāttathaiva svīkriyate । na ceha tathā-
bhūto'nyaḥ kaścicchabdo'sti । asyaiva tu śabdasya prākṛtatarujāti-
<pb n="033"/>
bādhenodumbaratāyā yūpasambandhapratipādanaparatve phalasambandhapratipāda-
naparatve ca vākyabhedaḥ ।</p>
<p>na caivaṃ sati puruṣārthagodohanena kratvarthacamasabādhānna darśapūrṇa-
māsopakarāsiddhiriti vācyam । yataḥ prakṛtau padārthapṛṣṭhabhāvena upa-
kārakalpanā । tatra copakārākāṅkṣī vidhiḥ kratvarthapuruṣārthobhayapadārtha-
niṣpādyaṃ praṇayanaṃ paśyan ubhayapadārthaniṣpādyapraṇayanasādhyamevopakāraṃ
kalpayati । vaikṛtastu vidhiḥ khadirādiprakṛtikayūpasādhyasyaiva paśu-
niyojanasyopakārasādhanatvena klṛptasyaivā'tideśeneha prāptatvāttathābhūta-
meva svīkurute, na tvanyathābhūtam । tasyopakārajanakatvena tatrā'nava-
gatatvāt । tasmādudumbaravidhirevā'yaṃ yūpasambandhena śamīvidhiriva
sruksambandheneti । “ūrgudumbara” ityādipadānāṃ “ūrjjo'varudhyā”
ityantānāṃ tu sarveṣāṃ stutiparatvameveti । tasmādevaṃvidhānāmarthavā-
datvameva, na tu phalavidhitvamiti siddham ।</p>
<p>na ca “nivṛttirvā karmmabhedāt” (jai. sū. 8. 1. 24.) itya-
ṣṭamādhyāyagatādhikaraṇena vikṛtau guṇaphalapravṛtternirākṛtatvādidamanā-
rabhyamiti vācyam । yatastatra prakṛtiśrutasya godohanāderguṇasya
puruṣārthatvādvikṛtāvatideśo nirākṛtaḥ । taduktaṃ ṭupṭīkāyām—
“yatkratvarthaṃ tadatidiśyate । na ca godohanādīnāṃ kratvarthatā” (ṭu. ṭī.
<pb n="034"/>
8. 1. 14. pṛ. 1597. pū. saṃ.) iti । iha tu vikṛtiśruta-
syaivodumbarādiguṇasyā'tidiṣṭāśrayamāsādya phale vidhānaṃ nirākri-
yata iti vaiṣamyam ।</p>
<p>ata eva yairvidhyanupayogena pūrvapakṣaṃ kṛtvā vidhyupayogena siddhā-
ntitaṃ tairatidiṣṭāśrayo guṇavidhiranirākṛta eva syāt । na ca vidhyu-
payogavarṇanamapyanyatra na kṛtam, tasyautpattikasūtraviṣayatvenaiva prathamapāda
eva varṇitatvāt । taduktaṃ tatraiva—</p>
<lg>
<l>vidhāvanāśrite sādhyaḥ puruṣārtho na labhyate ।</l>
<l>śrutasvargādibādhena dhātvarthaḥ sādhyatāṃ vrajet ।।</l>
</lg>
<lg>
<l>vidhau tu tamatikramya svargādeḥ sādhyateṣyate ।</l>
<l>tatsādhanasya dharmmatvamevaṃ sati ca labhyate ।।</l>
</lg>
<p>(ślo. vā. pṛ. 221 cau. saṃ.)</p>
<p>tena pakṣavikalpamātreṇa yaduktaṃ vārttikakṛtā tadeva vicāryatvena
bhrāntairanumitamiti nā''daraṇīyameveti ।</p>
<p>prayojanam—pūrvapakṣe guṇaphalārthinaiva paramaudumbaro yūpaḥ
kāryaḥ । siddhānte tvaudumbaratāyāḥ prākṛtajātibādhena kratvarthatvā-
nnityamevaudumbaro yūpaḥ karttavya iti ।</p>
<pb n="035"/>
<p>sūtrantu—evaṃvidhānāṃ “vākyaśeṣatvaṃ” arthavādādhikaraṇa
evoktamiti ।।</p>
<trailer>iti dvitīyaṃ vidhivannigadādhikaraṇam ।।</trailer>
<head>atha tṛtīyaṃ hetuvannigadādhikaraṇam ।।</head>
<sutra>heturvā syādarthavattvopapattibhyām ।।</sutra>
<head>viṣayasaṃśayau</head>
<p>atha ye hetuvannigadāḥ “śūrpeṇa juhoti, tena hyannaṃ kriyate”
(śa. brā. 2. 4. 3. 23) ityevamādayaḥ, teṣu sandehaḥ—
kiṃ stutisteṣāṃ kāryam ? uta hetuḥ ? iti ।</p>
<head>prabhākaramatena pūrvapakṣaḥ</head>
<p>atra prabhākareṇa saṅgatilobhāditthamadhikaraṇamupavarṇitam—
“tena hyannaṃ kriyata”ityatra hiśabdaprayogādannakaraṇasya śūrpahome hetutva-
mavagamyate-yasmādannakaraṇaṃ śūrpaṃ, tasmāttena hotavyam । annakara-
ṇatvaṃ ca darvīpiṭharādiṣvapi sādhāraṇamiti tairapi hotavyam । evaṃ
ca sati hiśabdasya heturūpaḥ śrauto'rtho'nugṛhīto bhavati, pravṛttivi-
śeṣakaratvaṃ ceti । ato hetusāpekṣakāryapratipādakatvādaprāmāṇyaṃ
<pb n="036"/>
codanāyā iti pūrvaḥ pakṣaḥ । na cā'rthavādādhikaraṇenaiva gatārthatvam,
tatra hi siddhasādhyasamabhivyāhārakalpyo hetubhāvaḥ pradhānabhūta-
kāryavirodhena tyajyatāṃ nāma । iha tu śabdāvagatatvāviśeṣeṇa hi-
śabdāvagato hetubhāvaḥ kāryāvagamānurodhānna tyaktuṃ śakyata iti
na gatārthatā ।</p>
<head>prabhākaramatena siddhāntaḥ</head>
<p>siddhāntastu—yadyapīha hetupratipādakaḥ śabdo'sti, tathā'pi
vyāpteḥ pramāṇāntarānavagatatvānnā'tra hetubhāvo ghaṭate । na ca śabda-
balenaiva hetutvam, nirapekṣaśabdāvagatasya kāryasya hetvapekṣābhāvena
sambandhābhāvāt । tenaivaṃvidhānāṃ stutidvāreṇaiva prāmāṇyamiti ।</p>
<head>prabhākaramatadūṣaṇam</head>
<p>tadetadasaṅgatam, arthavādādhikaraṇagatatvenā'nārabhyatvāt ।
anena vā daṇḍāpūpīyanyāyainā'rthavādādhikaraṇasyā'nārabhyatvāditi
yatkiñcidetat । tasmādyathāvārttikamevedamadhikaraṇaṃ varṇanīyam ।</p>
<head>bhāṭṭamatena saṃśayaḥ</head>
<p>vidhipratiyogikamarthavādatvaṃ nirūpyedānīṃ hetupratiyogikaṃ ni-
rupyate-kimayaṃ hetuvidhiḥ ? utā'rthavādaḥ ? iti ।</p>
<pb n="037"/>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—juhotītyatra vidhīyamāne home
hiśabdopāttahetutvānurodhena yasmādannakaraṇatvaṃ śūrpe vidyate, tataḥ
śūrpaṃ sādhanamiti śūrpasambandho'vagamyate । na ca vedapratipannārthasya
hetvapekṣāvirahādapekṣāvaśācca śabdārthasambandhasya sambandha eva heto-
rnā'vagata iti vaktavyam । svarasato hetvapekṣāyā abhāve'pi raktapa-
ṭanyāyenā''kāṅkṣotthāpanenaiva hetusambandhopapatteḥ । na caitadupapadyate ।
na hi homasyā'nnakaraṇasambandhaḥ kenacidavagatacaraḥ । na cā'nava-
gatasambandho heturbhavati । tena yatra yathopapadyate, tatra tathā kalpanī-
yam । tadā copapadyate hetuḥ, yadyannakaraṇamātrasya home viniyogo-
'sti । tena śrutārthāpatyā yadannakaraṇaṃ, tena hotavyamiti hetusiddhaye
viniyojikā śrutiḥ kalpanīyā । tasyāṃ ca daśāyāṃ “śūrpeṇa juhotī”
ti ekadeśānuvāda evā'yamiti । tathā ca sati darvīpiṭharādīnāma-
pyannakaraṇatvāttairapi hotavyamiti ।</p>
<p>na ca vācyam—“tena hyannaṃ kriyata”ityetasyā'rthavādatvānabhyu-
pagame kathaṃ varttamānāpadeśarūpasya “śūrpeṇa juhotī”tyasya pañcamalakā-
ratvakalpanayā vidhitvamiti । yataḥ “tena hyannaṃ kriyata” iti hetuprati-
pādanapareṇā'pyanenā'rthato'nnakaraṇarūpasya prāśastyasyā'pi pratipādi-
<pb n="038"/>
tatvāt । etāvataiva vidhitvasiddherna prāśastyārthamarthavādāntarāpekṣā ।</p>
<p>atha vā “tena hyannaṃ kriyata” ityarthavāda evā'yaṃ, tadunnītaṃ
ca “śūrpeṇa juhotī”tyasya vidhitvam, tathā'pyannakaraṇatvarūpeṇa stu-
tiviṃdhiṃ vyavasthāpayatīti । ‘na nimittaṃ vidhirapabādhata’ iti nyā-
yādannakaraṇameva śūrpaśabdalakṣitaṃ homasādhanamiti pratipādayati ।
yathā rātrisatre “ya etā rātrīrupayanti te pratitiṣṭhanti” (tāṃ. brā.
23. 20. 4.) iti phalaprakāśakārthavādabalena vidhirvyavasthāpya-
mānaḥ pratiṣṭhāphalaka eva vyavatiṣṭhate, na tvanyathā । tenā'syā'rtha-
vādasyaiva sato'nnakaraṇamātrasya homasambandhe hetutvenā'pyupayoga iti ।
tathā ca sati yadyadannakaraṇaṃ tena tena hotavyamiti darvīpiṭharāderapi
homasādhanatvam । asmin pakṣe “śūrpeṇa juhoti” ityenenaiva vākyenā-
nnakaraṇamātrasya home vidhānaṃ śūrpapadaṃ ca lakṣaṇāvṛttam । pūrvatra tu
śrutārthāpattikalpitena vidhānaṃ śūrpapadaṃ caikadeśānuvāda iti । ato
heturevā'yam । tathā ca satyarthavādatvaṃ sāpapattikaṃ bhavatītyevaṃ prāpte
abhidhīyate—</p>
<sutra>stutistu śabdapūrvatvādacodanā ca tasya ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevaṃ yadi śrutārthāpattikalpitena vacane-
<pb n="039"/>
nā'nnakaraṇamātrasya home viniyogo bhavet । na cā'sau sambha-
vati, kalpanāhetorasambhavāt । annakaraṇahetukaḥ śūrpasya homasambandho
nopapadyata iti cet-na; sambandhāvagaterabhāvāt । ākāṅkṣāditraya-
nibandhana hi śābdaḥ sambandho bhavati । na ca vedāvabodhitaśūrpaho-
masambandhe hetvapekṣā samasti, yena hetusambandho bhavet । na ca rakta-
paṭanyāyenā''kāṅkṣāmutthāpya sambandha iti vaktavyam । yatassatī
khalvākāṅkṣā'nudbhūtā padāntareṇotthāpyate । yathā—paṭasya rakta-
padena । iha tu hetvapekṣā śaśaviṣāṇavadatyantā'satī notthāpayitu-
mapi śakyā । ataḥ kalpanābījābhāvānnā'nnakaraṇamātrasya homa-
sambandhaḥ ।</p>
<p>abhyupetyā'pyucyate-bhavatu vā'nnakaraṇatvasya hetutvaṃ, tathā'pi
dvividhaṃ hi śūrparūpam । yattaṇḍulaprasphoṭanasamarthantadannakaraṇam ।
yattvadṛḍhamasamarthaṃ tannā'nnakaraṇam । tena yadannakaraṇaṃ śūrpaṃ, tena hota-
vyamityetāvataivā'nupapattipraśamanādeṣaiva kalpanā yujyate । na tu darvī-
piṭharādisādhāraṇī । ataḥ “tena hyannaṃ kriyata” ityasya hetuvidhitvaṃ
tāvadanupapannam । na cā'syā'rthavāde'nnakaraṇatvena stutidarśanāttada-
nurodhena śūrpaśabde'nnakaraṇamātralakṣaṇā । yato, na hi yatra yenā-
''kāreṇa stutirbhavati, tatra tenaiva rūpeṇa vidhiriti loke pratītam ।
<pb n="040"/>
na hi ‘yuddhāya devadattamānayā'tisubhaṭo'sā’viti stutau yāvatsubhaṭā-
nayanavidhiṃ lokāḥ pratipadyante । kintarhi ? devadattastutimeva ।
tathā śūrpastutyarthatvamevā'sya pratyetumucitam, na tu yāvadannakaraṇa-
viniyogārthatvam । evaṃ satyarthavādasyaiva prāśastyalakṣakatvaṃ bhavati,
na tu ‘vidhau na paraśabdārtha’ itinyāyaviruddhatvāt vidhyuddeśavarttinaḥ
śūrpaśabdasya । anirddiṣṭaphale karmmaṇyapekṣāvaśādārthavādikaphalasa-
mbandho loke'pi dṛṣṭa eva । yathe‘māṃ gāṃ krīṇīhi, bahukṣīrā hīya’-
mityukte bahukṣīrakāma eva tatra pravarttate । tenā'nirddiṣṭaphale rātri-
satre lokānusāreṇā'pekṣāvaśādbhavatvārthavādikaphalatvameva । na
cā'tra lokānusāro'sti । na cā'vagataśūrpasambandhe home sādhanā-
ntarāpekṣā samastīti śūrpastutireveyamiti ।</p>
<p>prayojanam-yadi pūrvaḥ pakṣaḥ, tadā darvīpiṭharādibhirapi hota-
vyam । yadi siddhāntastadā śūrpeṇaiva ।</p>
<p>sūtraṃ tu—śūrpasya “śabdapūrvatvāt” śūrpasyaiveyaṃ “stutiḥ” । na
tvanena darvīpiṭharāderannakaraṇasya “codaneti” ।।</p>
<trailer>iti tṛtīyaṃ hetuvannigadādhikaraṇam ।।</trailer>
<pb n="041"/>
<head>atha caturthaṃ mantrādhikaraṇam ।।</head>
<head>tadarthaśāstrāt ।।</head>
<head>viṣayasaṃśayau</head>
<p>athedānīṃ kiṃ vivakṣitavacanā mantrāḥ ? utā'vivakṣitavacanāḥ ?
iti । kimarthaprakāśanena yāga upakurvanti ? utoccāraṇamātreṇa ? iti ।</p>
<head>prabhākaramatena pūrvapakṣaḥ</head>
<p>atra prabhākareṇa saṅgatilobhādityamupavarṇitamadhikaraṇam—
“uru prathā uru prathasveti puroḍāśaṃ prathayati” (śa. brā. 1. 1. 6. 8.)
ityatra “uru prathā uru prathasve”ti mantrasya yadyartho vivakṣitastadā
tatsāmarthyādeva liṅgātpuroḍāśaprayane tasya viniyogasiddheḥ “puroḍāśaṃ
prathayatī”ti tadarthaśāstramavivakṣitārthaṃ syāt । atha tadarthaśāstraṃ vi-
vakṣitārthaṃ, tadā mantrasyā'vivakṣitārthateti parasparavyāghātādaprāmā-
ṇyaṃ codanāyā iti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—kiñcitkarasya kiñcitkārye kiñcitkriyādvāreṇa
viniyogo bhavati । yathā'vaghātasya kiñcitkarasya kiñcitkārye vrī-
hau dvitīyābhidheyaphalabhāgitārūpakriyādvāreṇa । tena yatraitatritayaṃ
<pb n="042"/>
śrutito'vagamyate, tatra śrutita eva viniyogāvagamo bhavati । iha
punaḥ “iti puroḍāśaṃ prathayatī”ti śrutau itikaraṇena kiñcitkarā ma-
ntraḥ pratīyate । ‘puroḍāśaṃ prathayedi’ti puroḍāśaprathanaṃ kiñcitkāryaṃ
prakāśanaṃ ca kiñcitkriyāviśeṣaḥ śruteḥ । pratīyate tu mantrasyābhidhā-
nasāmarthyarūpālliṅgādabhidhāyakasya mantrasya kiñcitkaratā । abhi-
dheyasya ca prathanasya kiñcitkāryatā । abhidhānasya ca prakāśanarū-
pasya kiñcitkriyātvamiti । tena mantraliṅgādeva tritayopasthitermantra-
liṅgameva puroḍāśaprathane mantraviniyojakam । tathā ca sati “puroḍāśaṃ
prathayatī”ti śrutiranuvādikaiva ।</p>
<p>yatra tu śrutyaiva tritayopasthitiḥ, yathā—“aindrā gārhapatyamupa-
tiṣṭhata” (mai. saṃ. 3. 2. 4.) ityaindrīmantrasya kiñcitkāryatā, upa-
pūrvasya tiṣṭhateḥ prakāśanārthatvāt, prakāśanasya kiñcitkriyātvami-
ti, tatra śrutireva viniyojikā । na ceha mantraliṅgasya viniyo-
jakatvācchrutervaiyarthyam, anvitakāryapratipādanenaiva prayojanatvāt । na
hi sarvatraivā'nvitakāryapratipādanādanyatprayojanamasti । anuvāde'pi
tadavyāhatameveti na parasparavyāghātādaprāmāṇyaṃ codanāyā iti ।</p>
<head>prabhākaramatadūṣaṇam</head>
<p>tadetadasaṅgatam; parasparavyāghātahetorabhāvena pūrvapakṣābhāvāt ।
<pb n="043"/>
tulyabalayorhi vyāghāto bhavati । mantrasya tu sāmarthyānusāreṇa
kalpanīyaḥ śrutyā viniyogaḥ । tadarthaśāstraṃ tu śrutirūpatayā svata
eva viniyojakam । tadevaṃ pratyakṣaśrutivaśānmantrasyā'vivakṣārthatva-
meva । pūrvapakṣoktaḥ parasparavyāghātastu kutaḥ ?</p>
<p>na ca vācyam—yadyapyadhyāpanavidhiprayuktamadhyayanaṃ, tathā'pi
nāntarīyakatayā gamyamānasyā'rthasyā'pyantaraṅgatayā'dhyetradhikāraparyava-
sānārthamapekṣitasyā'dhyayanavidhinā vivakṣitvāt kṛtsnasyaiva mantrasya
vivakṣitārthatvena bhavati vyāghāta iti । nirvāpamantre “devasya tvā
savituḥ prasava” (tai. saṃ. 1. 1. 4.) ityādīnāmavivakṣitārthā-
nāmapi darśanāt । na ca teṣāmarthavādatvam, vidhyekavākyatāyā
abhāvāt । yathā ca teṣāmuccāraṇaṃ, humādipadānāṃ coccāraṇaṃ prayo-
gasamavetārthābhāvenā'dṛṣṭārthaṃ, tathā tadarthaśāstreṇa tādrūpyaparicchedāda-
trā'pyadṛṣṭārthameva mantroccāraṇamiti yuktam ।</p>
<p>bhavatu vā mantrasya vivakṣitārthatve tatkārita eva mantravini-
yāgaḥ, tathā'pi tadarthaśāstrasya nā'vivakṣitārthatvam । yato'rthavā-
dādhikaraṇa evaitannirūpitam-yadvidhiprāptaprāśastyānuvādakasyā'pya-
rthavādasyā'dhyayanavidhivaśādanuvādakatvenaiva vivakṣitārthatvam । ata-
stulyanyāyatayā tenaiva gatatvāttulyārthayormantratadarthaśāstrayoranyatara-
<pb n="044"/>
syā'nuvādakatvena vivakṣitārthatve sati yadetadvyāghātābhidhānaṃ, tat
pūrvāparānavahitasyaiveti yatkiñcidetaditi yathāvārttikamevedamadhika-
raṇaṃ varṇanīyam ।</p>
<head>bhāṭṭamatena saṃśayaḥ</head>
<p>arthavādānāṃ vidheyastutyupayogadvāreṇa prāmāṇye nirūpite satī-
dānīṃ mantrāṇāṃ vihitārthaprakāśanopayogadvāreṇa prāmāṇye pratipāda-
yitavye kiṃ vivakṣitārthā mantrāḥ ? utā'vivakṣitārthāḥ ? iti
nirūpyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—na tāvadvihitārthaprakāśanena ma-
ntrāṇāṃ kratūpayogassambhavati, dhyānādibhirapi tadupapattau mantravayarthyāt,
viparītatvācca । arthe hi prathamamavagate tadvācakaśabdasmaraṇaṃ bhavati । sa
cedarthaḥ prathamamavagata eva, kiṃ mantreṇa ? na ca mantrasmāritānuṣṭhitenaiva
kratūpakārassidhyatīti niyamassambhavati । yato vivakṣitārthatve
sati mantrāṇāmavaghātādivanniyamādṛṣṭakalpanopapattiḥ । na caiṣāmartho
vivakṣitaḥ, tadarthaśāstravirodhāt । yadi hi“uru prathā uru prathasve”ti
mantro vivakṣitārthassyāttadā tadabhidhānasāmarthyādeva puroḍāśaprathane
viniyogasiddheranena mantreṇa “puroḍāśaṃ prathayatī”ti viniyogaśruti-
<pb n="045"/>
ranarthikā bhavet । tenaitadavagamyate—naiva mantrā vivakṣitārthā iti ।
taduktaṃ bhāṣye-“sākṣaścedanyena nīyate nūnamakṣimyāṃ na paśyati” (śā.
bhā. 1. 2. 4. pṛ. 39. cau. saṃ.) iti ।</p>
<p>kiñca kvacinmantraliṅgaviparīte'rthe śrutyā viniyogo dṛśyate ।
yathā—aindrīmantrasya gārhapatye । tadapi mantrasya vivakṣitārthatve na
ghaṭeta । evaṃ nirvāpamantre “devasya tvā”dipadānāṃ prayogāsamavetārthānā-
mavaśyamavivakṣitārthatvaṃ vaktavyam । tathā humādipadānāṃ cā'rthābhā-
vādavivakṣitārthatvaṃ siddhameva । tena yatrā'pyartho'vagamyate, tatrā'pya-
nuṣṭheyasmṛteranyataḥ siddhatvenoktatvādavivakṣitārthatvaṃ siddhameva mantrā-
ṇāmiti । ataḥ prakaraṇapaṭhitānāmanārabhyādhītānāṃ ca mantrāṇāṃ
yathāsambhavaṃ śrutivākyaprakaraṇādiviniyuktānāṃ pradhānavidhinā svarū-
pamevā'ṅgīkṛtam । tacca svarūpamakriyārūpatvādyadyapi netakarttavyatātva-
madhikurute, tathā'pi svarūpāṅgatvārthamavaśyābhyupetavyoccāraṇakriyā-
dvāreṇa kārakatvenaiva svīkriyate । uccāraṇaṃ dṛṣṭāsambhavādadṛṣṭārthameva
prayājādivaditi ।</p>
<p>nanvapekṣitārthāvabodhārtho'dhyayanavidhiḥ kṛtsnasvādhyāyasyaiva
vivakṣitārthatvamāpādayan mantrasyā'vivakṣitārthatve viruddhyeta ।
maivam; humādivat svādhyāyāvināśasidhyarthamevā'dhyayanopapatteḥ ।
<pb n="046"/>
atha vā mantrabhāge'pyapekṣitārthāvabodhārtha evā'dhyayanavidhiḥ ।
mukhyārthatvaṃ hi śabdānāmautsargikam । tadanupapattau lākṣaṇika-
syā'pi śābdatvaṃ bhavati । tadatrā'pi tadarthaśāstrādibhirmukhyārthatvā-
nupapatteḥ pratipādakatvena mukhyārthasambaddhaṃ svarūpameva mantrā lakṣaya-
nti । tacca svarūpaṃ dṛṣṭāsambhavāduccāraṇadvāreṇā'dṛṣṭenopakāreṇa
kratāvupayujyata iti bhavatyatrā'pyadhyayanavidherapekṣitārthāvabodha-
paratvam ।</p>
<p>nanu bhinnayorhi lakṣyalakṣakabhāvo bhavati, yathā prāśastyārtha-
vādayoḥ । iha tu tadeva mantrasvarūpaṃ lakṣyaṃ lakṣakamiti svātmani
vṛttivirodhānna sambhavati । maivam; mantrāṇāmapyubhayarūpasvīkārāt ।
yathā hyasya pramāṇatvaṃ rūpam, tathā prameyatvamapyasyā'styeva । tena
pramāṇatvena rūpeṇa lakṣakatvaṃ, prameyatvena ca lakṣyatvamiti kimanupa-
pannam । etena śābdāśābdayorananvayāt, kathamaśābdasya mantrasya
śābdakratubhāvanānvaya ityetadapi pratyuktam । ekasyaiva mantrasya
pratipādyapratipādakarūpeṇa lakṣaṇayā śābdatvasyoktatvādityetattadartha-
śāstrādibhiravivakṣitārthatvena mantrāṇāmadṛṣṭārthatvamevetyevaṃ prāpto;
abhidhīyate—</p>
<sutra>aviśiṣṭastu vākyārthaḥ ।।</sutra>
<pb n="047"/>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevaṃ yadi mantrāṇāmavivakṣitārthatvaṃ bhavet ।
tathā hi—adhyayanavidhinā hi pṛthagaghītānāṃ mantrāṇāṃ kratumadhyagataṃ
cā'dhyayanaṃ vidhīyate । na tatra svarūpajñānārthatvaṃ, mantrasamāmnāyaga-
tenaiva pāṭhena tasya siddhatvāt । tena kratūpayogajñāpanārthameva taditi
niścīyate । kratūpayogaśca teṣāṃ prayājādivākyavannārthasamarpaṇena,
nivṛttavyāpārāṇāṃ tadarthasya vidhivākyādevā'vagate । ataḥ svarū-
peṇaiva teṣāṃ kratūpayogo vaktavyaḥ । tacca svarūpaṃ svayamakriyātvā-
dyadyapi netikarttavyatārūpeṇa prakaraṇena gṛhyate, tathā'pi kārakatvena
rūpeṇa grahītuṃ śakyata eva । kiṃ kurvatastasya kārakatvamityapekṣāyāṃ,
yacchaknuyāditi dṛṣṭaśaktyanusandhāne vākyārthapratītistatkāryamupa-
lakṣyate, anuṣṭheyavihitapadārthasmaraṇaṃ ca prayogavidhirapekṣate । mantra-
vākyārthaśca pratītassannekadeśadvāreṇā'pi śaknoti tatsmārayitu-
miti vihitapadārthasmaraṇaphalavākyārthajñānameva kurvatāṃ bhavati prakara-
ṇena kārakatayā grahaṇam । tenoccāraṇamevaiṣāṃ svarūpābhivyaktaye
prayogakāle'vaśyakaraṇīyaṃ, na tu prayājādivākyānāmapi prakaraṇagra-
haṇaṃ, teṣāṃ svarūpasyā'grahaṇāditi viśeṣaḥ ।</p>
<p>yadi tu smṛtiphalamapekṣitaṃ dṛṣṭamarthajñānaṃ nopalabhyeta, tadā
<pb n="048"/>
kevalādṛṣṭaphaloccāraṇakriyayaivā'sya kārakatvaṃ bhavedapi । sati tu
paramparayā'pi dṛṣṭalābhe nā'dṛṣṭakalpanopapattimatīti vivakṣitārthā
eva mantrā iti । na ca dhyānādibhirapi smaraṇopapattau mantravaiyarthyam ।
niyamādṛṣṭainaiva'rthavatvāt । yathā hi prakārāntareṇā'pi vaituṣyasiddhau
niyamārtho'vaghātādividhirarthavān bhavati, tathā'yamapīti nā'nupapa-
nnam । ato vivakṣitārthatvānmantrāṇāṃ na svādhyāyāvināśārthaṃ
mantrādhyayanam । nā'pi mukhyārthānupapatyā lakṣaṇayā svarūpaparatvam,
kintarhi ? mantrādhyayanamapekṣitavākyārthāvabādhārthameva ।</p>
<p>nanu kathaṃ tarhi siddhānte'pi aśābdasya mantrasya kratubhāva-
nayā samanvayaḥ ? tatra kecicchābdatvasidhyarthaṃ siddhānte'pi lakṣaṇayā
svarūpaparatvaṃ vadanti । tadayuktam; mukhyārthaparityāgena tatsambaddho-
papādakārthāntarakalpanā hi lakṣaṇeti lakṣaṇātatvam । na cā'tra
pūrvapakṣavādimata iva siddhānte'pi mukhyārthaparityāgo'sti, vivakṣi-
tārthatvānmantrāṇām । kintu prayogabhāvanā'nuṣṭheyasmṛtimantareṇā'nu-
papadyamānā prakaraṇāmnātamantrārthavatvāya smṛtisamarthaṃ mantrameva smṛti-
hetutayā'ṅgīkurute । tacca mantrasyā'śābdatve na sambhavatīti tadarthaṃ
śrutārthāpatyā tatparaśabdakalpanamevocitam । viśvajidādāvivopapā-
dakatvena tarkitasya svargasya tatparaśabdakalpaneneti nā'nupapannam ।</p>
<pb n="049"/>
<p>na ca tadarthaśāstrādibhiravivakṣitārthatvam, tadarthaśāstrasyaivā'bhā-
vāt । tatra “barhirdevasadanaṃ dāmi” (mai. saṃ. 1. 1. 2.) ityādau
tāvattatsambhāvanaiva na samasti । yatrā'pi tatsambhāvanā samasti
abhryādānamantreṣu, tatrā'pi na śrutermantraviniyojakatvam । kintarhi ?
sāmarthyato mantrāstadādāne prāptāḥ, “tāṃ caturbhirādatta” (tai. saṃ. 5.
1. 1.) iti śrutyā catussaṃkhyā'pyādāne vihitā । tayoścaikādāna-
kriyānvaye satyaruṇaikahāyanīnyāyena parasparaniyame sati samuccitaireva
caturbhirmantrairādānaṃ karttavyamiti vākyārthassampadyate । tena catussaṃkhyā-
śravaṇaṃ tatra guṇārthameva । taduktaṃ sūtrakāreṇa—“guṇārthena punaḥ śrutiḥ”
(jai. sū. 1. 4. 41)iti ।</p>
<p>evaṃ “imāmagṛbhṇanraśanāmṛtasyetyaśvābhidhānīmādata” (tai. saṃ. 5. 1.
2.) ityādau ca mantrasya sāmarthyatā garddabharaśanāyāmapi prāptirbhava-
tyeva, tathā'pi liṅgaviniyogasya śrutyanumānena viprakṛṣṭatvāt
“ityaśvābhidhānīmādatta” iti pratyakṣaśrutivaśādeva mantrasyā'śvaraśa-
nāyāṃ viniyogānmantraprakaraṇinornairākāṅkṣye jāte na liṅgadvāreṇa
sāmānyaśrutikalpanam । ataḥ pratyakṣaśrutireva mantraviniyojiketi ।
kintu vinā'pi vidhinā prāpsyataḥ kiṃ vidhineti prayojanagaveṣa-
ṇāyāṃ liṅgasya raśanāmātraviṣayatvādgardabharaśanāyāmapi mantraprasaktau
<pb n="050"/>
tannivṛttireva prayojanam । taduktaṃ grahādhikaraṇe—</p>
<lg>
<l>rūpaprakaraṇadvārā śrutiryāvatprakalpyate ।</l>
<l>tāvatpratyakṣayā śrutyā vidhiśśīghraṃ samāpyate ।।</l>
</lg>
<lg>
<l>aprāptavidhirevā'yamato mantrasya niścitaḥ ।</l>
<l>parisaṃkhyā phalenoktā na viśeṣapunaḥśruteḥ ।।</l>
</lg>
<lg>
<l>prayojanaṃ vidheḥ kiṃ syādasyeti tu nirūpaṇe ।</l>
<l>na garddabhābhidhānītaḥ phalamanyannivarttanāt ।। iti ।।</l>
</lg>
<p>(taṃ. vā. 3. 1. 7. pṛ. 711. pū. saṃ.)</p>
<p>taduktaṃ sūtrakṛtā—“parisaṃkhyā” (jai. sū. 1. 4. 42.) ।
“uru prathā uru prathasveti puroḍāśaṃ prathayati yajñapatimeva tatprajayā
paśubhiḥ prathamayatī”tyatra tu puroḍāśaprathanamevā'prāptaṃ vidhīyate । na ca
puroḍāśānyathānupapatyā prāptatvātprathanamavidheyam । aprathitenā'pi
tvarāviśeṣavaśāt piṣṭakaniṣpattidarśanāt । prathanavidhau tu tasyā-
'vaśyakarttavyatvānmantrasyā'pi liṅgatastatprakāśakatvaṃ bhavati । udā-
haraṇāntarāṇi bhāṣyavārttikayoreva sugamānīti neha pradarśyante ।</p>
<p>yatra punaḥ śrautaviniyogavaśādeva mantrasya tatprākāśanasāmarthyaṃ
vṛttyantareṇā'pi kalpanīyam, tatraiva śruterviniyojakatvam । yathā—
<pb n="051"/>
“aindrā gārhapatyamupatiṣṭhata” iti, “dhānyamasi dhinuhi devāniti dṛṣadi
taṇḍulānāvapatī”tyādau । nirvāpamantrādau tu “devasya tvā”dipadānā-
masamavetārthatve'pyekavākyabhāvabalenaivambhūtārthaprakāśanenaiva smāritānāṃ
vidheyārthānāmanuṣṭhānamabhyudayāyeti niyamādṛṣṭamevā'pi dṛṣṭānuro-
dhātkalpanīyam । yathā—prokṣitābhyāmevolūkhalamusalābhyāmava-
hataireva vituṣairvrīhibhirniṣpāditaḥ puroḍāśo'pūrvasādhanamiti prokṣaṇa-
mapi niyamādṛṣṭāṃśapatitam, tathehā'pīti । tena humādīnāmeva para-
marthābhāvenā'vivakṣitārthatvādadṛṣṭārthameva viniyogaḥ svādhyāyarakṣaṇārthaṃ
cā'dhyayanavidhinā pāṭho na tvanyatrā'pīti ।</p>
<p>nanvevaṃ bhavatu vivakṣitārthatvaṃ, prāmāṇyaṃ tu katham ? vidhyuddeśā-
vagatārthānuvādakatvenā'nadhigatārthagantṛtvābhāvāt । maivam; na hi
prativedavākyamanadhigatārthagantṛtvalakṣaṇaṃ prāmāṇyaṃ vyutpādanīyam ।
“ya evaṃ vidvān paurṇamāsīṃ yajate” “ya evaṃ vidvānamāvāsyāṃ yajata”
(tai. saṃ. 1. 6. 9.) ityādāvanuvādarūpatvena tadabhāvāt । kiṃ
tarhi ? dharmapramityupayogitvam । tacca paramparayā vidvadvākyasyeva
mantrasyā'stīti kimanupapannam ।</p>
<p>prayojanam—yadyavivakṣitārthā mantrāstadā dhyānādibhireva
saṃsmṛtānāmanuṣṭhānam । atha vivakṣitārthāstadā, mantrasmāritānāmeveti ।</p>
<pb n="052"/>
<p>sūtrantu—na hi laukikavākyānāṃ mantravākyānāṃ ca kaścidvi-
śeṣo'sti, yena pratīyamāno'pyartho na vivakṣyata iti ।।</p>
<lg>
<l>yo nāma kaścidiha saṅkalitaṃ prameyaṃ
granthāntare likhati vā vadati svayaṃ vā ।</l>
<l>matkartṛtāmananukīrttya sa kīrttilopāt
nissantatirjagati janmaśatāni bhūyāt ।।</l>
</lg>
<trailer>iti caturthaṃ mantrādhikaraṇam ।।</trailer>
<trailer>iti bālabalabhībhujaṅgāparanāmno bhavadevasya kṛtau
tautātitamatatilake prathamasyā'dhyāyasya
dvitīyaḥ pādaḥ ।।</trailer>
<pb n="053"/>
<head>* śrīḥ *</head>
<head>prathamādhyāyasya tṛtīyaḥ pādaḥ ।।</head>
<head>tatra prathamaṃ smṛtyadhikaraṇam ।।</head>
<sutra>dharmasya śabdamūlatvādaśabdamanapekṣyaṃ syāt ।।</sutra>
<head>viṣayasaṃśayau</head>
<p>evaṃ tāvatkṛtsnasya vedasya prāmāṇyamuktam । athedānīṃ yatra
vaidikaṃ śabdamupalabhante, atha ca smarantyevamayaṃ padārtho'nuṣṭhātavya
etasmai prayojanāyeti, kimasau tathaiva syānneti bhavati vicāraṇā ।
yathā—“aṣṭakāḥ kartavyāḥ” “gururupagantavyaḥ” “taṭākaṃ khanitavyam”
“prapāḥ pravartayitavyāḥ” “śikhākarma katavyami”ti ।</p>
<head>prabhākaramatena pūrvapakṣaḥ</head>
<p>atra prābhākareṇa saṅgatilobhāditthamadhikaraṇamupavarṇitam—
atra sarveṣāmeva smṛtivākyānāṃ yathāsambhavaṃ vidhyarthavādamantraikavā-
kyatā pratīyate । tathā hi—“ācāntena karma kartavyam” “dakṣiṇā-
cāreṇa kartavyam” “yajñopavītinā karma kartavyami”tyādismṛtivā-
<pb n="054"/>
kyānāṃ vedavihitasakalakarmoddeśenā''camanādividhānātsakalavidhyu-
ddeśaikavākyatvam । tathā “prapāḥ pravartayitavyāḥ”ityādismṛtivā-
kyasya “sthalayodakaṃ parigṛhṇantī”ti prapāstāvakārthavādenā''kāṅkṣayā
yogyatayā vaikavākyatā । evamaṣṭakākarmaṇo rātridevatatvāt“aṣṭakāḥ
kartavyā” iti smṛtivākyasyā'pyaṣṭakākarmapratipādakasya—</p>
<lg>
<l>“yāṃ janāḥ pratinandanti rātriṃ dhenumivāyatīm ।</l>
<l>saṃvatsarasya yā patnī sā no'stu sumaṅgalī” ।।</l>
</lg>
<p>iti mantreṇa rātrirūpadevatāprakāśanenā''kāṅkṣayā yogyatayā
vaikavākyatvam ।</p>
<p>nanu “yadi rakṣobhyo bibhiyādetayā niśi yajete”ti pratyakṣave-
davihitasyaiva niśīṣṭirūpakarmaṇo rātrikāle vihitasya vidyamāna-
tvāttatra kālaprakāśanenaiva nirākāṅkṣasya kathaṃ smṛtyekavākyatvam ।</p>
<p>naitat; pratinandantīti mantraliṅgavirodhāt । devatāṃ hi janāḥ
pūjādibhiḥ pratinandanti, na tu kālam । dṛṣṭārthatvācca, devatāprakā-
śane hyanuṣṭheyārthatvaṃ bhavati, kālasya cā'nanuṣṭhetvādadṛṣṭārthatvam ।
kāryapratyāsatteśca sākṣādyāgaśarīrasampādakatvena devatā kāryapratyā-
sannatarā, na kālaḥ । ato mantrasya devatābhūtarātriprakāśanena rātri-
<pb n="055"/>
devatākāṣṭakākarmapratipādakasmṛtyekavākyatvameva । na caivaṃ sati nityā-
nityasaṃyogavirodhādasambandhaḥ, smṛtiparamparāyā api pravāhanitya-
tvena sambandhopapatteḥ । smṛtiśca nirmūlatvādapramāṇam । ataśca tade-
kavākyatāpannasya trividhasyaiva vedasyā'prāmāṇyamiti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—āptatarāṇāṃ manvādīnāṃ bhrāntivipralambhādya-
sambhavādatīndriyārtaviṣayatvena ca pratyakṣādimūlatvānupapatteḥ pāri-
śeṣyādanumānasiddhaṃ vedamūlatvameva । sa ca vedaḥ sarvaśākhāsu kenā-
'pyanadhīyamānatvena nityānumeya eva । ato vedamūlatvātsmṛtīnāṃ
tadekavākyatve'pi trividhasya vedasya prāmāṇyameveti ।</p>
<head>prabhākaramatadūṣaṇam</head>
<p>tadetadasambaddham; kimatra pūrvapakṣī manvādivākyeṣvapūrvakāryā-
bhidhānaṃ svīkurute ? na vā ? na tāvatsvīkurute । yo hi puṃvākyeṣu
kriyākāryābhidhānamapi nā'numanyate, sa nirmūleṣu manvādipuruṣavā-
kyeṣu vaktṛjñānānumānenā'pyarthāpratipādakeṣvapūrvakāryābhidhānaṃ vadannā-
tmamanoyogaviyukta eva pratibhāti । atha na svīkurute, tadā katha-
mācamanādismṛtīnāmakāryārthānāṃ kāryārthavaidikavākyaikavākyatvam ?
<pb n="056"/>
kathañca ‘prapāḥ pravartayitavyāḥ’ iti smṛtyā saha stutidvāreṇa ‘sthala-
yodakaṃ parigṛhṇantī’tyarthavādasyaikavākyatvam ? kathañcā'ṣṭakāsmṛtyā
saha vaidikamapi niśīṣṭiviṣayaṃ kāryaṃ parityajyā'vyavahitakāryasamba-
ndhalobhena devatābhūtarātriprakāśanena “yāṃ janā ”mantrasyaikavākyatvam ।
tasmātrividhasyā'pi vedasya smṛtyekavākyatvābhāvānnirmūlatvena smṛ-
teraprāmāṇye'pi na vedasyā'prāmāṇyamiti pūrvapakṣastāvadanupapannaḥ ।</p>
<p>tathā nityānumeyavedamūlatvena siddhānto'pi hṛdayaśūnyasyaivā'-
vabhāti । na hu varṇamātraṃ padamātraṃ vā vedaḥ, kintu niyatasvarānu-
pūrvīkamapauruṣeyaṃ vākyam । tatraiva vedaśabdaprayogāt । na cā'nuccā-
ryamāṇasya nityānumeyasya vākyasyaivaṃ rūpatvaṃ sambhavati, svarakra-
mādīnāmuccāraṇādhīnatvāt । ata eva liṅgānumeyā'pi śrutirna-
vedaḥ । kintarhi ? liṅgavanmantrānumānādvedasamānatā । tena yadyāva-
cchrutārthāpatyā kalpyate, tatsakalamanupapadyamānaśabdabhāgādhyayanasyaiva
tātparyam । tasmādveda iva vedo na tu veda iti sthitiḥ ।</p>
<p>atha vā bhavatu yathā tathā'pi vedatvaṃ, tathā'pi pauruṣeyādvacanā-
‘devamayaṃ puruṣo vede’tyanumīyate । vaktṛdhīhetuniścayāccā'rthaniścaya
iti bhavato darśanam । smṛtivākye cā'rthaniścayāya vaktṛdhīhetvanusa-
ndhāne kriyamāṇe na sākṣādarthasamarpako vedo labhyate, kintu prākta-
<pb n="057"/>
nasmṛtikāravākyameva । tasyā'pi vaktṛdhīhetuniścayāvadhāraṇapūrvaka-
tvādarthaniścayasya smṛtikārāntaravākyam, tasyā'pyevamityandhaparampa-
rāyāṃ vyavasthāhetvabhāvādaprāmāṇyameva siddhānte'pi smṛtīnāmiti
yathāvārcikamevā'dhikaraṇaṃ prastūyate iti ।</p>
<head>bhāṭṭamatena viṣayasaṃśayau</head>
<p>atra hi codanāsūtre dharme veda eva pramāṇamiti pratijñātam ।
idānīṃ manvādismṛtivihitānāmaṣṭakādikarmaṇāṃ dharmatvena traivarṇika-
parigṛhītānāṃ pramāṇabhūtavedānupalambhānna vedapramāṇakaḥ kṛtsno dharma
ityāśaṅkāyāṃ kimaṣṭakādayo dharmā eva na bhavanti ? atha vā smṛti-
mūlabhūto vedo'sti, tataśca dharmā eva ? iti cintyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇā'bhisandhiḥ—na tāvadatra smṛtimūlabhūto
vedo'dyatanairnānāśākhādhyetṛbhirupalabhyate । na caitāsveva śākhāsva-
dyatanairanupalabhyamāno manvādibhirupalabdha iti sambhāvayitumapi
śakyate । na cā'nantāsu śākhāsūtsannaivā'sau śākheti kalpa-
nopapattimatī, pramāṇābhāvāt । na ca vedaikapramāṇatvameva dharmasya
smṛtimūlaśākhocchedakalpanāyāṃ pramāṇam, ihā'ṣṭakādīnāṃ dharmatva-
<pb n="058"/>
syaiva vivādāspadatvenaitadadhikaraṇaprasādhyatvāt । nā'pi nityā-
numeyavedamūlatvam, tasya vedatvāsambhavena pūrvameva dūṣitatvāt ।
nā'pyanekaśākhāviprakīrṇavedamūlatvam, paṭyamānaśākhāsu tathābhū-
tavedānupalambhāt ।</p>
<p>kiñca tathā sati viprakīrṇavedāpanyāsenaiva nirvicikitsatrai-
varṇikavyavahārasiddhau smṛtinibandhanaprayāsavaiyarthyācca । taduktam—</p>
<lg>
<l>yena yatnena manvādyairātmavākyaṃ prapāṭhitam ।</l>
<l>kasmāttenaiva tanmūlaṃ codanā na samarpitā ।। iti ।।</l>
</lg>
<p>(taṃ. vā. 1. 3. 1. pṛ. 163. pū. saṃ.)</p>
<p>ato “dharmasya” veda “śabdaikamūlatvāda” vidyamānamūlabhūtavedaśa-
bdamaṣṭakādikaṃ dharmatvenā'napekṣitavyam, na bhavatyeva dharma ityevaṃ prāpte
abhidhīyate—</p>
<sutra>api vā kartṛsāmānyātpramāṇamanumānaṃ syāt ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—sarvathā tāvatsannibandhanā manvādismṛtayaḥ
pūrvavijñānapūrvikāḥ । tatra na tāvatsmṛterbhrāntivijñānapūrvakatvaṃ sambha-
vati । bhrāntirhi kalpyamānā nyāyābhāsanibandhanā vā vaktavyā,
<pb n="059"/>
duḥśrutaśabdanibandhanā vā । na ca sakalanyāyatatvavediṣu ṣaḍaṅgasakala-
vedādhyāyiṣu tathāvidhānekamunijanopāsyamāneṣu tadubhayamapi sambha-
vati । nā'pi pratyakṣādyanubhavapūrvakatvam, teṣāmatīndriyaviṣa-
yatvābhāvāt । nā'pi smṛtyantarapūrvakatm, tasyā'pi smṛ-
tyantarāpekṣatvenā'vyavasthayā andhaparamparānyāyavadagaprāmāṇyāt ।
taduktam-</p>
<lg>
<l>yo yo gṛhīto jātyandhaḥ sa svayaṃ nopalabdhavān ।</l>
<l>svātantryeṇā'gṛhīte ca prāmāṇyaṃ nā'vatiṣṭhate ।। iti ।।</l>
</lg>
<p>(taṃ. vā. 1. 3. 1. pṛ. 162. pū. saṃ.)</p>
<p>nā'pi vipralambhapūrvakatvam; na hyekāntena sakalavedavyavahāri-
bhirāptatvenā'vadhāriteṣu paramadhārmikeṣu vānaprasthavratacāriṣu tathāvi-
dhānekamunipraśnānantaraṃ dharmaśāstrapraṇayanapravaṇeṣu niṣkāraṇaṃ viprala-
mbhārthamabhidhānaṃ śaṅkāpadamapyadhirohati, sarvaśabdavyavahārocchedapra-
saṅgāt । sa ca vipralambho'dyāpi vedavedāṅgavidbhistraivarṇikaira-
saṅkhyātairnā'vadhāryata iti garīyasī kalpanā । tacca kalpanīyaṃ
yatra virodho na bhavati, adṛṣṭāntarakalpanañca nā''patati ।
ato vedakāraṇakameva pūrvavijñānasmṛtermūlabhūtamiti kalpanīyam ।
taduktam—</p>
<pb n="060"/>
<lg>
<l>bhrānteranubhavāccā'pi puṃvākyādvipralambhanāt ।</l>
<l>dṛṣṭānuguṇyasāmarthyāccodanaiva laghīyasī ।। iti ।।</l>
</lg>
<p>(taṃ. vā. 1. 3. 1. pṛ. 163.)</p>
<p>nanu yogyānupalambhādvedo'pi mūlaṃ na bhavatītyuktam । maivam;
viprakīrṇanānāśākhāgatatvenā'dyatanānāmupalambhayogyatābhāvāt । na
hyarvācīnaiḥ sarvā vedaśākhā adhīyante । adhītya ca mīmāṃsyante,
yena nānāśākhāsu kvacitpradhānaṃ kvacidaṅgaṃ pratītya mīmāṃsayā ni-
rṇīya saṅkalayye‘damanenetthaṃ kuryādi’ti pratyetuṃ śakyate । śaknuvanti
tu sāṅgasamastavedādhyāyinastapaḥprabhāvāhitavijñānātiśayaśālinaḥ
karatalāmalakamiva sakalavedārthatatvaṃ nirīkṣamāṇā maharṣayo manvādaya
eva । na ca sa eva vedaḥ smṛtimūlatassaṅkalayya kimiti tairnā-
'dhyāpita iti vaktavyam, kramānyatvena svādhyāyavināśaprasaṅgāt ।</p>
<p>kiñca na hi sarvāḥ smṛtayo vidhiniṣedhaśrutimūlā eva, arthavā-
damūlānāmapi darśanāt । tathā hi—“prācī hi devānāṃ digi” (mā.
śa. brā. 3. 1. 1. 2.) tyetadarthavādamūlā smṛtiḥ—“na pratīcīśirāḥ
śayīte”ti । na caivambhūtārthavādādhyayane'pyevambhūtaniṣedhonnayanamadyatanā-
nāṃ sambhavati । tena mandabuddhīnāṃ lokānāmanadhyayanaṃ paśyanto'dhītave-
dānāmapi pramādabāhulyena vismaraṇamāśaṅkamānā nānāśākhāsu kratva-
<pb n="061"/>
rthapuruṣārthavidhiniṣedhasaṅkīrṇaṃ tattadvākyamadhītya mīmāṃsāniruktakalpa-
nādibhirnirṇīya saṅkalayya jagadupakṛtaye svakīrtikhyāpanāya ca
svanibandhanairmanvādaya eva vedārthamupadarśitavanta ityeṣaiva kalpanā
jyāyasīti । tena bhāṣye'pi yaduktaṃ “athedānīṃ yatra na vaidikaṃ śabda-
mupalabhante” (śā. bhā. 1. 3. 1. pṛ. 44. cau. saṃ) iti, tadi-
dānīntanapuruṣābhiprāyam । “atha ca smarantī”ti manvādyabhi-
prāyamiti ।</p>
<p>prayojanam—yadi pūrvapakṣaḥ, tadā'ṣṭakādayā nā'nuṣṭheyāḥ ।
siddhānte tvanuṣṭheyā iti ।</p>
<p>sūtrantu—ya eva vedādhyayanasya kartārasta eva smṛtinibandha-
nānāṃ manvādayaḥ । ato vedārthajñānavatāṃ teṣāṃ smṛtimūlāntareṇā'
nupapadyamānā satī śrutimūlatvamevā'rthāpatyā kalpayatīti । anumāna-
vācoyuktistu paścānmānasāmyeneti na kiñcidanupapannamiti ।।</p>
<trailer>iti prathamaṃ smṛtyadhikaraṇam ।।</trailer>
<pb n="062"/>
<head>atha dvitīyaṃ virodhādhikaraṇam ।।</head>
<sutra>virodhe tvanapekṣyaṃ syādasati hyanumānam ।।</sutra>
<head>viṣayasaṃśayau</head>
<p>yatra śrutivirodhastatra katham ? yathā audumbaryāssarvaveṣṭanam,
“audumbarīṃ spṛṣṭvā udgāyedi”ti śrutiviruddham । “aṣṭācatvāriṃśataṃ
varṣāṇi vedabrahmacaryacaraṇam” (bau. dha. sū. 1. 3. 1.) “kṛṣṇake-
śo'gnīnādadhīte”ti śrutiviruddham । “krītarājako bhojyānna” iti
“tasmādagnīṣomīye saṃsthite yajamānasya gṛhe'śitavyaṃ” (mai. saṃ.
3. 7. 8.) iti śrutiviruddham ।</p>
<head>prabhākaramatena pūrvapakṣaḥ</head>
<p>atra prabhākareṇa saṅgatilobhāditthamadhikaraṇamupavarṇitam—
iha pratyakṣānumitaśrutyoḥ parasparavyāghātādaprāmāṇyam । na
cā'gropasthitayā pratyakṣaśrutyā vilambopasthitāyā anumitaśrute-
rvirodhādvādha eveti vaktavyam । vilambabhavenā'pi jvālābheda-
grāhiṇā'nanyathāsiddhenā'numānenā'gropasthitasyāpi jvālaikatva-
grāhiṇaḥ pratyakṣasyā'nyathāsiddhasya bādhadarśanāt । iha tu
pratyakṣānumitaśrutyordvayārapyanyathāsiddhisambhāvanā samasti । yathā
<pb n="063"/>
hi pauruṣeyatvena smṛtau bhrāntyādimūlatvasambhāvanā, tathā vede'pyu-
ccāraṇasya pauruṣeyatvāt “audumbarīṃ spṛṣṭvodgāyedi”ti śrutau nakā-
rānuccāraṇena spṛṣṭvodgāyediti pratītisambhāvanā samastyeva । ato
vinigamanakāraṇābhāvāddvayorapi pratyakṣānumitaśrutyoranyathāsiddhatva-
sambhāvanayā na bādhyabādhakabhāvaḥ, nā'pi vikalpaḥ ।</p>
<p>atha dvayorapi śrutatvāviśeṣādananyathāsiddhatvam, tathā'pi na
tāvattulyabalatvādbādhyabādhakabhāvassambhavati, nā'pi vikalpaḥ । yuga-
padupasthitayārhi prayogaviśeṣānvayavyavasthayā vikalpo bhavati । iha
tu prathamopasthitenā'nupajātavirādhinā sakalaprayogavyāptervilambopa-
sthitenā'pyananyathāsiddhena tathaiva vyāpteḥ parasparavyāghātādaprāmāṇyame-
veti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—bhavedevaṃ yadi pratyakṣaśrutivirodhe smṛteḥ śrutyanu-
mānaṃ bhavet । tadeva tu na sambhavati । bādhitaviṣayatvenā'numānodayā-
sabhavāt, vahrāviva śaityānumānādayasya । ataḥ śrutyanumānāsambha-
vānna parasparavyāghātaḥ, kintu smṛterbādha eveti ।</p>
<pb n="064"/>
<head>prabhākaramatadūṣaṇam</head>
<p>tadetadbālajalpitam—yadi hi pratyakṣānumitaśrutyāratulyabalatvaṃ
tadā bādhyabādakabhāvaḥ । atha tulyabalatvam, tadā vikalpa eva ।
parasparavyāghātastu kutaḥ ? na ca dvayorapyanyathāsiddhisambhāvanayā
parasparavyāghātaḥ, tatra pratyakṣaśrutau tāvannakārādyanuccāraṇasambhā-
vanā'nādisakalādhyetṛgatādhyayanaparamparāparāhataiva । evaṃ manvādi-
smṛtiṣvapi bhrāntyādimūlatvasambhāvanābhidhānamanantaroktasmṛtyadhi-
karaṇasiddhāntavismaraṇena manovaiklavyamevā'bhivyanakti ।</p>
<p>na cānanyathāsiddhatve'pyagrapaścātpravṛttayoḥ pratyakṣānumitaśrutyoḥ
sakalaprayogavyāptyavagamānna bādhyabādhakabhāvo nā'pi vikalpa iti
vācyam । yugapadupasthitayorapi yavavrīhiśāstrayārekaikaśāstraparyāloca-
nena sakalaprayogavyāptyavagamāt । taduktam—</p>
<p>“niyamārthe hyubhe śāstre yavavrīhyorvidhātṛṇī” iti ।</p>
<p>(taṃ. vā. 1. 3. 2. pṛ. 176.)</p>
<p>atha tatrā'nanyathāsiddhaśāstradvayadarśanātprayogavidhinā vikalpa
āśrīyate, tādihā'pi samānam । yā'pyagrata upasthitiranyataraśruteḥ,
sā'pyadhyayanakrameṇa yavavrīhiśāstrayorapyaranyatarasyā'viśiṣṭeti tayo-
<pb n="065"/>
rapi parasparavyāghātādaprāmāṇyamāpadyateti yatkiñcidetat । siddhānta-
yuktistu bhaṅgāvasara eva nirasanīyeti yathābhāṣyameva tāvadadhikaraṇaṃ
prastūyate—</p>
<head>bhāṭṭamatena saṅgatiḥ</head>
<p>pūrvatra manvādismṛtīnāṃ vedamūlatvena prāmāṇye nirūpite idā-
nīṃ vedavirodhe sati tadapodyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—na hyekamanvādipraṇītānāṃ
kvacidvedamūlatvaṃ kvacidbhrāntyādimūlatvamiti śakyate vaktum, sarva-
traivā'nāśvāsaprasaṅgāt । taduktam—</p>
<lg>
<l>kadācicchrutimūlatvaṃ tyaktvā bhrāntyādimūlatā ।</l>
<l>smṛtibhiḥ pratipannā cetkastāmindro'pi vārayet ।। iti ।।</l>
</lg>
<p>(taṃ. vā. 1. 3. 2. pṛ. 196)</p>
<p>tatrā'pi yadi śrutiviruddhārthaviṣayiṇī śrutirna sambhavatyeva, tadā
na kalpyetā'pi । na tvevam; dṛśyante hi parasparaviruddhārthāḥ śrutayaḥ-
uditahomānuditahomaṣoḍaśigrahaṇāgrahaṇādiviṣayāḥ sahasraśaḥ । ta-
<pb n="066"/>
duktam—</p>
<lg>
<l>parasparaviruddhatvaṃ śrutīnāṃ na bhavedyadi ।</l>
<l>smṛteḥ śrutiviruddhāyāstato mūlāntaraṃ bhavet ।। iti ।।</l>
</lg>
<p>(taṃ. vā. 1. 3. 2, pṛ. 170)</p>
<p>ataḥ pratyakṣaśrutiviruddhā'pi smṛtiḥ śrutimūlatayā pramāṇameve-
tyevaṃ prāpte—</p>
<head>bhāṭṭamatena siddhāntaḥ</head>
<p>abhidhīyate-smṛtito hi śrutivijñānamānumānikaṃ vaktavyam ।
anumānasya ca vyāptipakṣadharmatāvadabādhitaviṣayatvamapi sāmagrīmadhya-
niviṣṭam । tena yadyapi smṛtitvarūpeṇā'ṣṭakādismṛtitaḥ sarvaveṣṭana-
smṛternā'sti viśeṣaḥ kaścit, tathā'pyaudumbarīsparśanaśruteḥ pratya-
kṣatvenā'grapravṛttatvādasarvaveṣṭitaivaudumbarī kratvapūrvasādhanamityavaruddhabuddheḥ
puruṣasyaudumbarīsarvaveṣṭanaśrutyanumānaṃ bādhitaviṣayatvādutpattumeva no-
tsahate, agnāviva pratyakṣāvagatoṣṇatvāvaruddhabuddheḥ śaityānumānam ।
itarathā tu “aindryā gārhapatyamupatiṣṭhata” ityādiśrutivirodhe'pi
mantraliṅgācchrutyamānaṃ prasajyeta । taduktam—“siddhena hi sādhyamutpa-
ttimukhanirodhena bādhyata iti bādavido naiyāyikā” iti । na caivaṃ
satyanaikāntikatvādaṣṭakādismṛtāvapi na vedānumānamiti vaktavyam ।
<pb n="067"/>
pratyakṣaśrutyaviruddhāyā eva smṛterliṅgatvenā'naikāntikatvābhāvāditi ।
ataḥ pratyakṣaśrutiviruddhā smṛtayā na pramāṇamiti ।</p>
<p>prayojanam—yadi pūrvaḥpakṣaḥ, tadā ṣoḍaśigrahaṇāgrahaṇavadvi-
kalpaḥ । siddhānte tu—sparśanamātramanuṣṭheyamiti ।</p>
<p>sūtrantu—pratyakṣaśruti “virodhe”liṅgabādhena smṛtiprāmāṇyaṃ
“anapekṣyaṃ”anādaraṇīyam । yasmāt “asati” virodhe smṛ-
tito vedā“numānami”ti ।।</p>
<trailer>iti dvitīyaṃ virodhādhikaraṇam ।।</trailer>
<head>atha tṛtīyaṃ dṛṣṭamūlakasmṛtyaprāmāṇyādhikaraṇam ।।</head>
<head>bhāṣyakāramatam</head>
<sutra>hetudarśanācca ।।</sutra>
<head>viṣayasaṃśayasaṅgatayaḥ</head>
<p>adhikaraṇāntaraṃ vā । “vaisarjanahomīyaṃ vāso'dhvaryurguhṇāti”
“yūpahastino dānamācaranti” iti, tatpramāṇaṃ kartṛsāmānyādapramāṇaṃ
vā ? atra pūrvādhikaraṇe sarvaveṣṭanādihetubhūtasya lobhādereva darśanānna
<pb n="068"/>
sarvaveṣṭanādismṛteḥ śrutimūlatvamiti liṅgadarśanaparatayā sūtraṃ vyā-
khyāyedānīmadhikaraṇāntaraparatayā vyākhyāyate ।</p>
<head>pūrvapakṣaḥ</head>
<p>atrā'yaṃ pūrvapakṣiṇā'bhisandhiḥ—bhavatūktanyāyena śrutiviru-
ddhānāṃ sarvaveṣṭanādismṛtīnāmaprāmāṇyam । evamādismṛtīnāntu
śrutivirodhābhāvāt smṛtyadhikaraṇanyāyena prāmāṇyamevetyevaṃ prāpte—</p>
<head>siddhāntaḥ</head>
<p>abhidhīyate—bhavede yadyatrā'pi smṛtihetubhūto lobho na
sambhāvyeta । tathāhi—“vaisarjanahomīyaṃ vāso'dhvaryurgṛhṇātī” tyasyā-
yamarthaḥ—agnīṣomīyapraṇayanārthavisarjanahomakālasambandhiyajamānā-
cchādanaṃ vāso'dhvaryurgṛhṇātīti । tathā “yūpahastino dānamācarantī”
tyasyā'rtho yūpaparivyāṇaśāṭakamadhvaryave dadyāditi । atra ca spaṣṭa
eva lobhaḥ klṛptaḥ pratīyate । kalpanīyā ca śrutiriti klṛptalobha-
mūlatvamevaivaṃbhūtasmṛtīnām । na caivaṃ sati tulāpuruṣādimahā-
dāneṣvācāryaṣaṣṭhabhāgagrahaṇādismṛtīnāmapi lobhamūlatvam, lobhaśūnya-
snānadānopavāsādipratipādakasaṃhitāntargatāyā manvādimaharṣipraṇī-
tāyā lobhamūlatvāsambhavāt । na ceyamapi tathābhūtā । muktakasmṛti-
<pb n="069"/>
tvena lābhaprayuktādhvaryukartṛkatvasyā'pi sambhāvitatvāt । tasmāde-
bhūtāssmṛtayo na pramāṇameveti ।</p>
<p>prayojanaṃ-pūrvapakṣe smṛtyarthānuṣṭhānam, siddhānte tvananuṣṭhānamiti ।</p>
<p>sūtrantu-lobhasyaiva hetutvena “darśanāt” na pramāṇaṃ smṛtiriti ।।</p>
<head>vārtikakāramatam</head>
<p>tadetadyathābhāṣyamadhikaraṇadvayaṃ siddhāntahetvabhāvādvārtikakāra-
pādā nā'numanyante । ayañca teṣāmabhisandhiḥ—virodhidarśanena hya-
numānaṃ bādhitaviṣayaṃ bhavati । yayā vahneruṣṇatvadarśanena śaityānumā-
nam । yadi tu vahnirapi śītoṣṇasvabhāvo bhavatīti sambhāvyeta, tadā
śaityānumānasyā'pi bādhitaviṣayatvaṃ na bhavedeva । virodhaśca siddha-
vastvāśrayo bhavati, ekasya tadatadrūpāsambhavāt । kāryantu śāstrārthī-
bhūtamekamapi prayogabhedopapāditaviruddhānekasādhanakaṃ dṛṣṭameva । yathā
uditānuditahomaṣoḍaśigrahaṇādisādhyam । ato'tra kārya-
viṣayatvena sarvaveṣṭanasparśaśāstrayorvirādhābhāvādabādhitaviṣayamanumāna-
mutpadyata eveti ।</p>
<p>athocyate—uditānuditahomaṣoḍaśigrahaṇāgrahaṇādīnāṃ yuga-
padupasthitervāśabdārthaṃ vikalpamantarbhāvya pākṣika evā'nvayaḥ śāstrā-
<pb n="070"/>
rthībhūte kārye svīkriyata ityavirodho yukta eva । iha tu prathamāva-
gataniṣpratipakṣaśrautasparśanenaiva sakalajyotiṣṭomaprayogavyāpternirviṣayaṃ
sarvaveṣṭanaṃ bādhyata eveti ।</p>
<p>tadayuktam; tathāhi—keyaṃ yugapadupasthitiḥ ? yadyekajñānaviṣaya-
tvam, tanna; adhyayanakrameṇoditānuditahomaśrutyorapi bhinnajñāna-
viṣayatvāt । nā'pyekadobhayaviṣayajñānatvam, jñānayaugapadyaniṣedhāt ।
nā'pyekaviniyogaśāstraviṣayatvam, uditānuditahomaśāstrayorbhinna-
tvāt । athaikaprayogaśāstraviṣayatvam, tadatrā'pi samānam । lokā-
cāraparyantanirīkṣaṇapravṛttaṃ hi prayogaśāstraṃ smārtamevā'rthaṃ pariha-
ratīti bālajalpanam ।</p>
<p>atha yugapadupasthitapramāṇāpanītatvamabhimatam, iha tu jaghanyapra-
māṇopasthitaṃ virodhibhūtaṃ sarvaveṣṭanaṃ bādhyata eveti । tanna; asambha-
ve hi balavatā durbalaṃ bādhyate । itarathā pratyakṣāvagatajalasambandhinaḥ
parvatasya dhūmānumitadhūmadhvajasambandhabādhanaprasaṅgāt ।</p>
<p>atha satyapyekaparvatāvayavitve'vayavabhedena vyavasthāsambhavā-
dabādhaḥ, tathā'trā'pi prayogabhedena vyavasthāsambhavānnā'nupa-
pannam । tathā yadapyagrapravṛttatvātsparśanaśāstraṃ sakalaprayogavyāpaka-
muktam ।</p>
<pb n="071"/>
<p>tadapyayuktam; tathāhi—na tāvatsparśanaśāstrameva sakalaprayo-
gavyāpitvamabhidhatte । na cā'nabhihitamapi śāstrasvabhāvādevā'vāpyate,
yavavrīhiśāstrayorapi sakalaprayogavyāpitvena miśritānuṣṭhāna sa-
ṅgāt । kintu niṣpratipakṣaśāstrasvabhāvo'yaṃ vaktavyaḥ । sa ca prati-
patrā niṣpratipakṣatvāvadhāraṇapurassara evā'vadhāraṇīyaḥ । na ca para-
sparaviruddhārthānekaśrutidarśinaḥ sparśanaśāstraśravaṇamātreṇa niṣpratipa-
kṣatvāvadhāraṇaṃ sambhavati । tena niṣpratipakṣatvāvadhāraṇapravṛttasyaiva ni-
rūpitavedamūlamanvādipraṇītānanyathāsiddhasarvaveṣṭanasmṛtidarśano niṣpra-
tipakṣatvāvadhāraṇāsambhavāt na sarvaprayogavyāpitvāvadhāraṇasambhava iti
yatkiñcidetat ।</p>
<p>athaivamabhidhīyeta—bhavedetadevam, yadyananyathāsiddhāḥ smṛtayo
bhaveyuḥ । nyāyābhāsamūlā api hi tā nirantaraṃ dṛśyanta eva । yathā
“adhītya snāyāt” “aṅgaṃ vā samabhivyāhārādi” tyevamādayaḥ । atra
hyadhyayanavidherarthajñānaparyantatvenā'dhyayanānantaraṃ snānasyā'dhyayanavi-
dhiviruddhatvādadhyayanavidhipūrvapakṣanyāyamūlatvameva । evaṃ “pitṛyajñaḥ
svakālatvādi” (jai. sū. 4. 3. 28) ityatra caturthādhyāyā-
dhikaraṇe piṇḍapitṛyajñasya viśvajidādivatphalakalpanayā sva-
tantrādhikārasyāktatvādyadetaddarśakarmāṅgatvasmaraṇaṃ tadapi pūrvapakṣanyā-
yamūlameva । ato nyāyābhāsamūlatvasyā'pi sambhavātsamprati
<pb n="072"/>
virādhe smṛtayo bādhyanta eveti na bādhitaviṣayamanumānamutpa-
dyata iti ।</p>
<p>naitat; dvayorapi śrutimūlatvāt । tathā hi-brahmacāriṇo hyasnā-
nādiniyamā vihitaḥ । sa cā'vadhisāpekṣaḥ । tasya smṛtikārairaya-
mavadhirupadarśitaḥ “adhītya snāyādi” ti । adhītyetyadhipūrvasyeṇ
dhātoḥ prayogaḥ । tenā'yamarthaḥ—adhyayanavidhyarthamarthajñānaṃ niṣpādya
snānaṃ kuryādityadhyayanavidhimūlatvamevā'syāḥ smṛteḥ । taduktam—</p>
<lg>
<l>ihā snānādiniyamo yaḥ kṛto brahmacāriṇaḥ ।</l>
<l>avadhitvamanāśritya so'vasānamapekṣate ।।</l>
</lg>
<lg>
<l>tato'pekṣāvaśātsnānamasnānādinivartanam ।</l>
<l>virodhasāhacaryābhyāṃ dṛṣṭārthatvena lakṣayet ।। iti ।।</l>
</lg>
<p>(ślo. vā. pṛ. 33 cau. saṃ.)</p>
<p>tathā—</p>
<lg>
<l>granthagrahaṇamātre ca kṛte snānaṃ virudhyate ।</l>
<l>adhītyetyadhigamyeti vyākhyāne tvavirodhitā ।। iti ।।</l>
</lg>
<p>(ślo. vā. pṛ. 32 cau. saṃ.)</p>
<p>yattu nyāyābhāsamūlatvamuktam, tadyathābhāṣyamiti mantavyam ।
<pb n="073"/>
tathā “tulyassarveṣāṃ paśuvidhiḥ prakaraṇāviśeṣāt” itivat “aṅgaṃ vā
samabhivyāhārādi”tyapi vyākhyeyam ।</p>
<p>tadayamarthaḥ—darśākhyakarmāṅgaṃ pitṛyajñassyādyadi tenā'sya samabhi-
vyāhāro bhavet । na cā'sya karmaṇā samabhivyāhāraḥ, “amāvasyā-
yāmaparāhṇe piṇḍapitṛyajñena carantī” ti mukhyakālavacanatvādamāvā-
syāśabdasya kālasabhivyāhāro'yamiti, tenaitacchrutimūlatvamevā'syā-
ssmṛterapīti na kiñcidanupapannam ।</p>
<p>idantu sakalamabhyupetyavādenoktam । paramārthatastvarthāpattireve-
yam । na hi aṣṭakādismṛtimūlabhūtā api śrutayo'numānagamyāḥ ।
tatpratibaddhaliṅgaviśeṣādarśanāt । yathā cā'ṣṭakādiviṣayiṇī smṛtiḥ
śrutiṃ vinā'nupapadyamānā śrutiṃ kalpayati, tatheyamapīti na tato bhidyate ।
na cā'rthāpatteranyathāpyupapattyā anyathaivopapattivyatiriktaṃ dūṣaṇāntaraṃ
sambhavati ।</p>
<p>na ceha tadastīti pūrvādhikaraṇa evoktam । na ca dūṣaṇadvaya-
rahitamanupapadyamānaṃ na bhavati, tadupapādakaviṣayaśca vicāro bhavatī-
tyutprekṣitumapi śakyam । taduktam—</p>
<lg>
<l>smṛtyā śrutiryā parikalpyate'smin
liṅgādibhiryā viniyojikā ca ।</l>
<pb n="074"/>
<l>phalādibhiryatparipūraṇaṃ ca
sambandhadṛktatra na kācidasti ।। iti ।।</l>
</lg>
<p>(ślo. vā. pṛ. 472. cau. saṃ.)</p>
<p>ato na śrutyā smṛtirbādhyata iti siddham ।</p>
<p>sūtrantu—pūrvādhikaraṇaśeṣatayā vedaviruddhabuddhādismṛtiviṣaya-
meva vyākhyeyam । taduktam—</p>
<lg>
<l>trayīmārgasya siddhasya ye hyatyantavirodhinaḥ ।</l>
<l>anirākṛtya tānsarvān dharmaśuddhirna labhyate ।। iti ।।</l>
</lg>
<p>(taṃ. vā. 1. 3. 2. pṛ. 194)</p>
<lg>
<l>tena pratyakṣayā śrutyā virodhigranthakāriṇām ।</l>
<l>gahiṃtācarita/?/ṇāṃ ca granthapramāṇyabādhanam ।। iti ।।</l>
</lg>
<p>(taṃ. vā. 1. 3. 2. pṛ. 195)</p>
<p>yattu“vaisarjanahomīyaṃ vāso'dhvaryurguhṇātī”tyādismṛtīnāṃ lobhamūla-
tvādaprāmāṇyamuktam, tadasambaddham; avigatiśiṣṭācāropagṛhītāyāḥ
smṛteḥ śiṣṭācārānumitaśrutimūlatvenaiva prāmāṇyopapatteḥ । nanu lābhā-
diśūnyo hi śiṣṭācāraḥ pramāṇamityanantarādhikaraṇa eva vakṣyate । atra
<pb n="075"/>
tu lobhasyaiva sambhāvitatvāt kathaṃ śrutyanumānamiti । maivam; syā-
devaṃ yadyadhvaryorācāraḥ pramāṇamiti vadāmaḥ । kintarhi ? yajamānasya ।
na cā'dhvaryuṇā lobhataḥ pravartito'pi paramaprāmāṇiko yajamāno mūla-
pramāṇagaveṣaṇamantareṇa pravartate । sa cā'dyayāvadācārastathaivā'vigī-
taḥ parāparaprāmāṇikairanuṣṭhīyamānassamastīti śakyate vaktum । yathā
tathā sambhāvanāmātreṇā'prāmāṇye tu kutra kiṃ sambhāvayituṃ na
śakyate । taduktam—</p>
<lg>
<l>rāgadveṣamadonmādapramādālasyapūrvatāḥ ।</l>
<l>kva vā notprekṣituṃ śakyāḥ smṛtyaprāmāṇyahetavaḥ ।। iti ।।</l>
</lg>
<p>(taṃ. vā. 1. 3. 3. pṛ. 171)</p>
<p>tasmādevamādismṛtīnāmapi śiṣṭaparigṛhātānāṃ prāmāṇyameveti ।</p>
<p>sūtrantu—pūrvavadeva bauddhādismṛtiviṣayaṃ vyākhyeyamiti ।।</p>
<trailer>iti tṛtīyaṃ dṛṣṭamūlakasmṛtyaprāmāṇyādhikaraṇam ।।</trailer>
<pb n="076"/>
<head>atha caturthaṃ śiṣṭākopādhikaraṇam ।।</head>
<sutra>śiṣṭākope'viruddhamiti cet ।।</sutra>
<head>viṣayasaṃśayau</head>
<p>“ācāntena karma kartavyam” “yajñopavītinā karma kartavyam”
“dakṣiṇācāreṇa karma kartavyam” ityevaṃlakṣaṇakānyudāharaṇāni ।
kimetāni śrutiviruddhāni na kartavyāni ? utā'viruddhāni kāryāṇi
vā ? iti ।</p>
<head>prabhākaramatena viṣayasaṃśayapūrvapakṣasiddhāntāḥ</head>
<p>atra prabhākareṇa saṅgatilobhāditthaṃ saṃśayo darśitaḥ—kiṃ
“vedaṃ kṛtvā vediṃ karoti” ityādipratyakṣaśrutipratipāditakramaviro-
dhena madhye kṣutādinimittācamanādismṛtervirodhādhikaraṇanyāyenā'
prāmāṇyam । tataśca tadekavākyatāpannaṃ prayogaśāstramapi apramāṇam ।
atha vā'ṣṭakādismṛtivatpratyakṣavedavirodhābhāvātsmṛtyadhikaraṇanyā-
yenā''camanādismṛtervedamūlatvena prāmāṇyam । tataśca tadekavākyatā-
pannasya prayogaśāstrasya prāmāṇyamiti । pūrvapakṣasiddhāntayuktayastu
yathābhāṣyameveti ।</p>
<pb n="077"/>
<head>prabhākaramatadūṣaṇam</head>
<p>tadidamayuktam—smṛtyadhikaraṇoktasaṅgatidūṣaṇenaiva gatatvāt ।
yathā hi tatra pauruṣeyamanvādivākyasyā'pūrvakāryānabhidhāyino'pūrva-
kāryābhidhāyinā vedavākyena sahaikatātparyābhāvenaikavākyatvābhāvā-
nmanvādismṛtyapramāṇye'pi na “yāṃ janā” mantrasyā'prāmāṇyam, tathe-
hācamanādismṛtyaprāmāṇye'pi na prayogaśāstrasyā'prāmāṇyamiti ya-
tkiñcidevaitaditi, yathābhāṣyameva tāvadadhikaraṇaṃ varṇyate ।</p>
<head>bhāṣyakāramatena saṅgatisaṃśayau</head>
<p>pūrvaṃ hi smṛtyadhikaraṇavirodhādhikaraṇayorvedāvirodhe virodhe
ca kratvarthapuruṣārthasādhāraṇameva prāmāṇyamaprāmāṇyañca pratipāditam ।
idānīṃ kratvarthānāmevā''camanādismṛtīnāṃ kiṃ virodhādhikaraṇanyā-
yaviṣayatvaṃ, tataścā'prāmāṇyam ? uta smṛtyadhikaraṇanyāyaviṣayatvaṃ,
tataśca prāmāṇyam ? iti viṣayavyāptyarthamevā'dhikāśaṅkānirākaraṇāya
nyāyāntaraṃ prastūyate ।</p>
<head>bhāṣyakāramatena pūrvapakṣaḥ</head>
<p>tatra smṛtipratipāditaudumbarīsarvaveṣṭane sati śrutivihitasya spa-
rśanasyā'sambhavādbhavatu sarvaveṣṭanasya śrutiviruddhatvam, iha tu smārtā-
<pb n="078"/>
camanādipraveśe'pi śruti “śiṣṭasya”śrutivihitasya kasyacit “a-
kopāt” abādhāt na śrutiviruddhatvamācamanādismṛtīnāmiti siddhā-
ntenopakramya pūrvapakṣaṃ gṛhṇāti—</p>
<sutra>na śāstraparimāṇatvāt ।।</sutra>
<p>atrā'yaṃ pūrvapakṣiṇo'bhisandhiḥ—kratvarthāḥ khalvācamanādi-
padārthāḥ śrautakrameyattākālabādhenaiva kratumanupraviśanti । tathāhi—
“vedaṃ kṛtvā vediṃ karoti” iti śrutyavagataḥ kramaḥ kṣutādinimittānā-
mācamanādīnāṃ madhyaniveśe bādhito bhavet । tathā yāvantaḥ padārthāḥ
kratvarthatayā śrutivihitāsteṣāmiyattā tadadhikasmārtācamanādiniveśe
bādhitā syāt । evaṃ prayogavidhibādhitasya pradhānapratyāsattirūpa-
sya prāśubhāvātmakasyā'pi kālasya vilambahetusmārtācamanādipra-
veśena bādha upasampadyeta । taduktam—</p>
<lg>
<l>śāstreṇa hi padārthānāṃ parimāṇaṃ tridhā gatam ।</l>
<l>krameyatāśunirmāṇarūpaṃ tadiha bādhyate ।।</l>
</lg>
<p>(taṃ. vā. 1. 3. 3. pṛ. 197)</p>
<p>ataḥ śrutirūpaśāstreṇaivā'nuṣṭheyapadārtaparimāṇasya kṛtatvāt ta-
<pb n="079"/>
dadhikasmārtapadārthapraveśe sati virodha eveti virodhādhika-
raṇanyāyaviṣayatvamevā''camanādismṛtīnāmityevaṃ prāpte abhidhī-
yate—</p>
<sutra>api vā kāraṇāgrahaṇe prayuktāni pratīyeran ।।</sutra>
<head>bhāṣyakāramatena siddhāntaḥ</head>
<p>ayamabhiprāyaḥ-bhavedevaṃ yadi smārtācamanādipadārthapraveśe śruti-
pratipāditārthavirodhī bhavet । kramādayo hi prayogopakaraṇabhūtāḥ pra-
yogavidhyapekṣayā prayogāvasthāyāmeva sambadhyante । prayogavidhiścāpūrva-
siddheranirjñātopāyaparimāṇatvena śruteḥ prabhṛti sambhavadvedamūlasmṛtyā-
cāraparyantamapūrvasādhanaṃ pratīkṣamāṇastatpratipāditaṃ padārthajātaṃ parigṛhya
tadanuguṇameva krameyattāśunirmāṇaṃ parikalpya prayogaṃ vidadhāti, na
tvagrata eva śrautapadārthamātrameva gṛhītvā kramādikaṃ kalpayati,
yena paścādbhāvinā smārtācamanādipadārthena virudhyeta । kiñcā'naṅgaṃ
tulyakakṣyaṃ vyavadhākaṃ bhavati । iha tu kṣutādinimittaṃ kartṛśucitvā-
pādamācamanaṃ sakalapadārthāṅgameva । tenā'nācāntena kṛtā vedireva
viguṇī bhavet । ācāntena tu kṛtā vedireva saguṇībhavatīti na
tena vyavadhānam । taduktam—</p>
<pb n="080"/>
<lg>
<l>vedireva hmanācamya kurbato viguṇī bhavet ।</l>
<l>tāmeva saguṇāṃ kartuṃ śudhyā na vyavadhāsyate ।।</l>
</lg>
<p>(taṃ. vā. 1. 3. 3. pṛ. 200)</p>
<p>ato virodhābhāvātsmṛtyadhikaraṇanyāyaviṣayatvamevā''camanā-
dismṛtīnāmiti ।</p>
<p>prayojanaṃ pūrvapakṣe-smārtapadārthahānam, siddhānte tūpādānamiti ।</p>
<p>sūtrantu—smṛtikāraiḥ praṇītānyetāni lobhādi “kāraṇāgrahaṇe”
pramāṇānīti “pratīyeran” ।</p>
<head>vārtikakāramatam</head>
<p>tadetadyathābhāṣyamadhikaraṇaṃ vārtikakārapādā nā'numanyante, pūrva-
meva virodhe satyapi smṛtiprāmāṇyapratipādanenā'sya vicārasyā'na-
vakāśatvāt । tena smṛtyadhikaraṇasyaivā'yaṃ kṛtsnaḥ prapañcaḥ । tathā
hi—“dharmasya śabdamūlatvādaśabdamanapekṣyaṃ syāt” (jai. sū. 1. 3. 1)
ityetena smṛtyācārayorevā'vidyamānavedaśabdatvādanādaraṇīyatvena
pūrvapakṣaṃ kṛtvā “api vā kartṛsāmānyātpramāṇamanumānaṃ syāt” (jai.
sū. 1. 3. 2) ityanumitavedamūlatvena prāmāṇyamiti siddhāntitam ।</p>
<pb n="081"/>
<head>bauddhagranthānāmaprāmāṇyanirūpaṇam</head>
<p>tatra smṛtiprāmāṇye sati bauddhādismṛtīnāmapi prāmāṇyamityā-
śaṅkya “virodhe tvanapekṣaṃ syādasati hyanumānaṃ” (jai. sū. 1. 3. 3.)
ityanena vedāviruddhasmṛtīnāmeva prāmāṇyamityuktam । idānīṃ yattarhi
vedāviruddhaṃ bauddhādismṛtivacanaṃ na śiṣṭān kopayati vihārārāmama-
ṇḍalokaraṇavairāgyadhyānābhyāsāhiṃsāsatyavacanadamadānadayādiviṣayaṃ,
tattarhi pramāṇamityāśaṅkyate “śiṣṭākope'viruddhami”ti ।</p>
<p>atrottaram—“na śāstraparimāṇatvāt” । parimitānyeva hi dharmaśā-
strāṇi caturdaśavidyāsthānāni vedavyavahāribhirmanvādibhiḥ parigṛhī-
tāni । taduktam—</p>
<lg>
<l>aṅgāni vedāśvatvāro mīmāṃsānyāyavistaraḥ ।</l>
<l>dharmaśāstraṃ purāṇañca vidyā hyetāścaturdaśa ।। iti ।।</l>
</lg>
<p>tenaitānyeva paraṃ dharmaṃ prati pramāṇāni । buddhādismṛtivacanantu
ghuṇākṣaranyāyena vedāviruddhamapīdānīntananirūpitāptavacanamivā'pramā-
ṇamiti ।</p>
<head>vārtikakāramatena sadācāraprāmāṇyanirūpaṇam</head>
<p>evaṃ smṛtiviṣayasakalaśaṅkānirāse satīdānīṃ śiṣṭācāragatā-
śaṅkā “api vā”ityanena sūtreṇa nirasyate ।</p>
<pb n="082"/>
<head>pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ-yathā buddhādismṛtīnāṃ veda-
saṃvādinīnāmapi bahutaravedaviruddhasmṛtimiśritatvādaprāmāṇyam, tathā
śiṣṭācārasyā'pi bahutaravedaviruddhāhicchatrabrāhmaṇīmadyapānādidu-
rācāramiśritatvena na vedānumānadvāreṇa prāmāṇyam । kiñca itareta-
rāśrayāt śiṣṭācāratvamapyaśakyanirūpaṇameva । taduktam—</p>
<lg>
<l>ke śiṣṭā ye sadācārāḥ sadācārāśca tatkṛtāḥ ।</l>
<l>itītaretarādhīnanirṇayatvādanirṇayaḥ ।। iti ।।</l>
</lg>
<p>(taṃ. vā. 1. 3. 3. pṛ. 204)</p>
<p>nanu—</p>
<lg>
<l>surā vai malamannānāṃ pāpmā ca malamucyate ।</l>
<l>tasmādbrāhmaṇarājanyau vaiśyaśca na surāṃ pibet ।।</l>
</lg>
<p>(manu. a. 11. ślo. 93.)</p>
<p>ityevamādivacanairhi surāpānaṃ pratiṣiddham । tacca liṅganirde-
śātpuruṣāṇāmeva pratiṣiddham, na tu strīṇāmapi । na caivaṃ sati
‘brāhmaṇaṃ na hanyādi’ tyatrā'pi puṃsa eva brāhmaṇasya hananaṃ pratiṣi-
ddham, na striyā iti vaktavyam । hananapratiṣedhe karmabhūtasya brāhmaṇa-
<pb n="083"/>
syoddeśyatvena liṅgasyā'vivakṣitatvāt । tathā hyubhayathā tatra vā-
kyārthaḥ sambhāvyate—niṣedharūpo vidhirūpo vā । tatra niṣedharūpe
vākyārthe krodhādinimittabrāhmaṇahananakartavyatāmanūdya tadviṣayo naña-
rthaḥ pratipādyate—yadbrāhmaṇahananaṃ kuryāttanneti । yasya tu sarvatraika-
rūpavākyārthalobhena ‘brāhmaṇaṃ na hanyādi’ tyatrā'pi vidhirūpa eva
vākyārtha ityabhimatam, tasyā'pi rāgataḥprāptahananānuvādena nañartha
eva vidhīyate—‘yadbrāhmaṇahananaṃ tanna kuryādi’ti । tenobhayathā'
pi brāhmaṇasyoddeśyatvāttadgataviśeṣaṇānāmavivakṣitatvameva ।</p>
<p>ayaṃ ca vidhipakṣo vārtikakārapādaiḥ sambhāvanāmātreṇopanyasto
vicārāsahatvāt । tathā hi-pravartakaśśabdavyāpāro vidhirityucyate ।
pravṛttiśca sarvatra kriyāviṣayiṇī । tatkathamakriyārūpasya nañarthasya
vidheyatvam ? kathañca pravṛttiphalasya vidhernivṛttiphalatvam ?</p>
<p>athocyeta niṣedho vidhīyata iti nañarthaviṣayiṇī bhāvanaiva
vidhīyate । tenā'trā'pi vidheḥ kriyāviṣayatvameva । tasyāṃ ca bhā-
vanāyāṃ vidheḥ pravartakatvātpravartakatvamapyavyāhatam । saiva ca naña-
rthaviṣayabhāvanāyāṃ pravṛttiḥ pūrvasaṅkalpaviparītatvānnivṛttirityucyate ।
nivartakatvamapi pūrvasaṅkalpaviparītapravṛttijanakatvameva, na tvarthāntaram ।
ato niṣedhavidhireveti ।</p>
<pb n="084"/>
<p>tadayuktam; nañarthasya bhāvanāviṣayatvāsambhavāt । bhāvanāni-
ṣpādyaṃ hi bhāvanāviṣayaḥ । na hanyādityatra tu nañartho niṣedhyahana-
nakriyāprāgabhāvaḥ । na cā'sau bhāvanāniṣpādyaḥ । kiñca bhāvyotpā-
danā hi bhāvanā । sā ca vidhyavaruddhā samīhitameva bhāvyaṃ gṛhṇāti ।
viṣayamapi tadeva svīkurute, yatsamīhitopāyarūpam । na cā'tra niṣedha-
vidhau samīhitaṃ kiñcidbhāvyamasti । na cā'bhāvarūpasya nañarthasyā-
'pi tadupāyatvaṃ sambhavatīti yatkiñcidetat ।</p>
<p>yattu prabhākareṇa nivṛttirnañartha ityabhyupagamya nañarthasya vidheya-
yatvamuktam, tadapi nivṛtterakriyārūpatvādeva tāvadanupapannam । kiñcā-
''khyātāntarasambaddhasya naño nivṛttyarthatvānavagatervidhisambandhādeva
tadarthasya nivṛttirūpatvaṃ vaktavyam । tathā ca vidhisambandhānnañarthasya
nivṛttirūpatvaṃ, nivṛttitve ca sati vidheyatvamiti vaktavyamitītareta-
rāśrayatvamityetadapi yatkiñciditi ।</p>
<p>nanu niṣedhapakṣo'pyanupapanna eva । eṣā hi tatra vacanavyaktiḥ-
‘yadbrāhmaṇahananaṃ kuryāttanne’ti । vidhirapyatra rāgataḥ prāpto'nuvādya-
koṭiniviṣṭaḥ । na caitatsambhavati । yataśśabdavyāpārarūpo vidhiḥ
sa kathaṃ rāgato labhyate । tathā vidhyanuvādayoḥ parasparaviruddhatvā-
dvidhiranūdyata ityetadapi vyāhatam । kiñcābhāvavacanatā'nyavacanatā
<pb n="085"/>
virodhivacanatā vā nañśabdasyā'vagatā । niṣedhavacanatāyāntu
śaktyantarakalpanā'pi prasajyeta । tathā satyekasyaivā'khaṇḍasya nañ-
śabdasya pratyayasambandhalabhya evā'rtho'dhyāropaṇīyaḥ svātmanyeva na
kuryāditi, taccā'nupapannamiti ।</p>
<p>ucyate—nā'tra vidhirasti, kintu vidhyabhidhānasamartho liṅ-
śabdo nañarthasya vidhiviṣayatvāsambhavāt tatsambandhayogyaṃ vidhiphalaṃ
kuryāmityanāgatapravṛttisaṅkalparūpamarthaṃ lakṣayati, gaṅgāśabda iva
tīra/?/ । sa ca rāgataḥ prāptatvādanuvādyakoṭiniviṣṭa eva । nañ-
śabdo'pyatra na sākṣānniṣedhavacanaḥ, kintarhi virodhivacana eva vidhi-
pratyayasambaddhastatpratipādyaṃ kuryāmityanāgatapravṛttisaṅkalpavirodhinaṃ na
kuryāmiti pratyayamādadhāno niṣedhako bhavatīti na nañaḥ śaktyantara-
kalpanam । nā'pi svātmanyeva na kuryādityadhyāropaṇamiti niṣedha-
rūpa eva vākyārtho yuktaḥ ।</p>
<p>anyathā vā niṣedhasya vākyārthatvaṃ varṇayāmaḥ—nā'tra nañśa-
bdasya vidhiśabdalakṣitānāgatapravṛttisaṅkalpavirodhiparatayā niṣedha-
katvam, kintu liṅādividhiśabdo hi pravartanārūpaṃ vidhimācaṣṭe ।
tatsamabhivyāhṛtaśca nañśabdaḥ tadviparītamarthaṃ nivartanārūpamabhidhatte,
dharmaśabdasamabhivyāhṛta iva tadviparītamadharmam । yathā ca pravartanā pravṛ-
<pb n="086"/>
ttiviṣayasya sukhaphalatvaṃ bodhayantīcchopahāradvāreṇa pravartayati, tathā
nivartanā'pi nivṛttiviṣayasya duḥkhaphalatvaṃ bodayantī dveṣopahāradvāreṇa
nivartayatīti niṣedhārthaḥ । na cā'khyātayogino nañśabdasya
niṣedhavacanatvameva prasiddham, virodhivacanatvaṃ tu kutaḥ ? maivam; ni-
ṣedhavacanatve śaktyantarakalpanāprasaṅgāt । kintūktanyāyena virodhi-
vacanasyaiva sata ākhyātayogena nivṛttiphalatvānniṣedhakatvam, na tu
niṣedhavācakatvamiti ।</p>
<p>nanu kā punariha nivartanā ? ucyate-pravartanāviparītā hi niva-
rtanā । pravartanā ceṣṭopāyatā vā uddiṣṭapuruṣapravṛttiśabdavyāpāro vā ।
tatra yadā iṣṭopāyatā pravartanā, tadā'niṣṭopāyatā nivartanā । yadā
coddiṣṭapuruṣapravṛttiḥ śabdavyāpāraḥ pravartanā, tadoddiṣṭapuruṣanivṛttiḥ
śabdavyāpāra eva nivartaneti nā'nupapannam । kintvasmin pakṣe vi-
dhyākhyātasamabhivyāhṛtasyaiva naño nivartanārūpaniṣedhārthatvādvacanavya-
ktirniṣedhavidhivādivadeva ‘yadbrāhmaṇahananaṃ tanna kuryādi’ti । tada-
trā'pi rāgataḥ prāptaṃ brāhmaṇahananamuddiśya nivartanārūpaniṣedhopadeśā-
duddaśyabhūtasya brāhmaṇasya liṅgādikamavivakṣitameveti । taduktam—</p>
<lg>
<l>sarvathā brāhmaṇoddeśānneha mucyāmahe vayam ।</l>
<l>na coddiṣṭasya śakyete liṅgasaṃkhye vivakṣitum ।। iti ।।</l>
</lg>
<p>(taṃ. vā. 1. 3. 3. pṛ. 212. pū. saṃ.)</p>
<pb n="087"/>
<p>surāpāne tu “brāhmaṇo na surāṃ pibedi”ti brāhmaṇasya kartṛtve-
nopādānāt upādeyasya ca “paśunā yajete”tivalliṅgasyā'pi viva-
kṣitatvādāhicchatrabrāhmaṇīnāṃ surāpānasyā'niṣiddhatvānna durācā-
ratvam । taduktam—</p>
<lg>
<l>tataścā'pratiṣiddhatvānnaiva strīṇāṃ virudhyate ।</l>
<l>surāpānamahicchatrabrāhmaṇyastena kurvate ।। iti ।।</l>
</lg>
<p>(taṃ. vā. 1. 3. 3. pṛ. 212.)</p>
<p>atrocyate-vidheyaviśeṣaṇaṃ hi vivakṣitaṃ bhavati, yatā vidheya-
syā'pūrvavacchabdaikavedyasya yāvadupāttaviśeṣaṇagrahaṇena viśiṣṭavidheya-
pratītiparyavasāne satyanyataraparityāgakāraṇābhāvāttathābhūtameva vidheyaṃ
vidhirvivakṣati । anuvādyantu nā'pūrvavacchabdavedyam, kintu tatra
vidheyaṃ vidhātuṃ yathājñātameva śabdenopasthāpyate । tasya yena kenaci-
dupalakṣaṇena yathājñātasyopasthitau satyāṃ vidheyāropitavyāpāro vi-
dhirnānuvādārthaṃ viśeṣaṇāntaraṃ vivakṣitumutsahate, anākāṅkṣita-
tvāt । nā'pi vidhānārtham, vidhyāvṛttilakṣaṇavākyabhedaprasaṅgāt ।</p>
<p>yatra punaranuvādyasyā'pi viśeṣaṇavivakṣāmantareṇoddeśyatvameva
na sambhavati, tadasambhave ca vidhiravasīdan viśeṣaṇamapyākāṅkṣati,
tatrā'nuvādyaviśeṣaṇamapi vivakṣitameva । yathā-“yasyobhayaṃ havirārti-
<pb n="088"/>
mārcchet” (tai. brā. 3. 7. 1.) ityatroktam—“mṛṣyāmahe haviṣāṃ
viśeṣaṇaṃ” (śā. bhā. 6. 4. 6. sū. 23.) iti, na tvanyatra । te/?/na
vivakṣāyāṃ sarvatra vidhyapekṣaiva kāraṇam, avivakṣāyāṃ ca
tadanapekṣaiya । upādeyatvoddeśyatve tu prāyike । taduktam—</p>
<lg>
<l>nopādeyatvamevaikaṃ vivakṣākāraṇaṃ matam ।</l>
<l>viśeṣaṇavivakṣāyāṃ kāraṇaṃ hi mahadvidhiḥ ।। iti ।।</l>
</lg>
<p>(taṃ. vā. 1. 3. 3. pṛ. 212)</p>
<p>tadatrā'pi ‘brāhmaṇo na surāṃ pibedi’ ti rāgataḥ prāptabrāhmaṇaka-
rtṛkasurāpānānuvādena niṣedhopadeśāt, tasya ca jātimātrābhidhānena
paryavasānānna liṅgādivivakṣeti strīṇāmapi surāpānaṃ niṣiddhameveti ।
kurvate cāhicchatrabrāhmaṇyaḥ surāpānam । ato durācāramiśritatvā-
nnā''cāraḥ pramāṇamityevaṃ prāpte abhidhīyate—</p>
<sutra>api vā kāraṇāgrahaṇe prayuktāni pratīyeran ।</sutra>
<head>siddhāntaḥ</head>
<p>ayamabhiprāyaḥ-na hi sarveṣāṃ śiṣṭakṛtācārāṇāṃ dharmaprāmāṇyam,
kintarhi yeṣu dṛṣṭaṃ phalaṃ pravṛttikāraṇatvena nā''śritaṃ, ye ca dharmabudhyā
kriyante ta eva pramāṇam । na hi mūlabhūtaṃ vedamantareṇa vedavyavahā-
<pb n="089"/>
riṇāmevaivaṃvidhācāro'yamanādiparamparāsiddhassambhavati । taduktam—</p>
<lg>
<l>dṛṣṭakāraṇahīnāni yāni karmāṇi sādhubhiḥ ।</l>
<l>prayuktāni pratīyeran dharmatveneha tānyapi ।।</l>
</lg>
<lg>
<l>śarīrasthitaye yāni sukhārthaṃ vā prayuñjate ।</l>
<l>arthārthaṃ vā na teṣvasti śiṣṭānāmeva dharmadhīḥ ।।</l>
</lg>
<lg>
<l>dharmatvena prapannāni śiṣṭairyāni tu kānicit ।</l>
<l>vaidikaiḥ kartṛsāmānyātteṣāṃ dharmatvamiṣyate ।। iti ।।</l>
</lg>
<p>(taṃ. vā. 1. 3. 3. pṛ. 215)</p>
<p>tenāhicchatrabrāhmaṇīsurāpānādīnāṃ na dharmatvam, dṛṣṭakāraṇa-
syaiva rāgasya pravṛttihetutvāt । itaradurācārodāharaṇāni ca vārtika-
eva supariharāṇi ।</p>
<p>yadapi “ke śiṣṭāḥ ye sadācārāḥ sadācārāśca tatkṛtā” itya-
nyonyāśrayatvamuktam, tadapyayuktam; anyataḥ paricchedasambhavāt ।
vedavihitārthakriyākāritvaṃ hi śiṣṭatvam । tacca pratyakṣāvagatasmṛtya-
numitavedārthakriyākāritvenā'grata evā'vagatamiti nā'nupapannam ।</p>
<p>prayojanaṃ—pūrvapakṣe śiṣṭācāraviṣayāṇāṃ karmaṇāmananuṣṭhānam ।
siddhānte tvanuṣṭhānamiti ।</p>
<pb n="090"/>
<p>sūtrantū—dṛṣṭaphalasya pravṛtti“kāraṇatvāgrahaṇe” sati yāni dha-
rmatvena “prayuktāni” tāni dharmapramāṇatvena “pratīyeran” iti ।</p>
<head>iti sadācāraprāmāṇyanirūpaṇam</head>
<trailer>iti caturthaṃ śiṣṭākopādhikaraṇam ।।</trailer>
<head>atha pañcamaṃ yavavarāhādhikaraṇam ।।</head>
<sutra>teṣvadarśanādvirodhasya samā vipratipattissyāt ।।</sutra>
<head>viṣayasaṃśayau</head>
<p>“yavamayaścaruḥ” “vārāhī upānahau” (mai. saṃ. 4. 4. 6)
“vaitase kaṭe prājāpatyān sañcinoti” iti yavavarāhavetasaśabdān
samāmananti । tatra kecit dīrghaśūke yavaśabdaṃ prayuñjate, kecitpriya-
ṅguṣu । varāhaśabdaṃ kecitsūkare, kecitkṛṣṇaśakunau । vetasaśabdaṃ ke-
cidvañjule kecijjambvām । tatrobhayathā śabdārthāvagamādvikalpa iti ।</p>
<head>prabhākaramatena pūrvottarapakṣau</head>
<p>atra saṅgatilobhātprabhākareṇa bhāṣyakārīyo vikalpaśabdo'na-
dhyavasāyaparo vyākhyātaḥ । evaṃ hi manyate—nirapekṣaśāstradvayavi-
hitayārhi vrohiyavayorvikalpo bhavati । iha tu “yavamayaścarurbhavatī”tye-
<pb n="091"/>
kamidaṃ vākyaṃ nānāvṛttaṃ dīrghaśūkapriyaṅgurūpobhayārthavidhāyakaṃ sa-
mbhavati । āvṛttau ca vākyabhedāpattiḥ । na caikasya mukhyatvamapara-
sya gauṇatvamiti nirdhārayituṃ śakyate vinigamanāpramāṇābhāvāt ।
na ca vākyaśeṣo vinigamanāpramāṇam, “yavamayaścarurbhavati”ityatra vā-
kyaśeṣasyā'śravaṇāt । kintu bhāṣyakāramate vāruṇaprāghāsikayavama-
yakarambhapātravidhiśeṣo'yamarthavādaḥ । vartikakāramate tu yavamatībhi-
radbhiraudumbaryāḥ prokṣaṇe vidhīyamāne “yatrā'nyā oṣadhayo mlāya-
nte athaite modamānā ivottiṣṭhantī”ti । (śa. brā. 3. 6. 1. 10)
tena yasminnevā'yaṃ śrūyate, tasminneva yāge vākyaśeṣo'yaṃ yava-
śabdasya dīrghaśūkaparatve vinigamanāpramāṇam, na tvanyatrā'pītyato-
'trānadhyavasāyādaprāmāṇyamiti ।</p>
<head>prabhākaramatadūṣaṇam</head>
<p>tadayuktam; vakṣyamāṇapūrvapakṣanyāyena vikalpenaiva pramāṇyo-
papattāvaprāmāṇyāpādakasyā'nadhyavasāyasyā'sambhavāditi yatkiñci-
detaditi yathābhāṣyameva tāvadadhikaraṇaṃ prastūyate ।</p>
<p>śrutivirodhāvirodhayoḥ smṛtīnāmaprāmāṇyaṃ prāmāṇyañca nirū-
pyedānīṃ deśabhedenāryamlecchayornānārthaviṣayaikaśabdaprayogarūpācāra-
vipratipattau kathamiti nirūpyate ।</p>
<pb n="092"/>
<head>bhāṣyakāramatena pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yavavarāhavetasaśabdeṣu deśa-
bhedena nānārthaprasiddheṣūktanyāyena vinigamanāpramāṇābhāvādvikalpa e-
veti । na ca yavādipadāvṛttirūpavākyabhedaprasaṅgānna vikalpassa-
mbhavatīti vaktavyam । agatyā vākyabhedasyā'pyadhyayanavidhyanuma-
tatvāt । yathā—“yasya havīṃṣi naśyeyurduṣyeyurapahareyurvā''jyena tā
devatāḥ parisaṃkhyāya yajete”ti pratinimittamājyavidhyāvṛttirūpavā-
kyabhedo'dhyayanavidhyanumata eva । taduktam—</p>
<lg>
<l>gauṇe lākṣaṇikaṃ vā'pi vākyabhedena vāsvayam ।</l>
<l>vedoyamāśrayatyarthaṃ ko nu taṃ pratikūlayet ।। iti ।।</l>
</lg>
<p>(taṃ. vā. 1. 3. 4. pṛ. 223)</p>
<p>ato vikalpenaiva pūrvapakṣo yukta ityevaṃ prāpte'bhidhīyate—</p>
<sutra>śāstrasthā vā tannimittatvāt ।।</sutra>
<head>bhāṣyakāramatena siddhāntaḥ</head>
<p>ayamabhiprāyaḥ—bhavedaṣṭadoṣaduṣṭo'pi vikalpo yadyubhayābhidhā-
na bhavet । iha punaranyatarābhidhānenaivā'nyatarasya sādṛśyādgauṇyā-
<pb n="093"/>
śrāyaṇena pratītyupapattau nobhayābhidhānam, śaktidvayakalpanāpramā-
ṇābhāvāt । asti cā'nyatarābhidhāne satyanyatra gauṇatvanimitta-
m । yatassadṛśastambāḥ priyaṅgavo dīrghaśūkāśca । na cā'nyatarābhi-
dhāne vinigamanāpramāṇaṃ nā'sti, vākyaśeṣasyaiva vinigamanāpramā-
ṇatvāt ।</p>
<p>nanu vākyaśeṣo yatra śrūyate tatraiva vinigamanāpramāṇamityuktam ।
satyam; yatrā'kṣādipadasyeva nirūpitaivā'nekatra śaktistatraiva । iha
vākye kutrā'sya tātparyamiti sandehe yatraiva vākyaśeṣaḥ śrūyate tatraiva
vinigamanāpramāṇaṃ bhavati, iha punaśśaktikalpanāvasare ekatra śakti-
kalpanenaivā'nyatra pratītiprayogayorupapattau śaktikalpanānirṇāyakatvameva
vākyaśeṣasyeti nā'nupapannam । tathā “varāhaṃ gāvo'nudhāvanti” (mai.
saṃ. 1. 6. 3.) ityarthavādādvarāhaśabdasya paśuviśeṣābhidhāne । evaṃ
“apsujo vetasa” ityarthavādādvetasaśabdasya vṛkṣaviśeṣābhidhāne ni-
rṇāyakatvamiti ।</p>
<p>prayojanaṃ—yadi pūrvaḥ pakṣaḥ, tadā vikalpenā'nuṣṭhānam, atha
siddhāntastadā dīrghaśūkādīnāmeveti ।</p>
<p>sūtrantu—“śāstrasthā” prasiddhirbalīyasī anādiśāstra “ni-
mittatvādi”ti ।।</p>
<pb n="094"/>
<head>vārtikakāramatam</head>
<p>tadetadyathābhāṣyamadhikaraṇaṃ vārtikakārapādā nā'numanyante ।
yavavarāhavetasaśabdeṣu sarvadeśeṣvabhidhānavipratipattyanupalambhāt । ta-
duktam—</p>
<lg>
<l>naivocyante kvaciddeśe yavaśrutyā priyaṅgavaḥ ।</l>
<l>jambūṃ na vetasaṃ prāhurvarāhaṃ naiva vāyasam ।। iti ।।</l>
</lg>
<p>(taṃ. vā. 1. 3. 4. pṛ. 218)</p>
<p>kiñca “sandigdheṣu vākyaśeṣānnirṇaya” ityanenaiva labhyamānatvā-
danupapanna evā'yaṃ vicāraḥ । taduktam—</p>
<lg>
<l>sandigdheṣu ca sarveṣu vākyaśeṣeṇa nirṇayam ।</l>
<l>vakṣyatyeva na tenā'pi pṛthakkāryā vicāraṇā ।। iti ।।</l>
</lg>
<p>(taṃ. vā. 1. 3. 4. pṛ. 218)</p>
<p>athocyeta—na vayamudāharaṇabhedādadhikaraṇabhedaṃ brūmaḥ, kintu
pratipādyabhedādeva । tathā hi-“aktāśśarkarā” (tai. vrā. 3. 12. 5.)
ityatra kimañjanasādhanamupādeyamityupādanagatasya sandehasya “tejo
vai ghṛtam” ityarthavādabalena nirṇayaḥ kriyamāṇastadvākyagatāktapada-
syaiva kriyate, na tu vākyantaragatasyā'ktapadasya । tenopādānasandehe
<pb n="095"/>
samabhivyāhṛtavidhyu śevartipadagatasandehanirṇāyakatvameva vākyaśeṣa-
syeti tadadhikaraṇapratipādyam । iha punaḥ kimatra yavaśabdāsyā'bhi-
dheyamityabhidhānasandehe vākyaśeṣānnirṇayaḥ kriyamāṇo yāvadvākya-
gatayavaśabdagocarāmevā'bhidhānaśaktiṃ vyavasthāpayatīti pratipādyabhe-
dādadhikaraṇabhedo yukta eveti ।</p>
<p>tadayuktam; nyāyatulyatvāt । tatropādānasandehanirṇaye khalvayaṃ
nyāyaḥ, vidhistutyossamānaviṣayatvāt stutyasyaiva vidheyatvamiti ।
tathā'bhidhānasandehe'pi dīrghaśūkastutidarśanāddīrghaśūkasyaiva vidheya-
tvam । taccā'śābdasya na sambhavatītyanadhigatamukhyabhūtārthāntarasya
śabdasya vācakaśaktimevālambyā'vatiṣṭhate । sarvasyaiva saṃśayasyaika-
tarapakṣānugrāhinimittadarśanenaiva nivartanīyatvāt । na codāharaṇabhe-
dena kiñcidvailakṣaṇye satyadhikaraṇabhedo bhavati । tathā sati “ya-
smin prītiḥ puruṣasya tasya lipsārthalakṣaṇāvibhaktatvāt” (jai. sū.
4. 1. 2.) ityatrā'pi phalayāgayoḥ puruṣārthatvapratipādane'vāntara-
hetuvailakṣaṇyādadhikaraṇabhedaprasaṅgaḥ । svargasya hi puruṣārthatvaṃ svabhā-
vādeva, yāgasya tu tatsādhānatvena ।</p>
<p>atha tatraikanyāyaviṣayatvam, tadehā'pyupādānasandehe stutisa-
mbandhamātrādeva ghṛtādīnāṃ vidheyatvanirṇayaḥ । abhidhānasandehe tu
<pb n="096"/>
trikālanirastamukhyabhūtārthāntarādarśanānugṛhītādeva stutisambandhā-
dabhidheyaṃ niścitya vidheyanirṇaya iti yatkiñci detaditi । taduktam-</p>
<lg>
<l>tathā'pi nyāyatulyatvādyathā ghṛtaparigrahaḥ ।</l>
<l>vākyaśeṣāttathaiva syādyavādyarthavinirṇayaḥ ।। iti ।।</l>
</lg>
<p>(taṃ. vā. 1. 3. 4. pṛ. 219)</p>
<p>na caivaṃ priyaṅgāvapi prayogadarśanādarthāpattyā tatrā'pi śaktiḥ
kalpanīyeti vaktavyam । yatastatsiddhinyāyenaiva gauṇatvāśrayaṇenaiva
priyaṅgau prayogasyā'nyayā siddhatvenā'rthāpatteḥ parikṣayāditi ।</p>
<head>vārtikakāramatena pīlvadhikaraṇam</head>
<head>viṣayasaṃśayau</head>
<p>ato'nyathaitadadhikaraṇaṃ varṇyate—avidyamānavākyaśeṣā ā-
ryamlecchaprayogavipratipattibhājaḥ pīlvādiśabdā evā'trādāhara-
ṇam । āryā hi pīluśabdaṃ vṛkṣaviśeṣe prayuñjate । tadāha gautamaḥ—
“pailavaudumbarau vaiśyasya daṇḍau” (gau. dha. 1. 33) iti । mlecchā-
stu hastini । tatra sandehaḥ—kiṃ dvayorapi pīluśabdābhidheyatvam ?
utā'nyatarasyā'bhidheyatvaṃ anyatarasya gauṇatvamiti ?</p>
<pb n="097"/>
<head>pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—ubhāvetāvarthau pīluśabdātpra-
tīyete । pratītiścobhayatrā'pi śaktiṃ kalpayati, viśeṣābhāvāt । na
ca laukikaśabdārthavyavahāre āryamlecchakṛtaḥ kaścidviśeṣo'sti ।
na hi ghaṭādijātīyeṣvāryā eva paraṃ ghaṭaśabdaṃ prayuñjate, na mlecchā
iti śakyaṃ vaktum । tasmādevaṃvidheṣu śabdārthavyavahāreṣu vedaviro-
dhābhāvenā''ryamlecchayārvipratipattessamatvātpīlvādiśabdānāmubhaya-
vācakatvamityevaṃ prāpte—</p>
<head>siddhāntaḥ</head>
<p>abhidhāyate—āryāṇāmeva prasiddhirbalīyasī । śāstrasthā
hi te pāramārthikaśāstrārthānuṣṭhānāya pāramārthikameva śabdārthamavadhā-
rayanti । tena yeyamāryāṇāmanādiśabdārthāvadhāraṇaparamparā saiva
vācyavācakasambandhāvadhāraṇe pramāṇam । mlecchānāntu yādṛcchi-
kavyavahāriṇāṃ pāramārthikaśabdārthatatvanirūpaṇānabhijñānāṃ hastigo-
caratvenā''ryaprayuktapīluśabdārthavṛkṣasthūlatvaśyāmalatvasādṛśyādgau-
ṇapīluśabdāśrayaṇena mukhyatvabhramādeva śabdasya vyavahāropapattau
na pāramārthikaśabdārthādhyavasānam ।</p>
<pb n="098"/>
<p>taduktam-</p>
<lg>
<l>abhiyuktatarā ye ye bahuśāstrārthadarśinaḥ ।</l>
<l>te te yatra prayuñjīran sa so'rthastatvato bhavet ।। iti ।।</l>
</lg>
<p>(taṃ. bā. 1. 3. 4. pṛ. 220)</p>
<p>tasmādāryaprasiddhireva śabdārthāvadhāraṇe pramāṇam, na mleccha-
prasiddhiriti ।</p>
<p>prayojanam—“pailavaudunbarau vaiśyasye” tyatra hastibhavāsthidaṇḍena
saha pīluvṛkṣadaṇḍasya vikalpaḥ pūrvapakṣe । siddhānte tu pīluvṛkṣa-
daṇḍa eva ।</p>
<p>sūtrantu—ye “śāstrasthāḥ” teṣāmeva prasiddhirbalīyasā ।
teṣāmeva śāstrārthānuṣṭhānāya śabdārthanirūpaṇe “nimittatvādi”ti ।।</p>
<head>iti vārtikakāramatena pīlvadhikaraṇam</head>
<head>vārtikakāramatena smṛtyācārayorbalābalanirūpaṇam</head>
<head>pūrvapakṣaḥ</head>
<p>athavā smṛtyācāravirodhaviṣayametadadhikaraṇam । atrā'yaṃ
<pb n="099"/>
pūrvapakṣiṇo'bhisandhiḥ—yathā hi manvādismṛtīnāṃ śrutimūlatvaṃ tathā
sadācārāṇāmapi śrutimūlatvaṃ nirūpitameva । tatra smṛtiviruddhānā-
mapyadṛśyamānalobhādimūlānāṃ vedavyavahāribhirevā''caryamāṇatvena
sadācāratvāviśeṣāt “api vā kartṛsāmānyātpramāṇamanumānaṃ syā-
t” (jai. sū. 1. 3. 6) ityanena nyāyena smṛtivirodhe'pi vedaviro-
dhābhāvena vipratipattessamatvātsadācārasya vedamūlatvameva ।</p>
<p>athavā ''cārasyaiva balīyastvam । sa hi śrutyanumāne liṅga-
bhūtaḥ pratyakṣeṇaivā'vagamyate । smṛtiḥ punarmanuvacanādanumitā śrutima-
numāpayatīti viprakarṣāddurbalā । yeṣāmapi manuvacanameva śrutyanumāne
liṅgam, teṣāmapi vaktṛjñānānumānadvāreṇa śrutyanumānamiti viprakṛṣṭa-
tvameva smṛterācārāditi ।</p>
<p>taduktam—</p>
<lg>
<l>yāvadvismaraṇaṃ dṛṣṭvā śrutiranyā'numāsyate ।</l>
<l>tāvallabdhātmakaḥ pūrvamācāraḥ pratitiṣṭhati ।।</l>
</lg>
<lg>
<l>pratiṣṭhitasya bādhaśca kīdṛśaḥ parikalpyatām ।</l>
<l>tenā''cārabalīyastvaṃ samatvaṃ veha yujyate ।। iti ।।</l>
</lg>
<p>(taṃ. vā. 1. 3. 4. pṛ. 220)</p>
<pb n="100"/>
<p>evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi smṛtyācārayostulyarūpatvaṃ bhavet ।
kintu smṛtirbhrāntyādiśūnyāptataramanvādipraṇītā sopanibandhanā
cā'nanyathāsiddhā vedameva mūlabhūtaṃ kalpayatīti yuktam । ācārasya
tu vedavyavahāribhirdharmabudhyā prayuktasyā'pi kālaviprakarṣāt nyāyā-
bhāsādimūlatayā cā'nyathābhāvaśaṅkayā na smṛtivirodhe prāmā-
ṇyam । dṛśyate cā'dyatve'pi vedavyavahāriṇāmeva dharmabodhe'nācā-
rāssmṛtiviruddhāḥ । yathā dākṣiṇātyabrāhmaṇīnāmanumaraṇam । tathā
ca smaranti—</p>
<lg>
<l>mṛtānugamanaṃ nā'sti brāhmaṇyā brahyaśāsanāt ।</l>
<l>itareṣāntu varṇānāṃ strīdharmo'yaṃ vyavasthitaḥ ।। iti ।।</l>
</lg>
<p>na ca smṛtermanuvacanānumitāyā apratyakṣatvenā''cārasyaiva bala-
vatvamiti vaktavyam, yatassmṛteḥ sākṣādeva śrutyanumānam । ācā-
rasya tvasmaryamāṇasyā'nācaraṇīyatvāttadviṣayaṃ tāvadācaritṛsmaraṇam,
tataścā'parāparapūrvapūrvabhāvinānāvidhācaritṛsmṛtyanumānaparamparayā manvā-
dismṛtyanumānam, tataśca śrutyanumānamiti bahutaraviprakarṣānna tulya-
balatvam, na tarāmācārabalīyastvamiti ।</p>
<pb n="101"/>
<p>taduktam—</p>
<lg>
<l>ācārāttu smṛtiṃ jñātvā smṛteśca śrutikalpanā ।</l>
<l>tena dvyantaritaṃ tasya prāmāṇyaṃ viprakṛṣyate ।। iti ।।</l>
</lg>
<p>(taṃ. vā. 1. 3. 4. pṛ. 220)</p>
<p>na ca manvādismṛterivā''caritṛsmṛterapi sākṣādeva śrutimūla-
tvam । manvādayo hi maharṣayaḥ prakṛṣṭajñānatayā viprakīrṇanānāśākhā-
gatāṃ tattadācāramūlabhūtāṃ śrutimanusṛtya smṛtvā svanibandhanaiḥ prati-
pādayantīti yuktam, na tvācaritārassarve nānāvedaśākhānusaraṇa-
kṣamāḥ । kintu manvādimaharṣisaṅkalpitamevā'rthaṃ pūrvapūrvācaritṛpara-
mparāyātamavagamya smṛtvā''carantīti sambhavati । tena yatpūrvādhi-
karaṇe śiṣṭācārasya śrutimūlatvena prāmāṇyamabhihitaṃ tanmanvādi-
smṛtyaviruddhasyaivetyetadadhikaraṇavyutpādyam । tena na vaktavyaṃ-vyabhi-
cārāspadatvādācārasya kvacidapi na prāmāṇyamiti, evaṃ bhūtācāra-
syā'vyabhicārāditi ।</p>
<p>prayojanam—pūrvapakṣe smṛtivirodhe'pi yathācāramanuṣṭhānaṃ karta-
vyam । siddhānte tu na kartavyamiti ।</p>
<pb n="102"/>
<p>sūtrantu-“śāstrastā” ye manvādayasteṣāmeva smaraṇaṃ balavat “ta-
nnimittatvādeva” śiṣṭācārasyeti ।।</p>
<head>iti smṛtyācārayorbalābalanirūpaṇam</head>
<head>trivṛccarvaśvavālādhikaraṇam</head>
<head>pūrvapakṣaḥ</head>
<p>atha vā trivṛccarvaśvavālādiśabdā evā'tra lokavedayorvipra-
tipatto nirūpyante । atrā'yaṃ pūrvapakṣiṇo'bhisandhiḥ—trivṛcchabdo
hi loke ‘trivṛdrajjuḥ, trivṛdgranthiḥ’ iti triguṇarajjvādau prasiddhaḥ ।
vede tu “trivṛdbahiṣpavamānaṃ” (tā. brā. 20. 1. 1.) ityuktvā
tṛcatrayaṃ samanukrāntam । tṛcaśabdaśca stotrīyaṛktrayavacanaḥ ।
tena vede stotrīyānavakavacanastrivṛcchabdaḥ pratīyate । tathā
caruśabdaśca loke sthālīvacanaḥ prasiddhaḥ । vede tu “ādityaḥ
prāyaṇīyaścaruḥ” iti vidhāya “aditimodanena” iti vacanā-
dyājñikaprasiddheścā'navasrāvitāntarūṣmapakvaudanavacanaścaruśabdo vijñā-
yate । evaṃ “āśvavālaḥ prastara” ityatrā'pi lokaprasidhyā
aśvavālasturagakeśaḥ pratīyate । vede tu kāśeṣvaśvavālaśabdaprasi-
ddhiḥ । evaṃ hi śrūyate—“yajño vai devebhyo'śvo bhūtvā'pākrāmata,
<pb n="103"/>
so'paḥ prāviśat, sa vāladhau gṛhīto vālānamocata, te vālāḥ kā-
śatāṃ gatā” iti । tena laukikavaidikaprayogavipratipattau vinigama-
nāhetvabhāvādvikalpa eveti ।</p>
<p>na ca lokaprasiddherdharmaṃ pratyanaṅgatvādvedaprasiddhārthasvīkāra eva
yuktaḥ, padārthāvadhāraṇe viśeṣābhāvāt । taduktam—</p>
<lg>
<l>naitadevaṃ padārtheṣu na hi vedo viśiṣyate ।</l>
<l>adṛṣṭārthe tu vākyārthe lokātsa hyatiricyate ।। iti ।।</l>
</lg>
<p>(taṃ. vā. 1. 3. 4. pṛ. 222)</p>
<p>atha vā laukikyeva balīyasī । sā hi vedanirapekṣaiva prava-
rtate । vedaprasiddhistu vākyaśeṣagatalokaprasiddhapadasamabhivyāhāra-
sāpekṣā । tena lokaprasiddherbalīyastvādyatra lokāvirodhastatra bhavatu
vaidikārthasvīkāraḥ, lokavipratipattau tu lokaprasiddhārthasvīkāra
eva । tathā satyarthavādasyā'pi “ādityo vai yūpaḥ” “yajamānaḥ
prasaraḥ” (mai. saṃ. 3. 8. 6.) “svargo loka āhavanīyaḥ”
itivadgauṇyā vṛttyā laukikārthapraśaṃsāparatvameveti । tathā śāstra-
sthamanvādiprasiddhirapyetatpakṣānuguṇā । yadāha—</p>
<lg>
<l>kārpāsamupavītaṃ syāddviprasyordhvavṛtaṃ trivṛt । (manu. 2. 44)</l>
<l>trivṛtā granthinaikena iti ca ।। (manu. 2. 43.)</l>
</lg>
<pb n="104"/>
<p>na ca lokaprasiddhasya trivṛcchabdasya bahiṣpavamānasāmānādhi-
karaṇyāsambhavena vaidikārthaparigraha iti vācyam । yatastātrīyāna-
vakavacanatve'pi bahiṣpavamānastotrasya tatsādhyatvātsāmānādhikara-
ṇyānupapattestadavasthatvāt । atha tatra kāryakāraṇayorekatvopacā-
rātsāmānādhikaraṇyam, tadatrā'pi triguṇayajñopavītasyā'pi “yajño-
pavītinā karma kartavyaṃ” ityadhikārahetutvātkāryakāraṇabhāvopapatte-
rnā'nupapannam । tenoktanyāyena lokaprasiddherbalīyastvāllaukikārtha-
parigraha eva । atha prasiddhitulyatvam, tadā laukikārtheṣvapi veda-
virodhābhāvena vipratipattau samatvādvikalpa evetyevaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra laukikavaidikapadārthayostulyatvaṃ
bhavet । apūrvasidhyarthaṃ hi vedārthānuṣṭhānam । tatra vākyārthavatpadā-
rtho'pi yatra vedanaiva pratipādito'sti, tatra vaidikapadārthānuṣṭhānāde-
vā'pūrvasiddhiḥ । anyathā vedasya tatpadārthapratipādanavaiyarthyaprasa-
ṅgāt । yatra punarvaidikaḥ padārtho nā'sti tatra laukikapadārthānu-
ṣṭhānādevā'pūrvasiddhirvedānumateti yuktam । tadatra “trivṛdbahiṣpava-
mānami”tyuktvā tṛcatrayānukramaṇaṃ tadaivā'rthavadbhavati, yadi laukika-
padārthaparityāgena stotrīyānavakavacanastrivṛcchabdo'trā'dhyayanavidhyanu-
<pb n="105"/>
mato bhavet । tena yatrā'pi tṛcatrayānukramaṇaṃ nā'sti “trivṛdagniṣṭu-
dagniṣṭomaḥ” (tāṃ, brā. 17. 6. 1.) ityādau, tatrā'pi stotrīyā-
navakavacanastrivṛcchabdo vijñāyate । na caitanna sambhavati ।</p>
<p>yadyapi “brahmastoma” ityādau samudāyavacanaṃ stomaśabdaḥ,
tathā'pi “pañcadaśaḥ stomo bhavatī”ti vede śravaṇāt ḍapratyayāntasya
ca pañcadaśaśabdasya vyākaraṇānuśāsanena yājñikaprasiddheśca sto-
trīyāsamudāyavacanatvāttatsamānādhikaraṇā'yaṃ stomaśabdaḥ stotrī-
yāsamudāyavacano vijñāyate । evaṃ “trivṛdagniṣṭudagniṣṭoma” ityādau
trivṛtsamabhivyāhārātstotrīyānavakārthatvameveti nā'nupapannam ।</p>
<p>na ca manuvacanavirodhaḥ, manuvacanasyā'pi laukikaprayogānta-
rniviṣṭatvenā'virodhakatvāditi । taduktam—</p>
<lg>
<l>trivṛcchabdaḥ prayukto yaḥ stotrīyānavakaṃ prati ।</l>
<l>kastaṃ śaktastato'nyatra netuṃ janmaśatairapi ।। iti ।।</l>
</lg>
<p>(taṃ. vā. 1. 3. 4. pṛ. 223)</p>
<p>yatra punarvedaprasiddhārthaparigraho na sambhavatyeva, yathā-‘trivṛtā yūpaṃ
parivīyā''gneyaṃ savanīyaṃ paśumupākaroti” (śa. brā. 4. 2. 4. 11.)
ityādiṣu, tatra lokaprasiddhārthasvīkāra eva nyāyyo na tvanyatrā'pī-
<pb n="106"/>
ti । evaṃ carvaśvavālaśabdayorapyuktanyāyena vedaprasiddhārthasyaivā'pūrva-
sidhyupāyatvam, na laukikasya । tathāca“ādityaḥ prāyaṇīyaścaruḥ,
“āśvavālaḥ prastaraḥ” iti vidhāya “aditimodanena” iti “te vālāḥ
kāśatāṅgatāḥ” iti caudanakāśayostutyavagamādvidhistutyośca samā-
naviṣayatvaniyamāttayoreva carvaśvavālaśabdārthatvam ।</p>
<p>na ca gauṇatvāśrayaṇena lokaprasiddhasthālīturagavālastutire-
veyaṃ “ādityo vai yūpaḥ” “yajamānaḥ prastaraḥ” “svargo loka āha-
vanīyaḥ” iti vadbhaviṣyatīti vaktavyam, yato gatyantarāsambhavena
hi tatra tathā''śritam । na hyādityādīnāṃ yūpādirūpatvaṃ sambhavati ।
iha punarodanasya yāgasādhanatvasambhavāt, kāśasya ca prastararūpatva-
sambhavādvākyaśeṣāttadarthanirṇaya eveti । taduktam—</p>
<lg>
<l>arthavādakṛtā'pyatra pratipattirbalīyasī ।</l>
<l>tadgrāhyatvādṛte nā'sya tasyā'pyasti prayojanam ।। iti ।।</l>
</lg>
<p>(taṃ. vā. 1. 3. 4. pṛ. 223.)</p>
<p>na ca “sandigdheṣu vākyaśeṣānnirṇaya” ityanena tulyārthatvam,
yato yatra hi śabdārthasandehe vākyaśeṣānnirṇīyate, tatra tannyāya-
viṣayatvameva । iha punartvokavedayostrivṛdādipadeṣvarthadvayasyā'sa-
<pb n="107"/>
ndigdhatvena laukikasyā'rthasya vaidikenā'rthena bādha eva na vikalpa
iti vyutpādyate । ato na tulyārthatvamiti । taduktam—</p>
<lg>
<l>laukikī pratipattirhi svārthe nissaṃśayā sthitā ।</l>
<l>vaidikyapi tathā svārthe bādhyate na viparyayāt ।। iti ।।</l>
</lg>
<p>(taṃ. vā. 1. 3. 5. pṛ. 224.)</p>
<p>prayojanam—karmasu vikalpena laukikavaidikārthopādānam,
yadi pūrvapakṣaḥ । siddhānte tu laukikārthabādhena vadikārthopādāna-
meveti ।</p>
<p>sūtrantu—“śāstrasthaiva” pratipattirvalīyasī । dharmasyā'pūrvā-
tmanaḥ “tannimittatvāt” śāstranimittatvāditi ।।</p>
<head>iti trivṛccarvaśvavālādhaikaraṇam</head>
<trailer>iti pañcamaṃ yavavarāhādhikaraṇam ।।</trailer>
<pb n="108"/>
<head>atha ṣaṣṭhaṃ pikanemādhikaraṇam ।।</head>
<sutra>coditantu pratīyetā'virodhātpramāṇena ।।</sutra>
<head>viṣayasaṃśayau</head>
<p>atha yān śabdānnā''ryāḥ kasmiṃścidācaranti, mlecchāstu
kasmiṃścitprayuñjate, yathā—pikanemasatatāmarasaśabdāḥ । teṣu kiṃ
nigamaniruktavyākaraṇavaśena dhātuto'rthaḥ kalpayitavyaḥ ? uta yatra
mlecchā ācaranti sa śabdārthaḥ ? iti ।</p>
<head>prabhākaramatena pūrvottarapakṣau</head>
<p>imaṃ tu sandehaṃ saṅgatilobhātprabhākaro nā'numanyate । ayañca
tasyā'bhisandhiḥ—na tāvannigamaniruktavyākaraṇavaśena pikādyarthāva-
dhāraṇaṃ sambhavati, yato mantrārthavādeṣu kvacidarthaviśeṣe prayuktānāṃ
śabdānāṃ nigamādivaśenā'vayavavyutpattiḥ pratipādyate । na ca pi-
kādiśabdānāṃ kvacidarthaviśeṣe vede prayāgo'pi dṛśyata iti na
tāvattadvaśenā'rthāvadhāraṇam, nā'pi mlecchaprasiddhivaśena । tasyāḥ
pūrvādhikaraṇa eva vedārthāvadhāraṇaṃ pratyanaṅgatvasyoktatvāt । ato
'nadhyavasāyādaprāmāṇyamiti ।</p>
<pb n="109"/>
<head>prabhākaramatadūṣaṇam</head>
<p>tadayuktam—ubhayathā'pyadhyavasāyasambhavāt । tathā hi-ni-
gamādivaśenā'pi tāvadihā'rthāvadhāraṇaṃ sambhavatyeva । na ca mantrārtha-
vādeṣu kvacidarthaviśeṣe prayoge satyeva paraṃ nigamādibhirarthāvadhāra-
ṇamiti vaktavyam । aprasiddhaśabdārthāvadhāraṇe'pi nigamāderupayo-
gadarśanāt । tathā hi—“barhirdevasadanaṃ dāmi” ityatra lavanasāmānā
dhikaraṇyenā'prayuktasyā'pi dāmītyasya padasya vyākaraṇavaśenaiva
lavanārthatvamavadhāryate ।</p>
<p>evaṃ <fn n="1"/>bhakṣānuvāke'pi grahaṇasāmānādhikaraṇyenā'prayukta-
<footnote n="1">jyotiṣṭome hutasya somasya śeṣabhakṣaṇaṃ vihitam-“abhiṣutyā-
havanīye hutvā pratyañcaḥ paretya sadasisomaṃ bhakṣayanti” (tai. saṃ. 6.3.
11.) iti । ṛtvijaḥ abhiṣutya somarasaṃ latāto niṣpīḍya, āha-
vanīyākhye'gnau hutvā homaṃ kṛtvā pratyaṅmukhā gacchantassadonāmakama-
ṇḍapamāsādya tatropaviśya samavetāḥ taṃ hutaśeṣaṃ somaṃ bhakṣayeyuriti
tadarthaḥ । tacca bhakṣaṇaṃ “bhakṣehi mā''viśa dīrghāyutvāya śantanutvāya
rāyaspoṣāma varcase suprajāstvāyehi vaso purovaso priyo me hṛdo-
'syaśvinostvā bāhubhyāṃ sadhyāsaṃ” (tai. saṃ. 3.2.5.) ityādi-
mantraiḥ kartavyam । te ca mantrā yasminnanuvāke paṭhitāḥ, sa bhakṣānuvāka
iti kathyate ।</footnote>
<pb n="110"/>
syā'pi “sādhyāsaṃ” (tai. saṃ. 3.2.5.)iti padasya niruktā-
vagatenā'vayavānvayena grahaṇārthatvamavadhāryata iti । tathā mleccha-
prasiddhivaśenā'pi pikādyarthāvadhāraṇaṃ sambhavatyeva । na ca pūrvādhi-
karaṇanyāyena mlecchaprasiddheśśabdārthāvadhāraṇaṃ pratyanaṅgatvamiti
vaktavyam । yato balavadāryaprasiddhivirodhena hi tatrā'naṅgatvamuktam ।
iha tu virodhābhāvānniṣpratipakṣamlecchaprasiddherapi nirṇāyakatva
mucitameveti । ato'nadhyavasāyādaprāmāṇyābhidhānamaprāmāṇika-
syaiveti । tena yathāvārtikamevā'dhikaraṇaṃ prastūyate—</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ-yadyapyatra pikādiśabdeṣu pī-
lvādipadeṣvivā''rthaprasiddhivirodho nā'sti, evamavayavaprasiddhervila-
mbitārthapratītihetutvena ca samudāyaprasiddhirbalīyasī, tathā'pi ni-
gamādiśāstrārthavatvādvilambinyapyavayavaprasiddhireva balīyasī । na
tu mleccharūpāśrayadūṣitā'sanmūlā samudāyaprasiddhiḥ । taduktam—</p>
<lg>
<l> sanmūlasya pramāṇatvaṃ sādhyasyā'pi varaṃ śritam ।</l>
<l>na siddhamapyasanmūlamāśrayeṇā'bhidūṣitam ।। iti ।।</l>
</lg>
<p>(taṃ. vā. 1.3.5. pṛ. 224)</p>
<pb n="111"/>
<p>kiñca mlecchaprasiddhārthaparigrahe sati draviḍakarṇāṭasiṃhalādi-
deśabhedena mlecchabhāṣāvaicitryātsarveṣvevā''ryāprasiddhaśabdeṣu kadā-
citkvaciddeśe kenā'pi mlecchenā'yaṃ śabdaḥ kvacidarthe prayukta iti
śaṅkāyāṃ nigamādivaiyarthyaprasaṅgaḥ । atro nigamādivaśenaiva pikādi-
śabdānāmarthanirṇaya ityevaṃ prāpte—</p>
<head>bhāṭṭamatena siddhāntaḥ</head>
<p>abhidhīyate—bhavedevaṃ yadyāryaprasidhyavirodhe'pi mlecchaprasi-
ddhiḥ pramāṇaṃ na bhavet । tathā hi—pikādiśabdāstāvadvedeṣvanuṣṭhe-
yārthatayā śrūyante । tena naiteṣāṃ padāpabhraṃśarūpatvaṃ saṃbhavati । nā'-
pyanarthakatvam । na caite āryavyavahāre kvacidarthaviśeṣe prasiddhāḥ
pratyabhijñāyante । jñāyante ca kokilādyarthaviṣayā mlecchaprayogeṣu ।
na ca śabdārthasambandhāvadhāraṇe kaścidāryamlecchayorviśeṣo'sti ।
yatra punarāryairanyatra prayuktaḥ śabdo mlecchairanyatra prayujyate, tatrā''-
ryāṇāṃ śabdārthanirūpaṇeṣvabhiyuktataratvāttadvaśena mlecchaprasiddhergau-
ṇatvenaivopapatterbhavatvāryaprasiddhārthasya mukhyatvena balīyastvam । na
cā'tra mlecchaprasiddhergauṇatvaṃ sambhavati, mukhyabhūtārthāntarābhāvāt ।</p>
<p>na ca niruktādivaśenaivā'tra mukhyārthanirūpaṇamiti yuktam;
niruktavaśenā'pyarthaviśeṣāvadhāraṇāsambhavāt । tathā hi—pikaśa-
<pb n="112"/>
bdasya tāvannigamavaśenā'rthaviśeṣakathanaṃ nā'styeva । tathā sati sa-
ndehābhāvāt । kintvavayavavyutpattyanusāreṇohanīyo'sāvarthaḥ । tatra
pibati pāti pacatītyanekadhātusādhāraṇatvādavayavānvayasya nirukta-
vaśenā'pi nā'rthaviśeṣāvadhāraṇam । atā niruktaprasiddhirapi na
mlecchapraddhivirodhinī, kintu kokilaḥ pivati pāti pacatītyevaṃ
mlecchaprasidhyanusāreṇaiveti । yatra punaranviṣyamāṇā'pi mleccha-
prasiddhirapi nopalabhyate “sadhyāsami”tyādipadeṣu, tatra niruktādī-
nāmeva nirṇāyakatvam । taduktam—</p>
<lg>
<l>yasya cā'nviṣyamāṇā'pi prasiddhirna bhaviṣyati ।</l>
<l>kāmaṃ pradarśitadvārā tatra kalpyā''śrayiṣyate ।।</l>
</lg>
<lg>
<l>vikṣiptā bahurūpā ca sā sandehapradāyinī ।</l>
<l>ananyopāyatāmātre kvacideva grahīṣyate ।। iti ।।</l>
</lg>
<p>(taṃ. vā. 1.3.5. pṛ. 228)</p>
<p>yā tvabhiyuktairanviṣyamāṇā'pyanupalabdhārthāntaraprasiddhiḥ, sā
kadācit kvaciddeśe samastīti śaṅkyamānā dhūmasyā'gnisandehe-
'pi sādhāraṇītyupekṣaṇīyaiveti । na caivaṃ sati prasiddhārthapadagocarasya
niruktasya vaiyarthyamiti vaktavyam । “ṣaḍaṅgo vedo'dhyetavya” iti vi-
dhibalātsarvatraiva nigamaniruktavyākaraṇāvabodhitapadārthasyaivā'nuṣṭhita-
<pb n="113"/>
sya phalāpūrvasādhanatvābhyupagamāt । taduktam—</p>
<lg>
<l>na cā'rthapratyayānaṅgaṃ niruktādyapyanarthakam ।</l>
<l>ṣaḍaṅgavedavijñānapūrvakarmakriyāphalāt ।।</l>
</lg>
<p>(taṃ. vā. 1.3.6. pṛ. 228)</p>
<p>atā mlecchaprasiddhānāmapi pikādipadārthānāṃ grahaṇaṃ yukta-
bheveti ।</p>
<p>prayojanaṃ-pūrvapakṣe'niyamaḥ, siddhānte kokilasyaivopādanamiti ।</p>
<p>sūtrantu—mlecchaprasiddhamapi vede “coditaṃ pratīyeta pramāṇena”
virodhābhāvāditi ।।</p>
<trailer>iti ṣaṣṭhaṃ pikanemādhikaraṇam ।।</trailer>
<pb n="114"/>
<head>atha saptamaṃ kalpasūtrādhikaraṇam ।।</head>
<sutra>prayogaśāstramiti cet ।।</sutra>
<head>viṣayasaṃśayau</head>
<p>iha kalpasūtrāṇyudāharaṇam । māśakaṃ hāstikaṃ kauṇḍinyaka-
mityevaṃlakṣaṇakāni kiṃ pramāṇamapramāṇamiti sandigdhāni ।</p>
<head>prabhākaramatena pūrvapakṣaḥ</head>
<p>atra prabhākareṇa saṅgātilobhādityamadhikaraṇamupavarṇitam—
kalpasūtrāṇāmapi vedavatsvādhyāyānadhyāyarūpādarāviśeṣādarthāviśe-
ṣācca māśakādisamākhyānāṃ ca kāṭhakādivatpravacanato'pyupapatterveda
tvam । sati ca vedatve parasparavyāghāto'tra dṛśyate । tathāhi—
sarvāsu tithiṣu darśapūrṇamāsāviti kalpasūtram, paurṇamāsyamāvāsya-
yoreveti vedaḥ । na cā'tra vrīhiyavavadvikalpassambhavati । asaṅkī-
rṇārthayorhi parasparavirodhe vikalpo bhavati । atra sarvāsu tithiṣu
darśapūrṇamāsāviti paurṇamāsyamāvāsyayorapi prāptatvādvikalpāsambha-
vena viruddhārthayoḥ parasparavyāghātādaprāmāṇyameveti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—syādevaṃ kāṭhakādivatsamākhyāmātramatra bhavet ।
<pb n="115"/>
kintvavicchinnadṛḍhataramaśakādikartṛsmṛtestatkartṛkatvameva । vedatulyā-
darastu nāntarīyako vedamiśrāmnānāt । ataḥ kalpasūtrāṇāṃ pauru-
ṣeyatvādvedavirodhenā'nādaraṇīyatvameveti ।</p>
<head>prabhākaramatadūṣaṇam</head>
<p>tadetadasambaddham; na hi saṅkīrṇārthayoḥ parasparavirodhenā'prā-
māṇyaṃ bhavati । tathā sati “ekā deyā”ityādiṣvapyaprāmāṇyaprasa-
ṅgāt । atha tatra phalabhūyastvakalpanayā avirodhaḥ, tathā'trā'pi
phalabhūyastvārthameva paurṇamāsyamāvāsyayoḥ śravaṇaṃ bhaviṣyatīti yathā-
vārttikamevā'dhikaraṇaṃ prastūyate—</p>
<head>bhāṭṭamatena saṅgatiḥ</head>
<p>pūrvaṃ manvādismṛtimudāhṛtya tulyanyāyatayā kalpasūtrāṇāṃ purā-
ṇānāñca śrutimūlatayā prāmāṇye nirūpite idānīṃ kalpasūtramudāhṛ-
tya teṣāmeva svātantryeṇa vedavatprāmāṇyamāśaṅkya tannirākaraṇena
smṛtyadhikaraṇanyāya eva vyavasthāpyate । na ca vācyaṃ “dharmasya
śabdamūlatvādaśabdamanapekṣyaṃ syāt” (jai. sū. 1.3.1.) ityanu-
palabhyamānamūlaśabdānāmevā'ṣṭakādismṛtīnāṃ tannyāyaviṣayatvā-
t, kathaṃ pratyakṣopalabhyamānamūlānāṃ kalpasūtrāṇāmapi tannyāya-
<pb n="116"/>
viṣayatvam । yato na smṛtīnāmapi sarvāsāmanupalabhyamānamūlatvam,
upanayanādismṛtīnāṃ mūlabhūtapratyakṣavedopalambhāt । nā'pi ka-
lpasūtrāṇāṃ sarveṣāmeva pratyakṣavedamūlatvam । nānāśākhāgatāṅgopasaṃ-
grāhiṇāṃ teṣāṃ mūlabhūtakṛtsnavedopalambhābhāvāt । svalpabhūyastve paraṃ
viśeṣaḥ । na caitāvatā tannyāyaviṣayatvaṃ bhavati । yattu prathamaṃ kalpa-
sūtramātramevodāharaṇamityuktaṃ, tadbhāṣyānusāreṇeti nā''daraṇīyam ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—smṛtīnāṃ purāṇānāṃ kalpasū-
trāṇāṃ ca mahājanādaraparigṛhītātīndriyārthaviṣayatvādagnihotrādicoda-
nāvadvedatvameva । tathā''cāryavacanaṃ pramāṇamiti vedādevā'vagamyate ।
taccaiṣāṃ niyatve satyupapadyate । anyathā nityānityasaṃyogavirodhāt
māśakādisamākhyāyāśca kāṭhakādisamākhyāvatpravacanādevopapatteḥ ।
kartṛvyapadeśaśca mantrakṛdvyapadeśavadupapatsyate ।</p>
<p>yathāhi-“śiśurvāṅgiraso mantrakṛtā mantrakṛdāsīdi”ti (tāṃ. brā.
13. 3. 24) mantrapravaktari mantrakṛdvyapadeśo vede, tathā pravaktari
māśakādau loke kartṛvyapadeśa iti । evañca sati buddhādyāgamānā-
mapi vedavadeva tulyanyāyatayā prayogaśāstratvāviśeṣāt dharme prāmāṇyaṃ
<pb n="117"/>
pūrvapakṣiṇo'bhimatamityevaṃ prāpte abhidhīyate—</p>
<sutra>nā''sanniyamāt ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevaṃ yadyatra mahājanādaraparigṛhītātīndri-
yārthaviṣayatvaṃ vedatvamantareṇopapadyeta । tattūbhayathā'pyupapadyate, veda-
tvena vedamūlatvena ca । tatrā'vicchinnadṛḍhatarakartṛsmṛteḥ pauruṣeya-
tvena vedatvāsambhavāt smṛtyadhikaraṇasiddhāntanyāyena vedamūlatvenaiva
vyavasthāpyate ।</p>
<p>yattu nityatve'pi mantrakṛdvyapadeśavatkartṛvyapadeśa ityuktam,
tadasaṅgatam; vyapadeśamātraṃ hi mantrakṛdvyapadeśavadyathākathañcitsamā-
dhānamadhikṛrute । dṛḍhatarakartṛsmṛtistu nā'nityatāmantareṇa kathañci-
tsamādhātuṃ śakyate । na ca sā vede samasti । tathā sati vedasyā'-
pyanityatvaprasaṅgāt । evañca sati samākhyā'pi pauruṣeyatvaniba-
ndhanā, na tu kāṭhakādivatpravacananibandhanā</p>
<p>yattu “ācāryavacaḥ pramāṇaṃ” iti veda eva kalpasūtrādānāṃ ni-
tyatvaṃ pratipādayati, itarathā nityānityasaṃyogavirodhādityaktam,
<pb n="118"/>
tadasat; na hyayaṃ vedo maśakādīnāṃ kalpasūtrarūpapravacanaviṣayaḥ,
kintarhyācāryavacanaviṣaya evā'yam । ācāryaśca manvādibhi-
rukta eva ।</p>
<lg>
<l>upanīya tu yaśśiṣyaṃ vedamadhyāpayeddvijaḥ ।</l>
<l>sakalpaṃ sarahasyaṃ ca tamācāryaṃ pracakṣate ।। iti ।।</l>
</lg>
<p>(manu. 2. 140 )</p>
<p>tasya ca vacanaṃ śiṣyaviṣayaṃ pramāṇameveti । taduktam—</p>
<lg>
<l>vyācakṣāṇasya vedārthān vedāṃśca vadatassvayam ।</l>
<l>śiṣyān pratyāptabhāvātsyādācāryoktipramāṇatā ।। iti ।।</l>
</lg>
<p>(saṃ. vā. 1.3.6. pṛ. 242)</p>
<p>nā'pi nityānityasaṃyogavirodhaḥ । ācāryaśabdasya pravṛtti-
nimittopādhisāmānyāśrayaṇena pācakādiśabdavannityārthatvāt । atha
vā ācinoti śrotṛbuddhimiti vyutpattyā''cāryo veda eveti nā'nu-
papannam । ata eva dṛḍhatarakartṛsmṛterbuddhādyāgamānāmapi na svātantryeṇa
pramāṇatā ।</p>
<p>iyāṃstu viśeṣaḥ—kalpasūtrādīnāṃ vedamūlatvena prāmāṇyam
teṣāntvasanmūlatvenā'prāmāṇyameveti ।</p>
<pb n="119"/>
<p>prayojanaṃ pūrvapakṣe—adhotakalpasūtraprasmaraṇe'pi vedaprasmaraṇa-
prāyaścittam, siddhānte tvavedatvānneti ।</p>
<p>sūtrantu—“na” vedatvaṃ kalpasūtrādīnāṃ prāgasatāmeva maśakā-
dibhiḥ “niyamāt”nibandhanāditi ।।</p>
<trailer>iti saptamaṃ kalpasūtrādhikaraṇam ।।</trailer>
<head>athā'ṣṭamaṃ holākādhikaraṇam ।।</head>
<sutra>anumānavyavasthānāttatsaṃyuktaṃ pramāṇaṃ syāt ।।</sutra>
<head>( viṣayasaṃśayau )</head>
<p>anumānātsmṛterācārāṇāṃ ca pramāṇyamiṣyate । yenaiva hetunā
te pramāṇam, tenaiva vyavasthitā eva prāmāṇyamarhanti । tasmāddholā-
kādayaḥ prācyaireva karttavyāḥ, āhnīnaibukādayo dākṣiṇātyaireva,
udvṛṣabhayajñādaya udīcyaireveti ।</p>
<head>( prabhākaramatena pūrvapakṣaḥ )</head>
<p>atra prabhākareṇa saṅgatilobhādityamadhikaraṇamupavarṇitam—
<pb n="120"/>
ācārasya prācyādiniṣṭhatvātprācyādipadavadvedānumānameva yuktam ।
prācyādipadānāṃ cā'rthaviśeṣānavadhāraṇenā'vyavasthitārthatvātprācyā-
dipadavatī codanā na vyavasitārthā, na pramāṇamiti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—bhavedevaṃ yadi prācyādipadavatī codanānumī-
yate, kintu sāmānyenaiva holākādikarmamātraviṣayiṇī । sā ca
vyavasthitārthaiveti nā'prāmāṇyamiti ।</p>
<head>prabhākaramatadūṣaṇam</head>
<p>tadidamasaṅgatam—tatkimavyavasthitārthaprācyādipadavatī codanā
budhyupasaṃhārāsambhavānmūlatvena kalpayitumeva na śakyata ityapramā-
ṇam ? kalpitā vā'pramāṇam ? yadyakalpitaiva na pramāṇam, tadā-
ko virodhaḥ ? atha kalpitā satī na pramāṇamityucyate, tadasamba-
ddham; na hi budhyupasaṃhāramantareṇā''cāramūlatayā codanā kalpayi-
tumeva śakyate । tathā kalpitā ca na pramāṇamiti bālajalpitamiti
yathā vārttikamevā'dhikaraṇaṃ prastūyate—</p>
<head>bhāṭṭamatena pūrvaḥ pakṣaḥ</head>
<p>pūrvatra smṛtigataṃ viśeṣaṃ nirūpyedānīmācāragato viśeṣaścintyate ।</p>
<pb n="121"/>
<p>atrā'yaṃ pūrvapakṣiṇo'bhisandhiḥ—holākādyācārasya prācyā-
disambandhenaivopalambhāttadvaśena śrutiranumīyamānā holākādayaḥ prā-
cyādibhireva kartavyā iti viśeṣaśrutirevā'numīyate । taduktam—</p>
<lg>
<l>anyaveśmasthitādbhūmānna veśmāntaramagnimat ।</l>
<l>pramīyate na cā'dṛṣṭadhūmairiti hi niścitam ।।</l>
</lg>
<p>( taṃ. vā. 1.3. 7. pṛ. 224 )</p>
<p>nanu prācyādiśabdapravṛttinimittasyaivā'vyavasthitatvānna vyava-
sthitaviśeṣaśrutyanumānaṃ sambhavati । tathā hi—na tāvadbrāhmaṇa-
tvādijātivatprācyatvādijātirasti । na ca prācyādideśajanyata
vyavasthākāraṇam । deśāntaragataprācyapitṛjanitānāmapi holākā-
dyācāradarśanāt । nā'pi prācyādideśanivāso vyavasthākāraṇam ।
anyadeśīyānāṃ taddeśanivāsināmapi tadadarśanāt । atra eva
kṛṇṇamṛttikādeśīyatvaṃ lohitākṣatvādikaṃ vā na vyavasthākāraṇam ।
sarveṣāmeva vyabhicāradarśanāt ।</p>
<p>ucyate—ekaikaśassarveṣāṃ vyabhicāre'pi prācyādisamākhyā
tāvatsakalānuṣṭhātṛsādhāraṇī samasti । saiva vyavasthākāraṇaṃ bhavi-
ṣyati । tena samākhyāyā eva tāvadvyavasthitānumānahetutvātsamā-
<pb n="122"/>
khyāyuktapuruṣaviśeṣaviṣayameva pramāṇaṃ syādityevaṃ prāpte abhidhīyate—</p>
<sutra>api vā sarvadharmassyāttannyāyatvādvidhānasya ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevaṃ yadi prācyādisamākhyā'tra vyavasthā-
kāraṇaṃ bhavet । sā hi pravartamānā pāṇinīyasmṛtyanusāreṇa caturdhā
pravartate । tathā hi tatsmaraṇam-“so'sya nivāsaḥ, tatra bhavaḥ, tatra
jātaḥ, tata āgata” ( pā. sū. 4. 3. 89; 53; 25; 74.)
iti । tadayamarthaḥ—prāci vasati, prāci tiṣṭhati, prāci jātaḥ, prāca
āgataḥ prācya ityucyate । taduktam—</p>
<lg>
<l>sambandhairbahubhirdeśasamākhyā hi pravartate ।</l>
<l>nivāsabhavajātatvatadāgamanahetubhiḥ ।। iti ।।</l>
</lg>
<p>( taṃ. vā. 1. 3. 7. pṛ. 244 )</p>
<p>na caivaṃbhūtā'pi samākhyā vyavasthākāraṇam । prāci dākṣi-
ṇātyajanitasya prāgdeśanivāsino'pi holākādyanuṣṭhānādarśa-
nāt । tasyaiva dākṣiṇātyasamākhyānimittābhāve'pyāhnīnaibukā-
dyanuṣṭhānadarśanāt ।</p>
<p>atha na vyākaraṇasmṛtinibandhanā samākhyā nimittam, ki-
ntūtchṛṅkhalaiva laukikī samākhyā nimittamityucyate, tathā sati dā-
<pb n="123"/>
kṣiṇātyasyā'pi sāṅketikaprācyādināmno holākādyanuṣṭhānaprasa-
ṅgaḥ । ato vyavasthākāraṇābhāvātprācyādipadayuktaśrutikalpane
gauravaprasaṅgāccā'viśeṣaṇaiva holākādikartavyatāpratipādikā śruti-
ranumīyate । yattu keṣāñcidasmākamevaitadanuṣṭheyamiti kṛtvā'syā'nu-
ṣṭhānamanyeṣāñcā'nanuṣṭhānam, tadbhrāntinibandhanameva । dṛṣṭañcaitatsāmā-
nyena pratyakṣaśrutismṛtivihite'pi karmaṇi keṣāñcidanuṣṭhānamananuṣṭhānaṃ
cā'nyeṣām । yathā sādhāraṇavidhāne'pi durgotsava eva varāṭādau
jambālalīlānuṣṭhānam, vaṅgapāścātyānāṃ tu caitraśuklacaturdaśyā-
meveti na kiñcidanupapannamiti ।</p>
<p>prayojanaṃ-pūrvapakṣe prācyādibhireva holākādyanuṣṭheyam, siddhānte
tu sarvaireveti ।</p>
<p>sūtrantu—holākādikarma sarveṣāmeva “dharmaḥ” syāt । holā-
kādikarma “vidhānasya” sarvadharmatāpratipādakanyāyavatvāditi ।</p>
<trailer>ityaṣṭamaṃ holākādhikaraṇam ।।</trailer>
<pb n="124"/>
<head>atha navamaṃ vyādhikaraṇādhikaraṇam ।।</head>
<sutra>prayogotpattyaśāstratvācchabdeṣu na vyavasthā syāditi ।।</sutra>
<head>viṣayasaṃśayau</head>
<p>gaurgāvī goṇā gopotaliketyevamādayaḥ śabdā udāharaṇam ।
yathā gośabdassāsnādimataḥ pramāṇam, tathā gāvyādayo'pi, uta
neti sandehaḥ । kimatraikaśśabdo'vicchinnapāramparyo'rthābhidhāne,
itare tvapabhraśāḥ. uta sarve'nādaya iti ।</p>
<head>prabhākaramatena pūrvapakṣaḥ</head>
<p>atra prabhākareṇa saṅgatilobhāt “na codāharaṇamādaraṇīya”miti
bhāṣyakārīyamudāharaṇamanādṛtya “aśvamālabheta”ityādicodanāgato'
śvaśabda udāhṛtya vicāritaḥ । lokeśvaśabdasya turage daridre ca
prayogo dṛśyate । tatra ca na jñāyate kutrā'yaṃ sādhuḥ, kutra cā'sā-
dhuriti । na ca vyākaraṇasmṛtirvinigamanākāraṇam । nirmūlatvena
tasyāḥ pramāṇatvāsambhavāt । ataḥ “aśvamālabheta”ityanadhyavasitā-
rthāśvapadavatī codanā na pramāṇamiti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—vyākaraṇasmṛteranādiprayogamūlatvena pramāṇatvā-
<pb n="125"/>
ttadvaśena tālavyaśakārayukto'yamaśvaśabdasturaga eva sādhuḥ । dantya-
sakārayuktaśca ‘na vidyate svamasminni’ti vyutpattyā daridre sādhuḥ, na
tālavyaśakārayukta iti“aśvamālabheta”iti codanā'dhyavasitārthatvā-
tpramāṇameveti ।</p>
<head>prabhākaramatadūṣaṇam</head>
<p>tadidamayuktama; pūrvapakṣe hi vyākaraṇasmṛternirmūlatvenā'prā-
māṇye sati prayogavaśādeva sarvatra sādhutvaṃ vaktavyam । taccobhaya-
trā'pyaviśiṣṭamiti turage daridre cā'yamaśvaśabdaḥ prayujyamānaḥ sādhu-
reva । tathā ca satyanekārthākṣādiśabdeṣvivā'rthaprakaraṇābhyāmadhya-
vasāyasambhavānnā'nadhyavasāyādaprāmāṇyamiti yathā vārttikamevā'dhi-
karaṇaṃ prastūyate—</p>
<head>bhāṭṭamatena viṣayasaṃśayau</head>
<p>pūrvaṃ smṛtyācārayordharme prati sarvaprakāraṃ prāmāṇyaṃ nirūpyedānīṃ
prasaṅgena vyākaraṇasmṛteśśabdasādhutvaṃ prati prāmāṇyamasti nā'stīti
‘sādhubhirbhāṣete’ti sādhuśabdasya dharmaṃ pratyupayogitvena nirūpyate ।
ayamevā'tra pāramārthikassandehaḥ । bhāṣyakāreṇa tu kiṃ sarve gogā-
vyadāyaḥ śabdāssāsnādimatpadārthe sādhavaḥ ? uta gośabda eva sādhu
rgāvyādayo'pabhraṃśāḥ ? iti phalabhūtassaṃśayo darśita iti mantavyam ।</p>
<pb n="126"/>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—gogāvyādiśabdānāṃ sādhva-
sādhuviveke vyākaraṇasmṛtiḥ pramāṇaṃ bhavet, yadi manvādismṛtiva-
nmūlabhūtaṃ pramāṇamanumātuṃ śakyeta । tatra na tāvatpratyakṣaṃ mūlaṃ sambha-
vati, tasya varṇasvarūpātiriktavācakaśaktirūpasādhutvaviṣayatvāsa-
mbhavāt । nā'pi vyākaraṇasmṛtisahakṛtam, nirmūlatvena vyākara-
ṇasmṛtessahakāritvāsambhavāt । nā'pyanumānam, tatpratibaddhaliṅgā-
bhāvāt । nā'pi śabdaḥ, tasya pauruṣeyatve'ndhaparamparādoṣāt ।
apauruṣeyasya ca pravṛttinivṛttiviṣayatvena siddhaviṣaye prāmāṇyāyo-
gāt । upamānantu sādṛśyaikaviṣayatvādanāśaṅkanīyameva । nā'pya-
rthāpattiḥ, tasyā apyarthapratipatyanyathānupapattiprabhavatvena gāvyādi-
ṣvapyaviśeṣāt । ataḥ pañcapramāṇānutpattyā vyākaraṇasmṛtimūlama
bhāvapramāṇaviṣayameveti siddham ।</p>
<p>kiñca svavacanavyāghātādapi vyākaraṇamapramāṇaṃ sādhutve । tathā
hi—“janikartuḥ prakṛtiḥ” (pā.sū.1.4.30) iti sūtram । atra ja-
niśabdena jananameva vivakṣitam । tenā'yamarthaḥ—jananasya kartā jā-
yamānastasya yā prakṛtirutpādakastasyā'pādānasaṃjñā bhavati । na ca
janiśabdenegantena janamamabhidhīyate, “ikspipau dhātunirdeśa” iti
svayameva pratiṣiddhatvāt । tathā janikarturiti samāso'pyanupapannaḥ,
<pb n="127"/>
“tṛjakābhyāṃ, kartari ca” ( pā. sṛ. 2.2. 15, 16 ) iti tṛjanta-
sya kartṛśabdasya svayameva ṣaṣṭhīsamāsapratiṣedhāt । tathā aka-
pratyayāttasyā'pyanenaiva ṣaṣṭhīsāmāsaniṣedhāt “tatprayojako hetuśca”
(pā. sū. 1.4.55 ) ityatra sūtre tasya prayojaka iti tacchabdena
sahā'kapratyayāntasya prayojakaśabdasya ṣaṣṭhīsamāso'pyanupapannaḥ ।</p>
<p>evamarthaviṣānavadhāraṇadapi na pramāṇam । tathā hi—“bhūvādayo
dhātvaḥ” ityatra kiṃ dhātuśabdapravṛttinimittam ? na tāvadgraṇapāṭhaḥ,
“bhūsattāyāṃ” ityatra sattāśabdasyā'pi dhātutvaprasaṅgāt । nā'pi
kriyāvacanatvam, bhū ityetasyā'pyadhātutvāpatteḥ । ata eva na mili-
tayorapi dhātuśabdapravṛttinimittatvam, bhūsattāyāmityatreva kriyāvaca-
natvābhāvāt । tasmādarthāniścayādapyaprāmāṇyam ।</p>
<p>evaṃ kārakānuśāsanamapyasambaddhameva । tathā hi—“svatantraḥ
karte” ti kartṛlakṣaṇam । atra ca svātantryameva na jñāyate । yadī-
cchāprayatnādhāratvaṃ svātantryam, tarhi ‘kāṣṭhāni pacanti, sthālī
pacati’ ityatrā'kartṛtvaprasaṅgaḥ । atha dhātūpāttavyāpāratvaṃ kartṛtvam,
tarhi pacatītyatra pacidhātunā sthālīsammārjanopakramasya sikthaparī-
kṣaṇaparyantasya vyāpāranicayasyopāttatvātsarvakārakāṇāmapi kartṛtva-
prasaṅgaḥ ।</p>
<pb n="128"/>
<p>evaṃ karmādayo'pyadhikaraṇaparyantāssarva eva durniścayā ityukta-
mapi vārtike vistarabhayānnocyate । ato vyākaraṇasya sādhuśabda-
“prayogotpattāvaśāstratvā” tadanugateṣveva śabdeṣu sādhutvaṃ nā'vatiṣṭhata
iti na sādhutvaṃ prati vyākaraṇasmṛteḥ prāmāṇyamityevaṃ prāpte abhi-
dhīyate—</p>
<sutra>śabde prayantaniṣpatteraparādhasya bhāgitvam ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevaṃ yadi śabdasādhutve vyākaraṇasmṛtiḥ
pramāṇaṃ na bhavet । na ca nirmūlatvādapramāṇyam, pratyakṣasyaiva mūlatvā-
t । tathāhi—sādhutvaṃ nāma kvacidarthaviśeṣe svābhāvikrapratipādanaśa-
ktiyoginaḥ śabdasya vilakṣaṇaṃ rūpam । tacca prakṛtipratyayādidvāreṇa
vyākaraṇasmṛtyā yasya pratipādyate, tasyaiva vyākaraṇasmṛtisahakṛtena
śrotrapratyakṣeṇā'sādhuśabdavyāvṛttaṃ sādhutvarūpaṃ sphuṭataramadyatanaistā-
vatpratīyata eva, brāhmaṇatvamiva mātāpitṛsambandhasmaraṇasahakṛtena
cākṣuṣapratyakṣeṇa । ratnatatvamiva ratnaparīkṣāśāstrajñānāhitasaṃskāra-
sahakṛtena cākṣuṣapratyakṣeṇaiva । tena pāṇinerapi pūrvataravyākaraṇasma-
raṇāhitasaṃskārasahitaśrotrapratyakṣeṇaiva sādhutvopalambhānna nirmū-
<pb n="129"/>
latvaṃ vyākaraṇasmṛteriti । nā'pyandhaparamparā, smṛtipratyakṣayoḥ
paurvāparyānāditvāt । taduktam—</p>
<lg>
<l>yathā ca padmarāgādīn kācasphaṭikamiśritān ।</l>
<l>parīkṣakā vijānanti sādhutvamapare tathā ।। iti ।।</l>
</lg>
<p>( taṃ. vā. 1. 3. 8. pṛ. 282 )</p>
<p>ataḥ smṛtyantarāhitasaṃskārasahakṛtapratyakṣamūlatvādvyākaraṇa-
smṛteḥ prāmāṇyameveti । nā'pi “janikartuḥ prakṛtiḥ” ityādiṣu
svacanavyāghātādaprāmāṇyam । dṛṣṭā hi sarvatraiva sūtrakārāṇāṃ sūtreṣu
gauṇalākṣaṇikā eva prayogāḥ । yathā hi jaiminereva nitye vācye
autpattikaśabdaprayogaḥ, tathā janiśabdo'pi dhātvarthe, janmani lākṣa-
ṇikatvānna doṣamāvahati । tathā “tṛjakābhyāṃ kartari ca”iti ni-
ṣiddhaṣaṣṭhīsamāsāśrayaṇamapi niṣedhasya vaikalpikatvapradarśanārthameva ।</p>
<p>yacca “bhūvādayo dhātavaḥ” ( pā. sū. 1.3.1 )ityatra dhātuśabdārthā-
parijñānādaprāmāṇyamuktam, tadayuktam; tiṅādipratyayaprakṛtitvameva hi
dhātutvam । etadeva “pratyayaḥ, paraśca” ( pā. sū. 3. 1. 1, 2. )
iti sūtrābhyāṃ pāṇininā svayameva darśitam ।</p>
<p>tadapi “svatantraḥ kartā”iti kartṛlakṣaṇaṃ svātantryānirūpaṇāda-
<pb n="130"/>
yuktamityuktam, tadayuktam; kriyāsidhyanukūletarakārakaprayoktṛtvaṃ
hi svātantry । tacca kvacidaprayuktasya, kvacidanyaprayuktasya ।
taduktaṃ bhartṛhariṇā—</p>
<lg>
<l>pravṛttau vā nivṛttau vā kārakāṇāṃ ya īśvaraḥ ।</l>
<l>aprayuktaḥ prayukto vā sa kartā nāma kārakam ।। iti ।।</l>
</lg>
<p>yastu ‘kāṣṭhāni pacantī’tyādiṣvacetaneṣu kartṛnirdeśaḥ, sa vaiva-
kṣika eveti mantavyam । evaṃ karmādiṣvapīpsitatamatvādyūhanīyam ।
ataḥ śrotrapratyakṣamūlatvena śabdasādhutvena vyākaraṇasmṛtiḥ pramāṇa-
bheveti gavādiśabdā eva sādhava iti । gāvyādiśabdānāṃ punaru-
ccāraṇāsāmarthyato mūlaśabdāpabhraṃśānāṃ vivakṣiteṣu mūlaśabdānu-
sāreṇā'rthapratipādakattvam, avivakṣiteṣu tu vācakabhrāntyaiveti ।</p>
<p>prayojanam—kratau varaṇabharaṇasaṅkalpādivākyeṣvapabhraṃśenā'pi
vyavahartavyam, yadi pūrvaḥ pakṣaḥ । siddhānte tu-‘sādhubhirbhāṣeta’
iti sādhuśabdenaiveti ।</p>
<p>sūtrantu—“śabde” abhivyajyamāne tadabhivyakteḥ prayatnādhīna-
niṣpattikatvāt “aparādhabhāgitvaṃ” apabhraṣṭatvamabhivyañjakadoṣā-
deveti bhāvaḥ ।</p>
<trailer>iti navamaṃ vyākaraṇādhikaraṇam ।।</trailer>
<pb n="131"/>
<head>atha daśamaṃ lokavedādhikaraṇam ।।</head>
<sutra>prayogacodanābhāvādarthaikatvamavibhāgāt ।।</sutra>
<head>viṣayasaṃśayau</head>
<p>atha gaurityevamādayaśśabdāḥ kimākṛteḥ pramāṇam ? uta vya-
kteḥ ? iti sandehe ucyate । idaṃ tāvatparīkṣyatām—ki ya eva
laukikāśśabdāsta eva vaidikāḥ ? uta anye ? iti । yadā ta
eva, tadā kiṃ ta evaiṣāmarthāḥ ? uta anye ? iti saṃśayaḥ ।</p>
<head>( prabhākaramat )</head>
<p>atra prabhākareṇa ya eva laukikāsta eva vaidikā utā'nya
ityasyā'pi vicārasyā''kṛtyadhikaraṇopādghātatāmamyupagatyā'pi sā-
kṣātsaṅgatilobhādaprāmāṇyena pūrvapakṣamuktvā pṛthak saṅgatirdarśitā ।</p>
<head>prakākaramatadūṣaṇam</head>
<p>sā ceyamatidānarasikatayā jāmātṛsahāyasyā'pi yautukadā-
namiva bhāti । yato na hyupodghātasyā'pi pṛthak saṅgatyapekṣā bhavati ।
prakṛtavicārasidhyarthatayā tatsgatyaiva tasya saṅgatatvāditi yathā
vārttikamevā'dhikaraṇaṃ prastūyate—</p>
<pb n="132"/>
<head>bhāṭṭamatena saṅgatiḥ</head>
<p>pūrvādhikaraṇe hi gavādiśabdānāṃ vācakatve nirūpite tatprasaṅgena
vācyanirūpaṇamārabhyate-kimeṣāmākṛtirvācyā ? uta vyaktiḥ ? iti ।
asya ca vicārasya niṣprayojanatvamāśaṅkya tatprayojanavatvāyeda-
mupoddhātena vicāryate—kiṃ ya eva laukikāḥ śabdāsta eva vaidi-
kāḥ,ta evaiṣāmarthāḥ ? uta anye ? iti ।</p>
<head>bhāṭṭamatena pūrvapakṣaḥ</head>
<p>tatrā'yaṃ pūrvapakṣiṇo'bhisandhiḥ—“atha śabdānuśāsanaṃ” ittyu-
ktvā keṣāṃ śabdānāṃ “lokikānāṃ vaidikānāṃ ca” ityabhiyuktānāmeva
śabdavidāṃ vyapadeśabhedadarśanādbhedastāvadavagamyate ।</p>
<p>tathā rūpabhedādapi bhedaḥ । tathā hi—vede “aṣṭākapālaḥ” iti
paṭhanti । loke ca “aṣṭakapāla”iti । tathā vede “agniṣṭomaḥ” iti,
loke ca “agnistomaḥ” iti । evaṃ vede “gṛbhṇāmi” iti, loke
“gṛhṇāmi” iti ।</p>
<p>tathā'rthabhedo'pi dṛśyate । vede śrūyate—“uttānā vai devagavā
vahanti” iti । tathā “suvarṇaparṇo vanaspatiḥ” । evaṃ “ghṛtaṃ madhu”
iti । na ca gavādiśabdānāmevaṃbhūto'rtho loke samasti । tena yatrā'pi
gavādiśabdeṣu rūpabhedo nā'vagamyate, tatrā'pyarthabhedādeva śabdabhedaḥ
<pb n="133"/>
sādṛśyanibandhanaścaikatvādhyavasāya iti । yatrā'pi rūpabhedasta-
trā'pi tadbhedādevā'rthabhedo'pi । arthapratipattistu vede laukikaśabda-
sādṛśyādeveti । ato loke vede ca śabdārthayorbhinnatvāllaukika-
gavādiśabdānāmākṛtivyaktivācitvanirūpaṇaṃ vedaprāmāṇyānupayogi-
tvenā'yuktamevetyevaṃ prāpte—</p>
<head>bhāṭṭamatena siddhāntaḥ</head>
<p>abhidhīyate—bhavedevaṃ yadi laukikavaidikaśabdayorbhedo
bhavet । tau tu pratyabhijñānāllokavedayorapyekāveva । ya eva gavādi-
śabdā loke pratīyante, ta eva vede'pi pratyabhijñāyante । na cā'ṣṭā-
kapālāgniṣṭomagṛbhṇāmītyādiśabdāḥ kiñcidvikārānna pratyabhijñāyanta
iti vācyam । yataśchinnalāṅgūlabhagnaviṣāṇagovyaktivatpratyabhi-
jñāyamānatvāt । anyathā laukikāvikṛtāṣṭakapālādiśabdānāṃ
vaidikāṣṭākapālādiśabdeṣvivā'vikṛtārthāvagamābhāvaprasaṅgāt । bhava-
tu vā keṣāñcidanyatvam, na caivamavikṛtapratyabhijñāyamānānāṃ gavādi-
śabdānāmapyanyatve kiñcitkāraṇamasti ।</p>
<p>vyapadeśabhedastu—brāhmaṇaparivrājakavadbhinnarūpavaidikavākyānta-
rgatinibandhana eva । yattu “uttānā vai devagavā vahanti” iti ta-
dapyarthavādamātraṃ, lokasiddhasya gopadārthasyottānavahanarūpakriyāviśeṣa-
<pb n="134"/>
pratipādanasya praśaṃsārthatvāt । evamudāharaṇāntaramapi stutyarthameve-
ti । taduktaṃ bhāṣye—“ya eva laukikāśśabdāsta eva vaidikāsta eva
caiṣāmarthāḥ” ( śā. bhā. 1. 3. 10. ) iti ।</p>
<p>prayojanam—pūrvapakṣasiddhāntayorākṛtyadhikaraṇānārabhyārambhā-
viti ।</p>
<p>sūtrantu—lokavedayośśabdarūpasyā'rtharūpasya caikatvaṃ pratyabhi-
jñārūpapratyayāvibhāgāt । evañca sati darśapūrṇamāsādiprayogacoda-
nānāṃ bhāvassyāditi ।।</p>
<trailer>iti daśamaṃ lokavedādhikaraṇam ।।</trailer>
<head>athaikādaśamākṛtyadhikaraṇam ।।</head>
<head>viṣayasaṃśayau</head>
<p>yadā ca laukikā eva śabdāstadarthāśca, tadā sandehaḥ—kimā-
kṛtiḥ śabdārthaḥ ? atha vyaktiḥ ? iti । kā punarākṛtiḥ ? kā
vyaktiḥ ? dravyaguṇakarmaṇāṃ sāmānyamākṛtiḥ, asādhāraṇaviśeṣo
vyaktiriti ।</p>
<pb n="135"/>
<head>prabhākaramatena pūrvapakṣaḥ</head>
<p>atra prabhākareṇa saṅgatilobhādityamadhikaraṇamupavarṇitam—u-
ccārite hi gośabdādāvubhayaṃ pratīyate—jātiśca vyaktaści । kāryānva-
yitvaṃ ca dvayorapyaviśiṣṭam । yathā hi “gavā yajete”tyatra vyakteḥ
kāryānvayaḥ, tathā “śyenacitaṃ cinvīta” ( tai. saṃ. 5. 4. 11. )
ityatrā''kṛterapi, vyaktisādṛśyasyā'śakyasampādanatvāt । na cobha-
yorapi śabdavācyatvam, anyatarasyā'pi śabdavācyatve nāntarīyaka-
tayā'nyatarāvagamopapatteḥ । atha ca kasya śabdavācyatvaṃ, kasya nānta-
rīyakatvamityavadhārayituṃ na śakyata iti gavādipadavatī codanā-
'nadhyavasitārthatvādapramāṇameveti pūrvaḥ pakṣaḥ ।</p>
<head>prabhākaramatena siddhāntaḥ</head>
<p>siddhāntastu—ānantyavyabhicārābhyāṃ sambandhagrahaṇāśakte-
rvyaktyabhidhānāsambhavādākṛtereva vācyatvam, nāntarīyakatvenaika-
saṃvidvedyatayo'vagamo vyakteriti ।</p>
<head>prabhākaramatadūṣaṇam</head>
<p>tadetatpūrvāparapratisandhānaśūnyasyaivā'bhidhānam । jātivyaktyo-
ranyataravācyatvānavadhāraṇe'pyavagatyaviśeṣādanuṣṭhānāviśeṣācca kuto'-
nadhyavasāyādaprāmāṇyam ? tathā sati kiṃ nityatvena śrotradeśasthasyaiva
<pb n="136"/>
dhvanyabhivyaktasya śabdasyā'rthapratipādakatvaṃ, anityatvena vā vīcī-
taraṅgavṛttyā śrotradeśasamāgatasyetyanadhyavasāyādapramāṇyaprasaṅgaḥ ।</p>
<p>tathā jātivyaktyorekasaṃvidvedyatve jātirevā'bhidheyeti siddhā-
nto'pyanupapannaḥ । yato'bhidhānakriyājanitajñānaviṣayatvaṃ khalu vā-
cyatvam । taccā''kṛterabhyupagamya tasminneva jñāne vyaktiḥ pratibhāsa-
mānā nā'bhidhīyata iti citram ।</p>
<p>athocyeta—dvayī hi śabdaśaktirasādhāraṇī sādhāraṇī ca ।
tatrā'sādhāraṇī śaktirabhidhānarūpā jātigocaraiva । sādhāraṇī tu
pratyakṣānumānārthāpattīnāmiva vyaktigocarā'nabhidhānarūpā, tadubhaya-
śaktijanitaikajñānaviṣayatve'pi jātivyaktyorasādhāraṇaśaktiviṣaya-
tvājjātireva vācyā na vyaktiriti ।</p>
<p>tadetadvādamātram—na hi pramāṇānāṃ prātyātmikīmasādhāraṇa-
śaktiṃ vinā pratipādyaviṣayiṇī kācicchaktirasti । tathā hi—
pratyakṣasya sambaddhavartamānaviṣayiṇī, anumānasya jñātasambandhavyā-
pakaviṣayiṇī, śabdasya vācyaviṣayiṇī, arthāpattestvanupapadyamāno-
papādakaviṣayiṇī । pratipādakasādhāraṇye'pi yadi vyaktessādhā-
raṇaśaktiviṣayatvādavācyatvam, tadā jāterapyavācyatvaprasaṅgaḥ ।</p>
<p>atha matam—vṛddhavyavahāre vācyavācakasambandhāvadhāraṇakāle
<pb n="137"/>
jātivyaktyorekaśabdasāhacaryāvagamādabhidhānakāle vyaktisaṃskāra-
syā'pyudbuddhatvātsaṃskāraśabdābhyāṃ samāhārajamubhayaviṣayamekaṃ jñānaṃ
janyate pratyabhijñānamiveti ।</p>
<p>tadetacchaṅkhaśuktigataśucitvadarśanānnaraśiraḥkapālādāvapi prā-
ṇyaṅgatvena śucitvānumānamivā''bhāti । yataḥ, pratyakṣajñānasyaivā'yaṃ
mahimā yadudbuddhasaṃskārendriyābhyāṃ janyamānamindriyāsambaddhamapi
pratyabhijñādau viṣayīkaroti, na tvanumānādijñānānāmapi । tāni
khalu nyāyasampādanādhīnapravṛttīni । tatrā'numānajñānaṃ tāvadvyāptipa-
kṣadharmatāparāmarśavaśālliṅgavaśenopajāyamānaṃ haṃsakṣīrodakanyāyena
vyāpakaviśeṣaviṣayamevopajāyate । arthāpattijñānamapyanupapattiparāma-
rśādupajāyamānamupapādakaikaviṣayamevotpadyate ।</p>
<p>evaṃ śabdo'pyabhidhānasamaye pūrvāvagatasāmarthyaparāmarśavaśenā'-
rthamabhidadhāno yadgocaraivā'sya vācakaśaktiravadhāritā, tadviṣayameva
jñānaṃ janayati । pratyakṣajñānaṃ tu na nyāyasampādanāpariśodhitaviṣa-
yam, kintvarthendriyasannikarṣavaśādupajāyamānaṃ samasamayabhāvismṛti-
hetusaṃskārodbodhavaśādindriyāsambaddhamapi viṣayīkurute । yathā-
tattedantārthaviṣayaṃ pratyabhijñānaṃ, saṃjñivaṣayañca savikalpakajñānam । ita-
rathā tvatpakṣe sambandhasmaraṇahetusaṃskāropasthitatvādvyakteriva samba-
<pb n="138"/>
ndhasyā'pi śabdopajanitajñānaviṣayatvāpattiḥ । na kevalaṃ sambandhasya,
kintu vyutpattisthānavṛddhavyavahārakriyāyāḥ kriyāvācakaśabdasyā'pi ।</p>
<p>atha vyutpattikāle tayorvyabhicārātsaṃskārādanupasthitiri-
tyucyate, evantarhi vyaktīnāmapi vyabhicārādanupasthitiḥ syāt ।
atha vyaktiviśeṣāṇāṃ vyabhicāre'pi vyañjakatvasāmānyarūpeṇa
vyaktimātrasyā'vyabhicārādupasthitiḥ । evaṃ tarhi kriyāviśeṣāṇāṃ
tadvācakaviśeṣāṇāṃ ca vyabhicāre'pi kriyāmātrasya tadvācakamātrasya
cā'vyabhicārādupasthiterekasaṃvidvedyatvamaviśiṣṭameva prasajyata iti ya-
tkiñcidetaditi yathāvārtikamevā'dhikaraṇaṃ prastūyate ।</p>
<p>saṅgatistāvadasya prasaṅgenoktaiva । upoddhātāyātaṃ ca loke vede
ca śabdārthayoraikyaṃ nirūpya kimākṛtiśśabdārtho vyaktirveti prastutaṃ
nirūpyate । </p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—vyavahārārthaṃ hi śabdoccā-
raṇam । cā''kṛtyā vedalokayoḥ kaścidvyavahāro dṛśyate । na hi
vede “vrīhīnavahantī”tyatrā''kṛtiravahanyate । na ca “paśumālabheta”itya-
trā''kṛtirālabhyate । na ca loke ‘gā dogdhī’tyatrā''kṛtirduhyate ।
na ca ‘brāhmaṇāya suvarṇaṃ dīyata’ ityatrā''kṛtirdīyate । evaṃ vyava-
<pb n="139"/>
hārānusārātpratītirapi vyaktigocaraiva । tathā vyutpattirapi vṛddhavya-
vahāre vyaktiviṣayaiveti । tena sarvathā vyaktireva śabdābhidheyeti ।</p>
<p>nanu ca sambandhagrahaṇādhīnaṃ śabdasyā'rthābhidhānam । na cotpa-
nnotpadyamānotpatsyamānavyaktiṣvānantyavyabhicārābhyāṃ sambandhagrahaṇaṃ
sambhavati । ataḥ kathaṃ vyaktirvācyeti । na ca pācakādiśabdavadāna-
ntye'pi vyaktīnāmākṛtimevopalakṣaṇīkṛtya sambandhagrahassukaro bha-
viṣyatīti vācyam । yatassabhāge pācakādau prakṛtibhāgopanītapaci-
kriyāyāḥ karttā pratyayenā'bhidhīyata iti yuktam । gaurityatra tu go-
śabdasya nirbhāgasya naivaṃ sambhavati, vibhakterapi prātipadikārthānati-
riktārthatvāt ।</p>
<p>ucyate—bhavedevaṃ yadi sarvatra śabdābhihitasyaivopādhitvaṃ bhavet,
na caivam; vatsādiśabdeṣvadarśanāt । yathā hi vatsaśabdo go-
tvamanabhidhāyaiva gotvopalakṣitaṃ vayoviśeṣamabhidadhāti, yathā vā
kiśoraśabdo'śvatvamanabhidhāyaivā'śvatvopalakṣitameva vayoviśeṣama-
bhidhatte, yathā vā ācāryaśabda upanayanādhyāpanādikamanabhidhāyaiva
tadupalakṣitaṃ brāhmaṇavyaktimabhidhatte, tathā gavādiśabdā apyana-
bhidheyāmevā''kṛtimupalakṣaṇīkṛtya vyaktimabhidhāsyantīti sarvatra
vyaktivācitvamevetyevaṃ prāpte abhidhīyate—</p>
<pb n="140"/>
<sutra>ākṛtistu kriyārthatvāt ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevaṃ yadyanavagatāyamākṛtau gavādiśabde-
bhyo vyaktyavagamaḥ prakārāntareṇotpapadyeta । na hyanantāsu vyakti-
ṣvekasyopalakṣaṇasyā'navagame vyaktyavagamassambhavati । tadatrobhayāva-
gamasyā'vaśyaṃ svīkāre kimākṛtimātraṃ śabdenā'bhidhīyate, taddvāre-
ṇā'nantā vyaktayaḥ pratīyantām ? ākṛtimeva vā prakārāntaropa-
sthitāmupalakṣaṇīkṛtyā'nantā vyaktayaśśabdenā'bhidhīyantām ? iti
cintāyāmanantavyaktyabhidhāne śabdasyā'nantaśaktisvīkāraprasaṅgado-
ṣādākṛtirevā'bhidhīyata iti nyāyyam ।</p>
<p>kiñcā''kṛteśśabdānabhidhāne prakārāntareṇopasthitirapi tasyā
durlabhaiva । yato vyutpattikālāvagatasāhacaryavaśena sahacaritaśabdada-
rśanāt sahacaritasmṛtirvaktavyā । na cā'sau niyatarūpā । sahacari-
topādhyāyadarśane'pi śiṣyasmaraṇādarśanāt । vyutpannasya tu śabdaśra-
vaṇādākṛtivyaktyavagamasya niyatatvāt । na ca śabdārthāvagamakāle
sambandhasmṛteravaśyaṃbhāvitvādākṛtyavacchinnāyāṃ ca vyaktau sambandha-
grahādākṛtismṛtiravaśyambhāvinīti vaktavyam, yato'nabhyāsadaśā-
<pb n="141"/>
yāṃ sambandhasmṛtyapekṣā, abhyāsadaśāyāntu svaśaktyaiva śabdasyā'-
rthābhidhānamiti sthitam । taduktaṃ kārikāyām—</p>
<lg>
<l>anabhyaste tvapakṣente śabdasambandhinassṛtim ।</l>
<l>atra prayukta ityevaṃ budhyante hi cirātkvacit ।। iti ।।</l>
</lg>
<p>( ślo. vā. 1. 1. 5. pṛ. 415. cau. saṃ. )</p>
<p>vatsakiśorācāryaśabdādau tu saṃskārādidvāreṇā'pyupalakṣaṇo-
pasthitāvanekavyaktyabhidhānamapyagatyā svīkaraṇīyam । na hi tatra
gavādyākṛtāvabhihitāyāmapi tathābhūtavyaktyavagama ākṣepataḥ si-
dhyati । atha vobhayamapi tatrā'bhidheyameva svīkarttavyam । yadi vā
śoṇanyāyena vatsatvādigotvādyanyatarasāmānyamevā'bhyupetavyam ।
yatra tu gavādiśabdeṣvākṛtyabhidhānameva gatyantaramasti, tatra na ki-
ñcidanupapannamiti ।</p>
<p>nanvevaṃ bhavatvākṛtyabhidhānaṃ, vyastyavagatistu kutaḥ ? lakṣaṇa-
yeti kecit । tadayuktam; sambandhānupapattyā hi lakṣaṇā bhavati ।
anupapattiśca kriyākārakasambandhayogyapadārthāvagamanibandhanā । na
cā''kṛtiḥ kriyākārakasambandhayogyā । kiṃ tarhi ? vyaktireva । sarva-
padānāñcā''kṛtimātrābhidhāne kriyākārakasambandhayogyapadārthānava-
gateḥ kasya kutra sambandhānupapatyā lakṣaṇeti । tena kriyāpadasya
<pb n="142"/>
lakṣaṇyā vyaktiparatve kārakapade vyaktilakṣaṇā । kārakapadasya
ca lakṣaṇyā vyaktiparatve kriyāpade vyaktilakṣaṇetyanyonyāśraya-
prasaṅgaḥ ।</p>
<p>tenaitadevā'tra vaktavyam—pūrvapakṣanyāyenaiva sarveṣāṃ gavādipadā-
nāṃ vṛddhavyavahārato vyutpattervyavahārasya ca sarvatra vyaktiniṣṭhatvāt
vyaktyarthatayaiva vyutpattiḥ, kintu tadvyaktyarthatvamānantyavyabhicāra-
bhiyā sākṣādvyaktyabhidhāne na sambhavatīti yathā tatsambhavati ta-
daṅgīkaraṇīyam । atra ca gatyantarāsambhavāttatpratītyarthameva tadā-
tmabhūtākṛtyabhidhānamaṅgīkṛtam । tenā''kṛtyabhidhānasyaiva vyaktipa-
ryantatvādeka evā'yamubhayārthābhidhānalakṣaṇaḥ śabdavyāpāraḥ । yathā
hi pācakasyoddiṣṭaudanasya kārakayojanākartṛtvamevaudanakartṛtvaṃ, yathā
coddiṣṭasvargasya yāgakartṛtvameva svargakartṛtvam । na hyodane svarge vā
puruṣasya kṛtiranyā'sti, yena tatrā'pyasyā'nyakartṛtvaṃ bhavet । tathā
vyaktipratipādanoddeśena prayuktasya śabdasyā''kṛtyabhidhānameva vya-
ktyabhidhānam ।</p>
<p>iyāṃstu viśeṣaḥ—ākṛtessākṣādevā'bhidhānaviṣayatvam,
vyaktestvabhidhānoddeśādabhidhānaviṣayatvam, odanasvargayoriva kṛ-
tiviṣayatvam । ato vyaktirapi śabdasyā'bhidhāvyāpārapratipādyaiva,
<pb n="143"/>
na tu vyāpārāntarapratipādyeti tatvam । taduktaṃ bhāṣyakāreṇa—
“padāni hi svaṃ svamarthamabhidhāya nivṛttavyāpārāṇi” iti । abhidhā-
vyāpāreṇa pratipādyetyarthaḥ । anenaivā'bhiprāyeṇa vārttikakārapādai-
rapyuktam—</p>
<lg>
<l>“abhidheyāvinābhūte pravṛttirlakṣaṇocyate” ।। iti ।।</l>
</lg>
<p>( taṃ. vā. 1. 4. 12. pṛ.354 )</p>
<p>ata evā'bhihitānvayaprayāsā'pi vākyārthe vihito vyaktya-
nvayābhiprāyeṇaiva । na tvākṛtyabhiprāyeṇa, vākyārthe tasyā ananva-
yāt । evaṃbhūtameva vyavahitamabhidhānamākṣepa ityucyate । yastu tatra
tatra lakṣaṇetyuktam, tatkiñcidvyavadhānābhiprāyeṇeti mantavyam । na
caivaṃ gotvaśabde'pyākṛtyabhidhānasya vyaktiparatvātpratītivailakṣaṇyā-
bhāvaprasaṅga iti vācyam । yataḥ “tasya bhāvastatvatalau” ( pā. sū.
5. 1. 119. ) ityunuśiṣṭena tvatalpratyayena vyaktivyatiriktani-
ṣkṛṣṭākṛtimātrābhidhānāt vyutpattikāle ca vyaktyarthatvānavagamādvya-
ktitātparyābhāvena pratītivailakṣaṇyopapattiriti na kiñcidanupapannam ।</p>
<p>prayojanaṃ pūrvapakṣe—sāmānyopalakṣitavyaktīnāṃ śabdārthatve
sāmānyasya ca śabdānabhidheyatvena saṃskāropasthiteraniyatatvādyadā
<pb n="144"/>
saṃskārādanupasthitistadā'nanuṣṭhānam । siddhānte tu sāmānyasyā'
bhidheyatvābhbhiyamena tadavagatāvanuṣṭhānamiti ।</p>
<p>sūtrantu—“ākṛtireva” gavādiśabdābhidheyā “kriyārthatvāt”
“kaṅkacitaṃ cinvīta”ityādiṣu sāmānyadvāreṇa tasyā eva kriyānva-
yitvādityarthaḥ । vyaktisādṛśyasyā'śaṅaṅkāsampādanatvenopadeśānarha-
tvāditi ।।</p>
<lg>
<l>yo nāma kaścidiha saṃviditaṃ prameyaṃ ।</l>
<l>granthāntare likhati vā vadati svayaṃ vā ।</l>
<l>matkartṛtāmananukīrtya sa kīrtilopāt
nissantatirjagati janmaśatāni bhūyāt ।।</l>
</lg>
<trailer>ityekādaśamākṛtyadhikaraṇam ।।</trailer>
<trailer>prathamādhyāyasya tṛtīyaḥ pādaḥ ।।</trailer>
<pb n="145"/>
<head>* śrī *</head>
<head>atha prathamādhyāyasya caturthaḥ pādaḥ ।।</head>
<head>tatra prathamaṃ nāmadheyaprāmāṇyādhikaraṇam ।।</head>
<sutra>uktaṃ samāmnāyaidamarthya tasmātsarva tadarśa syāt ।।</sutra>
<head>viṣayasaṃśayau</head>
<p>“udbhidā yajeta” ( tāṃ brā. 19. 7. 2, 3. ) “balabhidā
yajeta” ( tāṃ. brā. 19. 7. 3. ) “viśvajitā yajeta” (tāṃ. brā.
19. 4. 5. ) iti samāmnāyate । tatra sandehaḥ kimudbhidādayo
guṇavidhayaḥ ? āhosvitkarmanāmadheyāni ? iti ।</p>
<head>prabhākaramatena pūrvapakṣaḥ</head>
<p>atra prabhākareṇa saṅgatilobhādevamadhikaraṇamupavarṇitam ।“udbhi-
dāyajeta” ityādiṣu na tāvanmatvarthalakṣaṇyā viśiṣṭavidhānaṃ, gauravaprasa-
ṅgāt, lakṣaṇādoṣācca । nā'pi pṛthagevobhayavidhānaṃ, vākyabhedāpa-
tteḥ । tatrā'nyataravidhāne yadi yāgo vidhīyate, tadopapadavaiyarthyam ।
nā'pyanyatra vihitaṃ yāgamanūdya vede guṇavidhiḥ sambhavati, sarvatraivopa-
padaśravaṇena karmavidhānāsambhavāt । tenā'kāmenā'pi laukika eva
gaṇyāge guṇavidhiriti vaktavyam । tathā ca sati pramāṇāntarasāpe-
kṣatvena vedasyā'prāmāṇyamiti pūrvaḥ pakṣaḥ ।</p>
<pb n="146"/>
<head>prabhākaramatena siddhāntaḥ</head>
<p>siddhāntastu—sāmānādhikaraṇyavalādyathābhāṣyaṃ nāmadheya-
tvamiti ।</p>
<head>prabhākaramatdūṣaṇam</head>
<p>tadayuktama; ekārthavidhimapekṣyā'nekārthavidhigauravaṃ doṣamāvaha-
ti, evaṃ mukhyārthamapekṣya lākṣaṇikatvam, na tvaprāmāṇyamapekṣya ।
tadetadvidhigauravamatvarthalakṣaṇābhiyā vedāprāmāṇyāśrayaṇaṃ, bhojanāyā-
sabhayena maraṇapakṣāśrayaṇamivā''bhāti । na ca laukikagaṇyayāgāśrapa-
ṇe'pi lakṣaṇāto vimokāḥ; vedavihitadevatāyā abhāvena gaṇayāgasya
mukhyayāgatvābhāvāt । bhavatu vā yathā kathañcillaukikakarmāśrayo
guṇavidhiḥ, tathā'pi nā'prāmāṇyam । “āyuṣyaṃ prāṅmukho bhuṅkte”
itivallaukikarmāśrayaṇe'pi prāmāṇyopapatteriti yatkiñci detaditi
yathāvārttikamevādhikaraṇaṃ prastūyate ।</p>
<head>vārtikakāramatena saṅgatiḥ</head>
<p>prathamapāde hi kṛtsnasyaiva vedasya sakaletaraśaṅkānirāsena dha-
rmaṃ prati codanātvena prāmāṇyaṃ vyutpāditam । tasya cā'rthavādamantrā-
tmakasya codanānantargatatvena dharmaṃ pratyupayogābhāvādaprāṇyamāśaṃkya
dvitīyapāde codanāntargatipradarśanena pratyekamupayogapratipādanāt
<pb n="147"/>
prāmāṇyaṃ vyavasthāpitam । tṛtīyapāde tu smṛtyācāramūlabhūtastathā
bhūta eva vedo'stīti nirūpitam ।</p>
<p>idānīṃ vidhyuddeśagatavyena nāmadheyānāṃ sāmānyato nirūpite
'pi dharmaṃ pratyupayoge upayogaviśeṣaḥ pūrvaṃ na pratipādita iti tadarśaṃ
punaḥ prastāvanā । atra yadyapi bhāṣye pūrvottarasūtrābhyāmekamevedamadhi-
karaṇaṃ pratibhāti, tathā'pi pūrvasūtrasya pūrvapakṣābhimatārthāpratibhānādvi-
cāradvayopayogācca vārttikakārapādairanumitapūrvapakṣaṃ vicāradvayamevaitadā-
caritam ।</p>
<head>bhāṭṭamatena pūrvapakṣaḥ</head>
<p>tatra prathame pūrvapakṣiṇo'yamabhisandhiḥ । vidhyuddeśagatatve'pyu-
dbhidādipadānāṃ sādhyasādhanetikarttavyatānupanāyakatvānna tāvadvi-
dhyantarbhāvaḥ । vidheyastutyabhāvācca nā'rthavādatvam । vihitasmāraka-
tvānupalabdheśca na mantratvam । atastrividhavedabahirbhāvenā'kriyārthatvā-
dānarthakyamevodbhidādipadānāmiti । taduktam—</p>
<lg>
<l>tryaṃśavedapramāṇatvādudbhidādi tato'dhikam ।</l>
<l>dharmāyā'nupayuktārthamānarthakyaṃ prapadyate ।। iti ।।</l>
</lg>
<p>( taṃ. vā. 1. 4. 1. pṛ. 321. )</p>
<pb n="148"/>
<p>evaṃ prāpte'bhidhīyate—</p>
<head>bhāṭṭamatena siddhāntaḥ</head>
<p>bhavedevaṃ yadyeṣāṃ sādhanāṃśaniveśena kriyārthatvaṃ na bhavet । tathā
hyadhyayanavidhiparigṛhītatvādvedatvaṃ tāvadudbhidādipadānāṃ vyavasthitam ।
vedasya ca kriyārthatvaṃ“āmnāyasya kriyārthatvāt” ( jai.sū. 1.2.1.)
ityatroktam । tacca kriyārthatvaṃ yadyapyuktaprakāreṇā'rthavādatvena mantra-
tvena ca na sambhavati, tathā'pi vidhyuddeśāntargatatvādvidhyantarbhāva
evā'sya pratīyate । sa ca yadyapyapuruṣārthatayā sādhyatvena na sambha-
vati, akriyārūpatvena ca netikarttavyatātvena, tathā'pi pāriśeṣyā-
tsādhanāṃśaniveśitvādevā'sya kriyārthatvaṃ ( nā'rthavatvamiti(?)) ।</p>
<p>taduktam—</p>
<lg>
<l>sarvasya trivibhāgatvādvedasyoktena hetunā ।</l>
<l>udbhidādyapramāṇatvamatirekānna sidhyati ।। iti ।।</l>
</lg>
<p>( taṃ. vā. 1. 4. 1. pṛ. 321. )</p>
<p>sūtrantu-“uktaṃ samāmnāyaidamarthyaṃ” samāmnāyo vedastasyaidamarthyaṃ
kriyārthatvamuktam । “tasmātsarvaṃ”udbhidādi “tadarthaṃ syāt” kriyārthaṃ
syādityarthaḥ ।।</p>
<trailer>iti prathamaṃ nāmadheyaprāmāṇyādhikaraṇam ।।</trailer>
<pb n="149"/>
<head>atha dvitīyamudbhidadhikaraṇam ।।</head>
<p>atra caikasyaivā'dhikaraṇasya ubhayavicārātmakatvānna pṛthagā-
yojanamiti vidhyuddeśāntargatatvena sādhanāṃśaniveśe satīdamidānīṃ
vicāryate—kiṃ guṇavidhitvenā'sya sādhanāṃśaniveśaḥ ? athavā
nāmadheyatvena ? iti ।</p>
<head>bhāṭṭamatena pūrvapakṣaḥ</head>
<p>tatrā'yaṃ pūrvapakṣiṇo'bhisandhiḥ । prasiddherarthavatvātpravṛttiviśe-
ṣakaratvācca guṇavidhitvamevā'sya yuktam । tathā hi—yadyapi loke
samudāyaprasiddhirnā'sti, tathā'pi ‘urdhvaṃ bhinattī’ti vyutpatyā kha-
nitrādidravyamudbhidādipadātpratīyata eva । tathā sati codbhitpada-
syā'rthavatvaṃ bhavati, yajipadārthātiriktārthapratipādanāt । evaṃ bhi-
nnārthatvātpuruṣapravṛttāvapi viśeṣo bhavati । taduktam—</p>
<lg>
<l>prasiddherbalavatvena prayojanavaśena ca ।</l>
<l>adhikatvātpravṛtteśca guṇarūpaṃ vidhīyata ।। iti ।।</l>
</lg>
<p>( taṃ. vā. 1. 4. 1. pṛ. 321. )</p>
<p>nāmadheyatve tvavagatā'pyavayavaprasiddhirhātavyā । tathā yajipa-
dārthānatiriktārthatvādānarthavyam । anatiriktārthatvādeva pravṛttāvapi
na viśeṣakaratvam ।</p>
<pb n="150"/>
<p>nanu guṇo vidhīyamānaḥ phale vidhātavyaḥ, karmaṇi vā । tatra
na tāvadgodohanavatphale, praṇayanavat prakṛtāśrayābhāvāt । nā'pi ka-
rmaṇi, prakṛtakarmābhāvādeva । na ca dūrasthajyotiṣṭomānuvādenaivā'yaṃ
guṇavidhiḥ, dūrasthahomānuvādenā''havanīyavidhivaditi vaktavyam ।
utpattiśiṣṭaguṇāvarodhena nirākāṃkṣe karmaṇi guṇāntaravidhānāsambha-
vāt । āhavanīyavidhāne tvavarodhavirodhābhāvādupapanno vidhi-
riti । na ca niṣkṛṣṭayāgānuvādādākāṃkṣāpravṛtterguṇavidhānopapatti-
riti vaktavyam । yato'nuvādānāṃ pūrvāvagatārthaviṣayatvāttadanusandhāne
ca guṇāntarāvarodhādākāṃkṣāvirahasya tadavasthatvāt । etacca ci-
trādhikaraṇa evā'nantaraṃ pratipādanīyamiti ।</p>
<p>kiñca jyotiṣṭome'pi “somena yajeta” iti somarūpaguṇaśravaṇā-
dudbhittulyatvameva । ataḥ kathaṃ tadanuvādenā'pi guṇavidhānam । na caivaṃ
sati guṇaviśiṣṭakarmavidhirevā'yamastviti vaktavyam, vidhigaurava-
doṣāt, udbhidvateti matvarthalakṣaṇāprasaṅgācca । taduktam—</p>
<lg>
<l>guṇo vidhīyamāno'pi phale karmaṇi vā bhavet ।</l>
<l>viśiṣṭavidhibudhyā vā sarvathā na ca yujyate ।। iti ।।</l>
</lg>
<p>( taṃ. vā. 1. 4. 1. pṛ. 323 )</p>
<p>ucyate—viśiṣṭavidhirevā'yam । na caivaṃ vidhigauravaṃ matvartha-
<pb n="151"/>
lakṣaṇā ca doṣamāvahati, sakalaviśiṣṭavidhyucchedaprasaṅgāt । a-
thā'gatyā tatra tathā''śrayaṇam, tadatrā'pi samānam । tena yathā “da-
śāpavitreṇa grahaṃ saṃmārṣṭi” tyādiṣvagatyā'pi viśiṣṭavidhānaṃ, tathehā-
pyudbhedanasamarthakhanitrādiviśiṣṭakarmavidhānameveti ।</p>
<p>evaṃ prāpte'bhidhīyate—</p>
<sutra>api vā nāmadheyaṃ syādyadutpattāvapūrvamavidhāyakatvāt ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevamagatyā matvarthalakṣaṇayā viśiṣṭavidhi-
gauravāśrayaṇaṃ, yadi nāmadheyatvena na gatirbhavet । tathā hi-“udbhidā”
iti karaṇavācitṛtīyāntapadasya karaṇībhūtayāgasamabhivyāhṛtasya
tatsāmānādhikaraṇyaṃ pratīyate । tatpratītamapi hīyeta, yadi vrīhiso-
mādivadudbhitpadamarthāntare nirūḍhaṃ bhavet । avayavaprasiddhistu ‘ūrdhvaṃ
bhinnattī’ti vyutpatyā yathā khanitrādidravye, tathā paśūnāmudbhedanamane-
na kriyata iti yāge'pi tena yajisāmānādhikaraṇyādurbhidādi
padānāṃ yāganāmadheyatvameva । taduktam—</p>
<lg>
<l>padamajñātasandigdhaṃ prasiddhairapṛthakśruti ।</l>
<l>nirṇīyate nirūḍhantu na svārthādapanīyate ।। iti ।।</l>
</lg>
<p>ato'vayavaprasiddheryāge'pi samānatvādaprasiddhārthatvaṃ yaduktaṃ, ta-
<pb n="152"/>
ttāvatparihṛtam । yadapi yajipadārthānatiriktārthatvādānarthakyamuktaṃ,
tadapyayuktam; yajiviśeṣapratītihetutvenaiva nāmadheyasyā'rthavatvāt ।
ata evā'pravṛttiviśeṣakaratvamapi pratyuktam, vidhitsitayāgaviśe-
ṣapratipādanenaiva pravṛttiviśeṣakaratvāditi ।</p>
<p>nanvarthaviśeṣapratipādanena hi padāntarasya padāntaraviśeṣakatvaṃ bhava-
ti । yathā ‘nīlamutpalaṃ śuklaḥ paṭaḥ’ iti । na ca nāmadheyasya yaji-
padārthātiriktamarthāntaramasti । ataḥ kathamasya yāgaviśeṣapratipatti-
hetutvam । na ca svātmanaiva nāmadheyaṃ yajiviśeṣaṇamiti vaktavyam,
tasya śabdānabhidheyatvāt । śābdāśābdayoścā'nvayāsambhavāt ।</p>
<p>atha nāmadheyaṃ śābdatvasiddhyarthamātmānaṃ lakṣayatītyucyate ।
tadapi paṅkabhiyā palāyamānasya nūnamaśucipatanasamānam । matvarthala-
kṣaṇābhayena hi guṇavidhipakṣamupekṣya nāmadheyatvamabhyupagatam । sā ceyaṃ
nāmadheyatve'pi svīkṛtā, kimaparāddhaṃ guṇavidhinā । kiñca guṇavidhau
matvarthalakṣaṇāyāmapyautsargikamatvarthaparatvaṃ na parihīṇam, iha tvā-
tmalakṣaṇāyāṃ tato'pi jaghanyatvamiti guṇavidhitvameva jyāyaḥ ।</p>
<p>ucyate—syādevaṃ yadi saṃjñā nīlādipadamiva viśeṣaṇī-
bhūtasvapratipāditārthopaśleṣadvāreṇaiva saṃjñinaṃ viśinaṣṭīti brūmaḥ ।
kintu yaḥ khalu śabdaḥ sāmānyavāciśabdasamabhivyāhṛtaḥ tadviśeṣa-
<pb n="153"/>
mabhidadhāti, sā saṃjñetyucyate । yathā ‘devadatto brāhmaṇa’ iti ।
sa ca viśeṣo viśeṣaṇasya kasya citsaṃjñāpadādanupasthitatvādetaccha-
bdavācyatvena saṃjñāntaraviṣayavyāvṛtyā upalakṣito vidyamānaviśeṣa-
ṇayogyaḥ svamahimnaiva saṃjñāśabdenā'bhidhīyate । tenaivaṃbhūta evā'yaṃ
yāgaviśeṣaḥ pratīyate, na tu viśeṣaṇaviśiṣṭaḥ । tatastathābhūtasya
vidyamānaviśeṣaṇānvayāttattadviśeṣaṇaviśiṣṭarūpasiddhiḥ । ato na
kiñcidanupapannamiti ।</p>
<p>atra yadyapyutpattivākyānāṃ sādhyabhūtadhātvarthaparatvena na guṇa-
vidhau matvarthalakṣaṇādoṣo, nā'pi nāmadheyatāhetussāmānādhikaraṇyam,
tathā'pyadhikāravākyaikavākyatādaśāyāmudbhidā yāgena svargamityanva-
yasambhavādavaśyaṃ matvarthalakṣaṇādoṣa ityanenaivā'bhiprāyeṇa bhāṣyakā-
reṇā'tra sakalotpattivākyagatipradarśanārthaṃ phalapada nāpanyastamiti ।</p>
<p>prayojanam-khanitrādidravyeṇaiva yāgo yadi pūrvaḥ pakṣaḥ । siddhānte
tu-“avyaktāsu tu somasya”(jai.sū.8.1.16.)ityādiṣu somadravyeṇaiva ।</p>
<p>sūtrantu—“utpattau” prathamajñāne “yadapūrvaṃ” na somādipadava-
tkvacidarthe prasiddhamudbhidādi tat “nāmadheyaṃ syāt” । anyatrā'pra-
siddhatvena kasyatidguṇasya “avidhāyakatvāt” iti ।</p>
<trailer>iti dvitīyamudbhidadhikaraṇam ।।</trailer>
<pb n="154"/>
<head>atha tṛtīyaṃ citrādhikaraṇam ।।</head>
<sutra>yasmin guṇopadeśaḥ pradhānato'bhisambandhaḥ ।।</sutra>
<head>viśayasaṃśayau</head>
<p>“citrayā yajeta paśukāmaḥ” ( tai. saṃ. 2. 4. 6. ) “trivṛdba-
hiṣpavamānam” ( tā. brā. 20.1.1. ) “pañcadaśānyājāni”
“saptadaśāni pṛṣṭhāni” ityudāharaṇam । kiṃ citrāśabdaḥ, bahiṣpava-
mānaśabdaḥ, ājyaśabdaḥ, pṛṣṭhaśabdaśca guṇavidhayaḥ ? uta karmanā-
madheyāni ? iti saṃśayaḥ ।</p>
<head>prabhākaramataṃ taddūṣaṇañca</head>
<p>atra prabhākareṇodbhidadidhakaraṇa eva sarveṣāṃ karmasāmānādhi-
karaṇyenaiva nāmadheyatve siddhe tattadudāharaṇeṣu viśeṣāśaṅkā vājapeya-
paryantādhikaraṇa catuṣṭaye nirākriyata iti caturṇāmadhikaraṇānāmudbhida-
dhikaraṇaśeṣatvāttadīyasaṅgatipradarśanenaiva pramāṇalakṣaṇe sarveṣāṃ saṅga-
tirupavarṇitā । tenodbhidadhikaraṇasaṅgatidūṣaṇameva sarvatrohanīyamiti
yathāvārttikamevā'dhikaraṇaṃ prastūyate ।</p>
<head>bhāṭṭamatena saṅgatiḥ</head>
<p>udbhidādipadānāṃ yaugikānāṃ kvacidarthaviśeṣe prasiddhirahitānāṃ
<pb n="155"/>
nāmadheyatvaṃ nirūpyedānīṃ vrīhyādipadavannirūḍhārthānāṃ citrādipadānāṃ
nāmadheyatvaṃ nirūpyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—bhavatūdbhidādipadānāṃ kvaci-
darthaviśeṣe nirūḍhatvāsaṃbhavena yajisāmānādhikaraṇyādyāganāmadheyatva-
m । citrāpadasya tu citrarūpārthaviśeṣe, tathā''jyādipadānāṃ ghṛtā-
dirūpārthaviśeṣe nirūḍhatvādvrīhisomavadyāganāmatvāsambhavādguṇavi-
dhitvameva yuktam । etacca pūrvādhikaraṇa evoktam—</p>
<lg>
<l>padamajñātasandigdhaṃ prasiddhairapṛthakśruti ।</l>
<l>nirṇīyate nirūḍhantu na svārthādapanīyata ।। iti ।।</l>
</lg>
<p>( taṃ. vā. 1. 4. 1. pṛ. 325 )</p>
<p>tathā ca sati prasiddhārthatvamadhikārthatvaṃ pravṛttiviśeṣakaratvañcā'
nuruddhaṃ bhavatīti । nanu kutrā'yaṃ guṇo vidhīyate । na tāvatphale,
āśrayābhāvāt । nā'pi “dādhi madhu payo ghṛtaṃ dhānā udakaṃ taṇḍulā-
statsaṃsṛṣṭaṃ prājāpatyaṃ bhavati” ( mai. saṃ. 1. 3. 6. ) ityetadvākyavihi-
tā prājāpatyeṣṭiḥ sannihitā samasti । tamevā''śrayamāsādya paśurūpe
phaleguṇavidhānamiti vaktavyam । tasyā aphalatvenā''śrayatvāyogya-
<pb n="156"/>
tvāt । atha tasyāmeva prājāpatyeṣṭau guṇavidhirayamityucyate ।
maivam; tasyā utpattiśiṣṭadadhyādyavaruddhatvena guṇāntarapraveśā-
sambhavāt ।</p>
<p>atrocyate—nā'yaṃ citrāśabdo dravyaparaḥ, kintu citrarūpavarṇa-
para evā'yam । na cā'tra varṇāntaraṃ śrutamasti । ato dadhyādibhi-
reva vihitacitravarṇairyajeteti vākyārthaḥ ।</p>
<p>etadapyayuktam; paśukāmapadasya vidhyanuvādāsambhavenā''nartha-
kyāt । kiñca citrayetyanena strīmatyayāntena padena strātvasamānā-
dhikaraṇaṃ citratvaṃ pratipādyate, na tu citratvamātram । tacca prāṇi-
dravya eva paraṃ saṃbhavati, na dadhyādau । tena prakṛtaprājāpatyayāge'pi na
guṇavidhiḥ । ata eva dadhimadhughṛtavākyotpannaṃ yāgamanūdya citrāpadena
yathāsiddhāntaṃ phale vidhānamityetadapi na saṃbhavati, strīpratyayāntena
citrāpadenā'prāṇirūpasya yāgasyā'nuvādāsambhavāditi । nā'pi
citradravyaviśiṣṭaṃ yāgāntarameva phale vidhīyate । avyavasthitaci-
traguṇakadravyopaplave prakṛtiviśeṣānirddhāraṇena vidhyantānupasthiterdde-
vatāyā abhāvena yāgatvābhāvāt । kiñca guṇasyā'pradeyasya na
tāvadyāgasādhanatvaṃ, dravyalakṣaṇāyāntu lakṣaṇaiva tāvaddoṣaḥ, punarmatva-
rthalakṣaṇā, viśeṣaṇavidhikalpanā, utpattividhikalpanā'pi, ci-
<pb n="157"/>
trāpadācca nānājātīyadravyopaplavenā'dhyavasāyaśceti na viśi-
ṣṭavidhiḥ ।</p>
<p>ucyate—paśuyāgasya prāṇidravyakatvāt “prakṛtau vā dvirukta-
tvāt” ( jai. sū.3. 3. 6. 2. ) iti nyāyena sakalapaśuyāgaprakṛti-
bhūte'gnīṣomīyapaśuyāge citratvastrītvavidhirayamiti brūmaḥ ।</p>
<p>nanvagnīṣomīyapaśurutpatti śiṣṭakṛṣṇasāraṅgalohitasāraṅgādivarṇā-
ntarāvaruddhaḥ puṃstvāvaruddhaśca । tena tatra kathaṃ varṇāntaraṃ liṅgāntarañca vidhātuṃ
śakyeta । tathā prāpte karmaṇi kathamanekārthavidhānamutprekṣāpadamapyupayāti ।
na cā'tra gatyantarāsambhavo'pi, yato'styagnīṣomīyavikṛtibhūtā sāra
svatī meṣī । na ca tasyā varṇāntaraṃ virodhakamasti, liṅgāntaraṃ vā ।
na ca tatrā'nekārthavidhānadoṣo'pi, citratvamātravidhānāt । tena ya-
thā'nārabhyādhītamapi sāptadaśyaṃ darśapūrṇamāsākhyaprakṛtau pāñcadaśyāva-
rodhena praveśamalabhamānaṃ mitravindādhvarakalpāsu vikṛtiṣu niviśate,
tathehā'pi citratvamātravidhānāttatsārasvatameṣīgocarameva bhaviṣyatīti ।</p>
<p>maivam; “citraye” tyatra citratvastrītvaviśiṣṭaṃ karaṇatvaṃ tāvattṛtī-
yāvibhaktyā'bhihitaṃ pratīyate । yathā “paśune”tyatra ekatvapaśutvavi-
śiṣṭam । tatra meṣīgataṃ yathā strītvaviśiṣṭaṃ karaṇatvamanuvādyaṃ, tathā
kiṃ citratvaviśiṣṭamanuvādyaṃ vidheyaṃ vā । na tāvadanuvādyam, meṣī-
<pb n="158"/>
gatatvena citratvasyā'prāptatvāt । nā'pi vidheyam, sakṛduccaritāyā
vibhakteranuvādyavidheyārthapratipādanāsambhavāt । na caikasminneva prā-
tipadike kārakatvaṃ strītvena sambadhyeta, na citratveneti śaṃkyam ।
na ca gatyantaraṃ nā'sti, agnīṣomīyagatatvenaivopapatteḥ । tena bhaṅgā-
bhidhānamanupadakārasyāsaṅgatameveti ।</p>
<p>na cotpattiśiṣṭalohitasāṅgakṛṇṇasāraṅgādiguṇāvarodhena
citratvāvidhānaṃ, lohitasāraṅgakṛṣṇasāraṅgayościtratvāvirodhāt ।
tena yathā “vāyavyaṃ śvetamālabheta bhūtikāmaḥ” ( mai. saṃ. 2. 2.
2. ) “sauryaṃ caruṃ nirvapet brahmavarcasakāma” ( tai. saṃ. 2. 3. 2. )
ityatrā' tideśalapsyamānayorevālambhananirvāpayoranuvādaḥ, tathaitadvākya-
vidhāsyamānacitratvāntargatalohitakṛṣṇavarṇāderayamanuvādaḥ । nā'pi
puṃstvāvaruddhe kathaṃ strītvavidhānamiti vaktavyam । “paśunā yajeta”
ityatra nityapuṃliṅgasya paśuśabdasya puṃspaśustrīpaśusādhāraṇatvena
etadvākyagatastrītvavidhānāvirodhāt, niṣkṛṣṭānuvādena vā vāsaḥ-
prabhṛtīnāmiva ekahāyanyavaruddhe'pi kraye vidhānāvirodhāt ।</p>
<p>na ca prāpte karmaṇyanekaguṇavidhānaṃ doṣaḥ, citratvastrotvavi-
śiṣṭakaraṇarūpaikakārakavidhānāt । paśukāmapadamapi paśusādhanake ka-
rmaṇi paśūpādāne arthaprāptakāmanānuvādenopapannamityagnīṣomīya-
<pb n="159"/>
gata evā'yaṃ guṇavidhiḥ । taduktam—</p>
<lg>
<l>citratvastrītvayogo hi prāṇijātau svabhāvataḥ ।</l>
<l>tenaite prāṇiyāgāṅgaṃ prakṛtiṃ daikṣamāśrite ।। iti ।।</l>
</lg>
<p>( taṃ. vā. 1. 4. 2. pṛ. 328. )</p>
<p>tathā “pañcadaśānyājyāni” ityatrā''jyaśabdastāvadghṛte nirū-
ḍho na ca stotrasamānādhikaraṇaṃ śrūyate । tenā'sya na stotranāmadheyatvaṃ,
kintu “pañcadaśānyājyānī” tyatra pañcadaśasaṃkhyāviśiṣṭājyavidhā-
nādatrāpi prāpte stotre nobhayavidhidoṣaḥ ।</p>
<p>atha vā yatrā'nyatkriyāpadaṃ na śrūyate, tatra “astirbhavantīparaḥ
prathamapuruṣe'prayujyamāno'pi” iti kātyāyanasmaraṇātpañca daśasaṃkhyā-
viśiṣṭānāṃ ghṛtānāṃ sattā pratīyate । sā ca stutisannidhipratītā stu-
tiprayogavacanonneyavidhinā vidhāyate । tathābhūtāyāśca prakaraṇena graha-
ṇāt bhavati sattāviśeṣaṇatvena sasaṃkhyasyaivā''jyasya sādhanatvena
vidhiḥ । tena sādhanatvāvagatasyaivā''jyasya “ājyaiḥ stuvata” ityatrā'-
nuvādaḥ, stutimātraṃ vidhīyata iti । cā''jyasya stutisādhanatvaṃ
na saṃbhavati, “agnimupanidhāya stuvata” itivatpātrabhedopakalpi-
tapañcadaśasaṃkhyākānāmājyānāmupanidhānenaiva stutihetutvopapatteḥ ।</p>
<p>nanu pañcadaśādyarthe “stome ḍavidhiḥ” (kā.vā. 420. cau.saṃ.)
<pb n="160"/>
ityanuśāsanātstomaśabdārthastutisamudāyāvagamātkathaṃ ḍapratyayāntasya
“pañcadaśāni” iti padasya ghṛtasaṃkhyāvācitvam । maivam;
stutisādhanasamūhavacano hi stomaśabdo na stotrīyāsamūhavacanaḥ ।
sa ca stutisādhanatvāviśeṣādṛkṣviva ghṛte'pyaviśiṣṭaḥ । tenā'trā'pi
guṇavidhānameveti ।</p>
<p>evameva “trivṛdbahiṣpavamānaṃ” ityatra lokaprasiddhaṃ trivṛdauṣadhaṃ
dravyaṃ bahiḥsthitaṃ caladrūpaṃ bahiṣpavamānaśabdābhidheyaṃ “bahiṣpavamānaiḥ
stuvata” iti vihitastutiprayogavacanonneyavidhinā vidhīyate ।</p>
<p>tathā “saptadaśāni pṛṣṭhāni”ityatrā'pi lokaprasiddhapṛṣṭhākhyāni
prāṇyaṅgānyeva saptadaśasaṃkhyāviśiṣṭāni “pṛṣṭhaiḥ stuvata” ityetadvi-
hitastutiprayogavacanonneyavidhinā vidhīyanta iti sarvatra guṇavidhi-
revetyevaṃ prāpte'bhidhīte—</p>
<head>bhāṭṭamatena siddhāntaḥ</head>
<p>bhavedevaṃ yadi prāpte karmaṇi citratvaṃ strītvañcā'nāvṛttena vidhi-
nā vidhātuṃ śakyate । na ca citratvastrītvaviśiṣṭaikakaraṇatvavidhā-
nādanāvṛttiriti vaktavyam । yataḥ karaṇatvasyā'pi prāptatvenā'vidhe-
yatvāt । atha prāptatve'pi tasya citratvastrītvāvacchedenā'prāptatvādvi-
dhānamityucyate । evantarhi “daghnā juhoti” “payasā juhoti” itya-
<pb n="161"/>
trā'pi dadhyavacchinnasya payovacchinnasya ca homaviśeṣasyā'prāptatvena
vidhānaprasaṅgaḥ । na ca citratvastrītvaviśiṣṭaṃ karaṇāntarameva vidhīya-
te, utpattiśiṣṭakaraṇāntarāvarodhena tasya vidhātumaśakyatvāt ।
prāpte tu karaṇatve citratvastrītvavidhāne vidhyāvṛttirdurvāraiveti ।</p>
<p>taduktam—</p>
<lg>
<l>arthādanekamapyarthaṃ vidhāpayati bhāvanā ।</l>
<l>viśeṣaṇavidhistvanyanna gṛhṇāti viśeṣaṇam ।।</l>
</lg>
<p>( taṃ. vā. 1. 4. 2. pṛ. 330 )</p>
<p>anekavidhiśaktikalpanāgauravaṃ ca suvyaktameveti । tathā utpatti-
śiṣṭapuṃstvāvarodhenā'pi nā'gnīṣomīye strītvavidhānaṃ sambhavati । na ca
nityapulliṅgatvena sādhāraṇatvātpaśuśabdasya strītvavidhānāvirodha iti
vaktavyam । śākhāntare “ajo'gnīṣomīya” ityāmnātena sādhāraṇa-
syā'pi paśuśabdasya pulliṅgacchāgaparatvāt । na ca śākhāntaravidhe-
rguṇavidhāyakatvātstrotvapuṃstvayorvikalpa iti pūrvapakṣyabhiprāyo vā-
cyaḥ । śākhāntare'pi “ajo'gnīṣomīya” ityasya dravyadevatāsamba-
ndhāviśeṣeṇotpādakatvāt । sarvaśākhāpratyayamekaṃ karmetyutpattiśiṣṭapuṃ-
stvāvarodhena strītvānavakāśāt ।</p>
<p>na ca vaṇāntarāvaruddhe'pi niṣkṛṣṭānuvādena guṇāntaravidhiḥ
<pb n="162"/>
śakyata iti vaktavyam । niṣkṛṣṭānuvādasyaivā'śakyatvāt । taduktam-</p>
<lg>
<l>prathamaṃ hi svavākyasthairguṇaḥ sambadhyate kriyā ।</l>
<l>vākyāntaragataiḥ paścānna śuddhā sā hyavāpyata ।। iti ।।</l>
</lg>
<p>( taṃ. vā. 1. 4. 2. pṛ. 330 )</p>
<p>vāsaḥprabhṛtīnāntu guṇāntarāvaruddhe'pi kraye ānatilakṣaṇa-
dvārabhedādākāṃkṣāsambhavādvidhānamupapadyata eva । ata eva tatra na
vikalpaḥ, kintu samuccaya eveti ।</p>
<p>tathā paśukāmapadopāttaphalasambandhanimitto'pyaparo vākya-
bhedaḥ । yadyapi phalaṃ na vidhīyate, tathā'pi tatra karmavidhānātkarmaṇi
ca guṇavidhānātsambandhadvayavidhānasya vākyāvṛttimantareṇā'sambhavā-
dvākyabheda eva । na ca paśusādhanake karmaṇyarthaprāptapaśukāmanānu-
vādo'yamiti vaktavyam । yataḥ paśukāmapadātkāmyamānatvena pradhā-
nībhūtaphalasambandhitayā kāmanā ca gamyate । agnīṣomīye tu paśu-
kāmanāyāstādrūpyābhāvānnā'nuvādakatvamityato guṇavidhyabhāvādvici-
tranānādravyakaprakṛtaprājāpatyeṣṭināmadheyameva citrāpadam । evaṃ sati
citrāpadena prakṛtaṃ karmopasthāpya paśurūpe phale vidhīyata iti । “citra-
ye”ti strīliṅganirddeśa śceṣṭyabhiprāyeṇaiveti na kiñcidanupapannam ।</p>
<p>tathā “pañcadaśānyājyānī”tyatrā'pi prāpte stotre na guṇadvaya-
<pb n="163"/>
vidhānamupadyate, vākyabhedaprasaṅgāt । nā'pi pañcadaśasaṃkhyāviśi-
ṣṭānyājyāni vidhīyanta iti vācyam । yataḥ kriyā vidhīyate tadvi-
śeṣaṇaṃ vā । na cā''jyapadavācyaṃ ghṛtaṃ kriyā, nāpi tadviśeṣaṇam ।
atā na viśiṣṭadravyavidhiḥ ।</p>
<p>atha yatrā'nyatkriyāpadaṃ na śrūyate, tatra “astirbhavantīparaḥ
prathamapuruṣe aprayujyamāno'pī”tyetadbalādadhyāhṛtaivā'stikriyā sama-
sti । saivobhayaviśiṣṭā stutiprayogavacanonneyavidhinā vidhīyata
ityucyate । tadapyasat; sarvatra puruṣavyāpāro hi vidhīyate, asti-
śabdavācyāyāstu sattāyā vastvātmalābhamātratvenā'vidhiviṣaya-
tvāt । “agnimupanidhāya stuvīte”tyupanidhānasya puruṣavyāpārarū-
patvena bhavatu vidhānam । na cā'trā'pi pātrabhedopakalpitapañcadaśasaṃ-
khyākānyājyānyupanidhāyeti kalpanīyam, kalpanāgauravadoṣādeva ।
vākyasya cā'nyathā'pyupapatteḥ । tenodbhidadhikaraṇanyāyena “ājyaiḥ
stuvata” iti nāmatve siddhe “pañcadaśānyājyānī”tyanenā''jyanā-
makastotrānuvādena saṃkhyāmātraṃ vidhīyata iti । evaṃ sati “stome
ḍavidhiḥ pañcadaśādyartha” ityanuśāsanamapyarthavadbhaviṣyatīti । pravṛ-
ttinimittañcārthavādāvagatametasmin stotre kriyamāṇe devānāmāji-
gamanam । arthavādaśca “yadājimīyustadājyānāmājyatvam” ( tāṃ. brā.
7. 2. 1. ) iti । evaṃ prāpte stotre “trivṛdbīhaṣpavamānami”tyatra
<pb n="164"/>
trivṛddravyaṃ bahiḥpavamānarūpaguṇadvayavidhāne ।</p>
<p>tathā “saptadaśāni pṛṣṭhāni”ityatra saptadaśasakhyākapṛṣṭhadravyavi-
dhāne vākyabhedaprasaṅgānna guṇavidhitvam । anyataraviśiṣṭānyataravidhā-
nañcobhayaviśiṣṭādhyāhṛtakriyāvidhānañcā''jyodāharaṇadūṣaṇenava ni-
rastamityatrā'pi nāmadheyatvameva । tathā ca sati “bahiṣpavamānaiḥ stu-
vata” ityetadvākyavihitabahiṣpavamānanāmakastotrānuvādena ṛgāśritā
nava khyā stotrāṅgatvena vidhāyate । pravṛttinimittañca bahiṣpavamā-
napadayuktamantranirvirttanīyatvameva stotrasyeti ।</p>
<p>tathā “saptadaśāni pṛṣṭhāni” ityatrā'pi “pṛṣṭhaiḥ stuvata” ityetadvā-
kyavihitapṛṣṭhanāmakastotrānuvādena saptadaśasaṃkhyāmātraṃ vidhīyata iti ।
nāmapravṛttinimitvañca—apāṃ vāyunā pṛṣṭhe spṛṣṭe rathantarādīni sāmāni
jātāni । tasmāttatsādhanakāni stotrāṇi pṛṣṭhāni । tathā cā'rthavā-
do'pi “ ta sa vāyuḥ pṛṣṭhe vyavarttata” ( tāṃ. brā. 7. 8. 1. ) iti ।</p>
<p>prayojanam—tatra tatra tattadguṇopādānaṃ pūrvapakṣe, siddhānte tu
nāmadheyatvapakṣe neti!</p>
<p>sūtrantu—“yasmin” guṇavidhināmadheyatvena sandigdhe sati
vākye guṇāntaropadeśaḥ pratīyate, tasminnupapadasya pradhānena karmaṇā
nāmadheyatvenaiva “sambandha” iti ।</p>
<trailer>iti tṛtīyaṃ citrādhikaraṇam ।।</trailer>
<pb n="165"/>
<head>atha caturthaṃ tatprakhyādhikaraṇam ।।</head>
<sutra>tatprakhyaṃ cā'nyaśāstram ।।</sutra>
<head>viṣayasaṃśayau</head>
<p>“agnihotraṃ juhuyāt svargakāmaḥ” “ādhāramāghārayatī”ti ca
samāmananti । tatra saṃśayaḥ—kimagnihotraśabdaḥ ādhāraśabdaśca gu-
ṇavidhiḥ ? uta karmanāmadheyaṃ ? iti । udbhidadhikaraṇe yaugikaśabdā-
nāṃ citrādhikaraṇe ca sāṃvijñāyikaśabdānāṃ nāmadheyatvaṃ nirūpyedā-
nīṃ yaugikaśabdeṣveva keṣucitkenacidviśeṣeṇa guṇavidhimāśaṃkya nāma-
dheyatvaṃ vyutpādyate । tatra ca “agnihotraṃ juhotī”tyutpattivākyamevo-
dāharaṇam । adhikāravākyasya phalasambandhaparasya guṇaparatve'pyutpa-
ttivākyavaiyarthyaprasaṅgāt । bhāṣyakāreṇa tu vicāraviṣayāgnihotra-
padasambandhitāmātreṇodāhṛtam ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । bhavatūdbhidādipadānāṃ matva-
rthalakṣaṇābhayānnāmadheyatvam । agnihotrapadasya tu siddhānte'pi ‘agnaye
hotramasminni’ti matvarthasamānārthabahuvrīhisamāsavyutpattermatvarthalakṣaṇa-
ṇādoṣābhāvāccaturthyabhihitadevatāvidhitvameva । sati ca guṇavidhitve
<pb n="166"/>
“yadagnaye ca prajāpataye ca sāyaṃ juhoti” “yatsūryāya ca prajāpataye
ca prātarjuhotī”ti prakaraṇaprāptayorhomayormadhye sāyaṃhome'gneḥ prāpta-
tvātprātarhoma evā'gnidevatāvidhānamidam । na ca prātarhomavākya-
meva guṇavidhāyakam, agnihotravākyaṃ cotpattiparamiti vaktavyam,
yato'trā'nekaguṇānāmupādānaṃ pratīyate । teṣāṃ ca prāpte karmmaṇi vi-
dhātumaśakyatvādatraiva viśiṣṭavidhinā karmotpattiragnihotravākya eva ca
guṇavidhānamiti ।</p>
<p>nanu prātarhomasyā'pyutpattiśiṣṭasūryaprajāpatidevatāvaruddhatvānnā'.
gnidevatāvidhānaṃ sambhavati । maivam; “yatsūryāya ca prajāpataye ce”
ti cakāradvayamatra śrūyate । anyatarasamuccayasyaikenaiva cakāreṇa si-
ddhatvādagatyā sāyaṃhomavākye cakāradvayasyetaretarasamuccayaparatvam ।
iha punaragnidevatopanāyakasya vākyasya sadbhāvāttatsamuccayārthatvameva
dvitīyacakāraśravaṇasyeti nā'nupapannaṃ devatāntaravidhānam । athavā
“yadekayā juhuyāddarvihomaṃ kuryādi”tyetadvākyāvagatadūrasthadevatārahita-
darvihoṣvevā'gnidevatāvidhānamiti ।</p>
<p>tathā “ādhāramāghārayatī”tyatrāghāryata ityanayā vyutpatyā
kṣaraṇyogyamājyapayaḥprabhṛtyāghāra iti pratīyate । taccā''ghāramiti
dvitīyāśrutyā'ghāraṇakriyāsaṃskāryatvenāvagamyamānaṃ bhakṣaṇaprayuktaphala-
<pb n="167"/>
camasavadabhiṣavayuktapūtīkavacca prayojanamapekṣate । prakaraṇe cā'śrutadra-
vyamupāṃśuyājākhyaṃ karma sākāṃkṣamasti । ataḥ śrutārthāpattikalpita-
viniyogavidhinā tatraiva vidhāyata iti । taduktam—</p>
<lg>
<l>śratasaṃskārasambandhaṃ mukhyairyadyapyasaṅgatam ।</l>
<l>anyathā tadayogyatvātprakṛtairyāti saṅgatim ।। iti ।।</l>
</lg>
<p>( taṃ. vā. 1. 4. 3. pṛ. 333. )</p>
<p>na copāṃśuyājasyā'pi “sarvasmai vā etadyajñāya gṛhyate yaddhru-
vāyāmājyaṃ” ( tai. brā. 3. 3. 5. ) ityanyenaivā''jyasya prāpternirā-
kāṃkṣatvādanarthakamāghāravākyena dravyavidhānamiti vācyam । yataḥ
“sarvasmai vā etadyajñāya gṛhyata” ityasya vākyasya dravyarahitāṅgapradhā-
naviṣayatvena sāvakāśatvāt । asya ca prakaraṇenādravyakapradhānamātra-
viṣayatvādanenaivopāṃśuyājadravyavidhānamiti ।</p>
<p>na ca vācyam—dvitīyāśrutiḥ saktumārutaikakapālādiṣu saṃ-
skāryatvaṃ vyabhicarati, ataḥ kathaṃ tadbalenājyapayaḥprabhṛtīnāṃ saṃskā-
ryatvaṃ ? kathañca tadupapatyarthaṃ kāryāntaropayogitvamiti । yatastatraivaita-
dyatra dravyaṃ niranvayavināśātkāryāntaropayogi na sambhavati । atra
punarāghāraṇasya dravyaikadeśakṣāraṇarūpatvāt kṣāritaikadeśasya dravya-
sya kāryāntaropayogo nā'nupapannaḥ । dṛṣṭaṃ caitallaukike'pi pānādau
<pb n="168"/>
upayokṣyamāṇasya dravadravyasya īṣatkṣāraṇasaṃskāra ityupāṃśuyāja eva
guṇavidhānam । evañca sati prasiddhārthatvamadhikārthatvaṃ pravṛttiviśeṣa-
karatvaṃ cā'nuruddhaṃ bhavatīti guṇavidhānamevetyevaṃ prāpte—</p>
<head>bhāṭṭamatena siddhāntaḥ</head>
<p>abhidhīyate—bhavedevaṃ yadyagnihotrapadama‘gnaye hotramasminni’ti
vyutpattyā caturthīsamāsenaiva pariniṣpādyate । kintvagnerhotramagnau hotra-
miti ṣaṣṭhosaptamīsamāsayorapi sambhāvitatvāt sandigdhārthamagniho-
trapadaṃ na vidheyībhūtāgnidevatāsamarppakaṃ bhavati । sambhavati tu kutaści-
dvākyātprāptamagniṃ devatābhūtaṃ pravṛttinimittīkṛtya homavidhau nāmadheyī-
bhavitumiti tadarthaṃ vākyāntaramapekṣate । asti ca mantravākyaṃ vākya-
viniyuktam—“agnirjyotirjyoṃtiragniḥ svāheti sāyaṃ juhotī”tyagni-
devatāsamarpakam । atastallabdhamevāgniṃ nimittīkṛtyāgnihotrapadaṃ nāma-
dheyamiti tadavacchinna eva homo vidhīyate, na tvanyatra guṇo vidhīyate ।</p>
<p>nanu pūrvapakṣī prātarhome guṇavidhiṃ manyate, darvihome vā । prāta-
rhome tāvanmantravarṇādagnidevatāprāptirna siddhāntino'bhimatā tridevata-
tvaprasaṅgāt । nā'pi darvihome, tasya dūrasthatvena mantrasambandhābhā-
vāt । ataḥ kathaṃ tatprakhyaśāstravaśenā'gnihotrapadasya nāmatvamiti ।</p>
<p>ucyate-na brūmo yatra pūrvapakṣavādyabhimato guṇavidhistatrā'sā-
<pb n="169"/>
vanyena prāpta iti । kintu yasya guṇasyopādānasāmarthyāddhātvarthādu-
ttāryate vidhiḥ, asau śrautadhātvarthavidhāveva śāstrāntaraprāpto nāma-
pravṛttinimittatvenānuvadituṃ śakyate । kiṃ śrutiparityāgenetyayameva-
tatprakhyaśāstrārthaḥ ।</p>
<p>yaduktam—</p>
<lg>
<l>vidhitsitaguṇaprāpi śāstramanyadyatastviha ।</l>
<l>tasmāttatprāpaṇaṃ vyarthamiti nāmatvamiṣyate ।। iti ।।</l>
</lg>
<p>( taṃ. vā. 1. 4. 3. pṛ. 334 )</p>
<p>ata eva nā'yaṃ guṇaviśiṣṭahomavidhiḥ । taduktam—</p>
<lg>
<l>vidhīyatāṃ viśiṣṭaṃ cetkarmetyevaṃ vikalpyate ।</l>
<l>na cedanyena śiṣṭāḥ syustatprakhyañceti cottaram ।। iti ।।</l>
</lg>
<p>( taṃ. vā. 1. 4. 3. pṛ. 335 )</p>
<p>ataḥ “agnihotraṃ juhotī”tyetadvākyaṃ nāmāvacchinnakarmotpādakameva,
na tu prātarhome । na ca dūrasthadarvihomenā'pi viśiṣṭavidhinā devatāvi-
dhāyakamiti । na ca “yadagnaye ce”ti vākyadvayameva homavidhāyakamiti
vācyam । asandigdhānanyalabhyaguṇākṛṣṭatvena viśiṣṭavidhigaura-
vahetuhomavidhānāsambhavāt । kintvagnihotravākyaprāptahomānuvādena
<pb n="170"/>
guṇavidhāyakameva । tatrā'pi prāpte karmaṇyanekaguṇavidhānāsambha-
vādagnisūryayośca mantravākyaprāptatvāt sāyaṃprātaḥkālayośca “sāyaṃ
juhoti, prātarjuhotī”ti vākyadvayalabdhatvāt prajāpatirevaiko devatā
tvena vākyadvaye vidhīyate, anyatsarvamanūdyata iti ।</p>
<p>tathā“āghāramāghārayatī”tyatrā'pyāghāryata iti vyutpatyā āghā-
raṇyogyamanirūpitaviśeṣaṃ dravadravyameva pratīyate । ataḥ sandigdhārtha-
māghāravākyamagnihotrapadamiva nā/?/pāṃśuyājavidheyībhūtāghāradravyavi-
śeṣasamarpakaṃ sambhavati । dravyaviśeṣāvagamārthañca prakaraṇanirīkṣaṇe
“upastṛṇānabhighārayānājyasyopayajāni”ti vākyabalena vā “sarva-
smai vā etadyajñāya gṛhyate yaddhruvāyāmājyami”tyanena vā viśeṣe prāpte
tābhyāmevāsandigdhābhyāṃ sāvakāśatve'pyupāṃśuyāje dravyaviśeṣaprāpte-
retadvidhānaṃ vyarthameva । sandigdhārthatvādeva cā''ghārapadasya nāghāryadra-
vyaviśiṣṭamāghāraṇaṃ vidhīyata iti sambhavati । tathā ca “caturgṛhītaṃ
vā etadabhūttasyāghāramāghārye”tyanenaivā'trā''jyadravyaprāptestadvidhānavaiya-
rthyācca । taduktam—“vidhitsitaguṇaprāpī”ti । sambhavati tu ‘ā-
ghāraṇamāghāra’ iti bhāvavyutpattyā karmanāmadheyatvam । atastadavacchi-
nnamatrā'pi karmaiva vidhīyata iti । tacca karma “indra ūrdhvo adhvara ityā-
ghāramāghārayatī”ti mantraviniyogasāmarthyāllabdhendradevatāsambandham,
tathā caturgṛhītavākyāvagatadravyasambandhañca saddhomarūpameva āghāra-
<pb n="171"/>
nāmadheyaṃ darśapūrṇamāsāṅgamityavadhāryata iti ।</p>
<p>prayojanam-pūrvapakṣe pratarhomasya darvihomasya vā agnidevatatvaṃ,
siddhānte neti ।</p>
<p>sūtrantu— “tatprakhyaṃ” tatprāpakamagnihotrapadenā''ghārapadena ca
yadvidhātavyaṃ tadvidhāyakamiti yāvat । “anyaśāstraṃ” śāstrāntarañcā-
'sti । tenā'nayornāmadheyatvameveti ।।</p>
<trailer>iti caturthaṃ tatprakhyādhikaraṇam ।।</trailer>
<head>atha pañcamaṃ tadvyapadeśādhikaraṇam ।।</head>
<sutra>tadvyapadeśañca ।।</sutra>
<head>viṣayasaṃśayau</head>
<p>“athaiṣa śyenenā'bhicaranyajeta” ( ṣaḍiva brā. 3. 8. ) “athaiṣa
sandaṃśenā'bhicaranyajeta” ( ṣaḍiṃva. brā. 3. 10 ) “athaiṣa gavā
'bhicaranyajeta” iti samāmnāyate । tatra guṇavidhiḥ, karmanāma-
dheyamiti sandehaḥ । udbhidadhikaraṇe yaugikānāṃ, citrādhikaraṇe
ca sāṃvijñāyikānāṃ nāmadheyatvaṃ nirūpya punaryaugikānāmevodāharaṇa-
viśeṣe guṇavidhitvāśaṅkāṃ nirākṛtyedānīṃ sāṃvijñāyikānāmudāhara-
ṇaviśeṣe guṇavidhitvāśaṅkā nirākriyate ।</p>
<pb n="172"/>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ—bhavatu “pañcadaśānyājyānī”
tyatra sāṃvijñāyikānāmapyājyādipadānāṃ “ājyaiḥ stuvata” iti prā-
pte stotre pañcadaśasaṃkhyāvidhāne, tathā''jyadravyavidhāne ca vākya-
bhedāpattibhiyā nāmadheyatvam, iha tu śyenādivākye karmmaṇyanekaguṇa-
vidhānābhāvāt śyenapakṣiviśiṣṭameva karmmābhicārarūpe phale vidhī-
yate । na caivaṃ sati ‘śyenavatā yāgenā'bhicāraṃ sādhayedi’ti vākyā-
rthābhivyaktermatvarthalakṣaṇādoṣaḥ । yāganāmadheyatve'pi śyenasādṛśyasya
pravṛttinimittatvādvatyarthalakṣaṇādoṣeṇa lakṣaṇādoṣasya samatvāt ।</p>
<p>kiñca vatyarthalakṣaṇā hi matvarthalakṣaṇāto'pyatijaghanyā, yato
vākyavelāyāṃ matvarthalakṣaṇā bhavantī na śyenapadasya śrautasyaivā'rthapa
rityāgenārthāntaraparatvamāpādayati, kintu svārthāparityāgenaiva tadvattā-
mātraṃ bodhayati । vatyarthalakṣaṇā tu padārthavelāyāmeva śyenasādṛśyena
sadṛśe karmaṇyarthāntare padaṃ pravarttayantī śrautārthaparityāgena matvarthalakṣa-
ṇāto jaghanyeti । taduktam—</p>
<lg>
<l>matvartho vākyavelāyāmekavākyavaśādbhavet ।</l>
<l>ivārthaḥ padavelāyāṃ gṛhyamāstaṇo'tidurbalaḥ ।। iti ।।</l>
</lg>
<p>( taṃ. vā. 1. 4. 4. pṛ. 336. )</p>
<pb n="173"/>
<p>evañca sati prasiddhārthatvamadhikārthatvaṃ pravṛttiviśeṣakaratvañcā'-
nuruddhaṃ bhavatīti guṇavidhānamevetyevaṃ prāpte—</p>
<head>bhāṭṭamatena siddhāntaḥ</head>
<p>abhidhīyate—bhavedevaṃ viśiṣṭavidhinā śyenarūpaguṇavidhānaṃ,
yadi sādṛśyapratipādakasyā'rthavādasyopapattirbhavet । evaṃ khalvarthavādaḥ
śrūyate-“yathā vai śyeno nipatyādatte evamayaṃ dviṣantaṃ bhrātṛvyaṃ nipatyādatte
yamabhicarati śyenena” ( ṣaḍiva. brā. 3. 8 ) iti । atra hi vidhe-
yasya śyenasādṛśyena stutiravagamyate । bhedādhiṣṭhānaṃ ca sādṛśyam ।
na ca pakṣirūpaśyenavidhāne bhedābhāvātsādṛśyanibandhanā stutiḥ
sambhavati । taduktam—</p>
<lg>
<l>vidheyaṃ stūyate vastu bhinnayopamayā sadā ।</l>
<l>na hi tenaiva tasyaiva stutistadvaditīṣyate ।। iti ।।</l>
</lg>
<p>( taṃ. vā. 1. 4. 4. pṛ. 336 )</p>
<p>sambhavati tu śyenanāmadheyayāgavidhāne pakṣirūpaśyenasādṛśyena
stutiḥ । etadevā'rthavādopadarśitaṃ nipatyādānarūpaṃ sādṛśyaṃ nāmadheya-
pravṛttinimittañca । ata evā'tra sādṛśyalakṣaṇā vedānumatatvānmatvartha-
lakṣaṇātaḥ svarūpato jaghanyā'pi bhavantī na doṣamāvahati ।
<pb n="174"/>
kiñca guṇavidhāne sati na kevalaṃ matvarthalakṣaṇā, kintvarthavā-
dopadarśitasādṛśyanibandhanastutisiddhaye kālpanikaṃ bhedamāśritya
vatyarthalakṣaṇā'pyavaśyāṅgīkaraṇīyā । ato nāmadheyatvameveti ।
evaṃ “sandaṃśenā'bhicaranyajeta” ityatrāpi sādṛśryapratipādako'rthavādaḥ
śrūyate-“yathā sandaṃśena durādānamādatte” (ṣaḍieva. brā. 3. 10. )
evaṃ “gavābhicaranyajeta” ityatrā'pi śrūyate-“yathā gāvo gopāyantī”
ti । tenaitayorapi karmanāmadheyatvameveti ।</p>
<p>prayojanam—pūrvapakṣe śyenapakṣiṇā yāgo nirvarttayitavyaḥ ।
siddhānte tvatidiṣṭasomeneti ।</p>
<p>sūtrantu—“tadvyapadeśaṃ” tena prasiddhena śyenādinā sādṛśyani-
bandhano'rthavāde vyapadeśo yasya tadapi karmanāmadheyamiti ।।</p>
<trailer>iti pañcamaṃ tadvyapadeśādhikaraṇam ।।</trailer>
<head>atha ṣaṣṭhaṃ vājapeyādhikaraṇam ।।</head>
<sutra>nāmadheye guṇaśruteḥ syādvidhānamiti cet ।।</sutra>
<head>viṣayasaṃśayau</head>
<p>asti vājapeyo “vājapeyena svārājyakāmo yajete”ti । tatra
guṇavidhiḥ karmanāmadheyamiti sandehaḥ । udbhidadhikaraṇe yaugikaśa-
<pb n="175"/>
bdānāṃ matvarthalakṣaṇādoṣeṇa, citrādhikaraṇe ca sāṃvijñāyikaśabdā-
nāṃ vākyabhedadoṣeṇa nāmadheyatve vyutpādite, yaugikasāṃvijñāyikaśa-
bdayorevodāharaṇaviśeṣeṣvapavādamāśaṃkya tatprakhyatadvyapadeśābhyāṃ ta-
nnirākaraṇe kṛte, idānīmudbhidadhikaraṇacitrādhikaraṇasiddhāntahetvā-
kṣepeṇa punaḥ pratyavatiṣṭhate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ-sāmānādhikaraṇyena hi guṇa-
vidhāne matvarthalakṣaṇādoṣo bhavati, na tu vaiyadhikaraṇyena । teneha
“vājapeyena svārājyakāmo yajeta”iti tantroccārito'yaṃ yajiḥ ‘yā-
gena svārājyaṃ vājapeyena ca yāga’mityevaṃ sambhantsyate । matvartha-
lakṣaṇā ca na bhaviṣyati । taduktam—</p>
<lg>
<l>karaṇeṣūpadiṣṭeṣu yo'rthātsādhyatvakalpanā ।</l>
<l>tasyāṃ guṇavidhānena nā'sti matvarthalakṣaṇā ।। iti ।।</l>
</lg>
<p>( taṃ. vā. 1. 4. 5. pṛ. 337. )</p>
<p>na caivaṃ sati viruddhatrikadvayāpattilakṣaṇo vākyabhedo'pi । yato
guṇatvena pradhānatvena vā ekapadopāttasya punarupādāne padāvṛttilakṣa-
ṇo vākyabhedo bhavati । iha tu guṇapradhānasādhāraṇarūpeṇa tantro-
<pb n="176"/>
ccāritasyaivobhayarūpaprāpterna padāvṛttilakṣaṇo vākyabhedaḥ । evaṃ
“pañcadaśānyājyānī”tyatrā'pi tantroccāritājyapadopanītasyā''jya-
sya stotrapañcadaśasaṃkhyānvayasahiṣṇutvātkuto vākyabhedaḥ ? evañca
satyudbhidadhikaraṇacitrādhikaraṇoktamatvarthalakṣaṇāvākyabhedayorasa-
mbhavāt prasiddhibalavatvena prayojanavattayā ca pravṛttiviśeṣakaratvena
ca guṇavidhitvameva yuktam ।</p>
<p>nanvevaṃ stayudbhidādivākyānyevodāhṛtya vicārayitumucitaṃ,
vājapeyodāharaṇantu kutaḥ? satyam; tānyapyatrodāharaṇānyaiva । kintu
vājapeyavākyamapi pariśodhitaṃ bhavatītyetadarthamudāhṛtam । tena nāmadheya-
tvena siddhāntyabhimateṣu padeṣvavaśyaṃ kasyacidudbhidādiṣu vājapeyalakṣa-
ṇasya guṇasya śrutasyā'smaduktanyāyena vidhānamevetyevaṃ prāpte'bhidhīyate—</p>
<sutra>aikaśabdye parārthavat ।।</sutra>
<head>bhāṭṭamatena siddhāntaḥ</head>
<p>ayamabhiprāyo-bhavedevaṃ yadyatrā'pi yajipadāvṛttilakṣaṇo vā-
kyabhedo na bhavet । tathāhi—“vājapeyena svārājyakāmo yajeta”
ityatra yadyapi yajinā guṇapradhānasādhāraṇo yāgarūpo'rtho'bhihitaḥ,
tathā'pi na tadrūpaṃ vākyārthānvayayogyam । tena vākyārthānvayayogyaṃ yadrū-
<pb n="177"/>
pamasya tatparatvameva, yajyuccāraṇasya vaktavyam । tacca rūpaṃ phalasamba-
ndhāya sādhanatvena guṇarūpaṃ tāvadavaśyābhyupetavyam । evaṃ vidheyamu-
pādeyañca । na ca tena rūpeṇa guṇasambandhaḥ sambhavati, guṇasyā'pi
sādhanatvenā'nvayāt । tataśca guṇasambandhāya sādhyatvena pradhānarūpama-
pi vaktavyam । evamuddeśryamanuvādyañca । na caikoccāraṇe viruddhagu-
ṇapradhānādyubhayaparatvaṃ sambhavatīti yajipadoccāraṇāvṛttau padāvṛttila-
kṣaṇo vākyabhedo duṣparihara eva ।</p>
<p>yatra punaḥ pradhānarūpaparaguṇarūpaparaṃ vā ekamevoccāraṇaṃ nānāpa-
dārthasambandhayogyaṃ, tatrā'gṛhyamāṇaviśeṣatvādbhavatu tantratvamuccāraṇasya ।
yathā—“aruṇayā piṅgākṣyaikahāyanyā somaṃ krīṇāti” ( tai. saṃ. 6.
1. 6. ) ityatra dravyaguṇasambandhāya krayasya pradhānatvenaiva tantro-
ccāraṇam । yathā ca—“daśāpavitreṇa grahaṃ saṃmārṣṭi”tyatra daśa-
grahasambandhāya sammārgasya guṇatvena tantroccāraṇamiti । taduktam—</p>
<lg>
<l>tantratvamaikyarūpeṇa bhavettulyopakārataḥ ।</l>
<l>uekārānyathātve tu bhavedāvṛttilakṣaṇam ।। iti ।।</l>
</lg>
<p>( taṃ. vā. 1. 4. 5. pṛ. 388 )</p>
<p>prasidhyādayaśca nāmadheyatve'pyaviśiṣṭā eva । ato vājapeyā-
dipadānāmapi nāmadheyatvameveti ।</p>
<pb n="178"/>
<p>prayojanam-pūrvapakṣe vājapeyaśabdasya yavāgūvacanatvādoṣadhidravya-
tvena dārśapūrṇamāsikavidhyantapravṛttiḥ । siddhānte tu nāmadheyatvena
dravyadevatābhāvādavyaktacodanātvena saumikaviddhyantapravṛttiriti ।
bhāṣyakāreṇa punaḥ sarvanāmadheyānāmeva yathāyathaṃ guṇaphalopabandhaḥ
prayojanamuktam । taduktaṃ bhāṣyakāreṇa “nāmā'pi hi guṇaphalopabdhenā-
'rthavat” ( śā. bhā. 1. 4. 5. ) iti ।</p>
<p>sūtrantu-“aikaśabdye”sakṛduccaritaśabdābhidheyatve “parārthavat”
parasambandhavat uddeśyatvamanūdyamānatvaṃ pradhānatvañca, svārthatve tūpā-
deyatvaṃ vidheyatvaṃ guṇatvañceti viruddhatrikadvayāpattireva sūtriteti prati-
pattavyamiti ।</p>
<trailer>iti ṣaṣṭhaṃ vājapeyādhikaraṇam ।।</trailer>
<head>atha saptamamāgneyādhikaraṇam ।।</head>
<sutra>tadguṇāstu vidhīyerannavibhāgādvidhārthe na
cedanyena śiṣṭāḥ ।।</sutra>
<head>viṣayasaṃśayau</head>
<p>“yadāgneyo'ṣṭākapālo'māvāsyāyāṃ paurṇamāsyāṃ cā'cyuto bhavati”
( tai. saṃ. 2.6.3. ) ityevamādayaḥ śrūyante । tatra sandehaḥ—kimā-
<pb n="179"/>
gneyo'gnīṣomīya ityevamādayo guṇavidhayaḥ ? karmanāmadheyā-
ni ? iti ।</p>
<head>prabhākaramatena pūrvottarapakṣau</head>
<p>atra prabhākareṇa saṅgatilobhāditthamadhikaraṇamupavarṇitam ।
“yadāgneyo'ṣṭākapālo bhavatī”tyatra bhavatyarthaḥ pratīyate । na cā'sau
vidhiviṣayaḥ । puṃvyāpārarūpatvābhāvādvidhiviṣayaśca nāmāvacchinno
guṇāvacchinno vā vidhīyate । ato guṇavidhināmadheyatvayorasambha-
vāttṛtīyaprakārābhāvāccā'pratipādakatayā'prāmāṇyamāgneyacodanānā-
miti pūrvaḥ pakṣaḥ । siddhāntastu yathābhāṣyameveti ।</p>
<head>prabhākaramatadūṣaṇam</head>
<p>tadidamasaṅgatam; vakṣyamāṇapūrvapakṣanyāyena nāmadheyatvenaiva
prāmāṇyopapatteḥ । aprāmāṇyapakṣo'yaṃ svapakṣāgrahamātreṇaiveti yathā-
vārttikamevā'dhikaraṇaṃ prastūyate । siddheṣu nāmadheyeṣvidānīṃ tadapa-
vādaḥ kriyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । “yadāgneyo'ṣṭākapālo bhava-
tī”tyatrā'ṣṭākapālaḥ svato bhavatīti vākyārthāsambhavādbhāvanā tāva-
<pb n="180"/>
davaśyaṃ kalpanīyā । aṣṭākapālasya cā'puruṣārthatvena bhāvyatvānarha-
tvādakriyārūpatvena ca phalasādhanatvāsambhavātphalabhāvanānuraktakri-
yākalpanāyāṃ kramapaṭhitayājyānuvākyāsamarpitāgnidevatāvaśenā'ṣṭāka-
pāladravyakayāgarūpaiva kriyā kalpyate । sā ca dravyadevatāviśiṣṭā
pañcamalakāreṇa vidhīyate । na ca svavākyopāttāgneyataddhitasyaiva deva-
tāsamarpakatvam । ‘agnirdevatā, agnerjātaḥ, agnaye hita’ iti vinigama-
nābhāvena tasya sandigdhārthatvāt । mantrasya tvanuṣṭheyārthaprakāśakatve-
nā'sandigdhārthatvānmantrādeva devatāprāptiḥ । tathā ca satyāgneyapadaṃ
tatprakhyanyāyena nāmadheyameveti । yathā—“agnihotraṃ juhotī”tya-
trā'gnihotrapadamityevaṃ prāpte'bhidhīyate—</p>
<head>bhāṭṭamatena siddhāntaḥ</head>
<p>bhavedevaṃ yadyatrā''gneyapadamaṣṭākapālapuroḍāśasamānādhikaraṇama-
sandigdhadevatābhidhāyitaddhitāntaṃ prathamameva na śrūyeta । na cā'sya
sandigdhārthatvaṃ, vidheyībhūtākāṃkṣitadevatāparatve satyanākāṃṅkṣitānuvā-
dyārthatvasyā'sambhavāt । tena devatātaddhitāntāgneyapadādeva prathamaṃ
dravyadevatāsambandhānumitayāgavidheḥ siddhatvānna tadavadhāraṇena carama-
bhāvijaghanyataramāntravarṇikadevatākalpanayā yāgavidhānamāśrityā'na-
nyathāsiddhasyā''gneyapadasya nāmadheyatvāśrayaṇaṃ yuktamiti । agni-
<pb n="181"/>
hotrapade tu yathā caturthīsamāsasya vidheyībhūtadevatāparatvaṃ, tathā sapta-
mīsamāsasyā'pi vidheyībhūtahomādhikaraṇaparatvātsandigdhatvameva ।</p>
<p>na cā'trā'pi “yadāhavanīye juhoti” ( tai. brā. 1.1.10. )
ityanārabhyaśrutavākyenaivā''dhāraprāpterasandigdha eva caturthīsamāsa iti
vaktavyam । anāhavanīyāgnimātrāṅgatvapratipādanenaiva vidhyupapatteḥ ।
tenā'trā'vaśryaṃ sandehavyudāsārthaṃ prakaraṇānusandhānaṃ vaktavyam । tatra
ca mantravarṇādeva devatāyāḥ prāptatvāt bhavatvagnihotrapadaṃ nāmadheyaṃ, na
tviha tathā, prathamameva devatāvācitaddhitabalena nissandigdhadevatābhā-
vāvagamāditi ।</p>
<p>prayojanam—pūrvapakṣe āgneyaśabdasya karmmavacanatvāt “āgneyaṃ
caturdhā karoti”( āpa. śrau. 3.3.2. )ityāgneyakarmaṇa eva caturā-
vṛttatvam । siddhānte tvāgneyapadasya guṇavacanatvādāgneyapuroḍāśasyaiva
caturddhākaraṇamiti ।</p>
<p>sūtrantu—“vidhānārthe”taddhitānta āgneyapade “avibhāgāt”
tadavinābhūtatvāddravyadevatāsambandhākṣiptaṃ yāgākhyaṃ karmma guṇā-
ścā'gnipuroḍāśādayo viśiṣṭavidhinā vidhīyante । tatkarmma te guṇāḥ
“na cedanyena śiṣṭāḥ”vihitā ityarthaḥ ।।</p>
<trailer>iti saptamamāgneyādhikaraṇam ।।</trailer>
<pb n="182"/>
<head>athā'ṣṭamaṃ barhirājyādhikaraṇam ।।</head>
<sutra>barhirājyayorasaṃskāre śabdalābhādatacchabdaḥ ।।</sutra>
<head>viṣayasaṃśayau</head>
<p>barhirājyayoḥ puroḍāśe ca sandehaḥ—kimeṣa saṃskāraśabdaḥ ?
uta jātinibandhanaḥ ? iti ।</p>
<head>prabhākaramatena pūrvottarapakṣau</head>
<p>atra prabhākareṇa saṅgatilobhādataḥ prabhṛtyadhikaraṇatrayametadittha-
mupavarṇitam । jātinimittasaṃskāranimittayaugikatvānadhyavasāyāda-
prāmāṇyaṃ pūrvapakṣe । siddhānte tu yathābhāṣyaṃ prāmāṇyamiti ।</p>
<head>prabhākaramatadūṣaṇam</head>
<p>tadayuktam; vakṣyamāṇapūrvapakṣanyāyenaiva sarvatrā'dhyavasāyasambha-
vāt । ato yatkiñcidetaditi yathāvārttikamevā'dhikaraṇaṃ prastūyate ।</p>
<head>bhāṭṭamatena pūrvapakṣaḥ</head>
<p>idānīṃ karmanāmadheyaprasaṅgena dravyanāmasvapi pravṛttinimittamadhika-
raṇatrayeṇa nirūpyate । tatraitadadhikaraṇe tāvadayaṃ pūrvapakṣiṇo'bhi-
<pb n="183"/>
sandhiḥ । “barhirlunātī”tyatra tadvākyavihitalavanasaṃskṛte kuśe barhiḥ-
śabdaṃ yājñikāḥ prayuñjānā dṛśyante । tathā “ājyaṃ vilāpayatī”-
tyetadvākyavihitavilāpanasaṃskṛte ghṛte ājyaśabdaṃ, evaṃ “puroḍāśaṃ
prayayantī”tyetadvākyavihitaprathanasaṃskṛte piṣṭake puroḍāśaśabdam । tena
yathā “yūpaṃ chinattī”tyetadvākyavihitachedanajanitasaṃskāravati kāṣṭhe
yūpaśabdaprayogadarśanādyacchidyate sa yūpa iti saṃskāravacanatvaṃ yūpaśa-
bdasya, tathā yallūyate tadbarhiḥ, yadvilāpyate tadājyaṃ, yatprathyate sa
puroḍāśa iti sarvatra saṃskāravacanatvameva ।</p>
<p>nanu yūpaśabdasyā'laukikārthatvena saṃskṛteṣveva prayogadarśanā-
dbhavatu saṃskāravacanatvam । barhirādiśabdānāṃ tu loke'saṃskṛteṣvapi
prayogadarśanātkathaṃ saṃskāravacanatvam । maivam; “śāstrasthā vā tannimi-
ttatvāt” ( jai. sū. 1. 3. 9. ) iti nyāyena śāstrasthānāmeva
yājñikānāṃ prasiddhirbalīyasī । sā tu saṃskṛtagocaraiva । atasta-
dvirodhādaśāstrasthaprasiddhergauṇatvenā'pyupapatteḥ saṃskāravacanatvaṃ barhi-
rādiśabdānāmityevaṃ prāpte'bhidhīyate—</p>
<head>bhāṭṭamatena siddhāntaḥ</head>
<p>bhavedevaṃ yadi śāstrasthāśāstrasthaprayogayorvirodho bhavet । na-
caitadasti । tathāhi—yasyāmeva kuśajātau barhiḥśabdamaśāstrasthāḥ
<pb n="184"/>
prayuñjate sā jātiḥ śāstrasthaprayoge'pyanapagataiva । tena naivobhayaprayo-
gānugataikajātivacanatvenaivāvirodhātsakalaprayogopapattau kvacidgauṇatvaṃ
kvacitsaṃskāravacanatvamityupapadyate । taduktam—</p>
<lg>
<l>ekadeśe'pi yo dṛṣṭaḥ śabdo jātinimittakaḥ ।</l>
<l>tadatyāgānna tasyā'ttti nimittāntarakalpanā ।। iti ।।</l>
</lg>
<p>( taṃ. vā. 1. 4. 7. pṛ. 343 )</p>
<p>evañca sati “barhirlunāti”iti pūrvasiddhabarhiruddeśena lavana-
vidhānāt yadbarhistallunātīti yathāvasthitavacanopapattau yallunāti
tadbarhiriti vacanavyaktiviparyāso'pi na bhaviṣyati । yūpe tu gatya-
ntarābhāvāttathāśritam । taduktam—</p>
<lg>
<l>na ca yūpāditulyatvamanyathā'pyupapattitaḥ ।</l>
<l>lokādalabhyamānārthāste hyagatyā tathāśritāḥ ।। iti ।।</l>
</lg>
<p>( taṃ. vā. 1. 4. 7. pṛ. 343 )</p>
<p>prayojanam—pūrvapakṣe “barhiṣā yūpāvaṭamavastṛṇātī”ti saṃskṛ-
tairevāstaritavyam । siddhānte tu kuśamātreṇaiveti ।</p>
<p>sūtrantu—“barhirājya”padārthayo“rasaṃskāre” asatyapi saṃskāre
<pb n="185"/>
“śabdalābhāt” bahirājyaśabdaprayogāt “atacchabdaḥ” asaṃskā-
raśabdo barhiḥśabda ājyaśabdaśceti ।</p>
<trailer>ityaṣṭamaṃ barhirājyādhikaraṇam ।।</trailer>
<sutra>prokṣaṇīṣvarthasaṃyogāt ।।</sutra>
<head>viṣayasaṃśayau</head>
<p>“prokṣaṇīrāsādayatī”ti prokṣaṇīśabdaṃ prati sandehaḥ—saṃskā-
raśabdo jātinimitto yaugiko veti ।</p>
<head>bhāṭṭamatena pūrvapakṣaḥ</head>
<p>tatrā'yaṃ pūrvapakṣiṇo'bhisandhiḥ । barhirājyaśabdavadasaṃskṛtāsya-
psu prokṣaṇīśabdaprayogādarśanātsaṃskāravacanatvameveti prathamaḥ pūrvapakṣaḥ ।</p>
<p>tadayuktam; mā nāma sarvatra prayujyatām । prayujyate tāvatkeṣuciddeśa-
viśeṣeṣvasaṃskṛtāsvapsu । taduktaṃ bhāṣyakāreṇa—“prokṣaṇībhirudveji-
tāḥ sma iti kasmiṃściddeśe bhavanti vaktāraḥ” ( śā. bhā. 1.4.9. )
iti । ato barhirājyanyāyenaiva na tāvatsaṃskāravacanatvam । nā'pi
<pb n="186"/>
yaugikārthatvaṃ, ‘prakarṣeṇokṣyate 'nene’tyasya yogasya ghṛtamūtrādisādhā-
raṇyena jalajātivinigamanābhāvāt । kiñcopasargadhātupratyayārtha-
parāmarśena yaugikapratītirvilambenopajāyate । samudāyaprasiddhistva-
kṣaragrahaṇamātrāpekṣiṇī nā'vayavānusandhānamapekṣate । atastato vipra-
kṛṣyate'vayavaprasiddhiḥ । taduktam—</p>
<lg>
<l>akṣaireva buddhante samudāyaprasiddhiṣu ।</l>
<l>arthabhāgopasaṃhārāditarā viprakṛṣyate ।। iti ।।</l>
</lg>
<p>( taṃ. vā. 1. 4. 8. pṛ. 344. )</p>
<p>ataḥ samudāyāprasiddhibalena barhirājyādivajjātivacanatvame-
vetyevaṃ prāpte'bhidhīyate—</p>
<head>bhāṭṭamatena siddhāntaḥ</head>
<p>bhavedevaṃ yadyatra samudāyaprasiddhiḥ klṛptā bhavet । tatraiva hi sā
kalpyate, yatrā'vayavārthānusārabyatirekeṇa prayogo dṛśyate । yathā
vṛkṣaviśeṣe aśvakarṇaśabdasya । taduktam—</p>
<lg>
<l>asatsvavayavārtheṣu yo'nyatrā'rthe prayujyate ।</l>
<l>tatrānanyagatitvena samudāyaḥ prasidhyati ।। iti ।।</l>
</lg>
<p>( taṃ. vā. 1. 4. 8. pṛ. 344 )</p>
<pb n="187"/>
<p>ataḥ samudāyaśakteraklṛptatvātklṛptāvayavaśaktidvāreṇaiva ca prayo-
gopapatteḥ prokṣaṇīśabdasya yaugikatvameva ।</p>
<p>nanu ghṛtamūtrādisādhāraṇatvādyogo'tivyāpakaḥ । satyam; lyu-
ḍantātprapūrvādukṣaterghātoḥ secanasamarthaṃ dravadravyamātramevā'vagamyate ।
bahuvacanāntastrīpratyayavaśāttu nityabahuvacanāntastrīliṅgācchabdārtha
eva niścīyate । tena “prokṣaṇīrapa āsādaye”ti vākyārthe siddhe yā-
gikatvameva prokṣaṇīśabdasyeti siddham ।</p>
<p>prayojanam—vikṛtau yatra śrūyate “ghṛtaṃ prokṣaṇaṃ bhavati” । ( mai.
saṃ. 2.1.5.) iti “prokṣaṇīrāsādaya” (tai. brā. 3.2.7.) iti ca /?/ṣo'-
tideśaprāptaḥ, tatra yadi saṃskāravacanatvam, tadā ‘prokṣaṇīrāsādaye’
tyavikṛtasyaiva prayogaḥ । atha jātivacanatvaṃ, tadohena ‘ghṛtamāsāda-
ye’ti prayogaḥ । siddhānte tu yaugikatvena vācyaliṅgatvāt ghṛtasya
napuṃsakaliṅgatvena ‘prokṣaṇamāsādaye’ti prayogaḥ ।</p>
<p>sūtrantu—“prokṣaṇīṣu” yaugikatvaṃ “arthasaṃyogāt” avayavārtha-
saṃyogādityarthaḥ ।।</p>
<trailer>iti navamaṃ prokṣaṇyadhikaraṇam ।।</trailer>
<pb n="188"/>
<head>atha daśamaṃ nirmanthyādhikaraṇam ।।</head>
<sutra>tathā nirmmanthye ।।</sutra>
<head>viṣayasaṃśayau</head>
<p>“nirmanthyeneṣṭakāḥ pacantī”ti saṃskṛte darśanātsaṃskāraśabdo
nirmanthya iti । asaṃskṛte'pi dṛśyate ‘nirmanthyamānaya pakṣyāmaha’
iti nirmanthanayogātpūrvavadyaugika iti sthitiḥ ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । nirmanthyaśabdo'yaṃ yājñikaiḥ
saṃskṛte prayujyate । na cā'yaṃ saṃskāravacanaḥ, asaṃskṛte'pi kvacidda-
rśanāt । nā'pi yaugikaḥ, nirmanthanabhavo hi nirmanthyaḥ । sa ca na-
vanītādāvapyaviśiṣṭaḥ, teṣāmapi nirmanthanabhavatvāt । na cā'tra prokṣa-
ṇītulyatvam । tatra yogasya ghṛtādisādhāraṇye'pi ṅābantatvātprokṣa-
ṇīśabdasya strīliṅganityabahuvacanāntatvācchabdasāmānādhikaraṇyayo-
gyatayā bhavatu tadarthaviṣayatvam । iha tu tṛtīyāntasya “nirmanthyene”
tipadasyā'gninavanītādisādhāraṇatvānnā'gnivacanatvanirṇayassambha-
vatīti jātivacanatvamevetyevaṃ prāpte'bhidhīyate—</p>
<pb n="189"/>
<head>bhāṭṭamatena siddhāntaḥ</head>
<p>bhavedevaṃ yadyatrāṃ'gnipratītiranyato na bhavet । evaṃ hi śrūyate—
“nirmanthyeneṣṭakāḥ pacantī”ti । tena yogasya sādhāraṇye'pi pāka-
saptabhivyāhārādatrā'pyagniviśeṣaprāptau yaugikatvameva ।</p>
<p>prayojanam—saṃskāravacanatve saṃskṛtenā'gnineṣṭakāḥ paktavyāḥ,
jātivacanatve'gnimātreṇa, yaugikatve tvaciranirmathitena । atra ya-
dyapi sūryakāntādinivarttakatayā'pi nirmmanthyaśabdasyā'rthavatvānnā'-
ciranirmathitāgnilābhaḥ, tathā'pi pākākṣepaprāpte'gnau mathanasya
pākāṅgatvena lohitoṣṇīṣavadvidhāne'ṅgānāmmukhyadeśakālakartṛkatvā-
daciranirmmaṃthitaprāptiriti । taduktam—</p>
<lg>
<l>pākenā'gnerupāttatvāttadviśeṣaparā śrutiḥ ।</l>
<l>tacca pākāṅgabhūtatvāttaddeśādau kariṣyata ।। iti ।।</l>
</lg>
<p>( taṃ. vā. 1.4. 9. pṛ. 345 ) </p>
<p>sūtrantu-yathā prokṣaṇīśabdasya yaugikatvaṃ, “tathā nirmanthye'-
pī”tyarthaḥ ।।</p>
<trailer>iti daśamaṃ nirmanthyādhikaraṇam ।।</trailer>
<pb n="190"/>
<head>athaikādaśaṃ vaiśvadevādhikaraṇam ।।</head>
<sutra>vaiśvadeve vikalpa iti cet ।।</sutra>
<head>viṣayasaṃśayau</head>
<p>cāturmmāsye prathame parvaṇi vaiśvadevesandehaḥ–“vaiśvadavena yajeta”
(tai. brā. 1.4.10)iti kiṃ vaiśvadevaśabdo guṇavidhiḥ karmanāmadhe-
yamiti ।</p>
<head>prabhākaramatena pūrvottarapakṣau</head>
<p>atra prabhākareṇa saṅgatilobhāditthatadhikaraṇamupavarṇitam । vai-
śvadevaśabdasya na tāvatkarmanāmadheyatvaṃ, vinaiva matvarthalakṣaṇayā ta-
ddhitāntatvena guṇavidhāne'pi karmmasāmānādhikaraṇyopapatteḥ । nā'
pi guṇavidhānam । prakṛtasakalayāgānāmevotpattiśiṣṭadevatāvaruddha-
tvena devatārūpaguṇāntaravidhānāsaṃbhavāt । nā'pi viśvedevaviśiṣṭa-
karmmāntaravidhānam । prakṛtaviśvedevaviśiṣṭāmikṣāyāgapratyabhijñānena
karmmāntarasya buddhau niveśayitumaśakyatvāt । tasmānna guṇavidhānam,
nā'pi karmanāmadheyatvamityanadhyavasāyādaprāmāṇyamiti pūrvaḥ pakṣaḥ ।
siddhāntastu—yathābhāṣyaṃ nāmadheyatvenaiveti ।</p>
<pb n="191"/>
<head>prabhākaramatadūṣaṇam</head>
<p>tadayuktam; vakṣyamāṇapūrvapakṣanyāyena guṇavidhitvenaivāddhyava-
sāyopapatteryatkiñcidetaditi yathāvārttikamevā'dhikaraṇaṃ prastūyate ।
nāmadheyapañcakaṃ sāpavādaṃ nirūpya prasaṅgenā'dhikaraṇatraye dravya-
nāmasu pravṛttinimitte nirṇīte idānīmekadeśagatapravṛttinimittenā-
'pi prakṛtānekakarmanāmadheyatvaṃ bhavatīti pratipādayituṃ punarārambhaḥ ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । vaiśvadevaśabdena hi devatāvi-
śiṣṭaṃ dravyaṃ pratipādyate । dravyaṃ ca prakṛteṣu yāgeṣu prāptatvānna vidhiviṣa-
yaḥ । kintu lohitoṣṇīṣanyāyena viśeṣaṇābhūtāprāptadevatāviṣayo'yaṃ
vidhiḥ । na ca devatāyā dravyaviśeṣaṇatvaṃ, matvarthalakṣaṇayā “syāsya deva-
te”ti ( pā.sū.4.2.24. ) taddhitasthaiva viśiṣṭaviṣayatvāt । ato
nā'tra guṇavidhau matvarthalakṣaṇādoṣaḥ । prāpte karmaṇi devatārūpaikaguṇa-
vidhānāt na ca vākyabhedo'pi । ekasminnevā''mikṣāyāge viśve-
devaprāpteritareṣvaprāptatvānna tatprakhyanyāyena vaiyarthyam । na ca viśvairdevaiḥ
śyenavatkasyacitkarmaṇaḥ sādṛśyapratipādakaṃ vacanamasti, yena tadvya-
padeśaviṣayatvam । na cā'tra phalopādānamasti, yena vājapeyavadvairū-
pyam । ato guṇavidhitvapratipakṣasakalahetvabhāvādguṇavidhitvameva ।</p>
<pb n="192"/>
<p>kiñca karmanāmadheyatve kṛtsnameva vākyamanuvādakaṃ sadanarthamevā''-
padyeta । na ca “prācīnapravaṇe vaiśvadevena yajeta” “vasante vaiśvadevena
yajete”ti prayogavākyāpekṣitasamudāyīkaraṇamevā'nuvādaprayojanamiti
vaktavyam । etadvākyanyāyena vaiśvadevapadasya prayogavākye'pi samudā-
yānuvādakatvasambhavāt । na ca nāmadheyapravṛttinimittamapyasti । pratyekaṃ
samudāye ca viśvedevasambandhāprāpteḥ । taduktam—</p>
<lg>
<l>na samastānuvādasya kiñcidasti prayojanam ।</l>
<l>viśve devā na ca prāptāḥ pratyekaṃ saṃhateṣu ca ।। iti ।।</l>
</lg>
<p>( taṃ. vā. 1. 4. 10. pṛ. 346 )</p>
<p>ato gatyantarābhāvādutpattiśiṣṭaguṇāvarodhe'pyā‘narthakyaprati-
hatānāṃ viparītaṃ balābalami’ti nyāyena vā niṣkṛṣṭayāgānuvādena
vā prakṛteṣvāmikṣāyāgavyatirikteṣu viśvedevadevatānāṃ vidhānamiti ।
ato “vaiśvadevena yajete”tyatra vaiśvadevapade viśvedevavidhānāśrayaṇā-
dagnyādibhirviśvedevānāṃ vikalpa ityevaṃ prāpte'bhidhīyate—</p>
<sutra>na prakaraṇātpratyakṣavidhānena<fn n="1"/> na hi prakaraṇaṃ dravyasya ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ—bhavedevamutpattiśiṣṭaguṇāvarodhe'pi guṇavidhānaṃ
<footnote n="1">pratyakṣavidhānāditi sarvatra sūtrapāṭha upalabhyate ।</footnote>
<pb n="193"/>
yadyagatirbhavet । asti tu tatprakhyanyāyena nāmadheyatvameva gatiḥ ।
nanu “vaiśvadevena yajete”ti vaiśvadevapadasya prakṛtasakalayāganāmadheya-
tvamapekṣitam । na cā''mikṣāyāgavyatirikteṣu yāgeṣu vākyāntareṇa
viśvedevaprāptirasti । tatkathaṃ tatprakhyanyāyenā'pi nāmadheyatvamu-
cyate । syādevaṃ yadi prakṛteṣu sarvvakarmmasu mukhyameva vaiśvadevapadaṃ
brūmaḥ । api tarhi lākṣaṇikam । lakṣaṇā caikadeśadvāreṇā'pi
chatrinyāyena samudāye nā'nupapannā । na caivaṃ sati lakṣaṇādoṣādeva
guṇavidhitvamiti vācyam । utpattiśiṣṭadevatākhyaguṇāvaruddhe karmma-
ṇi viṣamaśiṣṭāṣṭadoṣaduṣṭavikalpāpādakasya devatāntararūpaguṇavidhā-
nasya lokaprasiddhacchatrinyāyenā'nuvādagatalakṣaṇāto'tijaghanyatvāt ।
taduktam—</p>
<lg>
<l>guṇāntarāvaruddhatvānnā'vakāśyā guṇo'paraḥ ।</l>
<l>vikalpo'pi na vaiṣamyāttasmānnāmaiva yujyate ।। iti ।।</l>
</lg>
<p>( taṃ. vā. 1. 4. 10. pṛ. 347 )</p>
<p>na ca siddhānte niṣprayojanaḥ sarvānuvādaḥ । “prācīnapravaṇe vaiśva-
devena yajete”ti prayogavākyāpekṣitasamudāyakaraṇenaiva prayojanavatvāt ।
na caitadvākyanyāyenaiva prayogavākye'pi vaiśvadevapadasya samudāyakara-
ṇasambhavādvaiyarthyamasyeti vācyam । deśasambandhaparasya prayogavā-
<pb n="194"/>
kyasya sati sambhave samudāyāpādakatvenobhayaparatvagauravaśriyaṇā-
yogāt ।</p>
<p>kiñca vaiśvadevavākyasyā'sati samudāyakaraṇe deśasambandhaka-
raṇena prayojanavataḥ prayogavākyasya mukhyavaiśvadevapadānurodhenaikavaca-
nānurodhena caikasyaivā''mikṣāyāgasya deśavidhānenā'rthavatvānna vaiśva-
devāvaiśvadevalakṣaṇārthatve kāraṇamasti । anuvādavākyasya tu prayo-
janāntarābhāvātsamudāyakaraṇārthaṃ vaiśvadevāvaiśvadevalakṣaṇārthatvaṃ yukta-
meva । tasmāt “vaiśvadevena yajete”tyatra lakṣaṇyā vaśvadevāvaiśvade-
vaprakṛtasakalayāganāmadheyameva vaiśvadevapadamiti ।</p>
<p>prayojanam-pūrvapakṣe'gnyādibhirviśvedevānāṃ vikalpaḥ । siddhānte
tu nityamevā'gnyādidevatāvatvameveti ।</p>
<p>sūtrantu—“na prakaraṇāt” viśvedevānāṃ sarvaiḥ sambandhaḥ । pratya-
kṣavidhānenā'gnyādibhiḥ sambandhāt । “na hi prakaraṇaṃ dravyasya”
pratyakṣavihitadevatāsambandhabādhane prakaraṇaṃ na samarthamityarthaḥ ।।</p>
<trailer>ityekādaśaṃ vaiśvadevādhikaraṇam ।।</trailer>
<pb n="195"/>
<head>atha dvādaśaṃ vaiśvānarādhikaraṇam ।।</head>
<sutra>pūrvavanto'vidhānārthāstatsāmarthyaṃ samāmnāye ।।</sutra>
<head>viṣayasaṃśayau</head>
<p>“vaiśvānaraṃ dvādaśakapālaṃ nirvapetputre jāte yadaṣṭākapālo bhavati
gātriyaivainaṃ brahmavarccasena punāti, yannavakapālastrivṛtaivā'smiṃstejo dadhāti,
yaddaśakapālo virājaivā'sminnannādyaṃ dadhāti, yadekādaśakapālastriṣṭubhaivā'
sminnindriyaṃ daghāti, yaddvādaśakapālo jagatyaivā'sminpaśūndadhāti, yasmin
jāta etāmiṣṭiṃ nirvapati pūta eva sa tejasvyannāda indriyāvī paśumā-
nmavati” ( tai. saṃ. 2. 2. 5 ) iti kapālavikalpāḥ śrūyante । tatra
sandehaḥ—kimaṣṭatvādayo guṇavidhayaḥ ? utā'rthavādāḥ ? iti ।</p>
<head>prabhākaramatena pūrvottarapakṣau</head>
<p>atra prabhākareṇa saṅgatilobhāditthamadhikaraṇamupavarṇitam ।
“yadaṣṭākapālo bhavatī”tyādīnāṃ vihitasmārakatvābhāvānna mantratve-
nā'nvayaḥ । bhāvārthasāmānādhikaraṇyābhāvānnā'pi nāmadheyatve-
na । aṣṭatvādiguṇānvayayogyabhāvārthāsannidhernā'pi guṇavidhi-
tvena । na ca vaiśvānarayāge guṇavidhānaṃ, tasya dvadaśasaṃkhyāvaruddha-
tvena saṃkhyāntaravidhānāsambhavāt । aṣṭatvādinā vidheyadvādaśasaṃkhyā-
<pb n="196"/>
stutyasaṃbhavānnā'rthavādatvena । tena sarvathā vidhyanvayābhāvādaprāmā-
ṇyameva “yadaṣṭākapālo bhavatī”tyādīnāmiti pūrvapakṣaḥ । siddhānta-
stvarthavādatvena yathābhāṣyameveti ।</p>
<head>prabhākaramatadūṣaṇam</head>
<p>tadayuktam; vakṣyamāṇapūrṇapakṣanyāyena guṇavidhitvenaivā'nvaya-
sambhavāditi yathāvārttikamevā'dhikaraṇaṃ prastūyate । guṇavidhiprati-
yogikaṃ nāmadheyatvaṃ nirūpya prasaṅgenedānīṃ guṇavidhipratiyogikama-
rthavādatvaṃ nirūpyate ।</p>
<head>bhaṭṭamatena pūrvapakṣaḥ</head>
<p>tatrā'yaṃ pūrvapakṣiṇo'bhisandhiḥ । “vaiśvānaraṃ dvādaśakapālaṃ
nirvapetputre jāta” ityatra dravyadevatāviśiṣṭakarmmavidhānāddvādaśakapā-
lavidhānaṃ tāvadvyavasthitameva । nā'pi tadanantaraśrutānāmaṣṭākapā-
lādīnāmekādaśakapālaparyantānāmanyā gatirasti । yato na tāvannāma-
dheyatvenā'sya gatiḥ । dvādaśakapāle karmmaṇyaṣṭākapālanāmnaḥ pravṛ-
ttinimittābhāvāt । nā'pyarthavādatvena । dvādaśakapālasyā'ṣṭākapā-
latvena stutyasambhavāt ।</p>
<p>nanu dvādaśakapāle'ṣṭākapālo'pyantargata eva । ato nāmadheya-
<pb n="197"/>
tvamarthavādatvaṃ vā bhaviṣyatīti । maivam; mahāsaṃkhyāyāmekatvātiri-
ktāvāntarasaṃkhyāyā abhāvāt । apekṣābuddhijanyā hi saṃkhyā ।
na hi yāvataḥ saṃkhyeyānapekṣya dvādaśasaṃkhyotpadyate tāvata evāpekṣyā-
'ṣṭasaṃkhyā'pyutpadyate । yataḥ saṃkhyāntarotpattau saṃkhyāntarotpattihe-
tubhūtabudhyantarābhāvātsaṃkhyāsvabhāvācca । na hi saṃkhyā sattāmātreṇa
saṃkhyeyamavacchinatti, kintu saṃkhyāntaravyavacchedenaiveti na dvāda-
śasaṃkhyāyāmaṣṭatvādisaṃkhyāntargataḥ । kintu saṃkhyāntarotpattiyo-
gyānyadhiṣṭhānāni paraṃ santi । na cā'ṣṭākapālādiśabdenā'dhiṣṭhānā-
nyabhidhīyante । yena yathākathañcidapi nāmadheyatvamarthavādatvaṃ vā bhavet ।</p>
<p>abhyupetyavādenā'pyucyate । astu vā mahāsaṃkhyāsvavāntara-
saṃkhyā, tathā'pyaṣṭasu kapāleṣu saṃskṛtaḥ puroḍāśo'ṣṭākapāla iti
saṃskṛtataddhito'yam । na ca dvādaśakapālavākye'ṣṭatvasya dvādaśa-
saṃkhyāpūrakacatuṣṭvanirapekṣasya puroḍāśasaṃskārārthakapālaviśeṣaṇatvama-
vagataṃ, kintu catuṣṭvāpekṣasyaiva । tadyadyapyaṣṭākapālavākye'pyaṣṭatvasya
catuṣṭvāpekṣasyaivopādānamabhimatam, na ca tatsambhavati । sāpekṣa-
tvena samāsataddhitayorutpatyasambhavāt ।</p>
<p>atha catuṣṭvanirapekṣasyaiva dvādakapālāntargatasyā'ṣṭatvasya puro-
ḍāśasaṃskārārthakapālaviśeṣaṇatvamucyate । tathā sati dvādaśakapālavā-
<pb n="198"/>
kye tathābhūtasyā'ṣṭatvasyā'prāptatvānna nāmadheyatvaṃ nā'pyarthavādatvaṃ,
kintarhi guṇavidhitvameva । taduktam—</p>
<lg>
<l>yadyapyarthātmanā'styeva mahāsaṃkhyāsvavāntarā ।</l>
<l>aparicchedakatvāttu nā'sau karmmaviśeṣaṇam ।। iti ।।</l>
</lg>
<p>( taṃ. vā. 1. 4. 11. pṛ. 349. )</p>
<p>tathā—</p>
<lg>
<l>pūrvajñātārthavācitve nāmadheyārthavādane ।</l>
<l>aprāptatvādihaite syurvaiśvadevavikalpavat ।। iti ।।</l>
</lg>
<p>( taṃ. vā. 1. 4. 11. pṛ. 349. )</p>
<p>na ca prakṛtasya vaiśvānarayāgasyotpattiśiṣṭadvādaśatvāvaddharutvā-
tkathaṃ tatrā'ṣṭatvādiguṇavidhānamiti vācyam । yasmādekamidaṃ vākya-
manekasaṃkhyāviśiṣṭavaiśvānarayāgavidhāyakam, ataḥ sarveṣāmevotpatti-
śiṣṭatvānna balābale kaścidviśeṣaḥ । ekavākyavihitatve'pi saṃkhyā-
svabhāvādeva ca vikalpaḥ । yasyaiva tu dvādaśakapālasya vihitatvā-
tpunarvidhānaṃ na sambhavati, tasyaivā'nte kīrttanamanuvādārthameveti । ataḥ
“pūrvavanto” viditapūrvamarthamabhidadhati, te “avidhānārthāḥ” । ato'-
ṣṭatvādi “samāmnāye tatsāmarthyaṃ” vidhānasāmarthyamevetyevaṃ prāpte
<pb n="199"/>
abhidhīyate—</p>
<sutra>guṇasya tu vidhānārtha tadguṇāḥ prayoge syuranarthakā
na hi taṃ pratyarthavattā'sti ।।</sutra>
<head>bhāṭṭamatena siddhāntaḥ</head>
<p>ayamabhiprāyaḥ-bhavedevaṃ yadyutpattiśiṣṭadvādaśatvāvaruddhe vaiśvāna-
rayāge'ṣṭatvādayo vidhātuṃ śakyeran । na caikavākyatvavaśena sarveṣā-
mevotpattiśiṣṭatvānna dvādaśatvenā'varodha iti vācyam । guṇavidhau
satyekavākyatvasyaivā'bhāvāt । “arthaikatvādekaṃ vākyaṃ sākākṣaṃ cedvi-
bhāge syādi”ti (jai. sū. 2.1.46.) khalvekavākyatvalakṣaṇam ।
na caikārthatvam, parasparaviruddhānāṃ saṃkhyānāmekabhāvanānvayitvāsambha-
vāt । nā'pi vibhajyamānasākāṅkṣatvaṃ, parasparavirodhādevā'nyānyā-
kāṅkṣāyā abhāvāt । ato na tāvaddvādaśakapālavaiśvānarayāge guṇavi-
dhānaṃ sambhavati । nā'pi vipariṇatavaiśvānarapadānuṣaṅgeṇā'ṣṭākapālo
vaiśvānaro bhavatīti guṇaviśiṣṭayāgāntaravidhānaṃ vipariṇatānuṣaṅga-
doṣādeva । agatyā hi vipariṇatānuṣaṅgaḥ kriyate । asti cā'rtha-
vādatvenaivā'tra gatiriti vakṣyāmaḥ । taduktam—</p>
<lg>
<l>vaiśvānarapadaṃ nā'pi yāgāyā'trā'nuṣajyate ।</l>
<pb n="200"/>
<l>vibhaktyantarayogitvānna cartte' smādanarthakam ।। iti ।।</l>
</lg>
<p>( taṃ. vā. 1. 4. 11. pṛ. 350 )</p>
<p>nanvevaṃ tarhi prakṛtaṃ vaiśvānarayāgamāśritya yathāsaṃkhyaṃ pūtatvādi-
phale'ṣṭatvādayo vidhīyantām । “gāyatriyaivainaṃ brahmavarccasena punātī”
tyasyā'rthavādatvaṃ bhaviṣyati । maivam; “vaiśvānaraṃ dvādaśakapālaṃ nirvapetyu-
tre jāte” ityupakramyā'nte ca “yaddvādaśakapālo bhavati yasmiñjāta e-
tārmiṣṭiṃ nirvapatī” tyupakramopasaṃhārayordvādaśakapālakīrttanāddvādaśaka-
pālavidhānaparamekamidaṃ vākyamavagamyate । tatrā'pi yadi “godohanena
paśukāmasye”tivadaṣṭākapālādau kāmanopalabandhena palasambandhaḥ sphuṭata-
ramavagamyeta, tadā vākyabhedaḥ svīkriyetā'pi । na caivamasti । ato'tra
na guṇaphalasambandhaḥ । kintvekavākyatābalādarśavādatvameveti ।</p>
<p>na ca dvādaśakapāle'ṣṭākapālāderabhāvasyoktatvātkathamarthavā-
datvamiti vācyam । yataḥ stutirbhavantī na yathābhūtārthakīrttanenaiva
bhavati । satā'satā vā'rthena stutyupapatteḥ । tadatrāpi dvādaśakapāle
saṃskṛtapuroḍāśasya mahāparimāṇatvādaṣṭākapālādisaṃskṛtapuroḍāśasa-
dṛśo bhāgo'stīti sādṛśyanibandhaneyaṃ stutirityarthavādatvenaivopapa-
rtterna guṇavidhānaṃ, kintvarthavādatvanaiveti ।</p>
<p>prayojanam—pūrvapakṣe'ṣṭākapālādīnāṃ dvādaśakapālena saha
<pb n="201"/>
vikalpenā'nuṣṭhānam । siddhānte tu nityaṃ dvādaśakapāle-
naiveti ।</p>
<p>sutrantu—“guṇasya tu vidhānārthe”aṣṭākapālādivākyānāṃ
guṇavidhiparatve sati“tadguṇā” yāgaprayoge“anarthakāḥ” bhaveyuḥ “na
hi taṃ” yāgaprayogaṃ prati teṣāṃ guṇānāṃ “arthavattā'sti” tasya dvāda-
śatvāvaruddhatvādityarthaḥ ।।</p>
<trailer>iti dvādaśaṃ vaiśvānarādhikaraṇam ।।</trailer>
<head>atha trayodaśaṃ tatsiddhyadhikaraṇam ।।</head>
<head>tātsiddhipeṭikā</head>
<sutra>tatsiddhijātisārūpyapraśaṃsābhūmaliṅgasama-
vāyā iti guṇāśrayāḥ ।।</sutra>
<head>viṣayasaṃśayau</head>
<p>“yajamānaḥ prastaraḥ” ( mai.saṃ..3.8.6.) “yajamāna ekakapāla”
( mai.saṃ. 1.1.10. ) ityevamādi samāmnāyate । tatra sandehaḥ—
“yajamānaḥ prastara” iti kimeṣa vidhiḥ ? kimarthavādaḥ ? iti ।
tathā “yajamāna ekakapālaḥ” iti ।</p>
<pb n="202"/>
<head>prabhākaramatena pūrvottarapakṣau</head>
<p>atra prabhākareṇa saṃgatilobhātsarvveṣvevodāharaṇeṣvitthamadhika-
raṇamupavarṇitam । “yajamānaḥ prastaraḥ” ityādiṣu na tāvadyajamāna-
nakārye prastaravidhiḥ, cetanakāryeṣvacetanasyā'yogyatvāt । nā'pi
prastarakārye yajamānavidhiḥ, juhvādipadārthāsādanāvarūddhe tasminsa-
kalayajamānakāryalopaprasaṅgāt । ato nā'yaṃ guṇavidhiḥ । nā'
pyarthavādaḥ, yajamānaśabdasya prastare prastaraśabdasya ca yajamāne pra-
vṛttinimittābhāvena stutyasambhavāt । na ca guṇayogaḥ pravṛttini-
mittam, etadadhikaraṇapūrvapakṣe gauṇaśabdaprayogākṣepāt । ataḥ pra-
tibhāmātrahetutvādevamāderaprāmāṇyameveti pūrvapakṣaḥ । siddhāntastu
yathābhāṣyameveti ।</p>
<head>prabhākaramatadūṣaṇam</head>
<p>tadidamanupapannam;vakṣyamāṇapūrvapakṣaprakāreṇa guṇavidhitvena
prāmāṇyopapatteriti yatkiñcidetaditi yathāvārttikamevā'dhikaraṇaṃ
prastūyate । pūrvamarthavādapāde stutyarthaṃ paratra paraśabdaprayogasya
pravṛttinimittamarthavādaprāmāṇyapratipādanaparatayā'bhihitam । idā-
nīṃ pūrvādhikaraṇoktaguṇavidhipratiyogikārthavādapratipādanaprasaṅgenā'-
bhidhīyate ।</p>
<pb n="203"/>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । “yajamānaḥ prastara” iti
sāmānādhikaraṇyaṃ tāvadatra pratīyate । na caitannāmadheyatvenopapadyate,
udbhidādipadavat pravṛttinimittābhāvāt । nā'pyarthavādatvena, na hi
pravṛttinimittaṃ vinā paratra paraśabdaḥ stotuṃ prayujyate । nā'pi guṇa-
yogaḥ pravṛttinimittam, yajamānaśabdasya guṇānabhidhāyakatvāt । na
ca guṇānabhidhāne'pyagniśabdasyeva māṇavake gauṇatvamiti vācyam ।
sarvagauṇaśabdānāmeva gauṇatvasyaitadadhikaraṇavyutpādyatvāt । ataḥ
sāmānādhikaraṇyopapattaye'nyatarasya kāryalakṣaṇāparatvaṃ vaktavyam ।
tatra “mukhyaṃ vā pūrvacodanāllokava”diti nyāyena “yo hotā so'
dhvaryu”rati vidyajamānaśabdasya mukhyatvādanupajātavirodhitvācca svā-
rthaparatvam, prastaraśabdasya jaghanyatvādvirodhācca kāryalaṇāparatvam ।
tathā satyarthavatvāt pravṛttiviśeṣakaratvācca prastaraśabdalakṣitakārye
yajamāno vidhīyata eva, hotevā'dhvaryukārye । na caivaṃ sati sakalaya-
jamānakāryocchedaprasaṅgaḥ, sadasyādipratipuruṣadvāreṇaiva yajamānakāryo-
papatterityevaṃ prāpte'bhidhīyate—</p>
<head>bhāṭṭamatena siddhāntaḥ</head>
<p>bhavedevaṃ yadi prastarakārye yajamānavidhirupapadyeta, na cā'-
<pb n="204"/>
sāvupapadyate । sakalayajamānakarmalopaprasaṅgāt । nā'pi sadasyā-
dipratipuruṣadvāreṇa yajamānakarmāvirodha iti vācyam । “sūktavāke-
na prastaraṃ praharati” “ekakapālaṃ sarvahutaṃ karoti”iti prastaraikakapā-
layorāhavanīyaprakṣepaśruteryajamānasyā''havanīyaprakṣepe sati yajamāna-
karmalopasya tadavasthatvāt ।</p>
<p>kiñca “yajamānaḥ prastara” ityatra na tāvadvidhiḥ śrūyate । na
ca “yo hotā so'dhvaryu” rityādiṣviva gatyantarāsambhavena kalpayituṃ
śakyate । “prastaramuttaraṃ barhiṣaḥ sādayati” “ekakapālaṃ sarvahutaṃ karotī”
tyetadvidhiśeṣatvenā'rthavādatvenaiva gatisambhavāt । evañca satyekavā-
kyatvenaivopapattervākyabhedo'pi na bhaviṣyati । na ca pravṛttinimittaṃ
vinā paraśabdaḥ paratra kathaṃ prayujyata iti vācyam । guṇayogasyaiva
pravṛttinimittatvāt ।</p>
<p>nanu guṇo'pi na kaścitsādhāraṇo yajamānaśabdenā'bhidhīyata
ityuktam । satyaṃ; lakṣaṇayā svābhidheyārthasambandhopasthitamevā'rthaṃ
śabdo viṣayīkaroti । yathā gaṅgāśabdaḥ svārthasambaddhameva tīram ।
gauṇaḥ punarabhidheyārthasbandhalakṣitaguṇayogenaivā'rthāntaram । yathā—
‘agnirmāṇavaka’ iti । taduktam—</p>
<lg>
<l>abhidheyāvinābhūte pravṛttirlakṣaṇocyate ।</l>
<pb n="205"/>
<l>lakṣamāṇaguṇairyogādvṛtteriṣṭā tu gauṇatā ।। iti ।।</l>
</lg>
<p>( taṃ. vā. 1. 4. 12. pṛ. 354 )</p>
<p>guṇaścā'tra yajamānaprastaraikakapālānāṃ yāgaprayogasiddhikara-
tvameva । anena guṇayogena prastaraikakapālayoḥ stutirityarthavā-
datvameveti । taduktaṃ sūtre—“tatsiddhi”riti ।</p>
<trailer>iti tatsidhyadhikaraṇam ।।</trailer>
<head>atha caturdaśaṃ jātyadhikaraṇam ।।</head>
<p>tathā “āgneyo vai brāhmaṇaḥ” “endro rājanyaḥ” “vaiśyo vaiśvade-
vaḥ” ityatra taddhitāntasyā''gneyādipadasya yathākathañcinmukhyabhā-
venā'pi brāhmaṇādipadasamānādhikaraṇyasambhavāda‘gnirbrāhmaṇaḥ, indro
rājanya;, vaiśyo viśvedevāḥ’ ityetadevodāharaṇaṃ, na tu taddhitāntapa-
dāni । atrā'pi pūrvavadeva lakṣitabrāhmaṇakāryye guṇavidhāna-
miti pūrvaḥ pakṣaḥ ।</p>
<p>siddhāntastu-agneracetanasya brāhmaṇādikāryakaraṇāsambhavā-
darśavādatvena copapatterbrāhmaṇādisambandhividhyekavākyatayā guṇavā-
denā'rthavādatvameva । pravṛttinimittañca guṇo'gnibrāhmaṇayorarthavādā-
<pb n="206"/>
vagataikabrahmamukhotpattiḥ । indrarājanyorbrahmabāhubhyāmutpattiḥ ।
viśvedevavaiśyayorbrahmamadhyadeśādutpattiḥ । taduktaṃ sūtre—“jā-
ti”riti ।।</p>
<head>atha pañcadaśaṃ sārūpyādhikaraṇam ।।</head>
<p>tathā “yajamāno yūpaḥ” “ādityo yūpaḥ” ityatrā'pyuktanyāyena
na lakṣitakārye guṇavidhiḥ, kintu yūpavidhyekavākyatayā guṇa-
vādenā'rthavādatvameva । pravṛttinimittañca guṇaḥ yūpasya yajamānena
sahordhvatvam । ādityena saha tejasvitvamiti । taduktaṃ sūtre—
“sārūpyami”ti ।।</p>
<head>atha ṣoḍaśaṃ praśaṃsādhikaraṇam ।।</head>
<p>tathā “apaśavo vā anye goaśvebhyaḥ paśavo goaśvāḥ” “aya-
jño vā eṣa yo'sāmā” “asatraṃ vā etadyadacchandomami”ti । atra paśvā-
diśabdalakṣitaṃ kāryaṃ nañā niṣiddhyata iti pūrvapakṣī manyate । tadayu-
ktam; paśukāryasya niṣeddhumaśakyatvāt । dvividhaṃ hi tasya kāryaṃ-
pramāṇāntarasiddhaṃ dohanādi vaidhañca yāgādi । tatra pramāṇāntarasiddhaṃ
tadvirodhādeva na niṣedhyam । nā'pi vaidham, ākhyātayoginañśabdāśrava-
ṇāt । ākhyātayoge hi nañniṣedhako bhavati । na cā''paśava itya-
trā''khyātaṃ śrūyate, yena ṣoḍaśigrahaṇāgrahaṇavadvikalpo bhavet । tena
<pb n="207"/>
gavāśvaviṃdhyekavākyatayā'rthavāda evā'yam । tathā ca sati “paśavo
goaśvā” ityatra paśuśabdaḥ prāśastyaṃ tadgataṃ lakṣayitvā prāśastya-
lakṣaṇaguṇayogena gavāśvasamānādhikaraṇo bhavati-“paśavo goa-
śvā” iti । tādṛśameva ca paśuśabdaṃ paśvantareṣu sāmānādhikaraṇye-
na tathaiva prāśastyāvagama hetuṃ prayujya gavāśvayoḥ praśastataratvajñāpanārthaṃ
nañā tadabhāvaḥ pratipādyate—“apaśavo vā anye goaśvebhya”
iti । apraśastā ityarthaḥ । taduktam—</p>
<lg>
<l>gavāśvādigatāṃ pūrvamupādāya praśastatām ।</l>
<l>tadabhāvo'nyapaśvādau nañsamāsena kathyate ।। iti ।।</l>
</lg>
<p>( taṃ. vā. 1. 4. 12. pṛ. 362. )</p>
<p>idaṃ tviha vivektavyam-dvividho hi gauṇaḥ śabdo bhavati । yatra
paraśabdaḥ paratra prayujyate, tatra sādhāraṇameva guṇaṃ nimittīkṛtya prava-
rttate । yathā-‘agnirmāṇavaka’ iti । yatra punaḥ sāmānyavācī śabdo
viśeṣaśabdasamānādhikaraṇaḥ prayuktaḥ sannanarthako bhavati, tatra tadga-
tameva guṇaṃ lakṣayitvā tatsāmānādhikaraṇyaṃ pratipadyate । yathā—
“vasiṣṭho brāhmaṇaḥ” iti । tadvadihā'pi paśuśabda iti । kiñcā'
nyatra praśaṃsāphalaṃ tatsiddhyādayo guṇāḥ pravṛttinimittāni । iha tu
<pb n="208"/>
praśaṃsaiva guṇaḥ pravṛttinimittamityetadapi vivektavyamiti । taduktaṃ
sūtre—praśaṃse”ti ।</p>
<head>atha saptadaśaṃ bhūmādhikaraṇam ।।</head>
<p>“sṛṣṭīrupadadhātī”ti vidhiranuvāda iti saṃdehaḥ । “iṣṭakābhira-
gniṃ cinuta” ityagnisthāpanārtheṣṭakācayanaṃ prakṛtya śrūyate—“sṛṣṭīru-
padadhātī”ti । atra yadyapyupadadhātītyupadhāne vidhiḥ śrūyate, tathā'pi
tasyeṣṭakāropaṇarūpasyopadhānasya cayanākṣepalabdhatvātsṛṣṭipadārtha-
saṃkrānto vidhiḥ । sṛṣṭipadena ca “tadvānāsāmupadhāno mantra”ityanu-
śāsanātsṛṣṭipadavanmantropadheyā iṣṭakā ucyante । na tāsāṃ mantra-
sambandhātprāk sṛṣṭipadavācyatvena prasiddhirasti । tataśca prāptāprāpta-
vivekena viśeṣaṇībhūtamantravidhirevā'yamiti pūrvvaḥ pakṣaḥ ।</p>
<p>siddhāntastu-na caitatsaṃbhavati । tathā satīṣṭakopadhānamātroddeśena
sṛṣṭipadavanmantravidhāne liṅgaprakaraṇaviniyojyānāṃ sṛṣṭipadarahitānāṃ
mantrāṇāmānarthakyaprasaṃgāt । na ca gatyantaraṃ nā'sti । bahavo hi
mantrāḥ sṛṣṭipadavanta eva śrūyante । anyeṣāmapi tadantargatatvātsṛṣṭi-
śabdena sṛṣṭyasṛṣṭipadavanmantropadheyeṣṭakānuvādenā'rthavādatvenaivopapa-
tteḥ । dṛśyate caivaṃ loke'pi brāhmaṇabhūyastvena brāhmaṇābrāhmaṇa-
grāmasya brāhmaṇagrāma iti । śrutiḥ ।</p>
<pb n="209"/>
<p>tadetadyathābhāṣyamadhikaraṇaṃ vārtikakārapādā nā'numanyante ।
vidhyekadeśo hyarthavādo bhavati । na cā'tra vidhiḥ kaścitsannihito'sti ।
prakṛtacayanavidherapyanekavākyāntaravyavahitatvenā'sya tadekadeśatvābhā-
vāt । tenopadhānamevā'tra vidhīyate । sṛṣṭipadena ca sṛṣṭyasṛṣṭipadavanma-
ntrakeṣṭakāpratipādanaṃ stutyarthaṃ prathanavidhāviva“uru prathā uru prathasve”
ti mantrakīrttanam । na ca cayanārthākṣiptamupadhānaṃ na vidhīyata iti
vācyam । ākṣepātprāgeva śīghrapravṛttena pratyakṣavidhinā tadvidhānāt ।</p>
<p>na ca vinā'pi vidhinā prasidhyataḥ kiṃ vidhineti vācyam ।
yato vidhāne satyādhvaryavavedavihitatvenā'dhvaryukarttukatvaniyamasiddheḥ ।
taduktam—</p>
<lg>
<l>prāpnuvantyapi vaktavyā punarevaṃvidhā kriyā ।</l>
<l>ādhvaryavasamākhyānaṃ tathā hi pratipadyate ।। iti ।।</l>
</lg>
<p>( taṃ. vā. 1. 4. 12. pṛ. 364 )</p>
<p>anyacca vistarabhiyā nā'bhihitam । taduktaṃ sūtre-“bhūme”ti ।।</p>
<head>athā'ṣṭādaśaṃ liṅgasamavāyādhikaraṇam ।।</head>
<p>tathā “prāṇabhṛta upadadhāti” “ajyānīpadadhātī”ti । atrā-
<pb n="210"/>
'pi pūrvavadiṣṭakācayanameva prakṛtya śrūyate-“prāṇabhṛta upadadhātī”ti ।
tatra kimayaṃ vidhirutārthavāda iti saṃśayyate ।</p>
<p>tatra pūrvapakṣī manyate—“sṛṣṭīrupadadhātī”tyatra sṛṣṭipadavanma-
ntrāṇāṃ bahutvāttanmadhyavarttināmasṛṣṭipadavatāmapi bhavatu stutyarthamupā-
dānam, iha tvekasyaiva mantrasya stutyarthamupādānamiti pūrvoktena
pūrvapakṣanyāyena mantrarūpaguṇavidhānameveti pūrvapakṣaḥ ।</p>
<p>siddhāntastu pūrvavadeva । tatra liṅgaprakaraṇaviniyojyānāṃ
bahūnāṃ mantrāṇāmānarthakyaprasaṅgānna guṇavidhitvaṃ, kintu chatrinyāye-
naikadeśasambandhināpi lakṣitasamudāyaguṇayogenaiva samudāyiṣu
prāṇabhṛcchabdapravṛtyupapatteḥ pūrvavadarthavādatvameveti । tadetadapi vārttika-
kārapādā nā'numanyante । sannihitavidhyabhāvenā'rthavādatvābhāvādeva ।
tenā'trā'pyupadhānameva vidhīyate । mantrakīrttanaṃ prathananyāyenā'rtha
vādārthameveti ।</p>
<p>idantviha vaktavyam । “sṛṣṭīrupadadhāta” “prāṇabhṛta upadadhātī”-
tyudāharaṇadvaye'pi lakṣitasamudāyaguṇayogena samudāyipratītyaviśeṣānna
sṛṣṭiprāṇabhṛcchabdārthayorbhūyastvālpatvena samudāyiṣu pravṛttinimitte
kaścidviśeṣo'stīti vicāradvayamanarthakameveti ।</p>
<p>atrocyate—gauṇo hi śabdaḥ paratra varttituṃ yallakṣayati sa
<pb n="211"/>
eva guṇastatpravṛttau nimittam । “sṛṣṭī”riti ca bahutvānyayākṣepādeva
samudāyo'vagamyate । ekadeśakālakriyāvacchedena samudāyāpannānāmeva
dvitvabahutvādisaṃkhyāyogāt । ato'tra nā'rthāntare varttituṃ lakṣiṇaḥ
samudāyo nimittam । kintu samudāyagataṃ sṛṣṭīnāṃ bāhulyameva ।
tacca yathā kevalasṛṣṭisamudāye samasti, tathā sṛṣṭyasṛṣṭisamudāye'-
pīti । tena tatpadavatāmanyeṣāṃ ca samudāyagataṃ bāhulyaṃ lakṣitaṃ samu-
dāyāntare pravṛttau nimittamiti । bahuvacanañcā'tra “sṛṣṭī”riti samu-
dāyasyaikatve'pi samudāyāntargatasṛṣṭyasṛṣṭisamudāyibahutvāpekṣayā ।
yathā darśapūrṇamāsaśabdayoḥ samudāyivacanatve'pi tadantargatasamudāya-
dvayāpekṣayā “darśapūrṇamāsābhyā yajete”ti dvivacanāntatvam । “prāṇabhṛta
upadaghātī”tyatra tu prāṇabhṛnmantrasyaikatvādekasminbahuvacanānupapatyā
svasamavetaṃ samudāyaṃ lakṣayati । sa ca samudāyaḥ prāṇabhṛdaprāṇabhṛtsamu-
dāyiṣvaviśiṣṭa iti samudāyameva nimittīkṛtya samudāyiṣu pravartata iti
pravṛttinimittabhedādevodāharaṇadvayārthavattvamiti । atra ca prāṇabhṛccha-
bdasya samudāyadvāreṇa samudāyiviṣayatvātsamudāyasya ca prāṇabhṛ-
daprāṇabhṛtsādhāraṇatvātprāṇabhṛcchabdasya gauṇatve'pi svārthāparityā-
gaḥ । evaṃ sṛṣṭipadasyāpi samudāyaviṣayatvātsvārthāparityāga eva ।</p>
<p>prayojanam-sṛṣṭiprāṇabhṛlliṅgairevopadhānaṃ karttavyaṃ yadi pūrva-
<pb n="212"/>
pakṣaḥ । yadi siddhāntaḥ sṛṣṭyasṛṣṭiprāṇabhṛnmantrairiti । tatsidhyādiṣu
pakṣoktameva prayojanamūhanīyamiti । taduktaṃ sūtre-“liṅgasamabāyā”
iti । prāṇabhṛtpadavanmantraliṅgasamavāyātsamudāyipratītirityarthaḥ ।।</p>
<trailer>ityaṣṭādaśaṃ liṅgasamavāyādhikaraṇam ।।</trailer>
<head>iti tatsiddhipeṭikā</head>
<head>athaikonaviṃśaṃ vākyaśeṣādhikaraṇam ।।</head>
<sutra>saṃdigdheṣu vākyaśeṣāt ।।</sutra>
<head>viṣayasaṃśayau</head>
<p>“aktāḥ śarkkarā upadadhāti te jo vai ghṛta”miti śrūyate । tatra saṃdehaḥ-
kiṃ ghṛtatailavasānāmanyatamena dravyeṇāñjanīyāśśarkarā uta ghṛtenaiveti ।</p>
<head>prabhākaramatena pūrvottarapakṣau</head>
<p>atra prabhākareṇa saṅgatilobhāditthamadhikaraṇamupavarṇitam ।
“aktā” ityupakrame'ñcanākṣepādghṛtatailavasānāmanyatapradañjanasādhana-
mavagamyate । “tejo vai ghṛta”mityupasaṃhāre ghṛtaṃ stūyate । tatropakra-
mopasaṃhārasthayoḥ kataradbalīya iti viśeṣānadhyavasāyādaprāmāṇya-
miti pūrvaḥ pakṣaḥ । siddhāntastu yathābhāṣyameveti ।</p>
<pb n="213"/>
<head>prabhākaramatadūṣaṇam</head>
<p>tadayuktama; vakṣyamāṇapūrvapakṣanyāyena viddhyuddeśabalīyastvenaivā-
'dhyavasāyāditi yathāvārtikamevā'dhikaraṇaṃ prastūyate । stutyupayoga-
marthavādasyā'bhidhāyedānīṃ prasaṅgāt sandigdhanirṇayopayogaḥ pratipādyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo'bhisandhiḥ । viddhyuddeśe hi prathamamañja-
nasādhanaṃ ghṛtatailavasāsādhāraṇaṃ snehadravyamātramupasthitam । na tadavasā-
nasthitajaghanyārthavādānurodhena saṅkocamadhikurute । kintu balavanmukhyā-
nurodhenā'rthavāda eva tadanuguṇatayā varṇayitumucitaḥ। śaknoti ca ghṛta-
padaṃ lakṣaṇayā viddhyuddeśāvagataṃ snehadravyamātraṃ stotum । taduktam—</p>
<lg>
<l>stutīnāṃ vidhyadhīnatvādanuvādācca lakṣaṇā ।</l>
<l>mukhyatvācca vidhernā'sāvavirodhācca kalpyate ।। iti ।।</l>
</lg>
<p>( taṃ. vā. 1. 4. 13. pṛ. 366 )</p>
<p>tena balavadvidhyanurodhena tailaghṛtavasānāṃ vikalpa evetyevaṃ
prāpte'bhidhīyata—</p>
<head>bhāṭṭamatena siddhāntaḥ</head>
<p>bhavedevaṃ yadi ghṛtastutidarśane sati vidhyuddeśagatamañjanapadaṃ
<pb n="214"/>
dravyāntaramañjanasādhanaṃ kalpayitumutsahate । tathā hi—sarveṣveva ‘gā-
mānaya śuklā’mityādivākyeṣūpakramāvagatasāmānyaśabdasyā'vasānaga-
taviśeṣaśabdavaśādevā'rthaviśeṣanirṇayo bhavati । uktañcā'rthavādānāṃ
vidhivākyaśeṣatvam । tena yadyapyaktapadamupakrame'ñja nasādhanadravyamātra-
vacanaṃ, tathā'pi tadviśeṣākṣepadaśāyāṃ ghṛtastutidarśanādvidhistutyośca
samānaviṣayatvaniyamādghṛtameva nirṇīyate । taduktam—</p>
<lg>
<l>vidhistutyoḥ sadā vṛttiḥ samānaviṣayeṣyate ।</l>
<l>tasmādekatra sandigdhamitaratrā'vadhāryate ।। iti ।।</l>
</lg>
<p>( taṃ. vā. 1. 4. 13. pṛ. 365 )</p>
<p>kiñca śabdabhāvanā hi vidhistasya cā'ṅgaṃ vidheyastutirūpā pra-
rocanā । iha ca tailādyupādānapakṣe vidhereva tatra prarocanāśaktiḥ
kalpanīyā । klṛptā ca ghṛte prarocanā samasti । tathā ca satyekatra
klṛptāṃ gṛhṇannitaratra kalpayanvidhirvairūpyeṇa bhidyeta । tena yatraiva praro-
canā sa eva vidhīyata iti nirṇayo bhavati । taduktam—</p>
<lg>
<l>samāpyate vidhiḥ kaścitkadācinnā'prarocanaḥ ।</l>
<l>ghṛte prarocanāṃ dṛṣṭvā vidhistatrā'numīyate ।। iti ।।</l>
</lg>
<p>( taṃ. vā. 1. 4. 13. pṛ. 367 )</p>
<pb n="215"/>
<p>kiñcā“aktāḥ śarkkarā upadaghātī” ti nā'tra vidhiḥ śrūyate ।
kintvarthavādavaśādunnetavyaḥ । ato'pi ghṛtaviṣayārthavādadarśanādghṛ-
tameva vidhīyate । na ca “chāgo vā mantravarṇādi”tyasya ṣaṣṭhāntyā-
dhikaraṇasyā'nena punaruktatvam । mantrasya bhinnavākyatvena pūrvapakṣo-
tthānopapatteḥ । na ca tenaivā'sya daṇḍāpūpīyitatvam । anuṣṭheyā-
rthapratipādakatvasya vinigamanahetorabhāvenā'tra pūrvapakṣopapatteḥ ।</p>
<p>prayojanam-pūrvapakṣe snehadravyāniyamaḥ । siddhānte ghṛtameveti ।</p>
<p>sūtrantu-ekavākyatve satyupakramopasaṃhārasthayoḥ sāmānyaviśeṣa-
śabdayoḥ kasya kimadhīnā pravṛttiriti sandehe uktaprakāreṇa
vākyaśeṣādevopakramasthaśabdārthanirṇaya iti ।।</p>
<trailer>ityekonaviṃśaṃ vākyaśeṣādhikaraṇam ।।</trailer>
<head>atha viṃśaṃ sāmarthyādhikaraṇam ।।</head>
<sutra>arthādvā kalpanaikadeśatvāt ।।</sutra>
<head>viṣayasaṃśayau</head>
<p>“suveṇā'vadyati svadhitinā'vadyati hastenā'vadyatī”ti śrūyate ।
tatra sandehaḥ । kiṃ sarvasya sruveṇā'vadātavyaṃ dravasya māṃsasya
<pb n="216"/>
saṃhatasya ca, tathā svadhitinā hastena ca sarvveṣām ? athā'
rthato vyavasthā-dravāṇāṃ sruveṇa, māṃsānāṃ svadhitenā, saṃhatānāṃ
hasteneti ।</p>
<head>prabhākaramatena pūrvottarapakṣau</head>
<p>atra prabhākareṇa saṅgatilobhāditthamadhikaraṇamupavarṇitam । atra
sruvasvadhitihastānāmaviśeṣeṇā'vadānasādhanatvaṃ śāstrādavagamyate ।
avadeyāni ca dravamāṃsasaṃhatāni । na ca tāni sarvāṇyaviśeṣeṇa sru-
vādibhiravadātuṃ śakyata iti śabdavastuvisaṃvādenā'naddhyavasāyāda-
prāmāṇyamiti pūrvaḥ pakṣaḥ । siddhāntastu yathābhāṣyaṃ sāmarthyānu-
sāreṇaiveti ।</p>
<head>prabhākaramatadūṣaṇam</head>
<p>tadanupapannam; vakṣyamāṇapūrvapakṣanyāyenā'vyavasthayaivā'ddhya-
vasāyopapatteryatkiñcidetaditi yathāvārttikamevā'dhikaraṇaṃ prastumahe ।
arthavādasya sandehanirṇāyakatvaṃ pratipādyedānīṃ prasaṅgena sāmarthya-
syā'pi sandigdhanirṇāyakatvaṃ pratipādyate ।</p>
<head>bhāṭṭamatena pūrvapakṣaḥ</head>
<p>atrā'yaṃ pūrvapakṣiṇo 'bhisandhiḥ । aviśeṣeṇa sruvādīnāmava-
<pb n="217"/>
dānasādhanatvaṃ śabdāvagatam । na ca sruvādīnāṃ māṃsādyavadānasā-
marthyābhāvāttanna saṃbhavatīti vācyam । śabdabalenaivā'nyārthasahabhāve-
nā'pi sāmarthyamāpādya sādhanatvasaṃbhavādavyavasthaiva sarvaiḥ sarvamavadā-
tavyamityevaṃ prāpte'bhidhīyate—</p>
<head>bhāṭṭamatena siddhāntaḥ</head>
<p>bhavedevaṃ yadi sāmarthyamatra vyavasthākāraṇaṃ na bhavet । sarvatra
khalu vidhirvidheyasāmarthyamapekṣya pravarttate । asamarthasya vidhiśatenā'pi
vidhātumaśakyatvāt । tadyatra prākprasiddhaṃ sāmarthyaṃ vyavasthākāraṇaṃ
nā'sti, tatra vidhibalenaiva prakārāntareṇā'pi sāmarthyamāpādya vini-
yogaḥ kriyetaiva । yatra punaḥ pūrvaprasiddhameva sāmarthyamasti, tatra tadvaśe-
naiva vyavasthopapattestadanukūlayaiva viddhyekadeśaḥ kalpyate ।
taduktam—</p>
<lg>
<l>atha yatreti sandigdhe vākyaśeṣo na vidyate ।</l>
<l>tatra sāmarthyasiddhena vidhdyaṃśenaiva nirṇayaḥ ।। iti ।।</l>
</lg>
<p>( taṃ. vā. 1. 4. 14. pṛ. 358 )</p>
<p>tasmātsāmarthyakalpitaikadeśamevaṃrūpamevatadvākyatrayam-sruveṇāva-
dyati dravāṇāṃ, svadhitinā'vadyati māṃsānāṃ, hastenā'vadyati sahaṃ-
<pb n="218"/>
tānām । taduktam—</p>
<lg>
<l>yathaiva pāṭhaḥ pratittyupāyastathaiva sāmarthyamapi śrutīnām ।</l>
<l>tenaiva caitā na samāmananti sahastrabhāgantu samāmaneyuḥ ।। iti ।।</l>
</lg>
<p>( taṃ. vā. 1. 4. 14. pṛ. 369 )</p>
<p>prayojanam-pūrvapakṣe savaḥ sarvamavadātavyam । siddhānte tu yatho-
ktavyavasthayaiveti ।</p>
<p>sūtrantu—“arthāt” sāmarthyādvyavasthākalpanā । sāmarthya-
syā'pi śabdaikadeśakalpanānimittatvena śrutaśabdaikadeśatvaditi ।।</p>
<lg>
<l>yo nāma kaścidiha saṃviditaṃ prameyaṃ
granthāntare likhati vā vadatu svayaṃ vā ।</l>
<l>matkarttṛtāmananukīrttya sa kīrttilopā-
nnissantatirjagati janmaśatāni bhūyāt ।।</l>
</lg>
<trailer>iti viṃśaṃ sāmarthyādhikaraṇam ।।</trailer>
<trailer>iti bālavalabhībhujaṅgāparanāmno mahopādhyāyaśrībhavadevasya kṛtau
tautātitamatatilake nāmadheyapādaḥ samāptaḥ ।।</trailer>
<trailer>samāptaścāyaṃ prathamo'dhyāyaḥ ।।</trailer>
</chapter>
<pb n="219"/>
<chapter>
<head>* śrī *</head>
<head>oṃ namo bhagavate vāsudevāya</head>
<head>śrībhavadevanirmitaṃ</head>
<head>tautātitamatatilakam</head>
<head>dvitīyādhyāyasya prathamaḥ pādaḥ</head>
<head>tatra prathamaṃ pratipadādhikaraṇam</head>
<sutra>bhāvārthāḥ karmaśabdāḥ tebhyaḥ kriyā pratīyetaiṣa hyartho
vidhīyate ।। 2. 1. 1. ।।</sutra>
<head>saṅgatiḥ</head>
<p>prathame'dhyāye pramāṇalakṣaṇaṃ vṛttam । tatra vidhyarthavādamantra-
smṛtayastattvato nirṇītāḥ । guṇavidhirnāmadheyañca parīkṣitam । tatra
sandigdhānāmarthānāṃ vākyaśeṣādarthāccādhyavasānamuktam । tanna pra-
smartavyam । anantarañca pradhānāpradhānāni parīkṣiṣyante—bhinnā-
nyabhinnāni veti । eṣa evārtho varṇanīyo nānyaḥ । eṣa evādhyā-
yasambandhaḥ । tadiha ṣaṅkidhakarmabhedo vakṣyate—śabdāntaram,
abhyāsaḥ, saṃkhyā, guṇaḥ, prakriyā, nāmadheyamiti vakṣyamāṇa-
<pb n="220"/>
manukīrtyate, pradarśitamucyamānaṃ sukhaṃ grāhayiṣyate, śrotuśca buddhissa-
mādhīyate । tadetannānākarmalakṣaṇamityadhyāyamācakṣate । ato'nya-
dupoddhātaprasaktānuprasaktañca ।</p>
<p>prathamaṃ tāvadidaṃ cintayate—prathame'dhyāya idamuktam—
‘codanālakṣaṇo'rtho dharma’ iti । codanā ca kriyāyā abhidhāyakaṃ
vākyam, vākye ca padānāmarthaḥ, tatra kiṃ padena padena dharma ucyate ?
uta sarvairekaḥ ? iti । atra bhāṣyakāreṇa ‘prathame'dhyāye pramāṇalakṣaṇaṃ
vṛttam’ iti saprapañcamabhidhāya ‘anantara pradhānāpradhānāni parīkṣi-
ṣyante, bhinnānyabhinnāni vā’ ityanena prathamadvitīyayoradhyāyayorhetuhe-
tumadbhāvarūpassambandho darśitaḥ । tatra yadyapi kṛtsnavedārthavicārasyaiva
pramāṇalakṣaṇādhīnatvaṃ, tathāpi karmabhedalakṣaṇāpekṣatvādanyeṣāṃ karma-
bhedalakṣaṇasya pramāṇalakṣaṇamātrāpekṣatvādidamevānantaramārabdhavyam ।
tathā ca bhāṣyam— ‘eṣa evārtho varṇanīyo nānyaḥ’ iti । taduktam—</p>
<lg>
<l>śeṣaśeṣyādayassarve karmabhedanibandhanāḥ ।</l>
<l>kārye jñāte'dhikārassyādupadeśe'tideśadhīḥ ।। iti ।।</l>
</lg>
<p>( taṃ. vā., pṛ. 371. pūnā saṃ॰ )</p>
<p>atra cāpūrvabhedānubandhī karmabhedo'dhyāyārthaḥ । dhātvarthāva-
cchinnā ca bhāvanā karmeti lokaprasiddham । tadyadi dhātvarthātphalam,
<pb n="221"/>
tadā tadaṃvacchinnāyā eva bhāvanāyā apūrvānubandhāttasyaiva pratipāda-
namucitam । atha nāmārthāt, tadā dhātvarthasyaivāpūrvānubandhitvātkiṃ
karmabhedapratipādaneneti । tadatra nāmārthasya phalasādhanatvanirākara-
ṇena bhāvārthasyaiva phalasādhanatvaṃ pratipādayitumupoddhātabhūtaṃ bhāvā-
rthādhikaraṇamārabdhavyam, yadyubhayasādhanatvanirāsenaikasyaiva phalasā-
dhanatvam । dvayoḥ phalasādhanatve kasmādekasmāditi sandehābhāvāt ।
tadarthamupoddhātabhūtaṃ pratipadādhikaraṇameva prathamamārabhyate ।</p>
<head>viṣayasaṃśayau</head>
<p>tatra “śyenenābhicaran yajeta” ( ṣaḍviṃ. brā., 3. 8. ) “citrayā
yajeta paśukāmaḥ” ( tai. saṃ., 2. 4. 6. 1. ) iti śrutau sandehaḥ—kiṃ
padena padena dharma ucyate ? uta sarvairekaḥ ? iti । ayamarthaḥ—kiṃ
padena padenābhihitasyārthasya phalasambandhāviśeṣeṇa dharmatvam ? athe-
tarānugṛhītasyaikasyaiveti ।</p>
<head>pūrvapakṣaḥ</head>
<p>tatrāyaṃ pūrvapakṣiṇo'bhisandhiḥ-“śyenenābhicaran yajeta” ityatra
vidhyavaruddhā bhāvanā abhicārarūpaphalasādhanamapekṣamāṇā vākyopāttaṃ
nāmārthaṃ dhātvarthañcāviśeṣādubhayameva sādhanamanumanyate । nanu
padaśrutyā sannikṛṣṭasya dhātvarthasyaiva phalabhāvanāyāḥ karaṇatvena
<pb n="222"/>
prathamamanvayāvagateḥ tadavaruddhāyāñca tasyāṃ viprakṛṣṭasya nāmārthasyānva-
yāsambhavāt kathamaviśeṣeṇobhayoḥ samanvaya iti । maivam;
syādevaṃ yadi dhātvarthasya karaṇatvaṃ śrutaṃ bhavet, kintu phalabhāvanā-
kāṅkṣyā kalpanīyaṃ tat । tena yadyapi svarūpataḥ sannikṛṣṭo dhātvarthaḥ,
tathāpi kalpanīyakaraṇabhāvena viprakṛṣṭo'sau । nāmārtho yadyapi
svarūpato viprakṛṣṭaḥ, tathāpi tasya karaṇatvena śrutatvāttena rūpeṇa
tasya sannikṛṣṭatvameva । tena sannikarṣaviprakarṣāviśeṣāddvayoreva
sāpekṣatvātphalasādhanatvam ।</p>
<p>na caivaṃ sati parasparanirapekṣobhayasādhanatvāvagatervibhāgalakṣaṇo
vākyabheda iti vaktavyam । aruṇaikahāyanīviśiṣṭakrayabhāvanāvi-
dhānavannāmārthadhātvarthaviśiṣṭaikaphalabhāvanāvidhānena samudāye vākya-
parisamāptervākyabhedābhāvāt । yathā tatra parasparāpekṣāvaśāt dravyasya
guṇāśrayatvena, guṇasya ca dravyāvacchedakatvenānvayaḥ, tathehāpi
nāmārthasya dhātvarthāśritasya dhātvarthasya ca nāmārthasahitasya sādhana-
tvātparasparāpekṣāyāmanyonyānvaya iti । na caivaṃ satyanekādṛṣṭaka-
lpanādoṣo'pi; nāmārthadhātvarthayoryugapadekāpūrvasādhanatvenānekādṛṣṭaka-
lpanāpramāṇābhāvāt । bhavatu vānekādṛṣṭakalpanā, tathāpi ‘pramāṇa-
vantyadṛṣṭāni kalpyante subahūnyapi’ iti nyāyādanekādṛṣṭakalpa-
<pb n="223"/>
nāpi na doṣāyeti । ato'viśeṣāddvayoreva nāmārthadhātvarthayoḥ
phalānvaya iti । taduktam—</p>
<lg>
<l>aikarūpyeṇa sambandhaḥ pradhānena ca siddhyati ।</l>
<l>tasmātphalapadenaiva sarvaṃ sambadhyate padam ।। ( taṃ. vā., pṛ. 373 )</l>
</lg>
<p>ityeva prāpte'bhidhīyate—</p>
<head>siddhāntaḥ</head>
<p>bhavedevaṃ yadyatra karaṇayossamuccayassambhavet । samānakāla-
bhāvinorhi samuccayo bhavati । na cātra karaṇībhāvāttayornāmārthadhā-
tvarthayossahabhāvassamasti । niṣpannasya hi dhātvarthasya karaṇatvaṃ
vaktavyam । nāmārthasya karaṇatvaṃ dhātvarthaniṣpādakatvenaiva । tacca
dhātvarthātprāgeva । na hi niṣpanne dhātvarthe dhātvarthaniṣpādakamasti ।
athocyate—māsya bhavatu nāmārthasya svarūpataḥ sāhityam, kārya-
tastu bhaviṣyati । tathāhi—yasminneva kāle nāmārthena dhātvartho
janyate, tadaiva tatsāhityamapūrvāntaraṃ janitam, atastaddvāreṇa sāhi-
tyasadbhāvādyuktassamuccayaḥ । etacca śabdāvagatakaraṇatvānyathānupapatyā
kalpyamānaṃ na doṣamāvahatīti । tadayuktam; syādevaṃ yadi dvayoreva
phalabhāvanākaraṇatvaṃ śrautaṃ bhavet, kintu bhāvanākāṅkṣyā tatkalpanī-
yam । tatra dhātvarthasya sannikṛṣṭasya karaṇatvaṃ phalabhāvanāsambandhā-
<pb n="224"/>
tkalpanīyam । nāmārthasya ca klṝptakaraṇabhāvasya viprakṛṣṭasya phalabhā-
vanāsambandhaḥ kalpanīyaḥ । kalpyamānaṃ tadeva kalpayitumucitaṃ yatra
nānekādṛṣṭakalpanā bhavati । ubhayakaraṇatvena samuccayasiddhyarthamavaśya-
mevāpūrvāntaraṃ kalpanīyamityuktameva ।</p>
<p>na caikasya karaṇatve'nyatarasya vākyānvayo na sambhavati ।
itarānugrāhakatvenaivetarānvayopapatteḥ । tena yadi sannikarṣalobhena
dhātvarthaḥ karaṇam, tadā nāmārthasya karaṇatvaṃ dhātvarthagatameva । atha
śrautakaraṇatvalobhena viprakṛṣṭasyāpi nāmārthasya karaṇatvam, tadā
dhātvarthasya tadvyāpāratvenaiva samanvayānna karaṇatvamapi kalpanīyam ।
taduktaṃ bhāṣye—‘yadaikasmādapūrvaṃ tadetarattadartham’ iti ।</p>
<p>na caivaṃ dhātvarthasya phalabhāvanāyāṃ nāmārthasya ca dhātvarthe vidhā-
nādvājapeyoktavairūpyaprasaṅgaḥ । atha tatparihārārthaṃ matvarthalakṣaṇāśrīyate,
tadā lakṣaṇaiva doṣa iti varamapūrvadvayakalpanaiveti। ucyate-syādevamapūrva-
sambandhānusāreṇaiveyaṃ bhavantī matvarthalakṣaṇā yadyapūrvakalpanāto jyā-
yasī na bhavet । tathāhi-utpattipūrvakaḥ khalu viniyogaḥ । utpattiśca na
dhātvarthasvarūpajñānamātram, viniyogāvasthāyāmapi dhātvarthasvarūpajñā-
nāviśeṣāt, kintu bhāvanāsādhyatayā dhātvarthasvarūpajñānam । tatra
yadyapyutpattividherapuruṣārthabhūtatvāddhātvarthasya na svāvaruddhā bhāvanā
<pb n="225"/>
sādhyatvena paryavasyati, tathāpyasyāsādhitasya sādhanatvāsambhavādbhā-
viviniyogavidhisādhyaphalabhāvanākaraṇatvāccānuguṇatayā bhāvanāsā-
dhyadhātvarthasvarūpapratipattipara eva bhavati । tathābhūtenaiva dhātvarthena śyenā-
dirnāmārtho vinaiva matvarthalakṣaṇayā karaṇatvena sambadhyate । tenāyamartho
bhavati—‘śyenena yāgaṃ kuryādityevam’iti। evaṃ sati viniyogadaśāyāṃ
gṛhītaśyenādikārakasyaiva yāgāderddhātvarthasya karaṇatvātkaraṇasya
karaṇāntarānvayāsambhavātpūrvapratītasambandhānurodhena matvarthalakṣaṇā na
doṣamāvahati । tasmādapūrvakkalpanālāghavenaikasmādeva śyenavato yāgāt
yāgavato vā śyenādapūrvamiti siddham । taduktam—</p>
<lg>
<l>phalena yasya sambandhaḥ tato'pūrvaṃ prakalpyate ।</l>
<l>tadrūpatvopapattau tu na yuktā bahukalpanā ।। iti ।।</l>
</lg>
<p>( taṃ. vā., pṛ. 373 )</p>
<trailer>iti prathamaṃ pratipadādhikaraṇam ।।1।।</trailer>
<head>atha dvitīyaṃ bhāvārthādhikaraṇam</head>
<head>saṃśayapūrvapakṣau</head>
<p>yadaikasmādapūrvaṃ tadā sandehaḥ—kiṃ bhāvaśabdebhyaḥ ? uta
dravyaguṇaśabdebhyaḥ ? iti । atrāyaṃ pūrvapakṣiṇo'bhisandhiḥ—yadyapi
<pb n="226"/>
dhātvarthanāmārthayoraniyamenāpi sambandhādanekādṛṣṭakalpanāparihāro
bhavatyeva, tathāpi sakṛduccaritasya śyenādivākyasya kadācinnāmārtha-
prādhānyena dhātvarthaguṇabhāvabodhakatvam, kadāciddhātvarthaprādhānyena
nāmārthaguṇabhāvabodhakatvam । etacca vairūpyalakṣaṇavākyabhedaprasaṅgānna
sambhavati । taduktam—</p>
<lg>
<l>pradhānaṃ phalasambandhi tatsambandhyaṅgamiṣyate ।</l>
<l>pradhānāṅgatvamekasya na caikatrāvakalpate ।। iti ।।</l>
</lg>
<p>( taṃ. vā., pṛ. 374 )</p>
<p>tasmānniyamenaikasyaikaphalasambandho vaktavyaḥ । tatra siddhasya
karaṇatvayogyatvānnāmārthasya siddhatvātkaraṇavācitṛtīyāvibhaktiyo-
gitvācca dhātvarthasya sādhyatvena karaṇatvāyogyatvātkaraṇavācitṛ-
tīyāvibhaktyabhāvācca nāmārthādeva phalam । na ca vācyam—phala-
sādhānatvādāśrayasambandhavidhāne phalasambandhavidhāne ca vākyabheda
iti । yathā dhātvarthasyaiva phalakaraṇatve matvarthalakṣaṇayā nāmārthaviśiṣṭa-
syaiva phalakaraṇatvānna vākyabhedassiddhānte,tathā nāmārthasyāpi matvartha-
lakṣaṇayā dhātvarthaviśiṣṭasyaiva phalakaraṇatvātkuto vākyabheda iti ।
nanu bhavatu dhātvarthasyāśrayatvam, tathāpi yathā nāmārthasya dhātvarthani-
ṣpādakatvameva dṛṣṭopakārakatvaṃ na tathā nāmārthe dhātvarthasya dṛṣṭo-
pakārakatvamastīti bhāvārthagatadhātvarthajanyādṛṣṭakalpanāyāṃ pratipadapūrvapa-
<pb n="227"/>
kṣavadatrāpyadṛṣṭakalpanāgauravameveti । maivam; godohanasyeva praṇaya-
nenāsamarthasyāpi dhātvarthena kārakatvasampādanarūpopakārajananāt ।
niyamādṛṣṭaṃ tu dravyaviśeṣaniyamātsiddhānte'pi samānamityevaṃ
prāpte'bhidhīyate—</p>
<head>siddhāntaḥ</head>
<p>bhavedevaṃ yadi vidhiśrutiḥ samānapadopāttasya dhātvarthasya prathamaṃ
phalabhāvanāyāṃ karaṇatvaṃ na pratipādayet । tathāhi-yajetetyatra vidhya-
varuddhabhāvanāviṣayatvena yāgaḥ pratīyate । bhāvanāviṣayatvañca bhāvanā-
karmatvameva । bhāvanā ca vidhyavaruddhā puruṣepsitameva bhāvyaṃ gṛhṇāti ।
karmabhūtamapi dhātvarthaṃ nepsitakarmatvenānumanyate, kintvanīpsitakarmatve-
naiva । puruṣasamīhitaphaloddeśenaiva pravṛttā kṛtistadevānīpptitakarmatayā
gṛhṇāti, yadetatsādhanabhūtam, odanoddeśapravṛtteva pākaṃ tatsādhanatvam,
sādhanāntarānavaruddhe sādhye bhavatu svakāraṇatvameveti । tena yajete-
tyatra vidhiśrutito dhātvarthasyaiva phalabhāvanākaraṇatvāvagamāt
tṛtīyāntasyāpi nāmārthasya dhātvarthakaraṇatvenaivānvaya iti siddham ।
taduktam—</p>
<lg>
<l>ākhyātavartī dhātvarthaḥ siddharūpaḥ pratīyate ।</l>
<l>tasmin phalavatīṣṭe tu nāmno dṛṣṭārthateṣyate ।। iti ।।</l>
</lg>
<p>(taṃ. vā., pṛ. 388)</p>
<pb n="228"/>
<p>nanvevaṃ sati “godohanena paśukāmasya praṇayet” “dadhnendriyakā-
masya juhuyāt” ( tai. brā., 2. 1. 5. 6. ) ityatrāpi samānanyāyena
dhātvarthasyaiva phalakaraṇatvānna guṇaphalasambandhasssāditi । naivam;
vidhiśrutireva dhātvarthakaraṇatve pramāṇamityuktam । vidhiścāprāpta-
viṣayaḥ । yatra ca phalakaraṇasyaiva dhātvarthasya prakaraṇaprāptasyā-
nūdyamānatvānna tasya vidhivyāpāraviṣayatvamiti guṇasaṅkānto
vidhiḥ prāptāprāptavivekena prakṛtaṃ dhātvarthamāśritya tatra guṇa eva
phale sambandhanīya iti । iha tu dhātvarthasyaiva vidhiviṣayatvādukta-
nyāyena tasyaiva karaṇatvamiti vaiṣamyam ।</p>
<p>nanu nāmārthasya phalakaraṇatvanirākaraṇena dhātvarthasya phala-
karaṇatvamiha sādhyam । tacca bā<fn n="1"/>daryadhikaraṇasva<fn n="2"/>rgakāmādhikaraṇābhyā-
meva siddham । tathāhi bādaryadhikaraṇasūtram—‘karmāṇyapi jaiminiḥ
phalārthatvāt’ ( jai. sū., 3. 1. 4. ) iti । anena karmaṇāmeva
phalasādhanavtamityuktam । tathā svargakāmādhikaraṇasūtram—‘asādha-
kantu tādarthyāt’ (jai. sū., 6. 1.2.) iti । anenāpyaphalārthatve
sati karmaṇaḥ sādhakapuruṣaśūnyatvaprasaṅgāditi phalasādhanatvameva
pratipādyate । na ca nāmārthasya phalakaraṇatvanirākaraṇārthamevedamadhi-
karaṇamiti draṣṭavyam, tathāpyarthasiddhatvāt । yadā pratipadādhikaraṇa-
<footnote n="1">pū. mī., 3. 1. 3.</footnote>
<footnote n="2">pū. mī., 6. 1. 1.</footnote>
<pb n="229"/>
siddhānte ekasya phalasādhanatvamiti nirūpitam, bādarisvargakāmā-
dhikaraṇābhyāñca dhātvarthasya phalakaraṇatvamiti pratipāditam, tadā-
rthādeva nāmārthasya phalakaraṇatvanirākaraṇāttadarthamidamadhikaraṇamupa-
padyata iti । maivam; na hi bādaryadhikaraṇe dhātvarthasya phalakaraṇatvaṃ
pratipādyate, kintvetadadhikaraṇasiddhenaiva dhātvarthasya phalakaraṇatvena
dṛṣṭopakāradarśananibandhanaṃ dravyaguṇasaṃskārāṇāmeva śeṣatvamiti
bādarermataṃ nirākriyate । svargakāmādhikaraṇe caitadadhikaraṇasiddhameva
karmaṇaḥ phalasādhanatvamāśritya phalakāmasya karmasvadhikāraḥ pratipā-
dyata iti na kiñcidanupapannam । sūtrantu vārtikenaiva vyākhyātam ।
taduktam—</p>
<lg>
<l>bhāvārthāḥ karmaśabdā ye tebhyo'pūrvakriyāgatiḥ ।।</l>
<l>taiḥ kuryādyajinā svargameṣa hyartho vidhīyate ।। iti ।</l>
</lg>
<p>(taṃ. vā., pṛ. 375)</p>
<trailer>iti dvitīyaṃ bhāvārthādhikaraṇam ।। 2 ।।</trailer>
<pb n="230"/>
<head>atha tṛtīyamapūrvādhikaraṇam</head>
<sutra>codanā punarārambhaḥ ।। 2. 1. 5. ।।</sutra>
<head>viṣayasaṃśayau</head>
<p>kathaṃ punaridamavagamyate ? asti tāvadapūrvamiti kṛtvā na
nāmarthebhyaḥ kintu bhāvārthebhya eveti nirūpitam । idānīmapūrvameva
kimasti nāstīti vicāryate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvadapūrvaṃ pratyakṣeṇopa-
labhyate । nāpyanumānena, tatpratibaddhaliṅgābhāvāt । na ca śabdena ।
na ca loke'pūrvapratipādakaṃ kiñcitpadamavagamyate । apūrvapadantvanva-
rthanāmatayā abhāvapratipādakameva । na cāpadarthībhūtasya vākyārthatva-
masti । nāpyupamānena, tasya sādṛśyamātraviṣayatvāt । nāpi dṛṣṭā-
rthāpatyā, jagadvaicitryasya svabhāvādevopapatteḥ । nāpi śrutārthāpatyā,
śrutasya yāgaphalasādhanatvasyānyathaivopapatteḥ । na hi sarvatra kāryasama-
samayabhāvinaḥ kāraṇatvam, kāryakāraṇayoryaugapadyābhāvāt । kintarhi
pūrvabhāvina eva । ataḥ pūrvabhāvitvamātreṇa karmaṇaḥ sādhanatvaṃ
bhaviṣyatīti kimapūrveṇa ? na ca vācyam—bhavatvanantarapūrvavṛttasya
sādhanatvam, cirātivṛttasya tu kathamapūrveṇa vinā sādhanatvamupapadya-
tāmiti । yataḥ prakalpyāpyapūrvaṃ cirātivṛttasyaiva karmaṇaḥ sādhanatvaṃ
<pb n="231"/>
vācyam । na hyapūrvaṃ sādhanam, karmaṇa eva sādhanatvāt । nāpi
phalam, svargasyaiva phalatvāt । athāpūrvadvāreṇa karmaṇa eva sādhana-
tvamityucyate, tataḥ kimapūrvaṃ karmaṇaḥ śaktiḥ ? vyāpāro vā ?
na tāvacchaktiḥ; śaktirhi śaktimadāśrayā bhavati । na ca śakti-
matyatikrānte śaktissamasti । nāpi vyāpāraḥ; sarvatra khalu
vyāpārāviṣṭasya vyāpāriṇa eva sādhanatvaṃ bhavati, na tu vyāpāra-
mātrasya । nanu ghṛtapānapūrvānubhavayorapi dhātusāmyaṃ saṃskāro vā
pratyakṣādibhiravagamyate । kalpanāhetutvaṃ loke dṛṣṭameva, tathātrāpya-
tītasyaiva karmaṇo'pūrvāntaravyāpāradvāreṇa phalasādhanatvaṃ bhaviṣya-
tīti । maivam; tatrāpyatītayoreva ghṛtapānapūrvānubhavayorapūrvakalpanāva-
datrāpyanyathaivopapatternirastameveti । yattu kṛṣyādau dṛśyata evāntarā-
lakāryaṃ, tatra vyavahitapitāmahaprapitāmahādivatkāraṇatvameva na tvanyeṣāṃ
tadvyāpāratvam । tena sarvatra pūrvabhāvina eva kāraṇatvam । iyāṃstu
viśeṣaḥ—kasyacidanantarapūrvabhāvinaḥ, kasyaciccirapūrvabhāvinastadi-
ti yathāpramāṇamaṅgīkaraṇīyamiti nāstyapūrve kiñcitpramāṇam ।
taduktam—</p>
<lg>
<l>tasmātkṛtatvamātreṇa pradhānaṃ puruṣe phalam ।</l>
<l>aṅgāni ca pradhāneṣu janayantīti gamyate ।।  iti ।</l>
</lg>
<p>(taṃ. vā., pṛ. 393)</p>
<pb n="232"/>
<head>prabhākaramatam</head>
<p>atra kecit—śabdābhidheyamevāpūrvamiti samādhānamabhidadhati ।
tathā hi-loke tāvatstanapānādipravṛttiprabhṛtisakalavyavahāreṣveva kā-
ryāvagatiḥ pravṛttinimittamiti svasantāne samadhigatam । tena vṛddha-
vyavahāreṣu hi śravaṇānantaraṃ cetanapravṛttimavagamya svarganāmā-
nusāreṇaitadeva tādvyutpādyamānenāvagatam—yatkāryāvagatireva pra-
vṛttinimittaṃ, sā ca tadbhāvabhāvitayā liṅgaśabdena kṛteti । tatra
yathā loke kriyākāryameva pravṛttihetutayā samadhigatam, tathā yo hi
yatkāmaḥ sa khalvavyavahitameva tadupāyaṃ kāryatayāvagacchati । yathā
tṛptikāmo bhojanam । odananiṣpattikāmaśca pākam । evaṃ sarvatra
kṛṣyādāvapyūhanīyam । tena yathā yathā kāmanā sambhavati, tathā
tathā tadavyahitopāya eva kāryatāṃ sambhāvayatīti vyutpattiḥ । evaṃ
ca sati “svarga kāmo yajeta” ityādiṣu svargakāmanāviśiṣṭapuruṣasamba-
ndhikāryaṃ liṅādibhiḥ pratipādanīyam । na ca svargakāmaḥ kālāntara-
bhāvinaḥ svargasya vyavahitāṃ yāgādikriyāṃ tadupāyatayā kāryatvena
boddhuṃ śaknoti । avyavahitopāyasyaiva loke kāryatvenāvagamasyokta-
kākhāntarasthāyi mānāntaravedyaṃ pumāṃsamāśritaṃ niyojyānvayayogyaṃ
khiṅādiśabdābhidheyamapūrvameva kāryamarthāpattyā kalpyata iti । tacca
<pb n="233"/>
yāgasya phalasādhanatvanirvāhāya parairapi kalpanīyam । asmābhiścā-
vyavahitakāmyopāyakāryavyutpattibalāttadeva pradhānaṃ phalopāyabhūtaṃ
liṅśabdābhidheyaṃ svīkṛtamiti nānupapannam ।</p>
<p>nanvevaṃ satyarthāpattipramāṇakatvenāpūrvatvavyāhatiḥ syāt ।
satyam; yadyapūrve'rthāpattiḥ pramāṇaṃ bhavet, kintarhi tadviṣayaliṅā-
diśabdena tātparyaviṣayatā tadupasthitau na tatra prāmāṇyam । yathā
paramata eva viśvajidādau yadyapi svargakāmādipade śrutārthāpattyā ka-
lpyamāne tadartho'pi viśeṣaṇatayopasthita eva, tathāpi na tatrārthāpattiḥ
pramāṇaṃ bhavet, kintarhi ? vācakaśabda eva । tadvācakaśabde tu sā
pramāṇam । tadvadihāpi nāpūrvarūpe'rthe'rthāpattiḥ pramāṇam । kiṃ
tarhi ? tadgocaraliṅādiśabdatātparya eva । avadhṛtatātparyaśca liṅā-
diśabda eva tatra pramāṇamiti । evañca tatraiva liṅśabdasya mukhya-
tvam । na hi sati sambhave'nekārthatvaṃ śabdasya yuktamiti liṅśa-
bdasya kriyākāryatvaṃ lākṣaṇikameva ।</p>
<p>nanvagatamukhyārthasyānvayānupapattirhi lakṣaṇākāraṇam । na ca
loke liṅśabdasya mukhyabhūto'pūrvo'rtho viditapūrvaḥ । tadanavagame
ca kathaṃ lakṣaṇeti । maivam; prāmāṇikānāmuttarakālamayaṃ vivekaḥ,
<pb n="234"/>
itareṣāṃ tvapabhraṃśādivat । na ca liṅśabdātiriktapramāṇaṃmapūrvamava-
gamyate । kriyā tu pramāṇāntarāvagateti saiva lakṣaṇāviṣayo nāpūrvam ।
sambandhaśca yadyapi laukikabhojanādikriyayā saha sākṣādapūrvasya
nāsti, tathāpi yāgadikriyā tāvadapūrvasambaddhā, tadgataṃ ca kriyātvaṃ
bhojanādikriyāsvapyastīti parasparasambandhāllukṣaṇopapattiriti ।</p>
<p>nanu kāmyasvargaviśiṣṭaḥ puruṣo vyavahitopāyatayā kriyāṃ vihā-
yāvyavahitopāyamapūrvarūpaṃ kāryaṃ pravṛttihetutayā liṅabhidheyaṃ cenmanyate,
evaṃ tarhīṣṭopāyataiva pravṛttiheturastu liṅabhidheyā ca, kimānuṣaṅgikakā-
ryāvagameneti । ucyate—kasyeṣṭopāyatā pravṛttiheturliṅabhidheyatā ca
bhavadabhimatā । na tāvadyāgasya, nāpi kṛteḥ, na dvayorapi, vyavahitatve-
nāvyavahitakāmyopāyatvābhāvāt । avyavahitakāmyopāyasyaiva kārya-
tvena liṅabhidheyatvasvīkārāt । athāvyavadhānādapūrvasyaiva, tada-
yuktam; paramate'pi vidhitaḥ pūrvamapūrvasyānavagatatvāt । liṅādi-
śabdenaivāpūrvamabhidhātavyaṃ, tadgateṣṭopāyatvaṃ ca । asmanmate tvapūrvamātra-
meva kāryarūpeṇābhidhīyata iti mahānayaṃ viśeṣaḥ । ataḥ śabdābhi-
dheyamevāpūrvamiti ।</p>
<head>prabhākaramatakhaṇḍanam</head>
<p>atrocyate—bhavedevaṃ yadi vyutpattivirahamahānalajvālāpara-
<pb n="235"/>
mparāparihāro na bhavet । tathāhi—yattāvaduktaṃ stanapānādiprabhṛti
sakalavyavahāreṣveva kāryāvagatiḥ pravṛttinimittaṃ svasantāne samadhi-
gatamiti । tadayuktam; vyabhicārāt । kṛtisādhyaṃ hi kāryamitya-
vagataṃ loke, kṛtyanantaramutpattumarhatvaṃ loke viṣabhakṣaṇakaṇṭakamarda-
nādiṣvapyaviśiṣṭam । na hi viṣabhakṣaṇe kaṇṭakamardane vā kṛtyananta-
rotpattyarhatvaṃ na sambhavati । na ca tasya svasantāne pravṛttihetutvamanava-
gatam । athāniṣṭopāyatayā na tatra pravṛttiḥ । evaṃ tarhi tadāgamanyā-
yeneṣṭopāyataiva pravṛttiheturastu, kiṃ kāryeṇeti ।</p>
<p>yadapi kenāpyuktam—na kṛtyanantarotpattyarhatvaṃ kāryatvam, kintu
kṛtiprayojanatve sati kṛtyanantarotpattyarhatvam । prayojanaṃ ca tadevo-
cyate—yadavagatamicchāpravṛttau kāraṇam । na ceṣṭopāyataiva paramavagatā
satīcchāprasavakāraṇam, kintu iṣṭatadupāyāniṣṭaparihāratadupāyānāṃ
caturṇāmevecchāprasavahetutvam । sakalakāryasyaiva cāniyatakāraṇatvā-
sambhavādetaccatuṣṭayānugatamevecchotpattikāraṇaṃ vaktavyam, caturṣvanyata-
matvameva.... ....etadeva vā kṛtiprayojanatvam । na hi viṣabhakṣaṇe
kaṇṭakamardane vā evambhūtakṛtiprayojanatve sati kṛtyanantarotpattya-
rhatvamastīti na tena vyabhicāra iti ।</p>
<p>tadetadarthaśūnyaṃ bhrāmakameva paraṃ vacanam । na hīṣṭopāyāti-
<pb n="236"/>
riktā'nyā koṭissamasti, aniṣṭaparihārasyāpīṣṭatvādaniṣṭapari-
hāropāyasyāpīṣṭopāyatvāt । tatra cecchāprasavahetutvaṃ svabhāvasundara-
tvādiṣṭasyaiva paraṃ na tviṣṭopāyasya, apriyatvena svato duḥkhahetutaye-
cchotpādakatvāsambhavāt । kintu phalameva svagatāmicchāmutpādya
svopāyatayā tatrāpīcchāmutpādayati । etacca lipsā<fn n="1"/>dhikaraṇa eva
prapañcitam । tena sādhanasyecchājanakatvānna prayojanatvam । ataḥ kathaṃ
kṛtiprayojanatvaviśeṣitamapi kāryatvaṃ pravṛttijanakamiti । atha tanmā
bhavatviṣṭopāyasyecchājanakatvam, icchāviṣayatvaṃ tāvadasti । na ca
viṣabhakṣaṇakaṇṭakamardanayoricchāviṣayatvamasti । tenecchāviṣayatva-
viśeṣitameva kāryaṃ pravṛttiheturbhaviṣyatīti । tadapyayuktam; sādhanasya
hīcchāviṣayatvaṃ phalajanyamityuktam । tacca phalasādhanatvāvagamādhīna-
meveti tadeva pravṛttinimittam । tenecchādvāreṇeṣṭopāyatāyā eva
pravṛttihetutvaṃ loke'pīti kāryasya pravṛttihetutve vyutpattiviraha
eveti ।</p>
<p>bhavatu vā loke kāryasya pravṛttihetutvam, tathāpi vede'pūrvarūpa-
kāryopasthitistu kutaḥ ? tathā hi—kimatra liṅabhidheyaṃ pravṛttini-
mittaṃ kāryaśabdenābhimatam, kiṃ kṛtyuddeśyaṃ pradhānaṃ paramparayā kṛti-
<footnote n="1">pū. mī., 4. 1. 1.</footnote>
<pb n="237"/>
sādhyam ? atha sākṣādevānyoddeśapravṛttakṛtyutpādyam ? atra na
tāvatpūrvaḥ; tathātve phalasyaiva kāryatvāt । na hi kṛtyuddeśyaṃ pradhānaṃ
paramparayā kṛtisādhyaṃ phalātiriktaṃ loke dṛṣṭam । nāpi dvitīyaḥ;
tathātve ca dhātvarthasyaiva kāryatvāt । na hi sākṣādanyoddeśapravṛtta-
kṛtyutpādyaṃ dhātvarthātiriktaṃ loke samadhigatam, apūrvaṃ tvetadubhayarūpā-
bhāvāt kutaḥ kāryaṃm ? ato yaduktamavyavahitakāmyopāyatvameva
kāryatvamiti loke samadhigatamiti, tannirastam । etadubhayarūpa-
rahitasya kāryatvāsambhavāt ।</p>
<p>yadapi loke svasantānānusāreṇa kāryāvagamaḥ pravṛttiheturityasa-
ddhyāropyābhihitam, tadapi sākṣādanyoddeśapravṛttakṛtyutpādyakriyā-
rūpakāryameva । vede'pi yadi tathābhūtakāryāvagamaḥ pravṛttiheturabhidhī-
yate tadiṣyata eva । na ca vācyam—yadanantaraṃ yanniṣpadyate tadeva
taduddeśapravṛttakṛtaniṣpādyaṃ bhavati । tṛptyuddeśapravṛttakṛteriva bhojanam ।
na ca yāgānantaraṃ phalaṃ niṣpadyate; ato na yāgasya phaloddeśapravṛtta-
kṛtisādhyatvamiti । yato lakṣavedhakṣaṇoddeśapravṛttā hi kṛtirjyākarṣaṇa-
vimokamātranivṛttā, na ca tadanantaraṃ lakṣavedho niṣpadyate । kintarhi ?
vegākhyasaṃskāraparamparayā cireṇaiva । tena kvacidanantarasya, kvacidvyava-
hitopāyasyāpi loke kāryasya dṛṣṭatvādavyavahitopāyatvameva kārya-
tvamiti nāsti vyutpattiḥ ।</p>
<pb n="238"/>
<p>atha tatrāpi lakṣavedhāvyavahitakriyākṣaṇasyaiva kāryatvamityu-
cyate; tat kiṃ kṛtyuddeśyatvena kṛtyutpādyatvena vā ? na tāvadudde-
śyatvena; lakṣavedhasyaivoddeśyatvāt । nāpi sākṣātkṛtyutpādyatvena;
ādyakriyākṣaṇamātrotpādanivṛttatvāt kṛteḥ । tena yathāvāntaravyā-
pāradvāreṇa vyavahitopāyasyāpi lakṣavedhasya kāryatvam, tathā yāga-
syāpi svīkriyatāṃ kimapūrvakāryasvīkāravyasaneneti । tena phala-
dhātvarthātiriktāpūrvākhyakāryasvarūpe vyutpattivirahaḥ । bhavatu vā-
pūrvameva kāryam, tathāpi vidhiśabdābhidheyatvaṃ tasya kutaḥ ? tathāhi—
svargakāmapadasamabhivyāhārānyathānupapattyā avyavahitakāmyopāyarūpe
kārye liṅśabdasya śaktiḥ kalpanīyā । tathā ca satyarthāpattiviṣa-
yatvāttasyāpūrvatvavyāhatirdurnivāraiva ।</p>
<p>yaduktamarthāpatterupasthāpakatvamātram, apūrvaprāmāṇyaṃ punarli-
ṅśabdavācyatva eva । yathā viśvajidādau svargakāmapada-
kalpanāyāmiti । tadayuktam; viśvajidādiṣu hi svargarūpasya
sarvān pratyaviśiṣṭatvenāvagatapūrvatayopasthitasya tatsādhyatvābhi-
dhāyakaṃ svargakāmapadaṃ viśvajidvākyaśeṣatvena śrutārthāpattyā
kalpyata iti yuktam । atra punarapūrvakāryasyānyato'nupasthi-
tatvādapūrvatvādarthāpattipramāṇenaivopasthitirvaktavyā । pramāṇaṃ copasthā-
payati, atha ca na tatra pramāṇamiti hāsyāspadameva । tatra
<pb n="239"/>
yadyarthāpattirapūrve pramāṇam, tatra liṅo'nuvādakatvādaprāmāṇyameva ।
arthāpattipramāṇādanupasthite'pūrvakārye hi liṅādibhiḥ saha vācya-
vācakasambandhānavadhāraṇāt । na ca śabdasahāyāttarkkādevāpūrvopasthi-
tiriti vācyam । yataḥ pramāṇopasthite khalvarthe tadviparītā-
rthāntaragatāniṣṭaprasaṅgastarkkaḥ । yathā “śyenenābhicaran yajeta” iti ।
atraivāvagate bhāvārthasya phalasādhanatve nāmārthasyāpi phalasādhanatve
adṛṣṭāntarakalpanāprasaṅgaḥ । na cātrānyathānupapatteḥ prāk śabdā-
dapūrvasyopasthitiriti satyapyapūrvakāryatve sambandhāgraharūpo'paro
vyutpattivirahaḥ । tadayaṃ saṃkṣepārthaḥ—</p>
<lg>
<l>pravartakatve kāryasya tathāpūrvasvarūpake ।</l>
<l>vidhiśabdābhidheyatve vyutpattivirahastridhā ।।</l>
</lg>
<p>dūṣaṇāntarāṇi tu vistarabhayānnoktāni । tadetatsarvathā'pūrva-
kāryābhidhānaṃ vidhiśabdasyābhidhānato yathā yathā nirūpyate, tathā
tathā kadalīkāṇḍe'ntassāravicārasamānamevetyalamatisvapnasya vika-
tyaneneti yathāvārtikamevāpūrvapramāṇaṃ prastūyate ।</p>
<head>bhāṭṭamatena siddhāntaḥ</head>
<p>arthāpattirevāpūrve pramāṇamiti । tathā hi— “darśapūrṇamāsā-
bhyāṃ svargakāmo yajeta” ityatra viddhyavaruddhā bhāvanā svargakāma-
<pb n="240"/>
padopanītaṃ puruṣārthībhūtaṃ svargameva sādhyaṃ parigṛhya sādhanākāṃ-
kṣiṇī yāgameva samānapadopāttaṃ sādhanatayā gṛhṇatī kālā-
ntarabhāvini svarge bhaṅgino yāgasya sādhanatvamavagatamanupapadyamā-
namapūrvarūpaṃ yāgajanyamavāntaravyāpārabhūtaṃ cirasthāyi kalpayati ।
na ca vācyam—sarvatra vyāpāraviśiṣṭasyaiva vyāpāriṇaḥ sādhanatvaṃ
bhavati, na tu nivṛtte vyāpāriṇi vyāpāramātrasyeti । yato dhanu-
rjyākarṣaṇamokṣaṇasyātikrāntasyāpyavāntaravyāpāraparamparādvāreṇa ci-
reṇāpi lakṣavedhasādhanatvadarśanāt । ata eva yatkenāpyuktam—
yadvidyamānavyāpārijanita evāvāntaravyāpāra ityutpattyapūrvavyahitasya
paramāpūrvasya nāvāntaravyāpāratvamiti tadapi parāstam; yenāneka-
vyāpāraparamparayā vyavahitasyāpyantimavegākhyasaṃskārajanyasya kri-
yākṣaṇasya lakṣavedhoddeśapravṛttadhanurjyākarṣaṇamokṣaṇāvāntaravyāpāra-
tvadarśanāt । kiñcārthāpatteranyathāpyupapattiranyathaivopapattiriti dūṣaṇa-
dvayam । tenānumānadūṣaṇaṃ viśeṣavirodhamabhidadhatā'rthāpattidūṣaṇā-
parijñānamevātmanaḥ prakaṭitamiti ।</p>
<p>yadapyuktam—kāryakāraṇayorayaugapadyātsarvatra pūrvabhāvina eva
kāraṇatvam, tena yathānantarapūrvabhāvinastathārthāpattyā kvaciccirapūrva-
bhāvino'pi yāgasya bhaviṣyatīti । tadayuktam; kāraṇatvaṃ hi
kāryotpattiśaktiyogitvam । na cātītasya śaktiyogitvaṃ sambhavati ।
<pb n="241"/>
kathaṃ tarhi pūrvabhāvinaḥ kāraṇatvamiti cet—ucyate; dvayī hi
kāryasyāvasthā—utpannāvasthā, utpadyamānāvasthā ca । tatrotpannā-
vasthāyāṃ kāraṇasya pūrvabhāvitvameva । tadabhiprāyeṇocyate anantara-
pūrvabhāvikāraṇamiti । utpadyamānadaśāyāntu kāryotpattiśaktiyogi
kāraṇaṃ vidyata eva । sarvatrotpadyamānadaśāyāṃ kāraṇasya vidyamāna-
tvāt । kathaṃ cirātivṛttasya kāraṇatvamiti ? tenaiva śabdāvabodhita-
sādhanatvānupapattyā tadupapādakamapūrvaṃ kalpyata iti । taduktam—</p>
<lg>
<l>phalāya vihitaṃ karma kṣaṇika<fn n="1"/> cirabhāvine ।</l>
<l>tatsiddhirnānyathetyevamapūrvamapi kalpyate ।। iti ।।</l>
</lg>
<p>( taṃ. vā., pṛ. 390 )</p>
<p>nanvevaṃ bhavatu kṣaṇikasya yāgasya cirabhāviphalakaraṇatvānya-
thānupapattyā phalāpūrvamekam । apūrvāntarāṇi tu kutaḥ ? ucyate—
“darśapūrṇamāsābhyāṃ yajeta” ityatra karaṇatayā parasparasahitā bhaṅginaḥ
ṣaḍyāgāḥ pratīyante । tena yathā phalakaraṇatvānupapattyā phalāpūrvamekaṃ
kalpyam, tathā kṣaṇikānāṃ sāhityānupapattyotpattyapūrvāṇyapi kalpyanta
eveti nānupapannam । te ca ṣaḍyāgāḥ kālasambandhitayā samu-
dāyadvayāpannāḥ “darśapūrṇamāsābhyām” iti karaṇavibhaktyā vivakṣita-
sāhityāḥ karaṇatayā pratīyante । teṣāṃ ca samudāyadvayāpannānā-
<pb n="242"/>
maṅgānyudīcyāni yathā prayājādīni sādhāraṇāni, asādhāra-
ṇānyapi tathā bahūni santyeva । tadyathā—“ca<fn n="1"/>turhotrā paurṇamāsī-
mabhimṛśet, pañcahotrāmāvāsyām” iti caturhotṛpañcahotṛmantrāṇā-
masādhāraṇāṅgatvam, tathā “saṃsthāpya paurṇamāsīṃ vaimṛdhamanunirvapati”
iti vaimṛdhasya karmaṇaḥ paurṇamāsyaṅgatvamiti । aṅgaṃ ca tadbhavati,
yatsvarūpe kārye vopakaroti । tatrodīcyāṅgānāṃ svarūpopayogā-
bhāvāt kārya evopayogo vaktavyaḥ । tena sāṅgā paurṇamāsī ekaṃ
samudāyāpūrvaṃ janayati । tathaivāmāvāsyā'paraṃ samudāyāpūrvamiti ।
na ca phalāpūrva eva kārye udīcyāṅgopayoga iti vaktavyam । asā-
dhāraṇāṅgopadeśasyāsādhāraṇakāryavyatireke'nupapatteḥ । anyathā eka-
phalāpūrvaprayuktatvena prayājādivatteṣāmapi sādhāraṇatvaprasaṅgāt । kiṃ
ca yatra vibhinnasamudāyasādhyamekaṃ kāryam, tatra prātyātmikasamudāya-
sādhyāvāntarakāryadvāreṇaiva । yathā padātmakavarṇasamudāyānāṃ
padārthajñānāvāntarakāryadvāreṇa vākyārthajñānamiti vyutpattivaśādutpa-
ttyapūrvāṇāṃ phalāpūrvasādhanatvānupapattyā sāṅgasamudāyadvayajanyamapūrva-
dvayameva kalpyata iti ।</p>
<footnote n="1">“pṛthivī hotā” ityādiko mantraścaturhotā । “agnirhotā” ityādiko-
mantraḥ pañcahotā ।</footnote>
<pb n="243"/>
<p>nanvevaṃ tarhi samudāyāpūrvadvayamevāvyavahitaphalasādhanamastu, kiṃ
paramaphalāpūrvasvīkāreṇa ? ucyate—kartturiṣṭaphalaniṣpādakatā phalā-
vyavahitaikakāryadvāreṇaiva, yathā kuvindasya tantusaṃyoganiṣpādanadvāreṇa
paṭaniṣpādakatvamiti vyutpatyā samudāyāpūrvadvayasyāvyavahitaphala-
sādhanatvānupapatyā phalāpūrvamekaṃ kalpyata ityapūrvanavakasiddhiḥ ।
tadapūrvanavakaśākhini cāropacārabālavalabhībhujaṅgaḥ saṅgatasopānakaṃ
cakre ।</p>
<p>atra ca pratipadādhikaraṇāpūrvādhikaraṇayorbhāvārthādhikaraṇa-
parikaratvādbhāvārthādhikaraṇa prayojanenaiva prayojanavatvam । bhāvārthā-
dhikaraṇaprayojanañcaivam—yadi dravyaguṇayāḥ phalasambandhastadā
apratinidhānam, adṛṣṭakāryatvena tatsadṛśasya dravyādestatkāryatvā-
navadhāraṇāt । bhāvārthasya tu phalasādhanatve, dravyābhāve tatsadṛśa-
dravyāntarasya dṛṣṭakāryatvena pratinidhānamiti ।</p>
<p>sūtrantu—apūrvaṃ punarasti, yadārambhaścodanā । ārabhyata
ityārambhaḥ phalabhāvanaivocyate । saiva codyamānā apūrvasadbhāve
pramāṇamityarthaḥ ।।</p>
<trailer>iti tṛtīyamapūrvādhikaraṇam ।।3।।</trailer>
<pb n="244"/>
<head>atha caturthaṃ tānidvaidhādhikaraṇam ।।</head>
<sutra>tāni dvaidhaṃ guṇapradhānabhūtāni ।। 2.1.6।।</sutra>
<head>viṣayasaṃśayau</head>
<p>avagatametadbhāvaśabdāḥ pradhānakarmaṇo vācakā iti । bahuprakā-
rāñca bhāvaśabdāḥ—yajati dadāti juhotītyevaṃprakārāḥ, avahanti
dogdhi pinaṣṭi vilāpayatītyevamādayaśca । teṣu sandehaḥ—kiṃ sarve
pradhānakarmaṇo'bhidhāyakaḥ ? uta kecidnuṇakarmaṇa iti । bhāvārthebhyo'-
pūrvamiti vyutpādite sarveṣāmevākhyātapadānāṃ bhāvārthatvāviśeṣātsarvebhya
evāpūrvaprasaktāvidānīṃ tadapavādārthaṃ guṇapradhānavivekaḥ kriyate ।</p>
<head>pūrvapakṣaḥ</head>
<p>tatrāyaṃ pūrvapakṣiṇo'bhisandhiḥ—yathā yajati dadāti juhotī-
tyādiṣu bhāvanā bhāvyamapūrvameva dhātvarthasya sannidhivaśād gṛhṇāti
prayojanatayā sādhyam, tathā'vahanti dogdhi pinaṣṭi vilāpayatītyādi-
ṣvapi bhāvanābhāvyamapūrvameva dhātvarthasya prayojanatayā sādhyaṃ yuktam ।
ataḥ sarveṣāmeva pradhānakarmatvamaviśeṣāt । nanu “vrīhīnarvahanti”
ityādiṣu dvitīyāśrutyā vrīhyādīnāmeva samabhivyāhṛtāvaghātādi-
kriyāpekṣayā prādhānyamavagamyate । ataḥ kathaṃ karmaṇaḥ prādhānyameva ।
maivam; lokavedayordvitīyāyāḥ prādhānyābhidhānavyabhicārāt ।
<pb n="245"/>
tathāhi—loke tāvat ‘upādhyāyāya gāṃ dadāti’ ityādiṣvanī-
psitakarmaṇyapi dvitīyā dṛśyata eva । tathā vede'pi saktumārutaikaka-
pālādiṣu, “saktūñjuhoti” “ekakapālaṃ juhoti” ityādiṣu dvitīyā
śrūyata eva । na ca saktvādīnāṃ prādhānyamasti । ato nātra dvitīyā-
śrutyā vrīhyādīnāṃ prādhānyamavagamyata iti । na ca vācyam—
vaituṣyarūpadṛṣṭopakāradvāreṇa sāmavāyikatve sambhavati yāgādivadapūrvadvā-
reṇārādupakārakatvamayuktamiti । yato vaituṣyārthatvenāvaghātavidhau
sati dṛṣṭārthatvaṃ sāmavāyikatvaṃ ca bhavati, vidheścāprāptaviṣayatvāt ।
na ca pramāṇāntaraviṣayavaituṣyopāyo vidhiḥ sambhavatītyadṛṣṭārthatvameva ।
na ca niyamasyāprāptatvānniyamārtho'yaṃ vidhiriti vaktavyam, niyama-
syāśrutatvāt । na hyatra niyamābhidhāyakaḥ kaścicchabdaḥ śrūyate । kiñca
vaituṣyopāyatvenāvaghātasya prāptatvādupāyāntaranivṛttirūpo niyamo
vaktavyaḥ । tathā ca sati śabdāntareṇa parisaṃkhyaivoktā bhavet । sā
ca tridoṣatvādayukteti pradhānakarmatvameva ।</p>
<p>athocyate—na vayaṃ niyamasya śābdatvamanyanivṛttirūpatvaṃ vā
brūmaḥ । kintarhi ? lokaprāptasyaivāpūrvasādhanatājñāpanam । taccāsya
nivṛttiphalatvānniyama ityucyate । tadatrāvaghātasyāpūrvasādhanatvama-
bhimataṃ yadvidhijñāpyaṃ kiṃ prayājādivatsākṣādevāpūrvajanakatvam ?
apūrvāya vaituṣyajanakatvaṃ vā ? na tāvatsākṣāt; siddhāntinā
<pb n="246"/>
tadanabhyupagamāt । nāpyapūrvāya vrīhivaituṣyajanakatvam; tasyāpi
lokata eva prāptatvāt । athaivaṃ sati lokānusāreṇa dalanāderapyapū-
rvasādhanatvaprāptyai vidhiriti cet—naitat; tathā sati parisaṃkhyāpatterna
niyamavidhitvam। tasmāt prayājādivadapūrvārthatvamevāvaghātādīnāmiti।
evañca sati ‘yadaikasmādapūrvaṃ tadetarattadartham’ iti nyāyena vrīhyādidra-
vyāṇāmavaghātārthatvātsarveṣāmevākhyātānāṃ pradhānakarmābhidhāyitvam,
tataścāpūrvabheda evetyevaṃ prāpte—</p>
<head>siddhāntaḥ</head>
<p>abhidhīyate—bhavedetadevaṃ yadyubhayamatra dravyaṃ kriyā ca vidhīyate ।
tadā hi dvayoreva prayojanākāṅkṣāyāṃ dravyasya dṛṣṭakriyāniṣpādakatvenaiva
prayojanākāṅkṣānivṛttiḥ । karmaṇastu dṛṣṭāsambhavādadṛṣṭārthatvameva kalpyata
iti prayuktam । yadā tu vākyāntarapratipāditaprayojanaṃ dravyamupāttaṃ,
tadā karmaṇo'pi tadapekṣitadṛṣṭopakāranirvartanenaiva prayojanatvānnādṛṣṭa-
kalpanāyāṃ pramāṇamasti । ihāpi “vrīhīnavahanti” ityādau “vrīhi-
bhiryajeta” ityādivākyapratipāditaprayojanameva vrīhyādidravyamupāttam,
tathā vidhīyamānasyāvaghātādikarmaṇo'pi tadapekṣitataṇḍulādirūpa-
dṛṣṭopakāranirvartanenaiva prayojanatvānnādṛṣṭakalpanāyāṃ pramāṇamasti ।
<pb n="247"/>
taduktam—</p>
<lg>
<l>nāmākhyātārthasambandhe yadaklṛptaṃ prayojanam ।</l>
<l>tasyādṛṣṭārthatā yuktā, netarasyāpramāṇikā ।। iti ।।</l>
</lg>
<p>(taṃ. vā. 406)
na caivaṃ satyavaghātāderdṛṣṭavaituṣyopāyatvasya prāptatvānna tadarthatayā
vidhervaiyarthyamiti vaktavyam । yato vrīhīṇāṃ taṇḍulādi-
nirvṛttidvāreṇa yāgasādhanatvāttaṇḍulanirvṛttirūpārthākṣepeṇāvaghātaprā-
ptirvaktavyā । na ca śraute vidhau satyākṣepaḥ sambhavati । tenākṣepāt
prāgeva śrautasya vidheḥ prāptaviṣayatvam । na ca vināpi vidhinā prāpsyataḥ
kiṃ vidhineti vidhivaiyarthyam । aprāptāṃśapūraṇenaivārthavatvāt ।
tathāhi—nityabhūtā khalu prāptirvidhito'vagamyate, ākṣepataśca pākṣi-
kī । anyasyāpi vaituṣyopāyasyākṣepāviśeṣāt । tena yasmin
pakṣe nāvaghātaprāptistatpakṣapūraṇenāpūrvopayogitayā vidheḥ sāphalya-
miti । ayameva ca niyamaparisaṃkhyayorbhedaḥ—yatpakṣaprāptaviṣayatvā-
nniyavidheraprāptāṃśapūraṇameva phalam, arthādanyanivṛttiḥ । parisaṃkhyā-
yāntu yugapadubhayaprāpteraprāptāṃśapūraṇābhāvādanyanivṛttireva vidheḥ
phalamiti । eṣa ca niyamavidhiprakāro “vrīhibhiryaṃjeta” ityatra
dravyavidhāvapyūhanīyaḥ ।</p>
<pb n="248"/>
<p>nanvatra kimavaghātādijanyamadṛṣṭamasti na vā ? na tāvannāsti,
adṛṣṭamantareṇa niyamānupapatteḥ । athāsti, tadā saṃmārgādivadava-
ghātāderapyadṛṣṭārthatvānnāstyadhikaraṇabheda iti । na hyavaghātāderadṛṣṭārtha-
tve vidhānamanuṣṭhānaṃ vā, kintu dṛṣṭalolutvādvidhiḥ apekṣitavrīhi-
vaituṣyārthameva । tasya cāprāptāṃśapūraṇena yadavaghātāderniyamānuṣṭhānapra-
tipādanaṃ tadupapattaye taṇḍulādigatamadṛṣṭaṃ kalpyamānaṃ ‘na nimittaṃ vidhi-
rapabādhata’ iti nyāyena na dṛṣṭārthatvamabādhitamadhikaroti । sammārgā-
diṣu tu vidhya pekṣitadṛṣṭābhāvādadṛṣṭārthameva vidhānamiti bhedaḥ ।</p>
<p>yattu dvitīyā prādhānyaṃ vyabhicaratītyuktam, tadanantarādhikaraṇe
parihariṣyāmaḥ । iha punaradvitīyāntānāmapi bahūnāṃ “prayājaśeṣeṇa
havīṃṣyabhighārayati” “maitrāvaruṇāya daṇḍaṃ prayacchati” “agnestṛṇā-
nyapacinoti” “tapte payasi dadhyānayati” ityevamādīnāmapyudāharaṇa-
tvādvākyāntaraklṛptaprayojanadravyasambandhena dṛṣṭopakāradarśanameva pramā-
ṇamiti । taduktam—</p>
<lg>
<l>“yairdravyaṃ na cikīrṣyate tāni pradhānabhūtāni dravyasya guṇabhūtatvāt ”</l>
<l>“yaistu dravyaṃ cikīrṣyate guṇastatra pratīyeta tasya dravyapradhānatvāt”</l>
</lg>
<p>(jai. sū., 2. 1. 7, 8) iti ।</p>
<p>ato dravyaguṇatvādevamādīnāṃ nāpūrvabheda iti ।</p>
<pb n="249"/>
<p>prayojanam—vikṛtau praiyaṅgave carāvatideśaprāpto'vaghāto
vrīhidravya eva kartavyaḥ, pradhānaśrutadravyāgadravyasyābādhakatvāt ।
atidiṣṭaprayājājyavaditi pūrvaḥ pakṣaḥ । taduktam—</p>
<lg>
<l>pradhāne hi śrutaṃ dravyaṃ nāṅgadravyasya bādhakam ।</l>
<l>prayājeṣvājyavattena hantau syādvrīhyabādhanam ।।  iti ।</l>
</lg>
<p>(taṃ. vā., pṛ. 407)</p>
<p>siddhānte tu—priyaṅgūṇāmeva kāryāntaropayuktatvena saṃskārya-
tvāttāsāmevāvaghāta iti । taduktam—</p>
<lg>
<l>pradhānaupayikaṃ dravya saṃskārairapi yujyate ।</l>
<l>tena hantyādibhiḥ sarvaiḥ saṃskartavyāḥ priyaṅgavaḥ ।। iti ।</l>
</lg>
<p>(taṃ. vā., pṛ. 407)
tathā prakṛtāvapi prayojanāni—adṛṣṭārthatve sati sarvaupadhikaṃ
kṛṣṇalāvaghātavat sakṛdevāvaghātaḥ kartavyaḥ । evaṃ yavaprayoge'pi
avaghātārthaṃ vrīhaya evotpādayitavyāḥ । tathā pradhānadravyavaituṣyaṃ
copāyāntareṇāpi kartavyaṃ yadi pūrvaḥpakṣaḥ । siddhānte tu
taṇḍulanirvṛttiparyantamavaghāto'bhyasitavyaḥ । yavaprayoge tu yavā
evāvahantavyāḥ । prakṛtadravyavaituṣyañca nopāyāntareṇa kartavyamiti ।</p>
<p>sūtrantu—ākhyātāni dvaidhaṃ dviprakāraṃ vidhāyakāni kānici-
dguṇakarmaṇaḥ, kānicitpradhānakarmaṇa iti ।</p>
<pb n="250"/>
<p>yattu kenāpi gurumatajānatā tanmatamasamyagupanyasya dūṣitam,
tadupahāsāspadam । tathāhi—sa khalvevamāha—anyaniṣṭo hi
bhāvārtho na vidhiviṣayo nāpūrvaviṣaya ityarthaḥ anyaniṣṭhatvaṃ ca
bhāvārthasyāvagatāpūrvasādhanadravyaprayojanatvam । tathāvaghātaprokṣaṇā-
diṣu vidyata iti teṣāmapūrvaviṣayatvābhāvādguṇakarmatvameva । ananya-
niṣṭhastu bhāvārtho'pūrvaviṣaya eva । ananyaniṣṭhatvaṃ ca bhāvārthasyā-
vagatāpūrvasādhanadravyaprayojanatvameva । tacca prayājānuyājādiṣu
vidyata iti teṣāṃ pradhānakarmatvameveti । na caivambhūte pradhānakarmatve
suvarṇabharaṇadānādhyayanādīni vyabhicārasthānāni bhavanti sarveṣā-
mevānārabhyādhītatvenāpūrvasādhanadravyaprayojanatvānavagamāt । nāpi
“yasya parṇamayī juhūrbhavati” itivadapūrvasambandhidravyaprayojana-
tvāvagatiḥ suvarṇādīnāṃ vyabhicaritakratusambandhitvādapūrvopā-
yatvānupasthiterdvitīyādyanīpsitakarmaṇyapi nānupapannā । evañca
satyavaghātādiṣvanyaniṣṭhatvena bhāvārthasyāpūrvaviṣayatvāsambhavādviṣayasya
ca pūrvaviśeṣāvagatihetutvādvidhiśabdenāpūrvaṃ pratīyamānaṃ kṛtamevānūdyata
iti yuktam । prayājādiṣu tu apūrvasādhanadravyaprayojanatvānavagame
viṣayabhāvasyoktatvādyuktā prayājādiviṣayāpūrvāntarāvagatiriti ।
na caivaṃ satyavaghātādīnāmapūrvāviṣayatvādavidheyatvamiti vācyam ।
na hyapūrvaviṣayatvaṃ vidheyatvam, kintu apūrvasiddhyarthamupādīyamānatvam ।
<pb n="251"/>
taccāvaghātādiṣvapyaviśiṣṭameveti । yadā yattatsiddhyarthamupādīyate
tadvidheyamiti tantre vyavahāra iti sarvañcaitadavahitamatibhistattvato
nirūpyamāṇamasmanmatābhinnamevāpūrvābhidhānābhidheyayoḥ paraṃ viśeṣaḥ ।
apūrvābhidhānaṃ cāpūrvādhikaraṇa eva nirākṛtam । alamatiparapakṣaprati-
kṣepamātraparatayeti ।।</p>
<trailer>iti caturthaṃ tānidvaidhādhikaraṇam ।। 4 ।।</trailer>
<head>atha pañcamaṃ sammārgādhikaraṇam</head>
<head>viṣayasaṃśayau</head>
<sutra>dharmamātre tu karma syādanirvṛtteḥ prayājavat ।।
।। 2. 1. 9. ।।</sutra>
<p>“snucaḥ sammārṣṭi” “paridhīn sammārṣṭi” “agnīn sammārṣṭi”
“puroḍāśaṃ parthagnikaroti” iti śrūyate । tatra sandehahaḥ—kiṃ
paryagnikaraṇaṃ sammārjanañca pradhānakarma, uta guṇakarmeti ।
pūrvādhikaraṇe “tāni dvaidham” ityabhidhāya pradhānakarmaguṇakarmalakṣaṇaṃ
<pb n="252"/>
sūtradvayenoktam । idānīṃ kvacidviṣayaviśeṣe sammārgādau pradhānakarmā-
pavādaḥ kriyate ।</p>
<head>pūrvapakṣaḥ</head>
<p>tatrāyaṃ pūrvapakṣiṇo'bhisandhiḥ-‘yaistu dravyaṃ na cikīrṣyate tāni
pradhānabhūtāni dravyasya guṇabhūtatvāt’ iti pradhānakarmalakṣaṇamuktam ।
na ca srugādiṣu sammārgādijanyacikīrṣito vidhyapekṣitaḥ kaścidupa-
kāro dṛśyate । ato ‘dravyāṇāṃ karmasaṃyoge guṇatvenābhisambandhaḥ’
tathā ‘bhūtabhavyasamuccāraṇe bhūtaṃ bhavyāyopadiśyate’ iti nyāyena srugā-
didravyāṇāmeva sammārgādirūpakarmārthatvāt prayājādivat pradhāna-
karmatvameveti ।</p>
<p>nanu mā nāmāvahantyādivatpramāṇāntareṇa dravyagataṃ cikīrṣita-
mavagamyatām, tathāpi dvitīyāśrutirevepsitatamārthābhidhāyinī srugā-
digatamadṛṣṭaṃ cikīrṣitamavagamayiṣyatīti । maivam; syādevaṃ yadi dvitīyā
īpsitatamatvavācinī bhavet । sā tu “saktūñjuhoti” ityādiṣu
vyabhicaratīti pūrvādhikaraṇa evoktam, tathāpi smaraṇamapīpsitānī-
psitasādhāraṇam । tathā hi ‘karturīpsitatamaṃ karma’ (pā. sū., 1.4.49)
iti smaryate ‘tathāyuktaṃ cānīpsatam’ (pā. sū.,1.4.50) ityāpi ।
tena kriyājanyatvameva sarvatrāvyabhicārāt dvitīyārthaḥ । tatpradhāna-
<pb n="253"/>
karmatve'pyaviruddhameva । nanu vākyāntaraklṛptaprayojanamatra srugādi-
dravyam, aklṛptaprayojanañca sammārgādi karma । klṛptaprayojanayośca
sambandhaḥ, klṛptaprayojanañca sammārgādi karma । klṛptaprayojanayośca
sambandhaḥ, klṛptaprayojanārthatvenaivāklṛptaprayojanaṃ vidhīyata iti
yuktam । ‘apekṣitavidheranapekṣitavidhānaṃ durbalam’ iti nyāyena
dṛṣṭopakārābhāve'pi dvitīyā īpsitatamābhidhānamapyuktanyāyādeva
klaptaprayojanasrugādidravyārthatvāt sammārgādīnāṃ ( na ? ) guṇakarmatvaṃ
sambhavatīti । ucyate—syādevaṃ yadyaklṛptādhikaraṇaṃ vidhi-
ranumanyate । sa hi svarasataḥ sādhyasya sādhanamitikartavyatā-
ñcākāṃkṣattadupāyabhūtaṃ dravyādikamapi ākāṃkṣati, tena vinā tada-
siddheḥ । yattu dravyagataṃ saṃskārādikaṃ dṛṣṭārthadravyākāṃkṣayā sambadhya-
mānaṃ tadapyākāṃkṣotthāpanenānumanyate । na ca “srucaḥ saṃmārṣṭi” ityā-
diṣu srugādīnāṃ vrīhīṇāmiva dṛṣṭopakārārthamavaghātādiṣu sammārgā-
diṣvapyapekṣā samasti । na ca dvitīyāśrutibalenaiva srugādīnāṃ saṃmā-
rgādiṣvākāṃkṣotthāpanenākāṃkṣayā cādhikāravidherapyākāṃkṣotthāpane-
nānumatiriti vaktavyam । dvitīyāśruterīpsitānīpsitasādhāraṇatvena
sammārgasya saṃskārakarmatve pramāṇābhāvasyoktatvāt । ataḥ sarvathā
sammārgādīnāṃ srugādipadārthatve pramāṇābhāvāt dravyacikīrṣābhāvena
dharmamātramevañjātīyakaṃ (saṃ) mārgādi prayājādivat pradhānakarmatvenaiva
vidhīyata ityevaṃprāpte'bhidhīyate—</p>
<pb n="254"/>
<sutra>tulyaśrutitvādvetaraiḥ sadharma syāt ।। 2. 1. 10. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatra dvitīyāśrutisamabhivyāhṛta-
sammārgādikriyāpekṣaṃ srugādi prādhānyaṃ nābhidadhyāt । sā hi ‘kartu-
rīpsitatamaṃ karma’ ityanuśāsanādodanaṃ pacati, kaṭaṃ karoti ityādi-
prayogadarśanāccepsitatamatvalakṣaṇaṃ srugādīnāṃ prādhānyamevābhidhatte ।
tathā ca sati vidheḥ sāmānyenāpratipannaśeṣabhāvādīnāṃ sammārgādīnāṃ
srugādisamabhivyāhṛtānāṃ srugādigatameva śeṣitvaṃ bodhayatīti guṇaka-
rmatve dvitīyāśrutireva pramāṇāmiti । nanu “saktūñjuhoti” ityādiṣu
dvitīyepsitatamatvalakṣaṇaṃ prādhānyaṃ vyabhicaratītyuktam । maivam;
tatrāpīpsitatamatvarūpaprādhānyāvyabhicārāt । yattu karaṇatvarūpaṃ
guṇatvaṃ, tallākṣaṇikameva । taduktam—</p>
<lg>
<l>prādhānyameva tatrāpi dvitīyā vadati svataḥ ।</l>
<l>virodhāttena sambandho guṇabhāvastu lakṣyate ।। iti ।</l>
</lg>
<p>( taṃ. vā., pṛ. 410)
nanu mukhyā'nabhidhāne lakṣaṇā bhavati । taduktam—</p>
<lg>
<l>abhidheyāvinābhūte pravṛttirlakṣaṇeṣyate ।। iti ।</l>
</lg>
<p>(taṃ. vā., pṛ. 354)</p>
<pb n="255"/>
<p>kathaṃ punaḥ saktuprādhānyaṃ viruddhyate, yena virodhādguṇabhāvo
lakṣaṇīyaḥ । ucyate-yasya kvacidupayogo nirvṛtto bhaviṣyatīti vāva-
dhāryate tatsaṃskārārthatvāt karmaprādhānyaṃ pratipadyate । na ca saktūnāṃ
bhūtabhāvyupayogaḥ । taduktam—</p>
<lg>
<l>bhūtabhāvyupayogaṃ hi saṃskāryaṃ dravyabhiṣyate ।</l>
<l>saktavo nopayokṣyante nopayuktāśca te kvacit ।। iti ।</l>
</lg>
<p>(taṃ. vā., 411)</p>
<p>ato guṇabhāvalakṣaṇayā saktusādhanakahomavidhānamevaitaditi
siddham । sā ca lakṣaṇā mukhyārthatātparyānupapattyā bhavati । iha
mukhyārthaparatvasyaivāsambhavāllakṣaṇeti । tenepsitatamatvarūpaprādhā-
nyābhidhāyidvitīyābalena guṇakarmatvameva sammārgādīnāmiti ।</p>
<p>nanu karmaṇi dvitīyā smaryate । karmatvantu yathepsitatamasya, tathā-
nīpsitasyāpyaviśiṣṭam, ‘tathā yuktañcānīpsitam’ (pā.sū., 1.4.50)
ityādyanuśāsanāviśeṣāt । ataḥ kathamīpsitatamatvameva dvitīyā
iti । ucyate-na hyalaukikaṃ karmatvarūpamatra pāṇininābhihitam,
kintu kriyata iti vyutpattyā manipratyayato'yaṃ karmaśabdaḥ । cetanena
ca tadeva kriyate yadīpsitatamam, icchāpūrvakatvāt kriyāyāḥ ।
atastadeva mukhyaṃ karma । tenoktaṃ ‘karturīpsitatamaṃ karma’ iti ।
anyeṣāṃ tvanīpsitādīnāṃ kriyāvyāpyatvamātraparo'yaṃ karmaśabdo
<pb n="256"/>
dvitīyāprayogārthameva pāṇininā prayukta iti vevektabyam ।
ataḥ siddhaṃ sammārgādīnāṃ guṇakarmatvamiti ।</p>
<p>yattu prabhākareṇepsitānīpsitasādhāraṇaṃ kriyājanyaphalabhā-
gitvameva karmatvaṃ tadeva ca dvitīyārtha ityuktam । tatrāpādānasyāpi
vibhāgalakṣaṇasya kriyājanyaphalabhāgitvena karmatvaprasaṅgaḥ । atha
mataṃ caturvidhaṃ hi karma—utpādyaṃ, prāptavyaṃ, vikāryaṃ, saṃskāryañceti ।
ato nānyatkarmatvaṃ kintūtpattiprāptivikṛtisaṃskṛtirūpaphalacatuṣṭaya-
bhāgitvameva । tadayuktam—gāṃ dogdhi gopālaka ityatroktotpattyā-
dyanyatamaphabhāgitvābhāvādgorakarmatvaprasaṅgāt । tasyāśca karmatvam
‘akathitañca’ (pā. sū., 1. 4. 51) ityena sūtreṇa sūtritam । atha
dohe dugdhayuktāvasthābhāvena dugdhaviyuktāvasthāpattyā vikārakarmatvameva
gorityucyate, tarhi ‘nagarādgrāmaṃ rājā gacchati’ ityatrā'pi
rājaviyuktāvasthāpattyā nagarasyāpi karmatvādapādānatvaṃ na syāditi
yatkiñcidetat ।</p>
<p>atra sammārgasya pradhānakarmatve guṇakarmatve cānuṣṭhānāviśeṣāt
prakṛtau vicāraprayojanasyādarśanāt bhāṣyakāreṇa vikṛtau varuṇa-
praghāse prayojanamuktam । tatra “śamīmayyaḥ snuco bhavanti” iti
vidhīyamānā śamī prakaraṇena pradhānībhūtavaruṇapraghāsārthā । tadyadi
<pb n="257"/>
pradhānakarmatvaṃ saṃgārgasya tadā tadarthaṃ prakṛtivannānāvṛkṣīyā eva sruca
utpādayitavyāḥ, pradhānāṅgānāmaṅgadravyābādhakatvāt । guṇakarma-
tve tu pradhānagṛhītānāṃ śamīmayīnāmeva kāryopayogāttāsāmeva
sammārga iti ।</p>
<p>tadetadvārtikakārapādā nānumanyante । ayañca teṣāmabhisandhiḥ-
yathā “barhiṣi havīṃṣyāsādayati” iti prakṛtau prakaraṇena pradhāna-
sambandhinā sāṅgapradhānahavirāsādanārthaṃ, tathātrāpi sruṅmātrānuvā-
dena vidhīyamānā śamī pūrvapakṣe'pyaṅgapradhānārthaiveti । taduktam—</p>
<lg>
<l>snuṅmātramanuvādena śamīmayyādi coditam ।</l>
<l>jñāyate'ṅgapradhānārthaṃ pūrvasiddhāntapakṣayoḥ ।। iti ।</l>
</lg>
<p>( taṃ. vā., 413 )</p>
<p>atha prakṛtāvayaṃ nyāyaḥ, vikṛtau tu pradhānamātrasaṅgatirevāṅgā-
nām । tadā prayājādisrucāmapi prākṛtanānājātyutpādanaprasaṅgaḥ ।
taduktam—</p>
<lg>
<l>yadi pradhānamātreṇa śamīmayyādisaṅgatiḥ ।</l>
<l>prākṛtyastu prasajyante prayājādeḥ snucastataḥ ।। iti ।</l>
</lg>
<p>(taṃ. vā., pṛ. 414)</p>
<p>kiñca-yadi pradhānasruṅmātrasambandho'pi śamyā bhavettathāpi
yathā saumikī triṃśaddhastaparimāṇā mahāvediratideśaprāptadīkṣaṇī-
yādisambaddhadārśapaurṇamāsikacaturhastaṃ vedikāryaṃ parimāṇānādareṇa
<pb n="258"/>
prasaṅgena sādhayati, tathā pradhānārthopāttaśamīmayasrugbhireva jāti-
manādṛtyātideśikanānāvṛkṣīyasrukkāryasiddherna tadarthaṃ nānāvṛkṣīyasru-
gupādānamiti ।</p>
<p>atraike samādhānamevamabhidadhati-sarvatra khalvaṅgānāṃ karaṇopakā-
rasambandhadvārakārye'ṅgavidhānaṃ sambhavati, tattvapūrvīyanirūḍhakāryatvātsa-
nnihitapadārthāśrayatvenaivāṅgavidhirvyavatiṣṭhate । vikṛtau tu prakṛtiklṛpta-
karaṇopakārasambandhadvārakāryasyātideśaprāptatvāt, itarathā prakṛtiva-
dvikṛtāvapi tasyākalpanīyatvaprasaṅgāt tasminneva vidhiriti sthitam ।
tadevaṃ sati “śamīmayyaḥ snuco bhavanti” iti vidhīyamānā śamī praka-
raṇena pradhānārthā satī prakṛtiklṛptapradhānīyakaraṇopakārasambandhadvāra-
kāryameva srukchabdopasthāpitamapekṣyamāṇā prakṛtiprāptaparṇatādinānā-
jātīyasruṅnirākāṃkṣasaṃmārgarūpaṃ srukkāryaṃ parityajya tatraiva vidhīyata iti
yuktam । na ca sammārgasrucāvapi prakṛtau pradhānīyakaraṇopakārakatvaṃ
dīkṣaṇīyāvāi/?/ yamavat srucaḥ saṃmārṣṭityananyagativākyopādānabalena
saṃmārgāpūrvagṛhītatvena pradhānāpūrveṇa gṛhītatvāt । ato na tatkārye
śamīvidhiriti । tadarthaṃ nānājātyutpādanameva । barhiṣāṃ tu prakaraṇena
pradhānāpūrvagṛhītatve'pyaṅgahavirahāsādanasya cāṅgāpūrvagṛhītatvena prākṛ-
tānāṃ karaṇopakārakārye vidhānāsambhavād dvayorapyaṅgapradhānahavirāsā-
danayorāśrayasākāṃkṣatvāt vākyātprakaraṇabādhena yuktamupakārakatāmā-
<pb n="259"/>
trapuraskāreṇobhayārthatvam । na ca “vedyāṃ barhiṣi havīṃṣyāsādayati”
ityāśrayanairākāṃkṣye sati prakaraṇātpradhānahavirāsādanasambandha
eva barhiṣāṃ nāṅgahavirāsādanasambandha iti vaktavyam । dvayorekavā-
kyopāttayorvedibarhiṣoryugapadaṅgapradhānahavirāsādanāśrayatvādavirodhena
samuccayena samanvayāt । vikṛtau tu prākṛtāṅgasambandhottarakālīnatvāt
vaikṛtāṅgasambandhasya nairākāṃkṣyamiti vaiṣamyam । na cātrāpi
vaikṛtapradhānāpūrvagṛhītatve'pi śamyā upakārakatāmātrapuraskāreṇobhayā-
rthatvamiti vaktavyam । vaikṛtaprakṛtiklṛptapradhānīyakaraṇopakārasambandha-
dvārakāryāśrayatvasya vyavasthitatvātsammārgasya prakṛtiklṝptapradhānīyakara-
ṇopakārasambandhisrugdvārakāryatvāsambhavasyoktatvāddīkṣaṇīyāvatpradhā-
nāpūrvagṛhītatvātsammārgasrucām ।</p>
<p>kiñca vaikṛto hi śamīvidhiratideśaprāptaparṇatāmabādhamāno
niviśate, tatra prakaraṇānurodhena pradhānīyasrukprakṛtidravyabādhenaivopa-
pattau nāṅgasrukprakṛtidravyabādhanamapyucitam । na hi saumikamahāvedyu-
padeśena dīkṣaṇīyādiṣvātideśikadārśapaurṇamāsikavedibādhaḥ pare-
ṇāpi svīkartavyaḥ । tathā sati vediprasaṅgadūṣaṇānavakāśāt ।
ata eva “ṣaḍibhardīkṣayati” ityatrāpyabādhasambhave sati nātideśika-
mantraḥ ṣaḍbādhakaḥ । prakṛtau tu barhiṣāmaṅgapradhānahavirāsādanasamba-
<pb n="260"/>
ndhe'pi na kasyacidbādha iti । ato na barhiṣā sāmyam ।
evaṃ sati srugrūpasya nānājātikāryasya prakṛtau darśanādyadi srugrūpa-
parṇatākārye'pi śamyā vidhiḥ, tathāpi sammārgasrucāṃ na śamīmayītvam ।
yato'nārabhyādhītāyāḥ parṇatāyāḥ srugdvāreṇāṅgapradhānāpūrvagṛhītāyāḥ
pṛthagevāpradhānāpūrvīyakaraṇopakārasambandhisrugrūpadvārakāryakalpanānna pra-
dhānīyakaraṇopakārasambandhidvārakāryatvam, sammārgīyasrugrūpaṃ parṇatā-
kāryasyāpīti ।</p>
<p>kiñca vidherautsargikāvyavahitabhāvārthaviṣayatvātparṇatāṃ lakṣayi-
tvā tatkāryatvena svātmani lakṣyamāṇe lakṣitalakṣaṇāprasaṅgācca
srukkārye vidhirityucyate । yadyapi parṇatākārye'pi vidhiḥ, tathāpi
sammārgasrugvarjanameveti na doṣaḥ । taduktam—‘yatra hmaṅgapradhānārtha eka
evopadeśavidhiḥ kāryavidhirapi tatra tathaiva । yatra punarupadeśavidhibhedaḥ
kāryavidhirapi tatra prakaraṇātpradhānasyaiveti darśitam-ānarthakyāttadaṅge-
ṣviti’ । asyārthaḥ—upadeśavidhiriti grāhakopadeśavidhiḥ ।
sa yatrāṅge ca pradhāne ca yaḥ sambandhī padārthaḥ, tasmā eka eva
grāhako bhavati । vikṛtāvapi tatra prakṛtiklṛptakaraṇopakārasambandha-
dvārakārye vidhiraṅgapradhānasādhāraṇa eveti । yathā prakṛtau darśapūrṇamā-
sīyagrāhakādhikāravidhigṛhītānāṃ barhiṣāṃ kārye vikṛtau śaravidhiḥ ।
ata eva prayājādiṣu srucāmapi śamīmayītvam, tāsāmapi barhirvadekaika-
<pb n="261"/>
grāhakāpūrvagṛhītānāmu pakārakatā puraskāreṇāṅgapradhānahomarūpadvārakārya-
sambandhāviśeṣāt । yatra punarupadeśavidhibheda iti, grāhakāpūrvabhedaḥ ।
yathā “juhvā juhoti” “snucaḥ sammārṣṭi” iti, vikṛtāvapi tatra
sammārgavidhiḥ prakaraṇātpradhānasyeva sammārgasrucāṃ sammārgāpūrvagṛhī-
tatvena pradhānagrāhakādhikāravidhisambandhābhāvāt ।</p>
<p>ye tu yatra hyaṅgapradhānārtha eka upadeśavidhirityaṅgapradhānasādhā-
raṇa eva viniyogavidhyabhiprāyeṇa pracakṣate, teṣāṃ prakṛtau pṛthagā-
dhvaryavacamasākhyayā ṛtviksamākhyayā ca pṛthaṅgapradhānasa-
mbandhinyadhvaryukārye ṛtvikārye ca “yo hotā so'dhvaryuḥ”
“ye yajamānāsta ṛtvijaḥ” iti vikṛtau na hotṛyajamānasambandho
bhavet । grāhakopadeśavidhigṛhītānāṃ vikṛtau karaṇopakāra-
sambandhidvārakāryagaveṣaṇe vibhinnasamākhyākalpitānāmapi nānā-
kāryaṇāṃ pradhānagṛhītādhvaryusambandhena pradhānīyakaraṇopakāra-
kadvārakāryakalpanamucitameva । nāpi saumikavedidakṣiṇānyāyena,
prasaṅgādeva pradhānīyasrucāṃ sammārgasiddherna tadarthaṃ nānāvṛkṣī-
yasrugupādānam । prayogaprāśubhāvārthe hi prayogavidhiḥ
guṇānādareṇāpyanyārthānuṣṭhitasyāpyanyopakārakatvamanumanyate । tena
yasyaiva prayogaviddhyākṣiptaṃ prayogāntaḥpatitamupādānam, tasyaivopā-
dānaprasaṅgaviṣayatvam, “saumikavedidakṣiṇā” ityādi “saumikavedi-
<pb n="262"/>
dakṣiṇayoḥ” ityanto grantho (nālikhiyo ?) ścaivaṃrūpatvādbhavatu prasaṅgeno-
pakāratvam । srucāñca dravyārjanavatprayogādbahireva kratuvidhyarthamupādā-
nānna prasganyāyaviṣayatvamiti । kiñca santyevāgnihotrārthā
dvijāteragnihotriṇo nityaṃ hi nānāvṛkṣīyā prasaṅgā.... ....iti(?) ।
na ca yajamānagṛhāvasthitatvāttāsāṃ yajñadeśāsambhavācchamīmayī-
nāṃ prasaṅga eveti vaktavyam, kenāpyāgantukakāraṇena yajñadeśānayane
sati prayojanasambhavāt । atassūktaṃ bhāṣyakāreṇa srugudāharaṇa-
prayojanamiti ।</p>
<p>atrocyate—yo'yaṃ srukchabdopalakṣitakāryadvāreṇopakārasamba-
ndhidvārakāryāśrayo vidhiḥ, sa kiṃ prakṛtyavadhāritavidhisvarūpānuro-
dhena ? kalpanābhayena vā ? tatra na tāvadādyaḥ kalpaḥ-prākṛtāṅgavidhera-
pūrvīyapadārthāśrayatvasvīkārāt । athāṅgānāṃ prakṛtāveva karaṇo-
pakārasambandhidvārakāryajanakatvāttatraiva vidhirucita ityavadhāritam ।
kintu prakṛtau prathamaṃ karaṇopakārasyāklṛptatvādvidherapūrvīyapadārthamātrā-
śrayatvam, vikṛtau prakṛtiklṛptasyopakāradvārakāryasyātideśaprāptestatraiva
vidhiriti । maivam; cetanapravartanātmako hi vidhiḥ । cetanapravṛttiśca
sarvatra puruṣārthasambandhaviṣayiṇī । tadayaṃ vidhiḥ pravartyapuruṣaṃ prati
pravṛttiviṣayasya puruṣārthasambandhajñānamavyavahitamevāpekṣate । nanu
paramparāsambandhāt, na; apūrvīyakaraṇopakārasambandhidvārakāryajana-
<pb n="263"/>
katve'pyaṅgānāṃ taddvāreṇa paramparāpūrvasambandhāt tatparityajya
sarvatra puruṣārthībhūtādhikārāpūrvīyaśabdamātramapekṣamāṇo vidhira-
pūrvīyapadārthaviṣaya evocitaḥ, dvārakāryasya tu tannirvāhakatvam ।
ato nocita evāyamaucityabhramo mandānāmiti ।</p>
<p>nāpi dvitīyaḥ—samabhivyāhārānupapattyā hi lakṣaṇā bhavati,
yathā ‘gaṅgāṃ ghoṣo vasati’ iti । na cātra srukpadārthasya śamīmayatva-
samabhivyāhāro nopapadyate । samabhivyāhṛtapadārthāvagataviśiṣṭārthā-
nupapattyā tu yat kalpanīyaṃ talallākṣaṇikam । yathā ‘pīno divā na
bhuṅkakte’ ityatra rātribhojanam । kalpanābhayena tu lakṣaṇāyāṃ
tasyāpi lākṣaṇikatvaprasaṅgaḥ । tenāpūrvīyaśamīsamabhivyāhārānupa-
pattyā prakṛtivadeva srucāmapyapūrvīyatvaṃ lakṣyatām, tadatiriktantu
karaṇopakāṃrādikamatrāpi kalpanīyameveti । kiñca srukkārye śamīvidhau
padaśruterapyānarthakyaṃ (?) tadvikārabāhulyayorasambhavāt ।</p>
<p>athaitaddoṣaparihārārthamevamabhidhīyate—yattu prakṛtiklṛptakaraṇopa-
kārasambandhidvārakāryasādhanasrukpadārthapradhānaprakṛtitvenaiva śamī vidhī-
yata iti, tena karaṇopakārasambandhidvārakāryapuraskāreṇa srucāṃ śamī-
vidhirityucyate । nanu srugarthaparityāgena nikṛṣṭa eva kāryavidhiriti ।
evaṃ tarhi sutarāmeva na kāryalakṣaṇā । yataḥ samabhivyāhārānupapattyā
<pb n="264"/>
hi lakṣaṇā bhavati । na ca śamīsamabhivyāhāraḥ srukpadārthasya
karaṇopakārasambandhidvārakāryalakṣaṇāmantareṇa nopapadyate । apūrvīya-
tvamātralakṣaṇayaiva prakṛtivikārābhāvasyopapannatvādeva hyuddeśyagatavi-
śeṣaṇāntaragatavivakṣā, tadā vākyabhedaprasaṅgaḥ syāt । ato na katha-
ñcidapi lakṣitakāryāśraye vidhiḥ, kintu yathāprakṛti vikṛtāvapya-
pūrvīyapadārthāśraya evāṅgavidhaḥ । tathā ca sati vākyaprakaraṇasāmañja-
syānurodhena barhirvadaṅgapradhānārthatvena śamyādividhiriti barhirmudrārthaḥ ।
bhavatu vā prakṛtiklaptakaraṇopakārasambandhidvārakāryāśrayo vaikṛtāṃśo
vidhiḥ, tathāpi homābhinirvṛttisaṃmārgarūpakāryadvayasyāpi prātyātmi-
kakaraṇopakārasambandhidvārakāryatvena prakṛtiklṛptatvāt srukkāryamātrasyaiva
dvārakāryatvamiti na sammārgasrugvarjanam । na caikarūpyameva paradvārakā-
ryavidheḥ, aṅgapradhānagatanānāvidhaṛtvigādikāryeṣu yajamānādi-
vidhyabhāvaprasaṅgāt । na ca bhinnāpūrvagṛhītatvānnaikavidhiviṣayatva-
miti vācyam । yataḥ prakṛtyanavagatasvarūparyālocanena hi vikṛtau
kāryāśrayatvasvīkāraḥ । tatra ca yathā vrīhyādipadārthānuvādena
vihitānāmavaghātādīnāṃ karaṇopakārasambandhidvārakāryaniṣpādanena
prakṛtāvapūrvīyatvanirvāhāvagamādvikṛtāvapi tasminneva kārye'ṅgavidhiḥ,
tathāṅgapradhānasya dhāraṇahavirāsādanādipadārthānuvādena vihitānāṃ
barhirādyaṅgānāmaṅgapradhānahaviṣāṃ bhinnāpūrvagṛhītatvena tathākṣiptasādhana-
<pb n="265"/>
syāpi bhinnāpūrvagṛhītatve satyapi vākyaprakaraṇānurodhārthamapūrvopa-
kārakatāsādharmyeṇāṅgapradhānasādhāraṇahavirāsādanamātrasyaiva barhi-
ṣāmapūrvīyanirvāhāya karaṇopakārasambandhidvārakāryatvasvīkāṃrāt
vikṛtāvapyaṅgapradhānasādhāraṇasruktvānuvādena vidhīyamānā śamī
sammārgasracā aṅgāpūrvagṛhītatve'pyapūrvopakārakatāsādharmyeṇa srakkārya-
mātramaṅgapradhānasādhāraṇaṃ srukchabdalakṣitaṃ karaṇopakārasambandhidvāra-
kāryamāśrayiṣyati । na ca prakṛtāvaṅgahaviṣāṃ nāṅgāpūrvagṛhītatvaṃ
“caturjuhvāṃ gṛhṇāti prayājebhyastadugṛhṇāti” ityādivākyaiścaturgṛhīta-
jauhavājyasya dīkṣaṇīyāvāṅniyamanyāyena kevalaprayājārthapratipāda-
katvāttadbalena prayājāpūrveṇaiva gṛhītatvāt ।</p>
<p>etaduktaṃ bhavati—prakṛtāvevāṅgavidheḥ kāryadvayaparyantatvamavagataṃ,
yatra sādhāraṇānuvādenāṅgavidhiḥ, tatra sādhāraṇameva dvārakāryam ।
aṅgapradhānasādhāraṇānuvādena punaryatrāṅgavidhiḥ, tatropakārakatāsā-
dharmyeṇa sādhāraṇameva dvārakāryamiti lakṣitakāryāśrayatve'pi barhirmu-
drārthaḥ । athocyate—aṅgapradhānasādhāraṇe havirāsādanasambandhe
barhiṣāṃ na sādhāraṇānuvādamātraprayojanam, kiṃ tarhi ? aṅgākāṃkṣā-
pi । na cātra sā samasti, prākṛtajātinirākāṃkṣatvādityuktameveti ।
tadayuktam; aṅgahavirāsādanasyāpi lokānusāreṇaiva havirāśrayārhavat
kiñcitsannihitadravyanirākāṃkṣatvenāsambandhaprasaṅgāt । atha lokaprā-
<pb n="266"/>
ptito vaidikaprāpterbalavatvāttadbādhenaiva barhiḥ sambaddhyate, tatkimidā-
nīmātideśikaprāpteraupadeśikaprāptirna balavatī, yata aupadeśikena
na bādhyeta ।</p>
<p>atha laukikaprāptiraniyatādhāradravyaviṣayatvena sandigdharūpatvā-
nnāṅgahavirāsādanasya nairākākṣyam । atideśaprāptestu niyataparṇa-
tādiviṣayatvātsatyapi daurbalye nairākākṣyameva sammārgasyeti ।
tanna; atideśaprāpternirantaramaupadeśikabādhadarśanāt । yāvadupadeśo
yogyānupalambho na bhavati, tāvatsandigdhatvāttasyāñcāvasthāyāṃ
balavadasandigdhapramāṇena bādha eveti nāstibarhirmudrānirastaraṇam ।
kiñca yathāṅgapradhānasādhāraṇānuvādenāpi vidhīyamānasya prakṛtilabdha-
sādhananirākaṃkṣe'ṅge pradeśo na bhavati, tāvatsāndigdhatvāttasyāṃ cāva-
vasthāyāṃ balavadasandigdhapramāṇena bādhāt “ye yajamānāsta ṛtvi-
jo yo hotā so'dhvaryuḥ” ityatrāṅgakāryeṣu prākṛtaṛtvigadhvaryunirā-
kāṃkṣeṣu yajamāne hotṛsambandho na syāt । tathāca sati varaṇamā-
namanārthatvātsaiva na syāt, ‘vipratiṣedhe karaṇaṃ samavāyaviśeṣādita-
ramanyasteṣāṃ yato viśeṣaḥ syāt’ ( jai. sū., 3. 8. 21. ) iti
nyāyavirodhaḥ syāt । ato yatkiñcidetaditi । ataevā-
tideśikabādhabhayenāpi nopadeśasaṅkocaḥ, tatrāpyaṅgasambandhinyṛtvi-
gadhvaryukārye bādhabhayenaiva yajamānahotṛnivṛttiprasaṅgāt । saumi-
<pb n="267"/>
kamahāvedividhistu dīkṣaṇīyātithyāderneṣyata eva । “cikīrṣayā ca
saṃyogāt” (jai. sū., 3. 7. 7.) ityatra mahāvediḥ sarvāṅgāpyetajjyo-
tiṣṭomārthatvasyaiva vārtikakārapādairuktatvāt । vederapi prasaṅganyā-
yastu bhāṣyakāroktaprayojanadūṣaṇāya bhāṣyakāramatenaivoktaḥ । na ca
tanmate'pyatideśabādhabhiyā mahāvedividherdīkṣaṇīyādi parityāgaḥ,
kintu kvacidbādhakatvaṃ kvacidbādhānapekṣatvaṃ kvacita/?/ptakāryāśrayatvami-
tyādividhivairūpyabhayenaiva । evaṃ “ṣaḍibhirdīkṣayati” ityatrāpi
nātideśabādhabhayenopadeśasaṅkocaḥ । kintu prākṛtaṣaṇmantrakāryāsu
dīkṣādiṣu vaikṛtaṣaṇmantrasambandhe “dvādaśa juhoti” iti vaikṛtā-
bhyastāḥ ṣaḍjuhotayaḥ śrūyante । tatra kiṃ vaikṛtaireva mantrairabhyāsaḥ
kriyatāṃ ? prākṛtairveti sandehe upadeśābhāvena kalpanīyo'yamabhyāsa-
sambandhaḥ. atideśānugrahārthaṃ prakṛtātidiṣṭamantraṣaṭkasyaiva
kalpyate । iha tūpadeśata eva sruṅmātrasambandho nātideśabādhabhiyā
saṅkocamarhatīti vaiṣamyam ।</p>
<p>yattu kaiścit “yasyobhayaṃ havirārtimārcchet, aindraṃ pañcaśarāvamo-
danaṃ nirvapet” ityatra vikṛtāvatideśaprāptasya caturmuṣṭinirvāpasyānyata-
rabādhenopapattau nobhayabādha iti muṣṭimātrabādhanamatra dṛṣṭāntatvena
darśitam, tadayuktam; na hi tatraupadeśiko bādhaḥ, kiṃ tarhyubhayābādhe
caturmuṣṭivrīhīṇāṃ pañcaśarāvaudanāniṣpatterarthāsambhavenāvaśyake'nyatara-
<pb n="268"/>
bādhe prāthamyātsaṃkhyānugraheṇa muṣṭimātrabādho yukta eva । atra
tvaupadeśikatvādbādhasyātulyatvamiti na kiñcidanupapannamiti । athā-
ṅgānāmevātideśikī prāptiḥ, anaṅgānāṃ tu sammārgasrucāṃ vikṛtāvapyau-
padeśikī, itarathā pavamāneṣṭerapyatideśaprasaṅgaḥ । tenopadeśayostulya-
balatvāddarbalātideśopanītapradhānasrucāmeva bādha iti । maivam;
kimatidiṣṭāṅgākṣepalabhyatvādaṅgānāmaupadeśikatvam ? atha sammā-
rgoddeśena vihitānāṃ srucāṃ prakṛtivikṛtisādhāraṇa evopadeśa ? iti ।
na tāvadādyaḥ kalpaḥ—atideśākṣepalabhyasyātideśato'pi jaghanya-
tvena sutarāṃ bādhyatvāt । nāpi dvitīyaḥ; tathāca sati vikṛtiśruto'pi
prayājoddeśena kṛṣṇalahomaḥ prakṛtāvaprakṛtāvapi prasajyeta । na ca
pavamāneṣṭyatideśaprasaṅgaḥ, prakṛtāveva “yadāhavanīye juhoti” iti
bahirniṣpannasyāhavanīyasyāṅgatvavidhānādvikṛtāvapi tathābhūtasyaiva
tathā prāptatvāt ।</p>
<p>athocyeta—ātideśikatve'pyasti prāptikālavaiṣamyam, yataḥ
karaṇopakārasyāṅgajanyatvena prathamaṃ sambandhaḥ, paścādaṅgābhisambandhaḥ ।
tatra prathamaprāptahomaḥ sruṅnirākāṃkṣo'yaṃ śamīmayīvidhirna caramabhāvi-
sammārga srukprāptikālamapekṣata iti, tadayuktam; tathā sati barhi-
rvidhirapi grāhakaprakaraṇābhyāṃ prathamaṃ prādhānīyahavirāsādanasyaiva
prāptatvādupakāratāmātreṇa caramabhāvinīmaṅgahavirāsādanaprāptimatila-
<pb n="269"/>
ṅghyāt । bahiṣāṃ pradhānamātrasambandhaḥ syāt । yathāca tatra tathā-
trāpīti prāptikālavaiṣamye'pi ca barhirmudrārthaḥ । viśeṣataścātra prāpti-
kālavaiṣamyamapi na sambhavati । yato yenopakārapṛṣṭhabhāvena hyaṅgasamba-
ndho bhavan yathābhūtānāmevopakārajananasāmarthyaṃ prakṛtāvavagataṃ, tathā-
bhūtānāmevātideśikassambandho vaktavyaḥ । svāṅgasahitasyaiva prakṛtā-
vupakārajanakatvāvagamātsahaiva prāpteretadapi yatkiñciditi । etacca
sarvaṃ sammārgasrucāṃ dīkṣaṇīyāvāṅniyamavatsammārgāpūrvagṛhītatvamabhyu-
petyoktam ।</p>
<p>paramārthatastu—naitatsambhavati, yato'dhikāravidhisannidhiśru-
tānāmaṅgānāṃ prathamamanabhivyaktasvāpūrvāṇāmevādhikāravidhigṛhīta-
tvātsammārgasrucāmapyadhikārāpūrvīyatvameva । kiñcaikavākyopāttā-
nāṃ sarvatraikakāryaparatvavyutpatterekasminneva “snucaḥ sammāṣṭi” iti
vākye saṃmārgasya pradhānāpūrvaparatvaṃ srucāṃ sammārgāpūrvaparatvamiti
vyutpattyanurodhādapyayuktam । tena sarveṣāṃ pradhānāpūrvaparatvameveti ।</p>
<p>yattu svavākyasthā hi kāryāvagatirbalīyasītyuktam । tadeka-
vākyagatasarvapadārthānāṃ śrutyanusāreṇaikakāryaparatvāvirodhe satīti
draṣṭavyam । dīkṣaṇīyāyāntu “āgnāvaiṣṇavamekādaśakapālaṃ nirvapati
dīkṣiṣyamāṇaḥ” iti vākyena dravyadevatāviśiṣṭasyaiva dīkṣaṇīyāyā
adhikārāpūrvānvayottarakālaṃ sambhūyopakārajananārthamapūrvāntarābhi-
<pb n="270"/>
vyaktau jñātāyāṃ “yāvatyā vācā kāmayate tāvatyā dīkṣaṇīyā-
yāmanubrūyāt” ityanena vākyenāntaraṅgalakṣaṇayā apūrvānvayamātra-
pareṇa yuktaṃ vāṅiyamasya tanmātrapratiṣṭhitatvam, na ceha
tatheti vaiṣamyam । evañca sati sammārgasrucāmapi pradhānā-
pūrvīyatvāddhomasrucāmapyaviśeṣācchamīmayītvameveti । yadapi prasa-
ṅganyāyanirākaraṇārthaṃ srucāṃ prayogādbahirupādānaṃ saumikavedi-
vaidharmyamuktam, tadayuktamuktam; vikalpāsahatvāt । tathāhi—
yadetatprayogānupāttānāmapi nānāvṛkṣīyasrucāṃ yajñadeśānayanam,
tatkiṃ sammārgārthena prayogavidhyuktam ? sampātāyātā vā ? pūrvasmin
kalpe varuṇapraghāsārthānītānāṃ śamīmayīnāṃ tatrāpi prasaṅgo durvāraḥ
evamevāgnihotropāttānāṃ yajamānagṛhavartinīnāmapi nānāvṛkṣīyasrucāṃ
varuṇapraghāsadeśasammārgānayanaṃ sampātāyātatvaṃ ca nirākaraṇīyamitya-
lamativistareṇeti । tasmādyathāvārtikameva srugudāharaṇaprayojana-
mabhidhīyate ।</p>
<p>tathāhi—sruksammārgasya prakṛtau kapiñjalanyāyena tisṛbhiḥ
srugbhiḥ sādhitatvātpātravivṛddhāvapi prakṛtau paśucāturmāsyeṣu tisra eva
sammārṣṭavyāḥ pūrvapakṣe । siddhānte tu prayojanavatvena sarvā eva srucaḥ
sammārṣṭavyāḥ saṃskārasya pratipradhānāvṛttitvāt । udāharaṇāntara-
prayojanāni tu vārtika eva sugamānīti ।</p>
<pb n="271"/>
<p>sūtrantu—avahantyādivaddvitīyāśrutestulyatvāditarairavahantyā-
dibhiḥ sammārgādisamānadharma syādguṇakarmetyarthaḥ ।।</p>
<trailer>iti pañcamaṃ sammārgādhikaraṇam ।। 5 ।।</trailer>
<head>atha ṣaṣṭhaṃ stutaśastrādhikaraṇam</head>
<sutra>stutaśastrayostu saṃskāro yājyāvaddevatābhidhānatvāt ।।
2.1.13।।</sutra>
<head>viṣayasaṃśayasaṅgatayaḥ</head>
<p>“praugaṃ śaṃsati” “niṣkevalyaṃ śaṃsati” “ājyaiḥ stuvate”
“pṛṣṭhaiḥ stuvate” iti । guṇavacanaṃ stavanaṃ śaṃsanañca । yathā “indrasya nu
vīryāṇa़i pravocam” iti । yadetadguṇavacanaṃ kriyate, kimetadguṇabhūtaṃ
devatāṃ prati ? uta pradhānabhūtamiti । “tāni dvaidham” ityabhidhāya sūtra-
dvayena pradhānakarmalakṣaṇaṃ guṇakarmalakṣaṇañcoktam । tatra pūrvādhikaraṇena
pradhānakarmalakṣaṇamapodya samprati guṇakarmalakṣaṇāpavādaḥ kriyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—‘yaistu dravyaṃ cikīrṣyate guṇa-
statra pratīyeta tatra dravyapradhānatvāt’ iti guṇakarmalakṣaṇam । tañcātra
stotraśastrayorapyaviśiṣṭam । tathāhi—pragītamantrasādhyā stutiḥ sto-
<pb n="272"/>
tram । saivāpragītamantrasādhyā śastraṃ ceti । stutiśca guṇaguṇisaṅkī-
rtanam, tadguṇasya prakṛtakarmānaṅgatvādekāntena bhavatu stutyarthatvam ।
guṇinastu prakṛtakarmopayogitvādguṇasambandhitayā tatkīrtanaṃ prakṛta-
karmopayuktadevatāsmārakatayā tadarthameva yuktam । taduktam—</p>
<lg>
<l>dṛṣṭena kratusiddhyarthāṃ sādhayanti yataḥ smṛtim ।</l>
<l>stotraśastrāṇi tena syuḥ saṃskārā devatāḥ prati ।। iti ।</l>
</lg>
<p>(taṃ. vā., pṛ. 416)</p>
<p>nanu stuterdevatāsaṃskāratve jyotiṣṭomaprakaraṇe māhendragrahayaji-
sannidhiśrutasyaindrapragāthasya prakāśyabhūtendrānurodhena yatrendrastatrotkarṣaḥ
prasajyeta । na cendrasyaiva mahatvaguṇayuktasya mahendratvādarthābhedādanu-
tkarṣa iti vācyam । yato ‘vidhiśabdasya mantratve bhāvaḥ syāt’
(jai. sū. 10.4.23.) ityanena nyāyena yenaiva śabdena devatā vihitā-
stenaiva śabdena paraṃ mantrasya devatāprakāśakatvam, na tu śabdāntareṇā ।
na caindrapragāthe mahendraśabdaḥ samasti । taduktam—</p>
<lg>
<l>śrutyā hi devatā yāge sabhavaiti na rūpataḥ ।</l>
<l>tasmānmahendraśabdoktyā mahendro devateṣyate ।। iti ।</l>
</lg>
<p>(taṃ. vā., pṛ. 1. 422)</p>
<pb n="273"/>
<p>kiñca viśeṣato'trārthabhedo'pyasti । nirguṇādindrātsaguṇa-
syārthāntaratvāt । taduktam—</p>
<lg>
<l>artho'pi yādṛśo yatra devatātvena coditaḥ ।</l>
<l>manāgapi tato'nyatve devateti na gamyate ।। iti ।</l>
</lg>
<p>(taṃ. vā., pṛ.422)</p>
<p>ucyate—siddhe hi vidhyapekṣitastutisādhanamantraliṅgabalena
yāgīyadevatāsmārakatve pramāṇabalādutkarṣo bhavanna doṣamāvahati ।
tathā ca darśapūrṇamāsaprakaraṇagatānāṃ pūṣādyanumantraṇamantrāṇāṃ pūṣādi-
daivatye karmaṇyutkarṣaḥ । tenaindrapragātho yatrendro devatā tatraivotkṛṣya
prayoktavyaḥ । maṇḍūkasūktasyāgnau prayogaḥ । tatra “maṇḍūkenāgniṃ
vikarṣāta” iti śruteḥ । akṣasūktasya ca rājasūye, tatraiva “akṣairdī-
vyati” iti vidhānāt । evamanyadapyūhanīyam । yeṣāntu kusumbha sū-
ktādīnāṃ kvacidapi samaveto'rtho nopalabhyate, teṣāṃ vācastome “sarvā
ṛcaḥ sarvāṇi sāmāni sarvāṇi yajūṃṣi vācastome pāriplavaṃ śaṃsanti”
iti vacanabalena dṛṣṭārthatā bhaviṣyatīti । tathā āśvinagrahasambandhi
śastrarūpāyāṃ stutau kriyamāṇāyāṃ “yadi sūryo nodiyāt api sarvā
dāśatayīranubrūyāt” iti stutestatrādṛṣṭārthatayārthavattā bhaviṣyatīti ।
athavā vacanabalādeva vācastobhe āśvinagrahastutervṛtyantareṇaiva
caindrīnyāyena samavetadevatāprakāśanaṃ bhaviṣyatīti nānupapannam ।
<pb n="274"/>
yattu manotāmantrasthāgniśabdena yathā agnīṣomaprakāśanam, tathendraśabdā-
dīnāmapi mahendraprakāśanamanutkarṣakāraṇamuktam, tadapi prauḍhavādamātram ।
yato “yadyapyanyadevatyaḥ paśustathāpyāgneyyeva manotā kāryā” iti
etadvacanabalāttatra tathā kṛtam । na ceha tathābhūtaṃ vacanamastītyutkarṣa
eveti । tena sarvatraiva stotraśastrayorguṇakarmatvānmantrāṇāṃ samavetā-
rthānāṃ prakaraṇa eva devatāprakāśanam, asamavetārthānāṃ tūtkarṣa eveti
yāgīyadevatāsmārakatvādyājyānuvacanavaddṛṣṭārthatvena saṃskārakarmatva-
mevetyevaṃ prāpte abhidhīyate—</p>
<sutra>apivā śrutisaṃyogātprakaraṇe stautiśaṃsatī kriyo-
tpattiṃ vidadhyātām ।। 2. 1. 24. ।।</sutra>
<head>siddhāntaḥ</head>
<p>bhavedevaṃ yadi stutermantradvāreṇa yāgīyadevatāprakāśanārthatve sanni-
dhiklṛptaśrutibādho na bhavet । tathāhi—māhendragrahayāgasannidhau
“pṛṣṭhaiḥ stuvata” iti pṛṣṭhanāmadheyā stutirvidhīyamānā prakaraṇena
māhendragrahayāgasādhanam, tathā “rathantaraṃ bhavati” iti śruterdevatāprakā-
śanārthatvena guṇakarmatvam, tadā stutisahitasyaiva māhendrayāgādapa-
karṣe sannidhiklṛptā śrutirbādhyeta । yadā tu devatāyāḥ stutyarthatvena
<pb n="275"/>
stutereva pradhānakarmatvam, tadā prakaraṇāt stutergrahayāgāṅgatvaṃ, kramācca
mantrasya stutyaṅgatvamiti śruterabādha iti ।</p>
<p>na ca vācyam—pūṣādyanumantraṇamantravatsannidhibādhena liṅgābā-
dhādutkarṣo bhaviṣyatīti । yataḥ sāmarthyarūpaṃ hi liṅgam । tacca sati
sāmānyasambandhe kimanena kartavyamiti viśeṣākāṃkṣāyāṃ yaccha-
knoti kartuṃ tatkuryādityevaṃ viniyuṅkte । na cātra sāmānyasambandhā-
pādakaṃ kiñcitpramāṇamasti । pūṣādyanumantraṇamantrāṇāntu samākhyayā
sāmānyena labdhayāgasambandhānāṃ tadviśeṣāpekṣāyāṃ liṅgena pūṣadevatye
yāge viniyogo yukta eveti vaiṣamyam । taduktam—</p>
<lg>
<l>prakṛtastotraśeṣāṃtvaṃ śrutyā sannidhiklṛptayā ।</l>
<l>vinā sāmānyasambandhālliṅgaṃ cāviniyojakam ।। iti ।</l>
</lg>
<p>(taṃ. vā., pṛ. 427)</p>
<p>tena yadyapi mantrasya samavetārthatvaṃ sambhavati, tathāpi “pṛṣṭhaiḥ
stuvate” “ājyaiḥ stuvate” ityekavākyavihitānāṃ pṛṣṭhājyastotrāṇāṃ
kvacidguṇakarmatvaṃ kvacitpradhānakarmatvamiti vairūpyāsambhavātsarvatra stuteḥ
pradhānakarmatvameveti । evañca sati “kavatīṣu stuvate” “indrasya
nu vīryāṇi pravocaṃ” “praugaṃ śaṃsati” iti saptamīṣaṣṭhīdvitīyāśrutayaḥ,
stautiśaṃsatiśrutī ca svārthavṛttā bhaviṣyanti । stuteśca guṇakarmatve
asvārthavṛttaya iti ।
<pb n="276"/>
prayojanam—stutaśastrayorguṇakarmatvātpragāthayorutkarṣeṇānuṣṭhā-
nam । pradhānakarmatve tvanutkarṣeṇeti ।</p>
<p>sūtrantu—sannidhiklaptaśrutisaṃyogātsaptamyādiśrutisaṃyogājjyo-
tiṣṭomaprakaraṇa eva stautiśaṃsatī dve ākhyāte pradhānabhūtastutibhāva-
nārūpakarmotpattividhānam kuruta ityarthaḥ ।।</p>
<trailer>iti ṣaṣṭhaṃ stutaśastrādhikaraṇam ।। 6 ।।</trailer>
<head>athaṃ saptamaṃ vidhimantrādhikaraṇam</head>
<sutra>vidhimantrayoraikārthyamaikaśabdyāt ।। 2. 1.30. ।।</sutra>
<head>viṣayasaṃśayau</head>
<p>idamāmnāyate—“na tā naśanti na dabhāti taskaraḥ nainā amitro
vyathirādadharṣati । devāṃśca yābhiryajate dadāti ca jyogittābhiḥ sacate
gopatiḥ saha” (tai. brā., 2. 4. 6.) iti । yajate dadāti juhotītyu-
dāharaṇam । kiṃ yadvahrahmaṇaśabdo vidhāyakastadvanmantro'pi, uta
mantro'bhidhāyaka iti ।</p>
<p>atra bhāṣyakāreṇa mantragatāneva bhāvaśabdānudāhṛtya vicāri-
tam । tadayuktam; yato na hi mantre sarve bhāvaśabdā abhidhāyakāḥ ।
“vasantāya kapiñjalānālabhata” (mai. sa., 3. 14. 1.) ityatra vidhāya-
kasyāpi darśanāt । nāpi brāhmaṇe bhāva śabdā sarve vidhāyakāḥ ।
“yasyobhayaṃ havirārtimārcchet” (tai. brā., 3. 7. 1.) “ya evaṃ vidvā-
<pb n="277"/>
paurṇamāsīṃ yajata” ityādiṣvabhidhānamātradarśanāt । tasmādaviśeṣeṇa
yathāvārtikamevādhikaraṇaṃ varṇanīyam ।</p>
<head>saṅgatiḥ</head>
<p>adhyāyārthabhūtasya karmabhedasyopodghātabhūtaṃ bhāvārthavicāraṃ
sāpavādaṃ parisamāpyedānīṃ mantrabrāhmaṇagatākhyātaśabdānāmukta-
guṇapradhānarūpadvaividhyaprasaṅgenedaṃ vicāryate—kiṃ sarvākhyātaśabdānāṃ
guṇapradhānakarmavidhāyakatvameva param, asti vā tṛtīyo'pi prakāraḥ
karmābhidhāyakatvamātrameveti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—ta eva vidhipratyayavanto
bhāvaśabdāḥ kvacidvidhāyakāḥ kvaciccābhidhānakarmamātraparyavasāyina
ityayuktam । ekarūpatvena śabdaśaktyaviśeṣāt । na ca yacchabdasanni-
ddhyu paghātakarmatvena vidhipratyayayoge'pyavidhāyakatvādabhidhānamātraparya-
vasāyitvameveti vācyam । “yadāgneyo'ṣṭākapālo bhavati” ityādiṣu
yacchabdayuktasyāpi vidhāyakatvāt । ataḥ sarvatra vidhyuddeśe mantre ca
bhāvaśabdānāmekarūpatvādekārthavidhyarthatvam, vidhānasya dvaividhyaguṇa-
karmapradhānakarmavidhāyakatvameva param, na tu karmābhidhāyakatvamātra-
mapi tṛtīyaprakāro'stītyevaṃ prāpte abhidhīyate—</p>
<pb n="278"/>
<sutra>apivā prayogasāmarthyānmantro'bhidhānavācī syāt ।।
।। 2. 1. 31. ।।</sutra>
<head>siddhāntaḥ</head>
<p>ayamabhiprāyaḥ—bhavedetadevaṃ yadi yacchabdādiprayogāt keṣu-
cidvidhiśaktyupaghāto na bhavet । tathāhi—sarvatra khalu yacchabdādi-
yogādanuvādatā parisphurati । tadyatra kriyāyogāt yacchabdastatra
yacchabdena yathāvagatāṃ kriyāmanūdyaṃ tadgatāyāṃ puruṣapravṛttau vidhīya-
mānāyāṃ na vidhiśaktistirodhīyate । vidheyabhūtāyāḥ puruṣapravṛtte-
rananuvādātkartṛyogini yacchabde yaḥ karotīti pravṛtterevānūditatvā-
dbhavati vidhiśaktyuvaghāta iti । tena bhavatu “yasyobhayaṃ havirārti-
mārcchet” “ya evaṃ vidvān paurṇamāsīṃ yajate” ityādikartṛyogitvā-
dyacchabdasya vidhiśaktyupaghātaḥ । “yadāgneyo'ṣṭākapāla” ityādiṣu
kriyāyogitvādyacchabdasya vidhiśaktiravyāhataiveti । taduktaṃ
paurṇamāsyadhikaraṇe—</p>
<lg>
<l>kriyāpadaikayogitve yacchabdo na rujedvidhim ।</l>
<l>kartṛyuktaḥ sa evānyaprāpitārthānuvādakṛt ।। iti ।</l>
</lg>
<p>(taṃ. vā., pṛ. 488)</p>
<p>sa ca kartṛyuktayacchabdādyupabandho mantre brāhmaṇe vā aviśiṣṭa
<pb n="279"/>
eveti tadvaśena vidhiśaktyupaghāte sati karmābhidhāyakatvamātrabhubhayatrā-
pīti । taduktam—</p>
<lg>
<l>yeṣāmākhyātaśabdānāṃ yacchabdādyupabandha/?/nāt ।</l>
<l>vidhiśaktiḥ praṇśyettu te sarvatrābhidhāyakāḥ ।। iti ।</l>
</lg>
<p>(taṃ. vā., pṛ. 433)</p>
<p>ato'sti tṛtīyo'pi prakāra iti ।</p>
<p>idantviha vaktavyam—atra yacchabdādyupabandhena mantrabrāhmaṇa-
vākyagatākhyātaśabdasyābhidhāyakatvamabhimataṃ padārthe ? vākyārthe vā ? ।
na tāvatpadārthe; abhidhāyakavākyagatasyākhyātaśabdasya padārthābhi-
dhāyakatvāviśeṣāt । nāpi vākyārthe; sarvatraiva vākyārthasya
gamyamānatvenānabhidheyatvāt । athaitadeva vākyārthābhidhānaṃ yat
sthalaviśeṣe viśeṣaṇānvayayogyapradhānībhūtapadārthābhidhānam, tadā
brāhmaṇe yacchabdādyupabandhasya.... ....viśeṣaṇībhūtārthapratipādakatvena
tathābhūtārthānabhidhānenābhidhāyakatvamiti । satyaṃ te sarvatrābhidhāyakā
ityanena sarvatrābhidhāyakatvamabhimatam, kintu abhidhāyakatvena viśe-
ṣārthapratipādakatvamātram । tacca brāhmaṇe mantre ca samānameva । tatra
“na tā naśanti” ityatra yacchabdaḥ, “ahe vudhnya mantraṃ me gopāya”
ityāmantraṇavibhaktiḥ, “dāmi, gṛhṇāmi” ityuttamapuruṣaḥ, “yadi soma-
<pb n="280"/>
mapahareyuḥ” ityatra yadiśabdaḥ, yadityevamādayaḥ । prāyeṇa mantreṣviti
sūtre mantropanyāsaḥ ।</p>
<p>kintvetāvānatra viśeṣaḥ—brāhmaṇagatānāṃ svarūpamevopalabhya
vidhitvanivṛttau sattyāṃ svarūpādeva karmasu prayogānarhatvāt nimi-
ttādiṣvakhyāpanārthataiva । mantragatānāṃ tu dāmi gṛhṇāmi nirva-
patītyevamādīnāṃ svarūpamevopalabhya śakyamebhiḥ karma kartumiti
viniyogabuddhirbhavati । taduktam—</p>
<lg>
<l>anuṣṭhāne padārthānāmavaśyaṃbhāvinī smṛtiḥ ।</l>
<l>ananyasādhanānanyakāryairmantrairniyamyate” ।। iti ।</l>
</lg>
<p>(taṃ. vā., pṛ. 433)</p>
<p>tena saṃśayo'tra kiṃ pradhānarūpakarmavidhāyakatvameva paraṃ sarvatra ?
atha vidhāyakatvamapi ? karmaṇi pratipādakatvamapi tṛtīyaḥ prakāro
'stīti mantavyam ।</p>
<p>prayojanaṃ pūrvapakṣe—vidhāyakatve sarvatrākhyātānāmabhyāsā-
tkarmabhede'nuṣṭhānabhedaḥ । siddhānte tu naivam ।</p>
<p>sūtrantu—yacchabdādyupabandhaḥ syāt । mantragrahaṇamupalakṣaṇārtham,
tenāyamarthaḥ—yacchabdādyupabandhasahitamākhyātamabhidhānavācakaṃ vidhi-
śūnyapratyāyanamātrahetubhūtaṃ prayogasāmarthyāditi ।।</p>
<trailer>iti saptamaṃ vidhimantrādhiraṇam ।।7।।</trailer>
<pb n="281"/>
<head>athāṣṭamaṃ mantralakṣaṇādhikaraṇam</head>
<sutra>taccodakeṣu mantrākhyā ।। 2. 1. 32 ।।</sutra>
<head>viṣayasaṃśayasaṅgatayaḥ</head>
<p>mantragato bhāvaśabdo vidhāyako neti parīkṣituṃ ko'yaṃ mantro
nāmeti vedavākyagatabhāvaśabdānāṃ guṇakarmapradhānadvaividhye'dhārite
tatprasaṅgena karmapratipādakatvarūpaṃ tṛtīyaṃ prakāraṃ pratipādyedānīṃ prasa-
ṅgenaiva vedavākyagatamantrapadasyārtho nirūpyate-ko'yaṃ mantro nāmeti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvanmantrasaṃhitāyāṃ pāṭho
mantralakṣaṇam, brāhmaṇamadhye'pi mantrapāṭhadarśanāt । nāpi brāhmaṇa-
viniyojyatvalakṣaṇam, liṅgaprakaraṇaviniyojyānāmapi mantratvāt ।
nāpyasyantādirūpatā mantralakṣaṇam, brāhmaṇe'pi tasya bhāvāt,
mantreṣu ca keṣucidabhābāt । tena sarveṣāmeva tadvyabhicārādanekārtha-
tvameva mantraśabdasyetyevaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra vṛddhopadeśo na syāt । tathāhi—
yeṣu vākyeṣu vṛddhāḥ prayuñjate—‘mantrānadhīmahe’ ‘mantrānadhyāpayāmaḥ’
<pb n="282"/>
‘mantrā vartante’ iti । abhiyuktamūlañca śabdārthāvadhāraṇam । tena
mantrasaṃhitāpāṭhādīnāṃ vyabhicāre'pyadhyāpakavṛddhā yatra mantraśabdaṃ
prayuñjate, te mantrā iti bhavati vyavasthā । taduktam—</p>
<lg>
<l>svādhyāye paṭhyamāneṣu yeṣu mantrapadaṃ sthitam ।</l>
<l>te mantrā nābhidhānaṃ hi mantrāṇāṃ lakṣaṇaṃ sthitam ।। iti ।</l>
</lg>
<p>(taṃ. vā., pṛ. 437)</p>
<p>prayojanañcātra lakṣaṇapratipattilāghavātiriktamanyannāsti ।
taduktaṃ bhāṣye—</p>
<lg>
<l>ākṣepe cāpavāde ca prāptyāṃ lakṣaṇakarmaṇi ।</l>
<l>prayojanaṃ na vaktavyaṃ yacca kṛtvā pravarttate ।। iti ।</l>
</lg>
<p>(śā. bhā., pṛ. 435 pū. saṃ.)</p>
<p>sūtrantu—tadanuṣṭhīyamānakarmābhidhānaṃ prayojanaṃ yeṣāṃ vākyā-
nāṃ tāni tathoktāni । teṣu mantrākhyā mantraśabdaprayoga ityarthaḥ ।
etadapi prāyikatvātsvādhyāyakālādhyāpakatvayogalakṣaṇameveti ।।</p>
<trailer>ityaṣṭamaṃ mantralakṣaṇādhikaraṇam ।। 8 ।।</trailer>
<pb n="283"/>
<head>atha navamaṃ brāhmaṇalakṣaṇādhikaraṇam</head>
<sutra>śeṣe brāhmaṇaśabdaḥ ।। 2. 1. 33. ।।</sutra>
<head>viṣayasaṃśayasaṅgatayaḥ</head>
<p>atha kiṃlakṣaṇam brāhmaṇam । mantrāśca brāhmaṇam । mantrāśca
brāhmaṇañca vedaḥ । tatra mantralakṣaṇa ukte pariśeṣasiddhatvād
brāhmalakṣaṇamavacanīyam, tallakṣaṇenaiva siddhatvāt । yasyaitallakṣaṇaṃ
nāsti tadbrāhmaṇamiti pariśiṣṭaṃ brāhmaṇamiti । vedavākyagatamantra-
padasyārthaṃ prasaṅgena nirūpya tatprasaṅgenaiva vedavākyagatasya brāhmaṇa-
padasyārtho nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“ahe budhniya mantraṃ me gopāya”
(tai. brā., 1.2.1.) iti vede śrūyate । tathā “etadbrāhmaṇakānyetāni
yadbrāhmaṇakānītarāṇi” iti vedavākye brāhmaṇapadamapi śrūyate । na
cetikaraṇabahulatvamākhyāyikāsvarūpatvaṃ vā brāhmaṇalakṣaṇaṃ bhavi-
tumarhati, mantreṣvapi gatatvāt । na ca mantravyāvṛttamanyalakṣaṇā-
ntaramasti । ato'nekārthatvameva brāhmaṇaśabdasyetyevaṃ prāpte—</p>
<pb n="284"/>
<head>siddhāntaḥ</head>
<p>abhidhīyate—mantrabrāhmaṇātmako hi vedaḥ, tena mantralakṣaṇa
ukte'rthātpariśiṣṭo vedo brāhmaṇapadasyārtha ityavadhāraṇāt
pariśeṣasiddhaṃ brāhmaṇalakṣaṇamavacanīyam । na caitāvatā sūtrapraṇayanaṃ
vyarthamiti vācyam, yo hi mantrabrahmaṇātmako veda iti na jānāti
tasya tṛtīyarāśiśaṅkānirāsārthatvena sūtrapraṇanayasyārthavatvāditi ।</p>
<p>prayojanam—pūrvādhikaraṇavadeva pratipattilāghavam । sūtrantu
subodhameveti ।।</p>
<trailer>iti navamaṃ brāhmaṇalakṣaṇādhikaraṇam ।। 9 ।।</trailer>
<head>atha daśamamūhādyamantratādhikaraṇam</head>
<sutra>anāmnāteṣvamantratvamāmnāteṣu hi vibhāgasyāt ।।
2. 1. 34. ।।</sutra>
<head>viṣayasaṃśayau</head>
<p>ūhapravaranāmadheyeṣu saṃśayaḥ । mantrabrāhmaṇātmake vede nirūpite
ūhapravaranāmadheyānyapi mantrāntargatatvāt prasaṅgena mantrā neti
vicāryate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—vikṛtāvatidiṣṭe tu prakṛti-
samavetārthābhidhāyipadoddhāreṇa vikṛtau samavetārthābhidhāyi padamūhyate ।
<pb n="285"/>
evaṃ ‘pravarayajamānādīn kīrtayet’ iti vacanena yajamānasya pravara-
kīrtanaṃ nāmadheyakīrtanañca mantravihitamasti । tatrohitapadasya
pravarapadasya nāmadheyapadasya ca mantramadhyapatanāttatsahitasyaiva ca
mantrasya vihitārthasmārakatvātteṣāmapi mantratvamevetyevaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi mantramadhyapāto vihitārthasmārakatvaṃ
vā mantralakṣaṇaṃ brūmaḥ, kintvadhyayanakāle'bhiyuktamantrapadaviṣayatvam ।
na cohapravaranāmadheyeṣu mantrapadaprayogaviṣayatvamasti । taduktam—
‘svādhyāye paṭhyamāneṣu yeṣu’ iti ।</p>
<p>idānīṃ bhāṣyakārānabhihitamapi prakṛtopayogitayā vicārā-
ntaramārabhyate । kimūhapravaranāmadheyānāṃ nikṣepe sarvasyaivāmantratvam,
uta nikṣiptasyaiveti ।</p>
<head>pūrvapakṣaḥ</head>
<p>atrāyaṃ pṛrvapakṣiṇo'bhisandhiḥ—yathā adhītasvaravarṇakramapratya-
bhijñāne mantratvapratyabhijñānaṃ bhavati । tadanyatve tu mantratvapratyabhijñānā-
bhāvādamantratvameveti । taduktam—</p>
<lg>
<l>svaravarṇānupūrvyādiviśiṣṭe hi prayujyate ।</l>
<l>mantraśabdastato'nyatve na tasyārthaḥ pratīyate ।। iti ।</l>
</lg>
<p>(taṃ. vā., pṛ. 437)</p>
<pb n="286"/>
<p>tasmādekavarṇāpaye'pyamantratvamevetyevaṃprāpte—</p>
<head>siddhāntaḥ</head>
<p>abhidhīyate—bhavedevaṃ yadyavayavinaḥ samūhasya vā ekadeśāpā-
ye'pi pratyabhijñāyamānaṃ tādrūpyaṃ vihanyeta । na hi gorgaḍuni jāte
viṣāṇe vā bhagne gotvapratyabhijñāsiddhiḥ । vane vā katipayavṛkṣopaca-
yāpacayābhyāṃ pratyabhijñāsiddheḥ samūhe pratyayo bhavati । tadvadihāpye-
kāvayavābhāve'pi padāntaraprakṣepe'pi pratyakṣeṇa cādhyayanakālāvagata-
mantrarūpapratyabhijñānāt prakṣiptapadamātrasyaivāmantratvam, na tu sarvasyaiveti ।
taduktam—</p>
<lg>
<l>ākṛtīnāmabhivyaktiryā kathaṃcinnirūpitā ।</l>
<l>nāsāvavayavādhikyavināśeṣu vinaśyati ।। iti ।</l>
</lg>
<p>( taṃ. vā., pṛ. 438 )</p>
<p>atra ca padatvavākyatvayoraniṣṭatvādākṛtigrahaṇaṃ gotvadṛṣṭāntārtha-
miti । na ca “na girā gireti brūyādairaṃ kṛtvodgeyam” ityatrāpi
girāpadoddhāreṇa irāpadasyāmantratvaprasaṅga iti vācyam ।
adhyayanakāla evālocyedamavagatam—yat prakṛtau girāpadavānayaṃ
mantraḥ, vikṛtāvirāpadavāniti । tena vedapratipāditerāpadasya
<pb n="287"/>
bhavatu mantratvam । sūryādipadānāntu nyāyagamyatvāditi
vaiṣamyam । taduktam—</p>
<lg>
<l>yatra vaidikamanyatvaṃ tatra mantratvamiṣyate ।</l>
<l>nyāyena kalpyamāne tu na śakyaṃ tannirūpaṇam ।। iti ।</l>
</lg>
<p>( taṃ. vā., pṛ.438 )</p>
<p>nanu sarvaśabdāvagamyā codanā iti nyāyādūhādikamapi
nyāyagamyaśrutārthāpattikalpitavedagamyatvādirāpada tulyameveti । maivam;
niyatasvarakramoccāritameva hi vākyaṃ vedaḥ । taccādhīyamānameva
paraṃ tathā bhavati । tena yatkiñcicchutārthāpattyā vede
kalpyate tatsarvaṃ vedānumatatvādveda ityucyate । tenohādīnāṃ
vedāpratipāditvānnaiverāpadatulyatvam । nanvevamapi “pravaranāmadheyāni
kīrtayet” iti pratyakṣavedopadeśātpravaranāmadheyayormantratvaprasaṅgaḥ, na
caitat; irāpadasyeva vede pravaranāmadheyayormantratvaprayojya-
viśeṣarūpeṇāmnānābhāvāt । atra hi pravaraśabdenāsitadevala-
śāṇḍilyādipravarābhidhāyipadakīrttanam, nāmadheyaśabdena ca yajamā-
nābhidhāyiviṣṇuśarmādināmakīrtanamabhimatam । teṣāṃ ca vede'nāmnā-
tatvānna mantratvamiti । evaṃ tarhi yatra mantre “asāveṣa te piṇḍaḥ,
ye cātra tvāmanu yāśca tvāmanu tasmai te svadhā” iti paṭhyate, tatrāpi
sarvanāmasthāne piturnāma nikṣipyate, tasya svarūpāmnānābhāvāda-
<pb n="288"/>
mantratvaprasaṅgaḥ । naitat; āmnānasamarpitasya hi mantratvam,
tadyadi sarvanāmnāṃ tatsthānaśabdāntarasamarpakatvaṃ tadā teṣāṃ mantratvam ।
athāmnātasya sarvanāmnasteṣāṃ prayoge'prāmāṇyam, tato na mantratvam ।
tatra tāvat sarvanāmapadaṃ ‘pravaranāmadheyāni kīrttayet’ itivatpramāṇam ।
kintu pitrādiviśeṣanāmnāmānantyādāmnātumaśakyatvāt pitrādi-
viśeṣārthapratipādanārtham, na cāsya svatastatpratipādanasāmarthyamastīti
svayaṃ prayogānarhaṃ sadviśeṣaśabdāneva prayogārhānupalakṣayati ।
ataḥ sarvanāmāmnānamavivakṣitarūpaṃ pitrādyarthaviśeṣaviṣayān
pravaraśabdān mantravākyaniveśino darśayatviti tadarthameva sarva-
nāmapadamadhyayanavidhinādhyāpitamiti niścīyate । tasmāt
pitrādināmnāmapyāmnānaprāyatvāt mantratvameveti ।</p>
<p>prayojanam—amantratve mantrabhraṃśaprāyaścittābhāvaḥ, ‘/?/hṛgrahorbha-
śchandasi’ ityādicchāndasavikārābhāvaśca । mantratve dvayorapi bhāva
iti ।</p>
<p>sūtrantu—anāmnāteṣu ūhapravaranāmadheyeṣvamantratvam । amnāteṣu
‘mantro'yamidaṃ brāhmaṇam’ ityeṣa vibhāga iti ।।</p>
<trailer>iti daśamamūhapravaranāmadheyādhikaraṇam ।। 10 ।।</trailer>
<pb n="289"/>
<head>athaikādaśamṛglakṣaṇādhikaraṇam</head>
<sutra>teṣāmṛgyatrārthavaśena pādavyavasthā ।। 2. 1. 35. ।।</sutra>
<head>viṣayasaṃśayasaṅgatayaḥ</head>
<p>ṛca ityasti vede “ahe budhniya mantraṃ me gopāya yamṛṣayastraividā
viduḥ ṛcaḥ sāmāni yajūṃṣi” ( tai. brā., 1.2.1. ) iti । kathaṃla-
kṣaṇikā ṛca iti prāsaṅgikamantravicāraṃ parisamāpyedānīṃ
mantraviśeṣaśrutaṛgyajuḥsāmapadārthanirūpaṇamanuprasaṅgena kriyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yatrārthena pādavyavasthā
sā ṛgiti ṛglakṣaṇamuktam, na caitatsambhavati । “agniḥ
pūrvebhiḥ” ityatra kriyāpadābhāvenārthāvacchedanibandhanapādavyavasthā-
vyatirekeṇāpi ṛgdarśanāt । ato'nirūpaṇameva ṛkpadārthasyetye-
vaṃprāpte—</p>
<head>siddhāntaḥ</head>
<p>abhidhīyate—bhavedevaṃ yadi pādabaddho mantraḥ ṛktvaṃ
vyabhicarati । tathā hi pādabaddhe mantre abhiyuktā ṛkchabdaṃ
prayuñjate । na laukikapadabandhamātre । atra pādabaddhatvaṃ mantro-
<pb n="290"/>
palakṣaṇārthameva । tena “agniḥ pūrvebhirṛṣibhiḥ” ityatra kriyā-
padānupādānādarthavaśena pādavyavasthāyā abhāve'pi gāyatryā-
dicchandovaśena pādavyavasthāyāmaviruddhamṛktvamiti ।</p>
<p>prayojanam—pūrvavadeva pratipattilāghavamiti ।</p>
<p>sūtrantvarthavaśenetyupalakṣaṇam । vṛttavaśenāpi yatra gāyatryādi-
pādavyavasthā sā ṛgiti ।।</p>
<trailer>ityekādaśamṛglakṣaṇādhikaraṇam ।। 11 ।।</trailer>
<head>atha dvādaśaṃ sāmalakṣaṇādhikaraṇam</head>
<sutra>gītiṣu sāmākhyā ।। 2. 1. 36 ।।</sutra>
<head>viṣayasaṃśayau</head>
<p>atha sāma kiṃlakṣaṇam । idānīmanupraṅgenaiva sāmaśabdārtho
nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“ahe budhniya mantraṃ me
gopāya yamūṣayastraividā viduḥ ṛcaḥ sāmāni yajūṃṣi” iti mantra-
<pb n="291"/>
sāmānādhikaraṇyaṃ sāmaśabdasya śrūyate । mantraśca varṇātmako na tu
gānamātram । kiṃca “sāmnā stuvīta” iti śrūyate । stutiśca guṇagu-
ṇisambandhakīrtanam । na ca gānamātreṇa tatsambhavati । tathā ‘sāmā-
nyadhyāpayāmaḥ sāmānyadhīmaha’ iti gīyamāna eva mantre'bhiyukto-
padeśādgīyamāna eva mantraḥ sāmaśabdābhidheyaḥ, na tu gītimātra-
miti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyubhayībhidhānaśaktigauravaṃ na syāt ।
tathāhi—gītiviśiṣṭamantrābhidhāne viśeṣaṇabhūtā gītistāvadava-
śyamagrato'bhidhātavyā । tathāhi “ṛcyadhyūḍhaṃ sāma gāyati” ityṛga-
kṣaraniyatavartitvādgānaviśeṣasya tadabhidhānādeva mantrapratītisiddherā-
kṛtyadhikaraṇanyāyena gītivacanatvameva sāmaśabdasya । taduktam—</p>
<lg>
<l>ekakhaṇḍena śabdena viśiṣṭo yatra labhyate ।</l>
<l>viśeṣaṇasya vācyatvaṃ tatra sarvatra jāyate ।। iti ।</l>
</lg>
<p>(taṃ. vā., pṛ. 441)</p>
<p>tatra yadyapi samāśabdādgītiviśiṣṭo mantra eva pratīyate,
tathāpi vācakaśaktiḥ sāmaśabdasya gośabdasyeva viśeṣaṇamātra-
viṣayā । viśeṣyabhūtamantrapratītistu vyaktivadeva । ato “ga/?/
yajeta” itivat “sāmnā stuvīta” iti svāśrayabhūtargdvāreṇo/?/-
<pb n="292"/>
meva stutisādhanatvaṃ gānasya । mantraśabdasāmānādhikaraṇyañca
sāmaśabdasya ।</p>
<p>prayojanam—pūrvatpratipattilāghavam ।</p>
<p>sūtrantu—sāmaśabdasya gāne vācakaśaktinirūpaṇa paraṃ subo-
dhameveti ।।</p>
<trailer>iti dvadaśaṃ sāmalakṣaṇādhikaraṇam ।। 12 ।।</trailer>
<head>atha trayodaśaṃ yajurlakṣaṇādhikaraṇam</head>
<sutra>śeṣe yajuḥ śabdaḥ ।। 2. 1. 37. ।।</sutra>
<head>viṣayasaṃśayau</head>
<p>atha yajuṣāṃ kiṃ lakṣaṇamitīdānīmanuprasaṅagena yajuḥśabdārtho
nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvat pādasambaddho
mantro yajuśśabdārthaḥ, tasyarkcchabdārthatvāt । nāpi gīyamānaṃ,
tasya sāmaśabdārthatvāt । etadvyatiriktasya ca lakṣaṇasya
sakalayajuśśabdārthavyāpakasyāpratīteranekārthatvameva yajuḥśabdasyeti ।
evaṃ prāpte—</p>
<pb n="293"/>
<head>siddhāntaḥ</head>
<p>abhidhīyate—bhavedevaṃ yadyuktarksāmavyatiriktatvameva yajurla-
kṣaṇaṃ na bhavet tenaitadeva yajurlakṣaṇam—yanna pādabaddhaṃ na ca
gīyamānaṃ tat praśliṣṭapaṭhitaṃ yajuriti ।</p>
<lg>
<l>prayojanaṃ pūrvavat । sūtraṃ subodhārthamiti ।।</l>
<l>iti trayodaśaṃ yajurlakṣaṇādhikaraṇam ।। 13 ।।</l>
</lg>
<head>atha caturdaśaṃ nigadādhikaraṇam</head>
<sutra>nigado vā caturthaṃ syāddharmaviśeṣāt ।। 2. 1. 38. ।।</sutra>
<head>viṣayasaṃśayau</head>
<p>atha nigadā nāma kiṃ yajūṃṣi ? uta yajurbhyo'nye ? ityṛ-
ksāmayajuḥśabdapadārtheṣu nirūpiteṣu nigadānāmanuprasaṅgenaiva “uccairni-
gadena” ityevamādivedavākyagatanigadapadārtho nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“upāṃśu yajuṣā” iti
yajuṣāmupāṃśudharmaśālitvaṃ pratīyate । asya ca “uccairnigadena”
iti viśeṣaḥ śrūyate । sa cāsya yajuṣṭve nopapadyate, vidhyanuvādayorasa-
<pb n="294"/>
mbhavāt । vidhitve sati “upāṃśu yajuṣā” iti sāmānyaśāstraprāpta-
mupāṃśutvam “uccairnigadena” iti viśeṣaśāstreṇa bādhanīyam ।
bādhaśca gatyantarāsambhave bhavet । tena ‘brāhmaṇebhyo dadhi dīyatāṃ
takraṃ kauṇḍiḍanyāya’ ityatra kauṇḍiḍanyagatabrāhyaṇatvasya pramāṇāntarasi-
ddhatvādbhavatu gatyantarāsambhavena bādhaḥ, yajuṣṭvasya pramāṇāntarasiddha-
tvāt ‘śeṣe yajuśśabdaḥ’ iti lakṣaṇasyarksāmanigadaśeṣaparatvenāpi
sambhavāttribhyo'nyatvenaivopapatterna bādhasambhavaḥ । na ca yajuṣṭve'pi
parasambodharūpatvena nigadānāmarthaprāptamucaiṣṭvam “uccairnigadena” ityanū-
dyate । yajuṣṭve sati vācanikenopāṃśutvenārthaprāptasyoccaiṣṭvasya bādhitatvā-
danuvādāsambhavāt । kiñca vyapadeśabhedaścāpyabhiyuktānāṃ dṛśyate—
‘nigadā vartante na yajūṃṣi, atha yajūṃṣi na nigadā’ iti । ato na
yajūṃṣi nigadāḥ, kintu caturthameva nigadā iti mantrajātamiti । evaṃ
prāpte abhidhīyate—</p>
<sutra>yajūṃṣi vā tadrūpatvāt ।। 2. 1. 40. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi “uccairnigadena” ityatrānu-
vādo na sambhavet । na ca yajuṣṭve satyarthaprāptamuccaiṣṭvamupāṃśutva-
vidhinā bādhitatvānnānūdyata iti vācyam, upāṃśutvavidhe-
<pb n="295"/>
rnigadeṣu pravṛttyasambhavāt । tathāhi—“agnīdagnīn vihara bardda-
stṛṇāhi” ityevaṃrūpā hi nigadāḥ । te ca parasambodhanārthatvena prayo-
geṣūccāryamāṇeṣu svakāryakṣamā bhavanti । avayavavyutpatteśca nitarāṃ
gadyata iti nigadāḥ । na copāṃśutvenīccāryamāṇāstathā bhavanti ।
na copāṃśuvidherapyananyagatiḥ, tadvyatiriktayajurviṣayatvenaiva caritārtha-
tvāt । ato'yamupāṃśuvidhirnigadetarayajurviṣaya eveti na tena bādhi-
tatvāduccaistvasya sambhavaḥ । “ahe budhniya mantraṃ me gopāya, yamṛṣayastrai-
vidā viduḥ ṛcaḥ sāmāni yajūṃṣi” ityṛco yajūṃṣi sāmānītyeva-
mātmake vede triṣvevargyajussāmasu mantratvamupapannaṃ bhavati । nigadā
api mantrā eva । ato 'pādabaddhatvādagītitvācca pariśeṣasiddhaya-
jurlakṣaṇayogādyajūṃṣyeva nigadāḥ । uccaiṣṭvadharmabhedaścāsya parasambodhana-
kāryasāmarthyaprāpta eva stutyarthamanūdyamāno'nanyatvamāpādayati ।
upadeśabhedaśca brāhmaṇaparivrājakanyāyena dharmabhedanibandhana eva ।
ato yajūṃṣyeva nigadā iti । atra yadyapi “vedo vā prāya-
darśanāt” (jai. sū., 3. 3. 2.) ityatropāṃśutvādīnāṃ vedadharmatvamā-
cakṣate na jātadharmatvaṃ, tathāpi tadīyapūrvapakṣanyāyena jātadha-
rmatvamabhyupagamya sāmānyaśāstramayogyaṃ viśeṣaviṣaye na pravartata eveti
tatpratipadanārtho'yaṃ vicāraḥ । tenāyameva sāmānyaviśeṣanyā-
yādasya bhedo yatsāmānyaśāstraṃ pravṛttiyogyamapi viśeṣaśāstradarśa-
<pb n="296"/>
nānna pravartate । atra tu sāmānyaśāstraṃ viśeṣapravṛtyayogyatvādeva na
pravartata iti ।</p>
<p>prayojanam—yajuṣṭve sati yajurbhraṃśanimittaṃ “bhuvaḥ svāhā”
iti prāyaścittam, ayajuṣṭve neti ।</p>
<p>sūtrantu yajūṃṣyeva nigadāḥ । tadrūpatvāt praśliṣṭapaṭhitatvena
yajūrūpatvādityarthaḥ ।।</p>
<trailer>iti caturdaśaṃ nigadādhikaraṇam ।। 14 ।।</trailer>
<head>atha pañcadaśamekavākyalakṣaṇādhikaraṇam</head>
<sutra>arthaikatvādekaṃ vākyaṃ sākākṣaṃ cedvibhāge syāt ।।
।। 2. 1. 46. ।।</sutra>
<head>viṣayasaṃśayau</head>
<p>atha praśliṣṭapaṭhiteṣu yajuḥṣu kathamavagamyate iyadekaṃ yajuriti ।
mantratraividhye nirūpite kiyāneko mantra ityākāṃkṣāyāṃ ṛksāmayoḥ
parimāṇasyādhyetṛparamparāsiddhatvātprāśliṣṭapaṭhiteṣu yajuḥṣu kiyadekaṃ
yajurityākāṃkṣāyāṃ tatparimāṇalakṣaṇaṃ kriyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvadarthaikatvādekaṃ
<pb n="297"/>
vākyam, tathā sati pratipadamarthabhedena vākyabhedaprasaṅgāt । nāpi
vibhajyamānasākāṃkṣatvam, evañca sati “syonaṃ te sadanaṃ kṛṇomi
ghṛtasya dhārayā suśevaṃ kalpayāmi” (tai. brā., 3. 7. 5.) ityasya
“tasminsīda” ityanena sahaikavākyatvaprasaṅgāt । nāpi militameka-
vākyatvalakṣaṇam, ekaṃ hi padamekārthaṃ na tadvibhajyamānasākāṃkṣam ।
taccānekārthaṃ pratipadamarthabhedenaikārthyābhāvāt । taduktam—</p>
<lg>
<l>ekārthatvaṃ padasya syātsākāṃkṣāvayavaṃ na tat ।</l>
<l>sākāṃkṣāvayavaḥ saṅghastasyaiko'rtho na vidyate ।। iti ।</l>
</lg>
<p>( taṃ. vā., pṛ. 446)</p>
<p>atā “devasya tvā savituḥ prasave'śvinorbāhubhyāṃ pūṣṇo hastā-
bhāmagnaye juṣṭaṃ nirvapāmi” ityevamādiyajuṣāmapi niyatopāyādhīna-
meva parimāṇaparijñānamiti । evaṃ prāpte—</p>
<head>siddhāntaḥ</head>
<p>abhidhīyate-bhavedevaṃ yadyabhidheyavacano'yamarthaśabdo bhavet । prayo-
janavacanastvayam । tena yāvanti padānyekaprayojanāni vibhāge ca sākāṃ-
kṣāṇi tāvantyekaṃ vākyam । tenārthaikatvaṃ vibhajyamānasākāṃkṣatvañca
militamevedamekavākyatvalakṣaṇam । ato na pratipadamekaṃ vākyam ।
pratipadamabhidheyabhūtārthanānātve'pi “devasya tvā” ityevamādiṣu prayoja-
bhūtasyārthasyaikatvādekayajuṣṭvameva । “syonaṃ te sadanaṃ kṛṇomi” itya-
<pb n="298"/>
sya “tasminsīda” ityanena sahaikavākyatvaṃ vibhajyamānasākāṃkṣatve'pi
sadanakaraṇapuroḍāśapratiṣṭhāpanarūpaprayojanabhedāt । tathā “bhago vāṃ
vibhajatu, aryamā vāṃ vibhajatu” ityevamādiṣu puroḍāśavibhāgarūpaika-
kāryatve'pi vibhajyamānasākāṃkṣatvābhāvānnaikavākyatvam । etacca na
kevalaṃ yajurmantramātraviṣayaṃ lakṣaṇam, kintu brāhmaṇavākyalaukika-
vākyayorapīti । taduktam—</p>
<lg>
<l>tasmātpadeṣu yāvatsu śrūyamāṇeṣu dṛśyate ।</l>
<l>vispaṣṭamaikyamarthasya tāvatāmekavākyatā ।। iti ।</l>
</lg>
<p>(taṃ. vā., pṛ. 445)</p>
<p>prayojanam—pūrvavatpratipattilāghavameva । sūtrantu subodhameveti ।।</p>
<trailer>iti pañcadaśamekavākyalakṣaṇādhikaraṇam ।। 15 ।।</trailer>
<head>atha ṣoḍaśaṃ vākyabhedādhikaraṇam</head>
<sutra>sameṣu vākyabhedaḥ syāt ।। 2. 1. 47. ।।</sutra>
<head>viṣayasaṃśayasaṅgatayaḥ</head>
<p>“iṣe tvojeṃ tvā” (tai. saṃ., 1.1.1) iti, “āyuryajñena kalpatāṃ
prāṇo yajñenakalpatām” (tai. saṃ., 1.7.9.) ityādi । tatra saṃśayaḥ—
kimevamādiṣu bhinnaṃ vākyam ? utaikam ? iti । pūrvaṃ yajuṣāmevaika-
vākyatve pratipādite satīdānīṃ kvacidviṣayaviśeṣe'pavādaḥ kriyate ।</p>
<pb n="299"/>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvat “iṣe tvojeṃ tvā
vāyavastha” ityādiṣu pratyekaṃ samavetakriyābhidhāyakamatra padaṃ śrūyate ।
nāpi kalpayitumapi śakyate, vinigamanāprāmāṇābhāvāt । tenātra
samavetārthābhidhānābhāvenāvivakṣitārthatayā uccāraṇamātraikādṛṣṭāprayoja-
natayā ekavākyatvaṃ vaktavyam, na tu saṃhatyaikārthābhidhāyakatvena,
avivakṣitārtheṣu tallakṣaṇāsambhavāt। kalpyamānañcādṛṣṭaṃ lāghavādekameva
kalpayitumucitam । tathā ca satyekādṛṣṭaprayojanatvena vibhajyamāna-
sākāṃkṣatvamapyastīti militānāmevaikavākyatvam । nanu “iṣe tveti
chinatti ūrje tveti anumārṣṭi” ityādiviniyogabhedāddṛṣṭarūpaprayo-
janabhedena vākyabheda eva pratīyate । maivam; mantrasya hyekavākyatva-
mālocyate । na ca mantre chedanānumārjanābhidhāyakaṃ padaṃ śrūyate ।
tenādṛṣṭārthatve sati kṛtsnasyaiva mantrasyādimadhyāntapratīkadvāreṇa
punaḥ punarviniyogabhedo nānupapannaḥ । na caivaṃ satyekavākyatve cheda-
nānumārjanādirūpaviṣayabhedādadṛṣṭabheda eveti vaktavyam । ekasyai-
vādṛṣṭasya chedanānumārjanādiviṣayānukūlajñāpanārthatvenaiva viniyoga-
bhedopapatteḥ । klṛptyudāharaṇe'pi yadyapi kalpatāṃ kalpatāmityākhyāta-
padamasti, tathāpi tadarthasya karmāsamavetatvenādṛṣṭārthatvameva vaktavyam ।
tathā sati lāghavāt pūrvavadevādṛṣṭāprayojanatvena vibhajyamānasākāṃkṣa-
<pb n="300"/>
tvena caikavākyatvameva । na ca “klṛptīryajamānaṃ vācayati” iti
bahuvacanānupapattiḥ । mantraikatve'pi kalpatāmiti punaḥ punaruccarita-
klṛptiśabdavatvenaivopapatteḥ । taduktam—</p>
<lg>
<l>eko'pi bahubhirmantraḥ pratīkairviniyujyate ।</l>
<l>punaḥpuḥ prayogācca klaptīrityabhidhīyate ।। iti ।</l>
</lg>
<p>(taṃ. vā., pṛ. 449)</p>
<p>ataḥ pratīyamānakarmasamavetārthānāṃ yajuṣāṃ dṛṣṭārthamantrāvadhitaḥ
prānekamantratvameveti । evaṃprāpte—</p>
<head>siddhāntaḥ</head>
<p>abhidhīyate—bhavedevaṃ yadi mantrarūpāvadhāraṇāt prāgevādṛṣṭarūpa-
prayojanakalpanaṃ bhavet । na caitadasti; ajñātasvarūpasya viniyogābhā-
vāt । aviniyuktasya ca prayojanakalpanānupapatteḥ । tena viniyoga-
prayojanakalpanātaḥ prāgeva mantrasya svarūpaṃ nirūpaṇīyam । tacca
bhinnameva pratīyate । tathāhi—“iṣe tvā” iti karmābhidhāyidvitīyā-
ntaśabdaprayogāt karmaṇaśca kriyāsambandhāvyabhicārāt liṅgā-
devaitadavagamyate—iṣe īpsitāya tvāṃ kiñcitkaroti, evamūrje
vakhāya tvāṃ kiñcit karotītyetāvataiva bhedabuddhau jātāyāṃ bhedanaiva
prayojanaviśeṣākāṃkṣāyāṃ viniyogagaveṣaṇe bhedenaiva “iṣe tveti śākhāṃ
chinatti, ūrje tveti anumārṣṭi” iti viniyogadarśanāt । prayo-
<pb n="301"/>
janakalpanamapi bhedenaiva । adṛṣṭārthatve'pyadṛṣṭaprayojanabhedāt vibhajya-
mānasākāṃkṣatvābhāvācca naikavākyatvam, kintu vākyabheda eveti ।
taduktam—</p>
<lg>
<l>rūpāduttarakālaṃ hi viniyogaprayojane ।</l>
<l>tasmātprāgeva tatklṛpterbhedābhedaparīkṣaṇam ।। iti ।</l>
</lg>
<p>(taṃ. vā., pṛ. 450)</p>
<p>tenādṛṣṭārthatve'pi tāvannaikavākyatvam । vastutastu naiṣāmadṛṣṭā-
rthatvam, kintu brāhmaṇavākyabodhitadṛṣṭaprayojanatvameva । yattu
brāhmaṇabodhitachedanādyabhidhāyipadābhāvānna mantrasya tatra sāmarthya-
mastītyuktam । tadayuktam; viniyogabalenaiva tadvācakapadādhyā-
hāreṇa chedanādiprakāśarūpadṛṣṭakāryopapatterityevaṃ klṛptyudāharaṇe
yadyapyarthaikatvaṃ tathāpi vibhajyamānasākāṃkṣatvābhāvānnaikavākyatvaṃ,
nāpyekārthatvam, “klaptīryajamānaṃ vācayati” iti śabdasya punaḥ
punaruccāryamāṇatvāt । klṝptiśabdabahutvābhiprāyañca bahuvacanam,
śabdānāmarthatantratvasya svabhāvasiddhatvāt । ato'rthabhedādapi
bhinnavākyatvameveti । atra yadyapyāyurāśāsanarūpāṇāṃ klṛptīnāma-
dṛṣṭārthatvam, tathāpi mantrāṇāṃ tatprakāśane dṛṣṭārthatvameveti ।</p>
<p>prayojanam—pūrvapakṣe “iṣe tvorje tvā” ityādiṣu chedane
mārjane ca kṛtsnamantraprayogaḥ । siddhānte tu bhedenaiva । klṛptimantre
<pb n="302"/>
ca pūrvapakṣe mantrasyaiva vākyatvānmantradoṣe kṛtsnamantrāvṛttiḥ ।
siddhānte tu mantrabhede ya eva duṣṭaḥ sa evāvartayitavyo nānya iti ।।</p>
<trailer>iti ṣoḍaśaṃ vākyabhedādhikaraṇam ।। 16 ।।</trailer>
<head>atha saptadaśamanuṣaṅgādhikaraṇam</head>
<sutra>anuṣaṅgo vākyasamāptissarveṣu tulyagogitvāt ।।2.1.48</sutra>
<head>viṣayasaṃśayau</head>
<p>“yā te agne'yāśayā tanūrvarṣiṣṭhā gahareṣṭhograṃ vaco apāvadhī-
ttveṣaṃ vaco apavādhītsvāhā । yā te agne rajāśayā, yā te
agne harāśayā” ( vā. saṃ., 5. 8. 8 ) iti । tatra sandehaḥ—
kiṃ “tanūrvarṣiṣṭhā” iti sarvatrānuṣaktavyaḥ āhosvillaukiko
vākyaśeṣaḥ kartavya iti । atraiṣā viṣayaśuddhiḥ—jyotiṣṭome
“tisna eva sāhnasyopasadaḥ kāryā” ityupasannāmāni trīṇi karmāṇi
śrūyante । teṣāṃ cāṅgabhūtāstisra iṣṭayo'gnidaivatyā “agnimanīkam”
ityevamādivākyavihitāḥ santi । āsāñca krame trayo mantrāḥ
samāmnātāḥ । tatra prathamāyā iṣṭeḥ “yā te agne'yāśayā” ityayaṃ mantra-
ssampūrṇatvānnirākāṃkṣaḥ । dvitīyāyāstṛtīyāyāśceṣṭeḥ “yā te agne
rajāśayā yā te agne harāśayā” ityetāvadasampūrṇatvātsākāṃkṣau ।
<pb n="303"/>
tatrāyaṃ sandehaḥ—kiṃ prathamamantrasamāmnātasya “tanūrvarṣiṣṭhā” ityādi-
vākyaśeṣasya dvitīyatṛtīyamantrayoranuṣaṅgaḥ, athavā laukikasyā-
dhyāhāra iti । pūrvamanupraṅgena yajuḥparimāṇe nirūpite satīdānī-
manuprasaṅgenaivāsampūrṇasya yajuṣaḥ kimadhyāhāreṇa pūraṇam ?
utānuṅgeṇeti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvat “yā te agne'yāśayā”
ityetaccheṣabhūtasya “tanūrvarṣiṣṭhā” ityādeḥ “yā te agne'yāśayā yā te
agne harāśayā” ityetaccheṣabhāvassambhavati, pūrvavākyaśeṣatvenaivādhyaya-
navidhinādhyāpitatvāt । yathā āhavanīyasya homaśeṣatvāt vedāvaga-
tasya“agnimupanidhāya stuvīta” ityatra na stotraśeṣatvenopanidhānam
kintarhi. ? laukikasyaivāgneḥ sarvārthasya, tathā laukikasyaiva vākya-
śeṣasyottaramantrayoradhyāhāra iti । taduktam—</p>
<lg>
<l>nānyatrotsahate gantuṃ vaidikaṃ sannibandhanam ।</l>
<l>yatheṣṭaviniyogantu sarvārthaṃ vastu laukikam ।। iti ।</l>
</lg>
<p>(taṃ. vā., pṛ. 453)</p>
<p>tasmānna vaidikaḥ śeṣaḥ, kintu laukika eveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi vākyagatākāṃkṣā sati sambhave
<pb n="304"/>
avaidikenāpi pūryeta । tathāhi—vaidikasya vākyasya vaidika eva
śeṣaḥ pūraṇakṣamaḥ । tatra vedagataivānveṣaṇocitā । taduktam—</p>
<lg>
<l>adṛṣṭaḥ prakṛtāvarthaḥ pratyaye'nviṣyate punaḥ ।</l>
<l>pade svasminna labdhaścetprārthanīyaḥ padāntare ।।</l>
</lg>
<lg>
<l>svasmin vākye'pi na syāccenmṛgyaḥ prakaraṇe tataḥ ।</l>
<l>yadi prakaraṇe na syānmṛgyaḥ prakaraṇāntare ।। iti ।</l>
</lg>
<p>(taṃ. vā., pṛ. 453)</p>
<p>codanālakṣaṇadharmaniyamādiha tu vaidikasyaiva tanūvarṣiṣṭhetyādeḥ
sarvārthatvasambhavānna laukikāvasaraḥ sthitaḥ । taduktam—</p>
<lg>
<l>vimuktavyāpṛtau vede laukikāvasarasthitiḥ ।</l>
<l>tadvyāpāravimokaśca sakalānveṣaṇakṣaye ।। iti ।</l>
</lg>
<p>(taṃ. vā., pṛ. 453)</p>
<p>yattu vākyāntaraśeṣatvenādhyayanavidhinādhyāpitasya na vākyā-
ntaraśeṣatvaṃ sambhavatītyuktam, tadayuktam; sarvaśeṣatvenaikasyaiva
vākyaśeṣasyādhyayanavidhinādhyāpitatvāt । na cānantaryaviśeṣā-
dhyayanavaśenāpi pūrvavākyaśeṣatvamevāsyonnetumucitam, na tu sarvaśeṣa-
tvamiti vācyam । yata ākāṅkṣāyogyatāsannidhayo hi sambandhādi-
kāraṇam । sannidhiśca buddhiviparivṛttirnārthāntaram । te cākāṅkṣā-
dayakhniṣveva mantreṣvaviśiṣṭā iti sarvārthatvamevāmnānasya । sarvathā-
<pb n="305"/>
mnānasyāvaśyakenāpyānantaryeṇa bhavitavyamiti nāntarīyakamā-
nantaryaviśeṣopādānam । taduktam—</p>
<lg>
<l>ākāṃkṣā sannidhānaṃ ca yogyatā ceti tattrayam ।</l>
<l>sambandhakāraṇatvena klṝptaṃ nānantaraśrutiḥ ।। iti ।</l>
</lg>
<p>(taṃ. vā., pṛ. 455)</p>
<p>na ca rajāśayetyanena vyavadhānāddharāśayetyanena saha na
sambandhaḥ । sambandhipadavyavahitasyāpyanantaritatvādeva ।</p>
<lg>
<l>anantareṇa sambandhaḥ syātparasyāpyanantaraḥ ।</l>
<l>tataḥ punastadārūḍhaḥ parānantaryamaśnute ।। iti ।</l>
</lg>
<p>(taṃ. vā., pṛ. 455)</p>
<p>prayojanam—pūrvapakṣe laukikādhyāhṛtapadasyāmantratvānna mantra-
nāśanimittaṃ prāyaścittam । siddhānte tvanuṣaktapadānāṃ mantratvānma-
ntranāśanimittaṃ prāyaścittamiti ।</p>
<p>sūtrantu—anuṣajyata ityanuṣaṅgo vākyaśeṣaḥ vākyaparisamāpti-
raneneti saiva vākyaparisamāptiḥ । sarveṣu tulyayogitvāttulyasa-
mbandhādityarthaḥ ।</p>
<p>atheha kathaṃ bhavitavyam ? yatra nirākāṃkṣāṇāṃ sannidhau pari-
pūrṇasambandhaḥ śrūyate । yathā “citpatistvā punātu vākpatistvā
punātu devastvā savitā punātvacchidreṇa pavitreṇa vasoḥ sūryasya
<pb n="306"/>
raśmibhiḥ” iti । pūrvaṃ sākāṃkṣeṣu śeṣiṣu pratīyamānākāṃkṣasya śeṣa-
syānuṣaṅgaṃ pratipādya, idānīmapratīyamānākāṃkṣeṣu śeṣiṣu sākāṃkṣasya
śeṣasyānenaiva sūtreṇānuṣaṅgaḥ pratipādyate ।</p>
<p>atrāyaṃ pūrvapakṣiṇo'bhisandhiḥ—śeṣiṇastāvannirākāṃkṣā-
nantaraśeṣisambandhenaiva pūritāḥ । ato nātrānuṣaṅgakāraṇamasti ।
taduktam—</p>
<lg>
<l>anantareṇa sambadhya śeṣasya ca kṛtārthatā ।</l>
<l>śeṣiṇaśca nirākāṃkṣāḥ kiṃ nimittānuṣaṅgadhīḥ ।। iti ।</l>
</lg>
<p>(taṃ. vā., pṛ. 457)</p>
<p>tena “devastvā savitā punātu” ityanenaivānantaritena sahācchi-
dreṇa pavitreṇetyasya vākyaśeṣasya sambandhaḥ, na tu “citpatistvā
punātu” ityetābhyāmapīti । evaṃ prāpte—</p>
<head>siddhāntaḥ</head>
<p>abhidhīyate-bhavedevaṃ yadi “devastvā savitā punātu” ityetasyaiva
vākyasyācchidreṇetyayaṃ śeṣo bhavet । kintu karaṇatvena kriyāsā-
kāṃkṣamanantarapaṭhitayā punātikriyayā sambadhyate । sā ca triṣvapi
vākyeṣu ekaiveti yugapadevāsya mantratrayaśeṣatvam । na caikatve'pi
kriyāyāḥ kartṛbhedena bhinnatvādanantaritasavitṛkartṛkapunātikriyā-
sambandha evāsyocita iti । syādevaṃ yadi savitrādikartṛbhedo'sya
<pb n="307"/>
vāstavo bhavet । kintu darbhayugalena pūrvāgratayā ājyotpavane ekenā-
dhvaryuṇā kriyamāṇe mantro'yaṃ paṭhyate । tatra caika evādhvaryuḥ paramārthataḥ
kartā, citpatyādyupanyāsaḥ stutyartha eveti na kartṛbhedāt punātvartha-
bhedaḥ । taduktam—</p>
<lg>
<l>anantarasya vākyasya yadi śeṣo bhavedayam ।</l>
<l>tata evaṃ bhavedeṣa tvākhyātārthena sarvabhāk ।। iti ।</l>
</lg>
<p>(taṃ. vā., pṛ. 457)</p>
<p>na caivaṃ sati prakaraṇāntarīyapunātvarthenāsya sambandhaḥ śaṅkanīyaḥ,
prakṛtāpūrvagṛhītatvenāsya darśapūrṇamāsabarhirdharmavadanyasambandhāsambha-
vāt । na cābhede'pi jyotiṣṭomasya yathā “maitrāvaruṇaṃ śrīṇāti”
ityabhyāsāpūrvabhedādeva śrayaṇavyavasthā, tathātrāpi punātvarthasyaika-
tve'pi bhinnāpūrvābhyāsavaśenaiva vyavastheti vācyam । tatra bhinnā-
bhyāsāpūrvaprayuktatvena dharmavyavasthopapatteḥ । na cātra tatheti vaiṣamyam ।
nāpyekakriyānvayitvena citpatyādikartṝṇāmapi sarvaśeṣatvam, kartranta-
rāvaruddhatvena kartrantarapraveśāsambhavāt । taduktam—</p>
<lg>
<l>karaṇānāṃ vyavasthā hi bhinnāpūrvāprayuktitaḥ ।</l>
<l>kartrantarāvarodhācca citpatyāderasaṅkarāḥ ।। iti ।</l>
</lg>
<p>(taṃ. vā., pṛ. 458)</p>
<pb n="308"/>
<lg>
<l>ataḥ sarvaśeṣatvameva vākyasyeti siddham ।</l>
<l>prayojanaṃ pūrvādhikaraṇavadeva । sūtrantu vyākhyātameva ।।</l>
</lg>
<trailer>iti saptadaśamanuṣaṅgādhikaraṇam ।। 17 ।।</trailer>
<head>athāṣṭādaśaṃ vyavāyādhikaraṇam</head>
<sutra>vyavāyānnānuṣajyeta ।। 2. 1. 49 ।।</sutra>
<head>viṣayasaṃśayasaṅgatayaḥ</head>
<p>“sante vāyurvātena gacchatāṃ saṃ yajatrairaṅgāni saṃ yajñapatirāśiṣā”
iti । sannidhipratyudāharaṇasūtramidim । buddhiviparivṛttirhi sannidhi-
rityuktam । atra tu “sante vāyurvātena gacchatām” ityeka-
vacanāntasyākhyātapadasya “saṃyajatrairaṅgāni” ityanena bahuvacanāntenā-
yogyatayānvayāsambhavādavaśyaṃ bahuvacanāntaṃ gacchantāmiti laukikapa-
damadhyāhartavyam । tena vijātīyena buddhivicchede sati buddhiviparivṛ-
ttirūpasannidhyabhāvādākāṃkṣāyogyatayorvidyamānatve'pi “saṃyajñapati-
rāśiṣā” ityatra gacchatāmityasya nānuṣaṅgaḥ । taduktam—</p>
<lg>
<l>pratyudāharaṇatvena sannidheridamucyate ।</l>
<l>asambandhātirodhāne vaiṣamyānnānuṣajyate ।। iti ।।</l>
</lg>
<p>(taṃ. vā., pṛ. 459)</p>
<pb n="309"/>
<p>tenātra laukika eva śeṣo'dhyāhartavyaḥ । prayojanaṃ pūrvamevoktam ।</p>
<lg>
<l>āmnāyamānaṃ hyanuṣajyamānamantargataṃ mantranirūpaṇāyām ।</l>
<l>tadādisāmyena tu laukikānāṃ na mantrarūpapratipattisiddhiḥ ।।</l>
</lg>
<p>iti riti । sūtrantu vyaktameveti ।</p>
<trailer>ityaṣṭādaśaṃ vyavāyādhikaraṇam ।। 18 ।।</trailer>
<trailer>iti bālabalabhībhujaṅgāparanāmno bhaṭṭabhavadevasya kṛtau</trailer>
<head>tautātitamatatilake</head>
<head>dvitīyasyādhyāyasya prathamaḥ pādaḥ ।।</head>
<pb n="310"/>
<head>śrīḥ</head>
<head>dvitīyādhyāyasya dvitīyaḥ pādaḥ</head>
<head>tatra prathamaṃ śabdāntarādhikaraṇam</head>
<sutra>śabdāntare karmabhedaḥ kṛtānubandhatvāt ।। 2. 2. 1. ।।</sutra>
<head>viṣayasaṃśayau</head>
<p>asti jyotiṣṭomaḥ । tatra śrūyate—“somena yajeta” “dākṣi-
ṇāni juhoti” “hiraṇyamātreyāya dadāti” iti । yajatidadāti-
juhotayaḥ kiṃ saṃhatya kāryaṃ kurvanti ? uta vihṛtyeti ।</p>
<head>prabhākaramatena viṣayasaṅgatī</head>
<p>tatra prabhākareṇa śāstrabhedo'dhyāyārtha iti darśitam ।
ayañca tasyābhiprāyaḥ—prathamādhyāye śāstratvena codanāprāmāṇye
nirūpite tadeva śāstraṃ kutra bhinnaṃ kutra cābhinnāmitīyameva cintāna-
ntarāṅgatvenocitā, na tu karmabhedagocarā, tasya śāstrabhedaphalatvenā-
rthasiddhatvāt । kiñca—uktaprāmāṇyanirvāhako'pi śāstrabheda eva,
anyathaikaśāstratvena sarvacodanānāmaśakyānuṣṭhānārthatayāprāmāṇya-
prasaṅgāt ।</p>
<p>sa ca śāstrabhedaḥ kvacitsādhyabhedanibandhanaḥ, kvaciccānubandha-
bhedanibandhanaḥ । tau cātrānirūpitabhedābhedādeva śāstrādavagatau
<pb n="311"/>
śāstrabhedakau । sādhyabhedastāvadutpatti-prāpti-vikṛti-saṃskṛti-kara-
ṇopakāra-karaṇāvāntarakāryai-śvaryalakṣaṇādhikārarūpabhedātsaptavidhaḥ ।
śāstratvañcāsannikṛṣṭārthaviṣayatvam । tadyatra nirapekṣabhinnāsanni-
kṛṣṭārthatātparyatvattvaṃ, tatra śāstrabhedaḥ । yatra tu naivam, tatrābheda
eva । yathā—“puroḍāśaṃ saṃyauti” ityasya puroḍāśotpatti-
śāstrasya “puroḍāśaṃ caturdhā karoti” iti caturdhākaraṇaśāstrādbhedaḥ ।
anayoreva nirapekṣāsannikṛṣṭārthatātparyavattvāt । “āgneyo'ṣṭā-
kapālo bhavati” iti śāstrātpunarabheda eva, tatsāpekṣapuroḍāśo-
tpattitātparyavattvāt । evaṃ “payo dogdhi” iti payaḥprāptiśāstrasya
payassaṃskāraśāstrādbheda eva । abhedaśca “aindraṃ payaḥ” ityasmātsā-
nnāyyaśāstrāt । evaṃ “vrīhīnavahanti” iti vrīhivikṛtiśāstrasya
“vrīhīnyāharati” ityasmādbhedaḥ । abhedaśca “vrīhibhiryajeta” itya-
smātpradhānaśāstrāt । evaṃ “vrīhīn prokṣati” ityasyāpi saṃskṛti-
śāstrasyāvahantiśāstrādbhedaḥ । “vrīhibhiryajeta” iti pradhānaśāstrā-
ttvabhedaḥ । tathā “samidho yajati” ityādīnāmitikartavyatā-
śāstrāṇāṃ karaṇopakārarūpasādhyatātparyavatvena “āgneyo'ṣṭākapālo
bhavati” ityādiśāstrāṇāñca karaṇāvāntarakāryatātparyayogitvena
parasparaṃ bhedaḥ । abhedaśca “darśapūrṇamāsābhyāṃ yajeta” ityasmādadhi-
kāraśāstrāt, tatsāpekṣatvātsakaletikarttavyatāśāstrāṇāṃ karaṇa-
<pb n="312"/>
śāstrāṇāñca । tathā jīvanādhikārasādhyabhede ca “yāvajjīvaṃ darśa-
pūrṇamāsābhyāṃ yajeta” “darśapūrṇamāsābhyāṃ svargakāmo yajeta” itya-
nayośśāstrayorbhedaḥ । tathānubandhabhedādapi śāstrabhedaḥ । anubandhatvaṃ
niyogaviṣayatvam । tadbhedaśca śabdāntarābhyāsasaṃjñāguṇaprakaraṇā-
ntaraiḥ pañcabhiḥ pratipādyamānaḥ pañcavidha eva । saṃkhyāyāstvanu-
bandhabhedakatvābhāvānna śāstrabhedakatvam, kintu dhātvarthamātrabheda-
katayā prasaṅgenopanyāsa iti । taduktaṃ śālikena—</p>
<lg>
<l>adhyāyena dvitīyena gururbhāṣyanibandhane ।</l>
<l>sādhyānubandhabhedābhyāṃ śāstrabhedamavarṇayat ।। iti ।</l>
</lg>
<p>sūtrañca—śabdāntare karmabhedo'pūrvabhedaḥ śāstrāntarañca kṛtānu-
bandhatvāditi ।</p>
<head>prabhākaramatakhaṇḍanam</head>
<p>tadayuktam; sādhyānubandhabhedasyaiva śāstrabhedāvagamamantareṇa
pratyetumaśakyatvāt । tathāhi—asannikṛṣṭārthatātparyavatvaṃ śāstra-
tvam, tannirapekṣabhinnāsannikṛṣṭārthatātparyavatvañca tadbhedaḥ । na
caivambhūtatātparyāvadhāraṇamantareṇa śabdātsādhyabhedo'vagantuṃ śakyate ।
taccedbhinnatātparyavatvamagrata evāvagataṃ, tadā śāstrabhedo'pyavagata eveti
na sādhyānubandhabhedābhyāṃ śāstrabhedo'vagamyaḥ । ato yaduktam—
<pb n="313"/>
anavadhāritabhedābhedādeva śāstrādavagataḥ sādhyānubandhabhedaḥ śāstraṃ
bhinattīti, tadapyasāram; tātparyabhedāvadhāraṇamantareṇa śabdārtha-
bhedāvadhāraṇāsambhavāt । tena śāstrabhedāvagamanibandhana eva
sādhyānubandhabhedāvagamoṃ'vaśyaṃ vaktabyaḥ । tadyadi śāstrabhedāva-
gamo'pi sādhyānubandhabhedāvagamādhīnaḥ, tadā durnnivāramitaretarā-
śratvayam । atha tarkopasthāpitasādhyānubandhabhedaḥ śāstrabhedaheturityu-
cyate, sa kiṃ tarkaḥ sandeharūpaḥ ? nirṇayarūpo vā ? tadyadi sandeharūpaḥ,
tadā sandigdhanimittakaḥ śāstrabhedo'pi sandigdha eva । atha
nirṇayarūpaḥ, tadā nirṇītasādhyānubandhapratipādakatayā śāstrasyā-
sannikṛṣṭārthatātparyābhāvānnāsannikṛṣṭārthatātparyavatvarūpaṃ śāstratvamiti ।</p>
<p>kiñca pradhānībhūtādhikāraśāstrādabhinnenāṅgaśāstreṇa svārtho'pi
pradhānaśāstrārthādabhinna eva pratipādanīyaḥ । tathā satyaṅgapradhānakarma-
ṇoranyonyasaṅkīrṇatvāt bhinnarūpāvagatiḥ kutaḥ ? na tāvattasmādeva
śāstrāt, aṅgaśāstrasyābhinnatvena bhinnakāryapratipādanatātparyābhā-
vāt । ata eva na śāstrabhedādarthādapi karmabhedasiddhiḥ, aṅga
śāstrāṇāṃ pradhānaśāstrābhedāt । na ca vaidikakarmabhedāvagame
pramāṇāntaraṃ kramate । atha kramate, tadā sāpekṣatvādaprāmāṇyameva
prasajyata ityalamunmattapralapitadūṣaṇeneti yathāvārtikamevādhyā-
yārtho'nusandhīyate ।</p>
<pb n="314"/>
<head>vārtikakāramatena saṅgatiḥ</head>
<p>atrāpūrvabhedānubandhikarmabhede'dhyāyārthe vaktavye prathamapāde tadu-
poddhātabhūtasaparikarabhāvārthavicārātprasaktānuprasaktāni nirūpyedānīṃ
śabdāntarādisahāyotpattividhivyāpārādhīno'dhyāyārthabhūtaḥ karmabheda
eva kṛtaḥ । taduktam—</p>
<lg>
<l>upoddhātaprasaktānuprasaktādau gate'dhunā ।</l>
<l>śabdāntarādibhirbhedo lakṣaṇārtho'bhidhīyate ।। iti ।</l>
</lg>
<p>( taṃ. vā., pṛ. 461)</p>
<p>tatra prathamaṃ subodhatvācchabdāntaranibandhanaḥ karmabhedaḥ
pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—dhātvarthāvacchinnā hi
bhāvanā karmaśabdenābhidhīyate । nāsau yajatidadātijuhotītyādi-
śabdabhedādbhidyate, ekasyā eva tasyāḥ pratyayaikyena nānādhā-
tvarthānuraktāyāḥ pratyabhijñātatvāt । nanu kathamekasyāṃ bhāvanāyāṃ
nānādhātvarthānvayaḥ? kiṃ sambhūya samutpādanena ? anūdya guṇavidhānena
vā ? na tāvatsambhūyasamutpādassambhavati । ekasya pratyayasya
dhātutrayavarttitvābhāvāt । ekasmācca dhātorddhātvarthatrayānabhi-
dhānāt । nāpyanūdya guṇavidhānena; ekasyāṃ bhāvanāyāṃ nānā-
<pb n="315"/>
dhātvarthānvaye utpattiśiṣṭaikadhātvarthāvaruddhāyāṃ dhātvarthāntaravidhānānu-
papatteḥ । ekena cotpāditāyāmanyena tadanuvādena guṇo vidhātavyaḥ ।
na cātra kenotpādanaṃ kenānuvāda iti vevektuṃ śakyam। sarvākhyātānāṃ
tulyarūpatvāt । ato nānūdya guṇavidhānamapīti ।</p>
<p>ucyate—nātra sambhūyasamutpādanaṃ brūmaḥ, kintvanūdya guṇa-
vidhānameva । na cotpattiśiṣṭaguṇāvarodhādguṇāntarāvidhānam,
triṣvapyeteṣu ekapratyayānumānajanitaikabhāvanāpratyabhijñābalena kraya-
vākyavanniṣkṛṣṭabhāvanānuvādenaiva dhātvarthāntaravidhānopapatteḥ । tathā
“aruṇyā piṅgākṣyaikahāyanyā somaṃ krīṇāti” ityetadvākyotpanname-
kahāyanyavaruddhamapi krayaṃ niṣkṛṣṭamanūdya “vāsasā krīṇāti” ityeva-
mādibhirvākyairvāsaḥprabhṛtayaḥ samuccayena vidhīyante, tathehāpīti
kimanuphpannam । na ca kutrotpādyate bhāvanā kutrānūdyata iti
vinigamanāpramāṇābhāvaḥ, “jyotiṣṭomena svargakāmo yajeta” iti
phalavākyanirīkṣaṇena “somena yajeta” ityasyaivotpādakatvāva-
dhāraṇāt ।</p>
<p>yattu kenāpi phalavākyasyaivotpādakatvamāśritam, tadasambaddham;
ekasya hi vākyasya dviparatvamagatyāṅgīkriyamāṇaṃ śrutārthāpattikalpita-
vākyāntarāśrayaṇena vācyam । tacca vākyaṃ “somena yajeta” ityevaṃ-
rūpameva kalpanīyam । na ca pratyakṣaśrute tasmin kalpanāvakāśo'-
<pb n="316"/>
stīti vyāmugdhasyaiva tadabhidhānamiti yatkiñciditi । ataḥ “somena
yajeta” ityākhyātotpāditāmeva bhāvanāmanūdya dadātijuhotītyādi-
mirdhātvarthāntarāṇi vidhīyanta iti karaṇadhātvarthānuraktā indrāyudha-
rūpā ekaiva bhāvaneti । evaṃ prāpte—</p>
<head>siddhāntaḥ</head>
<p>abhidhīyate—bhavadevaṃ yadi yajata iti padādbhāvanāmātramava-
gamyeta, kintarhi ? dhātvarthāntarānvayāyogyaviśeṣarūpeṇaiva bhāvanā-
vagatiḥ । tathāhi—dhātvarthaniṣpādanā hi bhāvanetyucyate । saiva
coddiṣṭaphalatayā bhāvanā bhavati । sā ca yajyarthānvitaiva
pratyayenābhidhīyamānā yāgabhāvanātvena viśeṣarūpeṇāvagamyate । na
ca sā homotpādanarūpeṇāvagantuṃ śakyate, pratītivirodhāt ।
taduktam—</p>
<lg>
<l>dhātvarthabhede sarvatra vijñeyaṃ bhāvanāntaram ।</l>
<l>utpatyaikānuraktā hi nānyenāpyanurajyate ।। iti ।</l>
</lg>
<p>( taṃ. vā., pṛ. 464)</p>
<p>(etadevājitākṛtā svīkṛtam—)</p>
<lg>
<l>jñeyabhede yathā jñānaṃ sādhyabhede tathā kriyā ।</l>
<l>rūpasyaivānyarūpatvādbhidyate'nupacārataḥ ।। iti ।</l>
</lg>
<p>ata eva ca na krayavākyavanniṣkṛṣṭabhāvanānuvādena dhātvarthāntara-
vidhānam, tathāvagatāyā bhedena niṣkraṣṭumaśakyatvāt । na ca
<pb n="317"/>
pratyayena niṣkṛṣṭaiva bhāvanābhihitā prakṛtyabhihitena dhātvarthenābhi-
hitānvayarūpeṇa paramasāvanvīyata iti niṣkṛṣṭānuvādo bhaviṣyatīti
vācyam, pratītivirodhāt । na hi yathā ‘devadattaḥ pacati’ iti
vibhaktyavagatayoḥ paścādanvayo'vagamyate, tathā pacatītyatra prakṛti-
pratyayārthayoḥ kintarhi ? pratyayoccāraṇānantaraṃ hi prakṛtyarthā-
nvita eva pratyayārthaḥ pratīyate । kiñcaivaṃ sati ‘pratyayaḥ, paraśca’
(pā. sū., 3. 1. 1. 2) iti prakṛtipratyayapaurvāparyaniyamānuśāsana-
mapi viśiṣṭavidhānārthatvena dṛṣṭārthaṃ bhavati । itarayā paurvārphyā-
niyame'pyabhidhānopapattau niyamānuśāsanamadṛṣṭārthamāpadyeta । kiñcai-
vamabhyupagamyamāne guṇādeva bhedo bhavet, na śabdāntarāt ।
ayameva guṇaśabdāntarayorbhedaḥ—yatrākhyātabhedaprathamāvagatabhāva-
nāvagamyate, tatra śabdāntarādbhedaḥ । yatra tu svavākyasthaguṇā-
ntarāvaruddhāyāṃ bhāvanāyāṃ vākyāntaropātto guṇaḥ praveśamalabhamānaḥ
karmāntarabuddhiṃ janayati, tatra guṇāntarādbhedaḥ । abhihitānvaye
tu dhātvarthāntarāvaruddhatvāt dhātvarthāntarayoge'sati guṇādeva bhedo
bhavet, na śabdāntarāditi ।</p>
<p>bhavatu vābhihitānvayaḥ, tathāpi na krayavākyavanniṣkṛṣṭā-
nuvādena dhātvarthāntaravidhānaṃ sambhavati । agatyā hi tatraitatsvī-
kṛtam । tathāhi—na tāvattatra krayāṇāmutpattiḥ, krayāntara-
<pb n="318"/>
vaiyarthyāt । nāpi vikalpenotpattiḥ, bahumūlyālpamūlyadravyāṇāṃ
viṣamaśiṣṭatvena vikalpāsambhavāt । tena samuccayo vaktavyaḥ ।
na cāsau krayāṇāṃ sambhavati । ekadā kraye ekasminmūlye
natiprayojanānāmekasmin kraye samuccayo vaktavyaḥ । tatra yadi
vākyāntare krayotpattiḥ, tadā tadanuvādenāruṇāvākyenānekaguṇa-
vidhānāsambhavādaruṇāvākyotpannāmeva krayabhāvanāmanūdya vākyāntarai-
rvāsaḥprabhṛtayo vidhīyanta iti gatyantarāsambhavādāśritam । iha tu
karmabhedenaivopapatternāsti gatyantarāsambhavaḥ । bhāvanāpratyabhijñā tu
bhāvanābheda'pi sāmānyaviṣayatvenāvirūddheti na kiñcidanupapannam ।</p>
<p>prayojanam—pūrvapakṣe sarveṣāmevākhyātārthānāṃ samapradhānatvam ।
siddhānte tu yāgasyaiva phalasambandhāttasyaiva prādhānyamitareṣāṃ tu
guṇabhāvaḥ । tathāca sati vikṛtāvatideśānatideśayorviśeṣaḥ ।</p>
<p>sūtrantu—śabdāntare yajetetyasmājjuhotītyādau karmaṇo
bhāvanāyā bhedaḥ kṛtānubandhatvāt kṛtavilakṣaṇadhātvarthāvacchedatvā-
dityarthaḥ ।।</p>
<trailer>iti prathamaṃ śabdāntarādhikaraṇam ।।1।।</trailer>
<pb n="319"/>
<head>atha dvitīyamabhyāsādhikaraṇam</head>
<sutra>ekasyaivaṃ punaḥśrutiraviśeṣādanarthakaṃ hi syāt ।।2.2.2.।।</sutra>
<head>viṣayasaṃśayasaṅgatayaḥ</head>
<p>“samidho yajati” “tanūnapātaṃ yajati” “iḍo yajati” “barhirya-
jati” “svāhākāraṃ yajati” (tai. saṃ., 2. 6. 1.) ityevaṃ pañcakṛtvo-
'bhyasto yajatiśabdaḥ kimekamapūrvaṃ codayati ? kiṃ vā pratyabhāsa-
mapūrvabhedam ? iti । atra śabdāntarānantaraṃ pañcabhiḥ pramāṇaiḥ karmabhede
vaktavye'bhyāsapūrvapakṣasya śabdāntarapratyudāharaṇarūpatvādanantaram-
bhyāsārambhaḥ ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yuktaṃ pratyayaikatvenaikarūpatayā
pratibhāsamāno'pi pratyayārthaḥ prakṛtyarthoparāgātpratidhātu bhidyata
iti । iha dhātorapyekatvenaikarūpadhātvarthoparāgātkuto bheda iti । na
hi śatakṛtvo'pi karaḥ kara ityukte bhedo'vagamyate । taduktam—</p>
<lg>
<l>pratyayāthaḥ samāno'pi dhātubhedena bhidyate ।</l>
<l>dhātorapi samānatve kena bhedo'vadhāryatām ।। iti</l>
</lg>
<p>(taṃ. vā., pṛ. 468.)</p>
<p>na cārthābhede sati dṛṣṭārthādhyayanavidhyupasthāpitasya yajati
yajatītyasya pañcadhābhyastasyānarthakyamayuktamiti pratyuccāraṇamarthabheda
<pb n="320"/>
eveti vācyam । mantravatprayogavidhiparigṛhītānāmasamavetārthānāmadṛṣṭā-
rthānāmadṛṣṭārthatvenaivopapattiḥ । athavā prāthamyānurodhena samidvākye-
naiva siddhāntavatsaminnāmāvacchinne karmaṇi vihite taditaraistadanu-
vādena tanūnapādādidevatābhidhānādarthavatvaṃ bhaviṣyati । na ca
kathaṃ nāmadheyatvamiti vācyam । “samidbhyaḥ svāhā” iti māntra-
varṇikadevasambandhanimittattavena samitpadasya nāmadheyatvāt । na
caivaṃ sati vākyavihitatanūnapādādidevatābhirdurbalamāntravarṇikadevatā-
bādha eveti vācyam । māntravarṇikasamiddevatāmapekṣya saminnāmā-
vācchinnayāgānuvādenaiva tanūnapadādidevatāvidhānāt ‘na nimittaṃ
vidhirapabādhate’ iti nyāyānna māntravarṇikasamiddevatābādhaḥ ato
devatānāṃ vikalpa eveti ।</p>
<p>nanu samidyāgavat “tanūnapāte svāhā” ityādimantrāḥ krama-
paṭhitāḥ pratyekaṃ bhidyanta eva, tatra tanūnapādādivākyeṣvapi māntra-
vārṇikadevatāprāptinimittanāmāvacchinnakarmavidhānameva yujyate ।
guṇavidhānantu kutaḥ ? syādevaṃ yadi yajatītyatra prakṛtakarmapra-
tyabhijñānabalena ca karmaikatve sati tasyāvidheyatvādyadi guṇamapi
na vidadhyāt, vākyamanarthakameva bhavet । tena māntravarṇikīṃ prāptimu-
pekṣya prakṛte samidyāge vaikalpikadevatāvidhānārthatvamevottareṣāmiti ।</p>
<p>athavā sarvaireva samidādivākyairupāṃśuyāja eva māntravarṇika-
<pb n="321"/>
devatābādhena vaikalpikyaḥ samidādyā devatā vidhīyanta iti । na
copāṃśuyājavākyakramāmnātamantrānarthakyam । uttareṇāpi samidādide-
vatāprakāśanenārthavatvāt । yatra vā viṣṇavādayo devatāssanti, tatro-
tkarṣeṇārthavatvaṃ bhaviṣyati । asmiṃśca pakṣe ‘pañcakṛtvo'bhyasto yajati
śabdaḥ kimekamapūrvaṃ codayati’ iti bhāṣyamevaṃ neyam—ekamupāṃśuyā-
javākyamapūrvaṃ codayati anugṛhṇātītyarthaḥ । na ca vācyam—</p>
<lg>
<l>taddhitena caturthyā vā mantravarṇena veṣyate ।</l>
<l>devatāsaṅgatistatra durbalaṃ tu paraṃ param ।।</l>
</lg>
<p>(taṃ. vā., pṛ. 533)</p>
<p>iti caturthīmantravarṇānāmeva devatāpratipādakatvamuktam । tatkiṃ
dvitīyāntatanūnapādādipadairdevatāvidhānamiti । yato “viṣṇuṃ yajati”
ityādidvitīyāntenāpi devatāvidhānātprāyikamidam । tena pañcadhā-
bhyastena yajatiśabdena ekameva samidyāgabhāvanārūpam, upāṃśuyāja-
bhāvanārūpaṃ vā karma pratipādyata iti । evaṃ prāpte—</p>
<head>siddhāntaḥ</head>
<p>abhidhīyate-bhavedevaṃ yadi pratyabhijñānamātramanuvādakāraṇaṃ bhavet,
kintarhi ? anuvādākāṅkṣāpi । sā ca vidheyopapadārthaprāptau bhavati ।
tathāhi-bhāvanārtho vidhiḥ prathamaṃ bhāvanāmeva dhātvarthānuraktāṃ
vidadhātītyucitam । yadā tūpapadārthaṃ lipsate, tadā viśiṣṭavidhigau-
<pb n="322"/>
ravabhiyā dhātvarthaṃ parityajyopapadārthameva vidhātumanusandhatte । tatra
vidhiyogyopapadārthaprāptau satyāṃ dhātvarthamanuvaditumākāṅkṣati ।
tāñcākāṅkṣāṃ dhātvarthapratyabhijñā pūrayati । yadi tu vidhiyogyopa-
padārthaprāptirna bhavati, nāpi dhātvarthapratyabhijñānam, tadā parāvṛtya
bhāvanānurañjakatayā dhātvarthameva vidadhātīti sarvatra sthitam । na
cātra vidhirvidhānayogyamupapadārthaṃ paśyati । tathāhi—vidheyatā
dravyatvena vā ? devatātvena vā ? na ca tanūnapādādirūpaṃ dravyaṃ
kiñcilloke prasiddhamasti । nāpi dvitīyāntena devatā pratipādayituṃ
śakyate । “viṣṇuṃ yajati” ityādāvagatyā tathāśritam । na ceha
gatyantaraṃ nāsti । māntravarṇikadevatālābhāttatprakhyanyāyena nāma-
dheyatvenopapamatteḥ । ato'tra prativākyamabhyasto vidhirguṇānākṣipta-
śaktirbhāvanāmeva dhātvarthānuraktāṃ vidadhāti । taduktam—</p>
<lg>
<l>ākhyātapratyayaḥ pūrvaṃ vidhatte karma śaktitaḥ ।</l>
<l>anyenākṣiptaśaktistu tadākāṅkṣatyanūditam ।। iti ।</l>
</lg>
<p>(taṃ. vā., pṛ. 469)</p>
<p>na ca vihitasya vidhānaṃ sambhavatīti pratyabhyāsaṃ karmabheda
eveti । na cātra varttamānāpadeśarūpatayā vidhyabhyāsa eva nāstīti
vaktavyam । “varma vā etadyajñasya kriyate, yatprayājānūyājā ijyante
varma yajamānāya bhrātṛvyābhibhūtyai” ( tai. saṃ., 2. 6. 1. 5.)
<pb n="323"/>
ityarthavādasambandhena pañcamalakāravidhirnirṇīyate, vidhistutyoreka-
viṣayatvāt ।</p>
<p>yattu ‘guṇo vā nāmadheyaṃ vā samidādipadaṃ bhavet । tābhyā-
meva ca bhedo'tra kimabhyāsaḥ kariṣyati’ ।। ityuktam, tatra samidādi-
padānāmuktakrameṇa guṇa paratvāsambhavādeva guṇasya tāvanna bhedakatvam ।
nāpi nāmadheyasya, ananyaparavidhyākhyātasamabhivyāhṛtatvāt । na
hyatrānyathāsiddhavidhyākhyātābhyāsaḥ, yathā “udbhidā yajeta paśu-
kāmaḥ” ityatra, tatra prakṛtasyaiva jyotiṣṭomasya yajiśabdenānūdya
paśuphale vidhānenāpi vidhyākhyātābhyāsasāmarthyānna karmāntaratvam ।
kintarhi ? guṇasyaiva, jyotiṣṭomanāmāvaruddhe nāmāntarasya praveśā-
sambhavāttatra nāmadheyameva bhedakam । atra tvananyākṛṣṭatātparyasyā-
khyātasyaiva karmāntaramantareṇāsambhavaḥ । vidhyākhyātābhyāsasyaiva
bhedakatve siddhe nāmadheyamapi tadviṣayameva vyavatiṣṭhate, na tvagrata
eva । taduktam—</p>
<lg>
<l>prāyeṇākhyātasambandhi nāmeṣṭaṃ pāratantryabhāk ।</l>
<l>tasyaiva prathamaṃ tena bhedābhedanimittatā ।। iti ।</l>
</lg>
<p>(taṃ. vā., pṛ. 467)</p>
<p>na caivaṃ sati yathābhyāsādbhedastathā “samidho yajati” iti
bahuvacanaśruteḥ saṃkhyāto'pi bhedaḥ prāpnotīti vaktavyam । ananyagā-
<pb n="324"/>
minī hi saṃkhyā karmagatā karma bhinatti । yathā—“tisna āhutī-
rjuhoti” (tai. saṃ., 2. 3. 9.) “dvādaśa dvādaśāni juhoti” iti । iha
punaḥ “samidbhyaḥ svāhā, iḍbhyaḥ svāhā” iti māntravarṇikadevatāsa-
mbaddhasya nāmapravṛttinimittatvāddevatābahutvanimittamevaitadbahuvacanam,
na caitadbahutvaṃ karmanimittamiti । atra ca vākyāntarāvagatabhāvanā-
nuvādena dhātvarthavidhānasya pūrvādhikaraṇe nirastatvāt । svavākyā-
vagatabhāvanānuvādasya ca pūrvāprāptatvenānuvādāsambhavādbhāvanābhi-
dhānamavaśyāṅgīkaraṇīyam । vidhiścābhyāsasahāyo bhedaka iti sadhā-
tvarthāmeva bhāvanāṃ vidhirbhedayati । ato yadbhrāntāḥ kecijjalpanti—
dhātvarthabheda evābhyāsato dhātvarthabhedācca bhāvanābheda iti, tadupekṣa-
ṇīyameveti ।</p>
<p>prayojanam—pūrvapakṣe ekasmin karmaṇi devatānāṃ vaikalpika-
tvātsakṛdanuṣṭhānam । siddhānte tu pratyabhyāsaṃ karmabhedenānuṣṭhānam ।</p>
<p>sūtrantu—ekasya punaḥśruterevaṃ syāt । yathā śabdāntaraṃ
bhedakaṃ tathā syāt, aviśeṣāt । anyathā kañcidviśeṣamanabhida-
dhadvākyamanarthakameva syāt ।</p>
<trailer>iti dvitīyamabhyāsādhikaraṇam ।।2।।</trailer>
<pb n="325"/>
<head>atha tṛtīyaṃ paurṇamāsyadhikaraṇam</head>
<sutra>prakaraṇantu paurṇamāsyāṃ rūpāvacanāt ।। 2. 2. 3. ।।</sutra>
<head>viṣayasaṃśayasaṅgatayaḥ</head>
<p>evaṃ samāmanti—“yadāgneyo'ṣṭākapālo'māvāsyāyāṃ ca
paurṇamāsyāṃ cācyuto bhavati” (tai. saṃ., 2. 6. 3. 3.) “tāvabrūtā-
magnīṣomāvājyasyaiva nāvupāṃśu paurṇamāsyāṃ yajanniti” “tābhyāmeta-
magnīṣomīyamekādaśakapālaṃ pūrvamāse prāyacchat” (tai. saṃ., 2. 5.
2. 3.) “aindraṃ dadhyamāvāsyāyām aindraṃ payo'māvāsyāyām”
(tai. saṃ., 2. 5. 4. 1.) iti । tathā “āghāramāghārayati” (tai. brā.,
3. 3. 7.) “ājyabhāgau yajati” “sviṣṭakṛte samavadyati” “patnīḥ
saṃyājayati” “samiṣṭayajūṃṣi juhoti” “ya evaṃ vidvānpaurṇamāsīṃ
yajate” “ya evaṃ vidvānamāvāsyāṃ yajate” (tai. saṃ., 1. 6. 9/?/ 1.)
iti । tatra sandehaḥ-kiṃ sarvāṇyetāni samapradhānāni ? utāgneyā-
dīni payontāni pradhānāni, āghārādīnyupakārakāṅgāni ।
tathā “ya evaṃ vidvān” ityevaṃsaṃyuktau prakṛtānāṃ karmaṇāmanuvadi-
tārau, athavā pūrvayoḥ karmaṇorvidhātārau, tatretare guṇavidhaya iti ।
pūrvādhikaraṇenābhyāsato bhedamabhidhāyedānīṃ tadapavādaḥ kriyate ।
atra “ya evaṃ dvivān paurṇamāsīṃ yajate, ya evaṃ vidvānamāvāsyāṃ
yajata” iti vākyadvayameva vicāraviṣayatvenodāharaṇam । yattu
<pb n="326"/>
bhāṣyakāreṇa darśapūrṇamāsaprakaraṇāpaṭhitāni bahūnyaṅgapradhānavākyā-
nyudāhṛtya kiṃ samaprādhānyam ? aṅgaṅgibhāvo veti saṃśayapradarśanaṃ
kṛtam, na tadvicāryatvena, kintarhi ? prastutādhikaraṇapūrvapakṣasiddhānta-
prayojanatveneti mantavyam, śeṣaśeṣivicārasya kariṣyamāṇatvāt ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ-vidvādvākyadvayapratipāditayoḥ
karmaṇorāghārādibhyastāvadayāgarūpebhyaḥ śabdāntarādeva bhedaḥ, yāga-
rūpebhya āgneyādibhyo'bhyāsādeva bhedaḥ । ataḥ pṛthagevaitatkarma-
dvayam । nanu vartamānāpadeśasarūpatvātkarttṛyogiyacchabdopabandhenaiva
vidhirūpatiraskārānnānayorvidhitvam । vidhyabhyāsaśca bhedaka ityu-
ktam । tatkathamanayorvidhyabhāvātkarmabhedapratipādakatvam ? na caivaṃ sati
vākyadvayametadanarthakam । “darśapūrṇamāsābhyāṃ svargakāmo yajeta”
ityadhikāravākyāpekṣitasamudāyadvayakaraṇenārthavatvāt ।</p>
<p>ucyate—varttamānāpadeśasarūpatve'pi prayogavacanopasaṃgraheṇa pañca-
malakāranirṇayādevāsya vidhitvam । tathāhi—prayogavacanasannidhisa-
māmnānena tadekavākyatāpannamidaṃ vākyadvayam । tadekavākyatvañca tada-
pekṣitārthapratipādane bhavati । taccāsya mantrārthavādarūpatvābhāvātkarmavi-
dhitvenaiva nirṇīyate । na ca kartṛyogiyacchabdaivaṃśabdābhyāṃ vidhitira-
<pb n="327"/>
skāraḥ, kriyāviśeṣitakartṛyogī hi yacchabdo viśeṣaṇībhūtakriyā-
vidhānaparipanthī bhavati । yathā “yo dīkṣito yadagnīṣomīyaṃ paśu-
mālabhate” iti । atra hi dīkṣārūpakriyāviśeṣitakarttṛyogī yacchabdo
dīkṣāvidhānaparipanthī bhavati, na tu paśudravyakāgnīṣomadevatāyāga-
vidhānaparipanthī । evamihāpi yo vidvāniti vedanakriyāviśeṣita-
karttṛyogī yacchabdo vedanakriyāvidhānameva pratibadhnāti, na yāga-
kriyāvidhānamiti । tathaivaṃśabdo'pyevaṃ vidvāniti vedanakriyāparā-
marśaka eva, na yāgakriyāparāmarśaka ityavyāhatameva vidhitvamiti ।
na cādhikārāpekṣitasamudāyakaraṇenānuvādasyārthavatvaṃ rājasūyava-
tphalavākyenaiva samudāyakaraṇasambhavāt । na caivaṃ sati ‘rājasūyena’
itivat ‘darśapūrṇamāsena’ ityekavacanaprayogaprasaṅgaḥ । ‘supāṃ supo
bhavanti’ ityekavacanasthānaprayuktasyaikavacanasamānārthatvāt । ataḥ
samidādivadvidhyabhyāsādeva paurṇamāsyamāvāsyānāmāvacchinnamevaita-
tkarmadvayaṃ vidhīyate । na ca pravṛttinimittābhāvānna nāmadheyam ।
agnihotrādānāmiva vidhāsyamānadevasambandhanirīkṣaṇena “paurṇamāsyāṃ
paurṇamāsyā yajeta” “amāvasyāyāmamāvāsyayā yajeta” iti vākya-
dvayavidhāsyamānakālasambandhapravṛttinimittanirīkṣaṇena karmadvaye nāma-
dheyatvopapatteḥ । na cāsiddhe nāmni kathaṃ tadullekhena kāla-
vidhiḥ, anyonyāśrayāditi vācyam । yataḥ “agnihotraṃ juhoti”
<pb n="328"/>
itivatsāmānādhikaraṇyenaiva nāmatve siddhe tadullekhena bhāvikāla-
vidhinā pravṛttinimittamātraṃ nirṇīyate iti nānupapannam ।</p>
<p>nanu dravyadevate hi karmaṇo rūpam । na cātra devatāsti ।
na cāvyaktacodanātvasāmānyena saumikadravyadevatālābhena rūpavatvam ।
yato nirapekṣo hi vidhiḥ, sāpekṣeṇopajīvyate । atra ca soma-
vidherdīkṣaṇīyādyaṅgadvāreṇa darśapūrṇamāsavidhyupajīvitvena karmāpekṣa-
tvam । tadyadi darśapūrṇamāsavidherapi tadupajīvanam, tadetaretarā-
śrayāpattiḥ। tatkathaṃ karmavidhitvamiti । maivam; “sarvasmai vā etadya-
jñāya gṛhyate yaddhruvāyāmājyam” ( tai. brā. 3. 3. 5. 5 ) iti praka-
raṇaśrutājyadravyasya dhruvāvākyāddravyaṃ tāvadasti । na caikenaiva
vākyenājyasya dhruvāsambandhavidhāne yāgasambandhavidhāne ca vākya-
bhedaḥ । “yaddhruvāyāmājyam” ityasya dhruvāsambandhamanūdya yāga-
sambandhamātravidhānāt । tadyadyājyadhruvāsambandhabodhakaṃ vākyāntaraṃ
śrutamasti, tadā tatprāptānuvādenānuvāda eva । atha nāsti
tadaitadarthavādānyathānupapattikalpitavākyalabhyasyaivānuvāda iti nānu-
papannam ।</p>
<p>devatāprāptirapi māntravarṇikī । “vārtraghnī pūrṇamāse'nūcyete,
vṛdhanvatī amāvāsyāyām” ( tai. saṃ., 2. 5. 2. 5 ) ityetadvākyā-
nvayena vārtraghnīśabdābhidheyamṛgdvayaṃ vṛdhanvatīśabdābhidheyaṃ cargdvayamā-
<pb n="329"/>
jyabhāgakramapaṭhitamapi vākyabalena kramaṃ bādhitvaitatkarmasambandhitvena
vidhāyate । tayoścaikāgneyī, aparā saumī । tatra caikaikasmin
karmaṇi yugapadviniyuktamantradvayena yugapaddevatādvayasamarpaṇāddevatayorekaika-
smin karmaṇi samuccaya eva । tathā sati mantrayorapi samuccaya eva ।
etadanurūpayājyāprāptiśca dāśatayīpāṭhādbhavatīti nānupapannam ।
tenājyabhāga eva kālavyavasthārthaṃ vākyadvayaṃ yathāsiddhāntameva
bhaviṣyati । paurṇamāsyāṃ yāvājyabhāgau tau vṛtrahapadavanmantrakau ।
amāvāsyāyāṃ yāvājyabhāgau tau vṛdhanvatpadamantrakāviti । maivam;
pūrvapakṣe kālavidhāyakavākyadvayaṃ vidvadvākyavidheyakarmadvayasyaikakālavi-
dhānāt । ājyabhāgayoḥ paurṇamāsyamāvāsyākālaprāptau na tadvya-
vasthārthatvamiti mantravidhāyakatvameveti । taduktam—</p>
<lg>
<l>dhrauvaṃ sādhāraṇaṃ dravyaṃ devatā māntravarṇikī ।</l>
<l>rūpavantāvato yāgau vidhīyete pṛthaktayā ।। iti ।</l>
</lg>
<p>( taṃ. vā., pṛ. 475 )</p>
<p>ājyabhāgayostu “yasyai kasyaiciddevatāyai havirnirvapan
ājyasyaiva nau purastādyajan” iti purākalpasarūpeṇa vākyenāgnī-
ṣomayorlābhādatrāpi tayordevatātvam । atra yadyapi sākṣādagnī-
ṣomayoḥ śravaṇaṃ nāsti, tathāpi “tābrūtā magnīṣomāvājyasyaiva nau”
<pb n="330"/>
ityatra nauśabdena tadupādānavyavasthitatvādatrāpi nauśabdena tayo-
revopādānamiti । yājyānumantraṇakramaprāptānabādhitvaiva anuvākyā-
yugalamātrasya vākyenānyatra viniyuktatvāt । anuvākyāprāptiśca
dāśatayopāṃśukāṇḍādevetyekaḥ pūrvaḥ pakṣaḥ ।</p>
<p>athavā āgneyādivākyaireva vidvadvākyotpannakarmadvayasambandhena
guṇavidhānādrūpalābho bhaviṣyati । na ca prāpte karmaṇyanekavidhāna-
doṣaḥ । “puroḍāśaṃ saṃyunakti” “puroḍāśaṃ paryagni karoti” ityādi-
sāṃskāravākyaparyālocanena puroḍāśādidravyaprāptāvagnyādidevatā-
mātravidhānāt । yadvā bhinnapadopāttānekārthavidhāne hi vidhyāvṛtti-
lakṣaṇo vākyabhedo bhavati । yathā “vāsasā krīṇāti” ityeneno-
tpanne kraye'ruṇādivākyenānekaguṇavidhāne । atra tvekenaivāgneyā-
dipadenānāvṛttenāgnidevatāviśiṣṭapuroḍāśādirūpadravyopasthānātpratya-
yena caikadevatāvidhānānnāvṛttilakṣaṇo vākyabhedaḥ । yatra tu pṛthakpadena
dravyadevatopādānam, yathā “tāvabrūtāmagnīṣomāvājyasyaiva nāvupāṃśu
paurṇamāsyāṃ yajan” ityasya purākalparūpatvenāvidhāyakatvāt ।
tadevaṃ dvidhā pūrvapakṣaḥ sampadyate । ekatrāgneyādivākyavihitāni
ṣaṭ karmāṇi vidvadvākyayugalavihitaṃ ca karmadvayamityaṣṭau karmāṇi ।
aparatra cāgneyādivākye guṇavidhānādvidvādvākyayugalavihitakarmadvaya-
meva । tadevaṃ pūrvapakṣadvaye'pi darśapūrṇamāsopapadasya kasmiṃścitkarmaṇya-
<pb n="331"/>
prasiddhatvādyajestu yāgamātraviṣayatvena prasiddhatvādyajisāmānādhi-
karaṇyena yajimātranāmatvam । taduktam—</p>
<lg>
<l>prasiddhenāprasiddhasya nityamiṣṭaṃ viśeṣaṇam ।</l>
<l>tasmādyajyanurodhena nāmārtho'tra nirūpyate ।। iti ।</l>
</lg>
<p>(taṃ. vā., pṛ. 476)</p>
<p>tathā sati prakṛtayāgānāmeva phale vidhānādrājasūyavatsarveṣāmeva
prayājānūyājānāmapi samapradhānatvameveti । nanvevaṃ sati pradhānasyā-
natideśātkathaṃ vikṛtau prayājātideśaḥ ? vacanādityucyate—
“prayāje prayāje kṛṣṇalaṃ juhoti” ityādi । atra prayājānuvādena
kṛṣṇalahomavidhānādeveti nānupapannam । atha kasmādetāveva vidvādvā-
kyayugalavihitau paurṇamāsyamāvāsyāsaṃjñakau.... ....japhale tayoravi-
dhānam ? evantarhi samudāyanāmatve'pi tayorapratyabhijñānātsiddhā-
nte'pi kathaṃ phale vidhānam ? atha siddhānte na saṃjñādvāreṇa samudāya-
dvayopasthāpanam, kintarhi ? kāladvāreṇa । evantarhi etatkarmadvaye'pya-
viśiṣṭam—“paurṇamāsyāṃ paurṇamāsyayā yajeta” amāvāsyāyā-
māvāsyayā yajeta iti vākyadvayena kālavidhānasyoktatvāt ।
tenānayoreva phalavākyena viniyogātkutaḥ samaprādhānyamiti ।
naitat; kālasaṃyogasyāgneyādīnāmapi ṣaṇṇāmaviśiṣṭatvena kasya
yāgadvayasya grahaṇamiti nirṇetumaśakyatvāt ।</p>
<pb n="332"/>
<p>taduktam—</p>
<lg>
<l>ṣaṇṇāmagnyādiyāgānāmanayośca dvayorayam ।</l>
<l>samānaḥ kālasaṃyoga iti neṣṭāvadhāraṇā ।। iti ।</l>
</lg>
<p>(taṃ. vā., pṛ. 477)</p>
<p>na ca vācyam—dvikarmapakṣe tāvadayaṃ parihāro na sambhava-
tyeva । aṣṭakarmapakṣe'pyevaṃ sati kāladvāreṇāṣṭānāmeva karmaṇāṃ phale
viniyogo na bhaviṣyatīti prayājādibhiḥ saha samaprādhānyamiti ।
yataḥ, pūrvaprasiddhaṃ hi svayaṃ phalavākyamupādatte । na tu phalasambandha-
paraṃ vākyam । upapadasyāpi vṛtyantareṇārthāntarapadatvamāpādayitu-
mutsahate tadihāpi kālavacanau darśapūrṇamāsaśabdau lakṣitalakṣaṇa-
yā kālayoginau yāgānupasthāpayitumarhataḥ । tenopapadasyāprasiddha-
tvātprasiddhārthayajisāmānādhikaraṇyena yajyarthatvameva nirṇīyate ।
siddhānte tu samudāyānuvādasyaiva phalavākyasthopapadaprasiddhaprayojana-
tvādyuktaṃ samudāyasyaiva phalavidhānam । na ceha tathā samastīti
pūrvapakṣadvaye'pi samaprādhānyameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ vidhyabhyāsataḥ karmabhedo yadi vidvadvā-
kyayugalasya kartṛyuktayacchabdasyaivaṃśabdayogenānuvādakatvaṃ na bhavet ।
<pb n="333"/>
yattu vedanakarttṛyogī yacchabdo na yāgakarttṛyogītyuktam । avyabhi-
cāreṇaiva vedanakarttṛtvasya prāptatvena yacchabdāviśeṣaṇīyatvāt ।
“yo dīkṣitaḥ” ityatra tu dīkṣitādīkṣitayorapi yāgakṛttvāviśeṣāt
“yo dīkṣita” ityaviśeṣaṇam । na ceha vedanarahitasyācetanasya
yāgakarttṛtvamastīti yo vedanakarttā sa yajeteti viśeṣaṇavaiyarthyādyā-
gakarttṛviśeṣaṇameva yacchabdaḥ । tatsahacaritaścaivaṃśabdo'pi tathā tada-
nuvādakatvādavidhāyakatvameveti । taduktam—</p>
<lg>
<l>kriyāpadaikayogitve yacchabdo na rujedvidhim ।</l>
<l>kartṛyuktaḥ sa evānyaprāpitārthānuvādakṛt ।। iti ।</l>
</lg>
<p>(taṃ. vā., pṛ. 488)</p>
<p>kiñca rūpābhāvādapi na yāgāvidhāyakatvam । tatra bhavatu tāva-
dyathākathañciddravyalābhaḥ, devatālābhastu na kathañcidapi sambhavati ।
na ca māntravarṇikadevatāprāptiḥ । yājyānuvākyāmantrayorājyabhāgakra-
mapaṭhitatvena tadarthatvābhāt । na ca vākyena kramaṃ bādhitvā karmadva-
yasambandho mantrasya kriyate “vārtraghnī pūrṇamāse'nūcyete vṛdhanvatī
amāvāsyāyām” ( tai. saṃ. 2. 5. 2. 5 ) iti mukhyakālavacanayoḥ
karmaparatvābhāvāt । taduktam—</p>
<lg>
<l>prathamaṃ kāla evābhyāṃ śabdābhyāṃ pratipādyate ।</l>
<l>paścāttu karma tadyogādataḥ kālo'tra gṛhyate ।। iti ।</l>
</lg>
<p>(taṃ. vā., pṛ. 478.)</p>
<pb n="334"/>
<p>nāpi kāladvāreṇa lakṣaṇayā karmaparatvam । ājyabhāgayoreva
paurṇamāsyamāvāsyākālayogena mantravyavasthāpakatayā mukhyārthopa-
pattau kramabādhena lākṣaṇikatvasvīkārāsambhavāt । na cājya-
bhāgayoḥ paurṇamāsyamāvāsyākālasya prāptatvānna mantravyavasthāpakatvaṃ
vacanasyeti vācyam । yataḥ siddhānte tāvatprayogadvayena sāṅgasyaiva
paurṇamāsyamāvāsyākālo labdha eva । tathā pūrvapakṣe'pi sarveṣāṃ
samaprādhānyena sahacaritānāṃ madhye'ṣṭānāṃ kālasambandhasya śrutatvā-
ditareṣāmapi kālasambandhe kalpyamāne prayogavidhitastatkālasyaiva
buddhau viparivṛttestatkālasambandhameva kalpayati । tatra paurṇamāsya-
māvāsyākālayorvinigamanāpramāṇābhāvādicchāvaśādanuṣṭhāne sati
bhavatyavyavasthārthaṃ vacanam । yadā paurṇamāsyājyabhāgau, tadā
vārtraghnī anūcyete, yadāmāvāsyājyabhāgau, tadā vṛdhanvatī
anūcyete । ato māntravarṇikadevatāyā abhāvenārūpatvānna karma-
vidhitvam । kiñca nāmāvacchinnaṃ hi karmadvayametadvidhātavyam । na
ca pravṛttinimittābhāvena paurṇamāsyamāvāsyāpadayornāmadheyatvamasti ।
nāpi kālavidhipare vākye vidhāsyamānabhāvikālasambandhanirī-
kṣaṇena nāmadheyatvamiti vācyam । utpattau hi nāmapravṛttinimittatvaṃ
kālasya । na ca kālavidhipare vākyadvaye vidvadvākyadvayotpannaṃ
karma pratīyate । tena yathābhūtasya nāmasambandho na tathābhūtasya
<pb n="335"/>
kālasambandhaḥ, yathābhūtasya kālasambandho na tathābhūtasya nāma-
sambandha iti । agnihotrādau tu yathābhūtasyotpattistathābhūtasyaiva
“yadagnaye ca prajāpataye ca sāyaṃ juhoti” (mai. saṃ., 1. 8. 7.)
ityutpattivākyagatahomasvarūpāvagamādvaiṣamyāditi nānupapannam ।</p>
<p>nanvevaṃ tarhyāgneyādivākyaireva devatāmātravidhānādrūpabhāvo
bhavati । maivama; prāpte karmaṇi dravyadevatārūpānekaguṇavidhāne
vākyabhedaprasaṅgāt । na ca saṃskāravākyaparyālocanena dravyaprāptau
devatāmātravidhānānna vākyabheda iti vācyam । dravyavidhānamantareṇa
saṃskāratvāsambhavāt । anyathā ‘dravyāṇāṃ karmasaṃyoge guṇatvenābhi-
sambandhaḥ’ iti nyāyena pradhānakarmatvāpatteḥ । kiñca bhavatu
tāvaddravyaprāptiḥ, tathāpyāgneyapadopāttāgnividhāne'ṣṭākapālapadopā-
ttāṣṭatvavidhāne ca vākyabhedaḥ । tena yaduktaṃ tadvidhānaikapadopātta-
devatāviśiṣṭadravyavidhānānna vākyabheda iti, tadapi nirastam ।
aṣṭākapālapadopāttātvasaṃkhyāvidhānasyāvaśyakatvena vākyabhedasya
tadavasthatvāt । tathāca sūtram—</p>
<p>“codanā vā guṇānāṃ yugapacchāstrāccodite hi tadarthatvāttasya
tasyopadiśyeta” ।। (jai. sū., 2. 2. 6) iti ।</p>
<p>nanu siddhānte caikena vākyena dravyadevatāsambandhakālayāgānāṃ
vidhāne vākyabhedassamāna eva । na; sakalaviśeṣaṇaviśiṣṭaikabhāvanā-
<pb n="336"/>
mavidhāne bhāvārthato bhāvāt । na caivaṃsati viśeṣaṇānāmavidhānam ।
viśiṣṭavidhyanyathānupapattikalpitavidhibhireva viśeṣaṇavidhānāt ।
taduktam—</p>
<lg>
<l>śrautavyāpāpanānātve śabdānāmatigauravam ।</l>
<l>ekoktyavasitānāntu nārthākṣepo virudhyate ।।</l>
</lg>
<lg>
<l>prāpte karmmaṇi nāneko vidhātuṃ śakyate guṇaḥ ।</l>
<l>aprāpte tu vidhīyante bahavo'pyekayatnataḥ ।। iti ।</l>
</lg>
<p>(taṃ. vā., pṛ. 485.)</p>
<p>nanu yathā viśiṣṭavidhirviśeṣaṇavidhisāpekṣastathā viśeṣaṇavi-
dhirapi viśeṣyalābhāya viśiṣṭavidhisāpekṣa evetyanyonyāśrayādvi-
śiṣṭavidhirapi na sambhavati । ucyate—syādevaṃ yadi viśiṣṭavi-
dhirviśeṣaṇavidhyavagamāpekṣapravṛttirbhavet । kintarhyākāṅkṣitasannihita-
yogyaviśeṣamātrāvagamāpekṣapravṛttiḥ । tāni ca viśeṣaṇāni viśiṣṭa-
vidhivākya eva padapratipāditāni, kintu vidhipratipāditā
viśiṣṭaviṣayiṇī karttavyatā na viśeṣaṇānāṃ karttavyatāmanāsādya
paryavasyatīti viśeṣaṇakarttavyatāpekṣāyāṃ pūrvasiddhā eva viśeṣaṇa-
vidhayaḥ śrutārthāpatyā kalpyante । tena viśiṣṭavidhau viśeṣaṇavi-
dhayaḥ pūrvasambandhamātreṇaivopayujyante । yathā—jīvato gṛhābhāve
barhirbhāvaḥ । yathā vā-śabdārthavyutpattau vyaktau vyavahāradarśanātprathamaṃ
<pb n="337"/>
vyaktyarthatvamavagamyate । tatrākṛttyarthatvaṃ prāganavagatamapi sattāmātro-
payogi paścāttvānantyavyabhicārābhyāṃ vyakteravācyatvādākṛtervācyatvaṃ
niścīyate, na cetaretarāśrayatvam, tathehāpi । taduktam—</p>
<lg>
<l>viśeṣa<fn n="1"/>ṇavicāro'yaṃ paścādyadyapi gamyate ।</l>
<l>tathāpi tvākṛtinyāyāttataḥ prāgeva jāyate ।। iti ।</l>
</lg>
<p>( taṃ. vā., pṛ. 485 )</p>
<p>tataścāgneyādivākyairviśiṣṭāpūrvabhāvanāvidhau na vākyabhedaḥ ।
tena tadvākyavihitakarmasamudāyānuvādatvameva vidvadvākyayugalasyeti ।
taduktam—</p>
<lg>
<l>apū<fn n="2"/>rvatvādvidhānasya prakṛte śabdaśaktitaḥ ।</l>
<l>tatraiva rūpalābhācca samudāyānuvādatā ।। iti ।</l>
</lg>
<p>(taṃ. vā., pṛ. 489)</p>
<p>idantviha vaktavyam-kiṃ punaḥ samudāyānuvādasya prayojanam ?
taducyate—phalavākye hi “darśapūrṇamāsābhyām” iti vacanāddvayoḥ
karaṇatvamupajātam । na ca tatkarmasvarūpāpekṣam, teṣāṃ bahutvāt ।
nāpi rājasūyatphalāpekṣam, tathā sati ‘rājasūyena’ itivadekavacana-
svaprasaṅgāt । na cotpattivākyagatakāladvayāpekṣam । tathāpyantara-
<footnote n="1">viśeṣaṇavidhaścāyamiti mudritapustakapāṭhaḥ ।</footnote>
<footnote n="2">arūpatvāditi mudritapustakapāṭhaḥ ।</footnote>
<pb n="338"/>
ṅgatvenaivaikavacanatvaprasaṅgādeva । yattu ‘supāṃ supo bhavanti’ iti
bahuvacanasthāne ekavacanamekasminvākye dvivacanamityuktam, agatyā
hyarthasādhutvāsambhavātprayogasādhutvamātrārthaṃ tathāśritam । iha tu
vidvadvākyayugalāpāditasamudāyadvitvaśravaṇenaivārthasādhutvasambhave sati
na prayogasādhutvamātrāśrayaṇam । tathāhi—trayāṇāmāgneyāgnīṣomī-
yopāṃśuyājānāmekapaurṇamāsīkālasambandhāttathā trayāṇāmāgneya ai-
ndraṃ dadhyaindraṃ paya ityeṣāmekāmāvāsyākālasambandhāt trayāṇāṃ
trayāṇāmekaikakālasambandhānāṃ vidvadvākyayugalena phalavākyāpekṣita-
dvitvasidhyarthaṃ samudāyānuvādaḥ prayojanavāneveti । taduktam—</p>
<lg>
<l>yathaivotpattivākyānāṃ prayogavacanāṅgatā ।</l>
<l>tathaiva tadupādānādiedvatvasidhyānayorapi ।। iti ।</l>
</lg>
<p>( taṃ. vā., pṛ. 479 )</p>
<p>nanu paurṇamāsyamāvāsyānāmāvacchinnasamudāyasya kathaṃ darśa-
pūrṇamāsaśabdābhyāmupādānam ? atra pūrṇamāsaśabdena tadvikāraḥ
paurṇamāsīśabdo lakṣyate । evantarhi darśaśabdena viruddhalakṣaṇyai-
vādarśanāccandramaso'māvāsyā pratipādyata ityucyate । tadā kimaparāddhaṃ
‘supāṃ supo bhavanti’ ityanuśāsanabalenaikavacanasthāne dvivacanaṃ bahuva-
nasya veti । maivam; samudāyānuvādavākyadvayasyānanyaprayojana-
sādhyena vidhinā phalavākyagatadvivacanāntadarśapūrṇamāsapadapravṛtti-
<pb n="339"/>
sidhyarthamevādhyāpitatvāt kleśenāpi tadupādānaṃ na doṣāya ।
pūrvapakṣe tu naivaṃvidhaṃ kiñcidasti nimittamiti vaiṣamyam । evañca
ṣaṇṇāmeva phalasambandhena vihitatvāditareṣāmāghārādīnāṃ phalavatsa-
nnidhinyāyena tadaṅgatvameva bhavatīti siddhāntasya prayojanam ।</p>
<p>sūtrantu— prakriyata iti prakaraṇam, tenāgneyādikarmābhi-
dhīyate । paurṇamāsyāmityanena paurṇamāsyāpadayuktavidvadvākyayugala-
mupalakṣayati । tenāyamarthaḥ—asminvākyadvaye prakṛtameva karma prati-
pādyam, na tatpūrvakarmadvayam । rūpāvacanāddravyadevatāsambandhaprati-
pādakaśabdābhāvādityarthaḥ ।।</p>
<trailer>iti tṛtīyaṃ paurṇamāsyadhikaraṇam ।। 3 ।।</trailer>
<head>atha caturthamupāṃśuyājadhikaraṇam</head>
<sutra>paurṇamāsīvadupāṃśuyājaḥ syāt ।। 2. 2. 9. ।।</sutra>
<head>viṣayasaṃśayasaṅgatayaḥ</head>
<p>“jāmi vā etadyajñasya kriyate yadanvañcau puroḍaśāvupāṃśuyā-
jamantarā yajati” (tai. saṃ., 2. 6. 6.) iti । tathā—“viṣṇurupāṃśu
yaṣṭamyo'jāmitvāya prajāpatirupāṃśu yaṣṭavyo'jāmitvāya agnīvo/?/-
māvupāṃśu yaṣṭavyo'jāmitvāya” iti । tatra sandehaḥ—kiṃ viṣṇavā-
<pb n="340"/>
diguṇakānāṃ prakṛtānāṃ yāgānāṃ samudāyānuvādakam ? utā-
pūrvasya yāgasya ? iti । idānīmadhikaraṇatrayeṇa paurṇamāsyadhi-
karaṇoktasamudāyānuvāde karttavye sarvātmanā paurṇamāsyadhikaraṇa-
siddhāntopajīvanādupāṃśuyājapūrvapakṣasyānantaramārambhaḥ ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ-yathā paurṇamāsyadhikaraṇe rūpa-
vatāmāgneyādīnāṃ sannidhisamāmnātasya vidvadvākyayugalasya rūpābhā-
vādāgneyādisamudāyānuvādakatvam, tathehāpi “upāṃśuyājamantarā
yajati” ityasya viṣṇavādivākyavihitaprakṛtakarmasamudāyānuvādaka-
tvam । tathāhi—viṣṇavādivākyānāṃ tavyapratyayavaśādvidhitvaṃ
tāvadrasandigdham, devatā ca viṣṇavādipadaiḥ pratītaiva । dravyamapi
dhrauvājyam । upāṃśuyājavākye varttamānasarūpādvidhitvameva tāva-
tsandigdham । yathākathañciddhrauvājyaprāptāvapi na devatā samasti ।
na copāṃśuyājakramasamāmnātamantrasambandhāddevatālābhaḥ, viṣṇavādi-
devatāprakāśakā mantrā yāgeṣveva liṅgabalena sambadhyante, nāntarā-
vākye । na ca karmānuśiṣṭatavyapratyayena viṣṇavādidevatānāmeva karttavya-
tāvagamānna yāgavidhānamiti vācyam । yajatītyādāvupasarjanasyāpi
yāgasya prādhānyāvagatadevatāviśiṣṭasyāgatyā prādhānyavidhānāt ।
<pb n="341"/>
na cātra gatyantaramasti । antarālavidhyabhāvādrūpābhāvācca karmā-
vidhāyakatvasyoktatvāt । taduktam—</p>
<lg>
<l>yāgānviṣṇavādisaṃyuktairvihitān rūpavattayā ।</l>
<l>arūpamantarāyuktamagatyaivāvalambate ।। iti ।</l>
</lg>
<p>(taṃ. vā., pṛ. 489.)</p>
<p>na cāntarālavākyasyānupādeyatvāttasyaiva karmaṇa upādānāda-
nupādeyatvenāntarālavākya eva karmaṇo vidheyatvamiti vācyam ।
buddhivicchede hi satyanupādeyaṃ pratyupādānaṃ prakaraṇāntaranyāyena
karmabhedakaṃ bhavati । na cātra buddhivicchedo'sti । viṣṇavādivākyo-
tpāditasyaiva sannidhānāt । nanu jāmitopakramamajāmitvāvasānamekaṃ
vākyamavagamyate । jāmitvājāmitvayorekaviṣayatvāt । taccaivaṃ sambha-
vati-yadyantarālavākyasya vidhāyakatvaṃ viṣṇavādivākyānāñcārthavā-
datvam । viṣṇavādivākyānāṃ vidhāyakatve vidhibhedena vākyabhedāda-
vagataikavākyatvaṃ vihanyate । ekavākyasambhave hi vākyabhedo doṣa
eveti । atra cāntarālavākyasyāvidhāyakatvasyoktatvādviṣṇavā-
diyuktānāṃ vidhāyakatvaṃ, tathā sati bhinnavidhiprayojanatvena vākya-
bhedasyaiva pramāṇabalādāyātatvānna doṣāvahatvam । yacca jāmitvā-
jāmitvayorekaviṣayatvam, tadbhinnavākye'pi jāmitve tasya tvanuṣaṅga-
<pb n="342"/>
kalpanayā avaruddhatvam । tena yathā “ta<fn n="1"/>nūḥ” (mai. saṃ., 1. 2. 7.)
ityasya tantroccāritasyaiva “rajāśayā harāśayā” ityetatsambandhaḥ,
tathā jāmitvasyāpi viṣṇavādiyuktavākyatraye'pi tantreṇa sambandhaḥ ।
na ca vākyasambandhijāmitopakramāttasyāntarālavākyavyavahitasya
kathaṃ viṣṇavādivākyaissambandhaḥ । antarālavākyasyāpi tadanu-
vādakatvena tadvyavadhāyakatvābhāvāt ।</p>
<p>nanu bhavatu viṣṇavādivākyānāṃ karmavidhāyakatvam । anta-
rālavākyasya tu kathaṃ sarvānuvādakatvam ? antarālasyaivāprāptatvena
vidhānāt । maivam; jāmitāsaṅkīrtterviṣṇavādivākye'pyajāmitvānu-
vādenāntarālakālasyāpi prāptatvāt । bhavati cānuvādato'pi
sthānaniyamaḥ । yathā—“na girā gireti brūyāt” iti girāpadani-
ṣedhānuvādabalādirāpadasthānaniveśitvamiti na kiñcidetat । anu-
vādaprayojanañca “upāṃśuyājamantarā yajati” ityanena viṣṇavādiyu-
ktakarmaṇāṃ sarveṣāmupāṃśuyājanāmatvaṃ bhavati । tathāca sati “upāṃśu
paurṇamāsyāṃ yajan” iti saṃjñaikadeśenānūditānāṃ paurṇamāsīkāla-
sambandhaḥ । tataśca phalavākye sarveṣāmevāpādānamiti । ataḥ
<footnote n="1">tanūvarṣiṣṭhā gahvareṣṭhā ugraṃ vaco'pāvadhīttveṣaṃ vaco apāva-
dhītsvāheti mantraḥ ।</footnote>
<pb n="343"/>
paurṇamāsīvat “upāṃśuyājamantarā yajati” ityetadapi vākyaṃ
samudāyānuvādakameveti । evaṃ prāpte brūmḥ—</p>
<sutra>codanā vā'pra kṛtatvāt ।। 2 2. 10. ।।</sutra>
<head>siddhāntaḥ</head>
<p>bhavedevaṃ yadi viṣṇavādivākyairyāgavidhānaṃ bhavet । na caitada-
sti । tathāhi—yathā “veśvānaraṃ dvādaśakapālaṃ nirvapet” (tai. saṃ.,
2. 2. 5. 3.) ityukramya “yaddvādaśakapālo bhavati” ityādinā
dvādaśakapālasyava stutidarśanādupakramopasaṃhārayorekaviṣayatve sati
tadantargatānāmaṣṭatvādīnāṃ na pṛthagvidhiviṣayatvam, tathātrāpi
“jāmi vā etadyajñasya kriyate” ityupakrame puroḍāśayorjāmitādo-
ṣopakramādante ca tadapanayanarūpājāmitvopasaṃhārādekavākyatvam ।
tacca tadaiva sambhavati, yadyekasyaiva vidhitvamitareṣāmarthavādatvam ।
upakramasthajāmitvadoṣaścāntarālasambandhikarmavidhānamevāpekṣate । ta-
syaiva jāmitvadoṣāpanayanahetutvāt । tathābhūtañca “upāṃśu yājama-
ntarā yajati” iti vākyam । tatastadeva vidhāyakaṃ, viṣṇavādiyu-
ktānāñcārthavādatvameva nirṇīyate ।</p>
<p>yattūktam—yathā “tanūḥ” iti padasya tantroccāritasyaiva
rajāśayāharāśayāvākyasambandhaḥ, tathā jāmitvasyāpi tantro-
<pb n="344"/>
ccāritasya viṣṇavādivākyatrayasambandhātpratyekamevopakramopasaṃhārayo-
rekaviṣayatvamiti । tadayuktam; tatra hyekavākyabalena viṣṇavādi-
yuktānāmantarālayuktavidhiśeṣatvāsambhāvādvākyabhede satyavaśyaṃ
kalpanīyatvātpadāntarasambandhasyādhyāhārāttantroccāritapadāntarakalpa-
nāyā eva laghutvāttathāśritamiti jānīmaḥ । idantu prathamā-
vagataikavākyabalena viṣṇavādiyuktānāmantarālayuktavidhiviśeṣatve-
naiva vākyāntaratvāsambhavānnopakramasya tantratvakalpanāyāṃ pramāṇa-
masti । evañca satyarthavādasambandhādvidhitvamasandigdham । na ca
rūpābhāvanna karmavidhitvamiti vācyam । tathāhi—dravyaṃ tāvatsā-
dhāraṇaṃ dhrauvamevājyamiti । devatāpi ca māntravarṇikī । upāṃśu-
yājakrame hi vaiṣṇavaprājāpatyāgnīṣomīyayājyānuvākyāyugalānyā-
mnāyante । taiśca tulyārthatayā vikalpyamānairvaikalpikya eva devatāḥ
prāpyante । na hyanyathā kramāvagatā mantrā aṅgabhāvaṃ pratipadyante ।
samavetārthaprakāśanenaiva mantrasyāṅgatvāt na caikavākyānurodhenārtha-
vādasyaiva devatāsamarpakatvamiti vācyam । arthavādānāṃ lākṣa-
ṇikastutiparatvena mukhyārthastutiparatvābhāvāt । ubhayatra tātparye
vākyabhedaprasaṅgāt । na ca gatyantaraṃ nāstīti nārthavādatvena
sambandhaḥ । kiñca “viṣṇurupāṃśu yaṣṭavyaḥ” ityādyabhidhānādupasa-
rjanībhūtī yāgaḥ pratīyate, viṣṇavādayaśca pradhānatayā । yāgā-
<pb n="345"/>
bhyupagame ca viṣṇudevatāko yāgaḥ karttavya iti niṣkṛṣya rūpa-
bhaṅgena yāge viṣṇavādayo'pradhānabhūtā ityarthātkalpanīyam । na ca
“upāṃśuyājamantarā yajati” iti yāgasya prādhānyena pratyakṣavidhau
sati kalpanāmarhati । “viṣṇuṃ yajati” ityādiṣvagatyopasarjanārtha-
vidhiparatvamapi svīkṛtam । atra tvantarālavākyasyaiva vidhitvena
gatisambhavādvaiṣamyam । ato'ntarālavākyasyaiva, viṣṇavādivā-
kyānāntvarthavādatvam । taduktam—</p>
<lg>
<l>viṣṇavādiyāgasambandhe kṛte yāgo'rthato bhavet ।</l>
<l>upasarjanabhūtaśca śraute caitanna yujyate ।। iti ।</l>
</lg>
<p>(taṃ. vā. pṛ. 491)</p>
<p>atassarvathā viṣṇavādivākyānāṃ vidhitvāsambhavādantarāvā-
kyasyaiva karmavidhāyakatvam, na tvarthavādatvamiti siddham ।।</p>
<p>prayojanam—pūrvapakṣe vaiṣṇavādikarmatrayānuṣṭhānam । siddhānte
tvekasyaiveti ।</p>
<p>sūtrantu-antarāvākye karmacodanā viṣṇavādivākyānāmavi-
dhāyakatvena karmaṇāmaprakṛtatvāditi । taduktam—</p>
<lg>
<l>prakṛtānāmasadbhāvādgamyate nānuvādatā ।</l>
<l>yāgo viṣṇavādisaṃyuktairna hi vākyairvidhīyate ।। iti ।</l>
</lg>
<p>(taṃ. vā., pṛ. 490)</p>
<pb n="346"/>
<p>atra kecit “tāvabrūtāmagnūīṣomāvājyasyaiva nānupāṃśu paurṇamā-
syāṃ yajan” ityetadevopāṃśuyājasyotpattivākyamiti vadanti ।
ayañca teṣāmabhisandhiḥ—atra tāvaddravyadevatākālopāṃśutvaviśiṣṭo
yāgaḥ pratīyate । vidheścātra vidhyantaraśeṣatvābhāvenānuvādatvāsambha-
vātpareṇāpi paurṇamāsīkālavidhānārthamavaśyaṃ kalpanīyaḥ । sa cātra
rūpasamānayāgalābhasaukaryyāddravyādiviśiṣṭayāgaviṣaya eva kalpanī-
yaḥ । antarālavākye tu karmotpattau dravyadevatādikleśena kalpanī-
yam । kiñca paurṇamāsīkālasambaddhāgneyāgnāṣomīyapuroḍāśadvayānta-
rālakriyamāṇe upāṃśuyāje āgneyādau ca paurṇamāsīkālasya prāpta-
tvāt “tāvabrūtām” iti vākyamanarthakameva bhavet । anena tu
viśiṣṭakarmavidhāvantarālasyāprāptatvāttadvidhānenaivāntarālavākyamarthava-
diti । tena tāvabrūtāmityetadevopāṃśuyājotpattivākyam । antarā-
vākyantvantarālavidhāyakameveti । evañca sati sarveṣāmevotpattau
kālasambandhatvāviśeṣādekarūpatayā samudāyānuvādavākyena “ya evaṃ
vidvān” ityādinā grahaṇamupapannaṃ bhaviṣyatīti ।</p>
<p>tadayuktam; arthavādasarūpaṃ tāvadidaṃ vākyam । sarvatra cānu-
vādapūrvaṃ pratātihetugaveṣaṇameva prathamaṃ pramātṝṇāṃ bhavati । tadalābhe
rūpabhaṅgena kalpitavidhinānūdyamānatayā pratīyamāno vidhīyata iti
sthitam । tatra pūrvapratītiehetugaveṣaṇa “upāṃśuyājamantarā yajati”
<pb n="347"/>
iti sannihite pratyakṣayāgavidhidarśanānna tāvadyāgavidhaḥ kalpayituṃ
śakyate । tena viśiṣṭayāgavidhānāsambhavādeka eva guṇo vidhāta-
vyaḥ, prāpte karmaṇyanekaguṇavidhāne vākyabhedāt । tatrājyasyāpi
dhruvāvākyaprāptatvānna vidhānam । devatā cātra pratīyata eva । agnī-
ṣomasambandhe taddhitacaturthyoraśravaṇādagnīṣomāviti prathamādvivacanena
prātipadikārthamātravidhānātsatyapi vā devatāpratyaye mantravarṇa-
prāptānuvādatvenaivopapattau na vidhitvam । upāṃśutvamapyantarā-
vākyaprāptaṃ na vidheyam । na copāṃśuyājapadasya nāmatvānnopāṃśutvamanya-
to labdhamiti vācyam । yataḥ samabhivyāhāramātreṇāntarāla-
vākye nāmatvaṃ sphurati । vastutastu tatprakhyaśāstrāntarābhāvāt artha-
vādasya cāvidhāyakatvāt yājaśabdena nānuvādaḥ, upāṃśutvañca
vidhīyata eveti । taduktam—</p>
<lg>
<l>na ca tatprakhyarūpeṇa nāmaitadupapadyate ।</l>
<l>vihitaṃ na hyupāṃśutvaṃ śāstreṇānyena kenacit ।। iti ।</l>
</lg>
<p>(taṃ. vā., pṛ. 494)</p>
<p>ataḥ paurṇamāsīkāla evāprāptatvādatra vidhīyata iti yuktam ।
nanu tasyāpi puroḍāśadvayāntarālavidhānenārthaprāptatvāttadvidhānamapi
vyartham । maivam; yadi paurṇamāsīkālavidhirna syāt “upāṃśuyāja-
mantarā yajati” ityatra puroḍāśadvayāntarālābhāvādupāṃśuyājo na
<pb n="348"/>
bhavet । yadā tvantarālākṣepalabhye'pi paurṇamāsīkāle kevalaṃ paurṇa-
māsīkālavidhānam, tenaitajjñāyate—antarālāpekṣa eva paurṇamāsī-
kāla upāṃśuyājāṅgāntarālaśabdasya cāgneyottarakālopalakṣaṇatva-
miti । tasya ca kālasyaikapuroḍāśāyāmapi paurṇamāsyāṃ sadbhāvā-
dyuktamupāṃśuyājānuṣṭhānam । etadeva daśame vakṣyati—‘anapāyo
hi kālasya lakṣaṇaṃ hi puroḍāśau’ (jai. sū., 10. 8. 69.) iti ।
ato vā nāyaṃ kālavidhiriti । evaṃ vadatā nyāyāntaravirodho'-
pi nākalitaḥ । evaṃ hi vakṣyati jaiminiḥ—‘tadvañca devatāyāṃ syāt’
iti । anena sūtreṇopāṃśuyāje yathā dravye aniyamaḥ, tathā devatā-
yāmapyaniyamaḥ pūrvapakṣe pratipādyate । tadetadubhayamapi nopapadyate ।
antarālavākye hi karmotpattau dravyadevatayoraniyamaḥ sambhāvyate ।
tatra dravyadevatayoraśravaṇāt “tāvabrūtām” ityatropāṃśuyājotpattau
svavākya eva dravyadevatayorlābhādaniyamāśaṅkā kutaḥ ? tathā—
“viṣṇurvā syāddhautrāmnānasāmarthyāt” (jai. sū., 10. 8. 53) iti tathā
“dhrauvādvā sarvasaṃyogāt” (jai. sū., 10. 8. 48.) iti ca । siddhānte-
'pi māntravarṇikadevatālābho vākyāntarāvagatadhrauvājyalābhe sati
sambhavati, na tūtpattigatadravyadevatālābhe satīti yatkiñcidetaditi
yathāvārttikamantarālavākyamevotpādakamiti sādhīya iti ।।</p>
<trailer>iti caturthamupāṃśuyājādhikaraṇam ।। 4 ।।</trailer>
<pb n="349"/>
<head>atha pañcamamāghārāgnihotrādhikaraṇam</head>
<sutra>āghārāgnihotramarūpatvāt ।। 2. 2. 13 ।।</sutra>
<head>viṣayasaṃśayasaṅgatayaḥ</head>
<p>“āghāramāghārayati” (tai. brā. 3. 3. 7) iti śrūyate ।
tathā—“ūrddhvamāghārayati, ṛjumāghārayati, santatamāghārayati”
iti । idañca—“agnihotraṃ juhoti” (tai. saṃ., 1. 5. 9.) tathā—
“dadhnā juhoti payasā juhoti” iti । tatra sandehaḥ-kimūrddhvamāghāra-
yati dadhnā juhotītyādibhirāghārā homāśca vihitāḥ, teṣām
“agnihotraṃ juhoti, āghāramāghārayati” ityetau samudāyānuvādau ?
utāpūrvayorāghārahomayorvidhātārāviti । pūrvameva vākyatvānurodhena
viṣṇvādiyuktānāmarthavādatvenaivānvayopapatterantarāvākyasyaiva vidhitvaṃ
na samudāyānuvādakatvamityuktam । iha tu tathābhūtahetvabhāvātpunaḥ
pratyavatiṣṭhate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ-“āghāramāghārayati” ityanena
saha “ūrddhvamāghārayati” ityādīnāṃ na tāvadekavākyatvaṃ pratīyate ।
nāpi “agnihotraṃ juhoti” ityanena saha “dadhnā juhoti” ityā-
dīnāṃ tāvatstutiḥ prakāśyate । ato nārthavādatvam । tenorddhvā-
<pb n="350"/>
diyuktavākyānāmūrddhvādiguṇaviśiṣṭāghārakarmavidhāyakatvam, da-
dhyādiyuktānāñca dadhyādiguṇaviśiṣṭahomavidhāyakatvamiti ।
taduktam—</p>
<lg>
<l>na caiṣāmekavākyatvaṃ na ca stutiparā śrutiḥ ।</l>
<l>aikāntiko vidhistena guṇavatkarmagocaraḥ ।। iti ।</l>
</lg>
<p>(taṃ. vā., pṛ. 497)</p>
<p>tathā satyūrddhvādiyuktavākyavihitānāmāghārakarmaṇāṃ “āghā-
ramāghārayati” iti samudāyānuvādaḥ । maivam; kevalasya guṇa-
vidhānāsambhavāt । pravarttanātmako hi vidhiḥ kriyāyāmeva puruṣaṃ
pravarttayati । guṇaśca na kriyā । ataḥ kathaṃ guṇo vidhīyate ?
kiñca na guṇapadasyo vidhiḥ śrūyate, kintu ākhyātapadasyaḥ । sa ca
samānapadasyadhātvarthabhāvanāparityāgena na padāntarasthaṃ guṇaṃ vidhātu-
mutsahate । na ca guṇasya kārakatayā bhāvanāviśeṣaṇatvādbhāvanāsthe-
nāpi vidhinā guṇo vidhāsyata iti vācyam । yatastatrāpi
kiṃ bhāvanāṃ vihāya niṣkṛṣṭa eva guṇaḥ kārakatayā vidhātavyaḥ ?
uta bhāvanākāratayā vā ? na tāvanniṣkṛṣṭo guṇo vidhātuṃ
śakyate, vidheḥ kriyāśrayatvasyoktatvāt । bhāvanākārakatayā ca
vidhānaṃ bhāvanāmantareṇa na sambhavatīti bhāvanāviśiṣṭo vidhīyata
ityupapadyate । tena vastutaḥ śabdataśca sarvatra guṇaviśiṣṭabhāvanāvi-
<pb n="351"/>
dhānameva vācyam । na tu kvāpi kevalaguṇavidhānamiti ।</p>
<p>taduktam—</p>
<lg>
<l>vidhitvaṃ pratyayopāttaṃ na nāmapadamṛcchati ।</l>
<l>tadvidhirbhāvanātaścetsaiva pūrvaṃ vidhīyatām ।। iti ।</l>
</lg>
<p>(taṃ. vā., pṛ. 497)</p>
<p>nanūrddhvādivākyeṣu na dravyaṃ nāpi devatā samasti । dadhyādi-
yuktavākyeṣu ca dravyasadbhāve'pi devatā nāsti । dravyadevate hi karmaṇo
rūpam । ataḥ kathamebhiḥ karmavidhānam ? kathaṃ vā “āghāramāghāra-
yati” “agnihotraṃ juhoti” iti vākyadvayena samudāyadvayānuvāda iti
niścīyate ? na ca vācyam—“caturgṛhītaṃ vā etadabhūttasyāghāramā-
ghārya” ityanenāghāreṣvājyadravyavidhānam । “ita indra ūrdhvo adhvara
ityāghāramāghārayati” ityanena vihitamantradvāreṇa māntravarṇikī
devatāprāptiḥ, tathā “yadagnaye ca prajāpataye ca sāyaṃ juhoti” “yatsṛ-
ryāya ca prajāpataye ca prātarjuhoti” ityetābhyāṃ dadhyādihomeṣu kāla-
bhedena devatāvidhānamiti । yato nātratyapūrvapakṣī kevalaguṇavidhānaṃ
kiñcidapi paśyati । sarvatraiva vidheḥ kriyāśrayatvasyoktatvāt
tena sarvāṇyevaitāni vākyāni guṇaviśiṣṭavidhāyakānyeva, na tu
vākyāntarasthakriyānuvādena kvaciddevatālakṣaṇaguṇavidhāyakāni ।
ato'tra yasminvākye kriyāpadamasti, tatra saiva kriyā guṇaviśiṣṭā
<pb n="352"/>
vidhīyate । yatra nāsti tatrādhyahṛtaiva kriyā guṇaviśiṣṭā vidhīyate ।
na caivaṃ sati viśiṣṭavidhāvapi guṇasyākriyārūpatvena vidhisaṃsparśā-
bhāvāt kathañcidviśeṣaṇībhūtaguṇopādānamiti vācyam । yato'tratyaḥ
pūrvapakṣyevaṃ manyate-niṣkṛṣṭaguṇavidhānaṃ hi na sambhavati । yadā tu
bhāvanāsyo vidhirekenaiva vyāpāreṇa bhavanāvidhānaṃ sakalaviśeṣaṇa-
viśiṣṭameva vidhatte, na tu viśiṣṭavidhiṃ kalpayati, tadā na kiñcada-
nupapannam । ataḥ kathaṃ pūrvapakṣaḥ ? iti ।</p>
<p>ucyate—satyamevam, tathāpyākāṃkṣāvaśātparasparadravyadevatānu-
ṣaṅgeṇa sarveṣāmeva vākyānāṃ dravyadevatāviśiṣṭakarmavidhāyakatvāddravya-
devatālābho nānupapannaḥ । tena yāni vākyānyāghārāgnihotrayorguṇa-
vidhāyakatvena siddhāntino'bhimatāni tāni sarvāṇyanyonyānuṣaṅgadra-
vyadevatābhidhāyipadāni viśiṣṭavidhāyakāni । na caivaṃ sati ādhā-
rāgnihotravākyayorapi dravyadevatābhidhāyipadānuṣaṅgeṇa karmavidhāya-
katvānnānuvādakatvamiti vācyam । yato varttamānāpadeśarūpamidaṃ
vākyadvayam । na cāvaśyaṃ pañcamalakāratvena vidhitvābhivyañjakārthavā-
dassamasti । na cātrānuvādānarhamūrddhvādisthānīyaṃ dadhyādisthānīyaṃ
vā guṇāntaramasti । nāmnaścānūdyamānaviśeṣapratipattihetutvenāpyupa-
patteḥ । tenorddhvādivākyavihitakarmasamudāyadvayānuvādaḥ । evañcāghā-
rāgni/?/hotravākyābhyāmiti niścīyate । samudāyadvayānuvādaprayojanantu
<pb n="353"/>
agnihotre ekasamudāyāpannānāmekavacanena “agnihotraṃ juhuyāt
svargakāmaḥ” tathā “yāvajjīvamagnihotraṃ juhuyāt” ityādibhiḥ
phalanimittayorvidhānasiddhiriti suṣṭhūktameva । āghāre'gnihotre
“pañca prayājānyajati” itivatsaṃjñopabandhārtha evāyaṃ samudāyānuvādaḥ ।
saṃjñopabandhaprayojanañca siddhāntavadeveti svataḥ parataśca karmavidhitvā-
pādakarūpopalambhābhāvādāghārāgnihotravākyayossamudāyadvayārthavādatva-
miti । evaṃprāpte'bhidhīyate—</p>
<sutra>codanā vā śabdārthasya prayogabhūtatvāttatsannidherguṇārthena-
punaḥ śruti ।। 2. 2. 16. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi “āghāramāghārayati, agnihotraṃ
juhoti” iti vākyadvayena karmadvayaṃ na vidhīyeta । ūrddhvādisaṃyukta-
vākyairdadhyādisaṃyuktavākyairvātra guṇo vidhātuṃ na śakyate । tathā-
hi-āghārāgnihotravākyābhyāṃ tāvannāmāvacchinnaḥ karmaviśeṣaḥ prati-
pādyate । nāsau varttamānāpadeśapañcamalakārasandehānna vidhīyate, prayoga-
vacanopasaṅgraheṇaivāsya pañcamalakāratvanirṇayāt । na ca paurṇamāsī-
vadyacchabdādyupabandho'nuvādakāraṇamasti । tenānanyākṣiptaśaktirayaṃ
vidhiḥ karmaiva vidadhāti । nāpyūrddhvādisaṃyuktairvākyairguṇo vidhātuṃ
na śakyate । yataḥ sarvatra bhāvanāsya eva vidhiryogyamupapadārthamī-
<pb n="354"/>
kṣamāṇo viśiṣṭavidhigauravāt vākyāntaravihate karmaṇi guṇaṃ
vidhatte । na cātra vākye'nekaguṇaśravaṇamasti । na ca prakṛte
karmaṇi guṇāvarodho'sti । tenaiṣāmavyāhatameva guṇavidhitvam ।
na ca vācyam—kriyāviṣayo vidhirguṇaśca na kriyetyuktam ।
ataḥ kathaṃ guṇavidhānamiti । yato'trāpi kriyaiva viśiṣṭā
vidhīyata iti brūmaḥ । na ca prāptatvānna vidhīyate, guṇaviśiṣṭa-
bhāvanāyā aprāptatvāt ।</p>
<p>nanu prāpte karmaṇi vidhiścātra guṇasaṅkrāntaḥ, kintarhi guṇa-
viśiṣṭakarmaviṣayaḥ ? tenāprāptasvargavidhivatprāpte karmaṇi viśiṣṭa-
vidhinyāyenaivānekaguṇavidhānopapatteḥ ‘codite hi tadarthatvāttasya ta-
syopadiśyeta’ (“jai. sū., 2. 2. 6.) ityanarthakamāpadyate । maivam;
yadi bhāvanāstho'yaṃ vidhirbhāvanāsvarūpaṃ prati pravṛttiprayojanatvena
gṛhyate, tadākṣiptaviśeṣaṇavidhau satyavākyabhedo bhavatyeva ।
yadā tu bhāvanāsvarūpasya prāptatvadguṇaviśiṣṭabhāvanāvidhistadā-
'nekaguṇasannidhāne'pi yasyaiva guṇasya bhāvanayā saha viśeṣaṇa-
viśeṣyabhāvapratipādanaparo'yaṃ vidhistasyaiva pratipādayet, neta-
rasyāpīti tadarthaṃ vidhyāvṛttau vākyabheda eveti । taduktam—</p>
<lg>
<l>vidhitve bhāvanāsthe'pi tādarthyaṃ pravibhajyate ।</l>
<l>viśeṣaṇaphale cāsminvākyabhedo bhaviṣyati ।। iti ।</l>
</lg>
<p>(taṃ. vā., pṛ. 503)</p>
<pb n="355"/>
<p>tena prāpte karmaṇi tadanuvādena guṇo vidhīyata iti yadetat tatra
tatrocyate, tadbhāvanāsvarūpasya prāptatvāttadgatavidhitātparyābhāvena guṇa-
viśiṣṭāyā aprāptatvāttadgataiveti tātparyābhiprāyeṇeti mantavyam ।
yattvekasyaiva vidheḥ viśeṣye viśeṣaṇe ca tātparyamityuktam, yato
viśeṣyatvaṃ hi pradhānata/?/, viśeṣaṇatvañca tadguṇatvam । na ca sakṛ-
cchrūtasya vidhervairūpyaṃ sambhavatīti naikasyobhayatātparyatvamiti । na
ca dravyadevatayorabhāvādāghārāgnihotravākyayorhomavidhānamiti vā-
cyam । vākyāntaravihitadravyadevatāsadbhāvena homavidhinirvāhāt ।
tathāhi-āghāre tāvat “caturgṛhītaṃ vā etadabhūttasyāghāramāghārya”
iti vacanena caturgṛhītājyavidhānāddravyaṃ prāptameva । “ūrddhvo adhvaro di
vispṛśamahuto yajño yajñapaterindrāvānsvāhā ityāghāramāghārayati”
iti । vacanena mantravidhānānmāntravarṇikadevatālābhaḥ । tathā agni-
hotre'pi dadhyādivākyairdravyavidhānaṃ sphuṭameva । tathā “agnirjyoti-
rjyotiragniḥ svāhā iti sāyaṃ juhoti, sūryo jyotirjyotiḥ sūryaḥ
svāheti prātarjuhoti” iti vacanadvayavihitamantradvayavaśena sāyaṃprāta-
rhomayormāntravarṇikāgnisūryadevatāprāptiḥ । tathā “yadagnaye ca prajā-
pataye ca sāyaṃ juhoti, yatsūryyāya ca prajāpataye ca prātarjuhoti” ।।
iti vacanadvayena sāyaṃprātarhomayoreva prajāpatidevatānvayaḥ । tena sāyaṃ
home'gniśca prajāpatiśca devatā । prātarhome sūryaśca prajāpatiśca devateti ।</p>
<pb n="356"/>
<p>na ca “yadagneye ca prajāpataye ca, yatsūryāya ca” iti vacanadvaye-
naivāgniprajāpatyoḥ sūryyaprajāpatyośca sāyaṃ prātarhomayorvidhānamiti
vācyam । prāpte karmmaṇyekena vākyena nānekaguṇavidhānaṃ sambhavati ।
anyaparavidhāne sati agnisūryyayormāntravarṇikaprāptidarśanena prajā-
patimātravidhānāt । ato vākyadvaye prajāpatirevaiko vidhīyate ।
anyatsarvamanūdyata iti ।</p>
<p>prayojanaṃ pūrvapakṣe-āghārāṇāṃ homānāṃ bahūnāmanuṣṭhānam, si-
ddhānte tu naivamiti ।</p>
<p>sūtrantu-āghārāgnihotrayoḥ karmacodanā karmavidhānaṃ bhāvanā-
rūpasya śabdārthasya prayogabhūtatvāttatsannidheḥ bhāvanāsannidhānādguṇā-
rthena guṇavidhānārthena punaḥśrutirvidheḥ punaruccāraṇamityartaḥ ।।</p>
<trailer>iti pañcamamādhārāgnihotrādhikaraṇam ।। 5 ।।</trailer>
<pb n="357"/>
<head>atha ṣaṣṭhaṃ paśusomādhikaraṇam</head>
<sutra>dravyasaṃyāgoccodanā paśusomayoḥ prakaraṇe hyanarthako
dravyasaṃyogo na hi tasya guṇārthena ।। 2. 2. 17 ।।</sutra>
<head>viṣayasaṃśayau</head>
<p>jyotiṣṭome śrūyate “yo dīkṣito yadagnīṣomīyaṃ paśumālabhate”
(tai. saṃ., 6. 1. 11.) iti । tathā “hṛdayasyāgre'vadyatyatha jihvā/?/yā
atha vakṣasaḥ” (tai. saṃ., 6. 3. 10) iti । tathā “somena yajeta”—
“aindravāyavaṃ gṛhṇāti, āśvinaṃ gṛhṇāti” ityevamādi । tatra
saṃśayaḥ kimavadyatigṛhṇāticoditānāṃ karmaṇāmimāvālabhatiyajatī
samudāyasyānuvaditārau ? athāpūrvayoḥ karmaṇorvidhātārau ? iti ।
idānīṃ pūrvādhikaraṇavaiṣamyātpunaḥ pratyavatiṣṭhate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—bhavatūrddhvādisaṃyuktadadhyādi-
saṃyuktavākyānāṃ prakṛte karmaṇi guṇavidhāyakatvenaivopapatteḥ karmā-
nuvādakatvam । iha tu “hṛdayasyāgre'vaghati” ityādivākyeṣu
hṛdayādisambandhenāvadānaṃ śrūyate । tatra hṛdayādīnāṃ vākyāntara-
vihitatvena saṃskārāvadānarūpaguṇavidhānāsambhavāt hṛdayādisā-
dhanakarmotpādakatvameva yuktam । “aindravāyavaṃ gṛhṇāti” ityādi-
vākyeṣu rasasambandhena grahaṇaṃ śrūyate । tatra rasasya vākyāntarā-
<pb n="358"/>
vihitatvena tatsaṃskāragrahaṇarūpaguṇavidhānāsambhavādrasasādhanaka-
karmotpādakatvam । evañca sati “yo dīkṣito yadagnīṣomīyaṃ paśumā-
labhate” ityatrāgnīṣomadevatāvidhānāya paśuśabdena lakṣaṇayā hṛda-
yādisamudāyānuvādaḥ । dravyadevatāsambandhānumitena yajinā ālambha-
vākye hṛdayādisādhanakayāgānuvādaḥ । tathā “somena yajeta” itya-
trāpi haviḥprakṛtisomalatāvidhānāya yajinā aindravāyavādivākyeṣu
dravyadevatāsambandhānumitayāgasamudāyānuvāda iti । atrāpi
paurṇamāsīvatsamudāyānuvādatvameva ।</p>
<p>nanu hṛdayasyāgre'vadyati ityādivākyeṣu na tāvadyajiḥ śrūyate ।
nāpyanumīyate, dravyadevatāsambandhānavagamāt । hṛdayādisambandha-
vaśādavadānasya vatsālambhavadyāgamantareṇāpi sambhavānna yāgānu-
māpakatvam । katham ? paśudravyāgnīṣomadevatākayāgavidhānenaiva mukhya-
paśuśabdārthopapattau dīkṣitavākye lakṣaṇayā paśuśabdena hṛdayādyanu-
vādaḥ । ataḥ paśau tāvatsarvathā pūrvapakṣo na sambhavati ।</p>
<p>tathā “somena yajate” iti pratyakṣayāgavidhau sati kathamaindravā-
yavādivākyeṣu dravyadevatāsambandhānumitasya yāgasya vidhānam ?
‘pratyakṣavidhisadbhāvāt labhyate nānumānikam’ iti nyāyaviro-
dhāt । aindravāyavādivākyānāṃ cendravāyudevatākaśrautagrahaṇavi-
dhānenaivopapannatvāt nāśrutayāgavidhānāśaṅkopapadyate । bhavatu vā
<pb n="359"/>
dravyadevatāsambandhenaindravāyavādivākyeṣu yāgavidhānam, tathāpi
“somena yajeta” ityatra somadravyakayāgavidhānopapatteḥ kathaṃ
yajateryacchabdādyuparāgābhāve'pi yāgānuvādakatvaṃ sambhavati ? ataḥ
kathaṃ some'pi pūrvapakṣaḥ ? iti । ucyate—paśau tāvadyadyapi hṛdayādi-
sambandhenāvadānaṃ śrūyate, tathāpi “sānnāyyaṃ vā tatprabhavatvāt”
(jai. sū, 8. 1. 40) ityanenaiva nyāyenāyamavadyatiḥ sānnāyyā-
vadyatiprakṛtiḥ । sānnāyyāvadyateśca yāgīyadravyasaṃskārarūpatvā-
detasyāpi yāgīyadravyasaṃskārakatvam । tacca tadaiva sambhavati,
yadi hṛdayādīni yāgasādhanāni bhavanti । tena yathāyāgasādhanasaṃ-
skārābhiṣavasambandhena pūtīkānāṃ yāgasādhanatvaṃ kalpyate, yathā vā
lakṣaṇasambandhena phalacamasasyāśrūyamāṇamapi yāgasādhanatvaṃ kalpyate,
tathehāpīti, paśuśabdena hṛdayādīnyanūdyante । yajinā ca tatsamba-
ndhinā yāgānanūdya agnīṣomau devatātvena vidhīyete । na ca paśu-
śabdasya hṛdayādyanuvādatve lakṣaṇaiva doṣaḥ । yato vidhau hi
lakṣaṇā doṣamāvahati, nānuvāde । athavā yo dīkṣitavākye devatā-
vidhidarśanādeva hṛdayādivākyeṣu yāgānumānam ।</p>
<p>nanu yo dīkṣitavākye devatāviśiṣṭayāgavidhirevāstu kathaṃ
devatāmātravidhānam ? maivam; evaṃ hi manyate—avaśyaṃ siddhānti-
nāpi hṛdayādigatāvadānasaṃskāravaiyarthyāt paśuśabdasya lakṣaṇayā
<pb n="360"/>
hṛdayādiparatvaṃ vaktavyam । tadyadi yodīkṣitavākye yāgotpattiḥ,
tadā vidhau lakṣaṇā, sā cāyuktā ‘na vidhau paraḥ śabdārthaḥ’ iti
nyāyāt । avadyāti vākyānāntu yāgotpādakatve'nuvāde lakṣaṇā,
sā na doṣāya । dṛṣṭā ca bhāvinīmapyaṅgaprāptimālocyotpattivyavasthā ।
yathā saṃkhyādhikaraṇe bhāvinīmātideśikāvadānagaṇaprāptimālocya
saptadaśayāgotpattiḥ । tena paśuśabdena hṛdayādīnyanūdya yajatinā
tatsambandhinā yāgānanūdyāgnīṣomau devatātvena vidhīyete iti siddham ।</p>
<p>tathā some'pyaindravāyavādivākyeṣu dravyadevatāsambandhena
tāvadavaśyaṃ yāgo'numātavyāḥ । na hi dravyadevatāsambandhapratipādakasya
yāgaṃ vinā svārthe paryavasānamasti । taduktam—</p>
<lg>
<l>yathāgneyādivākyānāṃ na prāgyāgānumānataḥ ।</l>
<l>svārthaparyavasāyitvaṃ tathā some'pi dṛśyatām ।। iti ।</l>
</lg>
<p>(taṃ. vā., pṛ. 510)</p>
<p>nanvevaṃ śrutānumitaikadeśamevedaṃ vākyaṃ niṣyannam—indravāyudaiva-
tyena dravyeṇa yajeteti । tathā sati somavākyavihitayāgānuvādenā-
gnīṣomavākya iva hṛdayādyanuvādena devatāvidhānamevāstu, kimatra
viśiṣṭavidhisvīkāreṇa ? maivam; somavākyotpannayāgānuvādenaindra-
vāyavādivākyairddevatāvidhau ekayāgasambandhena khadirapalāśānāmi-
vai/?/kasminyāge vikalpaḥ syāt ।</p>
<pb n="361"/>
<p>taduktam—</p>
<lg>
<l>tathaikabandhanārthatvātpalāśakhadirādayaḥ ।</l>
<l>tatsambandhe vikalpyante yāge'smindevatāstathā ।। iti ।</l>
</lg>
<p>(taṃ. vā., pṛ. 512)</p>
<p>tathā sati “āśvino daśamo gṛhyate tṛtīyo hūyate” iti kramada-
rśanam, tathā “daśaitānadhvaryuḥ prātassavane grahān gṛhṇāti” iti
samuccayadarśanañca nopapadyate । aindravāyavādivākyānāntu yāgotpāda-
katve bhinnayāgasambandhitvāddevatānāṃ samuccaye sati kramasamuccaya-
darśanamupapadyate । tathā sati rūpābhāvena yāgavidhānābhāvādyaccha-
bdādyabhāve'yaindravāyavādivākyavihitayāgasamudāyānuvāda evāyaṃ
“somena yajeta” ityatra yajatiśabdaḥ । somaśabda aindravāyavādi-
vākyāvagatarasaprakṛtisomalatāvidhānārtha iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra paurṇamāsīvadvākyāntarotpanna-
yāgapratyabhijñānaṃ bhavet । sarvatra khalu pratyabhijñānabalenānuvādo
bhavati । punaranuvādasidhyarthaṃ pratyabhijñākāraṇaṃ kalpyate । na cāva-
dyatigṛhā/?/tivākyeṣu yāgaḥ śrūyate, yenātra pratyabhijñānam ।</p>
<pb n="362"/>
<p>taduktam—</p>
<lg>
<l>prakṛtapratyabhijñānaṃ vākye yatropalabhyate ।</l>
<l>tatra syādanuvādatvaṃ nacātraivaṃ pratīyate ।। iti ।</l>
</lg>
<p>(taṃ. vā., pṛ. 512)</p>
<p>tena yodīkṣitavākya eva dravyadevatāsambandhānumitasya
yāgasya vidhānam । somavākye tu pratyakṣasiddhameva dravyaviśiṣṭa-
yāgavidhānam । na tra vācyam—paśudravyakasomadravyakayāgotpattau
hṛdayādīnāṃ rasasya cāviniyuktatvāttatsambandhinoravadānagrahaṇa-
rūpasaṃskārayorvidhānamanarthakameva syāditi । na hi paśusomamātra-
pratītiḥ, yato'vadyatigṛhṇātivākyadarśanena tayoravikṛtayordevatoddeśena
yāgavidhānāt । kiṃ tarhi ? hṛdayādiparyanto rasaparyantaśca tena
somaviniyogena tadantargatapaśuhṛdayasomarasayorapi viniyuktatvādvi-
niyuktagocarameva saṃskāravidhānam । yathā-vrīhiśāstrasya taṇḍu-
lādiparyantatvāt “taṇḍulān pinaṣṭi” ityādisaṃskāravidhānam ।
na caivaṃ sati vidhau paśusomaśabdaḥ saṃskārajñāpanārthaḥ । taduktam—</p>
<lg>
<l>dravyeṇātyantabhinnena saha cintyaṃ balābalam ।</l>
<l>hṛdayādirasadvāramaṅgatvaṃ pasusomayoḥ ।। iti ।</l>
</lg>
<p>(taṃ. vā., pṛ. 516)</p>
<p>kiñca viśeṣataḥ paśūdāharaṇe avadyatau yāgaḥ sambhāvayitu-
<pb n="363"/>
mapi na śakyate । yadapi hṛdayādyavadānasya sānnāyyāvadāna-
prakṛtitvena taddharmalābhe sati yāgīyadravyasaṃskāratvādyāgānumāna-
mityuktam, tadapyayuktam; sānnāyyāvadyatereva prakṛtāvacoditatvena
dharmasambandhābhāvāt । na ca “dvirhaviṣo'vadyati” ityanena tāva-
davadānaṃ vidhīyate । kintarhi ? arthaprāptānuvādena dvitvamātram । etacca
sarvapradānādhikaraṇe (pū. mī., 3. 4. 18) vistareṇa vakṣyāmaḥ ।
bhavatu vā hṛdayādyavadānasya tatprakṛtitvaṃ, tathāpi na yāgasādhana-
saṃskārakatvaṃ tasya । itikarttavyatā cātidiśyate, na dharmamātram ।
ato na tadvaśenāpi yāgakalpanā । pūtīkābhiṣavaphalacamasa-
bhakṣaṇayostu yāgasādhanadravyasaṃskārayoreva prakṛtayorvākyapraka-
raṇābhyāṃ pūtīkaphalacamasasambandhenopādānamiti vaiṣamyam ।
yadapi yodīkṣitavākye paśuśabdasya lakṣaṇayā hṛdayādi-
patatvamāpādya vidhau lakṣaṇābhāvāt bhāvidevatāsambandhanirīkṣaṇe-
nāvadyativākya eva yāgānumānamityuktam, tadapi yāgavidhau
paśuśabdasya hṛdayādiparyantatvena mukhyārthasyoktatvānnirastam ।
paśūdāharaṇaṃ tāvannirapavādam ।</p>
<p>evaṃ “somena yajeta” iti pratyakṣe yajāvaindravāyavādivākyeṣu
yāgaḥ sambhāvayitumeva na śakyate । na cāgneyādivākyānāmivaindra-
vāyavādivākyeṣvapi na yāgamantareṇa svārthaparyavasānamastīti vācyam ।
<pb n="364"/>
yata indravāyudevatoddeśena dravyagrahaṇavidhānenaiva vākyaparyavasānāt ।
āgneyādivākyeṣu tu puṃvyāpārasya vidhiviṣayatvādbhavatyarthasya cā-
puṃvyāpāratvādavaśyaṃ kalpanīye puṃvyāpāre dravyadevatāsambandhena yāga
eva kalpyata ityuktam । iha grahaṇarūpasya puṃvyāpārasya śrutatvānnā-
paryavasānaṃ vākyasyeti ।</p>
<p>nanu tyajyamānaṃ haviḥ pratyuddeśyatvaṃ devatātvam, na kiñcijjā-
tyā samasti । ataḥ kathaṃ grahaṇe devatānvaya ? iti । ucyate—na
hīdaṃ grahaṇamarthāntarabhūtam, kintarhi ? yāgāvayavabhūtamevaitat । na
hi devatoddeśena tyajyate । na cānyoddeśena gṛhītasyānyoddeśena tyāge
yāgassampadyate । tena devatoddeśena gṛhītasyaiva haviṣastyāgo yāga
iti na yāgāvayavabhūte grahaṇe devatoddeśo virudhyata iti । evañca
yāgāpekṣāyāṃ “somena yajeta” ityayameva pratyakṣaśruto yāgo'stīti
nātra yāgakalpanāprayāsa iti । tathā ca sati iyameva yāgaikadeśa-
bhūtagrahaṇasambandhinī devatā prakṛtayāge devatāpekṣiṇi sambadhyata iti ।</p>
<p>na caivaṃ sati khādirapālāśādīnāmivaikabandhanārthatve devatānā-
mapyekayāgārthatve vikalpa iti vācyam । yato nātra khādirapālāśā-
dīnāmiva bandhane, devatānāṃ yāge vākyena vidhānam, yena vikalpa
āpadyeta । kintarhi ? grahaṇamukhena devatānāṃ yāgānvayaḥ । graha-
<pb n="365"/>
ṇāni tāvadbhinnakāryāṇi yugapadeva prakaraṇinā gṛhītāni bhinna-
kāryatvātsamuccetavyāni । tena grahaṇadvārā devatānāmapi samuccayo
yuktaḥ । paramayaṃ viśeṣaḥ—grahaṇatyāgayorekā devatā, yena yaduddeśena
gṛhītaṃ taduddeśenaiva tyaktavyam । tena pratigrahaṇaṃ somayāgasyābhyāsaḥ ।
evañca sati triṣavaṇadaśagrahadaśacamasādīnāṃ pratyabhyāsaṃ bhinno yāgaḥ
“somena yajeta” ityanena śāstreṇa sakṛdutpādita iti mantavyam ।
tathā sati “āśvino daśamo gṛhyate tṛtīyo hūyata” iti krama-
darśanam, tathā “daśaitānadhvaryuḥ prātassvane grahān gṛhṇāti” iti
samuccayadarśanamupapannaṃ bhavatīti somodāharaṇamapyanavadyam ।</p>
<p>prayojanam-pūrvapakṣe hṛdayādīnāmaindravāyavādiyāgānāṃ pṛthaktvā-
tsvārthatvādviśeṣacodanāliṅgāttaddharmātideśe sati na sakaladharmaprāptiḥ ।
siddhānte tu paśuyāgasya somayāgasyaikatvāt vikṛtau sakaladharmā-
pattiriti ।</p>
<p>sūtrantu—paśusomadravyasaṃyogātpaśuvākye somavākye ca yāga-
codanā yāgavidhānam, yasmātprakṛtayāgeṣvanarthako niṣprayojano
dravyasaṃyogaḥ । ‘na hi tasya guṇārthena’ iti sūtrāvayavo bhāṣya-
kāreṇa somodāharaṇe somalatāyāḥ pradeyatvena guṇārthatvamāśaṃkya
śrautarasāvarodhena tannirākaraṇaparatayā vyākhyātaḥ । ‘na hi tasya
guṇāya/?/na’ iti sūtrāvayavatātparyamanākalitaṃ bhāṣyakāreṇa । na hi
<pb n="366"/>
guṇādhikaraṇaviruddhā pradeyatvena guṇatvāśaṅkā jaiminermanasi
sambhāvyate । vrīhiyavavatpradeyaprakṛtitvenaiva tu socitā । taduktam—</p>
<lg>
<l>yathaivāṣṭākapālādau śraute'pi sati vākyataḥ ।</l>
<l>vrīhyādayo vidhīyante tathā somo vidhāsyate ।। iti ।</l>
</lg>
<p>(taṃ. vā., pṛ. 513)</p>
<p>atraike samādhānamabhidadhati—“āgneyo'ṣṭākapālo bhavati”
ityatrāgnidevatāsambandhapuroḍāśapratipādakavākyaśeṣaḥ sambhavati ।
“puroḍāśaṃ kūrmaṃ bhūtaṃ sarpantamapaśyan tamabruvan indrāya dhriyasva bṛhaspa-
taye dhriyasva viśvebhyo devebhyo dhriyasva” ityādi । asya ca stuti-
paratve'pi stutyapuroḍāśapratipādanāvarodhātsvavākyasthapuroḍāśa evā-
gneyataddhitaparyavasānam । tathā sati kiṃprakṛtikaḥ puroḍāśa iti
prakṛtidravyāpekṣāyāṃ “vrīhibhiryajeta” iti yuktaḥ prakṛtitayā vrīhī-
ṇāṃ vidhiḥ । atra tu “aindravāyavaṃ gṛhṇāti” iti vākyaśeṣānava-
gamātprakaraṇanirīkṣaṇena ca “somaṃ punāti” iti saprakṛtikasyaiva
rasasya pratītestatraiva taddhitaparyavasānamiti prakṛtirūpāpekṣā-
bhāvānna prakṛtitvena “somena yajeta” iti somalatāvidhiḥ
sambhavati । na ca “tvāṣṭraṃ pātnīvatamālabheta” ityatra yathālambhasyā-
rthākṣiptālabhyamātre taddhitaparyavasānam, tāta “aindravāyavaṃ gṛhṇāti”
ityatrāpi svāvākya eva grahaṇākṣiptagrahamātre taddhitaparyavasānam ।
<pb n="367"/>
avyavahitaśruteśca “aṇvyā dhārayā gṛhṇāti” iti vākye gauṇaśabda-
syaivāvyabhicārigrahaṇaviśeṣābhidhāyakatvāt, avyabhicaritopasthi-
tadravadravyeṇaiva taddhitaparyavasānamiti vaktavyam । (?) yenānyaparaśabdo-
panītāvaprāptenārthākṣiptenārthenābhidhānamiti vyutpatteḥ, paramate ca nityaṃ
śābdāśābdayorasambandhādarthākṣiptasyāpi tadvācakaśabdakalpanāvya-
tirekeṇānvayātprakaraṇe ca “somaṃ punāti” iti ananyaparaśabdopa-
nītasya sāmarasasyaiva prāptestatraiva paryavasānam ।</p>
<p>na ca latāvacanatvātsomaśabdasya “somaṃ punāti” ityatra
somaśabdo na rasapara iti vācyam । dravadravya........paharaṇā-
bhidhāyakasyotpunātiśabdasya latāsamabhivyāhārānupapattau lākṣa-
ṇikasvaprabhavarasaparatvasyāvaśyābhyupeyatvāt । na ca prathamāva-
gatasomaśabdānurodhenotpunātiśabda eva lakṣaṇāśrayaṇānna
somalakṣaṇārthatvaṃ vaktavyam । utpunātiśabdagatalakṣaṇāyāṃ
somalatāsambandhocitakriyāviśeṣe vinigamanāpramāṇābhāvāt ।
somaśabde tūtpavanasambandhocitasvaprabhavarasasyaiva yogyatvādasti
vinigamanāyāṃ pramāṇamiti tadgataiva lakṣaṇeti । evaṃ satyu-
tpavanapradhānakarmatve cobhayathāpi somaśabdasya rasaparatvātki-
maindravāyavamityapekṣāyāmanuṣaṅgātsomarasa eva sambadhyate । na
ca dhārāvākyavyavadhānānnānuṣaṅgaḥ, tatrāpi kiṃ dhārayā gahā/?/tītya-
<pb n="368"/>
pekṣāyāṃ somarasasambandhāt । yathā “yā te agne rajāśayā” itya-
nena sambaddhaṃ “tanūḥ” iti padaṃ harāśayetyatra na vyavadhīyate, tathehāpi
somarasasya na dhārāvākyenaindravāyavasambandho vyavadhīyata iti ।
tathāca sati somarasa eva taddhitaśruteḥ paryavasānātprakṛtidravyāpekṣā-
bhāvānna tatprakṛtitayā latāvidhissambhavati । taduktam—‘puroḍāśo
hyanirūpitaprakṛtidravyatayāgneyādiṣu pratīyata iti yuktaṃ prakṛtidra
vyavidhānām । iha tu nirūpitaprakṛtikaḥ somarasa eva gamyate, na hi
bhavati somarasaḥ kiṃprakṛtika ityapekṣā’ iti ।</p>
<p>atrocyate—bhavatu somarasa eva taddhitaśrutiparyavasānam,
tathāpi niyamena krayaṇābhiṣavasaṃskṛtasomaprabhavarasahaviṣkayāga-
siddhyarthamaṅgatayā somavidhānamarthavadbhaviṣyati । itarathā tvanaṅgasya
niyamenopādānābhāvāt pratigrahaṃ krayaṇādisvarasenāpi yāgaḥ
kriyeta । na cānaṅgatve'pi prasaṅgādeva krītādabhiṣutātpūtāttathā-
bhiplāvitādapi somādudbhūta evāsau rasa aindravāyava iti vaktavyam,
vikalpāsahatvāt । kiṃ krayaṇādīnāṃ saṃskārakarmatvamāśri-
tyocyate ? pradhānakarmatvaṃ vā ? na tāvadādyaḥ kalpaḥ—tasya vini-
yuktagocaratvenāsambhavāt । nāpi dvitīyaḥ—tatrāpi (?) yadyapsu pānaṃ
prasaṅgaḥ, tadā krītasomāpacāre'bhiṣavādīnāṃ rasāpacāre ca pradhānasya
lopa eveti ।</p>
<pb n="369"/>
<p>kiñca—sāmānyaśāstraṃ hi prasaṅgena viśeṣaśāstramapekṣāvaśā-
dupajīvati । yathā padakarmaśāstraṃ krayārthānīyamānaikahānyupapada-
viśeṣaśāstram । krayābhiṣavādiśāstrāṇāntu lokasiddhasomagrāhitvena
tulyatvāt ‘tulyeṣu nādhikāraḥ syāt’ iti nyāyena na prasaṅgaviṣaya-
tvamiti yuktaḥ prakṛtitvena somavidhiriti । taduktam—‘somena
yajetetyetadvidhimantareṇāpi krayaṇābhiṣavādisaṃskāravidhyupapatteḥ’ ।
na cāviniyuktatvena somasyānaṅgatvādasaṃskāryatvam । “somaṃ punāti”
ityatra saprakṛtikasyaivāvagatasyaindravāyavādivākyeṣu viniyuktatvāt
saviśeṣaṇānvayasya kāryopayogitvena tatsambhave sati pratītimātro-
payuktasyopalakṣaṇasyānyāyyatvāt । viśiṣṭavidhau ca viśeṣaṇānāmau-
pādānikāṅgabhāvasya sarvatra sthitatvāt । na caupādānikasya
somāṅgabhāvasya kalpanīyatvātpratyakṣāyāñca śrutau kalpanānavakāśāt,
“somena yajeta” iti pratyakṣaśruterevāṅgabhāvapratipādakatvamiti vakta-
vyam । yato'bhiyavkte yāge tadanuvādena somavidhirvaktavyaḥ ।
yāgābhivyaktiśca aindravāyavataddhitasyotpavanavākyāvagatasomaviśiṣṭa-
rasasambandhapūrvikā, tatra viśiṣṭaviśeṣaṇaviśeṣyayoraikarūpyam,
kintvākāṃkṣayogyatāvaśāddevatā rasasyāṅgabhāvo na somāṅgabhāvama-
ntareṇa sambhavatītyaupādānike somāṅgabhāve pṛthagasiddhe tadupajīvī
somavidhiḥ pratyakṣo'pyakiñcitkara eveti । na caivaṃ sati latāyā
<pb n="370"/>
api pradeyatvaprasaṅgaḥ । na hi sarvatra viśiṣṭavidhau viśeṣaṇaviśeṣya-
yoraikarūpyam, kintvākāṅkṣāyogyatāvaśāddevatātvenoddeśyatvameva ।
tatrāpi rasasya pradeyatve'pi tatprakṛtitvenaiva somalatāsambandha iti ।
athavā somasyāviniyuktatve'pyaṅgabhūtarasopakārakatayā abhiṣavādi-
saṃskāryyatvaṃ, vatsasyeva viniyuktadohopakārakatayā “vatsamālabheta”
ityatrālambhasaṃskāryatvam, ṛcāṃ vā yathā viniyuktastutyupakāritayā
sāmasaṃskāryatvaṃ, svādhyāyasya vā paramate vi niyuktatadarthopakāraka-
tayā'dhyanasaṃskāryyatvam ।</p>
<p>nanu somasyāviniyuktatvenānaṅgatvādanaṅgasya cāpratinidheyatvāt,
“yadi somaṃ na vindeyuḥ pūtīkānabhiṣuṇuyuḥ” ityatra pūtākānāma-
bhāvavidhitvaṃ bhavet, na somapratinidhiniyamaḥ । tathāsati pūtīkā-
pacāre tatsadṛśopādānaṃ bhavet na somasadṛśopādānam । ato
yuktaḥ somasadṛśopādānārthamayaṃ somavidhiriti vaiṣamyam । na;
somarasasya viniyuktatvena tatsadṛśapūtīkāntargatarasaniyamātpratinidhi-
niyama eva । athavā anaṅgatve'pi somasya tatprakṛtikarasasyaiva vihi-
tatvena rasasyeva rasaprakṛterapi somasya śāstrārthatvāt । śāstrārthasyaiva
pratinidhyupayogitvāt । somapratinidhiniyamo'pi yukta eva,
kimaṅgatā kariṣyati ? na ca guṇādhikaraṇanyāyena pradeyatvamapyā-
śaṅkanīyam । tatra hi “vaiśvadevyāmikṣā” iti svavākyagatāmikṣā-
<pb n="371"/>
varodhānna punaḥ “aindravāyavaṃ gṛhṇāti” ityādiṣūtpattivākyeṣu
rasasyāpratītatvena vaiṣamyāt । ato yuktā bhāṣyakārasya
latāyāḥ pradeyatvāśaṅketi ।</p>
<p>atrocyate—yattāvaduktam—utpavanavākye somarasasyaiva
śābdatvāttaddhitaśrutiparyavasānam, tathāca sati na prakṛtitayā soma-
vidhānaṃ sambhavatīti । tadayuktam; na tāvadutpavanavākye somarasaḥ
śrūyate । nāpyutpavanasamabhivyāhārānupapattyā somaśabdena lakṣyate ।
saṃskārakarmatve hyutpavanasya latāyāmutpavanarūpasaṃskārāsambhavādraso
lakṣaṇīyaḥ । tathā viniyuktatvena somalatārasayordvayorapi saṃskā-
ryatvaṃ sambhavati । saṃskāryatvena ca viniyogakalpanāyāmitaretarāśraya-
prasaṅgāt । tena bhūtabhavyasamuccāraṇanyāyena pradhānakarmatvameva syāt ।
tathāca sati mukhyārthasyaiva somasya dravadravya (?) kalpāpaharaṇarūpo-
tpavanasādhanatvasambhavaḥ । nāsau lakṣaṇā......, na ca dravadravyā-
ntarasya kalpanīyatvāt somaśabdasyaiva laśraṇayā rasopasthāpa-
katvamiti vaktavyam । pakṣadvaye'pi kalpanāsamānatvāt । utpavana-
sādhanatvena rasalakṣaṇāyāmapi pārthivaṃ dravyāntaraṃ kalpanīyameva ।
iyāṃstu viśeṣaḥ—ekatrotpavanāvinābhūtadravyasvīkāreṇa mukhya-
somaśabdārthasyotpavanasādhanatvam, aparatra cotpavanāvinābhūtasādha-
nasvīkāreṇa somaśabde lākṣaṇikatvam । taccāyuktam ।</p>
<pb n="372"/>
<p>athavāstu utpavanavākye śābdī rasāvagatiḥ, na tatra
taddhitaparyavasānam । na ca tathāsati somalatāyāmeva taddhitaparyava-
sānamiti vaktavyam । dhārāvākyasya vyavadhānenāsambaddhatvāt ।
dhārāvākye punargrahaṇasya guṇakarmatve pradhānakarmatve'pi vā dhārārhadrava-
dravyasyākṣepalabhyatvena tasyaiva gṛhṇāticodanāsāmyāt । ānantaryācca
buddhitāratamyācchabdakalpanayāpi tatraiva taddhitavṛttiḥ । tenāyamartho
bhavati—aindravāyavaṃ dravadravyaṃ gṛhṇīyāditi । dravadravyañca dvividhaṃ
bhavati—niryāsamaniryāsañca । tatra bhavatyākāṅkṣā kiṃ dravadrabyaṃ
niryāsarūpaṃ kutaścitprakṛtiviśeṣādupādeyam ? aniryāsaṃ vā kuta-
ścittaṭākādijalāśayādupādeyam ? ityapekṣāyāṃ “vrīhibhiryajeta”
itivat “somena yajeta” iti prakṛtitayā somavidhirupapanna eveti
vrīhimudrārthaḥ ? । bhavatu vā yathākathañcit utpavanavākyagatasoma-
prakṛtirasa eva taddhitaparyavasānam, tathāpyaviniyuktasyānaṅgabhūtasya
saṃskārābhāvāt krayaṇābhiṣavādisaṃskārasiddhaye somavidhirarthavān
bhaviṣyati ।</p>
<p>na ca viśiṣṭavidhānena somo'pi viniyukta eveti vaktavyam ।
yataḥ śābdatvalobhena sannihitadhārāvākyākṣiptadravadravyaparityāgeno-
tpavanavākyalakṣitasomarasena taddhitaparyavasānaṃ yuktam, tatkiṃ rasasyeva
somasyāpi lakṣaṇayā śābdatvam ? śrutivṛtyā vā ? na tāvallakṣa/?/-
<pb n="373"/>
ṇayā; utpavanakriyāsambandhānupapattibhyāṃ hi lakṣaṇāvṛtyā soma-
śabdaḥ sambandhāyogyameva hyātmānaṃ lakṣayatīti hāsyāspadameva ।
nāpi śrutivṛtyā; ekasya śabdasya sambhavāsambhavakṛtayugapucchuti-
lakṣaṇavirodhāt । tena viśiṣṭatvāsambhavādyathā ‘gaṅgāyāṃ ghoṣaḥ
prativasati’ ityatra gaṅgāpadārthalakṣitatīramātrasyaiva nivāsayogyasya
lakṣaṇāviṣayatvam, na tvayogyasyāpi jalasya, tathātrāpi somaprakṛ-
tyupalakṣitarasasyaiva lakṣaṇāviṣayatvamiti aśābdatvāllatāyā na
viśeṣaṇatvena rasāntarbhāvo ghaṭata iti krayaṇādisaṃskārasiddhaye
yuktaḥ “somena yajeta” iti prakṛtividhiriti ।</p>
<p>athāviniyuktasyānaṅgasyāpyaṅgabhūtarasopakārakatayā vatsādi-
vatsaṃskārārhatvāttatsidhyarthamanarthakaḥ somavidhirityucyate । tadayuktam;
upakārakasya hi saṃskāro bhavannavyabhicaritopādānasyaiva bhavati,
nityavacchutānāṃ saṃskārāṇāmanityasaṃyogavirodhāt । tena vini-
yuktāpūrvīyadohasya prasnavanopāyāntaraniṣedhena vatsopādanasyāvyabhi-
cārāt “sāmnā stuvīta” iti stutiviniyuktānāñca sāmnāṃ
“ṛcyadhyūḍhaṃ sāma gāyati” iti ṛgadhiṣṭhānāvyabhicārādvatsasya ca
ṛcāñca saṃskāro yukta eva । svādhyāyasya tu na viniyuktārtho-
pakārakatayādhyayanasaṃskāryatvam, kintvadhyayanasaṃskṛtasyaiva tathā-
bhūtārthajñānahetutvāt । tathā ādhānasaṃskṛtāhavanīyaviniyogavat
<pb n="374"/>
sāmarthyātsaṃskṛtaviniyoga evāyam । yathā caitattathārthavādādhikaraṇa
evoktam । somarasasya tvaviniyuktatve'pi prakārāntareṇāpi tadu-
pādānāvirodhena niyamena tadupādānāsambhavātsaṃskṛtaviniyogasya
cāsambhavādbhavadanabhimatatvācca na vatsādisāmyam, nāpi svādhyā-
yasāmyamiti krayaṇābhiṣavasaṃskārārthaṃ yuktaḥ ‘somena yajeta” iti
somavidhiḥ । na ca krayaṇābhiṣavādisaṃskāravākyaireva viniyogabhaṅga-
bhiyāṅgabhāvassomasyākṣipyata iti vācyam । pratyakṣe hi somavidhau
laiṅgikakalpanāsambhavāt । taduktam—‘sa evāyaṃ yuktaḥ somena
yajeta’ iti । na ca vināpi vidhānātsaṃskāravaśādeva somāṅga-
bhāvaprāptau kiṃ vidhineti vācyam । yataḥ śakyamitareṇāpi
vaktum—“sauryaṃ caruṃ nirvapedbrahmavarcasakāmaḥ” iti tadadhikārākṣe-
pādevotpattiprāptau kiṃ sarvatra vidhineti ।</p>
<p>athāmnānasāmarthyena śrutaśabdāvagatotpatterevānuṣṭhitasya karma-
ṇo'pūrvasādhanatvam, tarhyatrāpi śrutaśabdāvagatāṅgabhāvasyaiva somasyā-
nuṣṭhānamapūrvasādhanamiti nānupapannam । ato yuktaḥ prakṛtitvenaiva soma-
vidhiśaṅkā, na tu pradeyatvena yuktā, tadadhikaraṇavirodhāt । vākyāntaro-
pātatve'pi rasasya ekavākyopātte sāvaiśvadevyāmikṣetivat tatra
taddhitaparyavasāne pradeyarasāvaruddhatvāviśeṣādityalamativistareṇeti ।
tena ‘nahi tasya guṇārthena’ iti sūtrāvayavasyāyamarthaḥ—paśau prāpte
<pb n="375"/>
karmaṇi dravyadevatobhayavidhānāsambhavānna paśudravyasya guṇārthaṃ
vidhānam, nāpi somayāgānuvādena prakṛtitayā somasya, aindravāya-
vādivākyānāṃ grahaṇamātraparyavasitatvameva yāgānuvādāsambhavāditi ।।</p>
<trailer>iti ṣaṣṭhaṃ paśusomādhikaraṇam ।। 6 ।।</trailer>
<head>atha saptamaṃ saṃkhyādhikaraṇam</head>
<sutra>pṛthaktvaniveśātsaṃkhyayā karmabhedassyāt ।। 2. 2. 21. ।।</sutra>
<head>viṣayasaṃśayasaṅgatayaḥ</head>
<p>asti vājapeyaḥ—“vājapeyena svārājyakāmo yajeta” iti ।
tatra prājāpatyāḥ paśavaḥ “saptadaśa prājāpatyān paśūnālabhate, saptadaśo
vai prajāpatiḥ prajāpaterāptyai śyāmāstūparā ekarūpā bhavanti, evamiva
hi prajāpatissamṛdhyai” (tai. bra. 1. 3. 4.) iti । tatra sandihyate—
kiṃ saptadaśaitāni karmāṇi ? athavā saptadaśapaśukamekameva karma ?
iti । saparikaramabhyāsapramāṇaṃ pratipādyedānīṃ saṃkhyānibandhanaḥ
karmabhedo nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—prājāpatyānityatra dvedhā
vigrahavākyaṃ pratibhāti । prājāpatyaśca prājāpatyaśceti taddhitāntā-
nāmayamekaśeṣaḥ । atha paśuśca paśuśca paśavaḥ, prajāpatirddevataiṣāṃ
<pb n="376"/>
prājāpatyā iti kṛtaikaśeṣāṇāṃ prajāpatidevatāsambandhaḥ ।</p>
<p>taduktam—</p>
<lg>
<l>kinvayaṃ taddhitāntānāmekaśeṣaḥ kṛto bhavet ।</l>
<l>kiṃvā kṛtaikaśeṣāṇāṃ paścāttaddhitasaṅgatiḥ ।। iti ।</l>
</lg>
<p>(taṃ. vā., pṛ. 523)</p>
<p>tadatra kṛtaikaśeṣāṇāmeva taddhitasaṅgatiriti yuktam । yena
hi taddhitāntasyaikaśeṣaḥ kriyate । tena prājāpatipaśurūpayoḥ prakṛti-
pratyayārthayordvayoreva karaṇīyaḥ, na ca tatra pramāṇamasti । bahu-
vacanaṃ hi pramāṇamekaśeṣe । tacca viśeṣyabhūtapratyayārthagatameva
pratyakṣamupalabhyate । na tu viśeṣaṇībhūtaprakṛtyarthagatā । tena pratya-
yārthabhūtānāṃ paśūnāmekaśeṣaḥ pratīyata iti saptadaśānāṃ paśūnāmeka-
prajāpatidevatāsambandhātsaptadaśapaśudravyakamekaṃ karmeti । taduktam—</p>
<lg>
<l>pratyayārthabahutvaṃ hi pratyakṣamupalabhyate ।</l>
<l>tatkṛtañcaikaśeṣatvamiti na prakṛtau bhavet ।। iti ।</l>
</lg>
<p>(taṃ. vā., pṛ. 523)</p>
<p>evañca sati karmaikatvāt kalpanālāghavaṃ bhavati । nanvaikayāga-
paratve'tideśādekadaivaikādaśāvadānagaṇaḥ prāpyate । tasya ca saptadaśasu
paśuṣu yadyekasyāvadānagaṇasya sambandhaḥ, tadā ṣaṭsu na syāt ।
/?/ /?/sya, tadā ṣoḍaśasu paśuṣu na syāditi kathamekakarma-
<pb n="377"/>
tvam । maivam; evaṃ hi manyate—nāyaṃ sākṣādyāgadharmaḥ, kintu
yāgasādhanabhūtapaśudharmo'yaṃ paśudvāreṇa yāgopakārakaḥ । tadatra
yāgenāpi svasādhanībhūtapaśudvāreṇākāṃkṣyamāṇaḥ pratipaśu bhedenaivāva-
dānagaṇaḥ sambadhyata iti saptadaśapaśudravyaka eka eva yāga iti ।
evaṃ prāpte—</p>
<p>abhidhīyate—bhavedevaṃ yadi kṛtaikaśeṣāṇāṃ taddhitasambandho
bhavet । kintarhi ? taddhitāntānāmevāyamekaśeṣaḥ । na ca bahuvacana-
sambandhātpratyayārthasya paśorevaikaśeṣo na prakṛtyarthasya prajāpateḥ bahu-
vacanasambandhābhāvāditi vācyam । yato bahuvacanasambandhayogya-
sya hi tadabhāvenaikārthaparatvābhāvaṃ gamayati । na copasarjanabhūtāyāḥ
prakṛterbahuvacanasambandhayogyatā samasti । tenātra bahuvacanasamba-
ndhābhāvasyānirṇāyakatvādayamatra sandehaḥ—kiṃ kṛtsnasyaiva prājā-
patyaśabdasyāyamekaśeṣaḥ ? atha vā pratyayārthabhūtapaśuśabdasya ?
iti । tatra vākyaśeṣagataprakṛtiśabdavaśādeva nirṇayo bhavati ।
prakṛtau hyekapaśugatasyaikādaśāvadānagaṇasyaikayāgasādhanatvamevāvagatam ।
tadatra pratyekaṃ saptadaśapaśugatasyaikādaśāvadānagaṇasyaikayāgasādhanatve
sati na sambhavatīti pratipaśu yāgabhedo'vagamyate । sa ca taddhitā-
ntānāmekaśeṣapakṣe bhavatīti taddhitāntānāmekaśeṣa iti nirṇī-
yate । yathoktam—paśudhargo'yamekādaśāvadanagaṇo na yāgadharmaḥ ।
<pb n="378"/>
sa ca yāgaikatve satyatideśātpratipaśu sambhantsyate । tadayuktam;
tatraikādaśāvadānagaṇaśabde naikādaśāvadyatikriyāgaṇo'bhipretaḥ ।
kintarhi ? avadīyata iti vyutpattyaikādaśāvadeyapradeyadravyagaṇaḥ ।
na cāsau paśudharmaḥ, paśusaṃskāratvābhāvāt; kintu yāgasādhanatvā-
dyāgadharmaḥ । ataścaikayāgatve sati ekapaśusambaddhaikādaśāvadeyagaṇa-
sambaddhaḥ, na tvekapaśusambaddhaḥ । tathā satyekapaśugatasyaikādaśā-
vadānagaṇasyaikayāgasādhanatvapratipādakātideśabādhaprasaṅgāt । tena
saptadaśapaśūnāṃ yāgasādhanatvasampattaye saptadaśaivaite yāgā iti
siddham ।</p>
<p>etattu bhāṣyakāreṇa dravyagatāpi saṃkhyā karmabhediketi
pratipādayitumuktam । karmagatasaṃkhyā sakṛcchutādākhyātapadādeka-
bhāvanāvidhānātkṛtārthā na bhāvanābhedamāpādayatīti bhāvanābhede
pramāṇābhāvādekaiva bhāvanā vidhīyate । nanu homabhedādeba bhāvanā-
bhedo bhaviṣyati । homabhedaśca “tisra āhutīḥ” iti pṛthaṅni-
veśitvasaṃkhyāsambandhādeva pratīyate । tatkathaṃ bhāvanaikatvamiti ?
maivam; prathamaṃ tāvatsvapade ekaiva homabhāvanā pratīyate । paścāttu
padāntarasambandhāvagamyamānaḥ saṃkhyābhedaḥ prathamāvagataikatvasaṃkhyā-
varodhena “ekādaśa prayājānyajati” itivadabhyāsenaivopapannatvānna
bhāvanāsvarūpabhedamāpādayitumalamityekaiva bhāvaneti । evaṃ prāpte—</p>
<pb n="379"/>
<p>abhidhīyate—bhavedevaṃ yadyutpattigateyaṃ saṃkhyā na bhavet ।
tathāhi—“tisra āhutīrjuhoti” ityetena vākyena tritvaviśiṣṭo
homo vidhīyate । na tu vihite home pratyayātsaṃkhyāvat vākyā-
ntareṇātra saṃkhyāvidhānam । yāpi juhotītipādādekatvasaṃkhyā
pratīyate, sā'pi na homasya । api tarhi kartturiti kartṛsamānā-
dhikaraṇe sthāsyati । tenotpattiśiṣṭatritvasambandhāstrayo homāḥ ।
tatra teṣāṃ bhedāttadanubandhāstisro bhāvanā vidhīyanta iti siddham ।</p>
<p>prayojanam—pūrvapakṣe saptadaśapaśūnāmekayāgasādhanatve asakta-
tvātsādhanābhāvasya padārthānuṣṭhānasamāpane saptadaśasu paśuṣu
dharmānuṣṭhānam । tadvatsaṃskṛta ekasmin paśau vinaṣṭe vyāsaṅgisādha-
natvasyāvinaṣṭatvātpaśvantaramupādāya prathamataḥ paśudharmaḥ kartavyaḥ ।
siddhānte tu yāgabhede pratipaśu sādhanatābhedādekasmin paśau naṣṭe
tanmātrasyaiva dharmāvṛttirnetareṣāmiti ।</p>
<p>sūtrantu—pṛthaktvena saha saṃkhyayā ekārthaniveśādutpattiśiṣṭayā
saṃkhyayā karmabhedo bhavedityarthaḥ ।।</p>
<trailer>iti saptamaṃ saṃkhyādhikaraṇam ।। 7 ।।</trailer>
<pb n="380"/>
<head>athāṣṭamaṃ saṃjñādhaikaraṇam</head>
<sutra>saṃjñā cotpattisaṃyogāt ।। 2. 2. 21. ।।</sutra>
<head>viṣayasaṃśayasaṅgatayaḥ</head>
<p>“athaiṣa jyotirathaiṣa viśvajyotirathaiṣa sarvajyotiḥ” iti । atra
saṃśayaḥ—kimebhirnnāmadheyaiḥ prakṛtaṃ saṅkīrttya sahasradakṣiṇādirguṇo
vidhīyate ? atha vakṣyamāṇaviśeṣāṇi karmāntarāṇi upadiśyante ?
idānīṃ saṃjñāguṇaprakaraṇairbhede vaktavye'lpavicāratayā saṃjñānibandhana
eva tāvadbhedo'bhidhīyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ-jyotiṣṭomānantaramidam “athaiṣa
jyotiḥ” ityādi śrūyate । na cātra dhātvarthabhāvanāvidhyabhidhāyakaḥ
kaścicchabdo'vagamyate । yattu “etena sahasradakṣiṇena yajeta” iti
vidhyākhyātapadaṃ, tadapi prakṛtasya karmaṇo guṇaphalavidhānenārtha-
vaditi na karmāntaramāpādayati । nanu “athaiṣa jyotiḥ” ityatra
jyotiḥsaṃjñāśravaṇādarthāntarabuddhau jātāyām “etena yajeta” iti
yajisāmānādhikaraṇyādyāgarūpameva tadarthāntaramiti tasyaiva sahasra-
dakṣiṇāguṇaviśiṣṭaphalavidhānena karmāntarameveti । ucyate—
syādevaṃ yadyeṣa jyotiḥśabdādarthāntarabuddhirbhavet । tathāhi—athaiṣa
<pb n="381"/>
jyotiśśabdayostāvatprakṛtaviṣayatvaṃ siddhameva । na caikasya karmaṇo
nānāsaṃjñāsambandho na dṛṣṭaḥ, darśapūrṇamāsayoreva dākṣāyaṇayajña-
saṃkramaṇayajñasākamprasthāyyarūpanānāsaṃjñāsandarśanāt । loke'pyeka-
syaiva hastaḥ karaḥ pāṇirityādinānāsaṃjñāsandarśanāt । viśeṣastu
jyotiḥśabdasya vasante vasante jyotiṣā yajetetivat jyotiṣṭo-
mopasthāpakatvājjyotiṣṭomādarthāntarasya na vidhānamiti । tena
jyotirādiśabdopasthāpitasya jyotiṣṭomasyaiva sahasradakṣiṇādiguṇakaṃ
prayogāntaraṃ phale vidhīyate । athavā dadhigodohananyāyena sahasra-
dakṣiṇādiguṇasyaiva phale vidhānamityakarmāntaratvamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi jyotirādisaṃjñāśravaṇājjyotiṣṭo-
mavyatiriktārthāntarabodho na bhavet । tathāhi-sarvatraiva tāvad
‘anyāyaścānekaśabdatvam’ iti nyāyena śabdāntaraśravaṇādarthāntara-
buddhirevotsargato bhavati । sā ca kvacidbalīyasyā pratyabhijñayā
bādhyetāpi । yayā dākṣāyaṇayajñādau । tatra cāvicchinna eva
darśapūrṇamāsaprakaraṇe yajiḥ śrūyamāṇaḥ prakṛtayāgaviṣaya eva vijñāyate ।
tatsamabhivyāhārācca dākṣāyaṇayajñādisaṃjñāntaramevāvalambata iti
yuktam । iha tu pūrvaprastutajyotiṣṭomavilakṣaṇaṃ saṃjñāntaramuccāryamā-
ṇamevātmānurañjitārthāntarabodhameva janayanti । na ca jyotirādi-
<pb n="382"/>
śabdānāṃ jyotiṣṭomasaṃjñaikadeśatvena jyotiṣṭomapratipādakatvamiti
vācyam । jyotiḥśabdena jyotiṣṭomalakṣaṇayāgaśabdalakṣaṇādoṣāt ।
“vasante vasante jyotiṣā yajeta” iti jyotiṣṭomaprakaraṇaśrutasyā-
gatyā vṛttyantarāśrayaṇaṃ bhavatu nāma, na ceha tathā । avyāpakaṃ
caitat; “athaiṣa gauḥ” ityevamādīnāmapyudāharaṇatvāt । tadiha saṃjñānta-
reṇarthāntare siddhe ko'sau saṃjñītyanveṣaṇe pūrvavṛttayāgānāṃ jyotiṣṭo-
māntarbhūtatvena jyotiṣṭomasaṃjñāviṣayatvānnaitatsaṃjñāviṣayatvam । parastā-
dvidhīyamānasya tu saṃjñāntarānavaruddhatvāt “athaitena sahasradakṣiṇena
yajeta” ityetacchabdena pūrvasaṃjñāsāmānādhikaraṇyāvagamātsaiva saṃjñeti
niścīyate ।</p>
<p>nanūtpattiparo vidhiḥ śabdāntarādisahāyaḥ karmabhedako
bhavati । taduktamācāryeṇa ‘vidherutpattibhedaḥ ? । notpannasya punaru-
tpattiḥ sambhavati’ iti । na cāthaiṣa jyotirityatra vidhiḥ śrūyate ।
yaśca parastāt “athaitena sahasradakṣiṇena yajeta” iti vidhiḥ so'pi
guṇaphalasambandhavyāpṛtatvāt viniyogaparo bhavitumarhati । kathaṃ
saṃjñāyā bhedakatvamucyate । satyam, viniyogaparo vidhiḥ, sa tu na
pūrvapravṛttasya jyotiṣṭomasya, tasya jyotirādisaṃjñāntaratvenānupasthā-
nāt; kintarhi ? jyotiḥsaṃjñakasyaiva yāgāntarasyāyaṃ viniyojakaḥ ।
va cānutpannayāgāntarasya viniyogassambhavatīti jyotirādisaṃjñaivo-
<pb n="383"/>
tpattividhiṃ parikalpya karma bhinattīti saṃjñāyāḥ karmabhedakatvamiti ।</p>
<p>taduktam—</p>
<lg>
<l>saṃjñānadīvyavacchinno yajiḥ pūrvaṃ na gacchati ।</l>
<l>na ca pūrvastamityevaṃ balādarthāntaraṃ gataḥ ।। iti ।</l>
</lg>
<p>(taṃ. vā., pṛ. 526)</p>
<p>prayojanam—pūrvapakṣe jyotiṣṭomasyaiva phalaviśeṣāya sahasrada-
kṣiṇenānuṣṭhānam । siddhānte tu yāgāntarasyeti ।</p>
<p>sūtrantu—yathotpattisaṃyoginī saṃkhyā karmabhedikā tathaiva saṃjñā-
pyutpattisaṃyoginī bhediketyarthaḥ ।।</p>
<trailer>ityaṣṭamaṃ saṃjñādhikaraṇam ।। 8 ।।</trailer>
<head>atha navamaṃ guṇādhikaraṇam</head>
<sutra>guṇaścāpūrvasaṃyoge vākyayoḥ samatvāt ।। 2. 2. 23 ।।</sutra>
<head>viṣayasaṃśayau</head>
<p>cāturmāsyeṣu vaiśvadeve parvaṇi samāmananti—“tapte payasi
dadhyānayati sā vaiśvadevyābhikṣā, vājibhyo vājinam” iti । tatra
sandihyate-kimāmikṣāguṇake karmaṇi vājinaṃ guṇavidhiḥ ? uta
tasmādvājinaguṇakaṃ karmāntaramiti । pūrvaṃ saṃjñānibandhanakarmabhedaṃ
<pb n="384"/>
nirūpya idānīṃ guṇaprakaraṇābhyāṃ bhede vaktavye vastutvādguṇani-
bandhana eva karmabhedaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“vājibhyo vājinam” itya-
vagamyo vājiśabdābhidheyadevatāyā vājinasambandhaḥ pratīyate ।
aśvaśca vājiśabdābhidheyaḥ । na cāsau devatātvena prasiddhaḥ, nākasa-
dāmeva devatātvāt । na ca “vasantāya kapiñjalānālabhate” itivadaśva-
syāpi devatātvamiti vācyam । yato'gatyā rūḍhyā tatra tathā-
śritam । iha tvavayavaśaktidvāreṇa viśvedevā eva vājiśabdābhidhe-
yāssanti । tathāhi—vājo'nnam, āmikṣāpi cānnameva । ana-
ntaravācye ca teṣāmevāmikṣāvattayā vājo'syāstīti vyutpannavāji-
śabdābhidheyatvāt । pūrva (vākyānumite) yāge viśvedevadevatāke
vājinamātraṃ vidhīyata iti । taduktam—</p>
<lg>
<l>anantaropadiṣṭena vājenānnena vājinaḥ ।</l>
<l>viśve devāḥ pratīyante tacca karmeha vājinam ।। iti ।</l>
</lg>
<p>(taṃ. vā. pṛ. 532)</p>
<p>na cotpattiśiṣṭāmikṣāguṇāvaruddhatvena nirākāṅkṣatvat na vākyā-
ntaropāttavājinaguṇasambandha iti vācyam । utpattiśiṣṭaguṇāva-
rodhe'pi niṣkṛṣyānuvādena krayavadgaṇāntaropapatteḥ । nanu “aruṇayāṃ
<pb n="385"/>
piṅgākṣyaikahāyanyā somaṃ krīṇāti” ityatra niṣkṛṣṭasyaiva krayasya
krīṇātipadenāmnātatvāt “vāsasā krīṇāti” ityādiṣvapi
krīṇātipadena niṣkṛṣṭakrayānuvādāttatra yuktaṃ vāsaḥprabhṛtīnāṃ vidhānam ।
iha tu vākyadvaye'pi yajipadābhāvātkathaṃ niṣkṛṣṭayāgapratipādaka-
tvamasti । tathā “vājibhyo vājinam” ityatrāpi dravyadevatāprati-
pādakakarmakārakasampradānakārakayoḥ sambandhasya yāgakriyāmantare-
ṇāsambhavādyāgakalpanāvasare vājipadasyāmikṣāyāgīyaviśeṣadevatā-
paratvādāmikṣāyāgenaiva dravyadevatāsambandhopapattau tatpratipādakameva
śrutārthāpattyā vājipadaṃ kalpyate ।</p>
<p>etāvānayaṃ viśeṣaḥ—pūrvasminvākye aprakṛtatvāddravyadevatā-
viśiṣṭayāga eva vidhīyate । vājinavākye tu devatāyāḥ prāgasya
tu prāptatvātkalpitayajipadena niṣkṛṣṭayāgamanūdya vājinamātraṃ vidhīyata
iti । kintu niṣkṛṣṭānuvādasāmye'pyayamatra viśeṣaḥ—bhinnā-
natiprayojanatvātkrayeṇa dravyāṇāṃ samuccaya eva, iha tūpakāryatvā-
dāmikṣāvājinayorvikalpa eva । na ca “vāruṇyā niṣkāsena
tuṣaiścāvabhṛthamavayanti” itivattulyakālatve'pi samuccaya iti
vaktavyam । tulyakāryāṇāmapyekavākyopādānena parasparasāpekṣāṇāṃ
viśeṣataśca kārakasamuccitānāṃ bhavatu samuccayaḥ । iha tūktanyāyena
vaiśvadevavākye dravyadevatāviśiṣṭayāgavidhānam, na vājinavākye
<pb n="386"/>
tadanuvādena vājinamātravidhānamiti vākyabhede siddhe bhinnavākya-
vihitayostulyakāryayovrīhiyavayorvikalpa eveti । samuccayābhi-
dhānantu vārttike prauḍhavādamātreṇeti mantavyam ।</p>
<p>nanu devatāsambandhadvārako hi dravyasya yāgasambandhaḥ । tatrā-
mikṣāyāṃ taddhitaśrutyā devatāsambandhaḥ, vājinasya tu vākyena ।
ataḥ kathaṃ viṣamaśiṣṭayorvikalpa iti । maivam; evaṃ hi manyate—
syādevaṃ hi yadi vaiśvadevapadenāmikṣāsambandhaḥ pratīyate । kintarhi ?
āmikṣāsamabhivyāhāralakṣaṇādvākyādevāyām । vaiśvadevīpadāt sā-
mānyena dravyasambandhe'vagate viśeṣamātramāmikṣāpadātpratīyate, tarhi
vājibhya ityatrāpi caturthītaḥ sāmānyena pradeyadravyāvagatau vājina-
padādviśeṣāvagama iti nāsti vākyagamyatve kaścidviśeṣa iti । na ca
‘vidhiśabdasya mantratve bhāvaḥ syāt’ (jai. sū., 10, 4. 23.) ityanena
nyāyena vājinānuvānena vājiśabdenaiva devatopādānamiti vācyam ।
vājiśabdasyāmikṣāyāgoyadevatopalakṣaṇatvāt । āmikṣāyāgī-
yadevatāyāśca viśvedevaśabdābhihitatvāt viśvedevaśabdenaivopāttasya
vājinānvaya iti । na caivaṃ devatānvaye'pi “aindraṃ dadhyamāvāsyāyām”
itivatkarmabheda iti vācyam । yatastatra nirapekṣavākyadvayenendrasamba-
ndhāvagamāddadhipayodravyakayāgabhedo yuktaḥ iha tu vājipadenāmikṣā-
sambaddhapūrvayāgīyaviśvedevasambandhapratipādanātkarmābheda iti । ataḥ
<pb n="387"/>
pūrvavākyavihita eva yāge vājinamātraguṇavidhānamiti । evaṃ
prāpte—</p>
<head>siddhāntaḥ</head>
<p>abhidhīyate—bhavedevaṃ yadi śrautotpattiśiṣṭāmikṣāvaruddhe karma-
ṇi vājinaguṇavidhirupapatsyate । tathāpi—na tāvadvājinasya
pūrvasmin karmaṇi samuccayena vidhānaṃ sambhavati, bhinnavākyopātta-
yostulyakāryayoḥ samuccayābhāvasyoktatvāt । nāpi vikalpena,
viṣamaśiṣṭatvena vikalpāsambhavāt । śrauto hi viśvedevānāmāmikṣā-
sambandhaḥ । vājinasambandhastu vākyādutpannaḥ । nanvāmikṣāsamba-
ndho'pi vākyīya ityuktam । syādevaṃ yadi viśvedevā devatā
asyeti sarvanāmapadena dravyamātramunnīyeta । dravyaviśeṣaviṣayatvātta-
ddhitasya taddhitaśrutigamya eva viśveṣāṃ devānāmāmikṣāsambandhaḥ ।</p>
<p>taduktam—</p>
<lg>
<l>naiva hi dravyamātrasya taddhitairdevatocyate ।</l>
<l>asya śabdābhidheyasya viśeṣasyaiva devatāḥ ।।</l>
</lg>
<lg>
<l>āmikṣāṃ devatāyuktāṃ vadattyevaiṣa taddhitaḥ ।</l>
<l>amikṣāpadasānnidhyāttasyaiva viṣayārpaṇam ।। iti ।</l>
</lg>
<p>(taṃ. vā., pṛ. 533., 534)</p>
<p>vājibhya ityatra na prātipadikena vibhaktyā vā havirdravyamabhi-
<pb n="388"/>
hitam । nāpi tasyaiva devatānvayitvam, kintu vājinapadasamabhi-
vyāhāralabhyatvādvākyagamyameveti । taduktam—</p>
<lg>
<l>na prātipadikenoktaṃ na vibhaktyā haviḥ svataḥ ।</l>
<l>na cāsya devatāyoga iti vākyātpratīyate ।। iti ।</l>
</lg>
<p>(taṃ. vā., pṛ. 535.)</p>
<p>nanu “vāruṇyā niṣkāsena tuṣaiścāvabhṛthamavayanti” ityatra
śrautāmikṣāsambandhe'pi varuṇasya prakārāntareṇāpi niṣkāsa-
tuṣasambandho dṛṣṭa eva, tadvadihāpi vājibhyo vājinasambandho
bhaviṣyatīti । maivam; tatrāpyavaśyaṃ kalpanīye niṣkāsatuṣayo-
rdevatāsambandhe sannihitadevatāparityāge kāraṇābhāvādagatyā tathā-
śritam । atra tu karmāntaravidhānenaivopapatterṣaimyamiti । kiñca—
utpattiśiṣṭāmikṣāvaruddhayāgasyotpannaśiṣṭavājinasambandha eva nā-
stīti kathaṃ vikalpaḥ ? iti ।</p>
<p>idantviha vaktavyam—kaḥ punarutpattiśiṣṭaguṇāvarodho
nāma virodhaprakāraḥ ? tatrocyate—pratipattivirodha evāyam ।
ākāṅkṣānibandhano hi śabdasyānvayaḥ । na cotpattau guṇaviśiṣṭe
karmaṇyavarodhe tatsamānakāryaguṇāntarākāṅkṣā samastīti notpanna-
śiṣṭānvayaḥ । yatra tu kāryabhedaḥ, tatrotpattiśiṣṭe'pi dravyāntare
utpannaśiṣṭānāmapi dravyāṇāṃ sambandho bhavatyeva । tenotpatti-
<pb n="389"/>
śiṣṭaikahāyanyavaruddhe kraye utpannaśiṣṭānāmapi vāsaḥprabhṛtīnāṃ kārya-
bhedenākāṅkṣāsambhavātsamuccayo yukta eveti vaiṣamyam । kiñca
vājiśabdo hi ‘rūḍhiryogamapaharati’ iti nyāyenāśvameva pratipādayati,
na ca viśvāndevān । na ca nākasadāmeva devatātvam, kintu
yā yasya haviṣa uddeśyatayā codyate sā tasya devateti śārdūla-
vasantādivadaśvasyāpi devatātvamaviruddham । bhavatu vā yaugiko
vājiśabdaḥ, tathāpi kathaṃ devatātvaprasaṅgaḥ ? āmikṣāyāge hi
teṣāṃ svarūpeṇa devatātvam, vājine tu vājayogitvena ।
tataścendramahendravaddevatābheda eveti । vājapeyayāgānādareṇa nirni-
mittādhikyena lakṣaṇāyāṃ lakṣaṇaiva doṣaḥ । tena sarvathā śrauto
tpattiśiṣṭāmikṣāvaruddhe karmaṇi praveśamalabhamānaṃ vājidevatākaṃ
vājinadravyakaṃ karmāntarameva kalpayatīti siddham । taduktam—</p>
<lg>
<l>guṇāntarāvaruddhatvātpūrvakarmaṇyasambhavāt ।</l>
<l>karmāntaramatiṃ kuryādātmasaṅgataye guṇaḥ ।। iti ।</l>
</lg>
<p>(taṃ. vā., pṛ. 532)</p>
<p>guṇaścātra vivakṣito bhedakaḥ-pūrvakarmasambandhānarho'pūrvakarma-
sambandhārhaśca । taduktaṃ bṛhaṭṭīkāyām—</p>
<lg>
<l>na śaknoti ca sambaddhuṃ guṇaḥ pūrveṇa karmaṇā ।</l>
<l>apūrvakarmasambandhaṃ yo vārhati sa bhedakaḥ ।। iti ।</l>
</lg>
<pb n="390"/>
<p>atra pūrvakarmasaṃyogānarhasya guṇasya prāpte karmaṇyanekaguṇavidhā-
nāsambhavādbhedakatvaṃ paurṇamāsyadhikaraṇa eva prapañcitatvānneha prapañci-
tamiti ।</p>
<p>prayojanam—pūrvapakṣe ekasminneva karmaṇyāmikṣāvājinayo-
rvikalpaḥ । siddhānte tu bhedena karmadvayānuṣṭhānam ।</p>
<p>sūtrantu—guṇaśca karmabhedakaḥ । apūrvakarmasaṃyoge vākyayoḥ
samatvātparasparanirapekṣatvādityarthaḥ ।।</p>
<trailer>iti navamaṃ guṇādhikaraṇam ।। 9 ।।</trailer>
<head>atha daśamamindriyakāmādhikaraṇam</head>
<sutra>phalaśrutestu karma syātphalasya karmayogitvāt ।। 2. 2. 25 ।।</sutra>
<head>viṣayasaṃśayasaṅgayaḥ</head>
<p>agnihotraṃ prakṛtya samāmananti—“dadhnendriyakāmasya juhu-
yāt” ityevamādi । tatra sandehaḥ—kimagnihotrahomāddhomāntaraṃ
dadhyādihomaḥ ? uta dadhyāderguṇātphalam ? iti । idānīṃ pūrva-
pratipāditasya guṇanimittasya bhedasyāpavādaḥ kriyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ-bhāvārthādhikaraṇe jñe/?/tadavasthi-
<pb n="391"/>
tam—ākhyātaśabdāḥ phalapadasambandhino na dravyaguṇaśabdāḥ ।
tadatrāpi tenaiva nyāyena ‘indriyaṃ bhāvayet’ itīndriyabhāvanā sādhānā-
kāṅkṣiṇī samānapadopāttaṃ homa(rūpadhātvartha)meva karaṇatayā
gṛhṇāti, na viprakṛṣṭaṃ dravyam । na caivaṃ sati phale homavidhānāddhome
ca dadhividhānādvākyabhedaḥ, agatyā “daśāpavitreṇa grahaṃ sammārṣṭi”
itivaddadhimatā homenendriyaṃ bhāvayediti matvarthalakṣaṇa(yā viśiṣṭa)
vidhānenaiva karmāntaravidhānopapatteḥ । nanu bhavatu homātphalam,
tathāpi prakṛta eva homaḥ ‘sannidhau tvavibhāgātphalārthena punaḥ śratiḥ’
(jai. sū., 2. 3. 26) iti nyāyena svargayāvajjīvayorivendriyaphale
vidhīyatām । maivam; dadhiviśi(ṣṭena) homenotpattivākyagatahoma-
svarūpāpratyabhijñānāt । taduktam—</p>
<lg>
<l>homo hi prakṛtaḥ śuddhaḥ svavākyādavadhāritaḥ ।</l>
<l>so'smindadhiviśiṣṭatvānnāvibhāgena gamyate ।। iti ।</l>
</lg>
<p>(taṃ. vā., pṛ. 540)</p>
<p>na ca “dadhnā juhoti” iti dadhiviśiṣṭo'pi homo vidyata
eveti tatpratyabhijñānamiti vācyam । yato guṇavākyaṃ hyetata ।
na ca guṇavākyaphalavākyayorutpattivākyāpekṣayoḥ parasparanira-
pekṣatvātsambandho'sti । taduktam—</p>
<lg>
<l>tānyutpattimapekṣante sā cāvyavahitā yataḥ ।</l>
<l>guṇādīnāntvasambandhādvyavadhiḥ syātparasparam ।। iti ।</l>
</lg>
<p>(taṃ. vā., pṛ. 541)</p>
<pb n="392"/>
<p>na cotpattivākyāvagatameva karma guṇavākyāpāditadadhisambaddhaṃ
phale vidhāsyatīti vācyam । nityānityasaṃyogavirodhāt । evaṃ
hyatra vacanavyaktiḥ । yadendriyakāmaḥ syāttadā nityaṃ kevaladadhi-
viśiṣṭahomaṃ (bhāvaye) diti dadhi vaikalpikatvena daśame pakṣe samba-
dhyate । ato yathābhūto nityadadhiviśiṣṭo homa indriyakāmavākye
pratīyate, tādṛśasyāpratyabhijñānāt, anupādeyaṃ phalaṃ pratyupādānā-
tkarmāntarameveti । taduktam—</p>
<lg>
<l>dadhyatra daśame pakṣe taddhomasya viśeṣaṇam ।</l>
<l>nityañcendriyakāmasya tenāpi na nirūpyate ।। iti ।</l>
</lg>
<p>(taṃ. vā., pṛ. 541.)</p>
<p>na ca prakṛtahomāśritasyaiva dadhnaḥ phale vidhānamasti, kiṃ
vidhigauravamatvarthalakṣaṇāśrayaṇeneti vācyam । dadhnaḥ phalasambandha-
vidhāne āśrayasambandhavidhāne ca vākyabhedaprasaṅgāt । na ca
prakaraṇādāśrayalābha iti vācyam । ‘asaṃyuktaṃ prakaraṇāt’ iti
nyāyena phalārthasya dadhnaḥ prakaraṇagrahaṇāsambhavāt । na ca vidhi-
lakṣaṇaprakaraṇādāśrayalābho bhavatīti vācyam । yataḥ śabdo hi
sannidhivaśādviśeṣānvaye pramāṇam । na tu sannidhānaṃ nāma yāgasya
pramāsti । na cātra prakṛtāśrayasambandhapratipādakaḥ śabdaḥ kaścidasti ।
śrautendriyakāmavākyasya ubhayasambandhakaraṇe vākyabhedasyāktatvāt ।
<pb n="393"/>
kalpitaśabdasya cāśrayasambandhakaraṇe kalpanaiva doṣa iti śrutasyaiva
vākyasya viśiṣṭakarmavidhāyakatvameva yuktam । tenātrendriyakāmavākye
phalasya śrutatvātkarmāntarameva vidheyaṃ bhavediti । evaṃ prāpte'bhidhīyate-</p>
<sutra>atulyatvāttu vākyayorguṇe tasya pratīyeta ।। 2. 2. 26 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi bhāvārthādhikaraṇavadeva bhāvārtha-
viṣayo vidhirbhavet । sarvatra khalu bhāvanāstha eva vidhistādarthya-
bhedena tatra tatra bhidyate । yatra phalavatīṃ bhāvanomāṃsādya dhātvarthaparo
vidhirbhavati, tatra dhārtvameva phalakāraṇaṃ karoti । yatra tu
svavākyopāttavidheyaguṇāntaropādānamapyasti, tatra viśiṣṭavidhi-
gauravabhiyā guṇamātravidhānalolupo yadi dhātvarthaprāptiṃ paśyati,
tadā samastamanūdya guṇamātrameva phale vidhatte । atha na paśyati,
tadā viśiṣṭavidhānaṃ matvarthalakṣaṇāñca svīkuruta iti sthitam ।</p>
<lg>
<l>yāvaddhi vidhisāmarthyaṃ dhātvarthādanapoddhṛtam ।</l>
<l>tāvadyaḥ phalasambandhaḥ sa dhātvarthasya gamyate ।।</l>
</lg>
<lg>
<l>bhavetphalaśrutiryā tu guṇasañcarite vidhau ।</l>
<l>sā tadgatavidhispṛṣṭā tena yātyekavākyatām ।।</l>
</lg>
<p>(taṃ. vā., pṛ. 546)</p>
<p>tadihāpi prakṛtadhātvarthapratyabhijñānāttamupekṣya guṇasaṃkrānto
<pb n="394"/>
vidhirguṇameva phale vidhatte । dhātvarthastu pratyayaprayogārthaḥ
prayuktaḥ । .........ktena dhātunā prakaraṇaprāpto'nūdyate । evaṃ sati
matvarthalakṣaṇādoṣo viśiṣṭavidhigauravañca na bhaviṣyati । nanu
bhavatu dhātvarthasya homarūpasya prāptatvādanuvādaḥ, dadhihomasambadho-
'pyatra pratīyate । avaśyaṃ pratipattavyaścāsau । na hyanāśritakriyasya
phalasādhanatvaṃ sambhavati । tadatra “dadhnendriyakāmasya juhuyāt”
iti vākye pratīyamāno dadhihomasambandho na tāvadanūdyate, prāga-
prāptatvāt । vidhīyate cet—tadaikasya dadhnaḥ phalasambandhavidhāne
homasambandhavidhāne ca vākyabhedaḥ syāditi । ucyate—dadhi-
homasambandho'pyatra prāpta evānūdyate । tathāhi—dadhneti tṛtīyayā
karaṇatvenopāttaṃ dadhi vidhīyate । kārakatvañca dhātvartharūpakriyā-
viśeṣanirvarttakatvam । tatra ko'sau dhātvartharūpaḥ kriyāviśeṣaḥ ?
yannirvarttayato'sya kārakībhūtasya phalasādhanatvamityapekṣāyāṃ
sannidhiprakaraṇopanītahomarūpa eva dhātvarthassambadhyate । tena kārakī-
bhūtadadhipadārthaparāmarśādeva prakṛtahomasambandho'pyasya vākyātpratī-
yamāno'nūdyata eva, phalasambandhaḥ paraṃ vidhīyata iti kuto
vākyabhedaḥ ? taduktam—“dadhisambandho'pi cāsya prakaraṇādevā-
śrayāśrayirūpaḥ prāpto'nuvadiṣyate” (taṃ. vā., pṛ. 548. paṃ. 21) iti ।</p>
<p>na ca vācyam—keyamāśrayasambandhaviśeṣāpekṣā ? kiṃ kāra-
<pb n="395"/>
ṇatvena ? itikarttavyatātvena vā ? iti । yato labdhakaraṇabhāvasya
yā tadanugrahākāṅkṣā bhavati sā iha kriyāviśeṣānvayirūpaṃ karaṇatva-
meva kriyāviśeṣāntarbhāvamantareṇa pratīyata iti karaṇākāṅkṣeyaṃ
pravitataretyavadhātavyam ।</p>
<p>idantviha vaktavyam—kiṃ dhātvarthavadbhāvanāpyatra saivānūdyate
anyā vā vidhīyate ? na tāvatsaivānūdyate, phalabhedena sādhanabhedena
ca tasyāḥ pratyabhijñānāsambhavāt । na cānyā vidhīyate, karmabheda-
prasaṅgāditi । ucyate—na hi phalabhedena sādhanabhedena bhāvanā
bhidyate, kintarhi ? anubandhabhūtadhātvarthabhedena । tatra tatra agniho-
tramityutpattivākyāvagatānubandhabhūtajuhotidhātvarthāvacchinnarūpasya sva-
rgakāmavākye yāvajjīvavākye indriyakāmavākye ca pratyabhijñānātsaiva
bhāvanā । phalakaraṇādibhedena tu bhedaḥ tasyā upakāraka eva ।
na ca vācyam—kathaṃ prāptāyāṃ bhānavanāyāmindriyasambandho dadhi-
sambandhaśca vidhīyata iti । yato na kvacidapi bhāvanāyāḥ phala-
sambandho vidhīyate । lipsādhikaraṇa (4. 1. 1.) nyāyena
rāgataḥ prāptaphalasambandhānuvādena sādhanamātravidhānam । taduktaṃ
kārikāyām—</p>
<lg>
<l>phalāṃśe bhāvanāyāśca pratyayo na vidhāyakaḥ ।</l>
<l>vakṣyate jaiminiścātra tasya lipsārthalakṣaṇā ।। iti ।</l>
</lg>
<pb n="396"/>
<p>ato nātra prakṛtahomāśrayasyaiva dadhnaḥ phale vidhānamiti
siddhaṃ karmāntaratvam ।</p>
<p>prayojanam—pūrvapakṣe dadhihomatvenāpūrvatvātsakṛdeva kevaladadhi-
sādhanakahomānuṣṭhānam । siddhānte tu homabhedātsāyaṃ prātarabhyasto
dadhisādhanako homa iti ।</p>
<p>sūtrantu—karmaphalasambandhaguṇaphalasambandhavākyayoratulyatvā-
ttasyendriyaphalasya sambandho guṇe pratīyate । guṇādeva
phalamityarthaḥ ।</p>
<trailer>iti daśamamindriyakāmādhikaraṇam ।। 10 ।।</trailer>
<head>athaikādaśaṃ revatyadhikaraṇam</head>
<sutra>sameṣu karmayuktaṃ syāt ।। 2. 2. 27 ।।</sutra>
<head>viṣayasaṅgatī</head>
<p>“trivṛdagniṣṭudagniṣṭomastasya vāyavyāsvekaviṃśamagniṣṭomasāma
kṛtvā brahmavarcasakāmo yajeta” “etasyaiva revatīṣu vāravantīyamagniṣṭo-
masāma kṛtvā paśukāmo hyetena yajeta” iti । idānīṃ pūrvādhikaraṇā-
pavādena guṇanibandhana eva karmabhedaḥ pratipādyate ।</p>
<pb n="397"/>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“trivṛdagniṣṭut” ityupakramya
“brahmavarcasakāmo yajeta” ityantenāgniṣṭomayāgaṃ vidhāya, tatraiva
“vāravantīyamagniṣṭomasāma kāryam” iti vākyena vāravantīyaguṇaṃ
vidhāyedaṃ śrūyate-“etasyaiva revatīṣu vāravantīyamagniṣṭomasāma kṛtvā
paśukāmo hyetena yajeta” iti । sarvatra guṇākṛṣṭo vidhiryadi dhātva-
rthaṃ pratipaśyati, tadā guṇameva phale vidhatta iti sthitam । tadatrāpi
pūrvādhikaraṇanyāyenāgniṣṭudyāgasya prāptatvādrevatīvāravantīyasaṅkrānto
vidhistameva phale vidhatte । anyadanūdyate । taduktam—</p>
<lg>
<l>revatīvāravantīyasambandhavyāpṛte vidhau ।</l>
<l>śrūyate phalamatrāpi yāge'to na vidhīyate ।। iti ।</l>
</lg>
<p>(taṃ. vā., pṛ. 552)</p>
<p>etacca vidhivyāpārasthānadarśanaparam, na tu phalasambandhavidhāna-
param, phale vāravantīyavidhānasya vakṣyamāṇatvāditi । nanu
vāravantīyasya revatīsambandho na prāptaḥ । tena so'pi vidhātavyaḥ
phalasambandhaśceti vidhyāvṛttilakṣaṇo vākyabhedaḥ syāditi ।
ucyate—kriyādvayamatra vākye śrūyate । ekā revatīṣu vāravantī-
yākhyagītikriyāviśeṣaṇabhāvena kṛtyeti tavāpratyayenopāttā ।
<pb n="398"/>
aparā revatyādhāravāravantīyena phalakriyāviśeṣyabhūtā yajetetyā-
khyātapratyayenopāttā । tenāyaṃ vākyārthaḥ—revatīkṛtena vāravantīyena
paśūn bhāvayediti । tadtra śrauto vidhirvāravantīyasya phalasamba-
ndhaparaḥ kṛtvāśabdākṣiptastu revatīvāravantīyasambandhaparaḥ । na hi
revatīṣu vāravantīyābhinirvṛttiravihitā sidhyatīti । taduktam—</p>
<lg>
<l>revatīvāravantīyasambandhañca kariṣyati ।</l>
<l>vinaiva pratyayāvṛtyā kṛtvāśabdaḥ sa<fn n="1"/>kṛcchuti ।। iti ।</l>
</lg>
<p>(taṃ. vā., pṛ. 552)</p>
<p>nanu “vāravantīyamagniṣṭomasāma kāryam” iti vacanenāgniṣṭo-
mākhyastotrasādhanatvena vāravantīyasāma prāptameva, revatyo na
prāptāḥ । tāsāñca vāravantīyasambandho na prāptaḥ । tena tayoranya-
tarasya phalasambandhavidhānamucitam, vāravantīyasya tu katham ? atha
paśuphalasambandhitvenāprāptatvādvāravantīyasya phale vidhānam ।
evantarhi yāgasya paśuphalasambandho na prāptastasyaiva vidhiḥ syāditi ।
ucyate—yadyapi yāgo'pi phalasādhanatvenāprāptaḥ, tathāpi viśeṣa-
ṇopādānādgauravabhiyā vidhāyako guṇākṣipto dhātvarthānuvādo
viśeṣaṇameva phale vidhatte । viśeṣaṇañcātra kṛtvāśabdena pratipādanī-
yam । sa cādhikaraṇanirdeśāt vāravantīyārthā revatīḥ pratipādya
dvitīyānirdeśātprādhānyena vāravantīyamevākhyātārthasya viśeṣaṇī-
<footnote n="1">pṛthakaśrutiḥ iti mudritavārtikapustakapāṭhaḥ ।</footnote>
<pb n="399"/>
karoti । tenātra viśeṣaṇapareṇākhyātena revatīḥ prati pradhānasya
vāravantīyasyaiva phale vidhānam nānyasyeti । taduktam—</p>
<lg>
<l>atrāpyādhāranirddeśādrevatīnāṃ parārthatā ।</l>
<l>prādhānyādvāravantīyaṃ phalaṃ prati vidhīyate ।।</l>
</lg>
<p>(taṃ. vā., pṛ. 542)</p>
<p>nanu sādhyā hi kriyā phalasādhanaguṇāśrayā bhavati, dadhna
iva homaḥ । na cāgniṣṭudyāgo vāravantīyasāmasādhyaḥ, agniṣṭoma-
stotrasādhyatvāt । ataḥ kathaṃ yāgamāśritya vāravantīyasya
phalasādhanatvamiti । ucyate—na hi sarvatra sādhyasyaivāśrayatvamiti
niyamaḥ । “yadi kāmayeta varṣukaḥ parjanyaḥ syāditi nīcaiḥ sado
minuyāt” ityādiṣvasādhyasyāpyāśrayatvāt । atra hi sadomāna-
māśritya nīcaistvaṃ phalaṃ sādhayati । na ca sadomānaṃ nīcaistva-
sādhyam, tasya sadomānadharmamātratvāt । tena yathāsambhavaṃ sambandha-
mātreṇaivāśrayatvam, tadihāpi vāravantīyasya dadhivadayāgakaraṇa-
syāpi kṛtvāśabdapratipāditapaurvāparyalakṣaṇayāgasambandhasyākhyāto-
pāttavidhiviṣayatvam । tatra ko'sau yāga ityākāṅkṣāyāṃ sannidhi-
lakṣaṇaprakaraṇaprāptāgniṣṭudyāga eva sambadhyate । sa eva yajati-
nānūdyate । paurvāparyamapi na vidheyam, tasyāpi prāptatvāt ।
tathāhi—“agnīṣṭomasāma kṛtvā brahmavarcasakāmo yajeta” ityanenā-
<pb n="400"/>
gniṣṭomastotrasya tāvadyāgapūrvabhāvitvamavagatameva । tadeva
“vārayantīyamagniṣṭomasāma kāryam” ityanena vākyenāgniṣṭoma-
stotrasya vāravantīyasādhanatvāvagamādavagatameva paurvāparyaṃ ktvāśabde-
nānūdyate । evamagniṣṭomastotrasambandhaśca vāravantīyasya pūrvavākyaprāpta
evānūdyate । atra ca yadyapi yāgastotrayoranuṣṭhānapaurvāparyaṃ viparītaṃ,
prathamaṃ yāgānuṣṭhānam, tathāpyagniṣṭudvākya evāgniṣṭomasāma kṛtveti
pratīyate । paurvāparyapara evāyaṃ ktvāśabdaḥ anuvāde'pi tathaiva
draṣṭavya iti । etasyaiveti śabdaśca prakaraṇaprāptayāgasambandhānuvādaḥ ।
evakāraścāśrayāntaranivṛtyartho'nuvādakaḥ । evaṃ sarvamevānūdyate ।
revatyādhāravāravantīyamātraṃ phale vidhīyata iti । e prāpte—</p>
<head>siddhāntaḥ</head>
<p>abhidhīyate—bhavedevaṃ yadi vāravantīyāgniṣṭudyāgayorāśrayā-
śrayibhāvaḥ kathañcidapi sambhavet । na caitadasti, parasparākāṅkṣā-
bhāvāt । tathāhi-sādhyaṃ hi sādhanasyāśrayo bhavati । yathā homo
dadhnaḥ । na cāgniṣṭudubhayordravyadevatākarttṛsādhyatvena tadatiriktaṃ
sādhanamapekṣate । taduktam—</p>
<lg>
<l>dravyadaivatakarttṛbhyo nātiriktamapekṣate ।</l>
<l>yāgaḥ sādhanamityevaṃ sāmnā naiveṣa sādhyate ।। iti ।</l>
</lg>
<p>(taṃ. vā., pṛ. 553)</p>
<pb n="401"/>
<p>sāmasādhyatvenāśrayatvayogyamagniṣṭomastotram, na tasya prakaraṇam,
ātideśikatvāt । agniṣṭati stotrāṇāṃ bahūnāṃ vinigamanāpramā-
ṇābhāvāt । nāpi vāravantīyakriyā phalasiddhaye kriyāntaramapekṣate,
svata eva sādhyarūpatvāt । taduktam—</p>
<lg>
<l>ātmanā hyakriyārūpairguṇairāśrīyate kriyā ।</l>
<l>vāravantīyagītestu kriyayā kiṃ prayajonam ।।</l>
</lg>
<p>(taṃ. vā., pṛ. 556)</p>
<p>nāpyagniṣṭomastotradvāreṇa yāgāśrayatvaṃ vāravantīyasāmno
vaktavyam । kriyāyāḥ phalasādhanatvena kriyāntarāpekṣāyā abhā-
vādeveti mantavyam । tena yadetatpakṣāśrayaṇena nānāvidhavākyabhedā-
pādanaṃ vārttikakārapādairdarśitam, tadanatiprayojanatvānneha darśi-
tamityavadhātavyam । nanu gītitvena kriyārūpasyāpi saubharasya
paśvādiphalasādhanatvena stotrarūpakriyāntarāpekṣā dṛṣṭaiva, tadvadvārava-
ntīyasya kriyārūpasyāpi kriyāntarāpekṣeti yāgo vā stotraṃ
vāśrayo bhaviṣyatīti । maivam; saubhareṇeti tṛtīyā kriyārūpābhi-
bhavena karaṇatvena saubharaṃ viniyuṅkte । tena ca rūpeṇa kriyāntarā-
pekṣāyāṃ bhavatu stotramāśritya phalasādhanatvaṃ saubharasya । iha tu
“vāravantīyaṃ kṛtvā” iti kriyārūpeṇaiva vāravantīyopādānā-
tkriyāvāśca kriyāntarānapekṣatvādvaiṣamyamiti ।</p>
<pb n="402"/>
<p>nanu “nīcaiḥ sado minuyāt” ityevamādiṣu asādhyasyāpyā-
śrayatvamuktam । maivam; vākyārthānavagamāt । tathāhi trividhaṃ
hastamānaṃ śāstroktam—ṣaṭpadasaptapadāṣṭapadabhedāt । tatra pādā-
vṛttiḥ kāmyamānā bhavati । tadāṣṭapadaparimitena nīcairhastena ṣoḍaśa-
hastādisadomānaṃ karttavyam । tatra hastagatasya nīcaistvasya sado-
mānaṃ sādhyameveti na tato'sya vyabhicāraḥ । asādhyasyāpi vā
bhavatvāśrayatvam, tathāpi nīcaistvasya dharmatvena nityaṃ dharmisāpekṣa-
tvādbhavatu sannihitasadomānākhyadharmisambandhaḥ । vāravantīyagītestu
revatyādhāratvenāvagatāyā na prakṛtayāgākāṃkṣā kenāpi rūpeṇāstīti
na tadāśrayatvam ।</p>
<p>nanu vāravantīyasya (svabhāve (?) sambandhā) tadgatāpe-
kṣāyāmapi kṛtvāśabdavaśādeva yāgāpekṣā bhavati । tathāhi-
vāravantīyaṃ kṛtvā yajetetyatra kṛtvāśabdādvāravantīyasya saha yāgena
paurvāparyaṃ pratīyate । tatra ko'sau yāga ityapekṣāyāṃ sannidhilakṣaṇa-
prakaraṇena pūrvāvagatavāravantīyapaurvāparye'pyagniṣṭudyāga eva pratīyate ।
nāpekṣitapaurvāparyasambandhādevāśrayāśrayitvam, yajirapi bhūtānuvādaka
evetyuktam । maivam; revatyādhāravāravantīyagītiyāgapaurvāparyamatra
ktvāpratyayātpratīyate । na vāyavyādhāravāravantīyasambandhaḥ phala-
sambandhaśca karttuṃ śakyate । ato yathābhūtaṃ paurvāparyamatra pratīyate,
<pb n="403"/>
tathābhūtasyāprāptatvātkathamanuvādaḥ ? na cānenaiva vākyenāgniṣṭu-
dyāgasya revatyādhāravāravantīyasambandhaḥ phalasambandhaśca karttuṃ
śakyate, vākyabhedaprasaṅgāt । ata āśrayākāṅkṣāyāṃ bhāvanāśrayatvena
prāpto yāgo'nuvadituṃ śakyate ।</p>
<p>kiñca—agniṣṭomastotrasambandho vāravantīyasya kutaḥ prāpto-
'nūdyate ? na tāvadagniṣṭudyāgadvāreṇeti mantavyam, tasyānekastotra-
vinigamanāpramāṇābhāvāt । na ca “vāravantīyamagniṣṭomasāma
kāryam” ityetadvākyaprāpta eva vārantīyasyāgniṣṭomastotrasambandho-
'nūdyate iti vācyam । guṇavākyānāṃ pradhānotpattisāpekṣatvena
guṇavākyāntarānapekṣatvasyoktatvāt । na cotpattivākyena eta-
dvākyapratipādito vāravantīyasyāgniṣṭomasambandho'nūdyata iti vācyam ।
kratvarthavāravantīyāgniṣṭomasādhanatvasya puruṣārthavāravantīyasambandhitve-
nāprāptasyānuvaditumaśakyatvāt । tenānenaiva vākyena vāravantīya-
syāgnīṣṭomastotrasambandho vidhātavyaḥ phalasambandhaścetyaparo vākya-
bhedaḥ । ato na guṇātphalam, kintu yāgādeveti siddhaṃ karmā-
ntaratvamiti ।</p>
<p>nanu yāgantaravidhāne'pi vākyabhedastadavasya eva । tathāhi—
revatīṣu vāravantīyāgniṣṭomastotrasambandho vidhātavyaḥ, phalasambandha-
ścetyaparaḥ । sāma kṛtvetyanenāgniṣṭomastotre revatīvāravantīyasambandho
<pb n="404"/>
vidhātavyaḥ । sa ca kriyāntaraviśeṣaṇatvānna viśiṣṭayāgo vidhinā
vidhātuṃ śakyata iti tadarthaṃ vidhirāvarttanīya iti vidhyāvṛttilakṣaṇo
vākyabheda eveti । ucyate—syādevaṃ yadyagniṣṭomastotraviśeṣaṇa-
tvena vāravantīyasambandho vidhīyate । kintarhi ? yāgabhāvanā-
viśeṣaṇatvenaiva । tathāhi—kṛtvāśabdārthastāvadihāyāga eva
viśeṣaṇam । sa ca kṛtvāśabdārtho bhāvanāviśeṣaṇam । sa ca
revatīvāravantīyasambandhāpanayadvāreṇaiva viśeṣyarūpaḥ, yato yāga-
viśeṣaṇam । tena revatīvāravantīyasambandhasya yāgabhāvanāviśeṣa-
ṇatvādviśiṣṭavidhinaiva vidhānam, na vākyabhedaḥ । taduktam—</p>
<lg>
<l>kṛtvāśabdārthamevaikaṃ gṛhṇīte bhāvanottarā ।</l>
<l>so'pi svagocaraprāptaṃ grahīṣyati viśeṣaṇam ।। iti ।</l>
</lg>
<p>(taṃ. vā., pṛ. 556)</p>
<p>tasya revatīvāravantīyasambandhasyāyāgasādhanatvena yadyapi
yāgabhāvanāviśeṣaṇatvaṃ sākṣānna sambhavati, tathāpyānarthakyatadaṅga-
nyāyena tadaṅgabhūtāgniṣṭomastotrasādhanatvadvāreṇa nirvartsyati । tasya
ca stotrasya vāravantīyasambandho'tideśaprāpta eva, vāravantīya-
dvāreṇa ca revatīsambandhasyāpi prāptatvānna pṛthagvidhānāpekṣeti
na kiñcidanupapannam । yadyapi cātra viśiṣṭavidhānanyāyena bahava eva
vidhātuṃ śakyante, tathāpyagniṣṭudyāgavikāratvādasyātideśādeva
<pb n="405"/>
vāravantīyasāmasādhyāgniṣṭomastotraṃ prāptam । etacchabdaśca “athaiva
jyotiḥ” itivatprastoṣyamāṇakarmānuvāda eveti na vidhinā
revatīvāravantīyasambandhaviśiṣṭayāgabhāvanā vidhīyate । ākṣipta-
vidhinā ca revatīvāravantīyasambandha iti na kiñcidanupapannam ।</p>
<p>prayojanam—pūrvapakṣe revatyādhāraṃ vāravantīyamagniṣṭudyāga
evānuṣṭheyaṃ paśukāmena । siddhānte tu revatyādhāravāravantīyaka
karmāntaramevānuṣṭheyamiti ।</p>
<p>sūtrantu—sameṣu parasparanirapekṣeṣu karmasambaddhameva phalaṃ na
guṇasambaddhamiti ।।</p>
<trailer>ityekādaśaṃ revatyadhikaraṇam ।। 11 ।।</trailer>
<head>atha dvādaśaṃ saubharādhikaraṇam</head>
<sutra>saubhare puruṣaśruternidhane kāmasaṃyogaḥ ।। 2. 2. 28 ।।</sutra>
<head>viṣayasaṃśayasaṅgatayaḥ</head>
<p>“yo vṛṣṭikāmo yo'nnādyakāmo yaḥ svargakāmaḥ sa saubhareṇa
stuvīta, sarve vai kāmāḥ saubharam” iti samāmnāya samāmananti—
“hīṣiti vṛṣṭikāmāya nidhanaṃ kuryāt, ūrgityannādyakāmāya, ū iti
svargakāmāya” iti । tatra vicāryate—kiṃ saubharaṃ vṛṣṭernimittaṃ
hīṣityetadaparaṃ dṛṣṭernimittam ? atha saubharameva vṛṣṭernimittam,
<pb n="406"/>
tadā hīṣiti saubharasya nidhanaṃ karttavyamiti । evam “ūrgityannādya-
kāmāya ū iti svargakāmāya” iti tulyo vicāra iti । asya ca
karmabhedābhedanirūpaṇatvābhāve'pi phalasambandhapadaprasaṅgena saṅgatiḥ ।
atra bhāṣyakārīyamadhikaraṇaśarīropadarśanametadvārttikakārapādānāma-
pyanumatameva, kintu “hīṣiti vṛṣṭikāmāya nidhanaṃ kuryāt” ityādi-
vicāraviṣayānuguṇāvākyatraye vacanavyaktivibhāgena sandeho darśitaḥ-
yadā hīṣiti vṛṣṭikāmāyeti sambandho vivakṣitaḥ, tadā
phalaguṇavidhānam । atha hīṣiti nidhanaṃ karttavyamiti sambandhaḥ,
tadā nidhanavyavasthārthaṃ śravaṇamiti । tannānumanyante, siddhānta
vacanavyaktau vṛṣṭikāmapadavyavadhānena hīṣiti nidhanaṃ kuryāditi
sambandhānupapatteḥ । taduktam—</p>
<lg>
<l>na tāvatsaṃśayo yukto vacanavyaktibhedataḥ ।</l>
<l>hīṣo nidhanasambandho neṣṭo hi vyavadhānataḥ ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 566)</p>
<p>tathā siddhānto'pyanupapannaḥ, saubharasambandhinidhanānuvādena
hīṣvidhau vṛṣṭikāmapadamanarthakam । atha vṛṣṭikāmasya yadi saubharaṃ
tatsambaddhaṃ nidhanaṃ hīṣ karttavyam, tadā viśiṣṭānuvādāduddiśyamāna-
viśeṣaṇavivakṣāyāṃ vākyabhedaḥ । taduktam—</p>
<lg>
<l>nidhane hīṣvidhānaṃ cedvṛṣṭikāmaviśeṣite ।</l>
<l>viśiṣṭārthānuvādatvādvākyabhedaḥ sphuṭo bhavet ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 566)</p>
<pb n="407"/>
<p>tasmāddhīṣādipadasya vṛṣṭikāmapadasambandhāparityāgenaivātra
saṃśayo varṇanīyaḥ—kiṃ hīṣā vṛṣṭiṃ kuryāditi sākṣādeva hīṣo
vṛṣṭiphale vidhānam ? atha vṛṣṭikāmapadena lakṣite vṛṣṭisādhane
saubhare hīṣo vidhānam ? iti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—śrautārthasyaivānvayopapattau
lakṣaṇāśrayaṇaṃ sarvatraivānupapannam । sambhavati ceha hīṣityasya śrauta-
vṛṣṭiphalasambandhaḥ । sādhanalakṣaṇāyāṃ vacanena tāvatsaubharamātraṃ
lakṣaṇīyam । tathā ca sati hīṣiti padasyānnādyakāmaprayoge'pi
prāptau niyamānupapattiḥ । nāpi vṛṣṭiphalaviśeṣitaṃ saubharaṃ lakṣaṇīyam ।
tathā sati viśiṣṭānuvādena vākyabhedaprasaṅgasya tadavasthatvāt । tena
dadhnendriyavat, prakṛtasaubharāśritasya vṛṣṭiphale vidhānam । nanu
sādhyaḥ khalvāśrayo bhavati । na cānekapadasādhyā saubharagītirhīṣiti
padamātreṇa sādhayituṃ śakyate । ataḥ kathamāśrayatvamiti । ucyate—
yadanantaraṃ yanniṣpadyate, tattasya sādhanaṃ bhavati, padārthajñānasyevāntimo
varṇaḥ । saubharākhyasāmno hīṣiti padānantarameva niṣpatteḥ tadeva tasya
sādhanam, itarāṇi tu padāni tadanugrāhakāṇyeveti yuktamāśrayatvam ।
evañca sati phalātireko'pi puruṣasamīhito bhavatīti yuktaṃ guṇaphala-
<pb n="408"/>
vidhitvam । tena vṛṣṭikāma iti kāmyamānaphalasambandhipuruṣaśruteḥ
saubharāśritahīṣnidhanasya kāmyamānaphalasambandha iti । evaṃ
prāpte'bhidhīyate—</p>
<sutra>sarvasyoktakāmatvāt tasmin kāmaśrutiḥ syānni-
dhanārthā vā punaḥ śrutiḥ ।। 2. 2. 29 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi saubharasambandhivṛṣṭikāmādipratya-
bhijñānamatra bhavet । tathāhi—yaugiko hyayaṃ vṛṣṭikāmādiśabdaḥ ।
yaugikānāñca sarveṣāṃ vyaktivācitvam । vyaktivacanānāñca prakṛta-
vyaktiparatve sambhavati aprakṛtavyaktiparatvasyānyāyatvāt saubhara-
sambandhisannihitavṛṣṭikāmādiparatvameva yuktam । na ca tathā sati
prakṛtānuvādasya niṣprayojanatvam, saubharasambandhinidhanavyavasthārtha-
tvenaivārthavatvāt । tathāhi—saubharasya vyākhyābhedena hīṣiti
vṛṣṭikāmāya urgiti ū iti nidhanatrayamāśrīyate । phalatrayañca tatra
śrūyate—vṛṣṭirūpamannādyarūpaṃ svargarūpañca । tatra kasmin phale
saurabhasya kiṃ nidhanamityapekṣāyāṃ bhavati saubharānuvādena nidhana-
vyavasthārthāni vacanāni—“hīṣiti vṛṣṭikāmāya nidhanaṃ kuryādūrgi-
/?/ ū iti /?/” iti ।</p>
<pb n="409"/>
<p>taduktam—</p>
<lg>
<l>saubha<fn n="1"/>rasya yadā kāmaḥ śrutyaivābhihitaḥ purā ।</l>
<l>niyantuṃ nidhanaṃ tasya sa evāyamanūdyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 467.)</p>
<p>nāpi guṇaphalasambandhaḥ sambhavati । prakṛtasya saubharasya
hīṣādyasādhyatvenāśrayatvāsambhavāt । na ca tadanantaraniṣpatteḥ padā-
rthajñānasyevāntimo varṇaḥ saubharasyāpyantabhūtaṃ hīṣādyeva sādhanamiti
vaktavyam । yato hi nirbhāgaṃ hi jñānaṃ tadanantaraṃ niṣpadyate
tadeva tasya sādhanamitivat saṃskāradvāreṇa tadanugrāhakamiti yuktaṃ
saubharaṃ sabhāgaṃ na hīṣiti padamātrasādhyaṃ bhavitumarhati । na ca
vācyam—saubharasya nidhanamevāśritaphalaṃ sādhayiṣyatīti ।
tasyāprakṛtatvāt । saubharaṃ hi prakṛtam, na tu tadguṇabhūtaṃ nidhanam ।
ato na prakaraṇādāśrayalābhaḥ । vākye cāśrayasambandhakaraṇe phala-
sambandhakaraṇe ca vākyabheda eva । taduktam—</p>
<lg>
<l>yathaiva vāravantīyaṃ neṣṭamāśrayamāpnuyāt ।</l>
<l>phale tathaiva hīṣādi nāpnotyābhayamīpsitam ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 567.)</p>
<p>ato'nuvādabhūtamidaṃ vṛṣṭikāmādipadam । na ca hīṣādi-
<footnote n="1">saubharasya samastasya yaḥkāmo'bhihitaḥpurā iti mudrita-
vārtikapāṭhaḥ ।</footnote>
<pb n="410"/>
nidhanasambandho vṛṣṭikāme sambhavatītyasambhavena svasambandhayogyaṃ
saubharaṃ lakṣayatīti na doṣaḥ ।</p>
<p>nanu vṛṣṭikāmapade saubharamātralakṣaṇāyāṃ niyamānupapattiḥ ।
vṛṣṭiphalaviśeṣitatvena viśiṣṭānuvādādvākyabheda ityuktam । maivam;
syādevaṃ yadi vṛṣṭiphalaviśeṣitaṃ saubharaṃ lakṣaṇaviṣayaḥ, na caita-
tsambhavati । svārthalakṣaṇapramāṇābhāvāt । na ca saubharamātraṃ lakṣitaṃ
śrautena vṛṣṭiphalena viśeṣṭuṃ śakyate, yugapacchutilakṣaṇāvirodhāt । tena
yathā gaṅgāyāṃ ghoṣo vasatītyatra gaṅgāpadena tīraṃ lakṣyamāṇaṃ svasamba-
ndhyeva lakṣyate, tathātrāpi vṛṣṭikāmapadena saubharaṃ lakṣyamāṇaṃ vṛṣṭi-
sādhanaśaktyupetameva lakṣyate । ato na vākyabhedaḥ, nāpyavyavastheti
siddhaṃ nidhanavyavasthārthamiti ।</p>
<p>prayojanam—pūrvapakṣe vṛṣṭiphalārtho'pi saubhare phalāntarasamīhayā
nidhanāntaraprayogaḥ । siddhānte tu hīṣa eva prayogaḥ । ekaiva tu vṛṣṭiḥ
kāmayitavyeti ।</p>
<p>sūtrantu-sarvasyaiva saubharasya vṛṣṭyādisādhanasyoktavṛṣṭyādikā-
matvāt tasminneva saubharasambandhikāma iyaṃ śrutistadanuvādiketyarthaḥ ।।</p>
<trailer>iti dvādaśaṃ saubharādhikaraṇam ।। 12 ।।</trailer>
<trailer>iti śrībālavalabhībhujaṅgāparanāmno bhaṭṭabhavadevasya kṛtau
tautātitamatatilake dvitīyasyādhyāyasya dvitīyaḥ pādaḥ ।।</trailer>
<pb n="411"/>
<head>atha dvitīyādhyāyasya tṛtīyaḥ pādaḥ</head>
<head>tatra prathamaṃ rathantarādhikaraṇam</head>
<sutra>guṇastu kratusaṃyogāt karmāntaraṃ prayojayet,
saṃyogasyāśeṣabhūtatvāt ।। 2. 3. 1. ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭomaḥ—“jyotiṣṭomena svargakāmo yajeta” iti ।
taṃ prakṛtya śrūyate—“yadi rathāntarasāmā somaḥ syādaindravāyavāgrān,
grahān gṛhṇīyāt, yadi bṛhatsāmā śukrāgrān, yadi jagatsāmā
āgrayaṇāgrān” iti । tatra sandihyate—kiṃ grahāgratāviśeṣo jyoti-
ṣṭomasya vidhīyate ? uta karmāntarasya rathantarasāmno bṛha-
tsāmnaśceti । atra tu guṇanimittakarmabhedāpavādādadhyāyasaṅgatiḥ ।
prakṛtasaṅgatiścāpavādaḥ ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“rathantarasāmā soma”
iti bahuvrīhisamāso'yamanyapadārthapradhānaḥ । anyapadārthaścātra soma-
śabdalakṣito rathantarasāmaviśiṣṭo yāga eva । viśeṣaṇañca svajā-
tīyānyayogavyacchedenaiva bhavati । tena rathantarameva sāma asya
yāgasyāsau rathantarasāmā yāgaḥ । na ca prakṛtau jyātiṣṭomo rathanta-
<pb n="412"/>
raikasāmā । tena rathantaraikasāmatvalakṣaṇasya guṇasya vājinasyeva
prakṛtakarmāsaṃyogāt, viśiṣṭakarmāntaravidhānamevaitat । taduktam—</p>
<lg>
<l>samāsaḥ sati sāmarthye taccāpīṣṭaṃ viśeṣaṇe ।</l>
<l>viśeṣaṇaṃ vyacchettṛ jyotiṣṭome ca nāsti tat ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 571)</p>
<p>nanu yadiśabdasaṃyogānnimittatvamatra pratīyate । tacca pūrva-
siddhasyaiva bhavati । ataḥ kathaṃ karmāntaravidhānam ? naivam; na
hi pratītamityetāvataiva sarvaṃ kriyate । kiṃ tarhi ? yadyupapadyate ।
na ca prakṛtamaprakṛtaṃ vā rathantaraikasāmakaṃ karmāsti, yasya yadi-
śabdānnimittatvamavagamyeta । tena nimittarūpaprasiddhārthaparityāgena
“athaiṣa jyotiḥ” itivadvidhāsyamānakarmaparāmarśaka evāyaṃ yadiśabdaḥ ।
nipātānāmanekārthatvādevakārārtha evāyam । yathā—yadi vedāḥ
pramāṇam tadā avaśyameva yāgāt phalena bhavitavyam ।
athavā vidhirhi rucimutpādya pravarttayati । tena vidhyākṣiptāyā
eva rucernimittatvaṃ yadiśabdo'nuvadati । tena rucipadādhyā-
hāreṇāyaṃ vākyārthaḥ—yadi rocate tato rathantaraikasāmānaṃ kratuṃ
kuryāditi । atra ca pakṣadvaye'pi “aindravāyavāgrān grahān gṛhṇīyāt”
iti vākyāntarameva । tadarthasyaindravāyavāgratāyāstu jyotiṣṭomasya
kramāntarayuktagrahaśravaṇena nirākāṅkṣatvāt prakṛtayāgaṅgatvamavāntara-
prakaraṇeneti ।</p>
<pb n="413"/>
<p>yadi vā ekavākyatvamevāṅgīkṛtya yadiśabdasya vyavadhānenaṃ
sambandhaḥ kartavyaḥ—yadyaindravāyavāgrān grahān gṛhṇīyāt grahītumi-
cchet, rathāntaraikasāmānaṃ kratuṃ kuryādityarthaḥ । atra ca “aindravāya-
vāgrān grahān gṛhṇīyāt” ityayaṃ liṅśabdaḥ kāmapravedane ।
“rathantarasāmā somaḥ syāt” iti tu vidhāyaka iti ।</p>
<p>athavā hetau hetumati vā liṅśabdaḥ । tatra yadi syāditi
liṅśabdo hetutvapratipādakaḥ, gṛhṇīyāditi tu vidhāyakaḥ ।
tadāyamarthaḥ—aindravāyavāgratāhetubhūtaḥ somayāgaḥ karttavya iti ।
atrāpi pakṣe kalpitavidhinā aindravāyavāgratāvidhānamiti । atra
cobhayatrāpi yadiśabdo rathantaraikasāmayāgasya grahāgratānimittatvā-
nuvādakaḥ । ubhayapakṣe'pi yadyevaṃ tadā grahāgratetyasyārthasyāviśeṣā-
diti । ekavākyatvapakṣe ca aindravāyavagrahāgratāyā aṅgatvaṃ vākyenaiva ।
taduktam—</p>
<lg>
<l>yadiśabdaparityāgo rucyadhyāhārakalpanā ।</l>
<l>vyavadhānena sambandho hetuhetumatośca liṅ ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 574.)</p>
<p>kiñca prātassavane grahāgratā bhavati, mādhyandine rathantaram ।
na cāniṣpannaṃ nimittaṃ bhavati । ato'pi na rathantaraṃ nimittam,
kintu yāga eva । kiñca jagatsāmeti yaduktam tanna jyotiṣṭomavi-
<pb n="414"/>
ṣayamityubhayavādisiddhameva । tatsamānanirddeśayorapi rathantarasāmabṛha-
tsāmapadayorna jyotiṣṭomaviṣayatvamiti । tena rathantaraikasāmatvalakṣaṇo
guṇaḥ karmāntaraṃ jyotiṣṭomavyatiriktaṃ gamayet । rathantarasaṃyogasya
viśeṣaṇatvena nāviśeṣaṇabhūtatvāt (?) kṛtsnakratusaṃyogāditi । evaṃ
prāpte'bhidhīyate—</p>
<sutra>ekasya tu liṅgabhedātprayojanārthamucyetaikatvaṃ
guṇavākyatvāt ।। 2. 3. 2. ।।</sutra>
<head>siddhāntaḥ</head>
<p>ayamabhiprāyaḥ—bhavedeyaṃ yadyatra rathantarasāmatvalakṣaṇo guṇaḥ
yadiśabdopabandho nimittatvena pratīyamānaḥ prakṛte karmaṇi na sambha-
vet । sambhavati tu “rathantaraṃ pṛṣṭhaṃ bhavati” iti vacanena jyotiṣṭome
rathantarasya vihitatvāt । nanu “rathantarasāmā somaḥ” ityatra rathanta-
raikasāmatvamavagamyata ityuktam । na ca tathābhūtā jyotiṣṭoma iti kathaṃ
tatrāsya nimittārthatayā sambandhaḥ ? iti । ucyate-dvividhaṃ hi viśeṣaṇaṃ
bhavati-vyāpakamavyāpakaṃ ca । tatra vyāpakaṃ viśeṣaṇaṃ sajātīyānya-
yogavyavacchedakameva । yathā-nīlamutpalamiti । atrotpalasya
nīlatvam । avyāpakantu viśeṣaṇaṃ svāyogavyavacchedenaiva । yathā-
daṇḍī puruṣa ityatra puruṣasya daṇḍaḥ । jyotiṣṭome ca “rathantaraṃ
<pb n="415"/>
pṛṣṭhaṃ bhavati” “bṛhatpṛṣṭhaṃ bhavati” iti vaikalpikatvāt rathantarasya svā-
yogavyavacchedenaiva rathantarasya viśeṣaṇatvam । tatra yadyapītarāṇyapi
sāmāni rathantarasya sajātīyāni, tathāpi buddhisannihitaṃ vyavacche-
dyaṃ vyavacchedakena vyavacchidyate । itarasāmnāñca buddhisannidhānaṃ jyo-
tiṣṭomamahāprakaraṇena bahiraṅgam, pṛṣṭhāvāntaraprakaraṇena ca bṛhadrathantarayo-
rbuddhisannidhānamantaraṅgam । ato bṛhadvyavacchedenaiva rathantarasya viśe-
ṣaṇatvaṃ, rathantaravyavacchedena bṛhato viśeṣaṇatvamiti । atha kratu-
viśeṣitasya rathantarasyaiva yadiśabdena nimittatvaṃ pratipādyate,
tathāca sati jyotiṣṭomasya rathantaravyāpakatvāt kratvantaravyavacche-
denaiva viśeṣaṇatvam । tenāyamarthaḥ-jyotiṣṭomasyaiva rathantaramaindravā-
yavāgratānimittam ।</p>
<p>nanu “rathantarasāmā somaḥ” ityatra rathantarasyaiva viśeṣaṇatvaṃ
pratīyate, na tu somayāgasya । satyam; samāsapadānna pratīyate,
vigrahavākyātpratīyata eva । evaṃ hi vigrahavākyam—rathantaraṃ sāma
yasyeti । atra ca ṣaṣṭhyantatvāt kratoreva viśeṣaṇatvamavagamyate ।
etacca samāsapadādapratīyamānamapi yadiśabdapratipāditanimitta-
tvānurodhena jyotiṣṭomaprakaraṇānurodhena ca svīkriyamāṇaṃ karmānta-
rakalpanāto laghutaramiti na doṣāyeti ।</p>
<p>nanu nimittasyoddeśyatvāt tadviśeṣaṇavivakṣāyāṃ vākyabhedaḥ
<pb n="416"/>
syāt । tena rathantarasya nimittatve kathaṃ kratorviśeṣaṇatvam ?
kratorvā nimittatve kathaṃ rathantarasya viśeṣaṇatvam ? iti ।
uddeśyaviśeṣaṇavivakṣāyāṃ hi vākyabhedo bhavati, na punarvi-
śiṣṭoddeśe । yathoktam—mṛṣyāmahe havirviśeṣaṇamiti । tena yathā
ārtteḥ kevalāyā nimittatvāsambhavāt havirviśeṣaṇabhūtāyā eva
nimittatvenoddeśyatvam, tathā ihāpi kevalasya kratorbṛha-
drathantarasāmādhārasya vaikalpikagrahāgratānimittatvāsambhavāt, kevalasya
rathantarasya kratusambandhe grahāgratānimittatvāsambhavāt yuktaṃ
viśiṣṭasyaivauddeśyatvamiti । tacca nimittatvaṃ yadyapi prātassavane
grahāgratā mādhyandino rathantaram, tathāpi buddhisvīkṛtasyāpi
nimittatvopapatternānupapannam । nanu jagatsāmāśabdasya na jyotiṣṭoma-
parāmarśakatvam, tadasambhavāt tathā bhavatu nāma । na hi jyotiṣṭome
jagannāma samasti, asti tu viṣuvannāmake karmaṇi । jagatyādhāra-
gīyamānaṃ sāma jagatsāma । tena bhavatu tasya tadviṣayatvam, na ceha
tatheti vaiṣamyam । ato nātra karmāntaratvamiti siddham ।</p>
<p>prayojanam—pūrvapakṣe rathantaraikasāmno bṛhadekasāmnaśca karmaṇi
bhedenānuṣṭhānam । siddhānte tu jyotiṣṭomasyaiva vaikalpikagrahaṇā-
nuṣṭhānamiti ।</p>
<p>sūtrantu—ekasyaiva jyotiṣṭomasya tena tena rathantarasāmatvena
<pb n="417"/>
bṛhatsāmatvena ca cihnabhedena grahāgratvaguṇavidhānārthamucyeta abhi-
dhānaṃ kriyeta ekatvaṃ karmāntaratvaṃ guṇavākyatvāt guṇavidhāna-
paratvādityarthaḥ ।।</p>
<trailer>iti prathamaṃ rathantarādhikaraṇam ।। 1 ।।</trailer>
<head>atha dvitīyamaveṣṭyakaraṇam</head>
<sutra>aveṣṭau yajñasaṃyogāt kratupradhānamucyate ।। 2. 3. 3. ।।</sutra>
<head>viṣayasaṃśayasaṅgatayaḥ</head>
<p>asti rājasūyaḥ “rājā rājasūyena svārājyakāmo yajeta” ।
iti । taṃ prakṛtyāmananti averṣṭi nāmeṣṭim, “āgneyo'ṣṭākapālo
hiraṇyaṃ dakṣiṇā” iti । evamādikāṃ prakṛtyābhidhīyate “yadi
brāhmaṇo yajeta bārhaspatyaṃ madhye nidhāyāhutimāhutiṃ hutvā tamabhighāra-
yet, yadi rājanya aindram, yadi vaiśyo vaiśvadevam” iti । tatra sandi-
hyate—kiṃ brāhmaṇādīnāṃ prāptānāṃ nimittatvena śravaṇam ? uta brāhma-
ṇādīnāmayaṃ prayogo vidhīyate ? iti । idānīṃ guṇanimittakarmabhedā-
bhedapratipādanaprasaṅgena prayogabhedaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yaugikaḥ khalvayaṃ rājaśabdaḥ,
rājyayukto hi rājeti mahājanaprasiddheḥ । rājyañca janapadapurapirapāla-
<pb n="418"/>
nabaliṣaḍbhāgagrahaṇam । tacca sarvavarṇasādhāraṇameva । tena “rājā rāja-
suyena svārājyakāmo yajeta” ityatra vidyāgnirahitatvena śūdrasyā-
nadhikārāt trayāṇāmeva brāhmaṇādīnāmadhikāraḥ । tathā ca sati
“yadi brāhmaṇo yajeta” ityādivākyeṣu pūrvādhikaraṇanyāyena nimi-
ttārthameva brāhmaṇādīnāṃ śravaṇamiti ।</p>
<p>nanu rājñaḥ karma rājyamiti hi smaranti । atra hi prākprasi-
ddharājaśabdārthasya karma rājyamiti pratīyate, na tu rājyasya karttā
rājeti । asti ca prāk prasiddhiḥ । dramiḍā hi kṣatriyajātāveva
rājaśabdaṃ prayuñjate । tena barhirājyādhikaraṇanyāyenaikadeśaprasiddherevātra
nirṇayahetutvamiti । taduktaṃ tatraiva—</p>
<lg>
<l>ekadeśo'pi yo dṛṣṭaḥ śabdo jātinibandhanaḥ ।</l>
<l>tadatyāgānna tasyāsti nimittāntarakalpanā ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 343)</p>
<p>kiñca rājño'patyaṃ rājanya iti tadapi smaranti । rājanyaśabdaśca
kṣatriyajātāveva rūḍhaḥ । tadyadi rājyayogādeva rājā, tadā varṇā-
ntarasyāpyapatyaṃ rājanyaḥ syāt, na tvevam । tato'pi kṣatriya
eva rājeti । ucyate—mlecchā hi dramiḍāḥ । mlecchaprasiddhe-
ścāryaprasiddhirbalīyasīti yavavarāhādhikaraṇa eva darśitam ।
āryaprasiddhaścātra rājaśabdasya rājyakarttṛtvaviṣayā pratīyate । evaṃ
<pb n="419"/>
smaranti-‘na rājñaḥpratigṛhṇīyādarājanyaprasūtitaḥ’ iti । tathā ‘na śū-
drarājye nivaset’ iti ca । barhirājyādiṣu viparītaprasiddharasti । tena
balavadāryaprasiddheścātra rājaśabdasya na jātivacanatvam । yatra rājñaḥ
karma rājyamiti smaraṇam, tadrājyaśabdasya janaparipālane rūḍha-
syaiva sādhutvamātrapratipādanārtham । yathā ākṛtiviśeṣe rūḍhasyaiva
gośabdasya pratipādānārthaṃ gacchatīti gauriti vyutpattidarśanam,
tathā rājño'patyaṃ rājanya ityetadapi rājanyaśabdasya kṣatriyajāti-
vacanatvena rūḍhasyaiva sādhutvamātrapratipādanārthameva smaraṇam । ato
rājyayoganimitta evāyaṃ rājaśabdaḥ । tena rājasūye traivārṇikasyai-
vādhikārāt, tadantargatāyāmaveṣṭau brāhmaṇādīnāṃ prāptatvāt “yadi
brāhmaṇo yajeta” ityādiśravaṇaṃ nimittārthameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi yaugiko'yaṃ rājaśabdo bhavet ।
kiṃ tarhi ? kṣatriyajātivacana evāyam, draviḍānāṃ kṣatriyajātimātre
prayogāt । nanvāryaprasiddhivirodhādapramāṇaṃ mlecchaprasiddhirityu-
ktam । naivam; ananyathāsiddhatvenātra mlecchaprasiddherabādhyatvāt ।
na hi draviḍānāṃ kṣatriyajātau rājaśabdaprayogo'bhidhānaśaktiṃ
vinā prakārāntareṇāpi sambhavati । āryāṇāntu jātyantare
prayogaḥ kṣatriyadharmakāritayā gauṇatvenaivopapadyate । kṣatriyasya manvā-
<pb n="420"/>
dibhiḥ janapadapuraparipālanabaliṣaḍbhāgoddharaṇamabhiṣecanañca vihitam ।
atastatkāriṇi varṇāntare'pi prayujyamāno gauṇa evāyaṃ rāja-
śabdaḥ । evaṃ sati rājñaḥ karma rājyam, rājño'patyaṃ rājanya
iti smṛtidvayaṃ niṣpannāvagatāvayavārthaparityāgena sādhutvamātrapratipā-
danārthaṃ bhaviṣyati । yattu ‘na rājñaḥ pratigṛhṇīyādarājanyaprasūtitaḥ’
iti ‘na śūdrarājye nivaset’ iti ca, tadgauṇarājaśabdārthamabhi-
pratyeti mantavyam । ato rājaśabdasya kṣatriyavacanatvādrāja-
sūyāntargatāyāmaveṣṭau brāhmaṇādīnāmaprāpteḥ na nimittārthatvam । ataḥ
pūrvādhikaraṇoktayadiśabdaparityāgādinā brāhmaṇādikarttṛkaṃ prayo-
gāntaramevāveṣṭervidhīyate ।</p>
<p>nanu rājasūyaprayogavākyātiriktamaparamapyaveṣṭervarṇaviśeṣāsa-
mbandhavacanaṃ śrūyate—“etayānnādyakāmaṃ yājayet” iti । atra
ca varṇatrayasyaiva prāptatvādrājasūyaprayoge nimittārthatvāsambha-
ve'pyannādyaprayoge brāhmaṇādīnāṃ nimittārthaṃ śravaṇaṃ bhaviṣyati ।
ucyate—syādevaṃ yadyannādyakāmavākyaṃ prayogaparaṃ bhavati, kintu
phalopādānāt karmaṇaḥ phale viniyojakaṃ sadanekaparatāgauravabhayā-
danyena prayogamapekṣamāṇaṃ rājasūyaprayogamadhyasthametacchabdenopādāya
‘ekasya tūbhayatve saṃyogapṛthaktvam’ (jai. sū., 4. 3. 5.) iti nyāye-
nānnādyaphale viniyuṅkte । tenāsyāḥ sādhāraṇaṃ svārājyaṃ phalam,
<pb n="421"/>
asādhāraṇañcānnādyamiti । sā ca nirjñātakṣatriyakartṛketi nimittārthaṃ
brāhmaṇādiśravaṇamiti ।</p>
<p>nanu rājasūyavākye svārājyaphalaviśeṣitāyāmaveṣṭau rājā
karttetyavagataḥ, na tvaveṣṭimātre । ataḥ kathamannādyaphalāyāṃ rājakarttṛ-
tvam । naivam; na hi karttā phalena sambadhyate, phalaviśeṣitena vā
karmaṇā, kārakāṇāṃ kriyāmātrākāṅkṣitatvāt । tena rājeti
karttṛpadasya kriyāmātrākāṅkṣāyāṃ rājakarttṛkāveṣṭikriyetyetāvadavagatam ।
ato na svārājyaprayoge phalāntarasambandhavirodhaḥ । bhavatu
vānnādyavākyasya prayogaparatvamapi, tathāpyetayeti karaṇavibhaktyā
yathāvijñānaṃ sannihitāyā evāveṣṭerupādānādirāpadavacchākhāntarīya-
prayogavacanopasaṃhṛtāṅgavacca rājño'pi karttṛtvenopādānānna traivārṇikā-
vakāśaḥ । ato na kathañcidapi brāhmaṇādiyuktavākyānnimittārtha-
tvamiti pūrvādhikaraṇapūrvapakṣanyāyena yadiśabdaparityāgādinā
aveṣṭereva brāhmaṇādikarttṛkaṃ prayogāntaraṃ vidhīyata iti siddham ।
na ca prāpte karmaṇi kathaṃ brāhmaṇādibārhaspatyādyanekārthavidhānamiti
vācyam । viśiṣṭakarmavidhivadviśiṣṭaprayogavidhāne cānekavidhāno-
papatteḥ । tathā ca sati rājasūyāntargatāpekṣitaprayogasya svārā-
jyaphalenaiva nirākāṅkṣatvādbrāhmaṇādiyuktaprayogatrayasya phalasā-
<pb n="422"/>
kāṅkṣatvāt “etayānnādyakāmaṃ yājayet” ityannādyaphalaṃ brāhmaṇā-
diyuktaprayogatrayeṇaiva sambaddhyate । taduktam—</p>
<lg>
<l>kratumadhyaprayogo hi svārājyenaiva pūritaḥ ।</l>
<l>sākāṅkṣastvitarastasmāttasyaiva phalasaṅgatiḥ ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 587)</p>
<p>prayojanam—pūrvapakṣe rājasūyāntargatāveṣṭau brāhmaṇādinimittaṃ
bārhaspatyādimadhyavidhānām । siddhānte tu rājasūyaprayogādbahireva
brāhmaṇādikarttṛkāveṣṭiprayoge bārhaspatyādimadhyavidhānamiti ।</p>
<p>sūtrantu—aveṣṭau brāhmaṇādiyuktāveṣṭivākye yajeteti yajñasaṃ-
yogāt, kratuprādhānaṃ brāhmaṇādīnāmabhidhānaṃ kriyate prayogāntaraṃ
vidhātumityarthaḥ ।।</p>
<trailer>iti dvitīyamaveṣṭyadhikaraṇam ।। 2 ।।</trailer>
<head>atha tṛtīyamādhānādhikaraṇam</head>
<sutra>ādhāne'sarvaśeṣatvāt ।। 2. 3. 4. ।।</sutra>
<head>viṣayasaṃśayasaṅgatayaḥ</head>
<p>idamāmananti “vasante brāhmaṇo'gnīnādadhīta, grīṣme rājasyaḥ/?/,
śaradi vaiśyaḥ” iti । tatra sandihyate—kiṃ brāhmaṇādiśravaṇaṃ
nimittārtham, brāhmaṇādayaścedādadhānā vasantādiṣvādadhīramiti ?
<pb n="423"/>
uta brāhmaṇādīnāmādhānaṃ vidhīyate ? iti । pūrvādhikaraṇe
prāsaṅgikamaveṣṭeḥ prayogabhedaṃ nirūtyedānīṃ prastuta eva guṇanibandhanaḥ
karmabhedaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—sarvatropapadaśravaṇe sati
upapadārthasaṃkrānto vidhirdhātvarthānuvādamapekṣata iti siddham । tadapi
“vasante brāhṇo'gnīnādadhīta” iti vasantādyupapadākṣiptaśaktividhā-
yakamādhānuvādamapekṣate । na cādhānamaprāptam, agnihotrādiśruti-
bhirevākṣepataḥ prāptatvāt । tathāhi—āhavanīyasādhyāḥ khalvagniho-
trādayaḥ “yadāhavanīye juhoti” iti śruteḥ “āhitāgnirāhavanīyaḥ”
itvarthavādavaśādāhavanīyaścādhānasādhya ityākṣepādastyevādhanaprāptiḥ ।
athavā “ya evaṃ vidvānagnimādhatte” ityetasmādevānanyākṣiptaśakte-
rvidhāyakādādhānasya prāptatvāttadanuvādena vasantādikālavidhānāya
nimittārthaṃ brāhmaṇādiśravaṇamiti । na cāyaṃ varttamānāpadeśatvānna
vidhiḥ । “ya evaṃ sapatnaṃ bhrātṛvyamavartti sahate, ya evaṃ vidvāna/?/-
mādhatta” ityarthavādasambandhādvidhitvasiddheḥ । taduktam—</p>
<lg>
<l>sāmarthyākṣiptamādhānaṃ sāmānyavacanena vā ।</l>
<l>tasmādvarṇaviśeṣāṇāṃ nimittārthā punaḥ śrutiḥ ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 588)</p>
<pb n="424"/>
<p>nanvādhānaviśiṣṭo brāhmaṇo brāhmaṇaviśiṣṭaṃ vādhānamatra
nimittam । ubhayathāpi ca viśiṣṭānuvāde vākyabhedaḥ । ucyate—
aprāptavasantavidhau prāptatvādbrāhmaṇādhānayoranuvādaḥ । tatrāpi
viśeṣaṇatātparyāt kārakasya ca kriyāviśeṣaṇatvādbrāhmaṇasyaiva ni-
mittatvānna vākyabhedaḥ । na ca nimittakālayordvayorapyuddeśyatvena
kathamekasmin vākye samāveśa iti vācyam । kālasya kriyānva-
yitvānnimittasya ca karttavyatvādvailakṣaṇyena samāveśopapatteḥ । tena
yadyādyupabandhavyatirekeṇādhānasambandhena brāhmaṇādyanuvādārthavādatvāt
brāhmaṇādinimittaka ādhāne vasantakālavidhānamiti । evaṃ prāpte-</p>
<head>siddhāntaḥ</head>
<p>abhidhīyate—bhavedevaṃ yadi yathāśrutasyādhānasyākṣepataḥ
prāptirbhavet । atra hi “vasante brāhmaṇo'gnīnādadhīta” ityātma-
nepadāt karttṛgāmiphalamādhānaṃ pratīyate । phalañcādhānasyāhavanīyaḥ ।
tenānuvādapakṣa evāyaṃ vākyārthaḥ—karttṛgatāhavanīyaphalamādhānaṃ
brāhmaṇena vasante karttavyam । na cāgnihotrādiśrutibhirevākṣepādevaṃ-
vidhamādhānaṃ labhyate, yadanūdyeta । āhavanīyo hi tairākṣipyate,
na tvādhānānuṣṭhānam । ekenāhitasyānyaiḥ krayaṇādināpyupādāna-
sambhavāt । na cānuvādagataviśeṣadarśanāttathābhūtasyaivākṣepa iti
vācyam । sandehe satyanuvādadarśanādapi nirṇayo bhavati । yathā
<pb n="425"/>
“airaṃ kṛtvodgeyam” ityatrerāpadasya kasmin sthāne niveśa iti
sandehe “na girā girā” iti niṣedhānuvādadarśanādirāpadasya
girāpadasthānaniveśo nirṇītaḥ । iha tu “āhavanīye juhoti” iti
viniyogabalādāhavanīyamantareṇa kratuvidhyasambhavāt bhavatvāhavanīyo-
pādanākṣepaḥ । sa ca svataḥ prāptyabhāvādvasantādiviśiṣṭādhānameva ।</p>
<p>nanu mā bhūtkratuśrutyākṣiptasyānuvādaḥ । “ya evaṃ vidvānagni
mādhatte” iti pratyakṣameva vacanaṃ vidhāyakamastyātmanepadayuktam ।
tatra karttṛgāmiphalasyaivādhānasya prāptatvāttadanuvādena vasantādiyukta-
vākyeṣu brāhmaṇādinimittaṃ vasantādikālamātraṃ vidhāsyate ।
maivam; syādevaṃ yadi “ya evaṃ vidvānagnimādhatte” iti vidhirbhavet ।
kintarhi ? ādhānāṅgabhūtopasarjanādisambhāravidhyekavākyatayā
varttamānāpadeśarūpaḥ kṛtsna evāyamarthavādaḥ । evaṃ hi śrūyate—
“sa evaṃ sapatnaṃ bhrātṛvyamavartti sahate, ya evaṃ vidvānagnimādhatte
apa upasṛjati” iti । kiñcādadhītetyasandigdhaḥ pratyakṣo'tra
vidhiḥ śrūyate । tathā satyagnihotrādiśruterākṣepo varttamānāpa-
deśasya vidhitvakalpanaṃ vā na sambhavati । taduktam—</p>
<lg>
<l>pratyakṣavidhisadbhāve lakṣyate nānumānikaḥ ।</l>
<l>prāpakatvamato nārthavarttamānāpadeśayoḥ ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 586)</p>
<pb n="426"/>
<p>ataḥ sarvathā prāptyabhāvānna vasantādivākyeṣu brāhmaṇādīnāṃ
nimittārthaṃ śravaṇam, kintu karttṛkālānekaguṇasambaddhāni
bhinnānyevādhānāni vidhīyante । nanu apaśūdrādhikaraṇa evādhā-
nākṣepo “ya evaṃ vidvānagnimādhatte” ityasya vidhitvaṃ brāhmaṇādi-
yuktavākyānāñca nimittārthatvamiti sarvamupanyasyate । ataḥ katha-
matrāsya vicāraḥ ? iti । ucyate—tatra hi pradhānabhūtakarmaṇi kamiśru-
tervarṇacatuṣṭayasādhāraṇatvāttadbalena śūdrādhikāre sati tadupapatyarthaṃ ka-
miśrutibhireva varṇacatuṣṭayasambandhenaivādhānasyākṣepo bhaviṣyati ।
“agnimādhatta” ityasya varṇacatuṣṭayasādhāraṇādhānavidhāyakatvaṃ vasa-
ntādivākyaiśca traivārṇikasyaiva kālaviśeṣavidhānācchūdrasyāniyata-
kālīnamevādhānamiti śūdrasyāpyāhitāgneradhikārapūrvapakṣe siddhā-
ntitam—kamiśrutestraivarṇikaparatve'pyaviऱodhānnaitadadhikaraṇasiddhavasa-
ntādivākyānāṃ viśiṣṭādhānākṣepeṇa śūdrādhikāraḥ sambhavati ।
tena kamiśrutervarṇacatuṣṭayādhikāraparatvena samadhikaśūdrādhikāraśaṅkā-
nirāsārthaṃ tadadhikaraṇam । tatsiddhaṃ caitadadhikaraṇasiddhameva sarvaṃ
smāritamityapaunaruktyam ।</p>
<p>prayojanam—pūrvapakṣe āhitasyāpyagneḥ krayaṇādilakṣaṇasya
karmāṅgatvam । siddhānte tvādhānotpannasyaiva karmāṅgatvam ।</p>
<p>sūtrantu-ādhāne'pūrvavadeva prāpaṇavacanāni na nimittārthāni
<pb n="427"/>
ādhānasyāsarvaśeṣatvāt āhavanīyavat karmaśeṣatvābhāvenākṣepābhāvā-
dityarthaḥ । dvitīyavarṇake tu sarvaśeṣatvāditi । tatraiṣā vyākhyā—
anupasarjanādisarvasambhāraśeṣatvādityarthaḥ ।।</p>
<trailer>iti tṛtīyamādhānādhikaraṇam ।। 3 ।।</trailer>
<head>atha caturthaṃ dākṣāyaṇayajñādhikaraṇam</head>
<sutra>ayaneṣu codanāntaraṃ saṃjñopabandhāt ।। 2. 3. 5 ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsau prakṛtyāmananti—“dākṣāyaṇayajñena yajeta prajā-
kāmaḥ, sākaṃprasthāyīyena yajeta paśukāmaḥ, saṅkramayajñena yajetānnādya-
kāmaḥ” iti । tatra sandehaḥ—kiṃ darśapūrṇamāsayoreva guṇāt phalam ?
uta karmāntaramevañjātīyakam ? iti । karmabhedāpavādabhūtā guṇasya
nimittārthatā kutrāsti kutra nāstīti nirūpya idānīṃ phalārthatāpi
guṇasya karmabhedāpavādabhūtadadhnendriyādhikaraṇapratipāditāpyadhikā-
śaṅkānirāsārthaṃ punaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—guṇākṛṣṭo hi vidhiḥ karmapari-
tyāgena guṇameva phale vidhatte । yathā-“dadhnendriyakāmasya juhuyāta”
<pb n="428"/>
ityādau । na ceha dadhyādivat pṛthaksiddho guṇaḥ kaścit pratīyate ।
dākṣāyaṇayajñasākamprasthāyīyasaṅkramayajñaśabdānāṃ kvacidguṇaviśeṣe
prasiddhyabhāvāt । tena ‘prasiddhenāprasiddhasya nityamiṣṭaṃ viśeṣaṇam’
ityanena nyāyena viśvajidādipadavadyāganāmadheyatvamevāmīṣām । tathāca
satyavidheyatvānnāmnastadavacchinnaṃ karmaiva phale vidhīyata iti saṃjñāta
eva karmabhedaḥ । nanu saṃjñādhikaraṇe pṛthakchutā hi saṃjñā “athaiṣa
jyotiḥ” ityādiḥ paścādyajatinā sambadhyamānā bhediketyuktam ।
yajisamabhivyāhṛtā tu saṃjñā na bhediketyabhyāsādhikaraṇa eva nirū-
pitam । ataḥ kathamatra “dākṣāyaṇayajñena yajeta” ityādikā yajisa-
mabhivyāhṛtā saṃjñā bhediketi । ucyate—ananyaparākhyātasamabhi-
vyāhṛtā hi saṃjñā satyaṃ na bhedikā, ākhyātasyaivānanyaparatvena
tatra bhedakatvāt । iha tvākyātasya phalasambandhaparatvena prakṛtakarma-
praveśasambhavāt saṃjñaiva saṃjñāntarāvaruddhe karmaṇi praveśamalabhamānā
karmabhediketi । etaccaitadadhikaraṇapūrvapakṣasiddhameva tatra pratipādita-
mityavadhātavyam । tenāyaneṣu dākṣāyaṇayajñādiṣu codanāntaraṃ karmā-
ntarameva jyotiṣṭomavikārabhūtaṃ phale vidhīyate, na tu guṇāt
phalamiti । evaṃ prāpte'bhidhīyate—</p>
<pb n="429"/>
<trailer>vikāre vā prakaraṇāt ।। 2. 3. 8. ।।</trailer>
<head>siddhāntaḥ</head>
<p>ayamabhiprāyaḥ—bhavedevaṃ yadi dadhnendriyavadguṇaṅkrānto
vidhirna bhavet । tathāhi-pratyekaṃ tāvadagnihotravaddarśapūrṇamāsākhyaṃ karma
pratyabhijñāyate । guṇaśca yadyapi dadhyādivallokaprasiddho na pratīyate,
tathāpi vākyāntareṇānuṣṭhānāvṛttiviśeṣasānnāyyapātrasahitaprasthā-
nahomadeśasaṃkramaṇalakṣaṇaguṇā darśapūrṇamāsasannidhau vihitāḥ
santi । śakyate ca yaugikatvādetaiḥ śabdaisteṣāmupādānam । tathāhi-
paunaḥpunyānuṣṭhānotsāhaśālī yajamāno dakṣaḥ । tasyartvijo
dākṣāḥ teṣāmayanamanuṣṭhānamāvṛttirūpaṃ dākṣayaṇamucyate । evaṃ saha
sannāyyakumbhībhyāṃ prasthānaṃ sākamprasthānamucyate । tathā''havanīyadeśe
saṅkramaṇaṃ saṅkrama ucyate । tena yathā vākyāntareṇokthyaśabda-
vācye saṃsthāviśeṣe darśite tatsannidhau “paśukāma ukthyaṃ gṛhṇīyāt”
iti lokāprasiddhasyāpyukthyapadārthasya phale vidhānam, evamatrāpīti
nānupapannam । nanu nātra dadhnetivaddākṣāyaṇeneti śrūyate । kiṃ tarhi ?
dākṣayaṇayajñeneti । tena karmaṇa eva sādhanatvāvagamāt kathaṃ guṇasya
phale sādhanatvam ? ucyate—yadyapyevam, tathāpi viśeṣyasya viniyo-
gāyogyatvāllohitoṣṇīṣādivadviśeṣaṇapradhānānyeva tāni vacanāni ।
<pb n="430"/>
teṣāmeva phalasambandhaṃ pratipādayanti । tathāhi—na tāvat prakṛtaṃ
karma phale viniyujyate । “sarvebhyo vai darśapūrṇamāsau” ityanenaiva
tattatphalānvayasya prāptatvāt, saṃjñāntaravaiyarthyācca । nāpi karmāntaram,
prakṛtapratyabhijñānavirodhāt, viśiṣṭavidhigauravaprasaṅgācca । tena
karmaṇo viniyogāsambhavādviśeṣaṇameva guṇaḥ phale vidhīyate । na cai-
ṣāmasādhanatvāt prakṛtakarmāśrayatvānupapattiḥ । yataḥ sahaprasthānasaṃkrama-
ṇayostāvatkarmasādhanatvaṃ vyaktameva । anuṣṭhānāvṛtterapi puruṣaprayatna-
dharmmatvādāvṛttasya ca prayatnasyāvṛttakarmasādhanatvādyuktaṃ karmaṇo
guṇāśrayatvam ।</p>
<p>nanu loke tāvadete guṇā dadhyādivanna pratīyante । nāpi vede
dākṣāyaṇādiguṇapratipādakāni vacanāni śrūyante । ataḥ kutra
prasiddhasya phale vidhānamiti । ucyate-sākaṃ prasthāyye tāvat
“ājyabhāgābhyāṃ pracāryāgneyena ca puroḍāśenāgnīdhe srucau pradāya
saha kumbhībhirabhikrāmannāha” iti vacanaṃ sahaprasthānalakṣaṇaguṇa-
bodhakaṃ bhāṣyakāreṇodāhṛtam । tadgocaratvenaiva nyāyavyutpattau
satyāmudāharaṇāntare'pi yadi dṛśyate, tadā kalpanīyam । ato
guṇaphalasambandha evāyamiti na kiñcidanupapannam ।</p>
<p>prayojanam—pūrvapakṣe darśapūrṇamāsapṛthagbhūtaṃ jyotiṣṭomadharmakaṃ
karmāntaramevānuṣṭheyam । siddhānte tu neti ।</p>
<pb n="431"/>
<p>sūtrantu—vikāro vā darśapūrṇamāsayorevāvṛttādyavasthāmedaḥ
phale vidhīyate । prakaraṇātprakaraṇānugrahādityarthaḥ ।।</p>
<trailer>iti caturthaṃ dākṣāyaṇa yajñādhikaraṇam ।। 4 ।।</trailer>
<head>atha pañcamamīṣālambhādhikaraṇam</head>
<sutra>saṃskāraścāprakaraṇe'karmaśabdatvāt ।। 2. 3. 12 ।।</sutra>
<head>viṣayasaṃśayasaṅgatayaḥ</head>
<p>anārabhyādhīyate kiñcit “vāyavyaṃ śvetamālabheta bhūtikāmaḥ”
“sauryaṃ caruṃ nirvapedbrahmavarcasakāmaḥ” iti । darśapūrṇamāsayorapyā-
mananti—“īṣāmālabheta, caturo muṣṭīrnnirvapati” iti । tatrāyamarthaḥ
sāṃśayikaḥ—kiṃ dārśapūrṇamāsika ālambhe ālambho guṇavidhiḥ,
<pb n="432"/>
yadyapi prakṛtaṃ karma nāsti, tathāpyanārabhyādhītānāṃ prakṛtigāmitvāt
prakṛtau ca dārśapūrṇamāsike śakaṭe īṣālambhacaturmuṣṭinirvāpayorvi-
hitatvādupādeyasya caruguṇasya dūrasthakarmānuvādenāpi vidhātuṃ
śakyatvāt prākṛtālambhanirvāpānuvādenaiva śvetarūpacarurūpaguṇau
vidhīyete । tenāyamarthaḥ—dārśapūrṇamāsikī śakaṭeṣā śvetīkṛtyā-
labdhavyā । caturmuṣṭibhirnirvāpaścaroḥ karttavyaḥ । caruśabdaścātra
lokaprasidhyā vā lakṣaṇayā vā sthālīvācakaḥ । na ca phala-
padaśravaṇādvidhīyamāno guṇaḥ phala eva vidhīyatāmiti vācyam,
prakṛtāśrayābhāvāt । anenaiva ca vākyena phalasambandhakaraṇe
āśrayasambandhakaraṇe ca vākyabhedaprasaṅgāt । tena “sarvebhyo darśa-
pūrṇamāsau” iti pradhānaphalasyaivāṅgasambandhenānuvādaḥ । tathāca
sarvavanaspatīnāmarthavādato vāyudevatākatvādīṣāyā eva vāyavya-
mityanuvādaḥ । tathā cāgneyapuroḍāśaprakṛtibhūtānāṃ caturmuṣṭivrīhīṇāṃ
tejomayadevatātvāt sauryamiti gauṇo'yamityapyanuvādaḥ । tasmāda-
prakaraṇe anārabhya śrūyamāṇa ālambhanirvāpādiḥ saṃskāro guṇavi-
dhānārthaḥ syādavidyamānaśabdayogatvāditi prathamaḥ pūrvapakṣaḥ ।</p>
<p>atrāparitoṣāddvitīyaḥ pūrvapakṣo gṛhyate—</p>
<sutra>yāvaduktaṃ vā karmaṇaḥ śrutimūlatvāt ।। 2. 3. 13 ।।</sutra>
<p>ayamatra pūrvapakṣiṇo'bhisandhiḥ-yadi hi dārśapūrṇamāsikāla-
<pb n="433"/>
mbhanirvāpāvanūdya śvetacarurūpau guṇau vidhīyeyātāṃ, tato bhūtikāmo
brahmavarcasakāma iti phalapadānuvādo'narthakaḥ syāt । na ca pakṣaprā-
ptasya nityavadanuvādo'pi saṅgacchate । na caitatphalapadamālambhani-
rvāpaviśeṣaṇam । bhūtikāmasya ya ālambho brahmavarcasakāmasya yo
nirvāpastau ca śvetacarurūpau guṇau karttavyāviti vācyam । tathā ca
sati viśiṣṭānuvādādvākyabhedaprasaṅgāt । tenālambhanirvāpāveva
guṇaphalaviśiṣṭau vidhīyete । vāyusūryayostu devatātvenālambhanirvā-
payorevānanvayaḥ । tenāyamarthaḥ—yāvat kiñcicchvetaṃ dravyaṃ tadvāyumu-
ddiśyālabdhavyam । carudravyañca sūryamuddiśya nirvāpayitavyam । yattu
yāga eva paraṃ devatā tenānvīyata iti tatra tatrocyate tadetadadhikaraṇa-
siddhāntasiddhameveti na virodhaḥ । atoyāvaduktālambhanirvāpakarmacoda-
naiveyaṃ śrutimūlatvāt śabdapramāṇakatvāditi । evaṃ prāpte'bhidhīyate—</p>
<sutra>yajatistu dravyaphalabhoktṛsaṃyogādeteṣāṃ karma-
sambandhāt ।। 2. 3. 14 ।।</sutra>
<head>siddhāntaḥ</head>
<p>ayabhiprāyaḥ—bhavedevaṃ yadi pratīyāmāno dravyadevatānvayo
yāgabhāvanāvidhiṃ vinopapadyeta । tathāhi—sarvatra vidherviśeṣaṇapara-
tvādvidhirayaṃ vāyavyapadārthe devatāvati dravye saṅkrānto'vagamyate ।
na ca tyajyamānaṃ haviḥ pratyuddiśyamānāyā devatāyāḥ prāksiddhi-
<pb n="434"/>
rasti । tatra dravyaviśeṣaṇabhūtā devatā prāptyabhāvādaśakyānuvādā ।
sāpyavaśyaṃ vidheyā । na cobhayavidhānamantareṇa tat sambhavati । na
cālambhanirvāpabhāvanāvidhau devatāvidhirupapadyate, yāgaikakriyānvayi-
tvāddevatāyāḥ । tena dravyadevatāvācipadasaṅkrānto'yaṃ vidhiryāgabhāva-
nāmantareṇāparyavasyan kalpitaśabdavāyavyayāgāvacchinnāmeva bhāvanāṃ
dravyadevatāviśiṣṭāṃ vidhāya paryavasyatīti viśiṣṭayāgabhāvanāvidhire-
vāyam । taduktam—</p>
<lg>
<l>yathā phalapadaṃ prekṣya guṇapakṣo nirākṛtaḥ ।</l>
<l>devatāpadamālocya tathaivālambhamātratā ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 600)</p>
<p>nanu kathaṃ tarhyaindravāyavādivākyeṣu dravyadevatāviśiṣṭagrahaṇa-
vidhānam ? maivam; na hīdaṃ grahaṇamarthāntarabhūtam, kiṃ tarhi ?
yāgāvayavabhūtamevaitat । na hi devatoddeśenāgṛhītaṃ devatoddeśena
tyajyate । na cānyoddeśena tyāge yāgaḥ sampadyate । tena devatodde-
śenaiva gṛhītasya haviṣastyāgo yāga iti na yāgāvayavabhūte grahaṇe
devatoddeśo virudhyate । etañca yāgāpekṣāyāṃ “somena yajeta” ityeva-
meva pratyakṣaśruto yāgo'stīti na yāgakalpanāvakāśa hati । etacca
paśusomādhikaraṇa eva darśitam । na cātrālambhanirvāpau yāgaika-
deśau । nāpi sānnidhiśruto'tra yāgaḥ samastīti vaiṣamyam ।
<pb n="435"/>
na ca “āgneyaṃ caturddhā karoti” itivadyāgadvāreṇaivānyataḥ siddhadeva-
tānvayasyālambhamātraṃ nirvāpamātraṃ ca vidhīyata iti vācyam । yato
dravyasaṃskāre vidhīyamāne devatābhāvasyānapekṣitatvādanyataḥ siddha-
devatāsambandhasyāpi bhaveddravyopalakṣaṇatvam । iha tu karmāṅgabhūta-
tvena devatāyā vidhīyamānatvānnopalakṣaṇatvam । kiṃ tarhi ? anu-
ṣṭheyatvameva । na ca yāgaṃ vinā devatānuṣṭhānaṃ sambhavatīti siddhaṃ
yāgabhāvanāvidhānam । ālambhanirvāpau tu prakṛtiprāptau pratyayasā-
dhutvārthamanūdyete iti siddham ।</p>
<p>prayojanam—pūrvapakṣe ālambhamātrānuṣṭhānam । siddhānte
yāgānuṣṭhānamiti ।</p>
<p>sūtrantu—ālambhavākye ca yajatiḥ yāgo vidhīyate ।
dravyaphalabhoktṛsaṃyogāt dravyaphaladevatāsambandhāt yāgakarmaṇaiva teṣāṃ
sambandhādityarthaḥ ।।</p>
<trailer>iti pañcamamīṣālambhādhikaraṇam ।। 5 ।।</trailer>
<pb n="436"/>
<head>atha ṣaṣṭhaṃ vatsālambhādhikaraṇam</head>
<sutra>viśaye prāyadarśanāt ।। 2. 3. 16 ।।</sutra>
<head>viṣayasaṃśayasaṅgatayaḥ</head>
<p>athātra bhagavānācārya idamudāhṛtya “vatsamālabheta vatsanikāntā
hi paśavaḥ” iti imaṃ saṃśayamupanyasyati sma—kiṃ yajatimadabhidhāna
evālabhatiḥ ? utālambhamātravacanaḥ ? iti । ālambhanirvāpavākyayo-
rdravyadevatāsambandhabhedānumitayāgabhedaṃ pratipādyedānīṃ prasaṅgena devatā-
sambandhapratyudāharaṇe pratipādayitavye prathamaṃ spaṣṭatvādālambhe
pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—agnihotraṃ prakṛtya dohavi-
dhimāmnāya “vatsamālabheta vatsanikāntā hi paśavaḥ” iti śrūyate ।
tena nātra prakṛtibhūtadaikṣapaśvālambhānuvādena vatsasparśavidhānamātraṃ
śaṅkanīyam । ārabhyādhītatvena prakaraṇabādhābhiprāyaprakṛtigāmi-
tvāsambhavāt । saṃskāryatvena śrūyamāṇasya viniyogabhaṅgaṃ vinā
karmānuvāde vidhānāsambhavācca yāgavidhirevāyamiti haitukaḥ pratya-
vatiṣṭhate । tathāhi—“vatsamālabheta” ityatrālabhatidhāturyāgāvabo-
dhārthaḥ, vaidikaprāṇikarmālambhakriyāviṣayatvāt । evaṃvidhaḥ sa
<pb n="437"/>
yāgāvabodhārtho yathā vāyavyavākyasthālabhatidhāturiti । atra
vaidikagrahaṇaṃ ‘kāntāmālabheta’ iti vyavacchettum । prāṇikarmakriyā-
viṣayatvagrahaṇam “īṣāmālabheta” iti vyavacchettum । na cāya-
masiddhaḥ, viśeṣaṇaviśeṣyaviśiṣṭānāṃ pakṣadharmatāyāḥ pramāṇasi-
ddhatvāt । nāpi viruddhaḥ, sādhyaviparītavyāptyabhāvāt । nāpi
sādhāraṇānaikāntikaḥ, vipakṣavṛttyabhāvāt । nāpyasādhāraṇaḥ,
sādharmyadṛṣṭāntasambhavāt । yāgāntaravidhirveti dvedhā pūrvapakṣasambhavaḥ ।
tatra pūrvasmin kalpe prakaraṇādhītamantraprāptacchāgabādhaprasaṅgāt
vikalpasya cāṣṭadoṣaduṣṭasyānyāyyatvāt mantrasya cānyārthatva-
prasaṅgāt yāgāntaravidhirevāyaṃ tasya ca devatāprāptiratideśāt ।
prakaraṇādagnihotrāṅgatvena pṛthakphalakalpanā । tasmāt pūrvādhikara-
ṇavat kalpitayajipadena yāgavidhānameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi pūrvādhikaraṇavadālabhatau yajiḥ
kalpayituṃ śakyate । tatra hi vidheyārthadevatāpadānurodhena yajiḥ
kalpitaḥ na cātra tathābhūtaṃ devatāpadamasti । kiñca yāgavidhipakṣe
vatsasya yāgasādhanatvādviniyogabhaṅgena vatsena yāgaṃ kuryāditi
vākyārtho varṇanīyaḥ । tathā ca satyagnihotrahomīyadohopayogitayā
prayojanavato vatsasya dvitīyāśrutyavagataṃ saṃskāryatvaṃ bādhyeta, īdṛśañcā-
<pb n="438"/>
pekṣitaṃ dhenuprasnavanaṃ hīyate । ato'numānamapyetadāgamavādhitaviṣayaṃ
nātmānameva labdhumalam । ālambhabhāvanaṃ ca nālabhatau yāgānumā-
pakam, devatāsambandhasyaiva yajatyavyabhicārāt । tasminnavyabhi-
caritasambandhe sati hiṃsātvavadaprayojakaścāyaṃ heturiti ।</p>
<p>kiñca “vatsanikāntā hi paśavaḥ” iti vākyaśeṣaśca śrūyate ।
ayañca hetuvannigadārthavādo vatsaprītyarthaḥ sparśanaṃ vidhātumupapadyeta ।
māraṇārthālambhapakṣe tu vatsapriyatvaṃ paśūnāmucyamānamasambaddhameva
syāditi । tena yāvaduktālambhavidhireveti siddham ।</p>
<p>prayojanam—pūrvapakṣe vatsasādhanakayāgānuṣṭhānam । siddhānte tu
vatsasaṃskārālambhamātrānuṣṭhānam ।</p>
<p>sūtrantu—pūrvādhikaraṇoktayāgānumānahetorddevatāsambandhasyābhā-
vena ‘yāvaduktaṃ vā karmaṇaḥ śrutimūlatvāt’ ityanenaiva pūrvapakṣasūtreṇa
siddhāntasiddheḥ liṅgadarśanamātraparaṃ “vatsamālabheta” iti kiṃ
yāgavidhiḥ ? uta vatsasaṃskārālambhavidhiḥ ? iti saṃśaye prāyadarśa-
nātsaṃskāratvaniścayaḥ, prāyadarśanañcātra bahupradeśāmnānam ।
yathāgryaprāye likhito'grya iti ।।</p>
<trailer>iti ṣaṣṭhaṃ vatsālambhādhikaraṇam ।। 6 ।।</trailer>
<pb n="439"/>
<head>atha saptamaṃ carūpadhānādhikaraṇam</head>
<sutra>saṃyuktastvarthaśabdena tadarthaḥ śrutisaṃyogāt ।। 2. 3. 18 ।।</sutra>
<head>viṣayasaṃśayasaṅgatayaḥ</head>
<p>astyagniḥ । tatra “naivāraścarurbhavati” ityustvā “ya enaṃ caru-
mupadadhāti” iti śrūyate । tatra sandihyate—kiṃ caruryāgārtho yāgaṃ
kṛtvāvaśiṣṭamupadhātavyam ? athopadhārnā eva ? iti । pūrvamālambha-
pratyudāharaṇaṃ pratipādya prasaṅgādidānīṃ nirvāpapratyudāharaṇaṃ vaktavyam ।
yadyapyatra nirvāpo na śrūyate, tathāpi caturmuṣṭinirvāpasya carāvāva-
śyakatvāt adhikadevatāsambandhatāyāścarugocaratvāt yadi caruryā-
gārthastadā taddvāreṇa nirvāpo'pi yāgārtha iti carudvāreṇa nirvāpa-
pratyudāharaṇaṃ pratipādyate ।</p>
<head>rpū/?/pakṣaḥ</head>
<p>atrāyaṃ pūrvapakṣiṇo'bhisandhiḥ-yadyapyagnyādhānārtheṣṭakāsyaṇḍi-
lavantaṃ kratuṃ prakṛtya śrūyate “naivāraścarurbhavati bṛhaspatervā etadannaṃ
yannīvārā ya etaṃ carumupadadhāti” iti, tathāpi “naivāraścarurbhavati”
ityatra caroḥ svayaṃ bhavanāsambhavānnaivāraṃ caruṃ bhāvayediti vākyārtho
vyañjanīyaḥ । tatra ca kimarthamiti prayojanāpekṣāyāṃ nopādhānārthatvam,
<pb n="440"/>
“carumupadadhāti” iti dvitīyāśrutyopādhānasyaiva carvarthatvāvagamāt ।
nāpīṣṭakāsthalaniṣpatyarthatvam, adṛṣṭārthatvāpatteḥ । nāpi sannidhānāt
prakṛtayāgārthatvam, tasya dravyāntarāvaruddhatvenāsyānavakāśāt । tena
“bṛhaspatervā etadannaṃ yannīvārāḥ” ityarthavāde nīvāradvāreṇa caru-
sambandhitāmātre śrute'pi bṛhaspatiḥ sambandhāntarābhāvāddevatātvena
sambadhyate । na ca taddhitacaturthīmantravarṇaireva devatā pratipādyata iti
niyamo'sti । tadabhāve'pyapekṣāvaśāt phalamiva rātrisatre deva-
tāpyatrārthavādādbhaviṣyati । kiñca śākhāntarārthavāde carusamānā-
dhikaraṇe taddhitaśrutirevāsti—“bārhaspatyo bhavati” iti ।
tenāyamarthaḥ—bārhaspatyaṃ naivāraṃ caruṃ bhāvayediti । na cāyamartho
yāgaṃ vinopapadyata iti kalpitayajipadopanīto yāga eva dravyadevatā-
viśiṣṭo vidhīyate । tathā sati yāgāvaśiṣṭacarupratipattikarmaiva
carūpadhānam । evaṃ sati viniyogabhaṅgo'pi na bhaviṣyatīti
carudvāreṇa nirvāpo'tra yāgārtha eveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi carau bṛhaspatirdevatātvena samba-
dhyeta । tathāhi—“bṛhaspatervā etadannaṃ yannīvārāḥ” ityarthavādā-
nnīvārāṇāṃ bṛhaspatisambandho'vagamyate, na caroḥ । nāpi
vidhyuddeśe bṛhaspatiḥ śrūyate । na ca devatāpratipādakataddhitacaturthī-
<pb n="441"/>
mantravarṇānāmanyatamaḥ śabdo'tra vidyate । tredhāpyasannocito'yaṃ
devatānvayaścaroḥ vinaiva kāraṇaṃ kalpanīyaḥ । taduktam—</p>
<lg>
<l>tredhā ca devatāyogaścarorasyānumānikaḥ ।</l>
<l>nīvārasthārthavādasthataddhitādivivarjanāt ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 605)</p>
<p>na ca naivāraṃ caruṃ bhāvayet kimarthamityapekṣāyāmitarā-
sambhavena yāgārthatve yāgasiṃdhyarthameva devatākāṅkṣāsadbhāvādyathākatha-
ñcidarthavādapratītasyāpi devatātvenānvaya iti vācyam । artha-
karmatve'pyupadhānasya carumiti dvitīyopapatteḥ । upadhānaṃ khalvatreṣṭa-
kāsandhipūraṇāya carunidhānam । tacceṣṭakāsaṃyogādādyaprayojanava-
taścaroḥ sthaladeśaprāptirūpasaṃskāreṇaiva sthaṇḍilanirmāṇārthamiti na
dvitīyānupapattiḥ । na caivaṃ satyupadhānasya carusaṃskāratvameveti
nārthakarmatvam । sthalanirmāṇārthopadhānārthatvavyatirekeṇa prayojanānta-
rānavagamāt । tena yathārthajñānārthasyaivādhyayanasyārthākṣiptaścarusaṃskā-
ro'nūdyate । evaṃ ca sati “bārhaspatyo vā bhavati” iti śākhāntarī-
yārthavādagatataddhitaśrutirapi vidhyuddeśāvagatopadhānārthatvena carorde-
vatāvidhānācca (?) kintu “bṛhaspatervā etadannaṃ yannīvārā” iti
śākhāntarīyārthavādasya nīvāradvāreṇa carustutyarthatvādasyāpi
nīvāradvāreṇa carustutyarthatvameveti । tena yāvaduktaṃ caruvidhirevāyamiti
na carudvāreṇa nīrvāpasya yāgīyatvam ।</p>
<pb n="442"/>
<p>prayojanam—pūrvapakṣe carudravyakabṛhaspatidevatākayāgānuṣṭhānam ।
siddhānte tūpadhānārthaṃ carureva karttavya iti ।</p>
<p>sūtrantu—saṃyuktaścarurarthaśabdena upadadhātīti prayojanaśabdena
tadarthaḥ upadhānārthaḥ, evaṃ śrutisaṃyogadityarthaḥ ।।</p>
<trailer>iti saptamaṃ carūpadhānādhikaraṇam ।। 7 ।।</trailer>
<head>athāṣṭamaṃ pātnīvatādhikaraṇam</head>
<sutra>pātnīvate tu pūrvatvādavacchedaḥ ।। 2. 2. 19 ।।</sutra>
<head>viṣayasaṃśayasaṅgatayaḥ</head>
<p>tvāṣṭraṃ pātnīvataṃ vidhāyāha—“paryagnikṛtaṃ pātnīvatamutsṛjati”
iti । tatra sandehaḥ—kiṃ tvāṣṭrasya paryagnikṛtasyaiṣa utsargo vidhī-
yate ? uta tasmādyāgāntaram ? iti । ālambhanirvāpayoḥ pratyu-
dāharaṇatvena yajimadabhidhānaṃ nirākṛtyedānīṃ prakṛtodāharaṇe'pi
yajimadabhidhānaṃ nirākriyate ।</p>
<head>pūrvapakṣaḥ</head>
<p>/?/ pūrvapakṣiṇo'bhisandhiḥ-yadyapi “tvāṣṭraṃ pā/?/-
/?/” /?/ /?/gaṃ vidhāya taṃ prakṛtya śrūyate-paryagnikṛtaṃ pātnīvatamu/?/-
jati” iti, tathāpi pūrvatra guṇavidhānāsambhavāt karmāntaravidhirevāyam ।
<pb n="443"/>
tathāhi—na tāvat pūrvasmin yāge vikalpena pātnīvataśabdopanītā
ekā devatā vidhīyate, utpattiśiṣṭadevatāvarodhāt । nāpi paryagni-
karaṇam, atideśaprāptatvāt । nāpyutsargaḥ, utpattivākyenopalabdha-
tvāt । tena vāyavyavākyavat patnīvacchabdābhidheyadravyadevatānva-
yārthasaṅkrānto'yaṃ vidhiḥ kalpitayajiśabdapratipādyaṃ yāgāntarameva
dravyadevatāviśiṣṭaṃ devatāguṇasāmānyena pūrvayāgaprakṛtikam, agniṣo-
mīyaprakṛtikameva vā vidadhātīti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi prakṛtaguṇavidhirna sambhavet ।
tatra yadyapyanye guṇā na vidhīyante, tathāpi paryagnikaraṇāntānyaṅgā-
nyevātra vidhāsyante । tathāhi—kathambhāvākāṅkṣī tvāṣṭraprayogavacanaḥ
prakṛtau klṛptopakārakāṇyaṅgānyapekṣamāṇaḥ paryagnikṛtaśabdopanītānyeva
tadantānyaṅgānyaupadeśikāni gṛhītvā caritārtho nātideśalabhyānya-
ṅgāntarāṇyapekṣate । nanu “iḍāntātithyā santiṣṭhate” ityādivacca
nātra paryagnikaraṇāntāṅgapratipādakaśabdo'sti । ataḥ kathaṃ
tadantāṅgavidhānam ? ucyate—paryagnikṛtaśabdo hi nirvṛttayathā-
prasiddhaparyagnikaraṇaviśiṣṭaṃ dravyamupādatte । tacca paryagnikaraṇaṃ pūrvāṅgeṣu
kṛteṣveva prakṛtau nirvṛttaṃ, tena paryagniśabdo'tra prakṛtacodanāprati-
pāditamevāṅgakalāpamupanayati । sa evātrotsṛjatyākhyātavartinā
<pb n="444"/>
vidhinotsargānuvādena vidhīyate, naivotsargaḥ । vidhipratyayasannidhi-
viśeṣeṇa bhāṣyakāreṇoktam—utsargo vidhīyata iti ।</p>
<p>na ca vācyam—atideśato'pi prāpsyataḥ kiṃ vidhineti ।
uttarāṅgavyavacchedaphalatvena vidhisāphalyāt । na caivaṃ sati parisaṃ-
khyā, atideśaprāpteḥ prāgeva vidhiprāpteḥ । nāpi vācyam—yadutsṛjanti
tatparyagnikṛtamityetāvataiva vākyasamāptau punaḥ pātnīvatamiti viśeṣaṇe
viśiṣṭānuvādāt vākyabhedaḥ syāditi । yato noddeśyaviśeṣaṇaṃ pā-
tnīvataśabdārthaḥ vināpi viśeṣaṇaṃ prakaraṇādeva paryagnikaraṇavidheḥ
tvāṣṭrasambandhāt । kiñca nityānuvādo'yam । anuvādasya ca yadya-
pyanyatprayojanaṃ nāsti, tathāpi bhinnataddhitāntapadābhidheyadevatayoḥ
samuccaye ekenāpi taddhitāntena padena tadabhidhānaṃ śakyam, natve-
kataddhitāntapadābhidheyayoḥ samuccitadevatayoragnīṣomayoranyatarapadeneti
jñāpanārthaṃ prakṛtapratyabhijñādyotanameva prayojanam । ataḥ prakaraṇapratya-
bhijñāte tvāṣṭrayāga eva paryagnikaraṇāntāṅgarītividhānamiti siddham ।
taduktam—</p>
<lg>
<l>prakṛtapratyabhijñānāt prayogo'nyo'vagamyate ।</l>
<l>paryagnikaraṇāttasminnaṅgarītirvidhīyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 607)</p>
<p>nanvevaṃ sati gṛhamedhīyena sahāsya ko viśeṣaḥ ? ucyate—ya/?/tra
<pb n="445"/>
devatābhidhānaṃ nirākṛtya guṇavidhitvavyutpādanena sa eva nyāyaḥ
sthirīkriyata iti nānupapannaṃ kiñcit ।</p>
<p>prayojanam-pūrvapakṣe kevalapatnīvaddevatākayāgāntarānuṣṭhānam ।
siddhānte neti ।</p>
<p>sūtrantu—pātnīvate patnīvatpadayuktavākye pūrvavatvādupadeśenaiva
prākṛtadharmavatvasambhavāt paryagnikaraṇāntāṅgātiriktāṅgānāmavacchedaḥ
phalaṃ vidherityarthaḥ ।।</p>
<trailer>ityaṣṭamaṃ pātnīvatādhikaraṇam ।। 8 ।।</trailer>
<head>atha navamamaṃśvadābhyādhikaraṇam</head>
<sutra>adravyatvāt kevale karmaśeṣaḥ syāt ।। 2. 3. 20 ।।</sutra>
<head>viṣayasaṃśayasaṅgatayaḥ</head>
<p>na kasyacidapi prakaraṇe śrūyate “eṣa vai haviṣā haviryajate,
yo'dābhyaṃ gṛhītvā somāya yajate । parā vā etasyāyuḥ prāṇa eti ryo'śuṃ
gṛhṇāti” iti । atra sandehaḥ-kiṃ yāgāntarametadguṇakam ? uta
jyotiṣṭome yāge guṇavidhiḥ ? iti pūrvaṃ “paryagnikṛtaṃ pātnīvatamu-
tsṛjati” ityasya yajimadabhidhānaṃ nirākṛtyedānīṃ prasaṅgādaṃśvadābhya-
vākyayorapi yajimadabhidhānaṃ nirākriyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—stutyā tāvadatra vidhiḥ
<pb n="446"/>
kalpanīyaḥ । aṃśvadābhyavākye tāvat pradhānatvādyāga eva kalpayitumu-
citaḥ । anārabhyādhītatvena tadanuvādena grāhyaviśeṣarahitagrahaṇalakṣaṇa-
guṇavidhānāsambhavāt । somāyeti caturthyā somo devatā, dravyamapi
“haviṣā haviryajate” ityanuvādāt । tadaiva haviṣā haviryajati
yadi somadravyeṇa somameva devatāṃ yajate । adābhyamiti saṃjñā-
pyadṛṣṭārthasya pradhānayāsyaivaṃguṇaphalopabandhanatvārthamucitā । na
dṛṣṭārthasya grahaṇasya, saṃjñāṃ vināpi tatra vyavahārasambhavāt । soma-
dravyakatvācca jyotiṣṭomavikāro'yam । tathā ca sati grahaṇamapi
prakṛtiprāptamevānūdyate । tenādābhyavākye tāvatsomadravyakaṃ somadevatā-
kañca karma vidhīyata iti siddhaṃ karmanāmadheyatvam । tatra ca grahaṇe
saṃskāratvena nāmadheyasambandhāyogyatvāt pratyayārtho'tra saṃjñāvacchinno
vidhīyate—aṃśuṃ kuryāditi । grahaṇaṃ tvanūdyate । anuvādasya ca
prāptaviṣayatvād grahaṇaliṅgenaiva grahaṇatvamasyonnīyate na jyotiṣṭo-
magatātidiṣṭadravyadevatāsambandhāt । yāgarūpaivāṃśusaṃjñikā kriyā
vidhīyata iti yathākathañcidatra pūrvapakṣagamaniketi । tasmādaṃśvadābhya-
vākyayorapi yajimadabhidhānamiti । evaṃ prāpte—</p>
<p>siddhāntaḥ</p>
<p>abhidhīyate—bhavedevaṃ yadi grahaṇarūpasaṃskāramātraparyavasito'yaṃ
<pb n="447"/>
vidhirbhavet tathāhi—na tāvadatra vidhiḥ śrūyate, kintu kalpanayāsau ।
yadi viśiṣṭayāgaviṣayo'sau kalpyeta, tadānīmaṃśuviśeṣaṇavidhikalpa-
nam, atideśakalpanaṃ, phalakalpanañceti kalpanāgauravamāpadyeta । grahaṇa-
svarūpasaṃskāravidhikalpanāyāṃ tu na kalpanāgauravamiti tadvidhireva
kalpyate, yāgaścānūdyate । sa ca somadravyaśruteḥ somayāgo nirṇī-
yate । nanu somāyeti nāyaṃ dravyanirdeśaḥ । kiṃ tarhi ? devatānirdde-
śo'yamityuktam । maivam; vidhau lakṣaṇāprasaṅgāt । kintvanuśāsa-
navaśādiyaṃ tādarthye caturthī dravyanirddeśārthā । tenāyaṃ sambandhaḥ—
somārthamadābhyasaṃjñakagrahaṇaṃ kuryāditi । sāmānādhikaraṇyāda-
dābhyasya grahaṇanāmadheyatvameva । na ca saṃskāre nāmadheyānupayogaḥ ।
“traidhātavīyā dīkṣaṇīyā bhavati” ityādiṣu traidhātavīyānāmāvacchi-
nnasyaiva saṃskārasya dīkṣaṇīyādikārye vidhānopayogadarśanāt ।
tenātra somasya devatātvābhāvāt “haviṣā haviryajate” ityarthavādādapi
na somadravyadevatāsambandhaprāptiriti na yāgaśaṅkāsambhavaḥ । tasmāda-
dābhye tāvanna yāgavidhānam । kintu (?) jyotiṣṭomānuvādenā-
dābhyasaṃjñakagrahaṇāntaravidhānameveti । aṃśau yajiśabdābhāvāddravya-
devatāsambandhābhāvācca vidhirunnīyamānoṃ'śugrahaṇaviṣaya evāvatiṣṭhate ।
jyotiṣṭomaśabdaśca (?) vaidikagṛhṇātisāmānyena jyotiṣṭomasyaivo-
pasthitirniścīyate ।</p>
<pb n="448"/>
<p>taduktam—</p>
<lg>
<l>grahaṇaṃ nāmadheyañca kevalaṃ yatra gamyate ।</l>
<l>vatsālambhādapi nyūnaṃ tadadravyatayeṣyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 609)</p>
<p>etattvabhyupagamavādenoktam । vastutastu śrīmattaittirīyaśākhāyāṃ
jyotiṣṭomaprakaraṇa evānayorāmnānamiti sphuṭaṃ jyotiṣṭoma eva
grahamavidhānam । tathā ca sati yathā “saptadaśa sāmidhenīranubrūyāt”
ityanārabhyavādena sāmidhenīsaptadaśasyotpattirmitravindādhvarakalpāyāṃ
prakaraṇādhītena viniyogaḥ, tathātrāpyanārabhyaśrutyotpādakatvamārabhya
śrutasya ca viniyojakatvamiti vivektavyam । ato'trāpi guṇa-
vidhāyakatvam, na tu yāgavidhāyakatvamiti siddham ।</p>
<p>prayojanam—pūrvapakṣe jyotiṣṭomadharmakaṃ yāgāntaramanuṣṭheyam ।
siddhānte tu jyotiṣṭoma eva grahaṇāntarānuṣṭhānamiti ।</p>
<p>sūtrantu—adravyatvāddevatāsambandhidravyābhāvātkevale grahaṇe
śrute phalavato jyotiṣṭomasyaiva grahaṇaṃ śeṣo bhavediti ।।</p>
<trailer>iti navamamaṃśvadābhyādhikaraṇam ।। 9 ।।</trailer>
<pb n="449"/>
<head>atha daśamaṃ cayanādhikaraṇam</head>
<sutra>agnistu liṅgadarśanāt kratuśabdaḥ pratīyeta ।। 2. 3. 21 ।।</sutra>
<head>viṣayasaṃśayasaṅgatayaḥ</head>
<p>astyagniḥ “ya evaṃ vidvānagniṃ cinute” iti । evaṃ vidhā-
ya śrūyate—“athāto'gnimagniṣṭomenānuyajanti tamukthena, tamatirā-
treṇa, taṃ ṣoḍaśinā” ityevamādi । atra sandehaḥ—kimagniśabdo
yāgavacano jyotiṣṭomādibhyaḥ karmāntaraṃ ‘cinute’ ityākhyātena
vidhīyate ? uta dravyavacano jyotiṣṭomādiṣu guṇavidhāname-
tat ? iti । pūrvamaṃśvadābhyayoryāgavidhinirāsena guṇavidhānaṃ
pratipādyedānīm “agniṃ cinute” ityatrāpi prasaṅgena pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ-yadyapi “agniṃ cinute” ityatra
yāgo na śrūyate, tathāpyuttaravākye'gniṣṭomokthyaṣoḍaśyatirātrasaṃsthā-
vidhipare “athāto'gnimagniṣṭomenaivānuyajati” ityatrāgniśabdasya
yajisāmānādhikaraṇyenānuvādadarśanāt “agniṃ cinute” ityatrāpya-
gniśabdasya yāganāmatvamiti niścīyate । nāmadheyakaraṇañca tatprakhya-
nyāyenaiva, “āhavanīye juhoti” iti śāstreṇāhavanīyaprāpteḥ ।
tenāyaṃ vākyārthaḥ—agnisaṃjñakaṃ yāgaṃ kuryāditi । vacanāt
<pb n="450"/>
“iṣṭakābhiragniṃ cinute” ityatra prāptaṃ pratyayaprayogārthamanūdyate ।
avyaktacodanātvenāsya jyotiṣṭomavikāratvāddravyadevatālābhaḥ ।
phalañca “ṛdhnotyeva” ityarthavādāvagataṃ ṛddhirūpameva । “eṣa
vāva prathamo yajño yajñānāṃ yajjyotiṣṭomaḥ” ityanena (prāptasya) jyo-
tiṣṭomapaścādbhāvasyāgniṣṭomādivākyasthenānuśabdenānuvādaḥ । bhavatu
vā vyadhikaraṇo'yamagniṣṭomaśabdaḥ, tathāpyagniśabdo'yaṃ yāgasādhanam ।
evaṃ hi tadā vākyārthaḥ—agniṣṭomenāgnimanuyajatīti । na
cāgnerayāgatve'gniṣṭomādibhiranuyajanamupapadyate, tulyarūpāṇāmeva paurvā-
paryayogopapatteḥ । yathā gacchati devadatte devadattamanugacchatīti ।
tadatra sāmānādhikaraṇyapakṣe agnināmadheyayāge'gniṣṭomādivākyairagni-
ṣṭomasaṃsthādirūpaguṇavidhānam, eko yāgaḥ । vaiyadhikaraṇya-
pakṣe tu “agniṣṭomenāgnimanuyajati” iti yajatisāmānādhikaraṇye-
nāgniṣṭomādipadenāgniṣṭomādinānāsaṃsthādiguṇaphalavadupāttajyotiṣṭo-
māderagninā sahānuśabdena paurvāparyavidhānāt phalavatsannidhinyāye-
nāgnyākhyayāgasya tadaṅgatvameva । ṛdhnotīti phalaśrutirarthavāda eveti
vivektavyam । athavā “athaiṣa jyotiḥ” iti vākyapravṛttivelāyāma-
nirūpitārthatvāt “ya evaṃ vidvānagniṃ cinute” ityatraitadanuvādena guṇa-
vidhānaṃ vā agniṣṭomādisatyajyerodhāt (?) । viniyogabhaṅgasya ca
gatyantare satyasambhavāt sambhavamātreṇopanyastaḥ ।</p>
<pb n="451"/>
<p>nanu dravyavacano'pyagniśabdo (?) dvitīyāśrutestatsaṃskāracayana-
vidhānameva yuktam । na; alaukikāgneranavagatopayogasya saṃskāra-
vidhivaiyarthyāt । anārabhyādhītatvena ca prakaraṇābhāvāt । parṇatā-
derjuhvādivatkratvavyabhicārābhāvāt । adābhyavacchākhāntare'pi praka-
raṇe punaḥ saṃkīrttanānupalabdheśca na kratvanvayyagnisaṃskāratvam । na ca
ṛddhirūpaphala eva guṇavidhānam, anārabhyaśrutatvena prakṛtāgnirū-
pāśrayābhāvāt । anenaivobhayasambandhakaraṇe vākyabhedaprasaṅgāt ।
tenoktanyāyenāgnisaṃjñāvacchinnayāgavidhirevāyam । evañca sati
“agneḥ stotram, agneḥ śastram, ṣaḍupasado'gneścityasya bhavanti” iti
yāgāvyabhicāriliṅgadarśanānyupapatsyanta iti । evaṃ prāpte'bhidhīyate-</p>
<sutra>dravyaṃ vā syāccodanāyāstadarthatvāt ।। 2. 3. 22. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi “agniṃ cinute” ityatra jvalanaṃ
parityajyāyamagniśabdaḥ kathañcidapi yāganāmadheyaṃ bhavet । tathāhi-
rūḍho hyayamagniśabdo jvalane । na cāsya matvarthalakṣaṇādoṣabhayena
nāmadheyatvam, nirūḍhārthasyottaraparatve “somena yajeta” itivanma-
tvarthalakṣaṇāyā adoṣatvāt । nāpi rūḍhatve'pi vākyabhedādīnā-
manyatamannāmadheyakāraṇamasti । yattu tatprakhyamastītyuktam, tanna;
vidhitsitaguṇaprāpiśāstrāntarasadbhāve hi tatprakhyanyāyo bhavati ।
<pb n="452"/>
na cātrāgnirvidheyatvena pratīyate । kiṃ tarhi ? kiṃ tarhi ? dvitīyāsaṃyogāccayana-
saṃskāryatvena । na cottaravākye yajisāmānādhikaraṇyenāgnipadasya
nāmadheyatvanirṇayaḥ, arthāntaraprasiddhasya yajisāmānādhikaraṇyā-
sambhavāt । na ca vaiyadhikaraṇye'pyagnimanu yajatītyanuśabdasya
sajātīyakriyāsāpekṣatvādagniśabdasya yāganāmadheyatvam । ‘śrāddha-
manubhuṅkte’ iti vijātīyakriyāpekṣāyāmapyanuśabdadarśanāt । yatra
tvanupāttaḥ kriyāviśeṣaḥ ‘devadattamanugacchati’ ityādau, tatra
sajātīyakriyāyā eva buddhisannidhānāt tatkalpanamevocitam । iha
tvagnisambandhacayanakriyāyā eva buddhisthībhūtatvānna sajātīya-
kriyākalpaneti vaiṣamyam । ata evārthāntaraprasiddhasya yajisāmā-
nādhikaraṇyāsambhavāt “athaiṣa jyotiḥ” itivat pūrvavākyepakrā-
ntasyotpattisamāptirityetadapi nirastaṃ veditavyam । taduktam—</p>
<lg>
<l>atyantarūḍhaśabdatvādvākyabhedādibhirvinā ।</l>
<l>jvalanaṃ na parityajya kraturagniḥ pratīyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 611)</p>
<p>tasmādagniśabdasya prasiddhārthagrāhitvāccinoteśca yāgābhidhānā-
śakterdravyadevatābhāvāt dvitīyānurodhāccāgniṃ cayanena saṃskarotītye-
tāvataiva codanārtho'vadhāryata iti । nanu cāyaṃ nāgnisaṃskāraḥ
kratvarthāgnirnirṇīyate, tathāpyuttaravākye “agnimanuyajati” ityatra
<pb n="453"/>
karmapravacanīyadvitīyāyāḥ kriyāntarāpekṣatvāt sannidheśca yajana-
kriyaiva sambadhyate । tenāyamarthaḥ—camanasaṃskṛtamagnimanu agniṣṭo-
mādibhiryajanam । evañca sati cayanasya kratvarthatvāt “agniṃ cinute”
ityatrāpi kratvarthatvādāhavanīyaviṣayatvameva cayanasya niścīyate ।
“agneḥ stotramagneḥ śāstram” ityādivākyeṣvagniśabdasya dravyapara-
tvānupapatterlakṣaṇayā yāgaparatvameva । na cātra vākyadvaye'pyagni-
śabdasya mukhyārthatve'pi kācidanupapattirastīti na yāgavidhānam,
kintu prakṛtivikṛtyorevāgneścayanasaṃskāraguṇavidhānamiti । na ca
vācyam—prakṛtāveva saṃskāro vidhīyatām । atideśatastu vikṛtau
prāptirbhaviṣyatīti vyarthaṃ vikṛtau vidhānamiti । yato nirddiṣṭāśrayasya
phalasādhanatvābhāvārthaṃ cayanasambandhino guṇāt phalakāmasyā-
pravṛttiḥ, upadeśe tu pravṛttiriti yuktamubhayatra vidhānādarthavatvam ।</p>
<p>prayojanam—pūrvapakṣe'gnināmāvacchinnayāgāntarānuṣṭhānam ।
siddhānte tu prakṛtivikṛtyoścayanasaṃskāramātrānuṣṭhānamiti ।</p>
<p>sūtrantu—vākyadvaye'pi dravyamevāgniśabdārtho bhavet । cayana-
codanāyāstadarthatvādagnyarthatvādityarthaḥ ।।</p>
<trailer>iti daśamaṃ cayanādhikaraṇam ।। 10 ।।</trailer>
<pb n="454"/>
<head>athaikādaśaṃ prakaraṇāntarādhikaraṇam</head>
<sutra>prakaraṇāntare prayojanānyatvam ।। 2. 3. 24. ।।</sutra>
<head>viṣayasaṃśayasaṅgatayaḥ</head>
<p>kauṇḍapāyināmayane śrūyate—“māsamagnihotraṃ juhoti । māsaṃ
darśapūrṇamāsābhyāṃ yajeta” ityevamādi । tatra sandihyeta—agnihotre
niyatayośca darśapūrṇamāsayormāso vidhīyate kālaḥ ? atha niyatāda-
gnihotrānniyatābhyāṃ ca darśapūrṇamāsābhyāṃ karmāntaram ? iti । pañcasu
bhedapramāṇeṣu paryavasiteṣvidānīmavasaraprāptaḥ prakaraṇāntaranibandhanaḥ
karmabhedaḥ pratipādyate ।</p>
<head>pūrvapakṣaḥ</head>
<p>atrāyamabhiprāyaḥ pūrvapakṣiṇaḥ—agnihotradarśapūrṇamāsanāmnoḥ
prasiddhatvāt samabhivyāhṛtasya juhoteryajateśca tadarthatve secanavatprakara-
ṇāntare śrutatvenārthāntaraviṣayatvam । lokaprasiddhārthānāmaṅgadādi-
śabdanāmapi vede'rthāntaraprasaṅgāt । tena yatra lokaprasiddhārthasya
pratyabhijñāyamānasya vede nārthāntaratvam, tatra veda eva prakaraṇāntara-
mātreṇārthāntaramiti kuta etat ? taduktam—</p>
<lg>
<l>agnihotrādiśabdena pūrvaṃ karmāvabodhitam ।</l>
<l>na viprakarṣamātreṇa bhedarūpaṃ prapadyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 613)</p>
<pb n="455"/>
<p>ataḥ pūrvasminneva karmaṇi juhotiyajatibhyāmanūdite vākyena
prakaraṇaṃ bādhitvā māsākhyo guṇo vidhīyate । na ca yāvajjīvaśru-
tivirodhānmāsarūpaḥ kālo vidhātuṃ na śakyata iti vācyam ।
kāmyaprayogaviṣayatvenāvirodhāt । athavā yāvajjīvādhikāre'pi
samarthāsamarthaviṣatayāpi vyavasthitavikalpenaivopapatteḥ ।</p>
<head>prabhākaramatena siddhāntaḥ</head>
<p>atraike siddhāntamevamupavarṇayantī—“upasadbhiścaritvā māsa-
magnihotraṃ juhṇati” iti vākyamidam । atropasaduttarakālatvaṃ karttṛba-
hutvaṃ māsaścetyaneke guṇāḥ śrūyante । na caite guṇā naiyamikāgnihotre
santi । na ca prāpte karmaṇyanekaguṇavidhānaṃ sambhavatītyanekaguṇavi-
śiṣṭakarmāntaravidhānamevaitat । na caivaṃ sati guṇādeva bhedo na prakara-
ṇāntarāditi vācyam । yato'prakṛtatvaṃ hi prakaraṇāntaratvam । apra-
kṛtatvañca buddhivicchedalakṣaṇam । yadatra nāmno buddhisannidhāpakatvam,
tatpratipakṣabhūtānekaśruternirastam । niraste ca tasmin pratipakṣabhūtaṃ
prakaraṇāntarameva bhedakamiti । na ca “māsaṃ darśapūrṇamāsābhyām”
ityatrānekaguṇābhāvānnāyaṃ siddhāntastasyāpīti vācyam । yato
nātra pūrvapakṣasiddhāntayormāsarūpakālānvayo homasya darśapūrṇamāsa-
yorvā । pūrvatra sāyaṃ prātaḥ kālāvaruddhatvāduttaratra paurṇamāsyamāvā-
<pb n="456"/>
syākālāvaruddhatvācca kālāntarāpekṣābhāvāt । kiṃ tarhi ? upa-
sadanvayaḥ । tena “māsaṃ darśapūrṇamāsābhyām” ityatrāpyanuṣaṅgeṇopa-
sadanvayitvādevamanvayaḥ—māsamupasadbhiścaritvāgnihotraṃ juhvati, māsa-
mupasadbhiścaritvā darśapūrṇamāsābhyāṃ yajeta iti । tenodāharaṇa-
dvaye'pi prakaraṇāntarameva bhedakamiti । na ca vācyam—evaṃ sati
guṇādapi bhedasiddheḥ kiṃ prakaraṇāntareṇeti । yato nānadhigatagantṛ
pramāṇam, kiṃtvanapekṣam । asti cānekaguṇaśrutyabhāve'pi ‘phalaṃ
cākarmasannidhau’ ityatrāprakṛtatvamātreṇa karmabhedadarśanam । ataḥ pramā-
ṇāntaraṃ siddhamiti ।</p>
<p>tadetadbālajalpitam; evaṃ sati guṇasyaiva bhedakatvāpatteḥ ।
tathā hi “āgneyo'ṣṭākapālo bhavati” ityādiṣu prāpte karmaṇyane-
kaguṇavidhānasyaiva karmabhedakatvaṃ dṛṣṭam, na tu buddhivicchedakatvam ।
tadatra pratīyamānādṛṣṭasāmarthyaparityāgena dṛṣṭasāmarthyakalpanayā buddhi-
vicchedamātropakṣīṇamanekaguṇavidhānaṃ vyavasthāpyamānamanātmavatāmeva
manasi paraṃ śobhate । kiñca yatra prakaraṇasannihite'pi karmaṇyanekaguṇa-
vidhānasya bhedakatvam, tatra jaghanyanāmadheyamātropanīte karmaṇi
guṇasya buddhivicchedamātrahetutvaṃ na karmabhedakatvamiti hāsyāspada-
meva । kiñca kathaṃ “māsaṃ darśapūrṇamāsābhyāṃ yajeta” ityatrānuṣaṅgeṇo-
pasatsambandhaḥ, ākāṃkṣāyā abhāvāt । na cotpattiśiṣṭapaurṇa-
<pb n="457"/>
māsyamāvāsyākālanirākāṃkṣe karmaṇi māsākhyakālāsambandhā-
nmāsapadākāṃkṣayā sambandhaḥ, yatastithyantaraniyamastithyantarākāṃkṣā-
nivarttako bhavati । nanu māsāditadvijātīyakālākāṃkṣānivarttakatvena
“māsaṃ darśapūrṇamāsābhyāṃ yajeta” ityanvayopapatteranuṣaṅgābhāvenānekagu-
ṇavidhānābhāvānnodāharaṇatvaṃ darśapūrṇamāsavākyasyeti । na ca
praveśāsambhavo'pi, kriyādvayayogāt, ktvāśrutyopasadviniyogāt, juho-
tinā ca māsavidhānāditi । kiñca bhāṣyakāraśrutamapyekaguṇaphala-
manādṛtya “māsamagnihotraṃ juhvati” ityetāvanmātramudāhṛtatvāt,
tadapi nākalitaṃ bhāṣyaṃ nidrāluneti yatkiñcidetaditi yathā
vārttikameva siddhānto'bhidhīyate ।</p>
<head>vārttikakāramatena siddhāntaḥ</head>
<p>sarvatra dvividhaḥ khalu karmaṇassambandhī guṇo bhavati—upādayo-
'nupādeyaśca । tatropādeyasya pūrvāvagatayathāsiddhayacchabdopabaddhoddeśya-
karmatantratayā vidhiyogyatvāt dūrasthakarmānuvādenāpi yatra karma tatrāyaṃ
karttavya ityeṣā vacanavyaktiḥ । anupādeyasya svatantrasya yathāsiddha-
syetarasambandhārthaṃ yacchabdenopādānāduddeśyatvam । tenaiṣā vacana-
vyaktiḥ—yatraiṣa tatra karma karttavyamiti । taduktam—</p>
<lg>
<l>nimittaphalasaṃskāryakāladeśaprabhedataḥ ।</l>
<l>guṇakarmavidhānārtho'nupādeyatayā smṛtaḥ ।।</l>
</lg>
<pb n="458"/>
<p>sa cāyamanupādeyaṃ prati karmavidhirdeśakālau prati prayojya-
tvena tayoḥ prayogāvacchedakatvāt prayogavacchedakatvenaiva yathā
saṃskārye vrīhyādāvavaghātādi viniyujyate । yathā vā svarge darśa-
pūrṇamāsādi । tayościkīrṣitatvena karmaṇa eva tatra viniyukta-
tvāt । nimittasya tu vidhimātrānvayino niyojyaviśeṣaṇatāmātraṃ,
na tu karmaṇastatra viniyogaḥ, kārakatvenānāśrayaṇāt, kintu
tasmin sati karttavyamityetāvanmātram । tena yatraiṣa tatra karmeti
saptamyapi nādhikaraṇaparā, kintūpādeyānuṣṭhānasyānupādeyatantratā-
paraiva, phalanimittayorvyabhicārāt । tadetayoḥ prayogaviniyogayoḥ
karmotpatyapekṣāyāṃ yadi tathābhūtasyaivotpattiḥ prayogaviniyogasā-
pekṣā tadaikavākyatā mahāprakaraṇe sannihitā samasti, tadā ta-
devotpannaṃ karma prayujyate viniyujyate cetyakarmārantaratvam । yathā
“same darśapūrṇamābhyāṃ yajeta, paurṇamāsyāṃ paurṇamāsyā yajeta”
ityevamādau । yadā tu yathābhūtotpattiḥ sannihitā nāsti, tadā
tasyaivotpattiparatvātkarmāntaratvam । na ceha kuṇḍapāyināmayane
tādṛśahomayāgotpattiḥ sannihitā samasti iti karmāntaratvameveti ।
taduktam—</p>
<lg>
<l>upādeyo guṇo yatra bhavetprakaraṇāntare ।</l>
<l>tatrākarmāntaraṃ yuktamuddeśye tvanyakarmatā ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 615)</p>
<pb n="459"/>
<p>na ca vācyam—atrāpyagnihotrādināmnaivotpatyupasthiterna
karmāntaratvamiti । yato juhvatītyatrāsatvabhūtaḥ pūrvāparībhāvāpanno
dhātvarthaḥ pratīyate । nāmapadāttu liṅgasaṃkhyāyogyaḥ siddharūpaḥ ।
ato nānenotpattipratyabhijñānam । taduktam—</p>
<lg>
<l>dhātvartho'pi yathākhyāte'satvabhūtaḥ pratīyate ।</l>
<l>satvābhidhāyinā nāmnā tādṛṅnaivopanīyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 616)</p>
<p>na ca nāmasamabhivyāhṛtasyākhyātasya guṇabhūtanāmapāratantrya-
bhāvaḥ, anupādeyakālānurodhena prakṛtānupasthāpakatvāditi । kiñca na
hyekaprasarayornāmākhyātayorekenotpatyupasthāpanamapareṇa prayogaviniyo-
gayoranyataravidhānamiti prayojanabhedaḥ sambhavati, kintvekārthatvameva ।
tatrāpi hyākhyātasya vākyārthībhūtabhāvanābhidhānena prādhānyānnāmnasta-
tparatantratvameva । tadatra vidhyākhyātasamabhivyāhṛtasya nāmno yathā-
vidhyevārthastāvadavaśyaṃ varṇanīyaḥ । vidheśca prayogaparatvānnāmno'pi
prayogārthatvama । na ca tasyaiva sakṛduccaritasyotpatyarthatvamapīti utpa-
ttividhikalpanayā karmāntaram । “paurṇamāsyāṃ paurṇamāsyā yajeta”
ityādau punarutpatteḥ prakaraṇapratyabhijñānānnāmapadasya prayogaikyapara-
tvenobhayaparatvābhāvānnāyaṃ doṣa iti ।</p>
<p>yatra tu prakaraṇāntare'pi “atirātraścaturviśaḥ, prāyaṇīyamahaḥ
<pb n="460"/>
catvāro'bhaplavāḥ, ṣaḍahāḥ pūrṇa” ityādyabhidhāya “ṛddhikāmāḥ
satramāsīran” iti śrūyate, tatrātirātrādiśabdānāṃ pūrvakarmopa-
sthāpakatvam । atra sarvatra sarvasya viniyojakākhyātaikavākyatāpanna-
sya pūrvopasthitakarmaṇo viniyojakatvamiti upasthāpakaviniyo-
jakaśabdabhedāt karmāntaratvam । yadi tu tatrāpyanubandhabhūtayajati-
dhātvarthaḥ śrūyate, tadā asatvabhūtatvāttasyātirātrādināmabhiḥ
pratyabhijñānābhāvāttatrāpi syādeva karmāntaratvam । tatrāsīran upeyu-
rityatrānutiṣṭheyurityavagamyamānakarmāntaram, tathāpi tu bhāvanopasthāpa-
katvābhāvāt prakaraṇāntaranyāyena bhāvanā bhinnaiva । sā ca nāmopa-
sthāpitapūrvakarmaṇaiva viśeṣitā phalasambandhinīti nirmīyate ।
taduktam—</p>
<lg>
<l>bhidyate bhāvanāmātraṃ dhātvartho nāyajiśruteḥ ।</l>
<l>nāmnā hi tadupādānamāsanopāyicodite ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 617)</p>
<p>“sarvebhyo darśapūrṇamāsau sarvebhyo jyotiṣṭomaḥ” ityatrānāra-
bhyādhītatve'pi anupādeyaṃ pratyupādāne'pi na karmāntaratvam । evaṃ
hi śrūyate—“ekasmai vānyā iṣṭayaḥ kāmāyāhriyante sarvebhyo darśa-
pūrṇamāsau, ekasmai vānye yajñakratavaḥ kāmāyāhriyante sarvebhyo
jyotiṣṭomaḥ” iti । atra cānyaśabdārthasyaiva pūrvāvagatapratiyo-
<pb n="461"/>
gyantaranirūpaṇīyatvādbhāviviniyogasandarśanena darśapūrṇamāsajyoti-
ṣṭomāpekṣa evāyamanyapadārtha iti niścīyate । na ca viniyoga-
vākyagatadarśapūrṇamāsāpekṣa evāyamanyaśabdaḥ, samānarūpasyaivānya-
śabdārthapratiyogitvāt । na hyanyo brāhmaṇa ityukte pratiyogī
śūdraḥ prakāśate । kiṃ tarhi ? brāhmaṇa eva । tadvadatrāpyanyā iṣṭayo'nye
yajñakratava iti pūrvāvagatopādānāt, pūrvāvagatapratiyoginirūpaṇīya
evāyamanyapadārthaḥ । tenānyaśabdabalenaiva darśapūrṇamāsajyotiṣṭomo-
tpatterupasthitatvāt “sarvebhyo darśapūrṇamāsau” “sarvebhyo jyotiṣṭomaḥ”
ityetayostattatkratuphalaviniyogaparatve'pyutpatyantarākṣepaparatvābhāvānna
karmāntaratvamiti । “ya iṣṭyā paśunā somenāgrayaṇena vā yajeta
so'māvāsyāyāṃ paurṇamāsyāṃ vā” ityatrāpi yacchabdopabaddhayajinaiva
pūrvotpatyupasthāpanādevākarmāntaratvam । “darśapūrṇamāsābhyāmiṣṭvā some-
na yajeta” ityatra tu svayameva vārttikakārapādaiḥ jyotiṣṭomaprakaraṇe
śrūyate ityabhidhānāt prakaraṇāntareṇa bhedo nāśaṅkanīyaḥ । (?) evaṃ-
kṛte nākhyātakīnapūrvakarmāvagatiḥ kṛtāpi nāmadheyaṃ bādhitumutsahate ।
tasmādanupādeyaṃ pratyupādanabuddhivicchedābhyāṃ viśiṣṭakarmotpatte-
rbhedasiddhiḥ । agnihotrādināmadheyaṃ tu nāmnā taddharmātideśā/?/
bhāviguṇayoganirīkṣaṇena gauṇamevādhyayanavidhinā svīkṛtamiti
na kiñcidanupapannamiti ।</p>
<pb n="462"/>
<p>prayojanam—pūrvapakṣe prakṛtibhūtasyaivāgnihotrasya prakṛtayośca
darśapūrṇamāsayormāsamanuṣṭhānam । siddhānte tu śabdaprayoge māsavi-
śiṣṭāgnihotrādikarmāntarānuṣṭhānamiti ।</p>
<p>sūtrantu—prakaraṇāntare prakaraṇāntaranimittakaṃ prayojanānyatvaṃ
karmānyatvamityartaḥ ।।</p>
<trailer>ityekādaśaṃ prakaraṇāntarādhaikaraṇam ।। 11 ।।</trailer>
<head>atha dvādaśaṃ phalasaṃskāryādhikaraṇam</head>
<sutra>phalaṃ cākarmasannidhau ।। 2. 3. 25 ।।</sutra>
<head>viṣayasaṃśayasaṅgatayaḥ</head>
<p>anārabhya kiñcicchruyate—“āgneyamaṣṭākapālaṃ nirvapedrukkāmaḥ,
agnīṣomīyamekādaśakapālaṃ nirvapedbrahmavarcasakāmaḥ, aindrāgnamekādaśa-
kapālaṃ nirvapet prajākāmaḥ” iti । tatra sandihyate-kiṃ prakṛteṣvāgne-
yādiṣu phalaṃ vidhīyate ? uta prakṛtebhyaḥ karmāntaram ? iti । idānīṃ
yo nāma pūrvodāharaṇe prakaraṇāntarakṛtañca karmabhedaṃ manyate, (?) na
buddhivicchedānupādeyaṃ pratyupādanayoreva bhedakatvapratipādanārthamida-
mārabhyate । tatra pañcasvanupādeyeṣu kāladeśayoranupādeyatvaṃ svabhāvādeva
susaṃjñānam । nimittasyāpi nimittatvādeva yasmin deyaniṣpanne
<pb n="463"/>
karmaṇyasya kāryatā tannimittam । na ca tadupādeyaṃ sambhavati । tenaiteṣāṃ
tulyatvāt pūrvādhikaraṇaviṣayatvameva । tatra kālasyodāharaṇamuktameva ।
deśasyāpi “dakṣiṇena tīreṇa svarasvatyā āgneyenāṣṭākapālena”
“śamyāparāmīyat” ityādi । atra ca yadyapyatirātrādivadyajiśra-
vaṇaṃ nāsti, tathāpi dravyadevatāsambandhasya yajyanumānavyatirekeṇā-
paryavasānādagnihotrāditulyatvameveti karmāntaratvameva । nimittasyāpi
“satrāyāvagūrya viśvajitā yajeta” “sāmyutthāne viśvajit” ityādyapi
pūrvādhikaraṇa eva draṣṭavyam । iha tu phalasaṃskāryayoreva vacanīyamastī-
ti vicāraviṣayatvam । tatra phalodāharaṇamuktameva । tattulyanyāya-
tayā saṃskāryasyāpyanuktamapi draṣṭavyam । “traidhātavīyā dīkṣaṇīyā
bhavati” ityādi ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—phalasya tāvat suvyāpāra-
niṣpādyatvānnānupādeyatvam । saṃskāryasyāpi yajamānādeḥ kriyāsi-
ddhyarthamupādeyatvameva । tenaitayoranupādānābhāvānna karmabhedaḥ । nanu
upādeyatve'pyetayoḥ prāptatvenāvidheyatvāt karmaivātra vidhātavyam ।
tacca na saṃvihitamiti agnihotrāditulyameveti । maivam; agnihotre
khalu juhotītyākhyātena nāmāsambaddhaḥ prayogo vidhīyate । nāma-
dheyañca tatparatantratvānna pūrvakarmotpatyupasthāpakamiti karmāntaratvam ।
<pb n="464"/>
iha tu pūrvāvagatasya karmaṇo dravyadevatāsambandhenaivopasthāpitatvāt
tadeva karmaphalasya kāmyamānatvena upādeyasya ca prāptatvenāvidheyatve'pi
tasmin vidhīyamānaṃ karma na bhidyata iti vaiṣamyam । evaṃ
“traidhātavīyā dīkṣaṇīyā bhavati” ityatrāpi “māsaṃ darśapūrṇamā-
sābhyāṃ yajeta” itivadyajyaśravaṇāt traidhātavīyānāmnastatparatantratvā-
bhāvāt pūrvasiddhasya sthānasthitatraidhātavīyopasthāpakatvameva । tathāca
prakaraṇaṃ bādhitvā vākyena pūrvasiddhaiva tredhātavīyā saṃskāryabhūtā
yajamānasaṃskāratvenaiva dīkṣaṇīyā....vidhīyate । tena prakaraṇāntara-
nyāyasyāpyanupādeyaṃ pratyupādānabuddhivicchedarūpasyābhāvādatrāpya-
karmāntaratvameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi deśakālayoriva phalasaṃskārya-
yorapi svabhāvasiddhamanupādeyatvaṃ brūmaḥ । kiṃ tarhi ? samabhivyāhṛta-
kriyāpekṣam । tathāhi—anyārthamanutpādyatvaṃ hyanupādeyatvam ।
taddeśakālanimittānāmeva paraṃ svabhāvasiddham । phalasaṃskāryayostu
na samabhivyāhṛtakriyārthamutpādyatvam । kiṃ tarhi ? kriyāyā eva
tadarthamutpādanamiti tadapekṣamanupādeyatvameva । nāpi pūrvāvagatasya
karmaṇo dravyadevatāsambandhenāpasthāpanam । yato hyanumānadvāreṇa
dravyadevatāsambandhasya yāgapratipādakatvam । na caikasyaiva
<pb n="465"/>
yajipadasya pūrvotpatyupasthāne phalaṃ prati viniyoge caikadā karaṇatvaṃ
sambhavatīti phalasamabhivyāhṛtasya karmaṇaḥ śrutasyevānumitasyāpyagni-
hotrādivadanupādeyaṃ pratyupādāna......śabdābhyāṃ karmāntaratvameveti ।
nanu “traidhātavīyā dīkṣaṇīyā bhavati” ityatra na yajiḥ śrūyate । nāpi
dravyadevatāsambandhenānumīyate, tadabhāvāt traidhātavīyāpadasyākhyā-
taparatantratvābhāvādatirātrādivākyavat pūrvakarmopasthāpakatvamavyāhata-
meveti kathaṃ karmāntaratvam । ucyate—syādevaṃ yadi sakṛduccari-
tatraidhātavīyāpadaṃ pūrvakarmopasthāpanaṃ kāryāntare ca viniyogaṃ kartu-
mutsahate । tadatra kāryāntaraviniyogasyāvaśyakatvādanapekṣitapūrva-
karmopasthāpanaṃ karmāntarameva viniyuktam । atirātrādivākyeṣu vini-
yojakopasthāpakaśabdabhedopapattiriti prāgevaitaduktam । etacca
“sāmyutthāne viśvajit” ityatrāpi samānamiti siddhamatrāpi praka-
raṇāntarādeva karmabheda iti ।</p>
<p>prayojanam—pūrvapakṣe darśapūrṇamāsaprayuktenāpavargasambandhadvayameva
phalāntaramiti na pṛthaganuṣṭhānam । siddhānte tu darśapūrṇamāsa-
prayogādbahirevāgneyadharmānuṣṭhānamiti ।</p>
<p>sūtrantu—akarmasannidhau śrūyamāṇaṃ phalaṃ karmabhedaṃ karotītyarthaḥ ।।</p>
<trailer>iti dvādaśaṃ phalasaṃskāryādhikaraṇam ।। 12 ।।</trailer>
<pb n="466"/>
<head>atha trayodaśaṃ prakaraṇāntarapratyudāhāraṇādhikaraṇam</head>
<sutra>sannidhau tvavibhāgāt phalārthena punaḥ śrutiḥ ।। 2. 3. 26 ।।</sutra>
<head>viṣayasaṃśayasaṅgatayaḥ</head>
<p>astyaveṣṭiḥ—“āgneyo'ṣṭākapālaḥ puroḍāśo bhavati” ityeva-
mādiḥ । tāṃ prakṛtyocyate “annādyakāmaṃ yājayet” iti । tatra
sandehaḥ—kiṃ karmāntaramaveṣṭeḥ ? utāveṣṭireva ? iti । pūrvamasannidhe-
ranupādeyaṃ pratyupādānārthaṃ karmabhedaḥ । idānīṃ sarveṣāmevāsannidhānasya
pratyudāharaṇaṃ sañjātaśaṅkānirāsena vyutpādayitumidamārabhyate ।
tatra phalapadamupalakṣaṇārthaṃ, sarvāṇyuddeśādīnyanupādeyānyatrodāha-
rttavyāni । tadyathā “sarvāṇyuddeśādīnyanupādeyānyatrodāha-
paurṇamāsyā yajeta, yāvajjīvaṃ darśapūrṇamāsābhyāṃ yajeta, darśapūrṇa-
māsābhyāṃ svargakāmo yajeta, śeṣātsviṣṭakṛtaṃ yajati” iti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—anupādeyānāṃ deśādīnāmudde-
śyatvaṃ tāvadvyavasthitam । tadyadi karmāṇyanūdyante, tadā tānya-
pyuddeṣṭavyāni । na coddeśyānāmuddeśyaiḥ sambandhaḥ sambhavati ।
taduktam—</p>
<lg>
<l>vihitasya vidhirnāstītyasaṃvādaḥ prasajyate ।</l>
<l>anūdyamānamuddeśyaṃ na cātroddeśasambhavaḥ ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 619)</p>
<pb n="467"/>
<p>tenāpūrvameva karmātra deśādisambandhena prayājyatvena phalādi-
sambandhena viniyojyatvena vidheyam । na cāpūrvasya karmaṇaḥ
prayogo viniyogo vā pūrvakarmotpattimantareṇa bhavatīti prakaraṇa-
sannihitāyāḥ pūrvakarmotpatterasatkalpatvātkarmāntarameveti । evaṃ prāpte-</p>
<head>siddhāntaḥ</head>
<p>abhidhīyate—bhavedevaṃ yadyapūrvakarmātra vidhīyeta । na ca
vihitavidhānāsambhavādapūrvavidhiḥ, vyāpārabhedāt svarūpajñānaparo'pyu-
tpattividhirdeśakālanimittasambandhena ca prayogaparaḥ, phalasaṃskārya-
sambandhena viniyogaparaḥ । atastasyaiva karmaṇastadbhedena vidhitā-
tparyabhedopapatterna vihitavidhānāsbhavāt karmāntaratvam । tathāca
sati naikasyaiva vidherubhayaparatvam । agatyā hyetat svīkriyate ।
atra ca prakaraṇamevotpatyupasthāpakaṃ gatyantaramastīti na tatkarmabhedaḥ ।
taduktam—</p>
<lg>
<l>bhinne hi vidhisāmarthye utpattiviniyogayoḥ ।</l>
<l>tatra satyāṅgatāvekamasatyāṃ taddvayaṃ bhavet ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 619)</p>
<p>utpattivināyogayorityutpattiprayogayorityapi draṣṭavyam । tena
nimitte'pi karmaprayogavidhānasya cotpattividhyākṣepakatvam । ataḥ
prakaraṇasannihitāyāmutpattau phalasaṃskāryau prati viniyogaparatvena
<pb n="468"/>
vidhyākhyātasya svarūpaphalatvābhāvāddeśakālanimitte ca prayogaparatvena
svarūpaparatvābhāvānna karmāntaratvam । deśakālayostvaṅgenāprāptatvāt
prakaraṇotpannakarmānuvādenāpi vidhānopapatteḥ sutarāmakarmāntaratvam ।
na coddeśyatvāddeśakālayoranūdyatvameva na vidheyatvam, upādeyatvāt
karmaṇo vidheyatvameva nānūdyatvam । vidhyanuvādayoraprāptitantratveno-
pādeyoddeśyatvamutpatyantarāpekṣāt karmāntaratvameveti ।</p>
<p>prayojanam—pūrvapakṣe avyaktacodanātvāt soma eva haviḥ ।
siddhānte tu puroḍāśa eva haviriti ।</p>
<p>sūtrantu—sannidhau karmotpattissambhavati avibhāgādbuddhivi-
parivṛtteḥ phalādyarthenaiva punaḥ śrutirnotpatyarthatvenetyarthaḥ ।।</p>
<trailer>iti trayodaśaṃ prakaraṇāntarapratyudāharaṇādhikaraṇam ।। 13 ।।</trailer>
<head>atha caturdaśamāgneyastutyarthatādhikaraṇam</head>
<sutra>āgneyastūktahetutvādabhyāsena pratīyeta ।। 2. 3. 27 ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ “āgneyo'ṣṭākapālo'māvāsyāyāṃ paurṇamā-
syāṃ cācyuto bhavati” iti vidhāya punarucyate—“āgneyo'ṣṭākapā-
lo'māvāsyāyāṃ bhavati” iti । tatra sandehaḥ—kimamāvāsyāyāṃ dvirāgne-
<pb n="469"/>
yena yaṣṭavyam ? uta sakṛt ? iti । pūrvādhikaraṇenaiva prakaraṇāntarā-
dhikāre paryavasite satīdānīmupādeyopabandhavākyacintāprasaṅgādidaṃ
cintyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—anupādeyakālasambaddhasyāgneyasya punaḥ
śrutasya ‘sannidhau tvavibhāgāt’ ityanena nyāyenāpavādānmā
bhūt prakaraṇāntaranimittako hyāgneyādbhedaḥ, abhyāsanimittakastu
bhaviṣyati । tathāhi—na tāvadāgneyayāge kiñcidanena vidhīyate,
dravyadevatākālānāṃ pūrvatraiva prāptatvāt । na cāsyārthavādatvam ।
āgneyavidhāyakavākyasya dūrasthatvena tadekavākyatvābhāvāt । nāpi
sannidhānādaindrāgnastutiriyam । āgneyamātrakīrttanenaindrāgnastutya-
navagateḥ । vidhitve ca sati vihitavidhānāsambhavādabhyāsādeva3
karmabheda iti । taduktam—</p>
<lg>
<l>vidhiśrutirananyarthā bhediketyavadhāritā ।</l>
<l>tādṛśī ceyamityarthāddbirāgnayaḥ prayujyatām ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 621)</p>
<p>tenābhyāsoktahetutvādāgneyābhidhānaṃ karmadvayameti । evaṃ
prāpte'bhidhīyate—</p>
<pb n="470"/>
<sutra>anyarthā vā punaḥśruti ।। 2. 3. 29 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyaindragnastutyartho'yamāgneyārthavādo
na bhavet । tathāhi—na tāvadatra vidhiḥ śrūyate । na ca kalpayitumapi
śakyate, aindrāgnavidhyekavākyatayā tadarthavādatvenaivopapatteḥ । na
cātraindrāgnastutiḥ na pratīyata iti vācyam । kevalāgneyakīrttanāde-
vaindrāgnastutiḥ pratīyate । ayaṃ khalvasyārthaḥ—kevalāgnidevatastā-
vadāgneyaḥ praśasto jñāta eva । tasmādapīndrayuktāgnidevataḥ sutarāṃ
praśasta iti । taduktam—</p>
<lg>
<l>praśastaśabdairavadhāritena vākyāntarātkevaladevatena ।</l>
<l>karttuṃ sahendreṇa punaḥ praśaṃsāṃ punaḥ śrutiḥ samyagihāśriyateyam ।।</l>
</lg>
<p>(taṃ. vā., pṛ. 556)
iti । (taṃ. vā., pṛ. 623.)</p>
<p>prayojanam—pūrvapakṣe āgneyayāgayorbhinnatvātpuroḍāśadvayopā-
dānam । siddhānte tvekatvādāgneyasyaikapuroḍāśopādānamiti ।
sūtrantu—āgneyasya punaḥ śrutiranyārthā āgneyastutyarthetyarthaḥ ।।</p>
<trailer>iti caturdaśamāgneyastutyarthatādhikaraṇam ।। 14 ।।</trailer>
<trailer>iti bālavalabhībhujaṅgāparanāmno bhaṭṭaśrībhavadevasya kṛtau
tautātitamatatilake dvitīyasyādhyāyasya tṛtīyapādaḥ ।।</trailer>
<pb n="471"/>
<head>atha dvitīyādhyāyasya caturthaḥ pādaḥ</head>
<head>tatra prathamaṃ yāvajjīvādhikaraṇam</head>
<sutra>yāvajjīviko'bhyāsaḥ karmadharmaḥ prakaraṇāt ।। 2. 4. 1 ।।</sutra>
<head>viṣayasaṃśayasaṅgatayaḥ</head>
<p>bahvṛcabrāhmaṇe śrūyate—“yāvajjīvamagnihotraṃ juhoti” “yāva-
jjīvaṃ darśapūrṇamāsābhyāṃ yajeta” iti । tatra sandehaḥ—kiṃ
karmadharmābhyāso yāvajjīvakatā ? uta kṛrtṛdharmaniyamo vā yāvajjī-
viketi । asyāyamarthaḥ—“agnihotraṃ juhoti” ityutpannasya
“agnihotraṃ juhuyāt svargakāmaḥ” iti phale viniyogaḥ śrūyate ।
punarapi “yāvajjīvamagnihotraṃ juhoti” iti śrūyate । tatra kiṃ
kāmya eva prayoge yāvadupabaddhajīvanāvacchinnaḥ kālo'ṅgatayā
vidhīyate ? tataśca “sāyaṃ juhoti” “prātarjuhoti” ityanena viśeṣita
eka eva kāmyaḥ prayogo yāvajjīvamabhyasitavyaḥ । atha yāvajjīvaṃ
taduddeśenānya eva prayogo naimittako vidhīyate । tataśca “sāyaṃ juhoti”
“prātarjuhoti” ityekavākyatāvaśāt sāyaṃ prātaḥ samāpanīya upā-
ttaduritakṣayaphalaḥ, akriyānimittapratyavāyaparihāraprayojano vā
yathānimittamanuṣṭheya iti । pūrvatra śabdāntarādisahāyotpattividhi-
<pb n="472"/>
pramāṇake karmabhede paryavasite satīdānīṃ śabdāntarādisahāyaprayoga-
vidhipramāṇakaḥ prayogabhedo nirūpyate । na ca prayogavidhivyāpārasya
caturthādhyāyaviṣayatvādihānirūpaṇīyamiti vācyam । yato'nuṣṭhānaga-
tāṅgaparimāṇādiviṣayaḥ prayuktilakṣaṇo vyāpārastatra nirūpaṇīyaḥ,
prayogabhedaviṣayastu dvitīyādhyāyaviṣaya eveti na virodhaḥ ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—jīvanāvacchinne hi kāle
vidhīyamāne prakṛtasya karmaṇaḥ kathaṃbhāvākāṅkṣālakṣaṇaṃ prakaraṇa-
manugṛhyate, kālasyāṅgatvena grahaṇāt । dṛṣṭañca lakṣaṇayāpi
yāvacchabdopabaddhasya kālaparatvam-‘yāvaddohaṃ svapiti’ ityādiṣu ।
taduktam—</p>
<lg>
<l>karmastho hi kathaṃbhāvastadaṅgamabhivāñchati ।</l>
<l>kālopadeśapakṣe ca tattathaivopayujyate ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 624)</p>
<p>evaṃ sati kalpanālāghavaṃ bhavati । itarathā prayogāntarama-
pūrvāntarañca kalpyeta । na ca yāvajjīvaṃ darśapūrṇamāsaikaprayogatve
sati “darśapūrṇamāsābhyāmiṣṭvā somena yajeta” iti virodhaḥ ।
asya sābhiprāyeṇaiva iṣṭveti.......। na cānyatantramadhye kathamanya-
syānuṣṭhānamiti । vacanabalādevānyaprayogamadhyānuṣṭhānāvirodhāt ।
<pb n="473"/>
na ca yāvajjīvapadasya kālalakṣaṇaiva doṣaḥ । siddhānte'pi nimi-
ttatvalakṣaṇāyā aviśiṣṭatvāt । na ca ṇamulā nimittatvamabhidhīyate,
“abhikrāmaṃ juhoti” ityatra vyabhicārāt । nāpi juhoterabhyāsa-
lakṣaṇādoṣaḥ, jīvanāvacchinnakālavidhisāmarthyādevābhyāsākṣepa-
siddherlakṣaṇāvaiyarthyāt । na ca kāmyatvena sarvāṅgopasaṃhārāsamarthasyā-
dhikarādyāvajjīvañca sarvāṅgopasaṃhārābhāvādaśakyārthopadeśa iti
vācyam । aṅgopadeśavaśenodbhūtaśakterevādhikārasvīkārāt । tena
yāvajjīvaṃ sāyaṃ prātarudbhūtaśaktiragnihotrādiśāstrārthaḥ । tasmādyā-
vajjīvaṃ kāmya eka eva sābhyāso'yamagnihotraprayogo darśapūrṇamāsa-
prayogaśca, na tu prayogāntaraṃ vidhīyata iti । evaṃ prāpte'bhidhīyate—</p>
<sutra>kartturvā śrutisaṃyogāt ।। 2. 4. 2. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi kālavidhau yāvajjīvajuhoti-
śabdayorlakṣaṇāvṛttatvaṃ doṣo na bhavet । tathāhi—na tāvadyāva-
jjīvaśabdena kālo'bhidhīyate, sāmastyaviśiṣṭajīvanamātrābhidhā-
yitvāt । nāpi juhotiśabdenābhyāso'bhidhīyate, homāvacchinna-
bhāvanāmātrābhidhāyitvāt । nāpi jīvanāvacchinnakālavidhi-
sāmarthyādevābhyāsākṣepasiddhiḥ, vikalpāsahatvāt । sa kimā-
<pb n="474"/>
kṣipyamāṇo'śābdaḥ ? śābdo vā ? na tāvadaśābdaḥ śāstrārtho
bhavati । śābdatve ca juhoteratatparatvāddurvāraiva lakṣaṇeti । tena
svārthaparityāgena yāvajjīvaṃ juhotītyākhyātābhyāṃ kālābhyāsāveva
lakṣitau vidhātavyāviti vidhāveva lakṣaṇā prasajyeta । ‘yāvaddohaṃ
svapiti’ ityādiṣu varttamānāpadeśatvena yathāprāptānuvādalakṣaṇeyaṃ
gatyantarāsambhavānna doṣāyeti । tena yāvatkratubhāvijīvanameva
nimittabhūtaṃ yāvajjīvaśabdena pratipādyate ।</p>
<p>nanu ṇamulā nimittatvābhidhānānnimittatvapakṣe'pi lakṣaṇā-
doṣo'bhihitaḥ । naitat; śrautatvānnimittabhāvasya । tathāhi—samāna-
karttṛkadhātvarthasambandhe ṇamulo'nuśāsanāt । yathā ‘kāraṃ saṃharati’
iti । jīvanakriyāyā homakriyāsambandhastāvadabhidhānataḥ pratīyate ।
na ca jīvanasya homasambandhaḥ sādhyatvena, sādhyatāpratipādakaśru-
tyādyabhāvāt । nāpi sādhanatvena, yāvacchabdopalabdhasya jīvanasya
sāmastyābhāvena sādhanatvāsambhavāt । na caikasyaiva kāmyaprayogasya
yāvajjīvamanabhyasyamānatvāt paryāyeṇaiva jīvanānāṃ pratyabhyāsamanvayo
bhaviṣyatīti vācyam । tathā sati vidhāvevābhyāsalakṣaṇādoṣasya
duṣpariharatvāt । nimittasya tu sādhyasādhanabhāvavyatirekeṇa nimi-
tvenaivānvayopapatteryāvadupabaddhasya jīvanasya jīvasamabhivyāhṛtakriyāsambandha-
<pb n="475"/>
mātramabhihitam, tathāpi kriyānvayārthatvātsamuccāraṇasya kriyānvayasya
ca nimittatāvyatirekeṇāsambhavānnimittatārūpasambandhaviśeṣapratipāda-
nārtameva punaḥ samuccāraṇe'dhyayanavidhestātparyamunnīyate । tena yathā
‘gaurgacchati’ ityatra gavādiśabdānāmākhyābhidhāne'pi abhidhānasya
kriyāsambandhārthatvāt kriyāsambandhasya ca vyaktivyatirekeṇāsambha-
vādabhidhānasya vyaktiparyantatvādvyakterapi śrautatvam, tathātrāpi
sambandhamātrābhidhānasya nimittaparyantatvānnimittamapi śrautameva ।
etaccākṛtyadhikaraṇe vistareṇa pratipāditam । kālasya tu śruti-
śabdābhidheyasāmānyavyaktirūpatvābhāvādarthāntaratvena lakṣaṇāviṣaya-
tvameveti lakṣaṇādoṣo duṣparihara eva । tathā juhotiśabde cābhyā-
salakṣaṇā prāguktaiveti । nimittapakṣe tu pratinimittaṃ kṛtsnaśāstrārtha-
samāpteḥ prayogabhedādabhyāsābhāvena nābhyāsalakṣaṇādoṣaḥ । kiṃ
tarhi ? dvayoreva śrutivṛttatvamiti । taduktam—</p>
<lg>
<l>yāvajjīvapadākhyātaśrutivṛttatvasambhavaḥ ।</l>
<l>matpakṣe bhavatastvatra lakṣaṇāvṛttatā bhavet ।। iti ।</l>
</lg>
<p>(taṃ. vā., pṛ. 556)
(taṃ. vā., pṛ. 624)</p>
<p>tena “abhikrāmaṃ juhoti” ityādiṣu sambandhāntarapratikṣepakasya
yāvacchabdopabandhasyābhāvāditi sādhyasādhanalakṣaṇo'pi sambandho-
'viruddha eva । nanu yāvacchabdopabandho'pi ṇamulo nimittārthatvaṃ
<pb n="476"/>
vyabhicaratyeva । yathā ‘yāvajjīvaṃ bhuṅkṣva’ iti । satyamevaṃ, kintu
vidhyākhyātasamabhivyāhṛtasya yāvadupabandhasya ṇamulo nimittatvā-
vyabhicārasyoktatvāttathābhūtasyaiva nimittārthatvam । tacca nimittatvaṃ
na dhātvarthe, na ca bhāvanāyāṃ, nāpi phale, mānāntaravirodhena teṣu
nimittatvāsambhavāt । nimitte satyapi teṣāmaniṣpatteḥ । kintu
vidheḥ śabdavyāpārātmanaḥ karttavyatāyāśca dhātvarthasambandhe sati,
tasyaivāvaśyakarttavyatāvagamāt । na caivaṃ satyāhāravirodhāda-
śakyānuṣṭheyatvam, “sāyaṃ juhoti prātarjuhoti” iti sāyaṃprātaḥ-
kālāvacchinnasyaiva jīvanasyāpekṣāvaśena nimittatvābhyupagamāt ।
taduktamācāryeṇa—</p>
<lg>
<l>jīvanādernimittasya sāmyāt kālo viśeṣakaḥ ।</l>
<l>nimittārthastatra jātikarmaṇo'vaśyakāryatā ।। iti ।।</l>
</lg>
<p>tenāyaṃ vākyārthaḥ—sāyaṃ prātarjjīvanavānagnihotraṃ juhuyā-
devetyavaśyakarttavyatā homasya pratīyate । tadevāvaśyakarttavyaṃ loke'-
vagatam, yasyākaraṇe pratyavāyo bhavati । tatrāpyabhāvasya bhāvotpatti-
hetutvābhāvāt tatkālīnānyakriyākāraṇasyaiva pratyavāyotpattihetu-
tvam । na ca pratyavāyanivṛttiḥ phalaṃ, prāgabhāvarūpatvena sādhyatvā-
bhāvāt । kintu prayojanamātrantvatra vidhyavaruddhabhāvanāyāḥ
<pb n="477"/>
puruṣasamīhitasādhyākāṅkṣāyāṃ bubhukṣumubhukṣusādhāraṇātvānnaimittika-
vidherubhayasādhāraṇamupāttaduritakṣayarūpamaṅgīkriyate ।</p>
<p>na caivaṃ sādhyabhedādbhāvanābheda iti vācyam । agnihotrasya
kāmyaprayoge svargaḥ phalam, iha duritakṣaya iti । ‘sannidhau tvavi-
bhāgāt’ ityanena nyāyenotpattiparatvābhāvāt punaḥśrutestu prayo-
gāntaravidhānenaivārthavatvāt । ..............syaivāgnihotrasya darśapūrṇa-
māsayoścaikaḥ kāmyaprayogaḥ । aparastu yāvannimittamavaśyānuṣṭheyaḥ ।
ata eva kiñcidaṅgahāne'pi na vaiguṇyam । yāvajjīvamavaśyaṃ
karttavyaṃ sarvāṅgopetañceti virodhena kiñcidaṅgābhāvasyāpi vidhyanu-
matatvāt । tena śrutyanurodhena jīvananimittaḥ prayogabhedo'tra vidhīyata
iti siddham ।</p>
<p>prayojanam—pūrvapakṣe jīvanalakṣitakālasyāṅgatvenāgnihotra-
darśapūrṇamāsavikṛtāvatideśaḥ । siddhānte tanneti ।</p>
<p>sūtrantu—karttṛdharmaḥ prayogo vidhīyate “yāvajjīvaṃ juhoti”
iti śrutisaṃyogāt śrutivṛttatvādityarthaḥ ।।</p>
<trailer>iti prathamaṃ yāvajjīvādhikaraṇam ।। 1 ।।</trailer>
<pb n="478"/>
<head>atha dvitīyaṃ śākhāntarādhikaraṇam</head>
<sutra>nāmarūpa-dharmaviśeṣa-punarukti-nindā-śakti-samāpti-
vacana-prāyaścittā-nyārthadarśanācchākhāntareṣu karmabheda-
ssyāt ।। 2. 4. 8 ।।</sutra>
<head>viṣayasaṃśayasaṅgatayaḥ</head>
<p>iha śākhāntarāṇyudāharaṇam—kāṭhakaṃ kālāpakaṃ paippalā-
dakam ityevamādīni । tatra sandehaḥ—kimekasyāṃ śākhāyāṃ
yatkiñcidagnihotrādi śrūyate tacchākhāntare punaḥ śrūyamāṇaṃ bhidyate ?
uta na bhidyate ? iti । pūrvaṃ prayogabhedaṃ pratipādyedānīṃ bhedāpavādaḥ
kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—‘ekasyaivaṃ punaḥ śrutiraviśeṣādanarthakaṃ hi
syāt’ iti nyāyenābhyāsāt karmabhedaḥ pratipādita eva । sa
cābhyāso'pyaviśiṣṭa eva । na ca śākhāntare guṇaphalādyarthāntara.......
.................rthā punaḥ śrutirbhavet । tena karmaiva vidheyam । tacca
vihitavidhānāsambhavāt karmāntarameveti । na ca karmaikatve'pi
bhinnādhyetṛbodhanenaiva śākhāntarapunaḥśruterarthavatvānnābhyāsādbheda iti
vaktavyam । pratiśākhamadhyetṛbhedaniyame pramāṇābhāvāt । yadyapi
“svādhyāyamadhīyīta” iti svādhyāyagatamekatvaṃ śrūyate, svādhyāya-
<pb n="479"/>
śabdena ca svavedaśākhābhidhīyate, tathāpi sāmarthyato'rthajñānārtha-
tvena prāptasya svādhyāyasyādhyayanena saṃskāravidhāvuddeśyatvāt,
uddeśyaviśeṣaṇasya ca “grahaṃ sammārṣṭi” itivadavivakṣitatvādekasya
nānāśākhādhyayanamaviruddham । kiñca yadyekasyaikaśākhādhyayana-
meva niyataṃ bhavet, tadā vedāntarīyaśākhādhyayanamapi na prāpnoti ।
tathā ca sati</p>
<lg>
<l>vaidānadhītya vedau vā vedaṃ vāpi yathākramam ।</l>
<l>aviplutabrahmacaryo gṛhasthāśramamāviśet ।। (manu. 3. 2.)</l>
</lg>
<p>iti vyāhanyeta । tena punaḥ śruterananyārthatvādabhyāsāttāvadbhedaḥ ।</p>
<p>kiñca yatraikasyāmeva śākhāyāṃ kathañcidvicchedamātreṇānupādeyaṃ
pratyupādānādagnihotrādīnāṃ karmāntaratvam, tatra śākhāntareṣu sutarā-
meva buddhivicchedādanupādeyaṃ phalaṃ pratyupādānāt prakaraṇāntarādapi
karmabhedaḥ । tathā kāṭhakādikarmanāmabhedādapi bhedaḥ, ekatraivārthe'neka-
śabdasyānyāyyatvāt । tathā guṇādapi bhedaḥ । ekasyāṃ śākhāyā-
magnīṣomīyamekādaśakapālamāmananti । aparasyāṃ dvādaśakapālam ।
taduktam-rūpāt iti । tathaikasyāṃ kārīrīvākyamadhīyānāstaittirīyā
bhūmibhojanamācaranti, aparasyāṃ neti । taduktam—dharmaviśeṣāt
iti । tathā kasyāñciduditahomanindā, kasyāñcidanuditahomanindā ।
taduktam—nindāvacanāditi । tathā pratiśākhaṃ nānādharmān
saṅkalayya na kaścidvirodhādanuṣṭhātuṃ śaknoti, karmabhede tu śaknotīti ।
<pb n="480"/>
taduktam-aśakteśceti । tathā kasyāñcidanuditahomavyatikrame prāyaści-
ttamāmananti, kasyāñciduditahomavyatikrame । taduktam—prāyaścitta-
viśeṣāditi । tadatra sarvatraiva parasparavirodhāt pūrvatrāsambhavadguṇādeva
bhedaḥ । tenātrābhyāsaprakaraṇāntarasaṃjñāguṇairbhāṣyoktapañcaliṅgadarśanaiśca
śākhāntareṣu karmabheda eveti । evaṃ prāpte'bhidadhmahe—</p>
<sutra>ekaṃ vā saṃyogarūpacodanākhyāviśeṣāt ।। 2. 4. 9 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pratyabhijñānasiddhamatra karmaikatvaṃ
na bhavet । tathāhi—śākhāntare'pi saiva saṃjñā, tadeva dravyadaivatam,
ta eva guṇādayaḥ, tadeva ca phalam, sa eva dhātvarthāvacchinnabhāva-
nāviṣayavidhiḥ । tadevaṃ pratyabhijñāsamūhasiddhe karmaikatva....yadyapi
kiñcidadhikaṃ nyūnaṃ vā pratīyeta, tathāpi gorgaḍuni jāte lāṅgūle vā
cchinne pratyabhijñāsiddhamekatvaṃ nojbhkati tathātrāpīti । taduktam—</p>
<lg>
<l>sarvatra pratyabhijñānāt saṃjñārūpaguṇādibhiḥ ।</l>
<l>ekakarmatvavijñānaṃ na śākhāsvapagacchati ।। iti ।</l>
</lg>
<p>(taṃ. vā., pṛ. 635)</p>
<p>na cānyad bhedakāraṇamasti । nanvabhyāsa eva bhedapramāṇa-
mityuktam । maivam; ekaikā hi śākhā svādhyāyaśabdavācyā
pratipuruṣaṃ vyavasthāpyādhyayanavidhinā pramāṇīkṛtā । pramāṇī-
<pb n="481"/>
bhūtānekavākya.....taḥ pratīyamānaṃ karmābhyāsato bhidyate । na
cobhayaśākhāgataṃ vākyamekasya pramāṇam, yenānarthakyabhiyā karma
bhindyāt । taduktam—</p>
<lg>
<l>svādhyāyagrahaṇenaikā svaśākhā parigṛhyate ।</l>
<l>ekārthānāṃ vikalpaśca karmaikatve bhaviṣyati ।। iti ।</l>
</lg>
<p>(taṃ. vā., pṛ. 635)</p>
<p>nanu sāmarthyato'rthajñānārthatayā prāptaṃ svādhyāyamuddiśyādhya-
yanasaṃskāravidhāvekatvamavivakṣitamityuktam । ataḥ kathamekasmin
puruṣe śākhāntarasyāprāmāṇyamityucyate । syādevaṃ yadyadhyayanavidheḥ
prāksvādhyāyasyārthaparatvaniścayo bhavet, kintu lokānusāreṇa śaktya-
vadhāraṇamātram । adhyayanavidhitastūccāraṇatātparyādhīnamarthaparatvamiti
arthavādādhikaraṇa eva prapañcitam । tena lokānusāreṇa śaktyava
dhāraṇe jāte'pyuccāraṇatātparyamantareṇa svādhyāyasyārthaparatvāniśca-
yānna sāmarthyaviniyuktasvādhyāyoddeśenādhyanasaṃskāravidhiḥ, kintu
svādhyāyakarmakasyaivādhyayanasyārthajñānaṃ pratyupādīyamānatvāt svādhyā-
yasyāpyupādeyatvamiti tadgatamekatvaṃ vivakṣitameveti ekaiva śākhaikasyā-
dhyetuḥ pramāṇamiti nābhyāsātkarmabheda iti । vedāntarīyaśākhādhya-
yanaṃ tu vacanavaśādeva । na caivaṃ vedāntarīyaśākhāvagatāgnihotrādi-
karmaṇāmabhyāsādbhedaprasaṅgaḥ । samuccayāpādakavacanavaśena sutarāma-
bhedāvagateḥ । tathā hi—karmāvabodhaṃ prati tatrāpyupādīyamāna
<pb n="482"/>
eva samuccīyata ityekaḥ karmaprayogaḥ । tadgatasāhityārthaṃ (?) trivedī-
bhelodbhava ekasminneva karmaṇi vedabhedena samuccayāvagamāt । etena
prakaraṇāntaraguṇayorapi bhedakatvaṃ pratyuktameva । kāṭhakādisaṃjñā tu na
karmaṇaḥ, kintu kaṭhena proktamiti pravacananimittā hi sā । na ca karma
procyate, kiṃ tarhi ? grantha eva । bhavatu vā karmaṇaḥ saṃjñā, tathāpyutpatti-
saṃyoginī hi saṃjñā bhedikā । taduktam—‘saṃjñā cotpattisaṃyogāt’
iti । na ceyaṃ tatheti na karmabhedikā । liṅgadarśanāni tu sūtrabhāṣya-
vārttikānusāreṇa karmaikatvāvirodhena vyākhyeyāni । taduktam—</p>
<lg>
<l>tasmāttadeveti mate na karma bhinnaṃ kathañcitpratiśākhamiṣṭam ।</l>
<l>na kāraṇaṃ saptamamasti cānyadato yathoktaiva tu bhadesiddhiḥ ।। iti ।</l>
</lg>
<p>(taṃ. vā., pṛ. 646)</p>
<p>prayojanam—pūrvapakṣe yathāśākhaṃ vyavasthitāṅgānuṣṭhānam ।
siddhānte tu sarvaśākhāvihitāṅgānuṣṭhānamiti ।</p>
<p>sūtrantu—ekameva karmaphalasaṃyogāddravyadevatadhātvarthabhāvanā-
viṣayavidhisaṃjñānāmaviśeṣāt pratyabhijñāsphuṭatvādityarthaḥ ।।</p>
<trailer>iti dvitīyaṃ śākhāntarādhikaraṇam ।। 2 ।।</trailer>
<trailer>iti dvitīyādhyāyasya caturthaḥ pādaḥ ।।</trailer>
<trailer>iti bālavalabhībhujaṅgāparanāmno bhaṭṭaśrībhavadevasya kṛtau
tautātitamatatilake dvitīyo'dhyāyassamāptaḥ ।।</trailer>
</chapter>
<pb n="483"/>
<chapter>
<head>śrī</head>
<head>tautātitamatatilakam</head>
<head>tatra tṛtīyādhyāyasya prathamaḥ pādaḥ</head>
<head>atha prathamaṃ pratijñādhikaraṇam</head>
<sutra>athātaḥ śeṣalakṣaṇam ।। 3. 1. 1. ।।</sutra>
<head>viṣayasaṃṅgatī</head>
<p>nānākarmalakṣaṇaṃ vṛttam । anantaraṃ śeṣalakṣaṇaṃ varttayiṣyāmaḥ-
kaḥ śeṣaḥ ? kena hetunā śeṣaḥ ? kathañca viniyujyate ? iti । śrutyā-
dīni ca viniyoge kāraṇāni vakṣyante । teṣāñca balavadabalavattā ।
etattātparyeṇānyadapyupoddhātādinā । atra vṛttavarttiṣyamāṇakīrttanā-
dadhyāyayorhetuhetumadbhāvalakṣaṇaḥ sambandho darśitaḥ । tatra prabhā-
kareṇa nānākarmalakṣaṇaṃ vṛttamiti nānāśāstralakṣaṇaṃ vṛttam । ata-
staddhetukaṃ śeṣalakṣaṇaṃ varttayiṣyāma iti vyākhyātam । tadayuktam;
śāstrabhedasya lakṣaṇārthatvasya dvitīyādhyāya eva nirākṛtatvāt ।
na ca karmabhedaśabdena śāstrabhedo'bhidhīyate । na ca śāstrabhedasya
vakṣyamāṇaṃ śeṣaśeṣilakṣaṇaṃ prati hetutvamapyasti । atra yayorhi
<pb n="484"/>
śeṣaśeṣibhāvaḥ pratipādyastayoreva bhedo hetutayā'bhidhīyata ityu-
citam । tathāca bhāṣyam—‘nānākarmalakṣaṇaṃ vṛttam’ iti । ato
yatkiñcidetaditi yathāvārttikameva varṇanīyam । tenāyamarthaḥ—atha
karmabhedalakṣaṇānantaraṃ karmabhedalakṣaṇahetukaṃ śeṣaśeṣilakṣaṇaṃ prati-
pādyata iti । yato vijñātabhedānāṃ khalu padārthānāṃ guṇapradhānabhūta-
śeṣaśeṣitvaṃ pratipattuṃ śakyate । tatra yadyapi prayogakramādhikāra-
lakṣaṇānāmapi bhedalakṣaṇāpekṣatvaṃ vidyata eva, tathāpi teṣāṃ
śeṣalakṣaṇāpekṣatvāccheṣalakṣaṇasya ca bhedalakṣaṇamātrādhīnatvādbhe-
dalakṣaṇānantaraṃ śeṣalakṣaṇamevārabhyata iti । taduktam—</p>
<lg>
<l>bhedānantaravaktavyaṃ śeṣalakṣaṇameva tu ।</l>
<l>prayojakakramādīnāṃ śeṣatvādhīnacintanāt ।। iti ।</l>
</lg>
<p>(taṃ. vā., pṛ. 648)</p>
<p>na ca vācyam—śeṣaśeṣiṇorubhayorapi pratipādyatvādubhayoreva
lakṣaṇamucitam । prādhānyāccheṣiṇa eva vā । śeṣamātralakṣaṇantu
kuta iti । niyataśrutyādīni viniyogavidhervyāpārastṛtīyādhyāya-
viṣayaḥ । anenedaṃ sādhyamiti viniyojakasya vyāpāraḥ, atra
cedaṃ sādhyamiti na prameyam । anyataḥ siddhasyānuvādāt । aneneti
vidhīyate । tena śrutyādisahāyasya viniyogavidheḥ śeṣaviṣayatvā-
ccheṣiṇastu śeṣalakṣaṇādevārthasiddhatvāccheṣalakṣaṇamevaitaditi ।</p>
<pb n="485"/>
<p>taduktam—</p>
<lg>
<l>śrutyādibhiḥ pramāṇaistu śeṣatvasyaiva nirṇayaḥ ।</l>
<l>śeṣī tadviṣayatvena lakṣyate nāntarīyakaḥ ।। iti ।</l>
</lg>
<p>(taṃ. vā., pṛ. 652)</p>
<trailer>iti prathamaṃ pratijñādhikaraṇam ।। 1 ।।</trailer>
<head>atha dvitīyaṃ śeṣalakṣaṇādhikaraṇam</head>
<head>pūrvapakṣaḥ</head>
<p>tatra kaḥ śeṣa ityākāṅkṣāyāmupakārakatvalakṣaṇameva śeṣatvaṃ
pūrvapakṣī bādarirmanyate । ayañca tasyābhisandhiḥ—na tāvadavinā-
bhāvalakṣaṇaṃ śeṣatvam, avinābhūtayorapi rūpasparśayorloke vede
cāgneyopāṃśuyājayoḥ śeṣaśeṣitvavyabhicārāt । taduktam—</p>
<lg>
<l>na yuktameva śeṣatvamavinābhāvalakṣaṇam ।</l>
<l>vyabhicārādyathā hīdamaśeṣeṣvapi dṛśyate ।। iti ।</l>
</lg>
<p>(taṃ. vā., pṛ. 654)</p>
<p>nāpi prayojyatvam, vināpi prayojyatvena puroḍāśakapālāde-
stuṣopavāpādau śeṣatvadarśanāt । satyapi prayojyatve naimittikānāṃ
nimittaṃ prati śeṣatvābhāvāt । taduktam—</p>
<lg>
<l>puroḍāśakapālaṃ hi na ca tāvatprayujyate ।</l>
<l>siddhastaṣopavāpena śeṣastattasya ceṣyate ।।</l>
</lg>
<pb n="486"/>
<lg>
<l>tathā homāḥ prayujyante bhedanaskandanādibhiḥ ।</l>
<l>nimittairna ca teṣveṣāṃ homānāṃ śeṣatā matā ।। iti</l>
</lg>
<p>(taṃ. vā., pṛ. 655)</p>
<p>na cādhikyameva śeṣatvaṃ—yasmin vihite yadatiriktaṃ vidhī-
yate tadadhikaṃ tasya śeṣa iti । pradhānasyāṅgavidhyuttarakālaṃ vidhā-
nenādhikye'pi śeṣatvavyabhicārāt । taduktam—</p>
<lg>
<l>vyabhicāryatireko'pi pradhāneṣvapi darśanāt ।</l>
<l>tānyapīhātiricyante śeṣatve'dhikaśeṣavat ।। iti ।</l>
</lg>
<p>(taṃ. vā., pṛ. 655)</p>
<p>na ca vidhyantatvameva śeṣatvam, vidhyantatvañca yasminvihite
yatkathambhāvākāṅkṣāyāṃ parastādvidhīyamānaṃ sambadhyate, taducyate ।
upakramopasaṃhāramadhyavihitānāmapi kathambhāvākāṃkṣayā sambandha-
darśanena vyabhicārāt । taduktam—</p>
<lg>
<l>upakramopasaṃhāramadhyāmnāteṣu śeṣatām ।</l>
<l>vicitrāmupalabhyaitanneṣyate śeṣalakṣaṇam ।। iti ।</l>
</lg>
<p>(taṃ. vā., pṛ. 655)</p>
<p>nāpi pārārthyameva śeṣatvam, anirūpaṇāt । tathāhi—
yadyanyoddeśapravṛttakṛtisamavāyitvaṃ pārārthyam, tadāvaghātādīnāma-
cetanatvena kṛtisamavāyābhāvādaśeṣatvaprasaṅgaḥ । athānyoddeśa-
pravṛttakṛtisādhyatvam, tarhi karttustadabhāvātkarma pratyaśeṣatvaprasaṅgaḥ ।
<pb n="487"/>
athobhayasādhāraṇaṃ paroddeśapravṛttakṛtisambandhitvamātram, tarhi
deśakālayostadabhāvādaśeṣatvam । tasmāllokavedasādhāraṇamananyā-
rthasya padārthasyānyopakārakatvameva śeṣatvamiti । na caivaṃ sati
godohanasya kratūpakārakatayā kratuśeṣatvaṃ, phalārthatvenānanyārtha-
tvābhāvāt । nāpi svārthānuṣṭhitānāṃ prayājādīnāṃ prasaṅgena
puroḍāśayāgopakārakatvātpuroḍāśayāgaśeṣatvameva । nāpi paśvartha-
tvenaiva, ananyārthatvābhāvāt । ata evādhānādhyayanadhanārjanādī-
nāmapi na kratūpakārakatayā kratuśeṣatvam । yathākramamāhavanīya-
jñānadhanaprāptyarthatvenānanyārthatvābhāvāt । na caivaṃ sati kapālānāṃ
puroḍāśārthatvena na tuṣopavāpaśeṣatvamiti vācyam । yataḥ pacya-
mānapuroḍāśādhāratvena kapālānāṃ puroḍāśārthatvam । na ca tena
rūpeṇa tuṣopavāpārthatvamiti । atrāpyananyārthatvenaiva rūpeṇa tuṣo-
pavāpopakārakatvamiti na tasyāpi śeṣatvamanupapannam । na ca
maśakārtho dhūma ityādiṣūpakāriṣvapi śeṣatvādarśanānnopakārakatvaṃ
śeṣatvamiti vācyam । yato nātra śeṣatvaṃ pratīyate, kintarhi ?
nivṛttivacano hyayamarthaśabdaḥ । taduktaṃ jayādityena-“maśakārtho
dhūmo maśakanivṛtyarthaḥ” iti । ato'tra śeṣatvābhāvānnānupapattiḥ ।
kiñca tādarthyamapi vicāryamāṇaṃ nopakārakatvādanyatpratīyate ।
tenopakāratvameva śeṣatvam ।</p>
<pb n="488"/>
<p>taduktam—</p>
<lg>
<l>tādarthyamapi naivānyadupakārātpratīyate ।</l>
<l>tenopakāra evaiko vijñeyaṃ śeṣalakṣaṇam ।। iti ।</l>
</lg>
<p>(taṃ. vā., pṛ. 656.)</p>
<p>evaṃ prāpte'bhidhīyate—</p>
<sutra>śeṣaḥ parārthatvāt ।। 3. 1. 2. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pārārthyātiriktamupakārakatva-
lakṣaṇaṃ śeṣatvamupapadyate । tathāhi—kimidamananyārthasyānyopakā-
rajanakatvam ? na tāvadanukūlavedanāya yatkiñcitkaratvam । “vrīhīna-
vahanti” ityatrācetanānāṃ vrīhyādīnāmanukūlavedanābhāvāttān pratya-
vaghātādīnāmaśeṣatvaprasaṅgāt, aśeṣasyāpi svāmino garbhadāsaṃ
prati śeṣatvaprasaṅgācca । athānanyārthasyāpekṣitakiñcitkaratvamātram,
tarhi “paridhau paśuṃ niyuñjīta” ityatrāgniparidhānārthatvarūpeṇaiva śabdo-
panītasya paridheḥ paśuniyojanaśeṣatvaṃ gatam । kintarhi ? parārthatvam ।
na caivaṃ sati ‘kaḥ śeṣa ? kena hetunā śeṣaḥ ?’ iti śeṣaśabdābhidheye
hetupraśne parārthatvasyārthasvarūpasya hetutvavirodhāt । tena kaḥ śeṣaḥ
kena hetunā śeṣa ityubhayapraśnottaraparañcaitsūtram । dvayamekena sūtreṇa
<pb n="489"/>
śrutyarthābhyāṃ nirūpyata iti draṣṭavyam । na ca tannirūpayituṃ na
śakyate, parāddeśapravṛttakṛtyanukūlatvameva sakalaśeṣasādhāraṇam ।
tatrācetanānāṃ tāvaddravyaguṇasaṃskārāṇāmanyoddeśapravṛttakṛtyanukūlatvaṃ
spaṣṭameva । evaṃ deśakālayorapi । tatra deśasya tāvacchāstrabodhita-
sādhanatvānuṣṭheyapadārthādhāratvena kṛtyanukūlatvam । tathā kālasyāpi
śāstrāvabodhitasādhanānuṣṭhānāvacchedakatvenaiva kṛtyanukūlatvaṃ suvyakta-
meva । na hi paurṇamāsīkālavihitaḥ prayogayaḥ paurṇamāsīkālānava-
cchinno'nuṣṭhitaḥ phalasādhanaṃ bhavati । tathā karmaphalapuruṣeṣvapi ।
karmaṇastāvatphaloddeśapravṛttakṛtyanukūlatvaṃ phalabhāvanākaraṇatvenaiva
suvyaktam । tathā phalasyāpi puruṣabhedoddeśapravṛttakṛtyanukūlatvaṃ
bhogyatvenaiva sphuṭam । tathā puruṣasyāpi karmoddeśapravṛttakṛtyanukūlatvaṃ
kartṛtvādeva siddham । tenānyoddeśapravṛttakṛtyanukūlatvameva śeṣatvam ।
evaṃ garbhadāsasyāpi svamyuddeśapravṛttakṛtyanukūlatvameva śeṣatvam ।</p>
<p>na caivaṃ svāmino'pi garbhadāsoddeśapravṛttabharaṇādikṛtyanukūla-
tvāccheṣatvaprasaṅga iti vācyam । yato na hi svāmino garbhadāsa-
bharaṇaṃ garbhadāsamuddiśya pravarttate । kintarhi ? anena bhṛtyena madīyaṃ
kiñcitkaraṇīyamityātmānamevoddiśya । tena tatrāpi svāmyuddeśapra-
vṛttakṛtyanukūlatvādgarbhadāsasyaiva śeṣatvam । na ca vācyam—cetano
hi garbhadāsaścetanatvādātmoddeśenaiva sarvatra pravartate, tena garbhadāsa-
<pb n="490"/>
syātmoddeśapravṛttasvāmimardanādikṛtau svāmino'nukūlatvātsvāmina
eva śeṣatvam, na garbhadāsasyeti । yato nityamanapekṣitaḥ svayoga-
kṣemaḥ । svāmyuddeśapravṛttirhi garbhadāsa ityucyate । krayaṇādi-
bhistasyai bhūtarūpasyaivopādānāt । etacca śeṣatvamupakārakāpakāraka-
sādhāraṇameva । maśakārtho dhūma ityatrāpyapakārārthatvena maśako-
ddeśapravṛttāyāṃ kṛtāvutpādyate na dhūmasyānukūlatvāt । ataḥ sarva-
tropakārakatvātiriktaṃ śrutyādipramāṇameyaṃ pārārthyameva śeṣatvamiti
siddham ।</p>
<p>prayojanam—uttarādhikaraṇanibandhanameva ।</p>
<p>sūtrantu—parārthatvādevāvaghātādiḥ śeṣa iti vācyam, na
kāraṇāntarāditi ।।</p>
<trailer>iti dvitīyaṃ śeṣalakṣaṇādhikaraṇam ।। 1 ।।</trailer>
<head>atha tṛtīyaṃ vādaryadhikaraṇam</head>
<sutra>dravyaguṇasaṃskāreṣu bādariḥ ।। 3. 1. 3. ।।</sutra>
<head>saṅgatiḥ</head>
<p>bādarirācāryo dravyaguṇasaṃskāreṣveva śeṣaśabda iti mene,
na yāgaphalapuruṣeṣu । idānīṃ pūrvādhikaraṇapūrvottarapakṣayoḥ prayojana-
matra nirūpyate ।</p>
<pb n="491"/>
<head>pūrvapakṣaḥ</head>
<p>ayamatra bādareḥ pūrvapakṣaṇo'bhisandhiḥ—yadyupakārakatvameva
śeṣatvam, tadā dravyaguṇasaṃskāreṣvevopakārakatvadarśanāccheṣatvaṃ
nānyatra । dravyasya tāvatpūrvasiddhasya svabhāvata evotpādakatvena
karmopakārakatvam । evaṃ guṇasyāpyaruṇādeḥ karmasādhanībhūtadravyā-
vacchedakatvena svabhāvādeva karmopakārakatvam । tathā saṃskāra-
syāpyavaghātādeḥ puroḍāśanirvarttakatayā yāgasādhanatvena coditānāṃ
vrīhyādīnāmapekṣitavaituṣyaniṣpādanena vrīhyādidravyopakārakatvam ।
etacca sarvaṃ pramāṇāntarasiddhameva । na ca yāgasya phalaṃ pratyupa-
kārakatvaṃ pramāṇāntareṇa pratīyate, yāgānantaraṃ phalaniṣpatteradarśa-
nāt । nāpi śabdādavagamyate, sarvākhyāteṣu sādhyatvenaiva dhātvartha-
syāvagamāt । śrutyādīnyapi dravyaguṇasaṃskārāṇāmevopakārakatve
pramāṇam, śrutyādīnāṃ teṣveva darśanāt । tathāhi—kāṣṭhaiḥ pace-
diti tṛtīyāśrutiryathā śaknuyādityupabandhātpākāpekṣitajvalanopa-
kārakāritve kāṣṭhānāṃ pramāṇaṃ bhavati ।</p>
<p>nanu bhāvārthādhikaraṇe vidhimeyameva dhātvarthasya phalakaraṇatvaṃ
vyutpāditam । ataḥ kathamatra dhātvarthasyaṃ phalānupakārakatvam ?
ucyate—sa hi mene, pravarttanātmako hi vidhiḥ svamahimnā paraṃ
pravarttayatyeva । na cātra dhātusambandhinī karaṇatvapratipādikā tṛtīyā
<pb n="492"/>
sambhavati, dhātoraprātipadikatvāt । na ca svargakāmaśrutireva
sādhyatvena svargaṃ pratipādayantī dhātvarthasya karaṇatvamākṣipatīti
vācyam । sādhyākāṅkṣāyā abhāvena svargasya sādhyatvenāpratīteḥ ।
na ca kamisambandhādeva sādhyatvam, ‘brāhmaṇaṃ hantukāmaḥ prājāpatyaṃ
caret’ ityatra vyabhicārāt । tena karmaṇaḥ phalopakārakatve pramā-
ṇābhāvānna taccheṣatvam । etenaiva phalasyāpi puruṣopabhogyatvena
puruṣaśeṣatvaṃ nirākṛtam, puruṣānuṣṭhitakarmasādhyatvābhāvāt । puru-
ṣasya tu karma prati dravyatvāccheṣatvamiṣyata eva । śeṣitvantu
phalābhāvādevāsya na sambhavati । ato na karmaphalapuruṣāṇāṃ
śeṣaśeṣitvena trairūpyam, kintu dravyaguṇasaṃskāreṣveva śeṣatvam ।
ato na palasādhanatayā yāgānuṣṭhānamiti bādariḥ । tacca pūrvādhi-
karaṇapūrvapakṣaprayojanamiti । evaṃ prāpte'bhidhīyate—</p>
<sutra>karmāṇyapi jaiminiḥ phalārthatvāt ।। 3. 1. 4. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi vidhiraphale karmaṇi puruṣaṃ
pravarttayitumutsahate । tathāhi-cetanapravarttanātmako vidhiḥ । cetanasya
pekṣāpūrvikā pravṛttirabhimate tatsādhane ca bhavati । na hi duḥkhasva-
rūpaṃ karma sidhyatviti kaścitpravartate । tatra yadyapi phale tatsādhane ca
<pb n="493"/>
pravṛttirna bhidyate, kintu yeyamuddiṣṭaphalasādhane pravṛttiḥ saiva phale
pravṛttiḥ, tathāpi lipsādhikaraṇanyāyena phalapravṛttessvarasasiddhatvā-
dapravṛttapravarttanātmako vidhiḥ karmaṇi pravarttayan phalasādhanabhāvabodha-
napurassarameva pravarttayati । tena yeyamuddiṣṭaphalārthā pravṛttiḥ, sā
nāntarīyakatayā yadetatsādhanaṣiyatvaṃ tasya karaṇasambandhaḥ phalārtha-
tvametatkarmaṇo bodhayatīti karmaṇaḥ phalaśeṣatvam । yadā ca vidhiḥ
karmaṇaḥ phalārthatvaṃ bodhayati, tadā kintatphalamityākāṅkṣāyāṃ svarga-
kāmapadaṃ svargameva phalarūpaṃ puruṣopabhogyaṃ sādhyatayā samarpayati ।
na hi svopabhogyaphalamantareṇa vidhiścetanaṃ pravarttayituṃ śaknoti ।
taduktamācāryeṇa—</p>
<lg>
<l>apekṣitatvādbhāvyasya kāmaśabdā hi tatparāḥ ।</l>
<l>viśeṣaṇapradhānatvaṃ daṇḍātyādiṣu darśitam ।। iti ।</l>
</lg>
<p>ataḥ phalasyāpi puruṣaśeṣatvaṃ vidhisammatameva । taduktam—
‘phalañca puruṣārthatvāt’ (jai. sū., 3. 1., 5.) iti । puruṣasya
tanniṣpādakatayā karmaśeṣatvaṃ nirvivādameva । taduktam—‘puruṣaśca
karmārthatvāt’ jai. sū., (3. 1. 6.) iti । tena karmaphalapuruṣāṇāṃparamparaṃ
śeṣaśeṣitvam । dravyaguṇasaṃskārāṇāntu śeṣatvameva । phalasādhanatve-
naiva yāgānuṣṭhānamiti jaiminimataṃ pūrvādhikaraṇasiddhāntaprayojanamiti ।।</p>
<trailer>iti tṛtīyaṃ bādaryadhikaraṇam ।। 3 ।।</trailer>
<pb n="494"/>
<head>atha caturthaṃ teṣāmarthādhikaraṇam</head>
<sutra>teṣāmarthena sambandhaḥ ।। 3. 1. 7. ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāsau—“darśapūrṇamāsābhyāṃ svargakāmo yajeta”
iti । tatra śrūyante dharmāḥ—nirvapaṇam, prokṣaṇam, avahanamiti
ya auṣadhadharmāḥ, utpavanavilāpanagrahaṇasādanādayo ya ājyadharmāḥ,
tathā śākhāharaṇam, gavāṃ prasthāpanamityevamādayo ye sānnāyyadharmāḥ,
teṣu sandehaḥ—kiṃ sarve auṣadha ājye sānnāyye ca kartavyāḥ ?
uta ye yatra kiyamāṇā arthavantaste tatra kartavyāḥ ? iti । kaḥ
śeṣa ? kena hetunā śeṣaḥ ? iti prathamādhikaraṇe vicārya tadvicā-
raprayojanībhūtānāñca viṣayavyavasthitiṃ dvitīyādhikaraṇena prati-
pādyedānīñca kathañca viniyujyata ityayamartho vicāryate । asmin
pāde śrutisahāyavidhipramāṇake viniyoge pratipādye samānapado-
pādānavidhipratyāsatyavaghātādisaṃskārāṇāmeva tāvatprathamaṃ vini-
yogaḥ pratipādyate ।</p>
<p>tatra prathamaṃ siddhāntenopakramate । teṣām—avaghātaprokṣaṇā-
dīnāṃ saṃskārāṇāmarthena sambandhaḥ, ye yatra kriyamāṇāḥ śāstreṇaiva
prayojanavanto vijñāyante । tadayamarthaḥ—vrīhyādiśabdairhi svābhi-
<pb n="495"/>
dheyajātyekārthasamavetamevāvāntarāpūrvasādhanatvaṃ lakṣitam । tadarthatvenai-
vāvadhātādayo jñāyamānā nāpūrvāntarasādhanasānnāyyārthā bhavitumarhanti ।
evaṃ vilāpanaśākhāharaṇādayo'pi draṣṭavyā iti nānyonyaṃ saṅkaro
dharmāṇāmiti । evaṃ siddhāntenopakramya pūrvapakṣo'bhidhīyate—</p>
<sutra>vihitastu sarvadharmaḥ syāt saṃyogato'viśeṣāt
prakaraṇāviśeṣācca ।। 3. 1. 8. ।।</sutra>
<p>sūtratrayasyāpi bhāṣye yeṣāmanyonyasaṃvirodhaḥ sambhavati,
yathā—vilāpanotpavanaśākhāharaṇaprasnavanādayaḥ saṃskārāste'pya-
viśeṣeṇodāhṛtāḥ, tathāpi yeṣāmevānyonyasaṅkaraḥ sambhavati
ta evātrodāharaṇamiti mantavyam ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvadavāntarāpūrvasādhana-
lakṣaṇayā dharmāṇāṃ viniyogaḥ sambhavati, yena vyavasthā bhavet ।
na lakṣaṇā, pramāṇābhāvāt । tathāhi—yadapūrvagṛhītāḥ khalvava-
ghātādayo dharmāstadapūrvīya eva vrīhyādau tadapūrvasādhanatvalakṣaṇayā
vidhātavyāḥ । paramāpūrveṇaiva hi phalasamatvena pradhānatayā prakara-
ṇena prathamaṃ gṛhītā nāvāntarāpūrveṇa, tasyāphalatvenāpradhānatvāt ।
tena paramāpūrvasambandhapurassaratvāddharmāṇāṃ tatsādhanapadārthasambandha
<pb n="496"/>
eva vaktavyaḥ । paramāpūrvasambandhena ca sarveṣāmevājyauṣadhasānnā-
yyādīnāmaviśiṣṭatvādavyavasthitatvameva dharmāṇām ।</p>
<p>nanu nāvaghātādeḥ paramāpūrvārthatvamam, kintu vākya-
balenāntaraṅgalakṣaṇayā vāṅinayamanyāyenāvāntarāpūrvārthatvameva ।
ataḥ kathaṃ dharmāṇāmavyavastheti । ucyate—syādevaṃ yadi vrīhyāderapi
dīkṣaṇīyāyā ivāpūrvasambandhaḥ svato bhavet, kintu yāgasamba-
ndhadvārā paramparayā vaktavyaḥ । tatraikasyaiva yāgasya vākyadvaye'pūrva-
dvayamavagatam । “āgneyena yajeta” ityatrāvāntarāpūrvam, “darśapūrṇa-
māsābhyāṃ svargakāmo yajeta” ityatra paramāpūrvam । tataḥ paramāpūrva-
syāgrapravṛttatvātphalavatvam । tena ca prayojanavatvāttasyaiva vrīhi-
śabdātprathamamupasthiteḥ paramāpūrvasādhanalakṣaṇayaivāvaghātādividhānā-
davyavasthaiva dharmāṇāmiti ।</p>
<p>na caivaṃ satyekasyaivāvaghātādeḥ kathaṃ vrīhiyavayordṛṣṭā-
rthatvamājyasānnāyyayoścādṛṣṭārthatvamiti vācyam । viniyogo-
ttarakālaṃ kalpanīyatvātprayojanasya । ato viniyogabalena dṛṣṭārthatvaṃ
svīkriyamāṇaṃ na doṣāya । na ca sāmānyataḥ paramāpūrvagrahaṇama-
ntareṇaiva vrāhyādīnāṃ kāryāntaraviniyuktatvādavāntarāpūrvasādhana-
lakṣaṇayaivāvaghātādisambandha iti vācyam । “suvarṇaṃ bhāryam”
ityatra suvarṇasyāpyapūrvasādhanalakṣaṇāprasaṅgāt । “suvarṇaṃ haste
<pb n="497"/>
bhavati, atha gṛhṇāti” ityādivākyaiḥ suvarṇasyāpi kratau kāryāntare
viniyogadarśanāt । atha tatra bharaṇasyāpyapūrvasambandhānavagamā-
danapūrvīyasya ca suvarṇamantraiḥ sambandhāvirodhānna lakṣaṇeti ।
tadatrāpyavaghātasya paramāpūrvagrahaṇe sati svarūpasambandhāvirodhā-
nnāvāntarāpūrvasādhanalakṣaṇāpramāṇamasti । tenāvaśyamagrato'pūrvasa-
mbandho vaktavyaḥ । sa ca prakaraṇātpradhānāpūrvasambandha eveti ।</p>
<p>nanvekāpūrvaprayuktatve'pi dharmavyavasthā dṛśyate । yathā “bṛhatpṛṣṭhaṃ
bhavati, rathantaraṃ pṛṣṭhaṃ bhavati” iti pṛṣṭhasyaikastotrāpūrvagṛhītatve'pi
bṛhadrathantaraistaddharmāṇāñca “bṛhati prastūyamāne cakṣurnimīlayet” “ratha-
ntare prastūyamāne samudraṃ manasā dhyāyet” iti vyavasthitā eva
cakṣurnimīlanasamudramanodhyānādayo dharmāḥ śrūyante anuṣṭhīyante ca ।
tatra yathā bṛhadrathantarayościtratvaśūratvaguṇakīrttanavyāpārabhedamāśri-
tyaikāpūrvasādhanatve'pi dharmāṇāṃ vyavasthā । tathātra vrīhyājyasānnā-
yyādīnāṃ bhedena dharmavyavasthā bhaviṣyati । naivam; na vayamekāpūrva-
gṛhītayorbṛhadrathantaravyāpārabhedāddharmavyavasthāṃ brūmaḥ, kintu bṛhadrathanta-
rābhyāṃ pṛṣṭhākhyastotradvāreṇa vilakṣaṇamevāpūrvadvayaṃ janyate । na
cāpūrvavailakṣaṇya eva pramāṇaṃ nāstīti vācyam । stotraṃ hi pṛṣṭham ।
stutiśca yathā citratvakīrttanena tathā śūratvakīrttanena । tenātra
vilakṣaṇastutisādhyamapūrvaṃ kalpyamānaṃ vilakṣaṇameva kalpyate ।
<pb n="498"/>
na caivaṃ sati vilakṣaṇakāryatvātsamuccayaḥ । “bṛhadvā pṛṣṭhaṃ bhavati
rathantaraṃ vā” iti stutisādhanadvāreṇa vilakṣaṇastutyorapi vikalpasya
vācanikatvāt । na ca vācanika evāyaṃ vikalpo na bhavatīti
vācyam । bṛhadrathantarādhikaraṇe vārttikakārapādairvācanikasyaiva
siddhāntahetutvenoktatvāt । tena tatra bhinnapṛṣṭhaprayuktā dharmavyavasthā ।
atra tu paramāpūrvaprayuktatvādavaghātādidharmāṇāṃ paramāpūrvasādhanatvasya
sarvaṣāmājyauṣadhasannāyyādīnāmaviśiṣṭatvātsarve dharmāḥ sarvatra karttavyā
iti । evaṃ prāpte'bhidhīyate—</p>
<sutra>arthalopādakarma syāt ।। 3. 1. 10 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi paramāpūrvaprayuktā dharmā bhaveyuḥ,
kintvavāntarāpūrvaprayuktā hote । tathāhi—āgneyāpūrvīyapuroḍāśa-
prakṛtitvena vrīhayo vihitāḥ । teṣāntāvadāgneyāpūrvīyatvaṃ vyavasthi-
tameva । tatsannidhau cāvaghātaprokṣaṇādayo dvitīyāśrutipratipādita-
vrīhisaṃskārarūpāḥ śrūyante । saṃskāraśca bhūtabhāvyupayogasambandhi-
dravyaviṣayaḥ । tena vrīhisvarūpe'vaghātaprokṣaṇādayaḥ saṃskārā
asambadhyamānā vrīhīṇāṃ bhāvyupayogini svarūpe sambadhyamānā
āgneyāpūrvīyapuroḍāśaprakṛtidravyatvenāntaraṅgalakṣaṇābalena vrīhi-
<pb n="499"/>
śabdopasthāne sambaddhyante । tadayamarthoṃ bhavati—āgneyāpūrvīya-
puroḍāśaprakṛtidravyamavahanyāditi । evañca sati yavasyāpi tadrūpa-
tvādavaghātādyanvayo nānupapannaḥ । taduktamajitākṛtā—</p>
<lg>
<l>‘vrīhitvaikārthasambandhinyāgneyāpūrvasādhane ।</l>
<l>lakṣite vrīhiśabdena vidhiyuktaṃ dvitīyayā ।।</l>
</lg>
<p>prokṣaṇaṃ vyavatiṣṭheta tato nātiprasajyate’ iti । etaccopa-
lakṣamamātram । tena yatra prakṛtidravyagataḥ saṃskāraḥ śrūyate, tatrā-
vāntarāpūrvīyaṃ prakṛtidravyamiti lakṣaṇam । yatra tu pradeyadravyagataḥ
saṃskāro vilāpanādiḥ, tatrāvāntarāpūrvīyaṃ pradeyadravyamiti yathā-
sambhavaṃ sarvamūhanīyam । na caivaṃ sati “suvarṇaṃ bhāryam” ityatrāpi
suvarṇaśabdasyāpūrvasādhanalakṣaṇāprasaṅgaḥ । “suvarṇaṃ haste bhavatyatha
gṛhṇāti” ityādivākyavihitāpūrvīyasuvarṇasyāprastutatvenātrānupa-
sthiteḥ । tena bharaṇasya saṃskāratvāsambhavātsaktuvadviniyogabhaṅgo
yukta eva । na ceha tatheti vaiṣamyam ।</p>
<p>yattu paramāpūrveṇāgrato gṛhītatvātparamāpūrvasādhanamevāvaghātā-
disambandhārthaṃ lakṣaṇīyamityuktam, tadayuktam ; vrīhyavaghātādīnāṃ
paramāpūrvasambandhe pramāṇābhāvāt । prakaraṇena vrīhyavaghātādīnāṃ
paramāpūrvasambandho vaktavyaḥ । tatra na tāvadvrīhyādidravyāṇāmakriyā-
rūpatvena prakaraṇena grahaṇaṃ sambhavati । kriyārūpatve'pyavaghātasya
<pb n="500"/>
vrīhisaṃyuktatvāt na prakaraṇena grahaṇam । atha na grāhakalakṣaṇam,
kintarhi ? sannidhānalakṣaṇam । evantarhyavāntarāpūrvasyaiva sannihita-
tvātsarvaviśeṣasambaddhasya ca sāmānyasambandhapūrvakatve'pyāgneyāpūrvī-
yavrīhiviśeṣasambandhārthamavaghātasya sāmānyena tatsambandha evāgrato
yuktaḥ, paramāpūrvasambandhastu kutaḥ ? na ca tasyāphalatvenāprayoja-
katvam, paramāpūrvadvāreṇaiva phalatvāt । anirjñātopāyaparimāṇatvena
ca āgneyādisannihitadharmasambandhaḥ । ataḥ sarvathā avāntarāpūrva-
prayuktā eva dharmāḥ, tataśca vyavatiṣṭhanta iti siddham ।</p>
<p>prayojanaṃ pakṣoktam । sūtrantu-avaghātādīnāmājyādiguṇa-
śāstragamyasyārthasya prayojanasya lopādakarma sthāt ananuṣṭhānaṃ
syādityarthaḥ ।।</p>
<trailer>iti caturthaṃ teṣāmarthādhikaraṇam ।। 4 ।।</trailer>
<head>atha pañcamaṃ sphyakapālādhikaraṇam</head>
<sutra>dravyañcotpattisaṃyogāttadarthameva codyeta ।। 3. 1. 11 ।।</sutra>
<head>viṣayasaṃśayau</head>
<p>sto darśapūrṇamāsau । tatra samāmananti—“sphyaśca kapālāni
cāgnihotrahavaṇī ca śūrpañca kṛṣṇājinañca śamyā colūkhalañca musalañca
dvaṣañcopalā caitāni vai daśa yajñāyudhāni” iti । tatra sandihyate—
<pb n="501"/>
kiṃ yo ya iha śakyate ebhiḥ kartuṃ tasmai tasmai padārthāyaitāni
samāmnātāni ? uta yadyena saṃyuktaṃ tasmā eveti । vidhipratyāsatyā
prathamaṃ saṃskāraṇāṃ viniyogavyavasthāṃ pratipādyedānīṃ dravyaguṇayo-
rviniyoge pratipādye guṇasya dravyāvacchedakatvena dravyaviniyogā-
dhīnaviniyogādanantaraṃ dravyasyaiva viniyogaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—dvāvatra sphyādīnāṃ saṃyogau
pratīyete । “etāni vai daśa yajñāyudhāni” ityekaḥ, “sphyenoddhanti”
ityevamādiraparaḥ । tayoścaiko vidhiraparo'nuvādaḥ । tatroddhananādivā-
kyānāṃ vidhitve daśāpi vākyāni bhinnāni vaktavyāni । pratyeka-
mevāpūrvasādhanalakṣaṇāpi vaktavyā । yajñāyudhavākyasya tu vidhitva
ekavākyatvam, nāpyapūrvasādhanalakṣaṇā । tena yajñāyudhavākyasyaiva
vidhāyakatvāduddhananādivākyānāñca “yadaṣṭākapālo bhavati” iti
vadavayutyānuvādenārthavādatvameva । evañca pratyekayajñakriyānvayena daśa-
saṃkhyāpyupapatsyate । nanu vidhiratra na śrūyate । vaiśabdaśca vidhitvapari-
panthīti kathamasya vidhitvam ? ucyate-“etāni vai daśa yajñāyudhāni”
ityatrāyudhaśabdasya sādhanavacanatvāt sphyādīnāṃ yajñasādhanatvaṃ
pratīyate । na cāyamanuvādaḥ, vākyāntareṇa yajñasādhanatvāprāpteḥ ।
<pb n="502"/>
vaiśabdasya ca “vāruṇo vai yajñāvacaraḥ” ityādiṣu vidhitva-
pratibandhavyabhicārāt । tenāprāptārthatvāt vidhyadhyāhāreṇāsyaiva
vidhāyakatvam । tatra pradeyatvena sākṣādyajñasādhanatvasya ca caturthā-
dhyāye nirākariṣyamāṇatvādānarthakyatadaṅganyāyena tadaṅgāvatāre
yajñāṅgatvāviśeṣādyathāsāmarthyaṃ sarvārthānyeva syāditi vijñāyata iti ।
evaṃ prāpte'bhidhīyate—</p>
<head>siddhāntaḥ</head>
<p>bhavedevaṃ yadi “etāni vai daśa yajñāyudhāni” ityatra vidhiḥ
śrūyeta । nanvāyu dhaśabdasya sādhanavacanatvātsphyādīnāñca yajña-
sādhanatvasya vākyāntarādaprāpteranuvādāsambhavādvidhyadhyāhāreṇaivāsya
vidhitvamityuktam । maivam; āyudhaśabdasya yuddhasādhanatvena mukhya-
yajñasādhanavacanatvābhāvāt । yajñasādhane gauṇo'yamāyudhaśabdaḥ, gauṇaśca
pramāṇāntaraprasiddhaguṇayoganibandhana eva । na ca vidheyo'rthaḥ pramā-
ṇāntaraviṣayo bhavati । tena vidhitvābhāvādvaiśabdasya autsargika-
vidhitvatiraskāreṇānuvādadyotakatvādyathāprāptaguṇayogādanuvādatvame-
vāsya vaktavyam । na ca tadaṅgaṃ sambhavati, yataḥ “sphyenoddhanti”
ityādivākyairuddhananādidvāreṇa sphyādīnāṃ yajñasādhanatvamavaga-
myate । āyudhānyapi yuddhasādhanāni । tena sādhanatvaguṇayoga-
sya sphyādiṣu stutyarthaṃ gauṇa evāyamāyudhaśabdaḥ । uddhananādi-
<pb n="503"/>
vākyānāntu pṛthagākhyātayogena pṛthagvidhānasyaiva niṣpratipakṣatvā-
duddhananādisambandhena pṛthagvākyavihitānāṃ sphyādīnām “etāni
vai daśa yajñāyudhāni” iti sādhāraṇo'yamarthavādaḥ । taduktam—</p>
<lg>
<l>sphyāderutpattisambandhaḥ kāryairuddhananādibhiḥ ।</l>
<l>tatra yajñāyudhānīti prāptamevānukīrttyate ।। iti ।</l>
</lg>
<p>(taṃ. vā., pṛ. 671)</p>
<p>apūrvādhikaraṇanyāyenātrāpi sannihitāvāntarāpūrvasādhanala-
kṣaṇāyāḥ siddhatvāt dravyāṇāmapi yathāsaṃyogameva vyavasthitiḥ ।</p>
<p>prayojanam—pakṣoktameva । sūtrantu—dravyamutpattāvevoddha-
navādyarthatvenāvagamāt uddhananārthameva codyeta, na kriyāntarārtha-
mityarthaḥ ।।</p>
<trailer>iti pañcamaṃ sphyakapālādhikaraṇam ।। 5 ।।</trailer>
<head>atha ṣaṣṭhamaruṇādhikaraṇam</head>
<sutra>arthaikatve dravyaguṇyoraikakarmyānniyamassyāt ।।3.1.12.।।</sutra>
<head>viṣayasaṃśayasaṅgatayaḥ</head>
<p>jyotiṣṭome krayaṃ prakṛtya śrūyate—“aruṇayā piṅgākṣyaikahā-
yanyā somaṃ krīṇāti” iti । tatra saṃśayaḥ—kimaruṇimā kṛtsna-
<pb n="504"/>
prakaraṇe niviśite ? uta kraya evaikahāyanyām ? iti । dravya-
viniyogaṃ pratipādyedānīmavasaraprāpto guṇaviniyogaḥ pratipādyate ।
atrāruṇāpadasya kevalaguṇaparatve piṅgākṣyaikahāyanīpadayośca
dravyaparatve sthite vicāraḥ । tadayuktam; piṅgākṣyaikahānīpada-
yorapi guṇavacanatvāt । tathāhi—piṅgākṣī ekahāyanīti ca
bahuvrīhisamāso'yaṃ matvarthīyapratyayasamānārthaḥ । matvarthīyapratyayasya
tadasyāstyasminniti sambandhe'nuśāsanāttatsamānārthasya bahuvrīherapi
sambandhavacanatvameva । kiñca gomāniti ekahāyanīti ca viśiṣṭe
pratīyete । na cātra gomātramekahāyanamātraṃ vā viśeṣaṇam, asa-
mbaddhe viśiṣṭapratyayānutpatteḥ । tena gosambaddhaḥ, ekahāyanasamba-
ddho'tra viśeṣaṇam । viśeṣaṇañca pūrvamadhīyate । atassamba-
ndho'tra prathamamabhidhātavyaḥ । taduktam—</p>
<lg>
<l>na hi gobhirasambandho gomānityupapadyate ।</l>
<l>tasmādviśeṣaṇaṃ tatra sambandhaḥ pūrvamucyate ।। iti ।</l>
</lg>
<p>(taṃ. vā., pṛ. 673)</p>
<p>tathā ca satyākṛtinyāyena tata eva viśiṣṭapratītisiddhera-
nabhidheyameva dravyam । kintu ‘kṛttaddhitasamāseṣu sambandhābhidhānaṃ
tvatalbhyām’ ityanuśāsanabalātpiṅgākṣītvamekahāyanītvamityatra
sambandha evāvaśyamabhidheyaḥ । abhidheyaniṣkarṣe ca tbataloranuśā-
<pb n="505"/>
sanam । yasya guṇasya hi bhāvāddravye śabdaniveśaḥ tadabhidhāne
tvatalāviti । prayogadarśanañca yathā—śābaleyasya gotvamiti ।
ato'pi piṅgākṣyaikahāyanīśabdābhyāmapi sambandha evābhidhīyate ।
sa ca tadāgamanyāyena pratyayārtha eveti prādhānyāttasyaiva padārthatvam,
na tu dravyasya, ākṣepalabhyatvāt । tena piṅgākṣyaikahāyanīśabda-
yorapi sambandharūpaguṇānvitābhidhānānna vicāraviṣayatvam ।</p>
<p>ucyate—syādevaṃ yadyekahāyanyādiśabdaiḥ sambandho'bhidhīyate ।
na caitadasti, bikalpāsahatvāt । tathāhī-kiṃ sambandhamātramabhidhīyate ?
sambandhaviśeṣo vā ? na tābatsambandhamātram, sakalayaugikaśabdānāṃ
paryāyatvaprasaṅgāt । nāpi sambandhaviśeṣaḥ, tasya sambandhidvayādhī-
natvena tadabhidhānamantareṇānabhidhānāt । atha tadarthaṃ dvāvapi samba-
ndhināvabhidhīyete, tadābhyāmeva viśeṣaṇa viśeṣyabhāvāpannābhyāṃ sa-
mbandhapratītisiddheḥ kimabhidhānagauravāśrayaṇena ? taduktam—</p>
<lg>
<l>sarvatra yaugikaiḥ śabdairdravyamevābhidhīyate ।</l>
<l>na hi sambandhavācyatvaṃ sambhavatyatigauravāt ।। iti ।</l>
</lg>
<p>(taṃ. vā., pṛ. 675.)</p>
<p>nanvapratītaviśeṣaṇa bhūte sambandhe viśiṣṭabuddhirna bhavatītyuktam ।
maivam; na hi gomāniti pade sambandho'pi viśeṣaṇam । kintarhi ?
gāvaḥ । tāśca goprātipadikena prathamamupāttā eva ।</p>
<pb n="506"/>
<p>taduktam—</p>
<lg>
<l>viśeṣaṇādvinā neṣṭo viśeṣyapratyayodbhavaḥ ।</l>
<l>viśeṣaṇañca gāvo'tra na sambandhaḥ kathañcana ।। iti ।</l>
</lg>
<p>(taṃ. vā., pṛ. 675)</p>
<p>tatra viśeṣaṇatvaṃ sambandhinaṃ vinā sambhavati, na tu sambandhā-
vagatiṃ vinā । na ca yadyena vinā sambhavati tattadavagatimapekṣate ।
api tvavagate tasminnākṣepalabhyaṃ bhavati । taduktam—</p>
<lg>
<l>na viśiṃṣanti gāvo'rthaṃ pṛthivyāmanavasthitāḥ ।</l>
<l>tatra kiṃ śakyate vaktuṃ pṛthivyapyabhidhīyate ।। iti ।</l>
</lg>
<p>(taṃ. vā., pṛ. 676)</p>
<p>kiñca vyabhicārādapi na sambandhāvagamo viśiṣṭāvagamani-
mittam । tathāhi—pratīyata eva pitāputrādiśabdebhyaḥ sambandho
na viśiṣṭāvagamā bhavati । putraśabdāttu viśiṣṭānavagamena niyamena
bhavatyeva sambandhāvagamaḥ । tena dravyameva viśiṣṭaṃ piṅgākṣyaikahāyanī-
śabdābhyāmabhidhīyate । yattu tvataloḥ sambandhasyābhidhānādabhidhe-
yaniṣkarṣe ca tvataloranuśāsanaprayogayordarśanātkṛttaddhitasamāsaiḥ
sambaddhamevābhidhīyata ityuktam । tadayuktam; na hyabhidheyaniṣkarṣe
tvataloranuśāsanamasti । kintarhi ? dravyasamaveśabdapravṛttinimi-
ttaniṣkarṣe । tathā cānuśāsanam—“yasya guṇasya hi bhāvāddravye
śabdaniveśaḥ tadabhidhāne tatvalau” iti । tena gośabdasya vyakti-
<pb n="507"/>
rūpadravye pravṛttau dravyasamavetamabhidheyameva sāmānyaṃ nimittam । atasta-
deva tatra gotvaṃ goteti tvatalbhyāṃ niṣkṛṣyata hatyucitam ।
kṛttaddhitasamāseṣu na dravyasamavetābhidheyasya nimittasyāsambha-
vātsambandhasya cānabhidheyasyāpi dravyasamavetasya vastunaḥ śabda-
pravṛttinimittatvātsamavetaṃ tvatalbhyānniṣkṛṣyate । taduktam—</p>
<lg>
<l>śabdapravṛttinimitte hi bhāvapratyaya iṣyate ।</l>
<l>devadattasya gomatvaṃ sambandhaśca pratīyate ।। iti ।</l>
</lg>
<p>(taṃ. vā., pṛ. 673.)</p>
<p>ataḥ piṅgākṣyaikahāyanīśabdābhyāṃ dravyamevābhidhīyata iti
siddham । nanu bhavatu piṅgakṣyaikahāyanīśabdayordravyavacanatvam,
tathāpyaruṇāśabdasyāpi guṇaviśiṣṭadravyavacanatvena kevala(guṇa)vacana-
tvābhāvātkathaṃ vicāraviṣayatvam ? tathāhi-rūparasagandhādiśabdānāṃ
khalu kevalaguṇavacanānāṃ matvarthīyapratyayamantareṇa dravyasamānādhika-
raṇasyābhāvāt । na hi bhavati ‘rūpaṃ paṭa’ iti sāmānādhikaraṇyam,
api tarhi ? ‘rūpavān paṭa’ iti । aruṇādipadeṣu vināpi matvarthīya-
pratyayena ‘aruṇaḥ paṭo'ruṇā śāṭī’ iti dravyasāmānādhikaraṇyādna-
ṇaviśiṣṭadravyavacanatvameva । kiñca ‘guṇavacanebhyaśca’ iti śuklāruṇā-
diśabdeṣu matublopānuśāsanāt ‘śuklavān paṭaḥ’ ityasminnevārthe
śuklaḥ paṭa iti prayogānuśāsanavaśādvijñāyate । na ca śuklasya
<pb n="508"/>
śabdasya vācakatvaṃ sambhavati । yathā.... ....vatteṣūdbhidādipadeṣu pratya-
yalopāśuśāsanaṃ prakṛtibhāgasyaivobhayathā pratipādanasāmarthyapradarśa-
nārtham । evamatrāpyaruṇādipadasyaiva guṇadravyapratipādanasāmarthya-
pratipādanārthaṃ matublopānuśāsanam । ato'pi dravyavacanatvameva ।
taduktam—</p>
<lg>
<l>śabdānāṃ na hi lopena vākyārthaḥ pratipādyate ।</l>
<l>tasmādubhayasāmarthyamevaṃ tatrāvagamyate ।। iti ।</l>
</lg>
<p>(taṃ. vā., pṛ. 681)</p>
<p>nāpi guṇavacanatve'pi śuklādipadānāṃ lakṣaṇayā dravyasāmā-
nādhikaraṇyam, rūpādiśabdānāmapi lakṣaṇayā dravyasāmānādhika-
raṇyād rūpaṃ paṭa iti prayogaprasaṅgāt । kiñca dravyagatasaṃyoge
dṛśyate—aruṇaḥ paṭaḥ aruṇā śāṭīti । ato'pi dravyavacanatvam ।
tena guṇavaddravyavacanatvādaruṇāśabdasya kevalaguṇavacanatvābhāvāda-
nupapanno vicāra iti ।</p>
<p>ucyate—guṇavaddravyavacanatve'pi guṇābhidhānasyāvaśyābhyu-
peyatvādākṛtinyāyenākṣepādeva dravyapratītisiddherna dravyagocarāpyabhi-
dhānaśaktiḥ kalpayituṃ śakyate । tenākṛtinyāyenaivākṣiptadravyadvāreṇa
śuklaḥ paṭa iti sāmānādhikaraṇyopapatterna tadvaśena dravyavacanatvam ।
na caivaṃ sati rūparasādipadānāmapyākṣiptadravyadvāreṇaiva rūpaṃ paṭa iti
<pb n="509"/>
sāmānādhikaraṇyaprasaṅgaḥ, śabdaśaktivaicitryāt । tathā hi—
keṣāñcicchabdānāṃ keṣucidartheṣvabhidhānavadeva lakṣaṇāśaktirapyanādi-
kālapravṛttatvena nirūḍhā । yathā śuklādiśabdānāṃ dravyeṣu ।
keṣucitkriyate । yathā-rathāṅganāmā cakravākaḥ । keṣucitkarttumapi
na śakyate । yathā—sparśarūparasagandhānām । taduktam—</p>
<lg>
<l>nirūḍhā lakṣaṇāḥ kāścitsāmarthyādabhidhānavat ।</l>
<l>kriyante sāmprataṃ kāścitkāścinnaiva tvaśaktitaḥ ।। iti ।</l>
</lg>
<p>(taṃ. vā., pṛ. 683)</p>
<p>na ca sambandhamātranibandhanatvāllakṣaṇāyā evaṃvidhavaicitryā-
sambhava iti vācyam । abhidhānaśakteriva lakṣaṇāśakterapi
vaicitryopapatteḥ । yathābhidhānavādinaḥ samāne'pi guṇābhidhāne
śuklādiśabdā guṇaviśiṣṭaṃ dravyamabhidadhati, rūpādiśabdāstu guṇa-
mātram । evaṃ śuklādiśabdā eva guṇamabhidadhānāḥ pradhānabhūtaṃ
sāmānādhikaraṇyocitaṃ dravyaṃ lakṣayanti, na rūpādiśabdā
ityābhidhānavadeva lakṣaṇāvaicitryopapatternānupapannam । na caivaṃ
śaktidvayasvīkārādaviśeṣaḥ, abhidhānaśaktervābhidheyāvinābhāvo-
pasthitārthatātparyāyā lakṣaṇāśaktiśabdārthatvāt । ata eva matupo
lopāmnānaṃ vā, atrānādikālanirūḍhalakṣaṇāvaśādeva । liṅga-
saṃkhyayoścākṣiptāśrayabhūtadravyadvāreṇaiva । tathācānuśāsanam—
<pb n="510"/>
‘guṇavacanānāmāśrayato liṅgavacanāni bhavanti’ iti । guṇavacanatvaṃ
copasarjanībhūtārthābhidhānam । kathantarhi vaiyākaraṇānāṃ vaiśeṣikā-
divatpratiniyatā guṇāssantīti ? na; rūparasādiśabdeṣu niṣkṛṣṭa-
guṇābhidhāyiṣu yathākathañcidāśrayopasthitau prasaṅga iti ।
ato'ruṇāpadasya guṇavacanatvādupapanno vicāra iti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—aruṇayeti tṛtīyānta-
maruṇāpadaṃ kevalaguṇavacanaṃ satkārakārthañca pratīyate । na cāmūrtasya
guṇasya kārakatvaṃ sambhavati, kriyāsamavāyābhāvāt । dravyāva-
cchedakatvenāsya kārakatvam, tathāpi kriyāsamavāyābhāvenāsyā-
kārakatvāt । na ca bhūtadravyasbandhamātreṇa kārakavibhaktiyogaḥ ।
tathāsati vidhāvaupacārikaśabdaprasaṅgāt । na caivaṃ sati jāterapya-
kārakatvamiti vācyam । jāterapyudāhaṇatvena vicāraviṣayatvāt ।
ākṛtyadhikaraṇe ca vācyatvapratipādanaparatayeha siddhameva kriyā-
rthavatvamupadarśitam । tenātra dravyagataṃ kārakatvamanūdya guṇo vidheyaḥ ।
na caivaṃ sati svavākya evaikahāyanīpadasya dravyavacanatvāt hanta !
tṛtīyāpratipāditakārakatvānuvādenaivāruṇaguṇavidhānamiti vācyam ।
vairūpyalakṣaṇavākyabhedaprasaṅgāt । tathāhi—ekasyaivaikahāyanīpa-
dasya krayaṃ prati vidheyaguṇabhūtopadeśārthatvam, aruṇaguṇaṃ pratya-
<pb n="511"/>
nūdyamānaprādhānabhūtāddeśyārthatvam । tathā ekahānīpadasya kiyā-
sambandhāya kārakavibhaktiyogaḥ, guṇasambandhāya ca sambandha-
pratipādakaṣaṣṭhīvibhaktiyogaḥ । etacca sakṛduccārite vaidike'bhyupagamanaṃ
pauruṣeyatvamāpādayatīti, tena prakaraṇagatakriyāṅgakaraṇībhūtakṛtsna-
dravyagatameva kārakatvamanūdyāruṇāguṇo vidhīyata iti । na caivaṃ
sati prakaraṇagatasambandhe'pi vibhāgalakṣaṇavākyabhedadoṣa iti
vācyam । vairūpyalakṣaṇavākyabhedasyāpyavaśyābhyupagamanīyatvāt ।
na hi vibhāgamantareṇa parasparabhinnārthatvaṃ sambhavati ।</p>
<p>kiñca pauruṣeyatvāpādako hi vairūpyalakṣaṇo vākyabhedo
mahādoṣamāvahati । na ca vibhāgalakṣaṇo vākyabhedaḥ pauruṣeyatvāvahaḥ,
kintu sahoccaritānāmaucityamātraprāptyaikārthātikramamātrameva ।
tathā ca “syonaṃ te sadanaṃ kṛṇomi” ityādiṣvarthaikatvābhāvena vibhāga-
lakṣaṇavākyabhedasya spaṣṭatvāditi vaiṣamyam । tenāyamarthaḥ—sarvāṇyeva
prakaraṇagatakārakāṇi grahādīnyaruṇāni karttavyānīti । nanu
vibhajyamānamapyaruṇāpadaṃ svato'vidhāyakamiti kalpitavidhinaiva
tadarthaḥ sannidhilakṣaṇaprakaraṇopalakṣite kārake vidhātavyaḥ ।
sannidhānañcaikahāyanīrūpakārakeṇaiva prakṛṣṭataram । na ca kalpitavidhinā
tatsambandhavidhāne viruddhatrikadvayāpattilakṣaṇo vākyabhedaḥ pauruṣeya-
tvāpādako'stītyekahāyanīgatakārakatvānuvādenāruṇaguṇo vidhīya-
<pb n="512"/>
tām, na tu prakaraṇagatakārakatvānuvādeneti । ucyate—vidheyā-
nvayaparo hi vidhistadevoddeśyamapekṣate, yena vinā vidhātumeva
notsahate । taduktam—“haviṣā viśeṣaṇaṃ nobhayatvena”iti । tadatra
kārakamātroddeśe vidhyānarthakyājjyotiṣṭomāpūrvīyameva kāraka-
muddiśyate । punaścaikahāyanīgatatvena viśeṣaṇavivakṣāyāṃ pauruṣeyatvāvaho
vākyabhedo duṣparihara eveti prakaraṇagatasakalakārakasambandha eva
guṇasya yuktaḥ ।</p>
<p>nanu śuklāruṇādiśabdānāṃ kevalaguṇavacanatve'pi nirūḍha-
lakṣaṇayā guṇopasarjjanadravyapradhānatvamuktam । tena liṅgasaṃkhyā-
kārakatvamapi dravyasyaivopādāyāruṇāpadaṃ dravyāntaraṃ kraya eva
vidhattām । na caikahāyanyāvarodhāddravyāntarāpraveśaḥ, vibhinnāna-
tiprayojanatvena vākyāntaravihitānāmapi vāsaḥprabhṛtīnāṃ samucca-
yasvīkārāditi । ucyate—satyamuktam, kintūpasarjanatvaṃ
guṇasya padārthavelāyām । tathāhi-śuklaḥ paṭa iti śuklapadaṃ
yadyapi nirūḍhalakṣaṇāvaśādākṣiptadravyameva paṭasāmānādhikaraṇyaṃ
bhajate, tathāpi lohitoṣṇāṣanyāyenopasarjanībhūtaguṇaparameveti
vyutpattiḥ । śuklaḥ śuklau śuklā ityatra tu dravyaparakārakatvañca
kriyānvayitvarūpaṃ vākyārtho bhavati, na liṅgasaṃkhyāvatpadārthaparya-
vasāyitvam । tenātra kārakatvānvayo guṇasyaiva vaktavyaḥ ।</p>
<pb n="513"/>
<p>na ca vācyam-guṇaparatve'ruṇāpadasya kutra liṅgasaṃkhyayoranvaya
iti । lakṣitadravya iti cet—tarhi yugapacchjatilakṣaṇāvirodhātkā-
rakatvamapi dravyasyaivāstu, yato na śrutyarthānupayogalakṣaṇā, yena
svārthapratipādanamavāntaravyāpārīkṛtya lākṣaṇikārthaparyavasāyi padaṃ
bhavet । kintu śrutyarthopapatyarthameva । tathāhi—guṇamabhidadhātyaru-
ṇādipadam, aguṇasya ca guṇinamantareṇāsambhavātsvārthopapatyarthaṃ
guṇinameva dravyaṃ lakṣayati । tena ‘nimittaṃ vidhirapabādhate’ iti
svārthaparityāgenaiveyamanādinirūḍhalakṣaṇā । anenaivābhiprāyeṇopasa-
rjanībhūtākṣiptadravyapradhāno guṇaḥ śuklāruṇādiśabdebhyaḥ pratīyate,
rūpādiśabdebhyaḥ svatantra ityucyate । na tūpasarjanatvenābhiprāyeṇa ।
na ca śrautārthaparityāgena lākṣaṇikānvayaḥ sambhavatīti guṇasyaiva
kārakānvayaḥ । liṅgasaṃkhyānvayastvākṣiptadravyasyaiva, guṇe tasyā-
sambhavāt । na caitanna bhavati । dṛṣṭo hi svārthaparasyāpi śabdasya
lakṣitenāpi liṅgasaṃkhyānvayaḥ । yathā “rājā rājasūyena”
iti tṛtīyayā rājasūyaprātipadikābhihitānāmeva samudāyināṃ
kārakatvānvayaḥ, lakṣitasamudāyasya saṃkhyānvayaḥ ।</p>
<p>nanvamūrttatvādguṇasya kārakatvaṃ na sambhavatītyuktam । ataḥ
svārthānupayogādeveyaṃ lakṣaṇā । tena kārakatvayogyatvavidita-
dravyaviniyojakamevāruṇāpadamāpadyata iti pūrvapakṣābhāvaḥ । ucyate-
<pb n="514"/>
evaṃ hyatra pūrvapakṣī manyate—kārakatvānvayastāvadatra guṇasya
pratīyate । tatra kiṃ sa eva yathopapadyate tatsvīkriyatām ? atha
vā lakṣitadravyaṃ kriyāyāṃ vidhīyatām ? tatra lakṣitadravyavidhāne
śrutyarthaparityāgo vidhau ca lakṣaṇā । na ca guṇasya prakṛtakārakā-
nvayo nopapadyate । tatra yadyapyutsargataḥ prātipadikārthasya kāra-
kībhāvenaiva sambandho yujyate, tathāpyasambhavena tatparityāgātsambandha-
mātrameva svīkarttumucitam । tacca kārakatvānuvādena guṇavidhāne
na sambhavatīti tadeva svīkriyate । tatrāpyānarthakyatadaṅganyāyena
karaṇakārakībhūtadravyaviṣayatvam । ato'nuvādasya yathāpratīta-
viṣayatvātsarvāṇyeva kārakāṇyaruṇīkarttavyānīti । taduktam—</p>
<lg>
<l>ataśca padamevaitadvākyenaivaṃ vibhajyate ।</l>
<l>yā vyaktiḥ karaṇatvena coditāpūrvasādhanam ।।</l>
</lg>
<lg>
<l>tayā tatsādhayennityamaruṇatvaviśiṣṭayā ।</l>
<l>evañcedaruṇaṃ kāryaṃ karaṇaṃ yadgrahādyapi ।। iti ।</l>
</lg>
<p>( taṃ. vā., pṛ. 680. )</p>
<p>na caivaṃ sati guṇasya karmakārakatvamapi na sambhavatīti vācyam ।
tasya kriyāsamavāyavyatirekeṇa kriyoddeśyatāmātreṇa sambhavāt ।
tasmātkaraṇakārakāṇyevāruṇīkāryāṇi, na tu kartrādīnyapīti ।
evaṃ prāpte—</p>
<pb n="515"/>
<head>siddhāntaḥ</head>
<p>abhidhīyate—bhavedevaṃ yadi guṇasya kārakatvaṃ nopapadyate ।
kriyānirvartanaṃ hi kārakatvam । tatkriyāpekṣānibandhanam । yathā
ca kriyā dravyaṃ vinā na bhavatīti svaniṣpattaye dravyamapekṣate,
tathā guṇānavacchinnasya dravyaviśeṣasya kriyārthamupādātumaśakyatvāt
guṇamapekṣata eva । tatrākāṃkṣāvaśādyadi svavākyasthamubhayaṃ paśyati,
tadānyonyānugrahādubhayamapi svasādhanatayā gṛhṇāti । atha guṇaṃ na
paśyati yathā “paśunā yajeta” iti ( tatra guṇāpekṣayā yaṃ kañcana-
guṇaṃ svīkaroti ) tathā dravyāpekṣayā yatkiñciddravyaṃ
svīkurute । atra cobhayasvabhāvādubhayamapi sādhanatayā
krayakriyā svīkurute । nanu utkṛṣṭaṃ kriyāṃ kurvatkārakaṃ bhavati ।
guṇasya cāmūrtatvena kriyāsamavāyābhāvāt kathaṃ kārakatvam ?
ucyate-na hi pradhānabhūtakriyāsamavāyena karaṇakārakaṃ bhavati, tasyāḥ
kartṛmātrasamavetatvāt, kintu tadanukūlavyāpārajananena । tacca guṇa-
syāpi dravyāvacchedarūpavyāpārātsambhavatīti tasyāpi kārakatvameva ।</p>
<p>atha dravyasya vyāpāro dravyasamaveto guṇasya vyāpāro na
guṇasamaveta ityakārakatvam । guṇasya coktaṃ dravyasamavetavyāpāre-
ṇaiva kārakatvaṃ bhavatīti । atha dravye tathaiva dṛṣṭamiti cet-guṇasya na
tathā dṛṣṭamiti dravyasyāpyakārakatvaprasaṅgaḥ । tenāsau vyāpāro bhavatu
<pb n="516"/>
svasamaveto'nyasamaveto vā । sarvathā kriyānukūlavyāpāreṇaiva
karaṇatvam । dravyasya vyāpāro dravyasamaveta eva, guṇasya tvarthāvacche-
dakarūpo vyāpāro yadyarthaviśeṣarūpo'sau tadārthasamavetapadārthajñāna-
rūpastadā puruṣasamaveta eveti । dṛṣṭañcānyasamavetenāpi vyāpāreṇa
karaṇatvam । yāgasyaiva puruṣasamavetenāpyapūrvavyāpāreṇa phalabhāva-
nākaraṇatvam । ato nānupapannaṃ guṇasya karaṇatvam । evañca
sati svavākyavidhinaiva vidhānopapattau na vidhinaiva kalpanāgauravam ।
nāpi vākyabhedenāpi pratyayābhihitasya kārakatvasya prakṛtyarthena
saha yathākathañcitsambandhāśrayaṇena prātipadikāntarārthānvayitvaṃ
bhaviṣyatīti ।</p>
<p>na caivaṃ dravyaguṇayorekakrayakriyānvaye sati parasparamanvaya iti
vācyam । samabhivyāhāralakṣaṇavākyādevānyonyānvayopapatteḥ ।
tathāhi—kiñciddravyamavacchindatā aruṇaguṇena mayā krayaḥ
sādhayitavya ityaruṇaguṇo dravyamapekṣate । tathaikahāyanīdravyamapi
kriyārthamupādānāya kenacidguṇena mamāvacchedakena bhavitavyamiti
guṇamapekṣate । na cātrānyatkiñciddravyaṃ guṇo vā samasti । tataśca
sannihitātikrame kāraṇābhāvādanayoreva parasparaṃ sambandho'vagamyate ।</p>
<p>kiñca krayo'pyatra na guṇadravyāntarākṣepaṃ sahate । yadi
hyasāvaniyatadravyaguṇo bhavet, tadā dravyāntaraṃ guṇāntaraṃ ca
<pb n="517"/>
sahetāpi । ekahāyanīdravyako'ruṇaguṇaścāsau śrūyate । ataścaiva....
....tayā parasparānvitau dravyaguṇāvākarṣan pradhānabhūto'sau tayore-
vānvayaṃ sampādayatīti । taduktam—</p>
<lg>
<l>krayaścāvagatadravyaguṇaḥ prādhānyasammataḥ ।</l>
<l>anicchannaśrutaṃ kiñcidguṇaṃ dravye niyacchati ।। iti ।</l>
</lg>
<p>(taṃ. vā., pṛ. 693)</p>
<p>na cātra śrutivirodhaḥ, śrutyavagatakratusambandhānuguṇatvā-
danyānyāsambandhasya । taduktam—</p>
<lg>
<l>krayāpekṣita evāyaṃ sambandhaḥ kriyate punaḥ ।</l>
<l>na cātrānuguṇā vṛttiḥ durbalāpi virudhyate ।। iti ।</l>
</lg>
<p>(taṃ. vā., pṛ. 694)</p>
<p>tena tṛtīyāśrutipratipāditakrayāṅgabhāvanirvāhārthameva paraspa-
rānvayābhyupagamātsatyamupakāryopakārakabhāvenānyonyaṃ dravyaguṇayora-
ṅgāṅgibhāva iti siddhaṃ guṇasyāpi kriyāyā eva karaṇatvamiti ।
atra ca vāyavyavākyamapyudāharaṇameva । yato'trāpi vāyavyena śvetena
yajeteti vākyaṃ vyajyate । pūrvapakṣaścātra guṇapadasya śrutivṛttyanurodhena
kevalaguṇaparatvāttasya cāmūrttatvena kriyāsādhanatvābhāvāt prākara-
ṇikadravyagatapratyayārthībhūtakārakatvānuvādena guṇamātravidhāyakatvam ।
siddhāntastu dravyāvacchedakadvāreṇa guṇasyāpi kriyāyāṃ kāraka-
<pb n="518"/>
tvamiti । taccātra vāyavyapadena dravyopādānācchvotapadasyāpyaviśiṣṭa-
miti na kaścidviśeṣaḥ ।</p>
<p>prayonajanam—pakṣoktam । sūtrantu—arthaikatve dravyaguṇa-
yoraikakarmyātkriyārthatvātparasparaniyamaḥ syāditi ।।</p>
<trailer>iti ṣaṣṭhamaruṇādhikaraṇam ।। 6 ।।</trailer>
<head>atha saptamaṃ grahaikatvādhikaraṇam</head>
<sutra>ekatvayuktamekasya śrutisaṃyogāt ।।3.1.13।।</sutra>
<head>viṣayasaṃśayasaṅgatayaḥ</head>
<p>asti somo “ya evaṃ vidbān somena yajate” iti । tatra
śrūyate—“daśāpavitreṇa grahaṃ sammārṣṭi” iti । tathā agnihotre
śrūyate-“agnestṛṇānyapacinoti” iti । tathā darśapūrṇamāsayāśśrūyate-
“puroḍāśaṃ paryagni karoti” iti । tatra sandehaḥ-kimekasya grahasyāgneḥ
puroḍāśasya ca sammārjanādi karttavyam ? uta sarveṣāṃ grahaṇāṃ, sarveṣāma-
gnīnāṃ, sarveṣāṃ puroḍāśānām ? iti । saṃskāradravyaguṇānāṃ yathāsaṃyogaṃ
vyavasthayā viniyoge pratipādite idānīṃ kimuddeśyasya saṃyogino
viśeṣaṇaṃ vivakṣitam ? utāvivakṣitam ? iti nirūpyate । atra
caikatvayuktamityupalakṣaṇam । dvitvabahutvayuktamapyudāhartavyam । tena
<pb n="519"/>
“yasya puroḍāśau kṣāyataḥ” tathā “yasya havīṃṣi naśyeyurduṣyeyurvā”
ityevamādīnyapi vākyāni vicāraviṣayā eva ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—“graha sammāṣṭi” ityatra
grahatvavadekatvamapi śrūyate । na caikapadopāttayorgrahatvaikatvayorgrahatvaṃ
vivakṣitaṃ naikatvamityatra hetuṃ paśyāmaḥ । tena yathā “paśunā yajeta”
ityatraikatvayuktasyaiva paśoḥ karaṇatayā kriyāyāmupādīyamānatvena
vivakṣā, tathaikatvayuktasyaiva grahasya karmakārakatayā kriyāyāmuddeśyatvena
vidhivivakṣā bhaviṣyati । na ca padaśrutyā grahaviśeṣaṇasyaikatvasya
kathaṃ vākyena sammārgānvaya iti vācyam । virodhābhāvāt ।
paśvekatvayoriva grahaikatvayorapi āśrayāśrayirūpeṇa viśeṣaṇaviśeṣya-
bhāvasya padaśrutipramāṇakatvātsammārgabhāvanayā ca saha śeṣaśeṣibhāvasya
vākyapramāṇakatvāt । tena paśvekatvasyeva grahasyoddeśyatvena sammārgā-
nvaya iti ।</p>
<p>nanu kāryopayuktaṃ hi saṃskriyate । kāryopayogaśca daśānāmapi
grahāṇāmaviśiṣṭaḥ । tena daśāpi grahāḥ sammārṣṭavyā iti । maivam;
kāryopayogitvāviśeṣeṇa camasānāmapi sammārgaprasaṅgāt । atha
camasaśrutyabhāvādgrahasyaiva śrutatvāt grahāṇāmeva sammārgaḥ, evaṃ
daśatvasyāśrutatvādekasyaiva sammārgaḥ । na coddeśyagatatvamevāvivakṣā-
<pb n="520"/>
kāraṇam, upādeyagatasyāpi viśeṣaṇasyopādeyagatatvenaivāvivakṣā-
praṅgāt । kiñca “aṣṭavarṣaṃ brāhmaṇamupanayīta” ityatroddeśyagatayora-
pyaṣṭavarṣatvapuṃstvayoḥ, tathā “vasante brāhmaṇo'gnīnādadhīta” ityatrāgni-
gatabahutvasya, tathā “yūpaṃ chinatti” ityatra yūpagataikatvasyoddeśyaviśeṇa-
ṣaṇasyāpi vivakṣādarśanena vyabhicārādapi noddeśyaviśeṣaṇatvamavi-
vakṣākāraṇam ।</p>
<p>athocyeta—dvividhamuddeśyaṃ prāptamaprāptañca । tatra brāhmaṇasyā-
gnīnāṃ yūpasya cānyato'prāptatvāduddeśyasyāpi viśeṣaṇavivakṣā
bhavatu nāma । grahasya tu “grahairjuhoti” ityatra grahāṇāṃ prāptatvādyathā-
prāptānāmevoddeśyatvānna viśeṣaṇavivakṣā yukteti । tadayuktam;
grahāṇāmapi sammārgasambandhenāprāptatvāt । atha home prāptatvānnā-
prāptatvam, tarhi brāhmaṇasyāpi loke prāptatvānnāprāptatvamiti viśeṣaṇa-
vivakṣā na syāt । na ca vidhyanapekṣitatvādevāvivakṣitatvam, yato
yathā vidhirniruddeśyavidhānāsambhavāduddeśyamapekṣate, tathā kiṃ rūpaṃ
taduddeśyamityanuṣṭhānaupayikaṃ tadviśeṣaṇa mapi । tatra yadi svavākyaiḥ
saṃkhyādikaṃ viśeṣaṇaṃ na prāpnoti, tadā prakaraṇāgatamapi viśeṣaṇaṃ
gṛhṇāti । svavākyagataviśeṣaṇalābhe tu nairākāṅkṣyānnānyadapekṣate ।
tadiha svavākyagataikatvasaṃkhyayā nirākāṅkṣo vidhirna prakaraṇamupasa-
rpatīti prātipadikoccāraṇavelāyāṃ grahaśabdātprakaraṇagāmino daśaiva
<pb n="521"/>
grahāḥ pratīyante । te ca kāryopayogitvena sarva eva saṃskāramapekṣante ।
pratyayavaśāttu tadekatvasvīkāre satītarepāṃ prāptānāmapi varjanāt
parisaṅkhyaiva doṣaḥ syāt ।</p>
<p>maivam; samabhivyāhāralabhyaṃ hi padavidhiḥ svīkurute, na
pratītamātram । tathā satyekahāyanīpadādapi nānāguṇakadravyopasthitau
aruṇaguṇo (na) viśeṣaṇe'pi parisaṃkhyā syāt । tena yatra viśeṣalā-
bhāya padāntarasamabhivyāhāraṃ vidhirapekṣate, tatra pratyayasamabhivyāhāraṃ
nāpekṣata iti kimetat ? na cobhayoddeśe pratyekaṃ vākyāsamāptervākyabheda
iti vācyam । uddeśyabhede hi vākyabhedo bhavati । iha tvapekṣāvaśāt
“aṣṭavarṣaṃ brāhmaṇamupatayīta” itivadviśiṣṭoddeśānna vākyabhedaḥ ।
tena tathā “daśāpavitreṇa” ityatropādeyagataikatvavivakṣā, tathā grahami-
tyatraikasyaiva grahasya śrutisaṃyogāduddeśyamapi grahādikamekatvayuktameva
vivakṣitatvena sammārjanīyamiti । evaṃ prāpte'bhidhīyate—</p>
<sutra>sarveṣāṃ vā lakṣaṇatvādaviśiṣṭaṃ hi lakṣaṇam ।। 3. 1. 14 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pratītamātraṃ vidhiruddeśyatvena
vivakṣyeta । tathāhi—vidheyāropitavyāpāro vidhirniruddeśyavidhā-
nāsambhavāduddeśyamapekṣate । uddeśyañca dvividham—prāptamaprāptañca ।
<pb n="522"/>
yatrāprāptamuddeśyam, tatra yathāśabdamuddeśyasvīkārātpratītaviśeṣaṇa-
parityāge kāraṇābhāvena vidhyākāṅkṣāyā vidyamānatvādbhavatu nāma
viśeṣaṇavivakṣā । yathā—“aṣṭavarṣaṃ vrāhmaṇamupanayīta” “agnīnā-
da/?/ta” “yūpaṃ chinatti” ityādiṣu prāptoddeśe'pi । yatra viśeṣaṇa-
vivakṣāmantareṇoddeśyatvameva na sambhavati, yathā “yasyobhayaṃ havi-
rārtimārcchet” ityatrārttigamanasya nimittasya haviṣā viśeṣaṇam ।
yatra cānanyagatiśabdaśca na saptadaśāratnitāvidhānamapekṣate vāja-
peyasyetyanuvādāsambhavāt vājapeye, tatrāpi satyāṃ vidhyākāṅkṣāyāṃ
bhavatu nāmoddeśyagataviśeṣaṇavivakṣā ।</p>
<p>na caivaṃ sati “yasyobhayaṃ havigarttim” ityatrāpyubhayatvaviva-
kṣāprasaṅgāt ‘prathamaṃ vā niyamyeta’ ( jai. sū., 11. 1. 42. ) ityanena
nyāyenāgneyahavirārttinimittatvakramāpanodārthatvenaivāprayojanatvenānanya-
gatikatvābhāvāt vidhyākāṅkṣānivṛtteḥ na kevalamuddeśyaviśeṣaṇam ।
upādeyaviśeṣaṇamapi vidhyākāṅkṣābhāvādavivakṣitameva । yathā—
“satrādudavasāya pṛṣṭhaśamanīyena yajeran” ityatra । atra hi yadyapi
pratyayenopādeyakartṛgatameva bahutvamiti tathāpi prakṛtyarthaparyālocanena
vidhyapekṣitam । tathāhi—“satrādu davasāya yajeran” iti ktvāpra-
tyayenodavasānasamānakartṛkatvaṃ yāgasya pratipāditam । udavasānasya
ca kriyāvirāmarūpasya pratyekameva samavāyāt pratyekamevodavasānakartṛ-
<pb n="523"/>
katvam । tathā ca sati samānakarttṛtvapratipādakena ktvāpratyayena
yāge'pyekaikaśa eva karttṛtvapratipādanāttadvirodhe pratyayapratipāditamapi
karttṛbahutvaṃ vidhyākāṅkṣitamavivakṣitaṃ bhavati । kintu pracayaśiṣṭakarttṛ-
bahutvaṃ yathāprāptaṃ pratyayenocyata iti । tena sarvatra vidhivivakṣāyāṃ
vidhyākāṅkṣā kāraṇam, avivakṣāyāñca na vidhānākāṅkṣākṣeti
siddham, na tūpādeyagatatvamuddeśyagatatvañceti । tadatra “grahaṃ
sammārṣṭi” ityādiṣu na kiñcidvivakṣākāraṇamasti । na tāvada-
prāptoddeṣṭuḥ, “grahairjuhoti” ityādinā grahādīnāṃ kāryāntarasādhanatayā
prāptatvāt । nāpyekatvaṃ vinā uddeśyatvāparyavasānaṃ, grahamātrasyaivo-
ddeśyatvasambhavāt । nāpyekatvasyānanyagatiśabdopādānam, karmatvapra-
tipādanāt karmaṇi dvitīyāvibhakterupāttatvāt । tatra ca nāntarīyakatayā
pratīyamānamapyekatvamavivakṣāmāpādayitumalam । tena grahamātrameva
pūrvaprāptaṃ kāryopayuktamuddeśyamanūdya sammārgo vidhātavyaḥ । anuvādasya ca
yathāprāptaviṣayatvāt daśānāmeva grahaṇam । kāryopayuktānāṃ tulyaprāpte-
rekatvasya coktanyāyena vivikṣākāraṇābhāvātsammārgākhyaḥ saṃskāro
vidhīyamāno daśabhireva grahairaviśeṣātsambadhyata iti । taduktam—</p>
<lg>
<l>vyaktīruddiśya yatkarma svajātyādyupalakṣitāḥ ।</l>
<l>vihitaṃ guṇabhāvena tatsarvārthaṃ pratīyate ।। iti ।।</l>
</lg>
<p>(taṃ. vā., pṛ. 705.)</p>
<pb n="524"/>
<p>upādeyasya tu kāryasādhanatayā prāganavagatasya śabdaikavedya-
tvādyathāśabdāpādānameva vidhiviṣayatvamautsargikam । na tu “paśunā
yajeta” ityatra pṛṣṭhaśamanīyavatpratyayārthāvarodhakāraṇamasti । tenaika-
tvaviśiṣṭasyaiva paśoḥ karaṇatvena śabdopāttatvāt, tathābhūtasyaiva
vidhiviṣayatvamiti vaiṣamyam ।</p>
<p>yattu kāryopayogitvenāvagatānāmanuvāde camasānāmapi sammārga-
prasaṅga ityuktam, taccamasādhikaraṇa eva nirasanīyam । yattu
grahasyāpi sammārgasambandhenāprāptatvādaprāptoddeśa eveti viśeṣaṇa-
vivakṣā । atha “grahairjuhoti” iti vākyāntaraprāptatvānnāprāptatvam,
tarhi brāhmaṇasyāpi lokaprāptatvādviśeṣaṇāvivakṣetyuktam । tadayuktam;
na hi vidheyabhūtakriyāsambandhena prāptiraprāptirvā atra vivakṣāyā-
mavivakṣāyāṃ vā kāraṇam, kintu yatkriyāṅgatvena saṃskārasya
vidhānaṃ tatkriyāyāmuddeśyasya prāptyaprāptī avivakṣādau kāraṇam । iha
ca jyotiṣṭomabhāvanāṅgatvena sammārgarūpaḥ saṃskāro vidhātavyaḥ ।
tasyāñca jyotiṣṭomabhāvanāyāmuddeśyabhūtasya grahasya “grahairjuhāti”
iti vākyāntareṇa prāptatvādbhavati prāptoddeśaḥ । “aṣṭavarṣaṃ brāhmaṇamupa-
nayīta” ityatra tūṣanayanalakṣaṇasya saṃskārasyādhyayanāṅgatayā
vidhānāt tasyāṃ cādhyayanabhāvanāyāmuddeśyabhūtasya brāhmaṇasyaivo-
panayanātprāgaprāptatvāt bhavatyaprāptoddeśaḥ । tenātra viśiṣṭasyaivoddeśya-
<pb n="525"/>
tvena vidhyapekṣitatvānna vākyabhedaḥ । grahāṇāntu jyotiṣṭomabhāvanāṅga-
tvenānyata eva “grahairjuhoti” iti prāptatvāt “grahaṃ sammārṣṭi” ityatra
grahoddeśenaiva vidheyāropitavyāpārasya vidheruddeśyākāṃkṣānivṛtteḥ
punarekatvoddeśenāpi sammārgavidhāne vidhyāvṛttilakṣaṇastāvadeko
vākyabhedaḥ । tathaikatvasya kevalasyoddeṣṭumaśakyatvāttaduddeśena sammārga-
vidhānārthaṃ punarapi grahapadamāvarttanīyamiti padāvṛttilakṣaṇo'pyaparo
vākyabheda iti । taduktam—</p>
<lg>
<l>grahaikatve yadoddiśya sammārga upadiśyate ।</l>
<l>ekaikasminsamāpyete kriyāvakye tadānayoḥ ।। iti ।</l>
</lg>
<p>( taṃ. vā., pṛ. 707 )</p>
<p>tathāca satyadhyayanavidhyadhyāpitavākyocitasamāmnāyānyatvena
pauruṣeyatvādaprāmāṇyaprasgaḥ । taduktam—</p>
<lg>
<l>punaruccāryamāṇaśca samāmnāyādbahiḥ sthitaḥ ।</l>
<l>pratyayaḥ pauruṣeyatvādaprāmāṇyaṃ prasajyate ।।</l>
</lg>
<p>(taṃ. vā., pṛ. 708)</p>
<p>kiñca viśeṣaṇatvena vivakṣyamāṇamapyekatvaṃ kiṃ svāyogavyava-
cchedena grahaviśeṣaṇam ? sajātīyānyayogavyavacchedena vā ? yadi
svāyogavyavacchedena<fn n="1"/> (?) sajātīyānyayogavyavacchedena tathoddeśyatvena
daśānāmeva grahāṇāṃ sammārgaprāpterekatvaviśeṣaṇenetaravyāvṛttau durvāraḥ
<footnote n="1">atra granthapāta iti pratibhāti ।</footnote>
<pb n="526"/>
parisaṃkhyādoṣapraṅgaḥ । nanu ‘liṅgaviśeṣanirdeśāt puṃyuktamaitiśāyanaḥ’
(jai.sū., 6.1.6.) ityatraivoddiśyamānaviśeṣaṇavivakṣāyā nirākariṣya-
māṇatvādvyarthamidamadhikaraṇam । maivam; na hi tatroddiśyamānaviśeṣaṇa-
syāvivakṣā pratipādyate । atraiva pratipāditatvāt, kintūddiśyamāna-
viśeṣaṇatvameva । tathāhi—“svargakāmo yajeta” ityatraikavacanānna
svargakāmapadāvagatamekatvaṃ tenopādeyārthagatatvātsaṃkhyeva liṅgamapi viva-
kṣitavyamiti pūrvapakṣotthānnānniyamena svargakāmapadasyoddiśyamānārtha-
tvameva pratipādayiṣyate । saṃkhyāyāstu na svargakāmapadopāttatvena,
kintūpādeyakartṛgatatvenākhyātābhidhānāt । ato nāsya tena
gatārthatvamiti ।</p>
<p>prayājanam—pakṣoktam । sūtrantu—sarveṣāṃ grahādīnāṃ sammārgā-
dikartavyam, grahatvādimātrasyaiva lakṣaṇatvādaviśiṣṭaṃ hi sarveṣāṃ
grahatvādi sādhāraṇamityarthaḥ ।।</p>
<trailer>iti saptamaṃ grahaikatvādhikaraṇam ।। 7 ।।</trailer>
<pb n="527"/>
<head>athāṣṭamaṃ camasādhikaraṇam</head>
<sutra>saṃskāradvā guṇānāmavyavasthā syāt ।। 3. 1. 16 ।।</sutra>
<head>viṣayasaṃśayau</head>
<p>asti jyotiṣṭomaḥ । tatra śrūyate—“daśāpavitreṇa grahaṃ
sammārṣṭi” iti । tatraiṣo'rthaḥ samidhagataḥ—sarve grahāḥ sammārjanīyā
iti । idamidānīṃ sandihyate—kiṃ camasā api sammārṣṭavyāḥ ?
uta na ? iti । uddeśyaviśeṣaṇasyaikatvāderavivakṣāyāṃ pratipādi-
tāyāmidānīṃ kimuddeśyagataṃ grahatvamapyavivakṣitaṃ vivakṣitaṃ veti
nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—grahasvarūpasambandhisammārga-
saṃskāravidhirānarthakyādapūrvīyarūpe vakyavyaḥ । na cātra vrīhiṣvivā-
vaghātasya vyavasthākaraṇamapūrvabhedaḥ samasti । tena jyotiṣṭomāpūrvīya-
rūpa eva sammārgavidhirvaktavyaḥ । tacca svarūpaṃ grahacamasayoraviśi-
ṣṭamiti camasānāmapi sammārgaḥ kartavyaḥ । nanu vrīhīṇāmivāgneyā-
pūrvaṃ grahaṇāmapi svasādhyāpūrvamastyeva । tenāntaraṅgalakṣaṇābalena
svāpūrvalakṣaṇayaiva vyavasthopapatteḥkathaṃ camasasambandho'pi sammārgasya ।
ucyate—utpatyapūrvabhede hyantaraṅgalakṣaṇayā dharmavyavasthā bhavati ।
<pb n="528"/>
tena vrīhyādiṣvavaghātādīnāṃ bhavatu vyavasthā । iha tu “somena
yajeta” ityutpatterekatvādekaivotpattiḥ । ekameva phalāpūrvamapi । tatsā-
dhanatvañca somarasādhāratvarūpaṃ grahacamasasādhāraṇameva । tena
yathā haviḥprakṛtidravyasādhanabhāvāviśeṣeṇa vrīhiṣu vidhīyamāno'vaghā-
tādiryaveṣvapi sambadhyate, tathā somarasādhārarūpasādhanatvāviśeṣā-
dgrahe vidhīyamānaḥ sammārgaścamase'pi sambadhyate । na ca vācyam—
“payasā maitrāvaruṇaṃ śrīṇāti” ityatra yathā apūrvamātravyavasthitatvaṃ
tathā sammārgasya bhaviṣyati । etasmi.... ....tvetadadhikaraṇa siddhānte
tatrā vyavasthā bhaviṣyati । tena guṇānāṃ grahacamasayoravyavasthā
somarasādhāramātrasaṃskāratvāditi । evaṃ prāpte'bhidhīyate—</p>
<sutra>vyavasthā vārthasya śrutisaṃyogāt tasya śabdapramā-
ṇatvāt ।। 3. 1. 17. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi grahacamasayorapūrve bhedo na
bhavet । tathāhi—yadyapi “somena yajeta” ityeka eva somayāga-
ssakṛdutpannaḥ, tathāpi taddevatoddeśaviśiṣṭagrahaṇabhedādgrahacamasābhyā-
mabhyasyamāno'sau svāpūrvasādhanam । grahacamasābhyāsayośca kṣaṇika-
tvena svarūpasāhityābhāvādapūrvadvāreṇaiva sāhityam । tena sāhitya-
sidhyarthaṃ kalpitāvāntarāpūrvadvāreṇaivāvaghātādivyavasthopapattau na
<pb n="529"/>
paramāpūrvaprayuktatvena camaseṣvapi sammārgaḥ । taccābhyāsāpūrvaṃ vibhinnade-
vatoddeśaviśiṣṭagrahaṇasādhyatvena । ‘na hi yatsamitsambandhena sādhyate,
tattanūnapātsambandhena’ iti nyāyena vibhinnameveti yuktā dharmavyavasthā ।
tena somarasādhāratvāviśeṣe'pi grahacamasayorabhyāsāpūrvabhedasya
vyavasthitatvānna dharmasaṅkaraḥ । vrīhiyavayostu tadabhāvādyukta eva
dharmasaṅkara iti ।</p>
<p>nanūtpatyapūrvaṃ hi saṃskāravyavasthāpakaṃ bhavati । yathā-āgneyā-
dyapūrvamavaghātasya । utpatyapūrvasiddhyarthaṃ kalpanīyābhyāsāpūrvasya tu
saṃskāravyavasthāhetutve “yadyapi caturavattī yajamānaḥ syāt pañcāvattaiva
vapā kāryā” ityatrāpi vapāsambandhena śrutasya pañcāvadānasya vapā-
bhyāsāpūrvagṛhītatvena hṛdayādisambandho na syāt । ataśca yathā
tatrāgnīṣomīyotpatyapūrvagṛhītatvādbhedena hṛdayādyekādaśāvadeyasambandhaḥ,
tathā atrāpi somotpatyapūrvagṛhītatvena tadekatvāccamasasambandho'pi
durvāra iti । na hi tatra vapoddeśena pañcāvattaviśiṣṭa-
mavadānaṃ vidhīyate । ‘yadyapi caturavattī yajamānaḥ’ ityatra yadyapi-
śabdenātideśaprāptāvadānamanūdyāvadānāntaravidhānanivṛttiphalatvāt ।
nāpi vapāviśiṣṭāvadānoddeśena pañcāvattatvam uddiśyamānaviśeṣaṇa-
vivakṣāyāṃ vākyabhedagrasaṅgāt । nāpi vapāmātroddeśena pañcāvattatvam,
ekasyā vapāyāḥ pañcatvāsambhavāt, pañcāvattahṛdayagatāvadānasamba-
<pb n="530"/>
ndhabādhaprasaṅgācca । tenātideśaprāptāvadānamātroddeśena pañcatvamātraṃ
vidhīyate । vapāpadaṃ caikadeśānuvādaḥ । ataḥ sarvāṇyeva paśvaṅgāni
pañcāvattāni kāryāṇātyarthaḥ । atra tu grahoddeśenaiva sammārgavidhāna-
sambhavādvaiṣamyamiti ।</p>
<p>prayojanam—pakṣoktam । sūtrantu—graheṣveva sammārgasya
vyavasthā na camasasambandhaḥ । arthasya grahasya grahamiti śrutyā
saṃyogāt, tasya ca sammārgasambandhasya śabdapramāṇakatvāditi ।।</p>
<trailer>ityaṣṭamaṃ camasādhikaraṇam ।। 8 ।।</trailer>
<head>atha navamamānarthakyataṅgādhikaraṇam</head>
<sutra>ānarthakyāttadaṅgeṣu ।। 3. 1. 18 ।।</sutra>
<head>viṣayasaṃśayasaṅgatayaḥ</head>
<p>vājapeye śrūyate—“saptadaśāratnirvājapeyasya yūpo bhavati”
iti । tatra sandehaḥ—kiṃ saptadaśāratnitā vājapeyasyorddhvapātre'pi
niviśate ? uta paśoryūme/?/ nivaśate ? iti । uddeśyadvāreṇa saṃskā-
raviniyogagataṃ viśeṣaṃ nirūpyedānīmuddeśyadvāreṇaiva guṇaviniyogagato
viśeṣo nirūpyate ।</p>
<pb n="531"/>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—saptadaśāratnitā hyatra vidhā-
nānantaryādvājapeyenaiva sambadhyate, na tu vyavahitaśrutena yūpena ।
kiñca pradhānasya khalvaṅgasambandho bhavati । pradhānañca vājapeyo na
yūpaḥ, nāpi paśuyāgaḥ । tathā prakaraṇañca vājapeyasya, na paśuyāgasya ।
prakaraṇañcāṅgaviniyogakam । api ca vājapeyasyeti ṣaṣṭhīśrutyā
vājapeyasambandhaḥ saptadaśāratnitāyāḥ pratīyate, vākyena yūpasambandhaḥ ।
śrutiśca vākyādbalīyasī । tena sarvathā vājapeyasambandha eva sapta-
daśāratnitāyāḥ, na paśvaṅgayūpasambandhaḥ । taduktam—</p>
<lg>
<l>ānantaryātpradhānatvāttathā prakaraṇācchuteḥ ।</l>
<l>vājapeyena sambandhassākṣānna paśunā saha ।। iti ।</l>
</lg>
<p>(taṃ. vā., pṛ. 727 )</p>
<p>nanu “saptadaśāratniḥ” ityanyapadārthapradhānabahuvrīhisamāso'yaṃ
guṇaviśiṣṭadravyavacanaḥ । sa caikavākyopāttena yūpenaiva sāmānādhi-
karaṇyātsambandhamarhati, na vājapeyakarmaṇeti kathaṃ vājapeyena
sambadhyate ? ucyate—satyaṃ guṇaviśiṣṭadravyavacano'yam, tathāpi
dravyasya prāptatvāllohitoṣṇīṣanyāyena guṇavidhirevāyam । tatrāpi
vājapeye yūpābhāvena “vājapeyasya” iti ṣaṣṭhīvirodhānna yūpena
sambadhyate, kintu vājapeyasyetyākṣiptavājapeyadravyadvāreṇa vājapeye-
<pb n="532"/>
naiva । tacca dravyaṃ na grahacamasādi, kintu ṣoḍaśināmadheyamūrddhvapātram ।
atastasyaivorddhvatvena khādiratvena ca yūpasādṛśyādyūpaśabdenānuvāda-
sambhavāttena sāmānādhikaraṇyenāyaṃ yūpaśabdo vṛtyantareṇorddhvapātra-
viṣaya eveti । yadi tu saptadaśāratnipadaṃ yūpena saha yathākathañci-
tsambadhyeta, tadā vājapeye yūpābhāvena “vājapeyasya” ityanuvādāsa-
mbhavādvājapeyaśabdena yūpasambandhī paśuyāgo lakṣaṇīyaḥ । taccāyu-
ktam; yato ‘guṇe tvanyāyya kalpanaikadeśatvāt’ (jai. sū. 9.3.5.) iti
nyāyena yūpasyaiva vṛtyantarāśrayaṇaṃ yuktam, na tu pradhānayāgābhidhāyino
vājapeyaśabdasya । kiñca virodhena hi lakṣaṇā bhavati । na ca
prathamoccāritavājapeyaśabdasamaye virodho'sti । asti tu yūpo-
ccāraṇasamaye । tena tatraiva lakṣaṇā yuktā । yathā “ye yajamānāsta
ṛtvija” ityatra na prathamoccaritaṃ lakṣaṇāvṛttam । kintva-
nantaroccaritamṛtvikpadam, tatraiva virodhadarśanāt । tenorddhvapātra
eva saptadaśāratnitā niviśata iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi saptadaśāratnitāvyatirekeṇa
yūpaśabdo'rthavān bhavet । na corddhvapātralakṣaṇayāsyārthavatvam,
lakṣaṇākāraṇābhāvāt । dvedhā hi śabdasya mukhyārthaparityāgenā-
nyaparatvaṃ bhavati—viruddhapadasāmānādhikaraṇyādvā, yathā ‘agni-
<pb n="533"/>
rmāṇavakaḥ’ iti । vaiyadhikaraṇye'pyananyathāsambhavena vā, yathā
gaṅgāyāṃ ghoṣo vasatīti । na cātra yūpapadasyorddhvapātrapadasāmānādhi-
karaṇyam, nāpi vājapeyasyeti ṣaṣṭhīpratipādito vājapeyasambandho
yūpasyānanyathāsiddhaḥ । na hyaṅgāṅgisambandhamevaikaṃ ṣaṣṭhī bravīti ।
kintarhi ? sambandhamātram । taccāṅgāṅgitvenopakārakatayā mukhya-
syaiva yūpasyāstīti kiṃ lakṣaṇayā ?</p>
<p>taduktam—</p>
<lg>
<l>agatyā lakṣaṇāvṛttiḥ samabhivyāhṛtairbhavet ।</l>
<l>na corddhvapātrasambandhī yūpaśabdaḥ pratīyate ।। iti ।</l>
</lg>
<p>( taṃ. vā., pṛ. 728 )</p>
<p>yaccānantaryaṃ vājapeyasya saptadaśāratnitāsambandhārthamuktam,
tadānantaryaṃ yūpe'pyaviśiṣṭam । yadāpi pradhānatvaṃ ṣaṣṭhīśrutiyogi-
tvañca vājapeyasya pareṇa sambandhanimittamuktam, tadupakārakabhūta-
yūpaśabde'pyaviruddhameva । tenāyaṃ viśeṣaḥ—pūrvapakṣe nirnimittameva
yūpaśabdo lakṣaṇāvṛtto'bhyupetavyaḥ । siddhānte tu sarvameva padaṃ
mukhyārthamiti । na caivaṃ sati vājapeyaviśiṣṭyūpānuvādena saptadaśāra-
tnitāvidhāne viśiṣṭānuvādādvākyabhedaḥ, yūpamātroddeśena tadvidhāne
yūpavadyāgamātrasambandha iti vācyam । yata uddiṣṭaviśeṣa vivakṣāyāṃ
hi vākyabhedo bhavati, na tu viśiṣṭoddeśe । iha tu yadi vājape-
<pb n="534"/>
yoddeśena saptadaśāratnitā vidhīyate, tadā vājapeyasyetyuddeśāparyava-
sānādārteriva haviṣā yūpena viśeṣaṇam । atha yūpoddeśena, tadā
vājapeyasyetyananyagatiśabdopādānādvājapeyenaiva viśeṣaṇam । na hi
yūpamātroddeśena saptadaśāratnitāvidhissambhavati । tena viśiṣṭoddeśe-
nātra vākyabheda iti ।</p>
<p>idantviha vaktavyam—svarūpe kārye ca vopayuktamaṅgaṃ bhavati ।
tatra yūpasya prakṛtau vijñātotpattiprakāratvānna tatsvarūpe saptadaśāra-
tnitopayujyate । nāpi paśuniyojanarūpe tatkārye, tasya saptadaśā-
ratnitāvyatirekeṇa prakṛtaparimāṇenaiva siddheḥ । tenāpūrvopayoginī
sā bhavantī vājapeyāpūrvopayoginī paśvapūrvopayoginī vā । tatra
paśvapūrvopayoginīti kecit । nedaṃ yuktam; neha paśuyāgīyatva-
puraskāreṇa yūpe saptadaśāratnitā vidhīyate, kintu “vājapeyasya”
iti śrutirvājapeyaviśeṣite yūpe vājapeyayāgīyatvapuraskāreṇaiva ।
tena vājapeyāpūrvaprayuktaiva saptadaśāratnitā nāśrutapaśuyāgāpūrvaprayuktā ।
ato vājapeyāṅgameva । na ca vājapeyānaṅgatvādyūpasya na tadvāreṇa
vājapeyaṅgātvamiti vācyam । yato'nupakāriṇi hi sthito nopakā-
rīti na tadartha iti । tena yathānaṅgabhūtavatsāśritasya sānnāyyā-
ṅgatvam, tathā saptadaśāratnitāyā apīti nānupapapannaṃ kiñcit ।</p>
<p>prayojanam—pakṣoktam । sūtrantu-pradhāne vājapeye sākṣādyūpā-
<pb n="535"/>
bhāvādānarthakyādidaṃ vacanam yastadaṅgepu paśuyāgeṣu yūpastatraiva
parimāṇaṃ vidadhātītyarthaḥ ।।</p>
<trailer>iti navamamānarthakyatadaṅgādhikaraṇam ।। 9 ।।</trailer>
<head>atha daśamabhikramaṇādhikaraṇam ।</head>
<sutra>kartṛguṇe tu karmāsamavāyādvākyabhedaḥ syāt ।।3.1.19।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ prayājavākye śrūyate—“abhikrāmaṃ juhottyabhi-
jityai” iti । tatra sandehaḥ—kiṃ prayājeṣvevābhikramaṇam ?
uta kṛtsne prakaraṇe ? iti । saṃskāradravyaguṇānāṃ viniyogaṃ nirū-
pyedānīṃ yatkarmasambandhitvena śrūyamāṇamarthātsaṃskāratvaṃ pratipadyate,
tat prasaṅgānnirūpyate ।</p>
<head>bhāṣyakāramatena pūrvapakṣaḥ</head>
<p>atra bhāṣyakāro vākyabhedena pūrvapakṣaṃ kṛtvā ekavākyatvena
siddhāntitavān । ayañca tasyābhisandhiḥ—abhikrāmamiti
ṇamulayaṃ ktvāpratyayasamānārthaḥ । abhikramyābhikramya juhotīti ।
atra cābhikramaṇasya homārthatvaṃ pratīyate । na ca kriyāyāḥ
kriyārthatvamamūrttatvātsambhavati ācamanāderiva । yattu kriyāyāṃ
<pb n="536"/>
karttṛdvāreṇa tatprayojanatvena tadartham । na caikasminvākye homaṃ
prati guṇatvenākṣiptasya karturabhikramaṇaṃ prati prādhānyenānvayo
bhavitumarhati, vākyabhedaprasaṅgāt । tena juhotipadādāhatyābhikramaṇaṃ
kriyārthena prakaraṇena gṛhītaṃ satkarttṛdvāreṇa prākaraṇikasakalakarmārtham ।
na cātrāpi vākyabhedo doṣāya, vairūpyalakṣaṇavākyabhedasya
pauruṣayatvāpādakatvena vibhāgalakṣaṇavākyabhedasyānatidoṣatvāditi
pūrvapakṣaḥ ।</p>
<head>bhāṣyakāramatena siddhāntaḥ</head>
<p>siddhāntastu—syādetadevaṃ yadyanenaiva vākyenābhikramaṇasya
karttṛsambandho vidhīyate । kintvaruṇaikahāyanīnyāyenoktahomānva-
yinoḥ kartrabhikramaṇayoranyonyamupakāryopakārakatayānvayaḥ । śaknoti
cāhavanīyasannidhāpanenābhikramaṇaṃ karturupakarttum । apekṣitaśca
svakartturāhavanīyadeśasambandhaḥ । tena homoddeśena vidhīyamānamabhi-
kramaṇaṃ sannidhivaśātprayājāṅgameveti ।</p>
<head>vārtikakāramatopakramaḥ</head>
<p>tadayuktam; na hi dhātusambandhavihitasya ṇamulpratyayasya
samabhivyāhṛtajuhotiparityāgena prayogaḥ sambhavati, asādhutvaprasa-
ṅgāt । kiñca vibhinnasyāpyasya karttṛsambandho vā ? dhātusambandha
eva vā ? na tāvatkartṛsambandhaḥ, tatsambandhiṇamulpratyayasya dhātu-
<pb n="537"/>
sambandhānuśāsanavirodhāt । nāpi dhātusambandhaḥ, tathā sati
samabhivyāhṛtajuhotiparityāgakāraṇābhāvāt । tena pūrvapakṣastāva-
danupapannaḥ । tathā siddhānto'pi nopapadyate । na hi prakaraṇātsa-
rvārthasyābhikramaṇasya sannidhau prayājārthatvaṃ sambhavati, prakaraṇā-
tsannidhedurbalatvāt । atha bhavatu sannidherasya prayājārthatvaṃ,
tathāpi yasyaiva prayājasyānantaraṃ śrūyate tasyaivābhikramaṇamaṅgaṃ syānna
tu sakalaprayājānām । kiñcaivaṃ sati rājasūyaprakaraṇagṛhītasya
videvanāderapi sannidhiviśeṣādabhiṣecanāyāṅgatvaṃ syāt । ato
yatkiñcidetaditi yathāvārttakamekavākyatvāparityāgenādhikaraṇaṃ
varṇanīyam ।</p>
<head>vārtikakāramatena pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—darśapūrṇamāsaprakaraṇe “abhi-
krāmaṃ juhoti” iti śrūyate । na cātra vākyakṛtaḥ kaścidviśeṣaḥ
pratīyate, yena dīkṣaṇīyāvāṅniyamavadviśeṣasambandho bhavet । na ca
prayājasannidhireva niyāmaka iti vācyam । prakaraṇātsannidherdubala-
tvāt । ‘ekasya sannidheraviśeṣito hetuḥ’ iti nyāyātsarvahomārtha-
tvamevābhikramaṇasya । athocyeta—mā nāma bhūtsannidhānātpratyayā-
rthatvam, prakaraṇantu bhaviṣyati । tathāhi—yathā śāstratvāviśeṣe'pi
sāmānyaśāstrānniravakāśaṃ viśeṣaśāstraṃ balavat, tathā mahāprakaraṇā-
<pb n="538"/>
dapi avāntaraprakaraṇamiti prayājārthatvamevābhikramaṇasyeti ।
tadayuktam; avāntaraprakaraṇasyaivābhāvāt । kartavyasya hītikartavyatā-
kāṅkṣālakṣaṇaṃ prakaraṇam । itikarttavyatākāṅkṣā ca sādhyasambandho-
ttarakālīnā । prayājābhikramaṇabhāvanayostu sādhyākāṅkṣāyāṃ yathā
prayājabhāvanā kratūpakāraṃ sādhyatayā gṛhṇāti, tathābhikramaṇabhāvanā-
pyaṅgapradhānahomasambandhadvāreṇa kratūpakārakameva sādhyatayā gṛhṇātīti
kratūpakārasādhyanirākāṅkṣatvānnābhikramaṇaṃ prayājetikarttavyatākāṅkṣayā
prayājopakāraṃ sādhyatayā grahītumarhatīti nābhikramaṇa syāvāntarapraka
raṇena prayājārthatvam । na ca krapūpakārakasādhyakalpanātaḥ prāgeva
prayājabhāvanāyāḥ sāmānyena sādhyasambandhāditikarttavyatākāṅkṣāyāṃ
satyāmavāntaraprakaraṇenābhikramaṇasambandho bhaviṣyatīti vācyam ।
yato yakṣānurūpo balirbhavati । tena sāmānyasādhyasambandhasya
sāmānyākṣiptetikarttavyatānirākāṃkṣatvādabhikramaṇasvarūpetikarttavya-
tāviśeṣāsambandhāditi । ataḥ karttṛguṇe'bhikramaṇe avāntaraprakara-
ṇābhāvena prayājakarmāsambandhādvākyabhedaḥ । na ca prayājavākyenaika-
vākyatā syāt, kintu prakṛtahomamātrārthataiveti । evaṃ prāpte'bhi-
dhīyate—</p>
<sutra>sākāṅkṣaṃ tvekavākyaṃ syādasamāptaṃ hi pūrveṇa ।।3.1.20।।</sutra>
<p>ayamabhiprāyaḥ-bhavedevaṃ yadyavāntaraprakaraṇenābhikramaṇaṃ prayājāṅgaṃ
<pb n="539"/>
na bhavet । na cāvāntaraprakaraṇaṃ nāsti, sandaṃśapāṭhasyānanyathā-
siddhatvāt । sannidhimātraṃ hi yatra karttṛvacanasthāne nāntarīyakatayā
na vidhikāritaṃ bhavatu tatra viśeṣakam, prayājasandamaśapāṭhastvadhyayana-
vidhikāritatvātprayājārthatvamantareṇa homamātrārthatve nopapadyate ।
tasyānanyapaṭhitasyāpi vākyabalena homamātrārthatvasiddheḥ । taduktam—</p>
<lg>
<l>yenābhikramaṇādūddhva/?/ prayājānāṃ guṇo'paraḥ ।</l>
<l>vidhāsyate prayājānāṃ tasmātprakaraṇāstitā ।। iti ।</l>
</lg>
<p>(taṃ. vā., pṛ. 731)</p>
<p>yattūktam—prayājābhikramaṇa bhāvanayoḥ sādhyākāṅkṣāyāṃ yuga-
padeva sādhyatvena kratūpakāragrahaṇāt prayājabhāvanetikarttavyatā-
kāṅkṣāyāmabhikramaṇasya (na) prayājāṅgatvam । ataḥ kathamavāntarapraka-
raṇamiti । tadayuktam; prayājasandaṃśādhyayanavaśenaivonnītaprayājāṅga-
tvasyābhikramaṇasya pradhānasambandho bhavati । ataḥ siddhaṃ sandaṃśābhi-
vyaktaprayājāvāntaraprakaraṇenābhikramaṇasya prayājārthatvamiti ।</p>
<p>atra prabhākareṇāvāntaraprakaraṇanirāsārthamidamuktam—kāryaṃ
hi vākyārthaḥ । kāryaśca kṛtipradhānam । tasya ca viśeṣaḥ prakṛti-
viśeṣādeva । kṛteśca viśeṣaḥ—kā kṛtiḥ, kasya kṛtiriti
viṣayaniyojyābhyāmeva । sa ca viśeṣo viṣayasambhave'pi
niyojyābhāvenādhikāravākyaṃ na kāryāntarapratipādakaṃ, kintu (?)
<pb n="540"/>
yaugikañca na kāryābhidhāyipadānāṃ vyaktivācitvādvyakti-
vacanānāñca sannihitavyaktigāmitvādadhikāravākyāvagatakāryānu-
vādenaiva prathamamāvirbhavati । taduktam—‘sannihite vidhau vidhirava-
gamyamānaḥ sa eva tāvadagantubhucitaḥ’ ( pra. paṃ., pṛ.204. cau. saṃ. )
iti । tenānabhivyakteṣvevāṅgāpūrve/?/ṣu prathamaṃ yatkiñcitsannidhi-
samāmnātamavirodhena saṃyuktaṃ tatsarvameva prayojanam । prayojaninā ca
nirūpyaidasarthyamātreṇa pradhānavidhipratyayenānanvitamabhidhīyate । tadeva
ca grāhakagrahaṇamityucyate । paścātsvarūpasāhityābhāvena kṣaṇikānāṃ
sambhūyapradhānagatamahopakārajanānārthamutpatyapūrve kalpite kāryābhidhā-
yividhiśabdasadbhāvātprayājādiviṣayakṛtisādhyameva kāryaṃ vidhi-
śabdenābhidhīyate । niyojyāntarābhāvācca pradhānāpūrvīyaniyojya-
viśeṣitaiva sā kṛtiriti niścīyate । tasyāntu daśāyāmabhi-
vyakte'pyaṅgāpūrve yadi nāmāṅgāpūrvāṇāmitikarttavyatākāṅkṣā svarasa-
vidhisiddhā bhavet tarhi grāhyābhāvānnāvāntaraprakaraṇaṃ grāhakam ।
bhavati cāṅgāpūrvāṇāmitikarttavyatākāṅkṣā svarasasiddhā । tathā
hi—na tāvadapūrvasvarūpa itikarttavyatākāṅkṣā, kintu kāryatvarūpe ।
tacca rūpaṃ pradhānakāryeṇa sahāṅgānāmekameva, tatkṛtereva tatparyanta-
tvāt । na hi sādhyakṛtiḥ sādhanakṛtirna bhavati, yato na hi
svargakṛteranyā yāgakṛtiḥ । tenādhikārāpūrvakṛterevāṅgāpūrvaparyantatvā-
<pb n="541"/>
nnāṅgāpūrvāṇāṃ pṛthagitikarttavyatākāṅkṣeti nāṅgāpūrvāṇāmavāntara-
prakaraṇamiti ।</p>
<p>tadayuktam; bhavatu tāvat sannihite vidhau vidhireva gamyamānaḥ
sa eva tāvadavagantumucitaḥ’ iti samayaparikalpitaṃ prathamamavāntarāpūrvā-
nabhidhānam । paścādabhivyaktantu prayojanāpūrvaṃ kimityabhikramaṇagrāhakaṃ
na bhavati ? prathamamadhikārāpūrvagṛhītatvena grāhyābhāvāditi cet—
naivam; vāṅniyamasyāpi dīkṣaṇīyāpūrveṇa grahaṇāprasaṅgāt । tatrā-
pyanuvādāśaṅkayā prathamaṃ dīkṣaṇīyāpūrvānabhivyaktāvadhikārāpūrveṇa
vāṅniyamagrahaṇasya vāviśiṣṭatvāt । atha tatra nyāyasampādanopa-
sthitadīkṣaṇīyāpūrveṇa saha vākyasambhāvitasambandhavirodhādvāṅni-
yamasya cādhikārāpūrvāgrahaṇam, atrāpi nyāyasampādanenopasthita-
prayājāpūrveṇa sahāvāntaraprakaraṇasambhāvitasambandhavirodhādabhikra-
maṇasyāpi na kāryagrahaṇam । evañca sati yathā tatra dīkṣaṇīyā-
pūrvasya svārasiketikarttavyatākāṅkṣāvirahe'pi samabhivyāhāravaśā-
dutthāpitākāṅkṣasya vāṅniyamagrahaṇam, tathātra prayājāpūrvasya
svārasiketikarttavyatākāṅkṣāvirahe'pi sandaṃśāmnānavaśādutthāpitā-
kāṅkṣyaivābhikramaṇagrahaṇaṃ bhaviṣyatīti sarvaṃ samānaṃ anyatra
svakapolakalpitamithyāsamayasiddhāntābhiniveśāt । ataḥ siddha-
mavāntaraprakaraṇenābhikramaṇasya prayājaśeṣatvamiti ।</p>
<pb n="542"/>
<p>prayojanam—pakṣāktam । sūtrantu sākāṅkṣaṃ prayājakarma, tena
tadvākyamabhikramaṇavākyena sahaikavākyaṃ syāt । yato'bhikramaṇāpūrve-
ṇāṅgajātenāsamāptam । tataścābhikramaṇātparastādapi śrutyādivihita-
prayājānāmaṅgatvadarśanāditi ।।</p>
<trailer>iti daśamamabhikramaṇādhikaraṇam ।। 10 ।।</trailer>
<head>athaikādaśamupavītādhikaraṇam</head>
<sutra>sandigdhe tu vyavāyādvākyabhedaḥ syāt ।। 3.1.21 ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ saptamāṣṭamayorbrāhmaṇānuvākayoḥ sāmadhenī-
kalpāḥ । navame nividaḥ । daśame kāmyāḥ sāmidhenīkalpāḥ—
idaṅkāmasyaitāvatīranubrūyādidaṅkāmasyaitāvatīriti । ekādaśe yajño-
pavītamāmnātam—“upavyayate devalakṣmameva tatkurute” iti । tatra
sandehaḥ-kiṃ sāmidhenīrevānubruvatopavyātavyam ? uta prakaraṇe
sarvāneva padārthānanutiṣṭhatopavyātavyam ? iti । avāntaraprakaraṇasya
sthitasyedānīṃ parimāṇaṃ nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—ubhayākāṅkṣālakṣaṇaṃ prakara-
<pb n="543"/>
ṇam । pradhānasya cetikarttavyatākāṅkṣasya sandaṃśe'śrutānāñca
sādhyākāṅkṣiṇāmapi samakālameva karaṇopakārasādhyasambandhenobhayā-
kāṅkṣāyā abhāvānnāvāntaraprakaraṇam । yathā prayājāvāntarasandaṃśa-
gṛhītenāpyayogyatayā na pradhānopakāraḥ prathamaṃ sādhyatayā gṛhyate ।
yato na hyupavītaṃ nāmārthāntaram, kintu vāsovinyāsarūpam । tacca
parispandopayuktam । na ca pradhānasya parispandarūpatvam, uddeśatyā-
garūpatvāt । tadyadi sannihitaṃ parispandasākāṅkṣaṃ karma na syāt,
tadayogyenāpi prakṛtapradhānena sambadhyate tadā ānarthakyatadaṅganyāyena
parispandarūpeṣvaṅgeṣu sambadhyetāpi । asti tvavāntaraprakaraṇābhivya-
ktagrāhakībhāvamavāntaraprakaraṇenaiva sannidhāpitaṃ spandarūpatvena yogyaṃ
sāmadhenyanuvacanameva । tena sandaṃśābhāve'pi sandaṃśaphalasyobhayākā-
ṅkṣālakṣaṇasya vidyamānatvātsannihitamupavītamavāntaraprakaraṇenānuvacane-
naiva sambadhyate ।</p>
<p>nanvagnisamindhanaprakāśanaṃ dṛṣṭameva sāmadhenīkāryam । tatra kathaṃ-
bhāvākāṅkṣāyāṃ vivakṣitaprayatnatālvādisaṃyogādi dṛṣṭameva kathaṃ-
bhāvākāṅkṣāpūrvakaṃ sambadhyate । kathambhāvākāṅkṣā ca prakaraṇam ।
atastadabhāvātkathamavāntaraprakaraṇaṃ sāmidhenīnāmiti । ucyate—
satyamevam, tathāpi agnisamindhanaprakāśanasyānyenāpi siddherniya-
mādṛṣṭaṃ kathaṃ sidhyatītyanuvartata evākāṅkṣā । tasmādastyavāntarapraka-
<pb n="544"/>
raṇam । nanu tathāpi nivitpadavyavāyena sāmidhenīprakaraṇasyopavītaṃ
yāvadananuvṛtteḥ kathamupavītasyāvāntaraprakaraṇasannidhāpitānuvacanasamba-
ndhaḥ ? ucyate—na hyasambandhamātraṃ prakaraṇavicchedakaṃ bhavati ।
pūṣādyanumantraṇamantrāṇāmapi darśapūrṇamāsaprakaraṇavicchedakatvaprasa-
ṅgāt । atha tatra parastādapi darśapūrṇamāsānuvṛtterasti prakaraṇam,
tarhyatrāpi sāmidhenyanuvṛtternānupapannam । athavā nividāmapi sandaṃśena
sāmidhenyanuvacanāṅgatvameva । taduktam—</p>
<lg>
<l>abhitassābhidhenīnāṃ kīrttanātprakiyā sthitā ।</l>
<l>paraprakaraṇe pāṭho nividāmathavāṅgayā/?/ ।। iti ।</l>
</lg>
<p>(taṃ. vā., pṛ. 733)</p>
<p>tenopavītasya sāmidhenyanuvacanāṅgatvātsāmidhenīrevānubruvāṇa-
syopavyānamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi nivitpadavyavahitaṃ sāmidhenī-
prakaraṇamanuvarttate । tāvaddhi prakaraṇamanuvartate, yāvadviniyogārhaṃ
paśyati । asaṃyuktañca prakaraṇena viniyujyate । iha ca
nivitpadāni “deveddho manviddha” ityevamādīni । sāmidhenī
ca liṅgenāgnisamindhane viniyujyante । ato na tāvadeṣāṃ
sāmidhenyanuvacanāṅgatvam । nāpi pūṣādyanumantraṇavadanaṅgasyāpi
<pb n="545"/>
prakaraṇāvicchedakatvam । tataḥ paraṃ sāmidhenyanuvacanasya śrutyādi-
bhiraṅgāntaravidhānādarśanāt । darśapūrṇamāsayoranaṅgānāmapi pūṣā-
dyanumantraṇamantrāṇāṃ parastādapi darśapūrṇamāsāṅgavidhānadarśanā-
dbhavatu prakaraṇāvicchedakatvam, sāmidhenyanuvacanasya śrutyādibhi-
raṅgantarāvidhānāt iha na tatheti vaipamyam । taduktam—</p>
<lg>
<l>vicchinnā sāmidhenīnāṃ nividbhiḥ prakriyā yataḥ ।</l>
<l>na hi kāmyaiḥ punaḥkalpaiḥ sandhātuṃ sā hi śakyate ।। iti ।</l>
</lg>
<p>(taṃ. vā., pṛ. 734)</p>
<p>nanu yadi vicchinnaṃ sāmidhenīprakaraṇam, tadā daśame
brāhmaṇānuvāke “ekaviṃśatimanubrūyāt pratiṣṭhākāmasya” ityādīnāṃ
kāmyasāmidhenīkalpānāṃ prakriyāśrayābhāvātkathaṃ guṇaphalasambandha-
vidhānam ? atha vākyenaivāśrayo vidhīyate, tadā vidheyasaṅkhyāḥ
phalasambandhakaraṇe āśrayasambandhakaraṇe ca vākyaṃ bhidyeteti ।
ucyate—syādevam, yadyekaviṃśativākyāderguṇātphalaṃ brūmaḥ, kintu
revatīvāravantīyavatsaṃkhyāviśiṣṭamanuvacanāntaramevaitat phale vidhīyate ।
tatkathamityākāṅkṣāyāmanubrūyāditi śabdasāmānyātsaṃkhyāsambandhācca
kratvarthasāmidhenyanuvacanavaditi gamyate । sāmidhenīnāmanyeṣāñca
dharmāṇāmatideśātprāptiḥ ।</p>
<p>nanūpakārapṛṣṭhabhāvenātideśo guṇabhūtānāmeva bhavati, teṣāmevo-
pakārakatvāt । atra ca dvitīyāśrutyā sāmidhenīnāṃ prādhānyamava-
<pb n="546"/>
gamyate, anuvacanasyaiva guṇabhāvaḥ । ataḥ kathaṃ pradhānabhūtānāṃ
sāmidhenīnāmatideśa iti । dvirūpāśca khalu sāmidhenyaḥ—anuvacanaṃ
prati sāmidhenīprakāśanakāryāpekṣayā pradhānabhūtāḥ, anuvacanasvarūpā-
pekṣayā guṇa bhūtāśca । tatra agnisamindhanaprakāśakatvāt tathābhūtameva
kāryāpekṣayā prādhānyaṃ dvitīyayā pratipādyate । anuvacanasvarūpa-
sidhyarthaṃ sāmidhenīnāṃ guṇatvameva । “ekaviṃśatimanubrūyātpratiṣṭhā-
kāmasya” ityatra tu kāmyaprayoge'nuvacanaṃ svarūpasidhyarthameveti-
karttavyatākāṅkṣyā sāmidhenyatideśānnānupapannam । na ca vācyam—
evaṃ sati darśapūrṇamāsāgṛhītatvāddarśa pūrṇamāsaprayogādbahireva kāmyā-
nāṃ prayogassyāditi । yato dārśapūrṇamāsikanigadānāmanūdyamā-
natvena hyanuvacanatvam । tena kratorvahiḥ prayoge'nuvacanatvameva na
syāt । taduktam—</p>
<lg>
<l>paścādyathocyamāno'yamanuśadaḥ prayujyate ।</l>
<l>na tu kratuprayuktatvātsvātantrye sati labhyate ।। iti ।</l>
</lg>
<p>(taṃ. vā., pṛ.735</p>
<p>na caivaṃ sati sannidhānaviśeṣātkābhyasāmidhenyanuvacanāṅga-
tvamevopavītasyāstu, kathaṃ sarvārthatvamiti vācyam । yato'sya
vikṛtitvenātidiṣṭaprāptaprākṛtadharmanirākāṅkṣasya prakaraṇātsannidhānādvā
dharmagrāhakatvaṃ vaktavyam । sannidheśca prakaraṇaṃ balīyaḥ ।</p>
<pb n="547"/>
<p>taduktam—</p>
<lg>
<l>prākṛtena kathaṃbhāve tadīye pūrite sati ।</l>
<l>paścātsannidhināṅgaṃ syātsa ca prakaraṇāvaraḥ ।। iti ।</l>
</lg>
<p>(taṃ. vā., pṛ. 736)</p>
<p>ataḥ siddhaṃ mahāprakaraṇenopavītasya sarvārthatvamiti ।</p>
<p>prayojanam—pakṣoktam । sūtrantu—upavīte sāmidhenyarthatva-
sarvārthatvasandehe nivitpadena sāmidhenyanuvacanasannidhāpakaprakaraṇavya-
vāyādupavītavākyasya sāmidhenyanuvacanavākyādbhedaḥ syāditi ।।</p>
<trailer>ityekādaśamupavītādhikaraṇam ।। 11 ।।</trailer>
<head>atha dvādaśaṃ vāraṇādīnāṃ sarvayajñārthatvādhikaraṇam</head>
<sutra>guṇānāñca parārthatvādasambandhaḥ samatvātsyāt ।।3.1.22।।</sutra>
<head>viṣayasaṃśayasaṅgatayaḥ</head>
<p>agnyādheye vāraṇādīni pātrāṇyahomārthāni homārthāni ca
śrūyante “tasmādvāraṇo vai yajñāvacaraḥ syāt na tvetena juhuyāt ।
vaikaṅkato yajñāvacarasssājjuhuyādevaitena” iti । na ca vāraṇavaikaṅka-
tānāṃ pātrāṇāmagnyādheyena sambandhaḥ । kutaḥ ? yajñāvacaravacanāt ।
yajñasyaitāni pātrāṇi vākyena prakaraṇaṃ bādhitvā bhavanti । tatraiṣa
sandehaḥ—vāraṇādīni pātrāṇi kiṃ pavamāneṣṭiṣu niviśante ?
<pb n="548"/>
uta darśapūrṇamāsādiṣu sarvayajñeṣu ? iti । prasaṅgāgataṃ vicāradvayaṃ-
parisamāpyedānīmānarthakyatadaṅganyāyasyāpavādaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhiprāyaḥ—“vāraṇo vai yajñāvacaraḥ” i-
tyādhānaprakaraṇe yadyapi vāraṇādīni pātrāṇi śrūyante, tathāpyā-
dhānasya sākṣādayajñarūpatvādyajñāvacara iti vākyena yajñasambandhitvena
pratīyamānānyānarthakyatadaṅganyāyenādhānāṅgabhūteṣu pavamāneṣṭiṣu yajñarū-
peṣu niviśanta iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi pavamāneṣṭayo'pyādhānāṅgaṃ bhaveyuḥ ।
na tvevam, kintu yathādhānaṃ sākṣādagnyarthaṃ tathā pavamāneṣṭayo'pi ।
na ca samapradhāneṣvaṅgāṅgibhāvo'sti, yenānarthakyatadaṅganyāyo bhavet ।
tasmādvākyabalena sarvayajñasambandha eva bhavedvāraṇādipātrāṇāmiti ।</p>
<p>prayojanam—pakṣoktam । sūtrantu—guṇānāmagniguṇānāmā-
dhānapavamānahaviṣāṃ pārārthyātparasparamasambandhaḥ syātsamatvāditi ।।</p>
<p>tadetadyathābhāṣyamadhikaraṇaṃ vārtikakārapādā nānumanyante ।
ayañca teṣāmabhisandhiḥ—“vājapeyasya yūpaḥ” ityatra saptadaśā-
ratnitāyāḥ ṣaṣṭhyā vājapeyasambandhāvagamādyuktamānarthakyatadaṅganyāya-
viṣayatvam । iha tu vāraṇādipātrāṇāṃ virodhisaṃyuktānāmahīna-
<pb n="549"/>
yuktadvādaśopasattāyā iva prakaraṇenāgrahaṇādvākyabalenotkarṣātsa-
kalayajñārthatvameva yuktam । tenādhānasambandhasyaivājñātatvātsatyapyā-
dhānāṅgatve pavamāneṣṭīnāmānarthakyatadaṅganyāyena sanniveśāsambha-
vātpūrvapakṣastāvadaśobhanaḥ । tathā pavamāneṣṭīnāṃ sākṣādagnyarthatve
pramāṇābhāvāt ‘phalavatsannidhāvaphalaṃ tadaṅgam’ iti nyāyenā-
dhānārthatvasyaiva vyavasthitatvādanutkarṣātsakalayajñārthatvasiddhaye sama-
prādhānyasiddhānto'pi nopapanna iti ।</p>
<p>atraike samādhānamevamabhidadhati—jyotiṣṭomasannidhiśrutānāma-
pyupasaddvādaśatvādīnāmahīnādisamabhivyāhṛtānāṃ sarvathā sambandhā-
bhāvādbhavatūtkarṣaḥ, tadaṅgabhūtānāmapyahīnādīnāmabhāvāt । iha
tvādhānāṅgabhūtānāṃ pavamāneṣṭīnāmeva vidyamānatvāttatsambandhenaiva
yajñāvacaratopapatterna vāraṇādīnāṃ sarvayajñārthatvam । na ca vājapeyasye-
tivat ṣaṣṭhyabhāvenādhānasambandhābhāvānnemānyānarthakyatadaṅganyāyavi-
ṣaya iti vaktavyam । yato na hi tatrāpi ṣaṣṭhībalena saptadaśāratni-
tāyā vājapeyasambandhaḥ । tathā sati vājapeyasambandhe yūpasambandhe
ca vidhīyamāne parimāṇasya vākyabhedaprasaṅgāt, kintu vāja-
peyasannidhipāṭhādarthaprāptameva vājapeyasambandhamanuvadati ṣaṣṭhī ।
tathātrāpyādhānasannidhipāṭha eva svārthavatvāya vāraṇādipātrā-
ṇāmapyādhānārthatvaṃ pratipādayiṣyatīti nānupapannam । na ca pava-
<pb n="550"/>
māneṣṭīnāṃ yāgarūpāṅgābhāvādyāgarūpāṅgayuktasya cābhidheyatvādayajña-
tvam, tathā ca sati yajñāvacaratvena śrutānāṃ pātrāṇāmādhāna-
vatpavamāneṣṭisambandhābhāvādutkarṣa eva prāpnotīti vācyam । yata
‘iṣṭiṣu darśapūrṇamāsayoḥ’ iti pavamāneṣṭīnāmapi darśapūrṇamāsavikāra-
tvenātidiṣṭaprayājādyaṅgaprāpteryajñatvameva ।</p>
<p>na ca pavamāneṣṭīnāmaṅgatvādaṅgānāñcetikarttavyatākāṅkṣābhāvā-
tprayājādyanatideśa iti vācyam । svārasikākāṅkṣābhāve'pi
liṅgadarśanotthāpitākāṅkṣāvaśādevātideśasiddheḥ । evaṃ hyaruṇaparā-
śaraśākhābrāhmaṇe śrūyate'nuvādasarūpam—“ye darśapūrṇamāsayorddharmāḥ,
te sarveṣṭīnāmagnīṣomīyasya ca” iti । atra ca sarveṣṭisambandhena
darśapūrṇamāsadharmānuvādāttadaṅgateti । yathā pavamāneṣṭīnāmatideśena
darśapūrṇamāsadharmaprāptirasti, tathā pavamāneṣṭiṣveva śrūyate—
“vṛdhanvānāgneyaḥ kāryaḥ pāvakavān saumyaḥ” iti । anena cāgneya-
saumyājyabhāgānuvādena vṛdhanvatpāvakavatvavidhānaṃ sambhavati, yadyati-
deśenātrājyabhāgaprāptirasti । tadubhābhyāmeva liṅgadarśanābhyāmā-
kāṅkṣotthāpanādatideśasiddheḥ pūrvapakṣastāvacchobhanaḥ ।</p>
<p>tathā siddhāntabhaṅgo'pi na saṅgacchate । ādhānasyeva pavamāne-
ṣṭīnāmapi sākṣādagnyarthatvāt । nanvādhānasyaiva vākyasamadhigamya-
m । na tāvatpavamāneṣṭīnāmagnyarthatvaṃ grāhakagrahaṇena vaktavyam ।
<pb n="551"/>
grāhakagrahaṇañca prayojanaprayojanibhāvenādhikāraniyogenānvitābhidhā-
narūpam । na cāgniradhikārarūpaḥ । tena grāhakagrahaṇābhāvātkuto
niṣpramāṇakaṃ pavamāneṣṭīnāmagnyarthatvam ? kutastarāñca sākṣāttvamiti ।
maivam; prayojanarūpaṃ hi grāhakamiti vyutpattiḥ । adhikāraniyoga-
syāpi grāhakatvaṃ nādhikārayogatvena, taccāgnerapyaviśiṣṭam । “yadāha-
vanīye juhoti” iti homasādhanatvena prayojanarūpasya tasya dvitīyāva-
bodhitasādhyarūpatvāt, tena “agnīn” iti dvitīyāntamagnipadameva
sannidhisamāmnātāgniḥ pavamāneṣṭibhirapyanvitaṃ svārthamabhidhatte ।
prayājādibhiriva darśapūrṇamāsādhikārāpūrvaṃ liṅśabda iti । athavā
pavamāneṣṭyapūrvameva svaviṣayānuṣṭhānasiddhyarthaṃ sannidhisamāmnātārtha-
vatvātprayojanavadagnyarthatvameva svaviṣayasyākṣipatīti aupādānikameva
tāsāmagnyarthatvamiti ।</p>
<p>na caivaṃ satyutpattiśiṣṭādhānāvarodhātphalavatsannidhinyāyena
prayājādivadādhānāṅgatvameveti vācyam । upadeśātideśasampratipattyā
sākṣāttvasyaiva pratīyamānatvāt । upadeśadaśāyāṃ hi grāhakagrahaṇena
vā upādānena vā pavamāneṣṭīnāmagniḥ sādhyabhūta ityavagate kiṃ
prayājādivatsādhanāṅgatayā pāramparyeṇa ? ādhānavadeva vā sākṣāt ?
iti sandehe darśapūrṇamāsavikṛtitvenāsāṃ tadaṅgagrāhitvāt, tatra ca
“yadāhavanīye juhoti” iti sākṣātsambandhāvagateḥ ihāpi
<pb n="552"/>
homarūpatvādidānīṃ sākṣātsambandhādādhānasyaivāgnisādhyatvāt ।
prayājādīnāṃ tvatideśato'pi sākṣāttvānavagaterutpattiśiṣṭāgneyāvaruddhe-
'dhikārāpūrve bhavatu ‘phalavatsānnidhāvaphalaṃ tadaṅgam’ iti nyāya-
viṣayatvam, na tviha tatheti vaiṣamyam ।</p>
<p>nanūpadeśena balavatātideśanirapekṣeṇa phalavatsanidhinyāyena
prayājādivat pāramparyamasandigdhameva prathamamavagataṃ, na tu sa-
ndigdham । ataḥ kathamupadeśaviparītātideśapravṛttiriti । maivam;
sarvatraiva vaikṛtopadeśasyātideśasāpekṣasyaiva viśeṣaviṣayatvāt ।
anyathā “sauryaṃ caruṃ nirvapedbrahmavarcasakāmaḥ” ityatrāpyupadeśabalī-
yastvena saurye śūdrādisādhāraṇabrahmavarcasakāmādhikāraprasaṅgaḥ । atha
tatrātidiṣṭadārśapūrṇamāsikāhavanīyādyaṅgānurodhenādhikāraviśeṣanirṇa-
yaḥ, tathātrāpyatideśaprāptasākṣādagnisambandhānurodhena pavamāneṣṭīnāṃ
sākṣādagnisādhyakatvameva nirṇīyata eveti nānupapannam । na ca
vācyam—bhavatu sāmānyopadeśasyātideśato viśeṣaviṣayatvamavi-
rodhāt, iha tūpadeśataḥ pavamāneṣṭiṃ prati agneḥ pradhānye nirūpite kathaṃ
tadvirodhādiha guṇatvenātideśaḥ ? tadabhāve ca kathamupadeśātideśa-
sampratipatyā sākṣāttvam ? iti । yato hyatrāgnerādhānapavamāneṣṭija-
nyātiśayavato'tideśātpavamāneṣṭiguṇatvaṃ pareṇāpyabhyupagamyate, asa-
mbhavādeva । kintvādhānajanyātiśayavata eva ।</p>
<pb n="553"/>
<p>tathācoktam—</p>
<lg>
<l>yadā tvetā vidhīyante prakṛtau santi no tadā ।</l>
<l>tasmādāhitamātre'gnau karttavyāssambhavādimāḥ ।। iti ।</l>
</lg>
<p>
tathābhūtasya cāgneḥ pavamāneṣṭīnāṃ homarūpatvenādhikaraṇakāraka-
tayā guṇatve'pi pavamāneṣṭijanyātiśayaśālitayā prādhānyamavi-
ruddhameva । na hi bhāvanāyā dhātvarthaniṣpādakatayā guṇatve'pi
phalabhāvanātvena prādhānyaṃ virudhyate । puruṣasya vā yāgaṃ prati
karttṛtvabhāktṛtvābhyāṃ guṇapradhānatve virudhyete । athavā bhavatūpa-
deśalabdhaprādhānyasya guṇatvavirodhaḥ, tathāpyasambhavaḥ । ‘tuṣārava-
ttāvatsamparihīyatām’ iti nyāyena virodhiguṇaparityāgenāpi sā-
kṣāttvasvīkāro nānupapannaḥ । na hi “grahaṃ sammārṣṭi” ityatrā
sambhavasvīkārasyaikatvasyāvivakṣāyāṃ sambhavino'pi karmatvasyāvi-
vakṣā yuktā ।</p>
<p>nanu prākṛtapadārthānāṃ vaikṛtāpūrvaguṇatvenaivātideśaḥ । atathā-
bhūtasya ca guṇatvābhāve satyatideśasyābhāvātkathamatideśataḥ sākṣā-
ttvamiti । naivam; bhavedevaṃ yadi pratipadārthanirūpaṇenātideśapravṛttiḥ,
kintu karaṇopakārajanakapadārthasambandhiviṣayo'sau । tatra cāvarja-
nīyatayā so'pi prāpta eva । tathācābhāṇako'pyatra lokasya
dṛśyate । tenātideśalabdhatve'pyasambhaviguṇatvaparityāgena sākṣā-
<pb n="554"/>
tsvīkāro yukta eveti siddhaṃ samaprādhānyamādhānapavamānahaviṣāmiti ।
na caivaṃ sati nirapekṣavidhivihitatvenādhānapavamānahaviṣāṃ vikalpa
iti vaktavyam । yato nirapekṣavidhivihitānāṃ dvedhā vikalpo
bhavati—yathā pramāṇāntarāvagataṃ pratyekakāryajanakatayā dṛṣṭārthānāṃ
vrīhiyavānām, samuccayāsambhavenā dṛṣṭārthānāṃ vā yathā ṣoḍaśigrahaṇā-
grahaṇādīnām । tatra na tāvadatra pramāṇāntarāvagataṃ pratyekakāryatvam,
aṣṭārthatvāt । nāpi samuccayāsambhavo'pi, ekāśrayavidhiniṣedhā-
bhāvāt । tenātra yūpadharmāṇāmiva takṣaṇacchedanādīnāmadṛṣṭārthatvāya
nirapekṣavidhivihitatve'pi samuccaya eveti nānupapannam । tadyajñasaṃyo-
go'gnisannidhiyuktānāṃ śrutānāṃ vāraṇādipātrāṇāmutkarpamagnisambandha-
nirvāhānusandhāne tatsādhanībhūtasyāpyayajñatvātsādhanāṅgapavamāneṣṭisa-
mbandhena pūrvapakṣoktotkarṣavidhyutpādanāya nirākaraṇīyam । samaprā-
dhānye tu agnisādhanībhūtapavamāneṣṭisambandhenaiva sutarāmagnisambandho-
papatteḥ samaprādhānyameva hi tasyaiveti (?) devadānakalpitabhāṣyā-
kṣarasyaiva bhāṣitam । sa khalvevamāha—agnyādheye vāraṇādi-
pātrāṇi śrūyante । tenādhānasādhyasaṃskārārthatvameva pātrāṇāmavaga-
myate, na tvagnimātrārthatvam । nāpi pavamāneṣṭijanyaṃ saṃskārārthatvam ।
na cādhānasambandhe lāghavam । tenādhānāṅgatvanirāsaḥ pavamāneṣṭīnāṃ
vāraṇādipātrotkarṣasiddhaye yukta eveti na kiñcidanupapannamiti ।</p>
<pb n="555"/>
<p>atrocyate—yattāvatpūrvapakṣabhaṅgasamādhānārthaṃ saptadaśatvavaidha-
rmyamuktam, tadvaidharmyamātraṃ viśeṣānāpādakatvāt । tathāhi—kimanena
vaidharmyeṇa vāraṇādipātrāṇāmānarthakyatadaṅganyāyena pavamāneṣṭinive-
śo'bhimataḥ ? vākyavaśena vā ? na tāvatpūrvaḥ kalpaḥ, vākyāvagata-
pradhānasambandhanirvāhāya khalvaṅgāvataraṇamānarthakyataṅganyāyena ।
na ceha saptadaśāratnitāyā iva vāraṇādipātrāṇāmādhānasambandha-
pratipādakaṃ kiñcidvākyamasti । na ca vākyena yajñasaṃyogināṃ vāra-
ṇādipātrāṇāmayajñabhūtādhānasambandhapratipādakaṃ prakaraṇaṃ sambhavati ।
‘asaṃyuktaṃ prakaraṇāditikarttavyatārthitvāt’ iti prakaraṇasya śrutili-
ṅgavākyāsaṃyuktaviṣayatvāt । vākyena tu saṃyuktasyāpi sannidhānātpra-
dhānāpūrvīyatve dīkṣaṇīyāvāṅniyamasyāpi pradhānāpūrvīyatvaprasaṅgāt ।
tathā sati tasyāpyānarthakyatadaṅganyāyāviṣayatvāpatteḥ na tāvadāna-
rthakyatadaṅganyāyenāṅganiveśaḥ । na ca vākyabalenaiva vāraṇādipātrāṇāṃ
pavamāneṣṭiniveśaḥ, vākyasya yajñapātrasādhāraṇatvāt । na ca
“vrīhibhiryajeta” itivatsannidhānādapi yāgaviśeṣāvagamaḥ, pava-
māneṣṭisannidhāvaśrutatvāt । taduktam‘agnyādheye śrūyante’ iti ।</p>
<p>na cādhānasannidhānādhyayanameva prayojanavattvāya vāraṇādipā-
trāṇāṃ tadaṅgabhūtayajñarūpapavamāneṣṭisambandhamāpādayati । itarathā niṣpra-
yojanastatsannidhirūpeṇānuvāda iti vācyam । vaiparītyaparicchedāt ।
<pb n="556"/>
tathāhi—dvedhā khalvaṅgamātrasambandho dharmāṇāṃ dṛṣṭaḥ । sandaṃśena vā,
yathā-abhikramaṇādayaḥ prayājasya । aṅgābhidhāyakaśabdaviśeṣa-
vaśena vā, yathā—dīkṣaṇīyādīnāṃ vāṅniyamādayaḥ । tadatra
pātrāṇāṃ pavamāneṣṭimātrāṅgatve yadetatsandaṃśānadhyayanaṃ tadabhidhāya-
kaviśeṣaśabdānabhidhānaṃ vā tadanupapannaṃ, pātrāṇāmatatsambandhameva
pratipādayati । ādhānasannidhipāṭhastu sakalayajñasādhāraṇatvena
yatra kutracitpaṭhanīyasyānārabhyavāde vā nāsti anyaprakaraṇapāṭhe vā
kaścidviśeṣaḥ । anyaprakaraṇapāṭenopasaddvādaśatvādīnāṃ prakaraṇāntara-
sambandhasya dṛṣṭatvāt । na ca tatrāṅgeṣvapyahīnābhāvaḥ kāraṇam,
uktanyāyenāṅgasadbhāvāsadbhāvayorakāraṇatvāt । etena yaduktam—
vājapeye'pyanuvādikā ṣaṣṭhīti, tadapi nirastam । ṣaṣṭhyabhāve hyanenaiva
nyāyena virodhisaṃyuktāyāḥ saptadaśāratnitāyāḥ prakaraṇe vājapeya-
sambandhānavagamāt yūpāvyabhicāropasthitasakalapaśuyāgasādhāraṇa-
tvādapyutkarṣa eva prasajyate ।</p>
<p>na caivaṃ sati vājapeyasambandhavidhāne yūpasambandhavidhāne ca
vākyabheda iti vācyam । saptadaśāratnitāyā yūpaviśeṣaṇatayā
vājapeyāpūrvasambandhamātrajñāpanāt । na ca tathāpyuddiśyamānaviśe-
ṣaṇavivakṣayā vākyabheda iti vācyam । yato yatroddiṣṭasya viśeṣa-
ṇānvayastatraiva viśiṣṭoddeśena vākyabhedaḥ । yathā “yasyobhayaṃ havi-
<pb n="557"/>
rārtimārcchet” ityatra । taduktam—‘mṛṣyāmahe haviṣā viśeṣaṇam’
iti । tatra yathā kevalārttigamanasya yatkiñcidāśrayasya nityatvena
naimittikeṣṭāvuddeśyatvāsahatvena havirviśeṣitasyaivoddeśyatvam, tathā
kevalasya vājapeyasyāpi saptadaśāratnirūpaparimāṇaviśeṣavidhāvuddeśya-
tvāsambhavādyūpaviśeṣitasyaivoddeśyatvamiti । na caivaṃ sati saurya-
sannidhiśrutasya kṛṣṇalahomasyāpi vākyabalena sakalaprayājasambandhaḥ
prāpnotīti vācyam । anuvādānāṃ sannihitagāmitvāt । prayājānu-
vādena vidhīyamāno'tra kṛṣṇalahomaḥ prakṛtivatpadasannidhāpitaprayājā-
nuvādenaṃ caritārtho na sakalaprayājopasarpaṇaṃ sahate ।</p>
<p>na ca vācyam—prakṛtivacchabdena sauryayāgasannidhiriva prayā-
jānāṃ na kṛṣṇalahomasannidhiḥ । tena yathātrādhānasannidhisambandhe-
'pi pavamāneṣṭīnāṃ na vāraṇādipātraniveśaḥ, tathātrāpīti । yataḥ
prakṛtivacchabdenātra prayājānāṃ sauryasannidhiḥ kalpanīyaḥ । sa ca
prakaraṇāmnānātprayājānuvādasahitakṛṣṇalahomānurodhena tathābhūta eva
kalpyate, yathā kṛṣṇalahomavidhānayogya eva bhavati । pavamāneṣṭīnāntu
vāraṇādipātravyavadhānasya pratyakṣasiddhatvenākalpanīyatvādvaiṣamyamiti
na kiñcidanupapannam । ataḥ pūrvapakṣasamādhānaṃ tāvadasamādhānameveti ।</p>
<p>tathā siddhāntasamādhānamapi yatkiñcideva । pavamāneṣṭeḥ grāhaka-
grahaṇena upādānena vā agnyarthatve'pyutpattivākyaśiṣṭādhānāvaruddhe
<pb n="558"/>
tasmin ‘phalavatsannidhāvaphalaṃ tadaṅgam’ iti nyāyena pāramparyasyaiva
siddhatvāt । nanu samāptavaikṛtopadeśānāmatideśamapekṣamāṇānāmeva
viśeṣaviṣayatvātprathamamagnyarthatve'vagate paścādupadeśātideśasampratipatyā
sākṣāttvanirṇaya ityuktam । ataḥ kathamupadeśataḥ pāramparyam ?
naivam, yatropadeśena vinigamanāyāṃ hetussādhāraṇassyāt, tatrā-
tideśasāpekṣasyaiva brahmavarcasakāmādau viśeṣaviṣayatvam । iha tūpa-
deśasyaiva phalavatsannidhinyāyasahakṛtasya prayājādivatpāramparyasādha-
natvaviśeṣaviṣayatvānna durbalātideśāttadvirodhisākṣāttvapratītissa-
mbhavati । na hi prayājānāmatideśataḥ sākṣāttvānavagatiḥ pārampa-
ryakāraṇam । tathā satyatideśataḥ pāramparyānavagateḥ sākṣātvasyāpi
prasaṅgāt । atha tatra phalavatsannidhinyāyasaha kṛtasyaivopadeśasya
pāramparyapratipādakatvam, tadatrāpi samānamiti nānupapannam ।
bhavatu vātideśāpekṣaiva samastavaikṛtopadeśapravṛttiḥ, tathāpi nātrāti-
deśataḥ sākṣāttvamavagantuṃ śakyate, virodhāt । upadeśasya hyagniḥ
sāmyabhūtaḥ prādhānyenāvagamyate । atideśe copakāradvāreṇa padārtha-
prāptirbhavantī guṇatvenaiva bhavati । ataḥ kathaṃ guṇa bhūtāgnisambandha-
matideśalabdhaṃ sākṣāttvaṃ pradhānabhūtāgnisambandhamanubhavitumutsahate । na
ca sambhavituṃ yāvattāvatsamparihīyatāmiti guṇatvaparityāgena sākṣā-
ttvasvīkāra iti vācyam । vikalpāsahatvāt । tatra yadā pavamāna-
<pb n="559"/>
janyātiśayavato guṇatvāsambhavaḥ, tadā tathābhūtasya guṇatvāsambha-
venātideśasyāpyasambhavātkathaṃ tadanārūḍhaniṣkṛṣṭasākṣātvātideśaḥ ?
“grahaṃ sammārṣṭi” ityatra yathābhūtagrahāprāptau satyāṃ kiñcidvivakṣita-
miti śakyamabhidhātum । nanu grahasyāprāptau yattuṣārāpaharaṇa-
nyāyenāvarjanīyatayā tathābhūtasyaivāhavanīyasyātideśa ityuktam,
vikṛtyupakārānarhasya yadetadupakārakatvavijñānaṃ tatkiṃ bhrāntasyā-
bhrāntasya vā ? na tāvadbhrāntaṃ prati vicāraḥ sambhavati । na
cābhrāntasyāpyevaṃvidhaṃ vijñānaṃ sambhavati । atha sambhavati, tadā
paścādapi na guṇatvaparityāga iti kathaṃ tasya pradhānībhūtāgni-
sambandhaḥ (?) ṣaḍosya tu yūpapraviṣṭasya bhrāntyāpaharaṇaṃ sambhavatyeve-
ti bhrāntabhāṣitameveti ।</p>
<p>atha kevalādhānajanyātiśayavato haviḥprakṣepādhārakāraṇatvena
guṇatvasambhavāttathābhūtasyaivātideśatastathābhūtasya prakṛtāviva sākṣā-
tvasyāpyavirodhāt । tathāpi na sādhyabhūtāgnisambandhaḥ sākṣāttva-
syeti । ato nopadeśātideśasampratipatyāgneḥ sākṣātpavamāneṣṭi-
sādhyatvam । tena yadetaduktam—bhāvanāvatpuruṣavaccaikasyāgnerekatra
guṇapradhānāvirodha iti taṃ pratyanīkamapi (?) nākalitamevetyalamagni-
bhirati । kiñca samaprādhānye satyādhānapavamāneṣṭīnāṃ vikalpo'pi
durnivāra eva । na cādṛṣṭārthānāṃ ṣoḍaśigrahaṇāgrahaṇavadvidhiniṣedhā-
<pb n="560"/>
bhāvātsamuccaya eveti vaktavyam । ekaprayogavacanaparigṛhītānāma-
dṛṣṭārthānāṃ vidhiniṣedhakṛta eva vikalpaḥ । tadabhāve punaradṛṣṭārthānāṃ
parasparanirapekṣasādhanabhāvāpannānāṃ samuccayakāraṇābhāvādvikalpo durni-
vāra eva । itarathā pṛthagadhikāravatāmapyekasvargasādhanānāṃ samu-
ccayaprasaṅgāt । na ca chedanatakṣaṇādīnāmivātraikaṃ prayogavacana-
manugrāhakamupalabhāmahe ।</p>
<p>nanu svarūpe kārye vopayuktamaṅgaṃ bhavati । na ca pavamāneṣṭīnā-
matra nimittarūpādhānasvarūpotpattyupayogitvam, nāpyagnigatādhānajanya-
saṃskāraniṣpatyupayogitvam । udīcyāṅgatvena pavamāneṣṭīnāmādhāna-
janyasaṃskārasyāgratayā ca siddhatvāt । tenāṅgatvābhāvātsannidherau-
padeśikameva sākṣātvam । tataḥ samaprādhānyameveti । ucyate—
bhavedevaṃ yadi pavamāneṣṭīnāmādhānakāryopayogo na syāt । dvividhaṃ
hi kāryam-avyavahitaṃ vyavahitañca । tatrāvyavahitakāryopayogāsa-
mbhave'pi yathā prayājādīnāmāgneyādyutpattyapūrvajanyaparamāpūrvarūpakāryo-
payogitvam, tathehāpyādhānajanyāhavanīyākhyasaṃskārotpattyupayogo
bhaviṣyatīti kimanupapannam ? ataḥ pavamāneṣṭītyuktam । pavamāneṣṭī-
nāmādhānāṅgatve ādhānajanyasyātiśayasya pavamāneṣṭisāpekṣatvātpa-
vamāneṣṭīnāñca pavamāneṣṭiṣveva (?) nirdeśādbhaṭṭamate pavamāneṣṭiṣvagnīnā-
matideśa eva na syāt । samaprādhānye tvādhānamātrasaṃkṛtasyāgnerati-
<pb n="561"/>
deśopapatteḥ samaprādhānyamiti, tadapi pavamāneṣṭīnāmādhānajanyātiśa-
yātiriktāhavanīyarūpakāryopayogitvādeva nirākṛtaṃ veditavyam ।
yātiriktāhavanīyarūpakāryopayogitvādeva nirākṛtaṃ veditavyam ।</p>
<p>nanu sarvatra samabhivyāhṛtadhātvarthasyāvyavahitakarmagocaratvaṃ dvitī-
yāvibhakteravagatam, tatkathamādhānajanyasaṃskāravyavahitāhavanīyaviṣaya-
tvam ? āgneyādīnāntu bhavatyādipratipādyabhāvanākarmaṇi phalāpūrva-
vyavadhānenāpi karaṇatvopapattervaiyarthyamiti, tadayuktam; pareṇāpyavaśyaṃ
bhāvanākarmaṇyevāgnīniti dvitīyāsvīkārāt । tathāhi—pavamāneṣṭī-
nāmagyarthatvaṃ grāhakagrahaṇena vā upādānena vā vaktavyam । na ca
tadubhayamapi dhātvarthakarpaṇyupapadyate, prayojanaprayojanibhāvenānvaya-
syāsambhavaparāhatatvāt । na hyādhānajanyasaṃskārasya kvacidvinaniyo-
gābhāvātprayojanatvaṃ sambhavati । “yadāhavanāye juhoti” ityāhava-
nīyasyaiva viniyogāt । na cāsyāhavanīyatvena viniyuktasyā-
dhānaikajanyatvena pavamāneṣṭīnāmananvaya iti vācyam । anāhavanīyatve-
'pi tasyāhavanīyotpatyupayogitvena prayojanatvāt । janyātiśayābhi-
matasyāhavanīyotpattiyogitvāttena rūpeṇa tasyaiva sādhyatvamapītītareta-
rāśrayapraṅgāt । siddhe hyādhānajanyasaṃskārasyāhavanīyākhyasyāhava-
nīyākhyasaṃskārāntarātmanyupayogitve pavamāneṣṭīnāṃ tatprayojanatvam ।
tatprayojanatve ca sati tadatiriktāhavanīyākhyasaṃskārasiddhiḥ ।
itarathādhānajanyasaṃskārasyāhavanīyaparityāgakāraṇābhāvāt । dṛṣṭā
<pb n="562"/>
ca “agnihotraṃ juhoti” ityādau bhāvanākarmaṇyapi dvitīyā । na
hyagnihotranāmadheyasya dhātvarthasya bhāvanākarmatvaṃ sambhavati । ātmā-
śrayaprasaṅgāt । tenaitadeva vaktavyam—āhavanīyātiśayaśālino
“yadāhavanīye juhoti” iti viniyogāt “āhitāgnirāhavanīya”
iti ca śruterāhavanīyarūpātiśayavāniti sthitau śrutyā nirṇīyate ।
tasya ca sākṣādādadhātidhātvarthakarmatve sati ādhānaprakaraṇaṃ bhrāntā-
nām, pavamāneṣṭīnāṃ sarvathā kenāpi prakāreṇānanvayādbhāvanākarma-
tvam । tathāca satyuktaprakāreṇa samapradhānyāsambhavātprayājādiva-
tphalavatsannidhāvaphalasya tadaṅgatvameva tena vaktavyam । asmanmate'pi
bhāvanākarmaṇyāhavanīye dvitīyetyubhayamate'nyataḥ paricchedasyoktatvā-
diti nānupapannam ।</p>
<p>sūtrantu pūrvādhikaraṇaśeṣatayā vyākhyeyam । tatra hyaṣṭamānuvā-
kaśrutasāmidhenyanuvacanasya navamānuvākaśrutābhirnividbhiraṅgāṅgibhāvama-
tivyavadhānābhāvādekādaśānuvākaśrutopavyānasya sāmidhenyanuvacanā-
daṅgāṅgitvābhāvāvyavadhānānnopavyānasāmidhenyanuvacanayoraṅgāṅgitvami-
ti vyutpādyate । taduktam—</p>
<lg>
<l>vadanti sāmidhenīvannivido'gnisamindhanam ।</l>
<l>saṃyuktatvādatastāsāṃ nāṅgaṃ prakaraṇena tāḥ ।। iti ।</l>
</lg>
<p>(taṃ. vā., pṛ. 738)</p>
<p>tadayamartho bhavati—guṇānāṃ sāmidhenyanuvacananividāṃ parārtha
<pb n="563"/>
tvādagnyarthatvāt asambandhaḥ syāditi na kiñcidanupapannamityala-
mativistareṇeti ।।</p>
<trailer>iti dvādaśaṃ vāraṇādīnāṃ sarvayajñārthatvādhikaraṇam ।।12।।</trailer>
<head>atha trayodaśaṃ vārtraghnyadhikaraṇam</head>
<sutra>mithaścānarthasambandhāt ।। 3. 1. 24. ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ śrūyate—“vārtraghnī paurṇamāsyāmanūcyete, vṛdha-
nvatī amāvāsyāyām” iti । tatra sandehaḥ—kimanuvākyāyugala-
sya pradhāne niveśaḥ ? utājyabhāgayoḥ ? iti । ānarthakyatada-
ṅganyāyaprasaṅgāgataṃ vicāradvayaṃ parisamāpyedānīmānarthakyatadaṅganyāya
vaidharmyeṇa prasaṅgādyathāyogaṃ vyavasthā pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yadyapi paurṇamāsyamāvasyā-
śabdau kāle mukhyau, tathāpyanuvākyāyugaladvayasya devatāprakāśa-
kasya kālārthatvāsambhavātsvabhāvādeva yāgayogitvāllakṣaṇayā
yāgaparatvameva । tatra kiṃ kramānurodhenājyabhāgaparatvaṃ vānayoḥ ?
yadi vā prakaraṇā/?/rodhena pradhānayāgaparatvam ? tatra prakaraṇasya
<pb n="564"/>
balīyastvātkramabādhena pradhānasambandha evānuvākyādvayasya prakaraṇā-
nugṛhītena vākyena pratipādyate । taduktam—</p>
<lg>
<l>nityaṃ tatrānuvākyābhiryāgānāmeva saṅgatiḥ ।</l>
<l>na kālayoḥ kramastasmātpradhānāṅgatayā hṛtaḥ ।। iti ।</l>
</lg>
<p>(taṃ. vā., pṛ. 379)</p>
<p>kiñca yathā prakaraṇenājyabhāgayoḥ pradhānārthatvaṃ tathānuvākyā-
yugalayorapi । ato'pi pradhānārthatvādanayornānyonyasambandhaḥ ।
taduktam—</p>
<lg>
<l>guṇānāñca parārthatvādityanenāpi hetunā ।</l>
<l>sambaddhaṃ nā/?/jyabhāgābhyāmanuvākyācatuṣṭayam ।। iti ।</l>
</lg>
<p>(taṃ. vā., pṛ. 739)</p>
<p>tasmādājyabhāgakramaṃ bādhitvā vākyena pradhānārthatvaptevānuvā-
kyānāmiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyanuvākyādvayasya pradhānakarmaṇyartha-
samavāyo bhavet । tathāhi—ekātrānuvākyāgneyī, aparā saumī ।
paurṇamāsyākhyakarmatraye'pyagnīṣomīye'gnisahitasyaiva somasya devatā-
tvam । kevalasya somasya prakāśanaṃ mahendrādhikaraṇanyāyenaiva na
sambhavati । na cānuvākyādvayenaivāgnīṣomaprakāśanamiti vācyam ।
“anuvākyāmanvāha” ityekasmin karmaṇi vivakṣitā/?/nuvākyāgatai-
<pb n="565"/>
katvabādhaprasaṅgāt । na cānenaiva vākyena dvitvamapi vidhīyate ।
prāpte karmaṇi dvitvasya mantraviśeṣasya ca vidhāne vākyabhedaprasaṅgāt ।
“puro'nuvākyāmantāha” ityatra tvanekāsāṃ puro'nuvākyānāṃ kramaprāpta-
tvādekatvamātraṃ vidhīyata iti yuktam । atra tu mantraviśeṣasyāpi
vivakṣāyāṃ vākyabheda eveti kiñcitkālavacanatvenopapattau kathaṃ
lākṣaṇikakarmaparatvāśrayaṇam ? na ca mantrasya kālārthatvāsambhavā-
tpaurṇamāsyamāvāsyāśabdayorlakṣaṇayā karmaparatvamiti vācyam ।
vyavasthārthatvenaiva kālavacanopapatteḥ । tathāpyājyabhāgayoḥ kāmavāda-
vadanuvākyāyugaladvayamāmnāyate । ājyabhāgayośca prathamasyāgnirdevatā,
dvitīyasya somaḥ । tena kramaliṅgābhyāmājyabhāgārthametadanuvākyā-
yugaladvayamavagatam । ājyabhāgau ca pratipradhānaguṇāvṛttinyāyena
paurṇamāsyamāvāsyākramasamudāyadvaye āvṛtyā prayoktavyau । tatra
cāvyavasthayā mantraprāptau vyavasthārthaṃ vacanam—paurṇamāsyāṃ yāva-
jyabhāgau tau vṛtrahapadavanmantrakau, amāvāsyāyāṃ yāvājyabhāgau
tau vṛdhanvatpadavanmantrakau prayoktavyāviti । etacca paurṇamāsya-
dhikaraṇa eva prapañcitam । ato mukhyakālārthatvenaiva vākyopapattau
na liṅgakramabādhena lakṣaṇayā pradhānakarmaparatvāśrayaṇaṃ yuktam ।
tenānuvākyāyugalasyājyabhāgayoreva niveśa iti siddham ।</p>
<p>prayojanam—pakṣoktam । sūtrantu—mitho'nyonyamanuvākyānāṃ
<pb n="566"/>
pradhānayośca darśapūrṇamāsayoraṅgāṅgibhāvenānarthasambandhādarthasambandhā-
bhāvādityarthaḥ ।।</p>
<trailer>iti trayodaśaṃ vārtraghnyadhikaraṇam ।।13।।</trailer>
<head>atha caturdaśaṃ hastāvanejanādhikaraṇam</head>
<sutra>ānantaryamacodanā ।। 3. 1. 24 ।।</sutra>
<head>viṣayasaṃśayau</head>
<p>jyotiṣṭome śrūyate—“muṣṭīkaroti vācaṃ yacchati, dīkṣitamā-
vedayati” iti । tathā “hastāvavanenikte, ulaparājiṃ stṛṇāti” iti ।
atra sandehaḥ—kiṃ muṣṭīkaraṇaṃ vāgyamaścāvedanārtham ? uta kṛtsna-
prakaraṇe niveśaḥ ? iti । tathā hastāvanejanaṃ kimulaparājiṃ staritum ?
uta prakaraṇe sarvān padārthān karttum ? iti । anantaroktaḥ kramavi-
niyogo'trāpodyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—atra yadyapi mahāprakaraṇena
muṣṭikaraṇavāgyamayorhastāvanejanasya ca sarvārthatvameva pratibhāti ।
tathāpyāgneyādyadhyayanavidhitaḥ samāne'pi prakaraṇe muṣṭikaraṇavāgya-
mayoreva dīkṣitāvedanasannidhisamāmnānam । hastāvanejanasya colapa-
<pb n="567"/>
rājistaraṇasannidhisamāmnānam । anenaivāṅgāṅgibhāvasteṣāṃ pratīyate ।
na ca sambandhayogyānāṃ gauraśvaḥ puruṣo hastītivadasannidhiḥ, yena
prakaraṇena ca sambadhyeta । samanvayāpādakayogyatālakṣaṇaliṅga-
syānugrāhakasya vidyamānatvāt । tathāhi-yājamānayormuṣṭikaraṇa-
vāgyamasaṃskārayoḥ praṇidhānahetutvāt praṇidhānasampādyaṃ kriyā-
ntaramapekṣitam । anantarā ca dīkṣitāvedanakriyā śrūyate ।
abhihitaśca dīkṣitarūpo yajamāno'dhvaryuṇā—‘yatkiñcidāvedya-
mānaṃ vatsasya gṛhṇāti’ iti । evañca hastāvanejanamapi hasta-
saṃskāro hastābhyāṃ kiñcitkriyamāṇamapekṣate । hastasampādyamulapa-
rājistaraṇañcānantaraṃ śrūyate । tadapi naiva sambadhyate । tena yadyapi
prakaraṇaṃ sannidherbalavat tathāpi yogyatālakṣaṇaliṅgasahāyena
krameṇaiva muṣṭikaraṇavāgyamayordīkṣitāvedanārthatvam, hastāvanejanasya
colaparājistaraṇārthatvamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi prakaraṇena sarvārthatvaṃ na bhavet ।
sarvatra prabalaśrutiliṅgavākyāvāntaraprakaraṇāni mahāprakaraṇasyāpavā-
dakāni bhavanti । śrutistāvannāstyeva । na hyatrāvedayitumiti
śrūyate । yadi tu śrūyeta, tataḥ ‘tumunevulau kriyāyāṃ kriyārthāyām’
( pā.sū., 3. 3. 10 ) ityekavākyatayā viniyogo bhavedapi । na
<pb n="568"/>
tvevamasti । liṅgañca yogyatālakṣaṇamantantarārthatvena sādhāraṇam ।
athavā sarvātvameva yuktam । yato bahuṣu padārtheṣvatiśayeno-
payujyate । ekasmādyathākathañcidapi niṣpādasambhavāt । na ca vākyaṃ
samasti । na hi “muṣṭīkaroti, vācaṃ yacchati dīkṣitamāvedayati”
ityādīnāṃ bhinnākhyātayogināṃ kenacidyadyādyupabandhena vinaikavākya-
tvaṃ sambhavati, yatprakaraṇaṃ bādheta । nāpyavāntaraprakaraṇamatrāsti ।
sandaṃśena hi tadavagamyate । taduktam—</p>
<lg>
<l>paraprakaraṇasthānāmaṅge śrutyādibhiri/?/bhiḥ ।</l>
<l>jñāte punaśca taireva sandaṃśena tadiṣyate ।। iti ।</l>
</lg>
<p>( taṃ. vā., pṛ. 741 )</p>
<p>na cātra dīkṣitāvedanolaparājistaraṇayorevaṃvidhassandaṃśo'sti,
yenāvāntaraprakaraṇaṃ bhavet । na cādhyayanavidhikāritasannidhisamā-
mnānarūpakramādevāṅgāṅgibhāvanirṇaya iti vācyam । sannidhisamā-
mnānasya nāntarīyakatvenāviśeṣatvāt । avaśyaṃ hi prakaraṇe
paṭhyamānaṃ yasya kasyacitsannidhau paṭhanīyam, sarvatrannidhau paṭhitumaśa-
kyatvāt । tena nāntarīyakatayā yasya kasyacitsannidhau pāṭhe'pi
sarvārtha evādhyayanavidhikārito nirṇīyate । yatra punarākāṅkṣāyā
abhāvātprakaraṇagrahaṇaṃ na sambhavati, tatra sannidhernāntarīyakatvāsa-
mbhavātsannihitapadārthatādarthyametatsannidhipāṭhasyādhyayanavidhitātparyā-
<pb n="569"/>
davadhāryate । yathājyabhāgayārevānuvākyānāmiti । ata eva na
liṅgasahāyo'pi sannidhirūpaḥ kramo'trāṅgāṅgitve pramāṇam, prakaraṇa-
dvayoraviśeṣavidhāyakatvāt । tena muṣṭikaraṇavāgyamahastāvanejanānāṃ
prakaraṇātsarvārthatvamiti siddham ।</p>
<p>prayojanam—pakṣoktam । sūtrantu-evaṃvidheṣvānantaryaṃ sannidhi-
samāmnānamacodanā nāṅgāṅgitvacodanamityarthaḥ ।।</p>
<trailer>iti caturdaśaṃ hastāvanejanādhikaraṇam ।।14।।</trailer>
<head>atha pañcadaśaṃ caturdhākaraṇādhikaraṇam ।</head>
<sutra>śeṣastu guṇasaṃyuktaḥ sādhāraṇaḥ pratīyeta mitha-
steṣāmasambandhāt ।। 3. 1. 26 ।।</sutra>
<head>viṣayasaṃśayau</head>
<p>darśapūrṇamāsayoḥ samāmnāyate—“āgneyaṃ caturdhā karoti”
iti । tatra sandehaḥ—kimāgneye'gnīṣomīye aindrāgne ca sarvatra
caturddhākaraṇam ? utāgneya eva ? iti । sarvatra yathāsaṃyogaṃ vini-
yogavyavasthāṃ pratipādyedānīm “āgneyaṃ caturdhā karoti” ityādiṣu
kimekadeśadvāreṇāpi saṃyogo bhavati uta neti vicāryate ।</p>
<pb n="570"/>
<head>pūrvapakṣaḥ</head>
<p>atrāyaṃ pūrvapakṣaḥ—“āgneyaṃ caturdhā karoti” ityatra yadyapya-
gnistaddhitena devatātvenaiva samavetaḥ pratipādyate, tathāpi nātrāgniḥ
kāryopayogī । kāryopayogī hi yathāśabdamupādīyamānaḥ kāryaṃ
bhajate, ayantūpalakṣaṇamātram । upalakṣaṇañca kāryopayogipadārthāva-
gatimātraprayojanam । tasya ca samavāyamātreṇaiva siddhatvānna devatā-
tvaviśeṣaṇābhāve'pi kiñcidduṣyati । tena yathā “upāṃśuyājamantarā
yajati” iti kāryatayā upāṃśuyājaṃ lakṣayituṃ dvau puroḍāśāvupāttau
tathāpyekapuroḍāśāyāṃ paurṇamāsyāmasatyapyagnīṣomīye āgneyamātra-
syaiva kālopalakṣaṇatvam । yathā loke ḍitthaḍabitthayormātā eke-
nāpi ḍitthasya mātetyupalakṣyate, tathātrāpyeka evāgnirvināpi devatā-
tvaṃ samavāyamātreṇāgnīṣomīyaindrāgnapuroḍāśāvapyupalakṣayiṣyati ।
tenāgneyacaturddhākaraṇamagnirūpaguṇadvāreṇa puroḍāśasaṃyuktaṃ puroḍāśa-
trayasādhāraṇameva bhavet । na cātrāgnidevatātvena kāryopayogitva-
masti, kintūpalakṣaṇatvamātramityuktam । na copalakṣaṇatvakāryopa-
yogitvayoravinābhāvaḥ, tayoḥ parasparāsambandhāt । ataścaturdhākaraṇaṃ
puroḍāśatrayasādhāraṇameveti । evaṃ prāpte'bhidhīyate—</p>
<pb n="571"/>
<sutra>vyavasthā vārthasaṃyogālliṅgasyārthena sambandhālla kṣa-
ṇārthā guṇaśrutiḥ ।। 3. 1. 27 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi parityaktadevatābhāvamagnimātra-
matropalakṣaṇaṃ bhavet । tathāhi-āgneyataddhitena tāvadagniviśeṣitaṃ
devatātvamupāttam । puroḍāśasya cāgnidevatoddeśena tyaktatvāt ।
yadyapi tadānīṃ puroḍāśatyāgaṃ pratyuddeśyatvena devatātvasya kāryopa-
yogo nāsti, tathāpyatra nirvṛttatvena puroḍāśopalakṣaṇatvamaviruddha-
meva । tena nirvṛttatvenopalakṣaṇatvāviśeṣe'pi mukhyasyaiva devatātva-
syopalakṣaṇatve sambhavati nāgnimātrasyopalakṣaṇatvamucitam । na
ca dvidevatye puroḍāśe'gnirdevatā । na cobhayādhiṣṭhānavyāsaktaṃ devatā-
tvamekenāgninā āgneya iti vyapadeṣṭuṃ śakyate । taduktam—</p>
<lg>
<l>na hi vyāsaṅgi vijñānamekena vyapadiśyate ।</l>
<l>nāgnīṣomīya āgneya aindrāgno vā taducyate ।। iti ।</l>
</lg>
<p>(taṃ. vā., pṛ. 743.)</p>
<p>tena yadyapyupalakṣaṇaṃ na kāryopayogi, tathāpyāgneyapadena devatā-
tvainaivāgnerupāttatvāttatparityāge kāraṇābhāvānna tenānupalakṣitaṃ
<pb n="572"/>
śakyam । upāṃśuyāje tu yamalapuroḍāśābhyāmupalakṣitakālasyaika-
puroḍāśāyāmapi paurṇamāsyāṃ pratyabhijñāyamānatvācchakyo'sau
grahītum । na hi tatra sattāyā agnīṣomīyapuroḍāśasya kālopa-
lakṣakatvam । upāṃśuyāje tatsattābhāvāt । kintarhi ? yogyatā
tadutpattihetubhūtakāraṇanirūpaṇīyā । sā ca yogyatā ekapuroḍā-
śāyāmapi paurṇamāsyāmastyeveti yuktamupāṃśuyājānuṣṭhānamiti vaiṣa-
myam । yattu “āgneyasya mastakaṃ vibhajya prāśitramavadyati”
iti śrūyate, “āgneyasya mastakaṃ vibhajya prāśitramavadyati”
iti śrūyate, tatsāmānyavacanena sarvatra prāśitrāvadāne pratipādite
satyanenāgneyasya mastakaviśeṣamātraṃ vidhīyate, na tvāgneyopādānakaṃ
puroḍāśatrayamupādāya prāśitrāvadānaṃ vidhīyata iti mantavyam ।
tena yadapi ‘taṃ caturddhā kṛtvā puroḍāśaṃ barhipadaṃ karoti’ iti
barhiṣatvaṃ śrūyate, tadapi samānyavacanamanenaivopasaṃhiyate । yastu
viśeṣavacanenaivāprāptatvātsāmānyavacanamanarthakamiti manyate, taṃ pratyu-
cyate-barhiṣatvakaraṇavidhānārthaṃ tadvacanamiti । atha tadapi “barhiṣi
havīṃṣyāsādayati” ityanenaiva vacanena prāptam, tadā caturddhākaraṇaṃ
kṛtvā barhipatvaṃ karttavyamiti kramavidhānārthameva vacanaṃ bhaviṣyatīti
sarvamupapannam ।</p>
<p>prayojanam—pakṣoktam । sūtrantu-caturddhākaraṇasyāgneyapuroḍā-
śarūpārthasaṃyogenaiva vyavasthā liṅgasya devatātvasya tenaivārthena
<pb n="573"/>
sambandhāt । prāśitre tu yeyamāgneyaguṇaśrutiḥ sā mastakadeśala-
kṣaṇārthā, na tu prāśitrāvadānavidhānārtheti ।।</p>
<trailer>iti pañcadaśaṃ caturddhākaraṇādhikaraṇam ।। 15 ।।</trailer>
<trailer>iti śrībālavalabhībhujaṅgāparanāmno bhaṭṭabhavadevasya kṛtau</trailer>
<head>tautātitamatatilake tṛtīyasya prathamaḥ pādaḥ ।।</head>
<head>atha tṛtīyādhyāyasya dvitīyaḥ pādaḥ</head>
<head>tatra prathamaṃ liṅgādhikaraṇam</head>
<sutra>arthābhidhānasaṃyogānmantreṣu śeṣabhāvassyāttasmādu-
tpattisambandho'rthena nityasaṃyogāt ।। 3.2.1. ।।</sutra>
<head>viṣayasaṃśayasaṅgatayaḥ</head>
<p>iha mantrā udāharaṇam “barhidevasadanaṃ dāmi” ityevamādayaḥ ।
tatra sandehaḥ—kiṃ mukhya evābhidheye mantrāṇāṃ viniyogaḥ ? uta
gauṇe'pīti । śrautaviniyogaṃ pratipādyedānīmavasaraprāpto laiṅgiko
viniyogaḥ pratipādyate । imantu sandehamasahamānaḥ kaścidāha—
nanu mukhyagauṇavibhāgavacanaṃ nāsti, sarveṣāmeva śabdādavagamya-
mānatvena mukhyatvāt । tathā hi—‘mukhādibhyaḥ’ iti ivārthakaya-
tpratyayānto mukhyaśabdaḥ । mukhamiva mukhyamiti prathamāvagamyamāne'rthe
varttate । ato'gniśabdātprathamaṃ jvalano'vagamyate yathā, tathā
<pb n="574"/>
māṇavako'gnirityatra māṇako'pi । ataḥ so'pi mukhya eveti ।
na ca gauṇatvaṃ kathañcitsambhavati । guṇāgamananimittaṃ hi gauṇatvaṃ
vaktavyam । na cāgnisamaveto yo guṇaviśeṣaḥ sa kadācidapi
māṇavake sambhavati । ye tvapare'pyaṣṭau gauṇatvaprakārā bhāṣyavā-
rttikayorupanyasya dūṣitāste'titucchatvānneha pradarśitāḥ । ataḥ sarva
evānanyagatiḥ śabdārthaḥ । śabdasyābhidhānaśaktiṃ kalpayan mukhya
eva bhavatīti nāsti mukhyatvagauṇatvayorviśeṣa iti kathaṃ saṃśayaḥ ?</p>
<p>atrocyate-sarveṣāmeva gauṇaśabdānāṃ śabdāntarasamabhivyāhṛtā-
nāṃ sati sādṛśye pratipādanādasati cāpratipānādanvayavyatirekābhyāṃ
sādṛśyaṃ tāvadavaśyaṃ prathamaṃ pratyetavyam । na tāvadanavagate'gnau tatsā-
dṛśyaṃ pratyetuṃ śakyata ityavaśyaṃ prathamamagnerabhidhānam । tataśca
tadnatalakṣitapaiṅgalyaguṇayogādeva sādṛśyarūpānmāṇavakapratītisiddherna
tadnatavācakaśaktikalpanāyāṃ pramāṇamastīti gauṇatvam । tena satya-
magnisamaveto guṇaviśeṣo māṇavake nāsti, tathāpi guṇasāmānyaṃ
tāvadastyagnipaiṅgalyādirūpam । tasya ca śaktyantarasambaddhasyāpi
śaktyantarasambandhāvirodhādyukto gauṇamukhyavibhāga ityupapannassaṃ-
śayaḥ । ayaṃ vicāro'rthāttatsiddhisūtrātprāgeva draṣṭavyaḥ । iha siddha-
mukhyagauṇabhedādhīnatvāttatra yajamānaprastarādiśabdānāṃ gauṇānāṃ
nimittamātrakathanasyeti ।</p>
<pb n="575"/>
<head>pūrvapakṣaḥ</head>
<p>atrāyaṃ pūrvapakṣaḥ—“barhirdevasadanaṃ dāmi” iti mantro'yaṃ
prakaraṇinā gṛhītaḥ sāmarthyāttatsambandhiviśeṣe viniyoktavyaḥ ।
sāmarthyañca barhiḥśabdasya yathābhidhānataḥ kuśaprakāśane, tathā sādṛ-
śyādviniyuktakāśaprakāśane'pi । tenobhayaśeṣo'yaṃ mantraḥ pratipradhānā-
vṛttinyāyenobhayalavane'pi prayoktavyaḥ । taduktam—</p>
<lg>
<l>tatra nityaṃ parārthatvādubhayatra prayogitā ।</l>
<l>sākṣānna hyabhidhānasya kiñcidabhyadhikaṃ phalam ।। iti ।</l>
</lg>
<p>( taṃ. vā., pṛ. 749. )</p>
<p>evañca sati gauṇyā vṛttyā pūṣādyanumantraṇamantrāṇāṃ pūṣādyabhā-
ve'pyagnyādīnāṃ prakāśanopapatternotkarṣo bhaviṣyatīti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi tulyavanmukhyagauṇārthayojakaḥ
śrutyantarakalpanāyāṃ pramāṇamasti । evañca sati gauṇārthagocaraṃ vā
madhyaprāptamupāyāntaramapi dhyānādikaṃ na bādhiṣyate । taduktam—</p>
<lg>
<l>kṛtārthe mantrapāṭhe tu gauṇānāṃ smārakāntaram ।</l>
<l>anivāritasāmarthyaprāptaṃ kiñcidvicā<fn n="1"/>ryate ।। iti ।</l>
</lg>
<p>( taṃ. vā., pṛ. 570 )</p>
<p>evañca sati pūṣādyanumantraṇamantrāṇāmapi liṅgena pūṣādiśeṣa-
<footnote n="1">kimiti bādhyata iti mudritavārtikapāṭhaḥ ।</footnote>
<pb n="576"/>
tvānna durbalaprakaraṇānurodhena vṛtyantarāśrayaṇaṃ bhavatīti । yāgānu-
mantraṇasamākhyayā yāgasāmānyasambandhe satyutkarṣātpūṣadevatya-
yāgasambandha iti । ataḥ siddhaṃ mukhyārthe liṅgena mantrāṇāṃ
viniyoga iti ।</p>
<p>prayojanam—pakṣoktam । sūtrantu-yasmādarthaviṣayābhidhāna-
saṃyogānmantreṣu śeṣabhāvo yuktaḥ syāttasmādautpattikena mukhyenaivārthenaiṣāṃ
śeṣiśeṣalakṣaṇaḥ sambandho na gauṇena । kutaḥ ? tenaiva mukhyenaivā-
vyabhicāritayā nityasambandhāditi ।।</p>
<trailer>iti prathamaṃ liṅgādhikaraṇam ।। 1 ।।</trailer>
<head>atha dvitīyamaindryadhikaraṇam</head>
<sutra>vacanāttvayathārthamaindrī syāt ।। 3. 2. 3. ।।</sutra>
<head>viṣayasaṃśayasaṅgatayaḥ</head>
<p>agnau śrūyate—“niveśanaḥ saṅgamano vasūnāmityaindryā gārhapatya-
mupatiṣṭhate” (mai. saṃ., 3. 2. 4) iti । tatra sandehaḥ-kimindrasyopa-
sthānam ? uta gārhapatyasya ? iti । idānīṃ pūrvādhikaraṇāpavādaḥ
kriyate । atra “niveśanaḥ saṅgamano vasūnām” iti mantreṇendrasya
devarājasya vasuniveśanasaṅgamanakarttṛtvena yathendro'bhidhātuṃ śakyate,
tathā ‘dhruvo'dhvaraśca somaśca viṣṇuścaivānilo'nalaḥ’ iti
<pb n="577"/>
hyevaṃ vasurūpasyāgneḥ ‘vasūnāṃ pāvakaścāsmi’ iti śreṣṭhatvakīrttanādvasu-
niveśanasaṅgamanakartṛtvenāgnirapyabhidhātuṃ śakyata eva । tathāpi-
aindryeti taddhitaśrutyā indrasyaiva prādhānyenābhidhānaṃ vedānumatamiti
matvedamudāhṛtam । ata eva vārttike sphuṭodāharaṇapratipādakendrapada-
vāneva mantro'tra śākhāntare paṭhyata iti nidarśitaḥ—“kadācana
starīrasi nendra saścasi” iti ।</p>
<head>pūrvapakṣaḥ</head>
<p>atrāyaṃ pūrvapakṣiṇobhisandhiḥ—yadyapyasya mantrasya śrutyā gā-
rhapatyasambandhaḥ pratīyate । śrutiśca liṅgādbalīyasī, tathāpyagneriva
seke'śaktasya śrutiśatenāpi viniyoktumaśakyatvānna gārhapatye'sya
viniyogaḥ sambhavati । yato nānenendrābhidhāyakena mantreṇa
kathañcidapi gārhapatyo'bhidhātuṃ śakyate । na cābhidhānaṃ vinā
prakārāntareṇāsya mantrasya gārhapatyaśeṣatvamanena vākyena pratipādyata
iti vācyam । upatiṣṭhata ityātmanepadavirodhāt । “upānmantrakaraṇe”
( pā. sū., 1. 3. 25 ) ityupapūrvāttiṣṭhatermantrakaraṇe'rthe ātmanepadaṃ
vidhīyate । kathaṃ gārhapatyamiti dvitīyeti cet—ucyate, vacanaṃ
tāvaddeśavidhānārthameva । dvitīyā ca saktuvadavivakṣitepsitārthā-
kārakasāmānyalakṣaṇadvāreṇādhikaraṇamācaṣṭe । tenāpamarthaḥ—gārhapa-
tyadeśe sthitvā aindryendropasthānaṃ karttavyamiti । evaṃ prāpte—</p>
<pb n="578"/>
<head>siddhāntaḥ</head>
<p>abhidhīyate—bhavedevaṃ yadi pratyakṣa śrutivirodhe'pi mantrāṇāṃ
mukhyārthatvamupapadyeta । tathāhi—avaśyaṃ tāvadatraikasyāmukhyārthatvaṃ
vaktavyam । tatra kiṃ mantrānurodhena brāhmaṇavākyagatagārhapatyapade
vṛtyantaramāśrīyatām ? brāhmaṇānurodhena vā mantragatendrapade ? tatra
brāhmaṇasyāprāptavidhitvena svatantratvātprathamapravṛtteścānanyapramāṇake-
'rthe gauṇatvamayuktam । mantrasya tu brāhmaṇavihitārthapratipādakatvena
tatparatantrapravṛtterbrāhmaṇapratipāditārthānurodhena gauṇatvameva yuktam ।
taduktam—</p>
<lg>
<l>gauṇatvaṃ yatra nāma syāttkacidbrāhmaṇamantrayoḥ ।</l>
<l>tatrānuvādarūpatvānmantrāṇāṃ gauṇateṣyate ।। iti ।</l>
</lg>
<p>(taṃ. vā., pṛ. 753)</p>
<p>tena mantragata evendraśabdo yajñasādhanatvaguṇayogādgārhapatyaṃ
prakāśayati । athavā—‘idi paramaiśvarye’ iti dhātorayamindraśabdo
vyutpannaḥ । agneśca yadyapi paramaiśvaryannāsti, tathāpi svakārye
tāvaddāhapākādāvaiśvaryamasti । tenaiśvaryaguṇayogādvā ayamindraśabdo
gārhapatye gauṇaḥ । taduktam—</p>
<lg>
<l>syādagnergauṇamindratvaṃ yajñasambandhakāritam ।</l>
<l>indatyarthānusārādvā svakārye so'pi hīśvaraḥ ।। iti ।</l>
</lg>
<p>( taṃ. vā., pṛ. 755 )</p>
<pb n="579"/>
<p>tasmādindraśabda eva gārhapatye gauṇa iti siddham । yattu balā-
balādhikaraṇenaiva gatatvādidamanarthakamiti keciccodayanti, tadayuktam ;
śrutiliṅgabalābalanirvāhasyaiva tadadhikaraṇādhīnatvāt । tathā hi—
śrutivirodhe gauṇānāmapi mantrāṇāṃ mantratvaṃ bhavatītyetadadhikaraṇa-
siddhaṃ bhavati yadā, tadā tatra śruterbalavatvaṃ bhavitumarhati, itarathā
aśakyārthe viniyogāsambhavāt ‘ānarthakyapratihatānāṃ viparītaṃ
balābalam’ iti nyāyena śrutirevānyathā nīyeteti na kiñcidanu-
papannamiti ।</p>
<p>prayojanam—pakṣoktam । sūtrantu—vacanādaindrī ayathārthā
gauṇārthetyarthaḥ ।।</p>
<trailer>iti dvitīyamaindyradhikaraṇam ।। 2 ।।</trailer>
<head>atha tṛtīyaṃ haviṣkṛdāhvānādhikaraṇam</head>
<sutra>tathāhvānamapīti cet ।। 2. 3. 5 ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāsau । tatrademāmnāyate—‘haviṣkṛdehīti virava-
ghnannāhvayati’ iti । tatra sandehaḥ—kimeṣa mantro'vahantiṃ prati śrutyā
upadiśyate ? uta hantirasya kālaṃ lakṣayati ? iti । evamadhi-
<pb n="580"/>
karaṇadvayena yathākramaṃ mukhyārthe mantrāṇāṃ viniyogaṃ kvacidapavādañca
nirūpyedānīṃ ka utsargaviṣayaḥ ko'pavādasyetyucyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“haviṣkṛdehi haviṣkṛdehi” iti mantro-
'yam । “iti triravaghnannāhvayati” iti brāhmaṇam । pūrvādhikaraṇe
mantrabrāhmaṇayorvirodhe mantrasyaiva mukhyārthatvaṃ na brāhmaṇasyetyuktam ।
yadyatra haviṣkṛdehītyāhvayatīti sambandhaḥ kriyate, tadāhvānāṅga-
tvānmantrasya nāvaghātāṅgatvamiti । athāvaghnanniti kālo lakṣaṇīyaḥ,
tadāyamarthaḥ—avaghātakāle'dhvaryuryajamānapatnīṃ haviṣkṛdehi haviṣkṛ-
dehītyāhvayatīti । tathāca sati mantrānurodhena brāhmaṇavākyasyaiva
mukhyārthatvaṃ syāt । tenāyaṃ sambandho haviṣkṛdehītyavaghnanniti yathā-
śrutasyaivāvaghātasya mantro'ṅgam । mantragatahaviṣkṛtpadasyaiva guṇādava-
ghātaprakāśakatvam । yo hi haviṣkaroti sa haviṣkṛt । havirutpatya-
nukūlaścāvaghāta iti । ehīti padenāpi sannidhiguṇayogādavaghāta
eva nirdiśyate । yo hyāgacchati sa sannihito bhavatyeva । avaghā-
to'pi kriyamāṇaḥ sannihito bhavatīti brāhmaṇagatatvāt āhvaya-
tīti padamanuvādabhūtaṃ paramapratītamagatyaupacārikameva । yo hyāhvayati
sa ehīti padamuccārayati । ayamapi mantro'vaghātaprakāśakaṃ gauṇa-
mehīti padamuccārayatī tyāhvayatītyucyate । na ca triravaghnanniti prāpte'
<pb n="581"/>
vaghāte mantravidhānādāhvānamantrasya ca trirabhyāsavidhānādvākyabheda
iti vācyam । śākhāntare haviṣkṛdehīti trirabhyāsapāṭhāt
tritvasyāpi prāptasyānuvādāt । ato mantrāvaghātasambandhavidhire-
vāyamiti । evaṃ prāpte'bhidhīyate—</p>
<sutra>na kālavidhiścoditatvat ।। 3. 2. 6. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi mantrānurodhena brāhmaṇe kāla-
lakṣaṇādoṣo bhavet । na caitadasti । tathāhi—liṅgena
tāvadayaṃ mantro yajamānapatnyāhvānāṅgaṃ pratīyate । tacca tadaiva
hīyate, yadi brāhmaṇagatā kācicchjatirvirudhyeta । tatra viniyoktrī
śrutistāvadatra nāstyeva । na cāvaghnanniti kālalakṣaṇāyāmabhidhātrī
śrutiḥ pīḍyata iti vācyam । yataḥ ‘karttari kṛt’ (pā.sū.,3.4.67)
iti kṛtpratyayo'yaṃ śatṛrūpaḥ karttari vācye'nuśiṣṭaḥ । ‘lakṣaṇahetvoḥ
kriyāyāḥ’ ( pā. sū., 3. 2. 126 ) ityanuśāsane ca kriyānta-
ralakṣaṇopādhiviśiṣṭaḥ karttā śatṛvācya ityavagamyate । kartrā ca
kriyāntaraṃ kāladvāreṇaiva lakṣyate-yadāyaṃ svapadagate dhātvarthe karttā,
tadāyaṃ kriyāntarasyeti । yathā—‘āmnāyaṃ kurvanmaunamācaret’
iti । tena yadi kālo na lakṣyeta, tadā yatkarttuḥ
<pb n="582"/>
kriyāntaralakṣaṇārthatvaṃ taddhīyata ityanuśāsanasiddheyaṃ lakṣaṇā śruti-
tulyā na doṣāyeti । āhvayatīti padañca mukhyārthameveti na kāci-
cchjatipīḍā matpakṣe । tava tu brāhmaṇavākyagatāhvayatipadasyaiva ni-
mittamaupacārikatve na yathārthatvamiti mahānayaṃ viśeṣa iti । atra
cetaratsarvamanūdya tririti vidhīyate । yato mantrastāvalliṅgādeva
yajamānapatnyāhvāne prāptaḥ । tathā havirniṣpādanārthāvaghātakāle
yajamānapatnyā haviṣkṛttṛtīyā (?) tatsannidhyupāyatvenāhvānasya
haviṣkṛdehītyāhvānamapyarthaprāptam । evaṃ kāryakāle ca tatsannidherapi
.... ....davaghātakālo'pyarthaprāpta eva । etena mantrasya trirabhyāsa-
parametadvacanam । atha trirabhyāso'pi śākhāntaraprāptastadā dvirabhyā-
sasya śākhāntaraprāptatvāt trirabhyāsaniyamārthaṃ vacanamiti । taduktam—</p>
<lg>
<l>trirabhyāsaparatvāttu na mantro'tra vidhīyate ।</l>
<l>lakṣaṇe ca śaturvṛttiḥ prāptañcānyadanūdyate ।। iti ।</l>
</lg>
<p>( taṃ. vā., pṛ. 756 )</p>
<p>prayojanam—pūrvapakṣe avaghāte mantraḥ prayoktavyaḥ । siddhānte
tvāhvāna iti ।</p>
<p>sūtrantu—nāvaghātamantravidhiḥ, kintvaghnanniti padena kāla-
vidhiḥ । kālapratipādanantu tritvamātrasya coditatvādarthavaditi ।।</p>
<trailer>iti tṛtīyaṃ haviṣkṛdāhānādhikaraṇam ।। 3 ।।</trailer>
<pb n="583"/>
<head>atha caturthaṃ vāgvisargādhikaraṇam</head>
<sutra>tathotthānavisarjane ।। 3. 2. 10 ।।</sutra>
<head>viṣayasaṃśayasaṅgatayaḥ</head>
<p>jyotiṣṭome samāmananti—“uttiṣṭhannanvāha agnīdagnīnvihara”
iti । tathā “vrataṃ carata” iti । kimutthānaṃ vāgvisarjanañca prati-
mantrayorupadeśaḥ ? uta kālārthaḥ saṃyogaḥ ? iti । idānīmudā-
haraṇāntare'dhikāśaṅkāṃ nirākarttu pūrvanyāya evātidiśyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—pūrvādhikaraṇe'vaghnannityatrā-
nuvāde bhavatu kālalakṣaṇā । iha tu “uttiṣṭhannanvāha” ityanena
lakṣitaḥ kālaḥ “agnīdagnīn vihara” iti praiṣāṅgatvena vidheyaḥ ।
tathā “vrataṃ kṛṇuta”ityatra vijñātakālena mantreṇa lakṣitaḥ kālo
vāgvisargāṅgatvena vidheyaḥ । na ca vidheyasyārthasya lākṣaṇikatvaṃ
yuktam । kiñca pūrvādhikaraṇe trirabhyāsaparatvādvidhermantro na vidhī-
yata ityucitam । na ceha kiñcidanyadvidheyamastītyutpatyā vāgvisargā-
ṅgattvena mantravidhirevāyamiti । na ca prakaraṇasāmarthyābhāvānna
mantravidhiriti vācyam । aindrīnyāyenāgatyā vṛtyantareṇāpi
sāmarthyopapatteḥ । tena mantravidhireveti । evaṃ prāpte—</p>
<pb n="584"/>
<head>siddhāntaḥ</head>
<p>abhidhīyate—bhavedevaṃ yadi liṅgavirodho na bhavet ।
tathāhi—na tāvadaindrdyetivadviniyogaḥ śrūyate, kintu samabhivyāhā-
rādviniyogo'numātavyaḥ । na cāsau samabhivyāhāralakṣaṇādvākyā-
lliṅge satyanumātuṃ śakyate । tena gatyantarāsambhavena tāvadavaśyaṃ
kālo lakṣaṇīyaḥ । tatra ‘uttiṣṭannanvāha’ ityatra tāvat ‘lakṣaṇa-
hetvoḥ kriyāyāḥ’ ityanuśāsane śatuḥ kālalakṣaṇārthatvaṃ nirdoṣamiti
pūrvādhikaraṇa eva darśitam । tathā “vrataṃ kṛṇuta” iti vijñāta-
kālena praiṣamantreṇa kālo lakṣyate । tenāyamarthaḥ—utthānakāle-
'dhvaryurāgnīdhramṛtvijam “agnīdagnīnvihara” iti preṣayati । tathā
“vrataṃ carata” iti praiṣamantreṇa kālo lakṣyate । pāṭhakāle'dhvaryurvācaṃ
visṛjediti ।</p>
<p>prayojanam—pakṣoktam । sūtrantu—yathāvaghnannityatra vākye
kālalakṣaṇā, tathā utthānavisarjanavākyayorapi । utthānasamabhi-
vyāhṛto vidhistathā vāgvisarjanasamabhivyāhṛtaśca vidhirlakṣitakāla-
vidhānārtha ityarthaḥ ।।</p>
<trailer>iti caturthaṃ vāgvisargādhikaraṇam ।। 4 ।।</trailer>
<pb n="585"/>
<head>atha pañcamaṃ sūktavākādhikaraṇam</head>
<sutra>sūktavāke ca kālavidhiḥ parārthatvāt ।।3. 2. 11।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ śrūyate—“sūktavākena prastaraṃ praharati”
iti । tatra sandehaḥ—kiṃ sūktavākaḥ praharaṇaṃ pratyupadiśyate ? uteyaṃ
kālalakṣaṇā ? iti । idānīṃ pūrvādhikaraṇoktakālārthatvāpavādaḥ
kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi sūktavākeneti śrutyā sūktavākasya
praharaṇāṅgatvamavagamyate । tathāpi na sūktavākasya praharaṇābhidhā-
nāsāmarthyamasti । na cāsamarthasya śrutiśatenāpi viniyogaḥ
sambhavati । caindrīmantravacchau/?/taviniyogabalena vṛttyantarāśrayaṇe-
nāpi sūktavākasya praharaṇaprakāśakatvaṃ bhaviṣyatīti vācyam ।
abhidhānena gārhapatyaprakāśanāsambaddhasyaindrīmantrasyopatiṣṭhata iti
prakāśane viniyogādadhyayanavidhinā tatra vṛtyantareṇaiva prakāśaka-
mātramāśritam । na ceha sūktavākena prastarapraharaṇamupatiṣṭeta,
prakāśayedveti śrūyate । kintarhi ? “sūktavākena prastaraṃ praharet”
ityetāvanmātram । tatkiṃ kṛtsnasyaiva mantrasya vṛtyantarāśrayato
<pb n="586"/>
bhavatvayathārthatvam ? uta sūktavākapadamātrasyeti “bhūyasāṃ syātsa-
dharmatvam” iti nyāyena sūktavākapadamātrasyaiva vṛtyantareṇa kāla-
paratvamucitamiti vaiṣamyam । kiñca prastarapraharaṇasyāpi pratipatti-
karmaṇodṛṣṭārthasya na mantrāpekṣā tadvānyadevatā vā samasti । ato
na sūktavākasya praharaṇāṅgatvam, kintu sūktavākasyaiva devatā-
prakāśanena kṛtārthasya praharaṇasya ca dhāraṇopayuktaprastarapratipatti-
tvena kṛtārthasya “darśapūrṇamāsāviṣṭvā somena yajeta” itivatkā-
lārtha eva saṃyuktaḥ । tena sūktavākapadamatra kālalakṣaṇārthameva ।
yadyapi copapadavibhakteḥ kārakavibhaktirbalīyasī, tathāpyuktaprakāreṇa
kārakatvāsambhavādagatyā itthaṃbhūtalakṣaṇārthaiveyaṃ tṛtīyā varṇanīyā ।
sūktavākeneti sūktavākopalakṣitaṃ prastaraṃ praharediti । upalakṣaṇa-
tvañca sūktavākasya kāladvāreṇaiva । tenāyamarthaḥ—sūktavākaprayoga-
kāle prastaraṃ praharediti । atra sūktavākasyāpīṣṭadevatāprakāśanena
kṛtārthatvāttallakṣitaḥ kāla eva vidhīyata iti । evaṃ
prāpte'bhidhīyate—</p>
<sutra>upadeśo vā yājyāśabdo hi nākasmāt ।। 3. 2. 12 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyupapadavibhakterbalīyasī kārakavi-
bhaktistṛtīyātra na śrūyeta । tasyāśca mukhyaṃ karaṇatvamevārthaḥ ।
<pb n="587"/>
“anyāyaścānekārthatvam” iti nyāyādanyatra lākṣaṇikatvamiti ।
na ca mukhye sambhavati lākṣaṇikatvaṃ yuktam । na ca mukhyaṃ karaṇa-
tvaṃ praharaṇena sambhavati, yena kālalakṣaṇārthatvamāśrīyeta ।
nanvagnyādīṣṭadevatāprakāśanasambaddho'yam । ato na prastarapraharaṇa-
prakāśanasambaddhaḥ । ataḥ śrutiśatenāpi viniyoktuṃ na śakyata
ityuktam । naivam, virodhābhāvāt । tathāhi—yadasya svasāmarthye-
neṣṭadevatāprakāśanasāmarthyaṃ prastarapraharaṇe viniyujyamānasya tadanukūla-
meva, yataḥ sarvatra kriyātatsādhanābhidhānena mantrasyāṅgatvaṃ bhavati ।
tatra yadyapi prastarapraharaṇaprakāśanātprāk prasiddhapraharaṇakriyāprakāśanaṃ
tadaṅgabhūtadevatāprakāśanaṃ vātra nāsti, tathāpi pratipāditāṅgabhāvasya
yatprakāśyaṃ tadeva nūnamasyāṅgamiti viniyogopapattaye kalpyate, na deva-
tārthena । sādhanaprayogasambaddhānāmeva devatānāmagnyādīnāmihāpi deva-
tārthenaivānvayaḥ । evañca devatābhāvasāpekṣahavissāpekṣatvātprastarasya
ca svavākyāttasya “idaṃ havirajuṣata” iti haviṣṭvanirdeśāttatra prastara
eva haviṣṭena sambadhyate । svataḥprakṣeparūpo'yaṃ ‘idaṃ haviḥ’ iti dravya-
devatāsambandhabalenoddeśatyāgabhāvāpannahomo bhavatu na tu yāgamātram ।
evaṃ mantro'pi yathā liṅgeneṣṭadevatāsaṃskārārthaḥ, tathā śrutyā prastara-
saṃskārarūpahomārtho'pīti । tenāgnyādidevatāprakāśanenaiva sūkta-
vākasyobhayārthatvānnāsti śrutiliṅgayorvirodha iti ।</p>
<pb n="588"/>
<p>taduktam—</p>
<lg>
<l>bhedena śrutiliṅgābhyāṃ sūktavākāṅgatā yadi ।</l>
<l>syādvirodhastataḥ kintu tulyārthatvena nāstyasau ।। iti ।</l>
</lg>
<p>(taṃ. vā., pṛ. 762)</p>
<p>yattu prastarapraharaṇasya pratipattikarmaṇo dṛṣṭārthasya devatāpekṣā
mantrāpekṣā vā na samastītyuktam । tadayuktam ; prakaraṇaviniyukta-
mantrārthayorupapatyarthameva praharaṇagatākāṅkṣotthāpanenaiva raktapaṭavadanvayo-
papatteḥ । na cāsya prathamaṃ pratipattitvamapyavadhāritam, kintu dravya-
devatāsambandhena homarūpatve homasvarūpāvadhāraṇottarakālaṃ kimidamartha-
karma pratipattikarma veti cintāyāṃ pratipattikarmalakṣaṇayogātpratipatti-
karmatvameva । ‘utpattau yena saṃyuktaṃ tadarthaṃ tacchjatihetutvāttasyārthāntara-
gamane śeṣatvātpratipattiḥ syāt’ iti hi pratipattilakṣaṇam । a-
sya cāyamarthaḥ—utpattau yena dravyādinā saṃyuktaṃ karma taddravyaṃ
tṛtīyādiśrutihetutvāttadarthaṃ tasya dravyasya karmāntaragamane śeṣa-
tvātkṛtaprayojanatvāttatkarma taddravyapratipattiḥ syāt । praharaṇa-
mapi ca “prastare juhūmāsādayati sarvā vā srucaḥ” iti juhvādyāsāda-
nakṛtārthaprastarasaṃyogena śrūyamāṇaṃ homarūpatve'pi pratipattirūpameva ।
na ca pratipattirūpatve homarūpatvaṃ virudhyate, sviṣṭakṛdādīnāṃ
homarūpāpannānāmeva pratipattitvadarśanāt । tena dvitīyāpyatra prastaramiti
<pb n="589"/>
mukhyārthaiva । na tu saktuvadviniyogabhaṅgena tṛtīyārthā । guṇabhāvastu
prastarayāgaṃ prati kalpitaśabdapratipādya eveti nānupapannam ।</p>
<p>prayojanam—pūrvapakṣe sūktavākapāṭhakāle prastarasya prakṣepamātra-
manuṣṭhātavyam । siddhānte tu yadyapi prasaṅgena praharaṇakāla eva
sūktavākapāṭho'nuṣṭheyaḥ tathāpi homarūpatvāduddeśatyāgāvapyanuṣṭheyāviti ।</p>
<p>sūtrantu—sūktavākasya prastarapraharaṇaṃ prati aṅgaparyāyakaraṇa-
tvenaivopadeśaḥ । evañca ‘sūktavāka eva yājyā’ iti yāgasādhanatva-
sāmyenaupacāriko yājyāśabda upapanno bhaviṣyati, itarathākasmikaḥ
syāditi ।।</p>
<trailer>iti pañcamaṃ sūktavākādhikaraṇam ।। 5 ।।</trailer>
<head>atha ṣaṣṭhaṃ sūktavākasya vibhajyaviniyogādhikaraṇam</head>
<sutra>kṛtsnopadeśādubhayatra sarvavacanam ।। 3. 2.16. ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ—“sūktavākena prastaraṃ praharati” iti śrūyate ।
tatra sandehaḥ—kiṃ paurṇamāsyāṃ kṛtsnasūktavākaḥ prayoktavyaḥ,
kṛtsno'māvāsyāyām ? uta yathāsāmarthyaṃ niṣkṛṣya yathāyathaṃ
prayogaḥ ? iti । tṛtīyāśrutibalena sūktavākaḥ praharaṇāṅgamiti
<pb n="590"/>
sthitam । idānīṃ kṛtsna eva paurṇamāsyāmamāvāsyāyāñca prayo-
ktavyaḥ, uta vibhajyeti prasaṅgāccintyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapīṣṭadevatāprakāśanāparityāgenaiva sūkta-
vākasya praharaṇāṅgatvam, tāśca paurṇamāsyāmagnyādyāḥ, sūktavākaśca
bhedenaiva tatprakāśanasambaddha iti yathāsāmarthyaṃ bhedenaiva sūktavāka-
prayogo yuktaḥ, tathāpi sūktavākeneti śrutyā kṛtsnasyaiva sūktavākasya
praharaṇe viniyogādekadeśaviyoge cāsūktavākatvaprasaṅgātkṛtsna
eva paurṇamāsyāmamāvāsyāyāñca prayoktavyaḥ । nanu parasparanira-
pekṣavibhinnadevatārthatvādbhinnā eva sūktavākāḥ । tena liṅgānurodhena
vibhajyaiva prayogo yuktaḥ । kathamubhayatrāpi kṛtsnasyaiva prayogaḥ ? iti ।
ucyate—bhavedevamarthato bhinnavākyatvam, yadi śabdataḥ prathamameka-
vākyatvaṃ nāvagamyeta । sūktavākamantre hi prathamam “idaṃ dyāvā-
pṛthivī bhadramabhūt” iti śrūyate । ante ca “asyāmṛdhaddhotrāyāṃ
devaṅgamāyām” iti । madhye ca “agniridaṃ havirajuṣata avīvṛdhata maho
jyāyo'kṛta” iti । tataḥ punaḥ “agnīṣomāvidaṃ havirajuṣetām”
ityevamādīni devatāvanti padānyāmnāyante । tena yathā
vaiśvānaravākyasyopakramopasaṃhārayordvādaśa kapālakīrttanānmadhyasthitāṣṭā-
kapālādipadānāṃ vākyabhedapratibhāne'pi na bhinnavākyatvam,
<pb n="591"/>
tathātrāpyupakramopasaṃhāravarttipadānāṃ tantratvānmadhyabhedapratibhāne'pi na
bhinnavākyatvam । tathā sarveṣāmeveṣṭadevatāprakāśanenaikaprayojanatvenai-
kārthatvamapyavihatam । tathāpyadhyāpakā adhyetāraśca ‘sūktavāka-
madhyāpayāmaḥ’ ‘sūktavākamadhīsaha’ iti kṛtsnameva sūktavākaṃ
vyapadiśanti । taduktam—</p>
<lg>
<l>mantro yathā samāmnātaḥ sūktavāko'bhidhīyate ।</l>
<l>tasya niṣkṛṣyamāṇasya naiva syātsūktavākatā ।। iti ।</l>
</lg>
<p>( taṃ. vā., pṛ. 765 )</p>
<p>tadvatpaurṇamāsyāmamāvāsyādevatābhidhāyipadānāmamāvāsyāyāñca
paurṇamāsīdevatābhidhāyipadānāmānarthakyam । dyāvāpṛthivīpadādivatstu-
tyarthatvenaivopapatteḥ । tena praharaṇarūpe home kṛtsnamantraprayoge'pi
devatārthatvam । paurṇamāsyāmamāvāsyāyāñca iṣṭadevatāprakāśanānu-
guṇo veti । tena kṛtsnasyaiva sūktavākasya sūktavākenetyupadiṣṭatvā-
dubhayatra paurṇamāsyāmamāvāsyāyāñca kṛtsnasyaiva prayoga iti । evaṃ
prāpte'bhidhīyate—</p>
<sutra>yathārthaṃ vā śeṣabhūtasaṃskārāt ।। 3. 2. 17 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi liṅgābādhena śrutirvyavasthā-
payituṃ na śakyate । tathāhi—prayogavartidevatā/?/mabhiśrūyamāṇaṃ
<pb n="592"/>
tantrapadopetamiṣṭadevatāprakāśanaṃ kurvadvākyaṃ sūktavāka ityucyate ।
prayogāsambaddhadevatāpadasāhitye tu duruktavāko bhavati, na sūkta-
vākaḥ । tena yāvanti padānyekaprayogavarttidevatāpadasahitānīṣṭa-
devatāprakāśanaṃ kurvanti, tāvanyekaḥ sūktavākaḥ tantrapadānāmapi
tāvadbhirevaikaprayojanavaśīkṛtaiḥ sambandhopapattau kṛtsnasya tvekaka-
lpanāyāṃ pramāṇābhāvāt । evañca sati paurṇamāsīprayogavarttidevatā-
trayābhidhāyakānyeva padānyabhitastantrapadopetānyekaḥ, evamamāvāsyā-
yāmapyaparaḥ sūktavāka iti yathāliṅgameva sūktavākeneti śrutyupa-
patterna śrutyā liṅgasya bādhaḥ । yadi tūbhayatrāpi kṛtsnaḥ prayujyeta,
tadā asamavetārthapadaprayogeṇāsūktavākatvātsūktavākaśrutipīḍaivāpadyeta ।
tadevaṃ vyavasthite sati haratirapi yathopapādena sūktavākasyānyatvā-
tkṛtsnenaiva sādhito bhavatīti nānupapannam । taduktam—</p>
<lg>
<l>bindau ca samudāye ca toyaśabdo yatheṣyate ।</l>
<l>saṃsargidravyarūpatvāt sūktavākapadaṃ tathā ।। iti ।</l>
</lg>
<p>( taṃ. vā., pṛ. 770 )</p>
<p>na cādhyāpakādhyetṛprayogavirodhaḥ । svādhyāyakāle kṛtsna-
syaiva sūktavākatvāt । tathāhi—sarvādau sarvānte ca tantrapadāni
śrūyante । tāni prayogasamavetadevatānurodhena tatprakāśakapadavatāmeva
sūktavākatvasiddhaye ācchidya sambandhanīyāni । adhyāpanakāle
<pb n="593"/>
tu prayogābhāvāt sarvaprākṛtadevatāprakāśakatvāttāvānevaikaḥ sūkta-
vākaḥ । anyathākaraṇe'sūktavākatvaprasaṅgaḥ ।</p>
<p>taduktam—</p>
<lg>
<l>sarvaprākṛtadevatyaḥ svādhyāye tāvadiṣyate ।</l>
<l>paṭhannanyādṛśaṃ tatra taṃ vināśayati dhruvam ।। iti ।</l>
</lg>
<p>( taṃ. vā., pṛ. 770 )</p>
<p>tasyāmeva darśapūrṇamāsaprakṛtau prayogakāle paurṇamāsyamāvāsyā-
samudāyaprayogayorbhedānniṣkṛṣṭatadgatadevatāpadānyevohitasambandhāni ta-
ntrapadānyekaḥ sūktavākaḥ । evañcāgneyavikṛtau saurya ekasyaiva
sūryasta devatātvādekāgnidevatāpadasthānohitasūryyapadavāneva tantrapadopeta
ekaḥ । taduktam—</p>
<lg>
<l>niṣkṛṣṭadevatāmadhyaḥ prakṛtau samudāyayoḥ ।</l>
<l>sūryyādipadamadhyaśca vikṛtāvavadhāryate ।। iti ।</l>
</lg>
<p>( taṃ. vā., pṛ. 770 )</p>
<p>ataḥ paurṇamāsyamāvāsyayoryathāliṅgaṃ vibhajya sūktavāka-
prayoga iti siddham ।</p>
<p>prayojanam—pakṣoktam । sūtrantu—yathādevatameva sūktavā-
kasya praharaṇe prayogaḥ । pradhānīyadevatāprakāśanāparityāgenaiva haraṇe
viniyogādityarthaḥ ।।</p>
<trailer>iti ṣaṣṭhaṃ sūktavākasya vibhajyaviniyogādhikaraṇam ।। 6 ।।</trailer>
<pb n="594"/>
<head>atha saptamaṃ liṅgakramasamākhyānādhikaraṇam</head>
<sutra>liṅkramasamākhyānātkāmyayuktaṃ samāmnānam ।।3.2.20.।।</sutra>
<head>viṣayasaṃśayasaṅgatayaḥ</head>
<p>iha kāmyayājyānuvākyākāṇḍamudāharaṇam । “indrāgnī roca-
nā divaḥ” “pracarṣaṇibhyaḥ” “indrāgnī navatiṃ puraḥ” “śnathaduvṛtram”
ityādyā ṛcaḥ । brāhmaṇe ca kāmyā iṣṭayaḥ śrūyante—“aindrāgname-
kādaśakapālaṃ nirvapedyasya sajātā viyāyuḥ” “aindrāgna mekadaśakapālaṃ
nirvapedbhrātṛvyavān” “agnaye vaiśvānarāya dvādaśakapālaṃ nirvapedrukkā-
maḥ” “agnaye veśvājarāya dvādaśakapālaṃ nirvapet sapatnamabhidhnokṣyan”
ityevamādayaḥ । tadetā yājyānuvākyāḥ prati sandehaḥ—kiṃ yāva-
tkiñcidaindrāgnaṃ karma tatra sarvatrānenaindrāgneya yājyānuvākyāyugalena
bhavitavyam ? utaitasyāmevaindrāgnyāmiṣṭau kāmyāyām ? iti ।
evaṃ vaiśvānaryo yājyānuvākyāḥ । evaṃ sarvatrotsargāpavādābhyāṃ
liṅgasya viniyojakatvaṃ nirūpyedānīṃ liṅgasyaiva viniyojakatvamuta
pramāṇāntarasāpekṣasyeti tadgata eva viśeṣaścintyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapyatra yenaiva krameṇaindrāgnīdīni karmāṇi
samāmnātāni tenaiva krameṇa taddevatyāni kāmyasamākhyāyuktāni
yājyāpuronuvākyāyugalānyapi śrūyante । tathāca sati krameṇa
<pb n="595"/>
sāmākhyā ca tadaṅgatvenaiva yājyānuvākyāviniyogo yuktaḥ ।
tathāpi liṅgasya kramātsamākhyātaśca balīyastvādindrāgnyādiprakā-
śanasāmarthyātmakena liṅgena kramasamākhyayorbādhitatvādindrāgnyādi-
devatākakarmamātrāṅgatvameva yājyānuvākyānāṃ yuktamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi samānyasambandhanirapekṣaṃ liṅgaṃ
viniyojakaṃ bhavet । agnyādiprakāśanasāmarthyaṃ hi liṅgam । na
cāgnyādisvarūpe viniyogaḥ sambhavati, vaiyarthyaprasaṅgāt । sambhavati
tu teṣāṃ yāgāpūrvīyarūpe । na ca sāmānyasambandhamantareṇa yāgā-
pūrvīyatvaṃ labhyate । tena yatra sāmānyasambandhāpādakaṃ vākyaṃ prakaraṇaṃ
vā samasti, tatra tadapekṣasyaiva liṅgasya viniyojakatvam । atra
tu vākyaprakaraṇayorabhāvādyadi kramasamākhyāpekṣā na bhavet, tadā
liṅgasya viniyojakatvameva na syāt । tenātra krameṇa yājyānuvā-
kyānāmaindrāgnyādikāmyeṣṭibhissāmānyasambandho vaktavyaḥ । tatra
kiṃ kurvato'syāṅgatvamiti viśeṣāpekṣāyāṃ svābhidheyasamavetārthaprakā-
śane viniyujyate । yatra punaḥ krameṇa sāmānyasambandhe jāte'pyapekṣā,
kāryadvayasādhāraṇaṃ hi liṅgaṃ sandigdhatvāt kevalaṃ na viniyogasamarthaṃ,
tatra vinigamanāsidhyarthaṃ samākhyāpyāśrīyate । yathā kevalāgnideva-
tyasya karmaṇaḥ krama āgneyī ṛkpaṭhyate । tasyāśca liṅgena kārya-
<pb n="596"/>
dvayamavagamyate—samidhyamānāgniprakāśanamijyamānāgniprakāśanañca ।
tatra yadi yājyāsamākhyā nāśrīyeta, tadā prāthamyātsamidhyamānāgni-
prakāśanārthatvameva syāt । yājyāsamākhyayā tu ijyate anayetījya-
mānadevatāprakāśanasāmarthyaṃ mantrasya kalpyate । yadyapyabhidhānasāma-
rthyaṃ na devatārthe, kintu yāgasamanvayisādhāraṇāgnisvarūpamātre ।
tathāhi—samākhyākalpitayāgaviṣayasāmarthyānurodhenejyamānadevatāpra-
kāśana eva liṅgena viniyujyate । taduktam—</p>
<lg>
<l>nāsati kratusambandhe sāmarthyaṃ viniyojakam ।</l>
<l>yena ca kratusambandhastena kāmyārthatā sphuṭā ।। iti ।</l>
</lg>
<p>( taṃ. vā., pṛ. 771 )</p>
<p>ataḥ sarvatra sāmānyasambandhapūrvaka eva liṅgaviniyoga iti ।</p>
<p>prayojanam—pakṣoktam । sūtrantu—liṅgakramasamākhyābhiḥ
kāmyeṣṭisambaddhameva mantrasamāmnānaṃ na sarvatra yātītyarthaḥ ।।</p>
<trailer>iti saptamaṃ liṅgakramasamākhyādhikaraṇam ।। 7 ।।</trailer>
<head>athāṣṭamamāgneyyadhikaraṇam</head>
<sutra>adhikāre ca mantravidhiratadākhye'nuśiṣṭatvāt ।3.2.21।।</sutra>
<head>viṣayasaṃśayasaṅgayaḥ</head>
<p>jyotiṣṭome śrayate—“āgneyyāgnīdhramupatiṣṭhate, aindryā sadaḥ,
<pb n="597"/>
vaiṣṇavyā havirddhānam” iti । tatra sandehaḥ—kiṃ prakṛtābhirevaṃli-
ṅgābhirupasthātavyaḥ ? uta dāśatayībhya evaṃliṅgā āgamayitavyāḥ ?
iti । sāmānyasambandhāpekṣaṃ liṅgaṃ vinayojakamiti pratipādyedānīṃ
liṅgopalakṣitamantraviniyojikāyāḥ śruterapi sāmānyasambandhāpekṣaṃ
viniyojakatvaṃ prasaṅgāt pratipādyate । atra bhāṣyānusāreṇa prathamama-
prakṛtā dāśatayīkāṇḍapaṭhitā evāgneyyādaya āgnīdhrādyupasthāne
viniyuktā iti । tadayuktam; prakṛtaparityāge kāraṇābhāvāt । na
ca kāryāntaraviniyoga eva parityāge kāraṇam । dāśatayapaṭhi-
tānāmapi kāryāntaraviniyuktatvena parityāgaprasaṅgāt । asti hi
tāsāmapi kāryāntare viniyogaḥ—“yasyāśvine śasyamāne sūryyo
nodiyādapi sarvā dāśatayīranubrūyāt” iti । atha kāryāntara-
viniyuktatve'pi tāsāṃ vacanavaśādapi viniyogaḥ, tadatra prakaraṇa-
paṭhitānāmapi samānam । yattu prakṛtānāṃ stotraśastrasādhanatvena
viśeṣaśāstrāvaruddhatvānna sāmānyaśāstraviṣayatvamityuktam, tadapi
dāśatayakāṇḍapaṭhitānāmapi “sarvā dāśatayīranubrūyāt” iti
viśeṣaśāstrāvaruddhatvātsamānam । ato nātra dāśatayakāṇḍapaṭhitā-
nāmeva viniyoga iti ।</p>
<head>pūrvapakṣaḥ</head>
<p>tatrāyaṃ pūrvapakṣiṇo'bhisandhiḥ—āgneyīśabdena hi mantrāṇāṃ
<pb n="598"/>
viniyogaḥ । yathā ca prakṛtā āgneyī tathā dāśatayakāṇḍapaṭhitā
api । tena sarvāsāmevāgneyyādiśabdopāttānāṃ prakṛtānāmaprakṛtānā-
ñcāgnīdhrādyupasthāne viniyoga iti । nanu ‘sāsya devatā’ ityasmi-
nnarthe taddhitāntamāgneyīpadamanuśiṣṭam । āgneyīśabdasya ca prakṛta-
parāmarthakatvātprakaraṇapaṭhitā evāgneyyādayo viniyujyanta iti
yuktam । ataḥ kathaṃ sarvaviṣayatvam ? ucyate—tatraivāsyeti sarva-
nāmapadasya sannihitaviśeṣaviṣayatvam, yatra viśeṣyasya samudāyā-
rthasya viśeṣaṇībhūtāvayavārthasambandho vidhīyate । yathā “āgneyo-
'ṣṭākapālaḥ” iti । atra hyagnisambandhasyāprāptatvādviśeṣaṇībhūtā-
gnisambandho vidheyaḥ । tenāgnisambandhātprāgevāsyetiśabdaviṣayo
nimittāntarasannidhānata eva vaktavyaḥ । yatra tu samudāyārthasya
viśeṣaṇībhūtāvayavārthasambandho na vidheyaḥ, kintu prāksiddhāvaya-vā
rthasambaddhaḥ samudāya eva kāryāntare viniyujyate, tatra prākprasiddhāva-
yavārthasambandhino'rthānāsādya asyeti śrutiścaritārthā na paścādāgatena
sannidhānenānyathākarttuṃ śakyate । yathā “āgneyyāgnīdhramupatiṣṭhate”
ityatraiva । atra hyācā.... ....gnisamartho vidheyaḥ śabdārthasambandhasya
lokasiddhatvenāvidheyatvāt । tena prasiddhāgnyādisambandhānāmṛcā-
maviśeṣaṇaivāsyaśabdena parāmarthātsarvāsāmeva prakṛtānāmaprakṛtānāṃ
vāgnīdhrādyupasthāne viniyoga iti ।</p>
<pb n="599"/>
<p>na caivaṃ sati “ekahāyanyā krīṇāti” ityatrāpi prākprasiddhai-
kahāyanasambaddhāyā eva kraye viniyogādaviśeṣeṇaiva gomahiṣacchā-
gādīnāmekaṃ hāyanamasyā iti bahuvrīhisamāsāntargatāsyaśabde-
nopasthānaṃ vaktavyam । yatastatraikahāyanīvākye gopadaṃ śrūyate,
tadarthasya ca vākyārthanvayaniyatatvāt gaurevaikahāyanī bhavatīti
yuktam । iha tu na tatheti vaiṣamyam । tasmādadhikṛteṣu prakaraṇasthe-
ṣvatadākhyeṣu vā prakṛteṣu sādhāraṇyenaiveṣṭatvātsādhāraṇo mantravidhi-
riti । evaṃ prāpte'bhidhīyate—</p>
<sutra>tadākhyo vā prakaraṇopapattibhyām ।। 3. 2. 22 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi śruterapi sāmānyasambandha-
nirapekṣāyā viniyojakatvaṃ bhavet । tathāhi—“āgnīdhramupatiṣṭhate”
iti na tāvadāgnīdhrasvarūpe'yamupasthānaviniyogo yuktaḥ, tatsvarūpe
vidhyānarthakyāt । kintu jyotiṣṭomāpūrvīyarūpe । na ca jyotiṣṭo-
māpūrvīyarūpe āgnīdhre jyotiṣṭomānapūrvīyā ṛgviniyoktuṃ
śakyate । na hi sāmānyena śrāddhīyatvenānavagataṃ matsyamāṃsādikaṃ
śrāddhaviśeṣe viniyujyate । yathā narabhāravahanayogyatvenānirūpito
bhāraviśeṣavahane viniyujyate । tena prathamaṃ dāśatayakāṇḍapaṭhitānā-
<pb n="600"/>
māgneyyādīnāṃ jyotiṣṭomāpūrvasambandho vaktavyaḥ । na cānyatsā-
mānyasambandhopapādakaṃ vacanamasti । idameva vākyaṃ sāmānya-
viśeṣasambandhāpādakaṃ vaktavyam । prakaraṇādhītānāntu “agna
āyāhi vītaye” ityādīnāṃ prakaraṇasamāmnānādeva jyotiṣṭomā-
pūrvasambandhāvagateḥ । na cārthāttāsāmeva viniyogo yukta iti ।
taduktam—</p>
<lg>
<l>kratukāryaviśeṣo'yaṃ mantrasyāsyopadiśyate ।</l>
<l>sāmānyaprāptyapekṣaśca viśeṣo nityamiṣyate ।। iti ।</l>
</lg>
<p>( taṃ. vā., pṛ. 778 )</p>
<p>tena siddhasāmānyasambandhānāmeva prakṛtānāmṛcāmāgnīdhropasthā-
ne viniyogo na tu kalpanīyasāmānyasambandhānāmaprakṛtānāmiti
siddham ।</p>
<p>prayojanam—pakṣoktam । sūtrantu-tadākhyo jyotiṣṭomīyatvena
ya ākhyāyate tasyaivāyaṃ mantrasya viniyogaḥ prakaraṇāt prakṛta-
tvopapatteriti ।।</p>
<trailer>ityaṣṭamāgneyyadhikaraṇam ।। 8 ।।</trailer>
<pb n="601"/>
<head>atha navamaṃ bhakṣādhikaraṇam</head>
<head>bhakṣapeṭikā</head>
<sutra>liṅgasamākhyānābhyāṃ bhakṣārthatānuvākasya ।।3.2.25।।</sutra>
<head>viṣayasaṃśayasaṅgatayaḥ</head>
<p>bhakṣamantraḥ śrūyate—“bhakṣehi mā viśa dīrghāyutvāya śanta-
nutvāya, ehi vaso purovaso priyo me hṛdo'syāśvinostvā
bāhubhyāṃ sadhyāsaṃrāyaspoṣāya varcase suprajāstvāya, nṛcakṣasaṃ
tvā deva soma sucakṣā avakhyeṣam, /?/‘hinva me gātrā harivo gaṇānme
mā vitītṛṣaḥ śivo me saptarṣīnupatiṣṭhasva mā me vāṅnābhimatigāḥ,
/?/‘mandrābhibhūtiḥ keturyajñānāṃ vāgjuṣāṇā somasya tṛṣyatu, vasumadgaṇasya
rudravadgaṇasyādityavadgaṇasya soma deva te matividaḥ prātassavanasya,
mādhyandinasya savanasya, tṛtīyasya savanasya gāyatracchandasastriṣṭu-
pchandaso jagatīcchandaso'gniṣṭata indrapītasya narāśaṃsapītasya
pitṛpītasya madhumata upahūtasyopahūto bhakṣayāmi” ( tai. 3. 2. 5. )
ityevamādi । tatra sandehaḥ—kṛtsna evānupāko bhakṣaṇe vini-
yojanīyaḥ ? uta kaścidasyāvayavo'nyatrāpi ? iti । liṅgasya
viniyojakatvaṃ sāmānyasambandhasāpekṣamiti pratipādanaprasaṅgena
śruterapi sāmānyasambandhasāpekṣaviniyojakatvamiti pratipādyedānīṃ
liṅgata eva viśeṣaḥ—kiṃ sākṣādacoditeṣvarthākṣipteṣu liṅgasya
viniyojakatvaṃ na veti nirūpyate ।</p>
<pb n="602"/>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi “bhakṣehi” ityupakramasya “sadhyā-
sam” ityantasya grahaṇārthatvam, “nṛcakṣasam” ityupakramasya “śrava-
khyeṣam” ityantasyāvekṣaṇārthatvam, “hinva me gātrā” ityupakramasya
“mā me vāṅnābhimatigāḥ” ityantasya grahaṇārthatvam, “mandrābhibhūtiḥ”
ityupakramasya “bhakṣayāmi” ityantasya bhakṣaṇārthatvaṃ pratīyate, tathāpi
somarasabhakṣaṇasyaiva vihitatvālliṅgasya vihitaviṣayamantraviniyoja-
katvādgrahaṇāvekṣaṇasamyagjaraṇānāñca /?/ bhakṣaṇākṣepalabdhatvena
lauṅgikaviniyogāyogyatvātkṛtsna evāyaṃ mantro bhakṣaṇe viniyujyate ।
kiñcopakrame “bhakṣehi” iti śrūyate । upasaṃhāre ca “bhakṣayāmi”
iti । tenopakramopasaṃhārayorbhakṣaṇakīrttanādvaiśvānaravākyavatkṛtsnasyai-
vānuvākasyaikavākyatvādbhakṣānuvākasamākhyānācca kṛtsnasyaiva bhakṣa-
ṇārthatvam । kiñca grahaṇādīnāmarthapto lokadṛṣṭyā prāptatvāllauki-
kyevetikarttavyatā yuktā । tena laukikapadenāpi tatprakāśanasiddherna
vaidikamantrāpekṣā । tena grahaṇāvekṣaṇasamyagjaraṇādipadānāmapi
viśiṣṭabhakṣaṇaprakāśanārthatvameva । ataścaikavākyatā, ekopakramopa-
saṃhāragatabhakṣaṇakīrttanaliṅgādbhakṣānuvākasamākhyānācca kṛtsna eva
mantro bhakṣaṇārtha iti । evaṃ prāpte'bhidhīyate—</p>
<sutra>tasya rūpopadeśābhyāmapakarṣo'rthasya coditatvāt।।3.2.26।।</sutra>
<pb n="603"/>
<head>siddhāntaḥ</head>
<p>ayamabhiprāyaḥ—bhavadevaṃ yadyarthaprāptaviṣaye laiṅgikaviniyogo
mantrasya na bhavet । tathāhi—yadyapyatra grahaṇādayo na vidhīyante,
tathāpi bhakṣaṇasya grahaṇādinā vinā asambhavādbhakṣaṇavidhyākṣipta-
meva grahaṇamavekṣaṇañcāvaśyānuṣṭheyam । samyagjaraṇañca bhakṣaṇasyaiva
pratipattirūpasya dravyabhakṣaṇaparyantasya vidhānādbhakṣaṇavidhivihitameva
yatnāntarasādhyatvātpṛthaganuṣṭheyam । teṣāñcāsmṛtānāmanuṣṭhānāsambhavātte-
ṣāmapi vaidikabhakṣaṇavidhyarthamavaśyānuṣṭheyatvenāsti smṛtihetuvaidiko-
pāyāpekṣā । śaknoti ca bhakṣetyayaṃ mantro grahaṇādīn prakāśayitum ।
tena sūktavākavadyathāliṅgaṃ grahaṇādiṣu vibhajyaiva mantraḥ prayoktavya
iti ।</p>
<p>yattūpakramopasaṃhārayorbhakṣaṇakīrttanādekavākyatvātkṛtsnasyaiva bha-
kṣaṇārthatvamityuktam । tadayuktam; viprakṛṣṭatvāt । tathāhi—
upakramopasaṃhāraikarūpyādekavākyatvam, tadanurodhāccāsamarthasya vākya-
sya lākṣaṇikasāmarthyarūpaṃ liṅgaṃ kalpanīyam, tato'pi śrutiriti
viprakarṣaḥ । grahaṇādyabhidhānasāmarthyātsākṣādeva śrutikalpanamiti
sannikarṣādyabhidhānasāmarthyādeva vibhajyaviniyoga iti । samākhyā
ca liṅgāddurbalā laukikī caikadeśadvāreṇāpyupapanneti na kiñcidanupa-
pannam ।</p>
<pb n="604"/>
<p>prayojanam—prakṣoktam । sūtrantu—tasya mantrasya bhāgaśo
bhakṣādapakarṣarūpālliṅgādgrahaṇāderupadiṣṭatvācca kathamaśrutasyopadi-
ṣṭatvam ? tatrāha—arthasya bhakṣaṇākṣepasya coditatvāditi ।।</p>
<trailer>iti navamaṃ bhakṣādhikaraṇam ।। 9 ।।</trailer>
<head>atha daśamaṃ mandrābhibhūtyadhikaraṇam</head>
<sutra>guṇābhidhānānmandrādirekamantraḥ syāttayorekārtha-
saṃyogāt ।। 3. 1. 27 ।।</sutra>
<head>viṣayasaṃśayasaṅgatayaḥ</head>
<p>bhakṣānuvāke mandrādirbhakṣayāmyanto bhāgaḥ śrūyate । tatra
sandehaḥ—kiṃ mandrādistṛpyatvityanta ekaḥ, vasumadgaṇādiraparaḥ ?
uta mandrādirbhakṣayāmyanta eka eva mantraḥ ? iti । pūrvāpavādatveneda-
mārabhyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yathā pūrvādhikaraṇe bhakṣa-
ṇaprakāśanaliṅgena bhakṣānuvākasya vibhajya viniyogo darśitaḥ,
tathā tṛpterapi bhakṣaṇākṣiptatvāttatprakāśanaliṅgena mandrādestṛpyatvi-
tyantasya vibhajya tṛptau viniyoga iti । na ca vācyam—
<pb n="605"/>
jyotiṣṭomāṅgasya mantrasya kathaṃ jyotiṣṭomānaṅgabhūtā tṛptirdvāramiti । yato
na hyaṅgameva sarvatra mantradvāraṃ bhavati । anaṅgībhūtaphalaprakāśakasya mantra-
syānaṅgatvaprasaṅgāt । kintarhi ? sambandhamātram । asti cātrā-
pyaṅgabhūtabhakṣaṇadvāreṇa sambandha iti । tena mandrādistṛpyatvityanto
vibhajya tṛptau prayoktavya iti । evaṃ prāpte—</p>
<p>abhidhīyate—bhavedevaṃ yadyanuniṣpannāyāstṛpteḥ prakāśanaṃ
kenāpyaṃśenopayujyate । tathāhi—anuṣṭhānopayuktamantrasya prakāśana-
manuṣṭhānopayogitāvadekānuṣṭheyaphalaprakāśanena ? tadaprakāśanena vā ?
yathā khalvanuṣṭheyamaprakāśitaṃ nānuṣṭhīyate, tathā niṣphalamapi nānuṣṭhīyata
eva । tena phalaprakāśanamapyanuṣṭhānopayuktameva । tṛptistu nānuṣṭheyā,
nāpyanuṣṭheyaṃ phalam । kintūpayuktaviśiṣṭasomarasapratipatyarthamanuṣṭhānā-
ṅgabhakṣaṇādanuniṣpannāsau na mantreṇa prakāśanīyeti na tatprakāśa-
nārthaṃ vibhajya mantrasya prayoga iti । taduktam—</p>
<lg>
<l>yeṣāṃ pṛthaganuṣṭhānamarthākṣiptaṃ pratīyate ।</l>
<l>teṣāṃ mantra prakāśyatvaṃ nānuniṣpādināṃ bhavet ।। iti ।</l>
</lg>
<p>(taṃ. vā., pṛ. 786 )</p>
<p>tena yadyapi tṛpyatviti pṛthakpadamākhyātārthaḥ svatantraḥ pratīyate,
tathāpi pṛthakprakāśanānarhatvātprārthanāyāṃ prāptakālatāyāṃ vā loṭ-
pratyayo varṇanīyaḥ । tadayamarthaḥ—anena bhakṣaṇena vāgindriyaṃ tṛptaṃ
<pb n="606"/>
bhaviṣyatīti prārthanā । athavānena bhakṣaṇena vāgindriyatṛpteḥ prāptaḥ
kāla iti । evaṃ mandrādirbhakṣayāmyanta eka evāyaṃ mantro bhakṣaṇe
prayoktavya iti siddham ।</p>
<p>prayojanam—pakṣoktam । sūtrantu—bhakṣaṇaguṇatvena tṛpteravidhā-
nānmandrādirbhakṣayāmyanta eko mantraḥ । tayostṛptibhakṣaṇaprakāśakayo-
rbhāgayorevārthasaṃyogādekabhakṣaṇārthasaṃyogādityarthaḥ ।।</p>
<trailer>iti daśamaṃ mandrābhibhūtyadhikaraṇam ।। 10 ।।</trailer>
<head>athaikādaśamindrapītādhikaraṇam</head>
<sutra>liṅgaviśeṣanirdeśātsamānavidhāneṣvanaindrāṇāmamantratvam
।। 3. 2. 28 ।।</sutra>
<head>viṣayasaṃśayau</head>
<p>eṣa eva mantra udāharaṇam । iha ca pradānānyaindrāṇyanaindrāṇi
ca vidyante । teṣāṃ bhakṣaṇānyapi santi । tatra sandehaḥ—kimaindreṣva-
naindreṣu ca mantraḥ ? utaindreṣveva mantraḥ anaindrāṇāmamantrakaṃ bhakṣaṇa-
miti । liṅgasamākhyābhyāṃ bhakṣaṇaśeṣabhūto mantra iti tāvanni-
rūpitam । indrādyanekadevatābhyastasya somarasapradānasya śeṣabhakṣaṇā-
nyapi pratipradhānamabhyasanīyānītyapi sthitam । tatra kimaindrapradāna-
<pb n="607"/>
śeṣabhūtabhakṣaṇa evāyaṃ mantro'ṅgam ? utaindrānaindrabhakṣaṇāṅgamitīdānīṃ
prasaṅgāccintyate ।</p>
<head>pūrvapakṣaḥ</head>
<p>tatrāyaṃ pūrvapakṣiṇo'bhisandhiḥ—tatra khalu mantre “somasya
prātassavanasyendrapītasya bhakṣayāmi” iti śrūyate । tatra prātassavana-
sya yassomastasyāhaṃ bhakṣayāmīti tāvadvaiyadhikaraṇyaṃ vyavasthitam ।
indrapītasyeti padasya tu kiṃ somasamānādhikaraṇyam ? uta savana-
sāmānādhikaraṇyamiti sandehe savanasāmānādhikaraṇyam—indreṇa
pītaḥ somo yasminsavane tadindrapītaṃ savanamiti । (?).... ....raso
yaḥ somañcānekapadavikṣiptatvādindreṇa pīta iti tṛtīyāntatatpuruṣa-
samāsāddurbalaḥ । tena samāsabalīyastvāt prādhānyācca somasya
tasyaivendrapītapadenābhidhānam । na cānaindraḥ soma indrapītaśabde-
nābhidhātuṃ śakyata iti liṅgenaindrapradānaśeṣabhūtasomabhakṣaṇa evāyaṃ
mantro viniyujyate । na cānaindreṣūhena prayoga iti vaktavyam ।
prakṛtāvūhāsambhavāt । tenendrapītasyeti liṅgaviśeṣanirdeśātsa-
mānavidhāneṣu prakṛtivikārabhāvarahiteṣu pradāneṣvanaindrāṇāmamantratva-
miti । evamupakramya pūrvapakṣāntaramabhidhīyate—</p>
<sutra>yathādevataṃ vā tatprakṛtitvaṃ hi darśayati ।।3. 2. 29।।</sutra>
<pb n="608"/>
<p>asyāyamabhiprāyaḥ—yadyapyanaindreṣu mantro'yamasamavetārthaḥ,
tathāpyūhenaiva teṣu prayoktavyaḥ । karmaikatve'pi pradānānāṃ bhinnānāṃ
prakṛtivikārabhāvopapatteḥ । tathāhi-upādiṣṭadharmo hi sarvaḥ prakṛtirbha-
vet । anupadiṣṭadharmaśca sākāṅkṣā vikṛtiḥ । iha ca “indrāya tvā
vasumata” iti mantreṇa somagrahaṇamānayoraindrapradānārthatvamevāvagamyate ।
yatra somastaddharmo'pi tatraivetyanaindrāṇāṃ pradānānāṃ somadharmavatvam,
itarāṇi tu sākāṅkṣāṇyatideśena gṛhṇanti । codanāsāmānyātta-
dvikāratvena dharmaprāptau satyāṃ yathādevatamūhenaiva mantraprayoga iti । nanu
“somena yajeta” ityutpatteḥ sarvendravāyavādigrahaṇasādhāraṇatvātso-
maprāpteranaindreṣvapi somaḥ tadvāreṇa somadharmaśca prāpta eva । ataḥ
prakṛtivikāratvāsambhavenohābhāvādamantrakamevānaindrāṇāṃ grahaṇaṃ mānañca
bhaviṣyati । maivam ; sādhanabhūtamantravaśādeva sāmānyaśrutasyāpi
somasya niyamopapatteḥ, vidyārūpasādhanavaśādiva tatsādhyabhūta-
syāgnihotrādestraivarṇikaniyatatvamiti । tenānaindreṣvatideśādeva soma-
dharmaprāptirvaktavyā । tathā ca sati yathādevatamūhenaiva mantraprayogaḥ ।
‘tatprakṛtitvaṃ hi darśayati’ ityanena sūtrāvayavena liṅgadarśanamuktam ।
tacca bhāṣyavārttikayoreva suvyaktamiti ।।</p>
<trailer>ityekādaśa indrapītādhikaraṇaikadeśaḥ ।। 11 ।।</trailer>
<pb n="609"/>
<head>atha dvādaśaṃ punarabhyunnītādhikaraṇam</head>
<sutra>punarabhyunnīteṣu sarveṣāmupalakṣaṇaṃ dviśeṣatvāt ।।3.2.30।।</sutra>
<head>viṣayasaṃśayau</head>
<p>atra viṣayabhāṣyamaviṣayatvādvistaratvāccopapādyate । tadartha
eva likhyate । jyotiṣṭoma aindrāścamasāḥ । teṣu brahmādīnāmṛtvijāṃ
catvāraścamasāḥ । te vaṣaṭkārānuvaṣaṭkārā aindragrahaṇamānābhyā-
mindre paryavasitāḥ । apare ca maitrāvaruṇādīnāmṛtvijāṃ ṣaṭ cama-
sāḥ । teṣu cendroddeśena vaṣaṭkāramātre hute arddhāvaśiṣṭe ca droṇakala-
śānmitrāvaruṇādyuddeśena gṛhītaḥ somaraso'bhyunnītaḥ । tena ca
mitrāvaruṇādyā devatāḥ ṣaḍijyante । tāni ca mitrāvaruṇādyuddeśena
kriyamāṇāni pradānānīndrapradānavikṛtibhūtānīti pūrvanyāyenaiva
siddham । teṣāṃ ṣaṭcamasānāṃ śeṣabhakṣaṇamantre sandehaḥ—kiṃ
mitrāvaruṇapītasyetyūhaḥ karttavyaḥ ? utendramitrāvaruṇapītasya ?
iti । idānīṃ pūrvapakṣoktanyāyānusāreṇava kṛtvācintayohaviṣaya-
viśeṣaścintyate ।</p>
<p>atra siddhāntenopakramate । indroddeśena hutaśeṣavastu camaseṣu
devatāntarārthaṃ droṇakalaśādānīya nikṣiptaḥ somarasaḥ punarabhyunnīta
ityucyate । tasya devatāntaroddeśena home'pi sati taccheṣatvādūhena
sarva evendramitrāvaruṇādaya upalakṣaṇīyā iti ।</p>
<pb n="610"/>
<sutra>apanayādvā pūrvasyānupalakṣaṇam ।। 3. 2. 31 ।।</sutra>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi camaseṣvaindraśeṣatvamasti, tathāpi
mitrāvaruṇoddeśena prakṣiptarasasaṃrgādekatāpanno rasaḥ kṛtsna eva
mitrāvaruṇārthāśrāvaṇapratyāśrāvaṇābhyāmapanītendrasambandhaḥ pradānakāle
mitrāvaruṇārtha eva jātaḥ । tena pūrvendrasambandhasyāpanītatvātprakṛtau
cāpanītadevatāsambandhasyānupalakṣaṇānnendra upalakṣayitavyaḥ, kintu
mitrāvaruṇāveva । tenendrasyāpanayānnendra upalakṣaṇīya iti । evaṃ
prāpte'bhidhīyate—</p>
<sutra>agrahaṇādvā'napāyaḥ syāt ।। 3. 2. 32 ।।</sutra>
<p>ayamabhiprāyaḥ—bhavedevaṃ yadīndrasambandho'panīto bhavet ।
devatāntarasambandhena hi pūrvadevatāsambandho nāpanītaḥ । devatāntara-
sambandhaśca droṇakalaśādabhyunnīyamānasyaiva somarasasya । tasyaiva
grahaṇavelāyāṃ devatāntarasambandhasya śāstreṇa pratipāditatvāt ।
yathāgṛhītasyaiva dravyasya devatoddeśena tyāgāt । āśrāvaṇapratyā-
śrāvaṇayorapi tadarthatvameva । taduktam—</p>
<lg>
<l>devatāṃ yāṃ yaduddiśya dravyaṃ svatvena gṛhyate ।</l>
<l>tasyāstadeva sambandhi nānyattanmadhyapātyapi ।। iti ।</l>
</lg>
<p>( taṃ. vā., pṛ. 790 )</p>
<pb n="611"/>
<p>tena yadyapi saṃsargidravyatvena dravyasya vibhāgo nāvagamyate,
tathāpi śāstrāgatasya vibhāgasya vidyamānatvādindrārthagṛhītasya vacana-
mantareṇa mitrāvaruṇādyarthatvena saṅkalpayitumaśakyatvānnānena samba-
ndho'panīta iti indraśeṣasyāpi vidyamāntvātso'pyupalakṣayitavya
iti । tasmādindramitrāvaruṇapītasyetyevamūhaḥ karttavya iti ।</p>
<p>nanu prākṛtapadoddhāreṇa tasya sthāne padāntaranikṣepaḥ khalūhaḥ ।
indramitrāvaruṇapītasyeti tu prayoge prākṛtamindrapadaṃ vidyata eveti
kathamūhaḥ ? ucyate—indramitrāvaruṇaśeṣayorbhinnatvādbhedena bhakṣaṇama-
ntrasyāpi prayogo bhavet, sa naivocitaḥ । tatrendraśeṣatvalakṣaṇā-
rthendrapadasthāne mitrāvaruṇādipadoho naiva yuktāḥ kintu śeṣayormiśri-
tatvāt tantre satyubhayorapi tantreṇaivātra prayogaḥ । tatretarapadānāṃ
sādhāraṇatvādbhavatu tantroccāraṇam । devatāvācakasya tu yathāvasthi-
tendrapadavyavahitamitrāvaruṇapadasyaiva bhinnatvena tantroccāraṇasmabhavā-
dūhitānūhitapadayorāvṛttamevoccāraṇamiti na doṣaḥ । tenendramitrā-
varuṇapītaṃ bhakṣayāmītyevaṃrūpa eva mantraprayoga iti siddham ।
kṛtvācintādhikaraṇatvānnātra pṛthak prayojanam ।</p>
<p>sūtrantu—indrārthasya śeṣasya mitrāvaruṇārthamagrahaṇe tatrendrasya
devatāyā anapāyaḥ syāditi ।।</p>
<trailer>iti dvādaśaṃ punarabhyunnītādhikaraṇam ।। 12 ।।</trailer>
<pb n="612"/>
<head>atha trayodaśaṃ pātnīvatādhikaraṇam</head>
<sutra>pātnīvate tu pūrvavat ।। 3. 2. 33 ।।</sutra>
<head>viṣayasaṃśayau</head>
<p>asti pātnīvato grahaḥ—“yadupāṃśupātreṇa pāntīvatamāgrayaṇāt
gṛhṇāti” iti । dvidevatyānāṃ hi śeṣā āgrayaṇasthālīmunnītāḥ,
tataḥ pāntīvato gṛhyate । atha hute pātnīvate taccheṣe bhakṣyamāṇe
bhavati sandehaḥ—kimaindravāyavādyā upalakṣayitavyāḥ ? uta na ?
iti । pūrvāpavādatvenedamārabhyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi jyotiṣṭoma āgrayaṇasthālīnāma-
dheyaṃ somapātram, tathāpyabhiṣutaḥ pūtaḥ somaraso droṇakalaśeṣveva
nikṣiptaḥ samasti । tatraiva ca dvidevatyānāmaindravāyavādīnāṃ
hutaśeṣaḥ somaraso vacanānnikṣiptaḥ । tataḥ śrūyate—“āgrayaṇā-
dupāṃśupātreṇa pātnīvataṃ gṛhṇāti” iti । atra vacanenāgrayaṇasamba-
ndhinaḥ somarasasya pātnīvate grahaṇaṃ vidhīyate । tatra dvidevatyasa-
śeṣabhakṣaṇa indravāyupatnīvatpītasyetyeva ūhena mantraprayogaḥ karttavya-
iti । evaṃ prāpte'bhidhīyate—</p>
<sutra>grahaṇādvāpanītaṃ syāt ।। 3. 2. 34 ।।</sutra>
<pb n="613"/>
<head>siddhāntaḥ</head>
<p>ayamabhiprāyaḥ—bhavadevaṃ yadyāgrayaṇapātrasambandhitvamatra patnī-
sambandhitve nimittamiti śrūyeta, kintvāgrayaṇādityapādānaśruterāgra-
yaṇādapetatvamātram । tacca dvidevatyaśeṣasyāpi sampātāyātasyāstīti
tadapi patnīvaddevatārthameva । taduktam—</p>
<lg>
<l>yo'paityāgrayaṇātsomaḥ sa pātnīvata iṣyate ।</l>
<l>śeṣaścaiva tato'paiti tena saṅkalpyate tadā ।। iti ।</l>
</lg>
<p>( taṃ. vā., pṛ. 791. )</p>
<p>pūrvādhikaraṇe tu mitrāvaruṇādyarthagrahaṇaṃ bhavet, kintu gṛhītasya
paścātsampātāyātasya tatsaṃsargaḥ । ato'napanītapūrvadevatāsa-
mbandhasyendraśeṣasya bhavatu pūrvadevatopalakṣaṇam । iha tu patnīvaddevato-
ddeśena miśritasyaiva vacanavaśena devatāntarārthagrahaṇādyathāgṛhītasyaiva ca
saṅkalpanādyuktaḥ pūrvadevatāpanayaḥ । taduktam—</p>
<lg>
<l>yasya grahaṇavelāyāṃ sannidhiḥ so'panīyate ।</l>
<l>saṃhatena hi saṅkalpaḥ karttavyastatra codyate ।। iti ।</l>
</lg>
<p>( taṃ. vā., pṛ. 791 )</p>
<p>tena patnovatpītasyetyetāvanmātramevohanīyamiti ।</p>	
<p>prayojanam-na vaktavyameva । sūtrantu—patnīvadarthaṃ yaddvidevatya-
syāpi śeṣasya grahaṇādapanītaṃ dvidevatāsambandhitvamiti ।।</p>
<trailer>iti trayodaśaṃ pātnī sādhikaraṇam ।। 13 ।।</trailer>
<pb n="614"/>
<head>atha caturdaśaṃ tvaṣṭradhikaraṇam</head>
<sutra>tvaṣṭāraṃ tūpalakṣayetpānāt ।। 3. 2. 35 ।।</sutra>
<head>viṣayasaṃśayau</head>
<p>asti pātnīvataḥ somaḥ । tatra mantraḥ—“agnā i patnīvan
sajūrdevena tvaṣṭrā somaṃ piba” iti । tatra sandehaḥ—kiṃ tvaṣṭopala-
kṣayitavyaḥ ? uta na ? iti । tasminneva pātnīvate kiṃ tvaṣṭurapi
māntravarṇikaṃ devatātvamasti nāstīti tatprasaṅgāccintyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi “upāṃśupātreṇa pātnīvataṃ gṛhṇāti”
iti nirapekṣasyaiva patnīvatastaddhitāddevatātvamavagamyate, tathāpyasya
mantrasya tāvadayamarthaḥ—he agne patnīvat tvaṃ somaṃ piveti । na ca
paramārthataḥ patnīvato'gneḥ somapātṛtvaṃ sambhavati, kintūddeśyatvam ।
tena sambhavāduddeśyagatameva sahabhāvamavekṣya sa pratipādyata iti gamyate ।
na ca sahabhāve sati taddhitāvagatanirapekṣapatnīvaddevatāvirodhaḥ ।
yajetetyākhyātādhigatanirapekṣayajamānakarttṛtvasyeva vacanāt patnyanu-
praveśavadupapatteḥ । tena tvaṣṭrā sahitasya patnīvataḥ śeṣaṃ bhakṣayāmītyūhe
sati tvaṣṭāpyupalakṣayitavya iti । evaṃ prāpte'bhidhīyate—</p>
<sutra>atulyatvāttu naivaṃ syāt ।। 3. 2. 36 ।।</sutra>
<pb n="615"/>
<p>ayamabhiprāyaḥ—bhavedevaṃ yadi taddhitamantrayostulyavaddevatāprati-
pādakatvaṃ bhavet । na tvevamasti taddhitena hi devatātvaṃ nirapekṣasya
patnīvato'bhidhānenaiva pratipādyate । mantravarṇāttvanupapatyā kalpanīyam ।
na ca śrautakālpanikayostulyatvamasti । evamapi yathākathañci-
tkalpyetāpi yadyanyasāpekṣā taddhitotpattirbhavet । na ca mantrasyā-
pi tvaṣṭṭadevatātvārthakalpanāmantareṇānaṅgatvam । patnīvadabhidhānenai-
vāṅgatvopapatteḥ । na ca sahapātṛtvanirdeśānyathānupapattyā tvaṣṭurapi
devatātvam । sahapātṛtvanirdeśasya taddhitavirodhinaḥ stutyarthatve-
nāpyupapatteḥ । nāpyekakriyānvayenaiva sahaśabdaproyogo'yamaikāntikaḥ ।
‘sahaiva daśabhiḥ putrairbhāraṃ vahati gardabhī’ ityādiṣu vyabhicārāt ।
tatra hyetāvānartho'vagamyate—sastu daśasu putreṣu saiva gārdabhī bhāraṃ
vahati । taduktam—</p>
<lg>
<l>mantracodakayostāvadatulyatvaṃ balābale ।</l>
<l>pātṛtvenāpyatulyatvaṃ sahamātrābhidhānataḥ ।। iti ।</l>
</lg>
<p>(taṃ. vā., pṛ. 793)</p>
<p>yajetetyatra tvekavacanena kartturekatvamavagamyate । na tu taddhitāntā-
divākyanirapekṣatvam । na ca patnīsahabhāvavidhānañcānyathopadarśayi-
tuṃ śakyate । tena tatra bhavatu sahabhāvena patnyanupraveśaḥ । iha tu
na tatheti vaiṣamyam । ato na tvaṣṭopalakṣaṇīya iti ।।</p>
<pb n="616"/>
<p>prayojanam—na vaktavyameva । sūtrantu-atulyatvāttaddhitamantra-
yorna tvaṣṭurdevatātvamiti ।।</p>
<trailer>iti caturdaśa tvaṣṭradhikaraṇam ।। 14 ।।</trailer>
<head>atha pañcadaśaṃ triṃśadadhikaraṇam</head>
<sutra>triṃśacca parārthatvāt ।। 3. 2. 37 ।।</sutra>
<head>viṣayasaṃśayau</head>
<p>tasminneva pātnīvate mantre—“aibhiragne sarathaṃ yāhyarvāṅ
nānārathaṃ vā vibhavo hyaśvāḥ । patnīvatastriṃśataṃ trīṃśca devānanuṣva-
dhamāvaha. mādayasva” iti । tatra saṃśayaḥ—kiṃ trayastriṃśato
devānāmupalakṣaṇam ? uta na ? iti । pūrvanyāya evodāharaṇāntare
adhikāśaṅkāṃ nirākarttumatidiśyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—ayaṃ hyatra mantrārthaḥ—he agne ebhirdevaiḥ
sahārvācīnaṃ samaṃ vā rathamāruhyāyāhīti । āṭo vyavahitasambandhaḥ
sambhavati । te aśvāḥ prabhāvayuktā bhavanti । āgatya ca patnīvatastra-
yastriṃśaddevānanuṣvadhamāvaha, āhūya mādayasva tarpaya ebhirviśiṣṭa iti
yāvat । tenātra trayastriṃśaddevānāṃ tarpaṇīyatvena prādhānyāvagamātteṣāṃ
devatvameva । pūrvādhikaraṇe tu ‘sahayukte'pradhāne’ (pā. sū. 2. 3. 19)
<pb n="617"/>
ityaprādhānyānuśiṣṭatṛtīyānirddeśāttvaṣṭurna devatātvam, kintu stutyartha-
tvam । svabhāvakīrttanameveti śeṣaḥ । na cātrāgnerapi pariveṣṭṭatvenā-
bhoktṛtvāttvaṣṭṛvadadevatātvamiti vācyam । pariveṣṭṭatvasya bhoktṛtvā-
virodhāt । yathā loke'pi gaṇabhoktaiva kaścidbhuktavān bhokṣyamāṇo
vā pariveṣṭā bhavatīti । na ca “āgrayaṇātpāttīvataṃ gṛhṇāti”itivadvā
kaścidviśeṣo'sti, yenāgnerdevatātvaṃ nānyasyetyevaṃ niścīyate । tena
“pātnīvataṃ gṛhṇati” ityatra taddhitena patnīvanmātrasyaiva devatātvābhidhāne
sati ko'sau (?) patnīvatsambandhāvagamātsamuccitayorapi devatātvam ।
tenāgnivattūyastriṃśaddevā apyupalakṣaṇīyā iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi taddhitāntapātnīvatapadamekasminnagnau
trayastriṃśati deveṣu ca tulyavatpravartteta । na tvetadasti । tathāhi—
patnīvān devatā asyeti yadi vigrahastadā śīghrapratītivaśādeka
evāgnierdevatā । atha patnīvanto devatā asyeti vigragaḥ, tadā
triṃśato devatānāṃ pratyekasamavetaikaikatvatrayastriṃśato devatāparyālocanena
bhinnapadopāttāgniparyālocanenākṣiptavilambitapratītirbhavet । na ca
śīghrapratītisambhave vilambitapratītirātmānaṃ labhate । tenāgnireva
patnīvaddevateti । na ca mantravarṇāvagatabhoktṛtvānyathānupapatyā
trayastriṃśato devānāmapi devatātvam । pāramārthikabhoktṛtvābhā-
<pb n="618"/>
vena stutiparatve sati vidhivākyaparyālocanena vihitāgnerevaiśvaryaprakā-
śanaparatvenopapatteḥ—evaṃbhūto'yamagniḥ trayastriṃśaddevān bhojayatīti ।
taduktam—</p>
<lg>
<l>codanārthānurodhena mantraḥ sarvaḥ pravarttate ।</l>
<l>tena tvaṣṭṭavadevātra triṃśatāgnerabhiṣṭutiḥ ।। iti ।</l>
</lg>
<p>( taṃ. vā., pṛ. 795 )</p>
<p>tasmāttvaṣṭṭavadeva trayastriṃśadapi nopalakṣaṇīyā iti ।</p>
<p>prayojanam—na vaktavyam । sūtrantu—triṃśadapi nopalakṣa-
ṇīyāḥ parārthatvādvihitāgnistutyarthatvādityarthaḥ ।।</p>
<trailer>iti pañcadaśaṃ triṃśadadhikaraṇam ।। 15 ।।</trailer>
<head>atha ṣoḍaśamanuvaṣaṭkārādhikaraṇam</head>
<sutra>vaṣaṭkāraśca karttṛvat ।। 3. 2. 38 ।।</sutra>
<head>viṣayasaṃśayau</head>
<p>astyatra vaṣaṭkāradevatā “somasyāgne vīhītyanuvaṣaṭkaroti”
iti । tatra sandehaḥ—kimanuvaṣaṭkāradevatopalakṣaṇīyā neti ।
atrāpi sa eva nyāyaḥ kenacidviśeṣeṇodāharaṇāntare'tidiśyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—bhavatu trayastriṃśato devatānāṃ
<pb n="619"/>
devatātvābhāvādanupalakṣaṇam । iha tu “somasyāgne vīhi” ityasya
homamantrasya karaṇatvenānuvaṣaṭkāre viniyogādagneścodanayā mantra-
varṇāccānuvaṣaṭkāradevatātvamaikāntameva । tasmādanuvaṣaṭkāraśeṣa-
bhūtasomabhakṣaṇe agnirapyupalaṇīya eveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi droṇakalaśādanuvaṣaṭkāradevatārthaṃ
somo gṛhyate । kintarhi ? pradhānadevatārthena । anuvaṣaṭkāro hi
pratipattikarma, tena hi pradhānadevatārthamāhṛtameva dravyaṃ pratipādyate ।
ato yathā pūrvataḥ pātādhvaryurhotā vā itarapānāntareṇa pratipatti-
karmasambandhitvena nopalakṣyate, tathānuvaṣaṭkāradevatāpi । tadā hyupa-
lakṣyeta yadi ca prakṛtāvaindrapratipattisambandhina upalakṣaṇaṃ kṛtaṃ
bhavet । na caivamasti । taduktam—</p>
<lg>
<l>yathā paścāttanaḥ pātā pūrvapātrupalakṣaṇam ।</l>
<l>aprākṛtaṃ na kurvīta tathaināmapi devatām ।। iti ।</l>
</lg>
<p>(taṃ. vā., pṛ. 797)</p>
<p>tena tvaṣṭṭavattrayastriṃśadvadanuvaṣaṭkāradevatāpyagnirnopalakṣaṇīya
eveti ।</p>
<p>prayojanam—na vaktavyameva । sūtrantu—pānakarttṛvadanuvaṣaṭ-
kāradevatāpi nopalakṣaṇīyeti ।।</p>
<trailer>iti ṣoḍaśamanuvaṣaṭkārādhikaraṇam ।। 16 ।।</trailer>
<pb n="620"/>
<head>atha saptadaśamanaindrāṇāmamantrakabhakṣaṇādhikaraṇam</head>
<sutra>chandaḥ pratiṣedhastu sarvagamitvāt ।। 3. 2.39. ।।</sutra>
<p>sthitāduttaramucyate । naitadasti, yaduktamūhena mantravadbhakṣaṇaṃ
karttavyamiti । dvedhā hi pūrvapakṣitam—amantrakaṃ bhakṣaṇam, ūhena
vā । tatrohapūrvapakṣābhyupagamenaiva pañca vicārān parisamāpyedānī-
mūhapūrvapakṣameva nirācaṣṭe ।</p>
<p>ayamatra siddhāntino'bhisandhiḥ—prakṛtivikārabhāve hi
satyūho bhavati । na caikasyaiva jyotiṣṭomasya prakṛtivikārabhāvaḥ
sambhavati । na ca grahaṇābhyāsāḥ pṛthakkarmāṇi, yena teṣāṃ
prakṛtivikārabhāvo bhavet । na ca teṣāṃ madhye keṣāñcideva somasamatva-
manyeṣāñca prakṛtivikārabhāvaḥ sambhavati । sarveṣāmeva yāgadvāreṇa
yugapatsarvadharmatvāt । taduktam—</p>
<lg>
<l>tulyaprakaraṇā hyeṣā jyotiṣṭomakriyeṣyate ।</l>
<l>prakṛtirvikṛtiśceṣṭā na cātmaivātmanaḥ kvacit ।। iti ।</l>
</lg>
<p>(taṃ. vā., pṛ. 798)</p>
<p>nanu “indrāya vasumate tvā gṛhṇāmi” iti mantrasya grahaṇa-
dvāreṇendrapradānārthatvāttadvaśenaindrapradāna eva somadharmaniyamaḥ, āhava-
nīyasambandhavaśeneva traivarṇikasyāgnihotrādiniyama ityuktam ।
maivam ; bhavatvanārabhyotpannasyāhavanīyasya “yadāhavīye juhvati”
<pb n="621"/>
ityanenānārabhyavādena sarvahomārthasya traivarṇikamātrasambandhasya
homaniyāmakatvam, āhavanīyavyatirekeṇa homāsambhavāt tasya
ca traivarṇikamātravyavasthitatvāt । na cāsya tadvatsomārthatvam,
yena mantreṇa vinānyaḥ somo grahītumeva na śakyate, kintu
liṅgaprakaraṇābhyāmaindrasomārthatvameva mantrasya । tenaindra eva somo
mantreṇa gṛhyate । itareṣāñcāmantrakaṃ grahaṇamiti prathama eva pūrvapakṣaḥ
sādhīyāniti ।</p>
<p>sūtrantu—pūrvoktaliṅgadarśanasamādhānārthatvācca bhāṣyavārtikayo-
ssuvyaktamiti ।।</p>
<trailer>iti saptadaśamanaindrāṇāmamantrakabhakṣaṇādhikaraṇam ।। 17 ।।</trailer>
<head>athāṣṭādaśamaindrāgnabhakṣasyāmantrakatvādhikaraṇam</head>
<sutra>aindrāgne tu liṅgābhāvātsyāt ।। 3. 2. 40 ।।</sutra>
<p>asti tatraindrāgnaḥ somaḥ—“aindrāgnaṃ gṛhṇāti” iti । tatra
sandehaḥ—mantravadbhakṣaṇamamantrakaṃ veti । aindrāṇāṃ samantrakaṃ bhakṣaṇa-
manaindrāṇāmamantrakamiti prathamapūrvapakṣe sthite idānīṃ kṛtvācintayā-
vicārāntaramārabhyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—bhavatvanaindrāṇāmamantrakaṃ
<pb n="622"/>
bhakṣaṇam । aindrāgne tvindrakarttṛkasya yāgasya vidyamānatvāccheṣabhakṣaṇe
mantraḥ prayoktavya eva । nanu dvidevatyasyaikena vyapadeśaḥ caturddhākaraṇa
eva nirākṛtaḥ । tathāhi—tatra sāpekṣasyāgnerāgneya iti taddhiteno-
panyastatvādagnīṣomīyayoḥ puroḍāśayornāgneyaśabdenopādānam । tathe-
ndrapīta iti samāsasyāpi sāpekṣādindrapadānupādānānnāgnisāpe-
kṣendraviṣayatvamiti । tenaiva gatatvānnārabdhavyamidamadhikaraṇam ।
maivam ; evamatra pūrvapakṣavādī manyate—agnirasya devatetyāgneyaḥ ।
devatātvañcauddeśarūpayajamānasaṅkalpaviṣayatvam । taccāgneyataddhitenāsya
nirapekṣāgnerevopāttamiti dvidevatyapuroḍāśaṃ na pratipādayatītyuktam ।
indreṇa pīta ityatra tu sampradānakṛtayāgarūpavyāpāraviṣayatvam ।
taccobhayoddeśaparityaktasyāpi svakīyabhāge'nyanirapekṣasyāpi sambha-
vatyeva । tathaindrāgne mantraliṅgasadbhāvādindrapītasyeti mantraḥ prayoktavya
eveti । evaṃ prāpte'bhidhīyate—</p>
<sutra>ekasminvā devatāntarādvibhāgavat ।। 3. 2. 41. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadīndrapītaśabdo'yaṃ mukhyo bhavet ।
na caitatsambhavati । devatāyāḥ somarasapānāsambhavāt । pāne'pi
caṃ hutāvaśiṣṭasyāpītatvena indrapītavyapadeśānarhatatvāt । na
<pb n="623"/>
cānyasmin pīte anyaḥ pīta iti vyapadeṣṭuṃ śakyate । tena
lakṣaṇayā saṅkalpaparo'yam । indrapītasyetīndrāya saṅkalpita
ityarthaḥ । tathāca sati kṛtsnasyaivendrāya saṅkalpitatvāt śeṣo'pi
vyapadeṣṭuṃ śakyata iti । taduktam—</p>
<lg>
<l>yo hi tāvaddhutaḥ somaḥ sa naivamabhidhīyate ।</l>
<l>na ca tasyendrapītatvādahutastvindrapītatā ।। iti ।</l>
</lg>
<p>( taṃ. vā., pṛ. 800 )</p>
<p>na caindrapradānasya miśrasaṅkalpitasyānyataravyapadeśaḥ samāsa-
vṛttendrapadena sambhavati । taddhitasāpekṣasamāsaniṣedhāt ।
tasmādaindrāgnasyāpyamantrakameva bhakṣaṇamiti ।</p>
<p>prayojanam—na vaktavyam । sūtrantu—ekasminnaindre devatā-
ntarādagnervicchidya mantraḥ prayoktavyaḥ । caturddhākaraṇarūpapuroḍāśa-
vibhāga iveti ।।</p>
<trailer>ityaṣṭādaśamaindrāgnabhakṣasyāmantrakatvādhikaraṇam ।। 18 ।।</trailer>
<head>athaikonaviṃśaṃ bhakṣamantrasya gāyatrānyacchandaske'pi</head>
<head>viniyogādhikaraṇam</head>
<sutra>chandaśca devatāvat ।। 3. 2. 42 ।।</sutra>
<head>viṣayasaṃśayau</head>
<p>tasminneva mantre “gātatracchandasaḥ” ityucyate । tatra sandehaḥ—
<pb n="624"/>
kimekacchandasi some mantraḥ ? uta nānācchandasyāpi ? iti ।
pūrvāpavādatvenedamārabhyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ-yathendrapītasyeti sāpekṣatvadoṣānna sambhavati,
tathā gāyatracchandasa ityapi nānācchandasi sāpekṣatvadoṣādeva na
sambhavati । tena yadyapi jyotiṣṭome kevalagāyatracchandāḥ somo
nāsti, tathāpi yatra kevalagāyatracchandāḥ somo'sti, tatraivāsya
mantrasya prayogaḥ । ataḥ chando'pi devatāvannirapekṣameva viśeṣaṇa-
miti । evaṃ prāpte'bhidhīyate—</p>
<sutra>sarveṣu vābhāvādekacchandasaḥ ।।3. 2. 43।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi gāyatracchandāḥ kvacidapi vede
bhavet । na tvetadasti । trayāṇāmapi vedānāṃ kvacitsādhanāṃśe
chandontarasyāvaśyaṃbhāvitvāt । ato rathantarasāmavatastvayogavyava-
cchedenaiva gāyatracchandasa iti viśeṣaṇatvam, nānyayogavyavacchedena ।
tena sāpekṣamasamarthamityetadapi na nityasāpekṣaviṣayam । yatra
nairapekṣyamapi sambhavati, tadviṣayamevaitat । taduktam—</p>
<lg>
<l>yatra nāmopapadyeta nirapekṣaṃ viśeṣaṇam ।</l>
<l>sāpekṣasyāgrahastatra na tu yatrāpi nāsti tat ।। iti ।</l>
</lg>
<p>(taṃ. vā., pṛ. 801)</p>
<pb n="625"/>
<p>ato'tra kevalagāyatracchandaso'bhāvānnānācchandasvo'pi some
prayoktavya evāyaṃ mantra iti ।</p>
<p>prayojanam—na vaktavyameva । sūtrantu—sarveṣu nānācchanda-
skeṣu mantraḥ, gāyatryekacchandasaḥ somasyābhāvāditi ।।</p>
<trailer>ityaṣṭādaśaṃ bhakṣamantrasya gāyatrānyacchadaske'pi</trailer>
<trailer>viniyogādhikaraṇam ।। 18 ।।</trailer>
<head>atha viṃśa indrapītādhikaraṇaśeṣaḥ</head>
<sutra>sarveṣāṃ tvaikamantryamaitiśāyanasya bhaktipānatvāt
savanādhikāro hi ।। 3. 2. 44. ।।</sutra>
<head>indrapītādhikaraṇasiddhāntaḥ</head>
<p>yaduktamaindrāṇāmamantrakaṃ bhakṣaṇamiti, naitat ; sarveṣāṃ
samantrakamiti । yathā samāmnātaśca mantraḥ syāt । evaṃ tāvattṛ-
tīyātatpuruṣasamāsāśrayaṇenendrapadasāmānādhikaraṇyamiti kṛtvā ai-
ndrāṇāṃ samantrakaṃ bhakṣaṇamanaindrāṇāmamantrakamiti prathamapūrvapakṣani-
rāsena pāramārthikaḥ siddhānto'bhidhīyate । ayamabhiprāyaḥ—
bhavedevaṃ yadi indrapītasyeti padaṃ tṛtīyāsamāsena somasamānādhikaraṇaṃ
<pb n="626"/>
bhavet । kintarhi ? bahuvrīhisamāsāśrayaṇena savanasamānādhikaraṇa-
midam । indreṇa pītassomo yasminsavane tadbhavatīndrapītaṃ savanam ।
tasya savanasya yassambandhī somaḥ so'nindrapīto'pi śakyata
evendrapītasyeti vyapadeṣṭumityavikṛta eva mantrassarvaḥ śeṣabhakṣaṇe
prayoktavyaḥ । taduktam—</p>
<lg>
<l>indreṇa yasminsavane pītassomo nirūpyate ।</l>
<l>tasya yo'nyo'pi sambandhī sa evaṃ vyapadiśyate ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 802 )</p>
<p>nanu bahuvrīhisamāsasyānekapadavivakṣitatvāttṛtīyāsamāsā-
ddurbalatvamityuktam । tatkathaṃ savanasamānādhikaraṇamiti ।
ucyate—indrapītasya somasyeti ṣaṣṭhyantasya bhakṣaṇakriyāsamba-
ndhānupapatteranyabhakṣaṇopadeśāccendrapītasya somasyāvayavaṃ bhakṣayāmī-
tvavayavapadamavaśyamatrādhyāharttavyam । na ca bhakṣaṇīyo vidyamānaḥ
śeṣa indreṇa pītaḥ, indrāya vā dattaḥ । tena vidyamānatvāccheṣo
nendrapītaśabdārthaḥ । na cendroddeśatyaktasya bhāgasyendrapītatvādvidya-
mānasya ca tadekadeśatvādavidyamāna evendrapītaśabdenābhidhīyata
iti vācyam । yataḥ sambandhasāmānye somasyeti ṣaṣṭhī । na cāvidya-
mānasya sambandho'tropalakṣaṇatvenāśrayaṇīyaḥ । na vidyamānasambandhe
sambhavati bhūtapūrvasambandhāśrayaṇam ।
<pb n="627"/>
kiñca yadyasau kṛsna evaikena bhakṣyate (?) indrapītāvayavatvāt ।
na hi kapālāvayavo ghaṭāvayavo bhavati । tenaupacārika evāyaṃ
tadavayavavyapadeśaḥ । na ca mukhye sambhavatyaupacārikāśrayaṇaṃ yuktam ।
yadā tvindreṇa pītaṃ yasmin savane tasya savanasya yaḥ soma
iti vyutpatyā vidyamānaśeṣa evābhidhīyate, tadā tadavayavabhakṣaṇe
sati nātītasambandhopalakṣaṇatvam । nāpyanavayave'vayavaśabda iti
bahuvrīhisamāsa eva yuktaḥ । nanu bahuvrīhisamāse'pi mukhyapītaśabde-
nendroddeśena tyāgo lakṣaṇīyaḥ, tadatrendroddeśena grahaṇameva lakṣyatām ।
tathāca sati vidyamānasyāpi śeṣasyendroddeśena gṛhītatvānna pūrvokta-
doṣaprasaṅga iti । maivam ; lakṣitalakṣaṇādoṣāt । tathāhi—
pānena tyāgo lakṣaṇīyaḥ । tyāgena ca taduddeśena grahaṇam ।
bahuvrīhipakṣe tu tyāgamātralakṣaṇam । kiñcāpekṣāvaśātprakaraṇāviśeṣā-
ccaitadevocitam । tathāhi—dharmapradānānyeva śeṣabhakṣaṇe tatprakāśakaṃ
mantramapekṣante । prakaraṇañca jyotiṣṭomasyāviśiṣṭameva । bahuvrīhisamā-
sāśrayaṇena sarveṣāmeva samantrakaṃ bhakṣaṇamiti siddham ।</p>
<p>prayojanam—pakṣoktam । sūtrantu—aindrāṇāṃ grahāṇāṃ sarveṣāṃ
caikamantryamiti aitiśāyanasyācāryasya matam । yataḥ savananirddeśo'-
yamindrapītasyeti । anyathāpīta eva gauṇaḥ pītaśabdaprayogaḥ
samprasajyeteti ।</p>
<pb n="628"/>
<lg>
<l>itīndrapītaye hīyaṃ śrutiryūthānmayādhunā ।</l>
<l>udghāṭitā ca dāsasya gṛhyatāmarthalolupā ।।</l>
</lg>
<trailer>iti viṃśa indrapītādhikaraṇaśeṣaḥ ।। 19 ।।</trailer>
<head>iti bhakṣapeṭikā</head>
<trailer>iti śrībālavalabhībhujaṅgāparanāmno bhaṭṭabhavadevasya kṛtau</trailer>
<head>tautātitamatatilake tṛtīyasyādhyasya dvitīyaḥ pādaḥ ।।</head>
<head>atha tṛtīyādhyāsya tṛtīyaḥ pādaḥ ।।</head>
<head>tatra prathamamupakramādhikaraṇam</head>
<sutra>śruterjātādhikāraḥ syāt ।। 3. 3. 1. ।।</sutra>
<head>viṣayasaṃśayasaṅgatayaḥ</head>
<p>jotiṣṭome śrūyate—“uccaiṛcā kriyate, uccaiḥ sāmnā, upāṃśu
yajuṣā” iti । tatra sandehaḥ-kimṛgādijātimadhikṛtyaite śabdāḥ
pravṛttāḥ ? athavā vedamadhikṛtya ? iti । evaṃ liṅgaviniyogaṃ
pratipādyedānīmavasaraprāpto vākyaviniyogaḥ prastūyate । atroccaistvā-
didharmo vidhīyamānaḥ kimṛgādijātiśeṣatayā vidhīyate ? kimṛgve-
dādiviṣayatayā ? iti । nanu mantrabrāhmaṇātmako vedaḥ, eka eva ca
ṛṅmamtro vedatraye'pi paṭyate । atastasya vedatrayarūpatvādanadhyava-
sāyo vikalpo vā bhavet । jātadharmatve tu pādabaddhaṛksamba-
<pb n="629"/>
ndhānnānadhyavasāyo nāpi vikalpa iti jātadharmatvameva yuktam ।
taduktam—</p>
<lg>
<l>jātasya hi vyavasthānācchakyaṃ dharmāvadhāraṇam ।</l>
<l>saṅkīrṇatvāttu vedānāṃ bhavettaddharmasaṅkaraḥ ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 804 )</p>
<p>ataḥ sandehābhāvātkathamatra vicāra iti । ucyate—
syādevaṃ yadi ṛgvedena yatprakāśyate taduccairuccāriteneti siddhānta-
vacanavyaktirbhavet । kintarhi ? yadṛgvedena vidhīyate taduccairiti ।
ekasya ca mantrasya vedatrayapāṭhe'pi na sarvatra vidhānamasti । yena
yenaiva yo mantro vidhīyate taddharmatvameva tasya । atha kaścidvedadvayena
vidhīyate, tadā tulyatvādagatyā vikalpa eveti । tadayaṃ
sandehārthaḥ—kimṛgjātena yatprakāśyate taduccaiḥsveraṇānuṣṭhātavyam ?
uta sāmavedena yadvidhīyate, taduccaiḥ svareṇānuṣṭhātavyamiti ।
siddhāntayuktibalena tu yājyānuvākyāsu vihitasvarūpeṇaiva
svarānuṣṭhānaṃ karmasu ca prakāśakamantradvāreṇaiveti vivektavyam ।
tadarthañca bhāṣyavārtikayoḥ kāraṇasandeho'yamupanyastaḥ—kimṛkchabdo
jāta paraḥ ? athavā vedaparaḥ ? iti ।</p>
<head>pūrvapakṣaḥ</head>
<p>atrāyaṃ pūrvapakṣaḥ—‘teṣāmṛgyatrāthavaśena pādavyavasthā’ ityā-
<pb n="630"/>
diṣu ekārthāvacchinnapādasamūhātmako mantra ṛkchabdārthaḥ ekārthā-
vacchinnapadasamūhātmakaśca mantro yajuḥśabdārthaḥ । ṛgāśritaḥ
svarasamūhātmakaśca gītiviśeṣaḥ sāmaśabdārtha iti nirūpitameva ।
tena “uccairṛcā kriyata” ityādiṣu śrautaṛgādyuddeśenaivavoccaiṣṭvādidha-
rmo vidhīta iti jātadharmatvameva । </p>
<p>nanvarthavādopakramamidaṃ vākyam । tatra ca prathamaṃ vedaḥ śrūyate ।
tathā hi “prajāpatirvā idameka āsīt sa tapo'tapyata tasmāttepānā-
ttrayo devā asujyanta—agnirvāyurādityaḥ । te tapo'tapyanta, tebhya-
stapastepānebhyastrayo vedā asṛjyanta—agnerṛgvedaḥ, vāyoryajurvedaḥ,
ādityātsāmavedaḥ” iti । tatra śrūyate—“uccairṛcā kriyate, uccaiḥ
sāmnā upāṃśu yajuṣā” iti । tenopakramānurodhādṛgādipadaṃ lakṣaṇayā
vedaparameva yuktam । na ca lakṣaṇaiva doṣaḥ, doṣaḥ, vede upakrame'pi
mantraparatvena lakṣaṇāsvīkārāt । kiñca yatropasaṃhārasthārthavādānu-
rodhenā'pi “aktāḥ śarkarā upadadhāti” ityatra vidhyuddeśārthavarṇanam,
tatropakramasthārthavādānurodhe sutarāmevocitamiti kathamṛgādipadānāṃ
jātaparatvamiti । ucyate—“aktāḥ śarkarā” ityādiko hi
vidhyuddeśaḥ sandigdhatayā tatrārthavādamapekṣatām, iha tvṛgādipadānāṃ
nissandigdhajātavacanātvānnārthaviśeṣamavadhārayitumapekṣā samasti,
yenārthavādamapekṣeran । kiñca vidhiśeṣo hyarthavādo vivakṣitalakṣaṇā-
<pb n="631"/>
vṛttaśca । tena pradhānabhūtavidhyuddeśānurodhena tasyaiva lakṣaṇāvṛtta-
tvamucitam, na tu vidhyuddeśasya । kiñca “aktāḥ śarkarāḥ” ityatra
vidhyuddeśākṣiptāñjanasādhanadravyasāmānyasya, nāpi vidhīyamānāñcana-
kriyāyāḥ “tejo vai ghṛtam” iti vākyaśeṣasthaghṛtagrahaṇe kaści-
dvirodhaḥ samasti । iha tu vidhyuddeśagatasya ṛgādipadasya svārthapari-
tyāgena vedaparatvamiti bhavati virodhaḥ taduktam—</p>
<lg>
<l>yathā ca dravyasāmānyaṃ kriyā vā na virudhyate ।</l>
<l>viśeṣairvākyaśeṣasthairnaivaṃ vedairṛgādayaḥ ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 803 )</p>
<p>kiñca jātadharmatve jyotiṣṭomaprakaraṇamapyaviruddhaṃ bhavati ।
jātarūpasya mantrasya jyotiṣṭome kārtsnyenaiva vidyamānatvāt ।
vedadharmatve tu mantrabrāhmaṇavākyasamūhātmakasya vedasya jyotiṣṭome
kārtsnyenābhāvādanyatrāpi ṛgvedena yadvidhīyate, tadupāṃśa
karttavyamiti prakaraṇabādhaḥ । taduktam—</p>
<lg>
<l>pratisaṅghātavarttitvājjātaṃ prakaraṇe'sti naḥ ।</l>
<l>vedo mahāsamūhatvātprakṛtau na samāpyate ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 804 )</p>
<p>tena ṛgādipadānāṃ śrutyanurodhājjātadharmatvamevoccaiṣṭvādīnā-
miti । evaṃ prāpte'bhidhīyate—</p>
<sutra>vedo vā prāyadarśanāt 3. 3. 2. ।।</sutra>
<pb n="632"/>
<head>siddhāntaḥ</head>
<p>ayamabhiprāyaḥ—bhavedevaṃ yadyupakramasthārthavāde vedaḥ śrūyamāṇo
nāvagamyeta । tathāhi—vedastāvadupakrame pratīyate । stutiviṣayaśca
sa eva bhavati, yo vidhīyate । yatra vānyādvidhīyate, tatra vedasya
svārthapratipādane sāmarthyataḥ prāptatvātkimatra vidheyamityākāṅkṣāyāṃ
tadekavākyatāpannena “uccairṛcā kriyate” ityanenoccaiṣṭvādi vidhī-
yamānaṃ vedasambindhitvenaiva pratīyate । na ca “uccairṛcā kriyate”
iti ṛṅmantrāvagamānna vedaviṣayatvamiti vācyam । upakramānurodhena
vidhyuddeśagataṛgādipadānāmapi lakṣaṇayā vedaparatvāt ।</p>
<p>nanu viśeṣo hyarthavādo'svārthaparaśca । ataḥ prathamovagate'pi
pradhānabhūtavidhyuddeśānurodhena tasyaiva lakṣaṇayā ṛgādimantraparatva-
mucitam । viparītantu kutaḥ ? ucyate—syādevaṃ yadi ṛgādi-
sambandhenoccaiṣṭvādividhirlabdhātmako bhavet । iha tu prathamaṃ stūya-
mā/?/navedāvaruddhabuddhinā vidhyuddeśagatamapi caramaṃ pratīyamānamṛgādipadaṃ
vedaparameva pratīyata ityarthavādaviparītārthatvābhāvānnārthavādastha-
vedaśabdasya lakṣaṇayā ṛgādiparatvamiti । tena yadyapi vidhyudde-
śārthavādayoḥ pradhānaguṇabhāvena balābalamastyeva, tathāpyuktanyā-
yenopakramasthavedajñānasyaiva balavatvādvidhyuddeśagataṛgādipadānāmeva
vedalakṣaṇārthatvam ।</p>
<pb n="633"/>
<p>taduktam—</p>
<lg>
<l>vidhyarthavādasambaddhamanyadeva balābalam ।</l>
<l>mukhyapaścāttanatvena jñānānāmanyadeva tat ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 806 )</p>
<p>yatra punaḥ pūrvajñānanirapekṣamevottaraṃ jñānaṃ pūrvaviparītamutpadyate,
tatra pūrvābādhenottarasyātmalābhābhāvādbhavatu pūrvajñānasyaiva bādhaḥ ।
yathā—śuktāvidaṃ rajataṃ nedaṃ rajatamiti jñānayoḥ taduktam—</p>
<lg>
<l>pūrvāt paravalīyastvaṃ tatra nāma pratīyatām ।</l>
<l>anyonyanirapekṣāṇāṃ yatra janma dhiyāṃ bhavet ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 806 )</p>
<p>na ca vidhyuddeśe lakṣaṇādoṣaḥ, anuvādagatatvenāduṣṭatvāt । yathā
khalvanyatrārthavādānāmanuvādakatvāllakṣaṇāvṛttiraduṣṭā, tathātrārthavādā-
vagatavedaviṣayāṇāmṛgādipadānāmapyanuvādakatvāllakṣaṇāvṛttvamaviru-
ddham । kiñceyaṃ lakṣaṇā vedenaivāśritā । yathā—“ṛgbhiḥ pūrvāhve
divi deva īyate yajurvede tiṣṭhati madhye ahnaḥ, sāmavedenāstamaye
mahīyate vedairaśūnyastribhireti sūryaḥ” iti । atra hi yajuḥsāmagata-
vedaśabdasāhacaryādante ca vedairiti bahuvacananirddeśādupakramastharkpa-
dasyāpi vedaviṣayatvameva nirṇīyate । ato na ṛgādipadebhyo
vedapratītivaimukhyam ।</p>
<p>yattu vedadharmatve jyotiṣṭomaprakaraṇaṃ bādhyata ityuktam, tadanu-
<pb n="634"/>
manyāmaha eva, balavatā vākyena sarvatraiva prakaraṇabādhasyeṣṭatvāt ।
api ca jātadharmatve “uccaiḥ sāmnā” iti vākyamanarthakameva syāt ।
“ṛcyadhyūḍhaṃ sāma gāyati” iti sāmnāmṛgāśrayatvena ṛcāmevo-
ccaiṣṭvena sāmnāmapyuccaiṣṭvasiddheḥ । vedadharmatve tu ṛgvedenāpyanyadvi-
dhīyate sāmavedenāpyanyaditi nāyaṃ doṣaḥ । tadayamartho bhavati—
“uccairṛcā kriyate” iti ṛgvedena yatkriyate ṛgyajussāmarūpaṃ
taduccaissvareṇānuṣṭhātavyam । atha ca ṛgvedavihito'rtho mantradvāreṇai-
voccaiḥsvareṇānuṣṭhātavyaḥ । na tvṛṅmantreṇa yatkriyata iti siddham ।</p>
<p>prayojanam—pakṣoktam । sūtrantu—prāyadarśanādveda evoccaiṣṭvā-
dividhāne ṛgādiśabdairuddiśyate, prāyadarśanādupakrame kīrttanāditi ।।</p>
<trailer>iti prathamamupakramādhikaraṇam ।। 1 ।।</trailer>
<head>atha dvitīyaṃ guṇamukhyavyatikramādhikaraṇam</head>
<sutra>guṇamukhyavyatikrame tadarthatvānmukhyena vedasaṃyogaḥ
।। 3. 3. 9. ।।</sutra>
<head>viṣayasaṃśayasaṅgatayaḥ</head>
<p>astyādhānam—“ya evaṃ vidvātagnimādhatte” iti । tadyāju-
rvaidikam । tatra sāmagānamāmananti—“ya evaṃ vidvān vāravantīyaṃ
gāyati, ya evaṃ vidvān yajñāyajñīyaṃ gāyati, ya evaṃ vidvān
<pb n="635"/>
vāmadevyaṃ gāyati” iti । tatra sandehaḥ—kimādhāne sāmagānamuccaiḥ ?
utopāṃśviti । pūrvamuccaiṣṭvādīnāṃ vedadharmatvaṃ pratipāditam । idānīṃ yatra
vedāntaravihitasya pradhānasya vedāntaravihitamaṅgaṃ bhavati, tatra katamo
vedadharmaḥ syāditi prasaṅgānnirūpyate । atra yadyapi vāmadevyādisāmnāṃ
sāmavede pāṭha evotpattiḥ, na tu pṛthagutpattividhirasti, tathāpyutpatti-
vidhirastīti kṛtvācintayāyaṃ vicāraḥ । vedāntare'nurūpamaṅgamutpa-
dyate vākyena vedāntarīyapradhāne viniyuktaṃ tadīyaprayogavacanena
gṛhyate, tatra phaliṣyati ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—pūrvaṃ hi “uccaiḥ sāmnā
kriyate” iti sāmavedena yadvidhīyate taduccaiḥ karttavyamiti nirūpitam ।
vāmadevyagānādīnāñca sāmavedāmnātānāṃ sāmavaidikotpattividhivi-
viṣayatvam । yājurvaidikādhānāṅgatvena yājurvaidikapradhānīyaprayoga-
vidhiviṣatvam । tatrānyatarasvaraparigrahe kataraḥ svaraḥ parigṛhyatāmiti
sandehe utpattividheḥ prathamāvagatatvādasādhāraṇatvācca prayogavidheścara-
māvagatatvātsādhāraṇatvācca utpattividheḥ svaraparigraha evocitaḥ ।
nānāvidhāṅagapradhānasādhāraṇo hi prayogavidhiḥ । utpattividhistu
vāmadevyādigānapratyarthapratiniyataḥ । tenaiṣāmutpattividhinimittakaḥ
svaro yukta iti । evaṃ prāpte—</p>
<pb n="636"/>
<head>siddhāntaḥ</head>
<p>abhidhīyate—bhavedevaṃ yadyaṅgadharmānuṣṭhāne pradhānadharmabādhadoṣo na
bhavet । tathāhi—pradhānamaguṇaṃ bhavatītyaṅgānyanuṣṭhīyante । yadyaṅgadha-
rmānurodhena pradhānadharmo bādhyate, tadā yadarthamaṅgānuṣṭhānaṃ tadeva hīyeta ।
aṅgasya tu vaiguṇye'pi tatsaguṇatvasyācikīrṣitatvātpradhānasaguṇatva-
sya ca siddhatvānna kaściddeāṣaḥ । tena yadyapi vāravantīyādisāmnaḥ
svarūpasiddhamuccaiṣṭvaṃ yājurvaidikaprayogavidheśca sāmapradhānaviṣayatvena
pradhānadvāraprāptamupāṃśutvam, tathāpi tasya pradhānadharmatvenaiva balīya-
stvādguṇadharmabādha eveti । taduktam—</p>
<lg>
<l>guṇe svarūpato dharmaḥ pradhānadvārato'paraḥ ।</l>
<l>yatra syāttatra vijñeyaṃ guṇadharmasya bādhanam ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 810 )</p>
<p>nanvevaṃ sati yājurvaidikaprayogavidhivihitānāṃ vāravantīyādi-
sāmnāṃ svata evopāṃśutvaprāpteḥ kathaṃ guṇamukhyavyatikramanyāyaviṣa-
yatvam । ucyate—syādevaṃ yadi yājurvaidikaḥ prayogavidhiḥ
sākṣātpradhānamivāṅgamapi spṛśet । sa hyaṅgaviśiṣṭaṃ pradhānamanuṣṭheyatayā
vidadhadviśiṣṭavidhinyāyena kalpitavidhivihitaviśeṣaṇa viśiṣṭameva
pradhānaṃ vidhatte । na ca kalpitaviśeṣaṇavidhīnāṃ yājurvaidikatvam, tatra
teṣāmapaṭhitatvāt । pradhānasyaiva svataḥ siddhamupāṃśutvaṃ na tvaṅgānām ।
<pb n="637"/>
kathaṃ tarhyaṅgānāmupāṃśutvam ? ucyate—sāṅgasya hi pradhānasya
yājurvaidikaprayogavidhivihitatvenopāṃśutvamanuṣṭheyam । yadyaṅgānāṃ
nānuṣṭhāyepta, tadā sāṅgasya nānuṣṭhitaṃ bhavatīti pradhānasaguṇatvārtha-
mevāṅgeṣvanuṣṭhīyate । anyathā pradhānameva viguṇaṃ bhavatīti । nanvaṅga-
dharmāṇāmutpattividhinimittatvena prathamopanipātātpratyātmaniyatatvena
cāsādhāraṇatvātprabalapradhānadharmasya tu pradhānadvāreṇa paramparayā
prāptatvāccaramabhāvitvācca durbalatvam । atastadeva bādhyata iti
yuktam । maivam ; uktamevaitatpūrvādhikaraṇe nirapekṣotpannayorvirodhe
vijñānayoḥ pūrvabādhenottarasyotpattyasambhavāccaramabhāvināpyuttareṇa
pūrvasyaiva bādhaḥ tenaikasminvākye pūrvapadārthasāpekṣatvāduttarapadārthā-
vadhāraṇasya bhavatu pūrvasyaiva balavatvam । iha tu bhinnavākyatvena
nirapekṣatvācchuktirajatavaduttarasyaiva balīyastvam । ataḥ pradhāna-
dharmeṇopāṃśutvenāṅgadharma evoccaiṣṭvaṃ bādhyata iti ।</p>
<p>prayojanam—pakṣoktam । sūtrantu—guṇapradhānadharmayorvirodhe
pradhānatvādnaṇasya pradhānārthasambandhivedavaśenaiva guṇasya dharmasambandha
iti ।</p>
<p>tadetadyathābhāṣyamadhikaraṇaṃ vārtikakārapadā nānumanyante,
“aṅgaguṇavirodhe ca tādarthyāt” ityanenaiva nyāyena gatatvāt ।
nanu ‘ya iṣṭyā paśunā somenāgrayaṇena vā yajeta so'’māvāsyāyāṃ
<pb n="638"/>
paurṇamāsyāṃ vā’ ityanenaikasyaivāmāvāsyākālasya tatra somāṅga-
dīkṣaṇīyāṅgatvaṃ pradhānasomayāgāṅgatvañca prāptam । tatra dīkṣaṇīyā-
kālānurodhe sati pradhānakālabādha eva bhavet, nāṅgakālaḥ ।
tatra nyāyaḥ—pradhānaṃ hi saguṇaṃ karttumaṅgaguṇaḥ kriyate ।
dīkṣaṇīyākālānurodhena ca pradhānakālātikrame pradhānameva viguṇaṃ
bhavediti dīkṣaṇīyākāla eva bādhyate । tadihāpyautpattikāṅga-
svarānurodhena pradhānasvarabādhe prayogavidhivihitasaṃsargipradhānagato-
pāṃśutvātikrame pradhānameva viguṇaṃ bhavediti na kaścidviśeṣaḥ ।
kiñca “ya evaṃ vidvānvāravantīyaṃ gāyati” ityādiviniyogavi-
dhayo yājurvaidikā iti bhāṣyakāreṇa svayamudāhṛtāḥ । utpatti-
vidhiśca viniyogārthatvādviniyogasya ca prayojanapratyāsattervini-
yogavidhivaśenaivautpattikasvarabādhe sati prayogavacanamāśritya guṇa-
mukhyavyatikramanyāyopanyāsena svābhihitamapi vismṛtaṃ bhāṣya-
kāreṇeti ।</p>
<p>tenetthamidamadhikaraṇaṃ varṇanīyam—kiṃ vāravantīyādi-
sāmnāṃ sāmavaidikotpattividhivaśenoccaiṣṭvadharmaḥ ? uta yājurvaidikavini-
yogavidhivaśenopāṃśutvamiti । tatra prathamāvagatatvādinā pūrvokta-
nyayenotpattisvaro grāhya iti prāpte—</p>
<p>abhidhāyate—bhavedevaṃ yadyutpattividherna viniyogavidhirbalavān
<pb n="639"/>
bhavet । tathāhi—anutpannasya viniyoktumaśakyatvādviniyogārthaivo-
tpattiḥ । viniyogastu pradhānatvānmukhyaḥ । tena guṇamukhyayorutpa-
ttiviniyogavidhyorvirodhe guṇasyotpattividhermukhyabhūtaviniyogavidhya-
rthatvānmukhyaviniyogavidhisambandhinā svareṇaiva vāravantīyādīnāmu-
pāṃśutvena sambandha iti । prayojanam—pakṣoktam । sūtraṃ vyākhyā-
tameveti ।।</p>
<trailer>iti dvitīyaṃ guṇamukhyatikramādhikaraṇam ।। 2 ।।</trailer>
<head>atha tṛtīyaṃ jyotiṣṭomasya yājurvaidikatādhikaraṇam</head>
<sutra>bhūyastvenobhayaśruti ।। 3. 3.10 ।।</sutra>
<head>viṣayasaṃśayau</head>
<p>yajurvede jyotiṣṭomaṃ samāmananti—“jyotiṣṭometa svargakāmo
yajeta” iti । tathā sāmavede'pyevaṃ samāmnātam—“jyotiṣṭomena
svargakāmo yajeta” iti । sakṛcca kṛtāyāṃ kriyābuddhau dvitīyaṃ guṇārthaṃ
śravaṇaṃ bhavati । tatra sandehaḥ-kiṃ yājurvaidikaṃ guṇārtham ? uta vipa
rītamiti । pūrvamaṅgeṣvautpattiko vedadharmo viniyogavidhivaśenāpadyata
iti pratipādyedānīṃ pradhānameva yatrobhayatvena śrūyate, tatra katarasya
vedasya sambandha uccaiṣṭvādidharmo'trānuṣṭhātavya iti sandehe satyadhikāra-
<pb n="640"/>
vākyayasyobhayatrāviśeṣādyatrotpattistatraivānuṣṭhātavya iti sthite
utpattividhireva kutreti vicāryate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—na tāvadekatrotpannasyānyatrā-
ṅgasambandhārthaṃ śravaṇam । ubhayatraivāṅgaśravaṇāviśeṣāt । nāpi phale
viniyogārthaṃ, phalasyāpyubhayatra śravaṇāviśeṣāt । ato'dhyetṛbhedena
vikalpenaivotpādakatvam । yata ekasya nāma vedādhyayanasambhave
sati svaśākhā tāvatprathamamasyādhyetavyā । tena yadvedagatā śākhā
yena prathamamadhītā sa eva vedastasyotpādaka iti śākhāntaravadveda-
samuccayo'pi vyavasthitaye vikalpa eveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyaṅgabhūyastvaśravaṇena viśeṣāvagatirna
syāt । yajurvede hi jyotiṣṭomasya dīkṣaṇīyādiketikarttavyatā
bhūyasī śrūyate, na tathā vedāntare । iti karttavyatāyāḥ prakaraṇa-
grāhyatvādyatretikarttavyatā tatraiva prakaraṇam । yatra ca prakaraṇaṃ tatraiva
karttavyatāvagamādutpattiḥ । itaratra ca guṇārthaṃ śravaṇamiti । taduktam ।</p>
<lg>
<l>guṇānāṃ yatra bhūyastvamitikarttavyatātmakam ।</l>
<l>tatra tenaiva liṅgena tasya karttavyateṣyate ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 815 )</p>
<pb n="641"/>
<p>prayojanam—pakṣoktam । sūtrantu—ubhayaśruti yatkarma tasyā-
ṅbhūyastvenotpattinirṇaya iti ।</p>
<p>tadasya yathābhāṣyaṃ siddhāntahetuṃ vārtikakārapādā nānu-
manyante । yadi khalvitikarttavyatotpatyavagatau liṅgaṃ tadā tadalpatva-
bhūyastvayoḥ ko viśeṣaḥ ? na hi dhūmatvenāvadhārito'lpīyān
dhūmo'gniṃ nānumāpayati । taduktam—</p>
<lg>
<l>badyasya gamakatvena svaśakteravadhāritam ।</l>
<l>tadalpaṃ bahu vā tasya pratītau na viśiṣyate ।। iti ।</l>
</lg>
<lg>
<l>yādṛśasya hi dhūmasya gamagatvāvadhāraṇā ।</l>
<l>sa tādṛgbahuralpo vā vahniṃ gamayati dhruvam ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 816 )</p>
<p>ato yathāvārtikameva siddhāntaheturvarṇanīyaḥ । pratikarma
viśeṣasvarūpavijñānamutpattiḥ । dravyadevatena ca karmaviśeṣanirūpaṇaṃ
bhavati । jyotiṣṭomasya ca dravyadevataṃ kṛtsnameva yajurvede
samānmāyate । tena tatraiva karmotpadyate । itaratra vede karmasvarūpa-
mātramanukīrttya stotraśastramātravidhānāt guṇārthameva śravaṇam ।
nanvaneke'pi guṇāḥ prativedaṃ vidhīyante । teṣāṃ prativākyaṃ
karmānuvādena na vidhayaḥ śrūyante । nāpyekena karmānuvādena sarveṣāṃ
vidhānamavagamyate । ato na tāvadvākyenānekaguṇavidhānam ।
<pb n="642"/>
nāpi prakaraṇenānūdyamānasya, prakaraṇābhāvāt । karttavyasya
hītikarttavyatākāṅkṣā prakaraṇam । na cānuvāde karttavyatā
sambhavati । ataḥ prakaraṇenāpyaṅgasambandhāsambhavātkathaṃ guṇārthaṃ
śravaṇamiti । ucyate—na hi svarūpeṇānūdyamānamitikarttavyatā-
kāṅkṣāparipanthi । kintarhi ? vidhātumuddeśyatvenānūdyamānatvam ।
iha tu yādṛśaṃ karmotpattividhāvavagataṃ tena yadyetaddhetvantare śuddhasyaiva
śravaṇamadhyayanavidhikāritaṃ tadasya prayojanam । sa tu sannidhi-
samāmnātetikarttavyatāsambandhāvagamārthameveti nirṇīyate । ato
yajurveda eva jyotiṣṭomasyotpattiḥ । vedāntare guṇasambandhārthameva
śravaṇamiti siddham ।</p>
<p>prayojanam—pakṣoktam । sūtrantu—dravyadevatādivyañjaka-
bhūyastvena yajurveda eva jyotiṣṭomasyotpattirubhayavedaśravaṇe'pīti
sthitam ।।</p>
<trailer>iti tṛtīyaṃ jyotiṣṭomasya yājurvaidikatādhikaraṇam ।। 3 ।।</trailer>
<pb n="643"/>
<head>atha caturthaṃ prakaraṇādhikaraṇam</head>
<sutra>asaṃyuktaṃ prakaraṇāditikartavyatārthitvāt ।।3.3.11।।</sutra>
<head>viṣayasaṃśayasaṅgatayaḥ</head>
<p>uktāni viniyogakāraṇāni śrutirliṅgaṃ vākyamiti । śrutiḥ—
“aindryā gārhapamupatyatiṣṭhate” iti dvitīyāvibhaktiḥ । liṅga mantreṣu
vacanasāmarthyam—“barhirdevasadanaṃ dāmi” iti । vākyam—
“aruṇayā piṅgākṣyā krīṇāti” iti । atha kimetāvantyeva viniyoge
kāraṇāni ? uta neti । śrutiliṅgavākyānāṃ viniyojakapramāṇānāṃ
svarūpasya viniyogasāmarthyasya ca lokasiddhatvāttadupekṣayā tadgataṃ
viśeṣameva paramāpūrvasādhane śrutirviniyuṅkte ? kiṃ vāvāntarīpūrvasādhane ?
tathā kiṃ mukhye viniyojakaṃ sāmarthyam ? kiṃ vā gauṇe'pīti ।
evaṃ kimupasaṃhārāpekṣitārthasamarpaṇenopakramasya tadekavākyatā viparītaṃ
veti nirūpyedānīṃ prakaraṇādīnāṃ svarūpasya viniyogasāmarthyasya
ca lokāprasiddhatvat tatsvarūpaṃ viniyogasāmarthyañca nirūpyate ।
viśeṣaṇanirūpaṇañca balābalādhikaraṇa eva bhaviṣyati ।</p>
<head>pūrvapakṣaḥ</head>
<p>atrāyaṃ pūrvapakṣaḥ—codanālakṣaṇo hi dharmaḥ । tena śruteḥ
śrāvaṇaśabdarūpāyā liṅgasya cārthagataśabdābhidhānasamarthasya vākyasya
cākāṅkṣitayāgyārthapadāntarasamabhivyāhārarūpasya śabdāntargatatvād-
<pb n="644"/>
bhavatu śeṣaviniyoge prāmāṇyam । prakaraṇādīnāntu śabdānantarga-
tvānna śeṣaviniyoge prāmāṇyam ।</p>
<p>nanu prakaraṇamapi śabdāntargatameva । karaṇopakārabhāvenāparya-
vasitārthasya sādhyabhāvenāparyavasitānāmaṅgavākyānāṃ parasparākāṅkṣā
hi prakaraṇam । atastasyāpi śabdāntargatatvāt kathamapramā-
ṇyam ? ucyate—syādetadevaṃ yadyākāṅkṣāmātraṃ sambandhe kāraṇaṃ
bhavet । tathā sati prakāraṇāntarāmnātenāpi sambandhaprasaṅgāt ।
kintu sannidhānamapi । tacca yathāprakaraṇāntarāmnātena saha nāsti,
tathānekavākyavyavahitaiḥ prayājādibhirapi darśapūrṇamāsayornāsti
ityasambandhānna prakaraṇaṃ pramāṇamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyavyavadhānenaiva sambandho bhavet,
vyavadhāneyattāniyamo vā bhavet । na tvetadasti, sarvathā sambandhopa-
labdheḥ । kiñcākāṅkṣā'nivṛttau satyāṃ tatpūraṇasamarthenopalabdhenaiva
sambandho bhavati । sa cāvyavahitena yathā bhavati, tathaivāsambaddhavya-
vāyābhāve sati vyavahitenāpi bhavatyeva । na ca prayājādīnāṃ
darśapūrṇamāsāsambaddhapadavyavāyo'sti, yena prakaraṇāntarāmnānatulya-
tvaṃ bhavet । tatra yadā pradhānaṃ nirākāṅkṣaṃ sākāṅkṣamaṅgaṃ pradhānā-
kāṅkṣāmutthāpya sambadhyate, tathā pradhānākāṅkṣākalpanāvyavahitaḥ
<pb n="645"/>
sambandho na prākaraṇikaḥ, kintu kramanibandhana eva । yadā tu
pradhānamaṅgamubhayamapi sākāṅkṣaṃ tadobhayākāṅkṣānibandhanaḥ sambandhaḥ
prākaraṇikaḥ śīghraṃ bhavati । na cātrobhayākāṅkṣā nāsti ।
tathāhi—darśapūrṇamāsābhyāṃ svargaṃ bhāvayedityatra kathamityākāṅkṣā-
yāmavicchinnāyāmevāśrutaprayojanāni prayājādīni śrūyante । na
cānyatkiñcidupakārāntaraṃ prayojanāntaraṃ vānayoḥ pratīyate ।
na ca kalpayitumapi śakyate, śrutāhānyaśrutakalpanāgauravaprasaṅgāt ।
tenobhayoḥ sākāṅkṣayornaṣṭāśvadagdharathavatprākaraṇika eva sambandha
iti । taduktam—</p>
<lg>
<l>avicchinne kathambhāve yatpradhānasya paṭhyate ।</l>
<l>anirjñātaphalaṃ karma tasya prakaraṇāṅgatā ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 817 )</p>
<p>tena siddhamubhayākāṅkṣālakṣaṇaṃ prakaraṇam । tacca viniyoja-
kamiti ।</p>
<p>prayojanam—pūrvapakṣe darśapūrṇamāsānaṅgatvātprayājādīnāṃ pra-
yogādbahirevānuṣṭhānam । siddhānte tu darśapūrṇamāsaprayoga eveti ।</p>
<p>sūtrantu—yacchjatiliṅgavākyairasaṃyuktam taditikarttavyatārthitva-
lakṣaṇātprakaraṇātprakṛtasya karmaṇo'ṅgamiti ।।</p>
<trailer>iti caturthaṃ prakaraṇādhikaraṇam ।। 4 ।।</trailer>
<pb n="646"/>
<head>atha pañcamaṃ kramādhikaraṇam</head>
<sutra>kramaśca deśasāmānyāt ।। 3.3. 12 ।।</sutra>
<head>viṣayasaṃśayau</head>
<p>atha kimetāvantyeva viniyogakāraṇāni ? netyucyate । atra
kramasyāpi prakaraṇavadeva svarūpasya viniyogāsāmarthyasya ca
lokāprasiddhatvāttadeva nirūpyate । viśeṣanirūpaṇañca balābalā-
dhikaraṇa eva bhaviṣyati ।</p>
<p>atreyaṃ viṣayaśuddhiḥ—darśapūrṇamāsayoḥ khalu prakaraṇe
āgneyādīni karmāṇi krameṇa vihitāni । tenaiva krameṇa mantrakāṇḍe
anumantraṇamantrāḥ samāmnātāḥ । tatretareṣāṃ spaṣṭaliṅgānāṃ mantrāṇāṃ
prakaraṇena sāmānyasambandhe sati liṅgenaivāgneyādiṣu viniyogaḥ
sidhyatīti na kramodāharaṇatvam । dabdhimantrasya tvaspaṣṭaliṅgasyo-
pāṃśuyājakramapaṭhitasya liṅgaviniyogābhāvātkiṃ krameṇopāṃśuyāja-
śeṣatvamasti ? nāstīti nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—śrutiliṅgavākyaprakaraṇāni
viniyogakāraṇānyuktāni । tatrānumantraṇamantrāṇāṃ prakaraṇena
sarvārthatvāvagame'pi liṅgasya balavatvādbhavatvitareṣāmāgneyādiviśeṣavi-
<pb n="647"/>
ṣayatvam । “dabdhirnāmāsi” ityasya tu viśeṣaliṅgābhāvādasiśabda-
sya ca prakaraṇasannihitamātraparāmarśakatvena sādhāraṇatvātpāṭhakrama-
mātrasya ca durbalatvena balavati prakaraṇe paripanthinyātmalābhā-
sambhavātprakaraṇātsarvārthatvameva । tatra yadāpyāgneyādayaḥ spaṣṭali-
ṅgāni, tadā “dabdhirnāmāsi” ityādīnāmanivṛttiyāgabhāvitvenaivā-
dṛṣṭārthatvātsamuccayo bhaviṣyati । atha kṛtayāgapratyavakṣaṇena dṛṣṭārthatvaṃ
tadā agatyā vikalpo bhaviṣyatīti nāsti kramākhyaṃ viniyojakaṃ
pramāṇamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi kramasya viniyojakatvaṃ na bhavet ।
deśasāmānyalakṣaṇī hi kramaḥ । deśasāmānyañca dvividham—
pāṭhasādeśyamanuṣṭhānasādeśyañca । tatra yadyapi “dābdhirnāmāsi”
ityasya mantrasya prakaraṇaṃ sādhāraṇaṃ liṅgaṃ spaṣṭam । kramaśca
prakaraṇājjaghanyaḥ, tathāpi yo'sya mantrasyopāṃśuyājena saha
pāṭhasādeśyalakṣaṇaḥ kramo'dhyayanavidhikāritaḥ tenāsyopāṃśuyāja-
śeṣatvamevonnīyate । na ca balīyasā prakaraṇena sarvārthatvam ।
mantrasya hi viniyogaḥ prakāśanasāmarthyonmīlanenaiva prakaraṇenāpi
karttavyaḥ । tatra yadi sarvasādhāraṇameva sāmarthyamasya prakaraṇamunmī-
layet, tadeha vispaṣṭaliṅgānāṃ mantrāṇāṃ viśeṣaviṣayatvena śīghrapravṛ-
<pb n="648"/>
ttatvāddabdhimantragatasya cāsiśabdasya sādhāraṇatvena vilambyapravṛtta-
tvātsvabhāvato'ṣṭadoṣaduṣṭo vikalpo viṣamaśiṣṭaścāpadyeta । kiñco-
pāṃśuyāje matrāntarābhāvāt nityavadasya viniyogaḥ । āgneyādiṣu
tu pākṣika iti vaiṣamyañca bhavet । kramasya tu liṅgonmīlakatve
sati na vikalpaḥ, nāpi viniyogavaiṣamyam । tenāpekṣitavidhānā-
nurodhenāsiśabdo'yaṃ kramasannidhāpitopāṃśuyājaviṣaya eveti nirṇī-
yate । taduktam—</p>
<lg>
<l>na vā vijñātaliṅgānāṃ prakriyā viniyojikā ।</l>
<l>asītyasya ca sāmarthyaṃ sannidhāvupasaṃhṛtam ।। iti ।</l>
</lg>
<p>(taṃ. vā., pṛ. 801)
( taṃ. vā., pṛ. 820 )</p>
<p>anuṣṭhānasādeśyalakṣaṇastu kramaḥ paśudharmāṇāmupākaraṇādī-
nāmagnīṣomīye paśau viniyojakaḥ, na tu tatra pāṭhasādeśyalakṣaṇaḥ
kramaḥ sambhavati । agnīṣomīyasya dīkṣākāle daśamyāmutpatyarthaṃ
pāṭhāt aṅgānāṃ caturdaśyāmutpannatvāt, kintvanuṣṭhānārthamagnīṣomī-
yasya caturddaśyāṃ pāṭhāttatraivāṅgānāmapi pāṭhe satyanuṣṭhānasādeśyaṃ
viniyogasya kāraṇam ।</p>
<p>prayojanam—pakṣoktam । sūtrantu—kramo'pi prakaraṇavadvini-
yojakaḥ, deśasāmānyāt samānadeśatvādityarthaḥ ।।</p>
<trailer>iti pañcamaṃ kramādhikaraṇam ।। 5 ।।</trailer>
<pb n="649"/>
<head>atha ṣaṣṭhaṃ samākhyādhikaraṇam</head>
<sutra>ākhyācaivaṃ tadarthatvāt ।। 3. 3. 13. ।।</sutra>
<head>saṃśayasaṅgatī</head>
<p>atha kimetāvantyeva viniyogakāraṇānīti । netyucyate ।
atra samākhyāyāḥ prakaraṇakramavadeva svarūpasya viniyogasāmarthyasya
ca lokāprasiddhatvāttadeva nirūpyate । viśeṣanirūpaṇañca balābalā
dhikaraṇa eva bhaviṣyati ।</p>
<head>pūrvapakṣaḥ</head>
<p>atrāyaṃ pūrvapakṣaḥ—ādhvaryavādiśabdā hi karmaviśeṣeṣu vede
prayuktāḥ । teṣu ca karttṛviśeṣāpekṣāyāmādhvaryavādisamākhyābhi-
radhvaryvādaya eva karttṛtvena viniyujyanta iti hi samākhyāyā
viniyojakatvam । na caitatsambhavati । adhvaryoridaṃ karmādhvaryavamiti
yaugikatve satyāsāṃ samākhyānāṃ viniyojakatvam । na ca
prāgaprasiddhasambandhānāṃ yaugikaśabdānāṃ prayogaḥ । yathā pācaka-
pāṭhakādiśabdānām । na cālaukikatvādatra samākhyātaḥ prāk-
sambandhāvagatirasti । athāsti tadā tata eva viniyogasiddheḥ
kiṃ samākhyā ? atha samākhyāta eva sambandhāvagatiḥ, tathā
ca satītaretarāśrayatvaprasaṅgaḥ । siddhe hi sambandhe samākhyāpravṛttiḥ,
<pb n="650"/>
samākhyāpravṛttau ca sambandhāvagatiriti । tena rūḍhaiveyamaśva-
karṇādivadādhvaryavādisamākhyeti na viniyojiketi ।</p>
<p>nanu rūḍhatve 'pyādhvaryavaśabdasya samākhyayā viniyojakatvaṃ na
viruddhameva । tathāhi—ādhvaryavasamākhyayā viniyojakatvaṃ yasmin
karmaṇi prayuktaṃ, tasya karmaṇaḥ kartrapekṣāyāṃ varṇasārūpyādadhvaryurevo-
patiṣṭhate, nodgātrādiḥ । tena rūḍhatve'pi sārūpyātsamākhyaiva viniyo-
jiketi । maivam; vyutpatyabhāvāt । na hi sādṛśyopasthitasya śabdasyā-
rthaḥ sadṛśaśabdāntareṇa sambadhyate iti vyutpattirasti । na hi loke
hālikamānayetyukte kiṃjātīyo'sāvityapekṣāyāṃ śabdasādṛśyādu-
pasthito mālikaḥ sambadhyate । tena prakaraṇenādhvaryavādīnāṃ sarva-
karmārthatvādanyavasthayaiva karttṛtvamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi yaugikī samākhyā viniyo-
jikā vyavasthākāraṇaṃ na bhavet । tathāhi—sarvatra khalvasambhavaḥ
pratīyamānayogaparityāgakāraṇam । yathāśvakarṇādau । na cātrādhvaryu-
nāsti, karma vādhvaryukarttṛkaṃ na sambhavati । tenādhvaryoridaṃ karmā-
dhvaryavamiti śabdapravṛttinimittayogasambhavādyaugikatvamevādhvaryavādi-
śabdānām । na ca prāgaprasiddhasambandhatvānna yaugikaḥ samākhyā-
prayoga iti sāmpratam । laukike hi śabdaprayoge paryanuyogo'yaṃ
<pb n="651"/>
yujyate, na tu vaidike, anādiśabdaprayogasyaivaṃdhiparyanuyogānarha-
tvāt । tena yathāsamākhyāprayogo'nādistathā tatkalpitaḥ samba-
ndhā/?/'pyanādireveti yaugikyeveyaṃ samākhyā । tathā cādhvaryoridaṃ karmeti
yogavyutpattivaśātparasparāpekṣayā karttṛkriyayoḥ samākhyāpramāṇakaḥ
śeṣaśeṣibhāvalakṣaṇaḥ sambandhaḥ sampadyata iti bhavati samākhyāpi
viniyojiketi । taduktam—</p>
<lg>
<l>yaugikī yā samākhyā sā sambandhapratipādinī ।</l>
<l>so'pi buddhāvupasthāpya śeṣasambandhabodhakaḥ ।। iti ।।</l>
</lg>
<p>( taṃ. vā., pṛ. 820 )</p>
<p>prayojanam—pakṣoktam । sūtrantu—samākhyāpi prakaraṇa-
kramavadviniyojikā viniyogārthatvāditi ।।</p>
<trailer>iti ṣaṣṭhaṃ samākhyādhikaraṇam ।। 6 ।।</trailer>
<head>atha saptamaṃ balābalādhikaraṇam</head>
<sutra>śrutiliṅgavākyaprakaraṇasthānasamākhyānāṃ samavāye
/?/gāradaurbalyamarthaviprakarṣāt ।। 3. 3. 14. ।।</sutra>
<head>viṣayasaṃśayasaṅgatayaḥ</head>
<p>uktāni viniyogakāraṇāni—śrutirliṅga vākyaṃ prakaraṇaṃ
<pb n="652"/>
sthānaṃ samākhyānamiti । eṣāṃ samavāye kiṃ balīya iti cintyate ।
śrutyādīni viniyogapramāṇāni pratipādyedānīṃ teṣāmekārthasamavāya-
virodhe balābalaṃ nirūpyate । tatra prathamaṃ śrutiliṅgayoreva tāvadbalā-
balaṃ vicāryate । tatrodāharaṇam-“kadācata starīrasi nendra saścasi”
iti mantraḥ indraprakāśanasamartho'yam “aindryā gārhapatyamupatiṣṭhate”
iti śrutyā gārhapatyaprakāśane viniyuktaḥ ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yathā hi śrutirviniyoge pramāṇaṃ, tathā
liṅgamapi viniyoge pramāṇamiti pratipāditameva । na ca pramāṇasya
pramāṇāntareṇa vādhaḥ sambhavati, tādṛśasya bādhasyābhāsaviṣayatvāt ।
nanu na svato liṅgasya prāmāṇyam, kintu śrutyanumānadvāreṇa । na
ca pratyakṣaśrutiviruddhālliṅgācchjatyanumānaṃ sambhavati । agnīviva
śaityānumānam । tenotpatti pratibandhalakṣaṇasya bādhasya vidyamāna-
tvānna tulyabalatvam । maivam ; na hi śrutenāpyaśaktasya viniyogaḥ
sambhavati । na caindrīmantrasya gārhapatyaprakāśanasāmarthyamasti, kintu
śrutivaśātsāmarthyaṃ kalpanīyam । tena yāvatā kālena śrutiraindrī-
mantrasya gārhapatyaprakāśanasāmarthyaṃ kalpayiṣyati, tāvatā liṅgarūpā-
dapi sāmarthyācchjatikalpanāsambhavānnotpattivirodhalakṣaṇo bādha iti
tulyabalatvameva ।</p>
<pb n="653"/>
<p>taduktam—</p>
<lg>
<l>vikṣepo yāvatā liṅge syācchjateranumāpake ।</l>
<l>liṅgānumānabhūtāyāṃ tāvataiva śrutāvapi ।। iti ।</l>
</lg>
<p>(taṃ. vā., pṛ. 831)</p>
<p>ataḥ śrutiliṅgayostulyabalatvodvikalpa eva । tena kasmiṃ-
ścitprayoge gārhapatyaprakāśane prayoktavyaḥ, kasmiṃścitprayoge cendra-
prakāśana iti । athavā gārhapatyendrobhayaśeṣatvānmantrasya pratipradhānaṃ
guṇāvṛttinyāyena samuccaya eva । tenaikasminneva prayoge āvṛtyā
mantraḥ prayoktavyaḥ । athavā abhyupetyavādonoktaṃ liṅgasya śrutyanu-
mānadvāreṇa śrutisāpekṣasya viniyojakatvam । vastutastu śruti-
nirapekṣasyāpi viniyojakatve na kiñcidvādhakaṃ pramāṇamasti ।
śrutestvavaśyaṃ liṅgasāpekṣameva viniyojakatvam । asamarthasya śruti-
śatenāpi viniyoktumaśakyatvāt । tena balavatā liṅgenaiva śruterbā-
dhitatvādaindrīmantreṇa niyamenendraḥ prakāśanīyo na gārhapatya iti ।
evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi śrutinirapekṣasya liṅgasya
viniyojakatvaṃ bhavet । na tvetadasti । tathāhi—‘codanālakṣaṇo'rtho
dharmaḥ’ ityatra codanaiva dharme pramāṇamityuktam । na ca liṅgaṃ codanā,
<pb n="654"/>
aśabdarūpatvāta/?/ । tatrendrādiḥ śabdaḥ so'pi svārthamevābhidhatte, na
śeṣatvaṃ pratipādayati । kintarhi ? prakaraṇena labdhasāmānyasambandho
mantraḥ kathamupakuryādityapekṣāyāṃ sāmarthyaparyālocanenaindraprakāśanasama-
rthaścāyaṃ mantraḥ । tenānena mantreṇendraṃ prakāśayediti śrutiravaśyama/?/—
māvyā । gārhapatyaśeṣatvantu “aindryā gārhapatyamupatiṣṭhate” ityakṣaraśru-
timātrādeva pratīyata iti śrutikalpanāviprakṛṣṭaṃ liṅgaṃ pratyakṣaśrutyā
bādhyata iti ।</p>
<p>nanu śruterapi liṅgānumānaviprakarṣāviśeṣāttulyabalatvamityu-
ktam । naitat, viniyoge hi sannikarṣaviprakarṣau balābalaṃ pratyu-
payujyete । na ca śruteḥ sāmarthyāvagamasāpekṣaṃ viniyojakatvam,
kintu śabdaśravaṇamātreṇāvagate viniyoge paścāttadanurodhena sāmarthya-
mapi kalpyate । liṅgasya tu śrutimananumāya viniyojakatvāsambhavā-
cchjatyanumānaviprakṛṣṭaṃ viniyojakatvamiti bhavati viprakarṣācchjatito
durbalatvam । taduktam—</p>
<lg>
<l>viniyogābhidhānasya dvāratvāddurbalatvadhīḥ ।</l>
<l>tacca pūrvānumāyāṃ syānnottaratra kathañcana ।। iti ।</l>
</lg>
<p>( taṃ. vā., pṛ. 817 )</p>
<p>tenārthaviprakarṣālliṅgameva śrutyā bādhyate । evaṃ liṅgavadvākya-
prakaraṇasthānasamākhyā apīti siddham ।</p>
<pb n="655"/>
<p>(taṃ. vā., pṛ. 801)
atha vākyaliṅgayorvirodhe kimudo/?/haraṇam ? “syonante sadanaṃ
karomi ghṛtasya dhārayā suśevaṃ kalpayāmi । tasminsīdāmṛte
pratitiṣṭha vrīhīṇāṃ medha sumanasyamānaḥ” iti । atra sandihyate—
kiṃ kṛtsno mantra upastaraṇe puroḍāśasādane ca prayoktavyaḥ ?
uta kalpayāmyanta upastaraṇe, tasminsīdetyayaṃ puroḍāśasādanaṃ
prati ?</p>
<head>pūrvapakṣaḥ</head>
<p>atrāyaṃ pūrvapakṣaḥ—bhavatu śruteḥ pratyakṣālliṅgādbalīyastvam ।
liṅgavākyayostvanumīyamānaśrutidvāreṇa viniyojakatvāviśeṣātkathaṃ
balābalam । tadiha yathā kalpayāmyantasya sadanakaraṇaprakāśana-
sāmarthyaṃ, tasminsīdetyantabhāgasya ca puroḍāśapratiṣṭhāpanaprakāśana-
sāmarthyam, tathā sadanakaraṇasya prayojanāpekṣatvāttasminsīdeti
tacchabdasya ca pūrvoktasāpekṣatvātsāpekṣasamabhivyāhṛtānāṃ padānā-
mekavākyataiva pratīyate । ato liṅgavākyānurodhenāvṛtta eva mantraḥ
sadanakaraṇe puroḍāśapratiṣṭhāpane ca prayoktavya iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi liṅgādervākyasyāvyavahitaṃ śrutyanu-
mānaṃ bhavet । tathāhi—sarvatraiva mantre kiñcideva padaṃ prayogasamavetā-
rthaprakāśakam । itarāṇi tu dṛśyamānaikavākyatānurodhena samavetārtha-
<pb n="656"/>
prakāśanasāmarthyaṃ parikalpya svārthamupasarjanīkṛtya tadviśiṣṭasamavetārtha-
prakāśanatayā sambadhyante । tataḥ śrutimanumāya viniyujyante ।
etaccāvirodhe sati bhavati । iha tu “syonaṃ ta/?/” iti “tasminsīda”
iti pūrvottarayorvibhinnārthasāmarthyaṃ kṛtvā yāvadekavākyatvānurodhena
pūrvasyottaratra uttarasya ca pūrvatra sāmarthyaṃ kalpyate, tāvadeva pūrvottarayoḥ
prasiddhasāmarthyadvayena kalpitaśrutidvāreṇa viniyogasiddheranvayabhedenai-
katvabuddhireva bhrānteti kuto viniyojakatvaṃ vākyasyeti । taduktam—</p>
<lg>
<l>ekavākyatayā yāvatsāmarthya/?/manumīyate ।</l>
<l>sāmarthyena śrutistāvatkalpyate viniyojikā ।। iti ।</l>
</lg>
<p>( taṃ. vā., pṛ. 822. )</p>
<p>tasmācchjatikalpanāyāṃ liṅgaviprakṛṣṭatvādvākyasya liṅgameva
balīya iti siddham ।</p>
<p>atha vākyaprakaraṇayorvirodhe kimudāharaṇam ? sūktavākanigadaḥ ।
tatra hi paurṇamāsīdevatāśabdā amāvasyādevatāśabdāśca samāmnātāḥ ।
te ca bhinnārthatvānna parasparamekavākyatāmupagacchanti । kintu
vibhajya yathāyogaṃ paurṇamāsyāmamāvāsyāyāñca prayoktavyā iti
sthitam । idānīṃ tatsamabhivyāhṛtaviśeṣaṇādiṣu sandehaḥ—kiṃ
prakaraṇānurodhenobhayatra prayoktavyāni ? uta vākyānurodhena
yathāviśeṣyam ? iti ।</p>
<pb n="657"/>
<head>pūrvapakṣaḥ</head>
<p>atrāyaṃ pūrvapakṣaḥ—bhavatu devatāpadānāṃ samavetārthānāṃ yathā-
devataṃ liṅgānurodhena vibhajya prayogaḥ । itareṣāntu prakaraṇena
sarvārthatvāvagamādubhayatraiva prayoga iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi vākyamananumāya prakaraṇaṃ
viniyojakaṃ bhavet । na tvetadasti । svārthabodhasamāptānāmaṅgāṅgi-
vākyānāmupakāryopakārakākāṅkṣā hi prakaraṇam । tatrobhayākāṅkṣā-
vadekavākyatvaṃ kalpanīyam । tato liṅgam, tataśca śrutiḥ । vākye
tu pratyakṣaḥ sambandhaḥ, tenāsya śrutikalpanaṃ liṅgamātravyavahitamiti
viprakarṣādbhavati prakaraṇaṃ durbalam, vākyameva balīya iti ।
taduktam—</p>
<lg>
<l>pratyakṣāsaṅgatirvākye na tu prakaraṇe'styasau ।</l>
<l>ākāṅkṣāto'numātavyā tāvatā viprakṛṣṭatā ।। iti ।</l>
</lg>
<p>( taṃ. vā., pṛ. 816 )</p>
<p>ataḥ siddhaṃ prakaraṇādvākyaṃ balīya iti ।</p>
<p>atha prakaraṇakramayorvirodhe kimudāharaṇam ? rājasūyamahā-
prakaraṇe abhiṣecanīyakrame śaunaśśepākhyānamāmnātam । yadi
prakaraṇaṃ balavatsarveṣāṃ tarhyayaḥ śeṣaḥ । yadi kramaḥ, abhiṣecanīyasyaiva ।</p>
<pb n="658"/>
<head>pūrvapakṣaḥ</head>
<p>pūrvapakṣastu—rājasūyaprakaraṇasamāmnātaśaunaḥśepākhyānaṃ pra-
dhānasākāṅkṣaṃ kramarūpātsannidhiviśeṣādabhiṣecanīyāṅgatvena vijñā-
yate । nanu prākṛtāṅganirākāṅkṣo'bhiṣecanīyaḥ । krameṇākāṅkṣāmu-
tthāpya tatra śaunaśśepākhyānaṃ sambandhanīyam, rājasūyasya tu
svata eva sākāṅkṣatvādubhayākāṅkṣākṛtasya sambandhasya śīghrabhā-
vitvātprakaraṇena rājasūyāṅgatvamevocitam । kathamabhiṣecanīyā-
ṅgatvam ? ucyate—syādevaṃ yadi rājasūyo'bhiṣecanīyādibhyo-
'rthāntaraṃ bhavet । kintarhi ? abhiṣecanīyādīnāmadhikṛtakarma-
samūhātmako'sau । tena yathābhiṣecanīyaḥ prākṛtāṅganirākāṅkṣaḥ,
tathā vikṛtyantarasyāpīti rājasūyaprakaraṇābhāvācchaunaśśepākhyā-
nasya krameṇākāṅkṣāmutthāpyābhiṣecanīyāṅgatvameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyabhiṣecanīyādyapūrvebhyo rājasūyāpūrvaṃ
bhinnaṃ na bhavet । iha tvārādupakārakāṅgasahitābhicaṣenīyādikarma-
janyamanyadeva svārājyaphalakaṃ rājasūyāpūrvam । na cābhiṣecanīyā-
dyapūrvanairākāṅkṣye rājasūyāpūrvaṃ nirākāṅkṣaṃ bhavati । tena kramāda-
bhiṣecanīyāpūrvasyākāṅkṣā kalpanīyā । rājasūyasya tu klṝptā-
kāṅkṣatvam । ato yāvatkrameṇābhiṣecanīyasyākāṅkṣā kalpyate,
<pb n="659"/>
tāvatprakaraṇena rājasūyasyaikavākyatā । tatā liṅgam, tataḥ
śrutiriti sannikarṣātsarvārthatvaṃ śaunaśśepākhyānasyeti siddham ।
taduktam—</p>
<lg>
<l>ākāṅkṣātaḥ prabhṛtyeke śrutyartha prati gacchati ।</l>
<l>tāmapi tvanyato labdhvā śrutirekasya kalpyate ।। iti ।</l>
</lg>
<p>( taṃ. vā., pṛ. 833 )</p>
<p>tenārthaviprakarṣātprakaraṇena kramo bādhyata iti siddham ।</p>
<p>atha kramasamākhyayorvirodhe kimudāharaṇam ? kiñca balavattara-
miti । pauroḍāśikamiti samākhyāte kāṇḍe sānāyyakrame
“śundhadhvaṃ daivyāya karmaṇe” iti śundhanārtho mantraḥ samāmnātaḥ ।
tatra sandihyate—kiṃ samākhyānasya balīyastvātpuroḍāśa/?/pātrāṇāṃ
śundhadhvamiti mantro viniyoktavyaḥ ? atha sānnāyyapātrāṇāmiti ।</p>
<head>pūrvapakṣaḥ</head>
<p>atrāyaṃ pūrvapakṣaḥ—samākhyāpi śabdarūpatvācchjatitulyaiva ।
ataḥ kramaṃ bādhitvā samākhyānibandha eva samartho balavāniti ।
tenātra puroḍāśasyāyamityasminnarthe pravarttamānā pauroḍāśikasamākhyā
kramaprāptasāśa/?/yyapātrasambandhaṃ bādhitvā puroḍāśapātraśundhana eva
“śundhadhvaṃ daivyāya karmaṇe” iti mantraṃ viniyukta iti । evaṃ prāpte—</p>
<pb n="660"/>
<head>siddhāntaḥ</head>
<p>abhidhīyate—bhavedevaṃ yadi samākhyā śrutivaccheṣaśeṣisamba-
ndhamabhidadhyāt । kalpanāyāmapi vā śeṣaśeṣisambandhaṃ kalpayet । kintvatra
pauroḍāśikasamākhyā puroḍāśaviśiṣṭamantramabhidhatte । tadvaśena
kalpanā sambandhamātraṃ kalpayati, na tu śeṣaśeṣirūpam । kramastu
sādeśyalakṣaṇasambandharūpo vedakalpita eva । tena yāvatsamākhyayā
sambandhaḥ kalpyate, tāvatkrameṇa sambandhinyākāṅkṣā, ākāṅkṣayā
caikavākyatvaṃ, tato liṅgaṃ, tataḥ śrutirityekāntaritatvena samākhyāyā
viprakṛṣṭatvātkrameṇa samākhyā bādhyate । taduktam—</p>
<lg>
<l>anya eva hi sambandhaḥ kalpyate yaḥ samākhyā ।</l>
<l>anyañca śeṣaśeṣitvaṃ yacchratyā pratipādyate ।। iti ।</l>
</lg>
<p>(taṃ. vā., pṛ. 834)</p>
<p>tadayaṃ saṅkṣepārthaḥ-śrutiḥ pañcānāmapi liṅgavākyaprakaraṇasthāna-
samākhyānāṃ bādhikā, samākhyā ca śrutyādipañcakasya bādhyā ।
liṅgavākyaprakaraṇakramāṇāntu caturṇāṃ pūrvapūrvāpekṣayā bādhyatvamutta-
rottarāpekṣayā bādhakatvamiti । taduktam—</p>
<lg>
<l>bādhikaiva śrutirnityaṃ samākhyā bādhyate sadā ।</l>
<l>itareṣāntu bādhyatvaṃ bādhakatvamapekṣayā ।। iti ।</l>
</lg>
<p>( taṃ. vā., pṛ. 858 )</p>
<pb n="661"/>
<p>prayojanam—sarvatraiva pakṣoktam । sūtrantu-vyākhyātameveti ।
ayañca śrutyādibhirvārttikakārapādairaprāptabādha ityuktam । sāmā-
nyaśāskṣasya tu viśeṣaśāstreṇātideśasya copadeśena prāptabādha iti ।
tadayuktam; sarvatraivāprāptabādhahetorarthaviprakarṣasyāviśeṣāt । yathā hi
liṅgaṃ śrutiṃ kalpayituṃ pravṛttaṃ pratyakṣayā śrutyā apahṛtaviṣayaṃ na
pravarttate, tathā sāmānyaśāstramapi samānyadvāreṇa viśeṣāvataraṇapravṛttaṃ
viśeṣaśāstreṇāpahṛtaviṣayaṃ na pravarttate । evamatideśaśāstramapīti
kathamanayoḥ prāptabādhodāharaṇatvam ? atha sāmānyadvāreṇa viśeṣa-
śāstrābhāsarūpā viṣayabuddhirjātā bādhyata iti prāptabādha ityucyate ।
sā kiṃ viśeṣaśāstradarśinaḥ ? tadadarśino vā ? tatra viśeṣaśāstra-
darśinaḥ śrutidarśina iva liṅgābhāsabuddhirapi na jāyate eva ।
atha viśeṣaśāstrādarśinaḥ, tadā pratyakṣaśrutyadarśino liṅgādapyābhā-
sabuddhirjāyata eveti ko'nayorviśeṣaḥ ? । ucyate—satyamevamutpa-
ttipratibandhalakṣaṇa eva sarvatra bādhaḥ । sa eva kvacitprāptasya ।
tathāhi—pratyakṣaśrutivirodhe liṅgācchjatikalpanā na pravṛttaiva ।
tena tatra śāstramaprāptameva । sāmānyaśāstrantu na prāptameva, viśeṣa-
śāstrāvaruddhe viśeṣarūpe viṣaye na pravarttata iti prāptabādha eveti
vivekaḥ । tena prāptāprāptaśabdo'yaṃ śāstragocara eva na bādhyaviṣaya-
gocara ityavadhātavyamiti । taduktamajitākāreṇa—‘yadā tu sāmā-
<pb n="662"/>
nyabodhakaṃ śāstraṃ tadrūpā vyaktiriti vyavahitavyaktiviṣayaṃ kalpyate,
tadaikameva śāstraṃ tādrūpyaviśeṣāt sarvārthaṃ bhavet ananyagativiśeṣa-
śāstradarśanāttaditaraviṣayārthaṃ kalpyata iti na śāstrasyaiva cāprā-
māṇyam’ iti ।</p>
<trailer>iti saptamaṃ balābalādhikaraṇam ।। 7 ।।</trailer>
<head>athāṣṭamamahīnādhikaraṇam</head>
<sutra>ahīno vā prakaraṇādgauṇaḥ ।। 3.3. 15 ।।</sutra>
<head>viṣayasaṃśayasaṅgatayaḥ</head>
<p>jyotiṣṭomaṃ prakṛtya samāmananti—“tistra eva sāhnasyopasadaḥ
kāryāḥ, dvādaśāhīnasya yajñasya savīryatvāya” iti । tatra sandehaḥ—
kiṃ dvādaśopasattā jyotiṣṭomasya ? utāhīnasyeti । virodhe sati
śrutyādīnāṃ balābalaṃ pratipādyedānīṃ virodha eva kutrāsti kutra
nāstīti vicārāvasare prakaraṇasya tāvacchjatiliṅgavākyaiḥ sahetaḥ
prabhṛti pañcādhikaraṇaṃ yāvadyathāsambhavaṃ virodhāvirodhau sampradhāryete ।
taduktam—</p>
<lg>
<l>balābalavibhaktānāṃ śrutyādīnāmataḥ param ।</l>
<l>virodhaḥ kvāsti nāstīti viṣayaḥ pariśodhyate ।। iti ।</l>
</lg>
<p>( taṃ. vā., pṛ. 862 )</p>
<pb n="663"/>
<head>pūrvapakṣaḥ</head>
<p>atrāyaṃ pūrvapakṣaḥ—“tisna eva sāhnasyopasadaḥ kāryāḥ” ityatra
yathā sahāhnā samāpyata iti sāhnaśabdābhihitasya jyoti-
ṣṭomasyaivopasatitvaṃ prakaraṇānurodhenāṅgīkṛtam, tathā “dvādaśā-
hīnasya” ityatra na kutaścidyajñāddhīna iti vyutpatyā ahīnaśabdena
jyotiṣṭomābhidhāyinā sambhavadupasaddvādaśatvamapi prakaraṇānugrahāya
jyotiṣṭomārthamevāṅgīkarttumucitam । tena yadyapi ‘ahna khaḥ kratusamūhe’
ityanuśāsanena samūhasambandhe dvādaśāhakratuvacano'pyayaṃ sambhāvyate,
tathāpi prakaraṇāvirodhāya nañsamāsāśrayaṇameva yuktam । evañca
sati jyotiṣṭome upasaddvādaśatvatritvayorvikalpa eva । na ca
kathaṃ viṣamaśiṣṭo vikalpa iti vācyam । “ekā deyā ṣaḍdeyā
dvādaśa deyāḥ” itivatṣoḍaśigrahaṇāgrahaṇavacca phalabhūyastvārthitvā-
devopapatteḥ । tathā ca sati “tisra evopasadaḥ kāryā” ityeva-
kāro'pi pākṣikadvādaśatvavyāvarttaka eva । tenāhīnaśabdo'yaṃ
prakaraṇānurodhādahorūpaguṇayogādyaugikaḥ । sa ca jyotiṣṭoma-
vacanaḥ । ato dvādaśopasattvamapi tasyaiva vidhīyata iti । evaṃ
prāpte'bhidhīyate—</p>
<sutra>asaṃyogāttu mukhyasya tasmādapakṛṣyeta ।।3. 3. 16।।</sutra>
<pb n="664"/>
<head>siddhāntaḥ</head>
<p>ayamabhiprāyaḥ—bhavedevaṃ yadi nañsamāsānto'yamahīnaśabdo
bhavet । na tvevasti । nañsamāse hi sati naño'vyayatvenodāttasvara-
tvam । avyayasya pūrvapadasya prakṛtisvara ityanuśāsanādahīnapadamā-
dyudāttaṃ prāpnoti । madhyodāttaṃ caitatsamāmnāyate । tacca khapratyayā-
ntatve satyupapadyate । khapratyayasya ca ‘ahnaḥ khaḥ kratusamūhe’ ityahnaḥ
samūhasambandhe kratuvacanatvājjyotiṣṭomasya caikāhasādhyatvenānevaṃrū-
patvādahīnasyeti ṣaṣṭhīśrutyā ahargaṇasambandhāvagamāt dvādaśopasattva-
syotkarṣa eveti । kiñca yadi hi dvādaśopasattāpi jyotiṣṭomasyaiva
tadā prakaraṇādevopasattritvadvādaśatvayorjyotiṣṭomārthatvasiddheḥ sāhnasye-
tyahīnasyeti ca padadvayamanarthakaṃ syāt । ahīnapadavaśāttvahargaṇasambandhe
dvādaśopasatvasyopasattritvasyāpyanuṣaṅgeṇa dvādaśāhakratusambandho mā
bhūditi bhramāpanodārthaṃ sāhnasyeti jyoṣṭomavācakaṃ padamarthavaditi
śrutibalādutkarṣa eva । taduktam—</p>
<lg>
<l>dvādaśatvamahīnena ṣaṣṭhīśrutyaiva saṅgatam ।</l>
<l>ahīno'hassamūhaśca jyotiṣṭome hi sāhnatā ।। iti ।</l>
</lg>
<p>(taṃ. vā., pṛ. 863)</p>
<p>prayojanam—pakṣoktam । sūtrantu-mukhyasya jyotiṣṭomasyā-
hīnaśabdenāsambandhāttasmānmukhyajyotiṣṭomādapakṛṣyeteti ।।</p>
<trailer>ityaṣṭamamahīnādhikaraṇam ।।8।।</trailer>
<pb n="665"/>
<head>atha navamaṃ pratipadadhikaraṇam</head>
<sutra>dvitvabahutvayuktaṃ codanāttasya ।। 3. 3. 17 ।।</sutra>
<head>viṣayasaṃśayasaṅgatayaḥ</head>
<p>jyotiṣṭome śrūyate—“yuvaṃ hi stha/?/ svarpatī iti dvayoryajamā-
nayoḥ pratipadaṃ kuryāt, ete asṛgramindava iti bahubhyo yajamānebhyaḥ”
iti । tatra sandehaḥ—kiṃ jyotiṣṭoma eva niviśete pratipadau ? uta
dviyajñeṣu dvirātrādipūtkraṣṭavyau ? iti । atrāpi śrutiprakaraṇayorviro-
dhāvirodhasaṃśaye'dhikāśaṅkāṃ nivarttayituṃ pūrvanyāyo'tidiśyate ।
yathā jyotiṣṭomasyāhīnaśabdābhidheyatvāsambhavādupasaddvādaśatvavidhā-
namutkṛṣṭaṃ, tathā jyotiṣṭome yajamānadvitvabahutvābhāvāttadyuktaṃ pratipadvi-
dhānamapyutkṛṣyata iti siddhāntenopakramya pūrvapakṣaṃ gṛhṇāti—</p>
<sutra>pakṣeṇārthakṛtasyeti cet ।। 3. 3. 18 ।।</sutra>
<head>pūrvapakṣaḥ</head>
<p>atrāyaṃ pūrvapakṣaḥ—na tāvadatrāhīnaśabdavadaprakṛtayajñasabandhā-
bhidhāyakaḥ śabdo'sti । na ca “dvayoryajamānayoḥ” ityanenaiva śabdena/?/
yajñāntaropasthitiḥ, śābdāśabdayoḥ sambandhāsambhavena lakṣaṇā-
prasaṅgat । nāpi yajamānavaddvitvaśeṣatvenaiva pratipadvidhānam,
<pb n="666"/>
vidhyānarthakyaprasaṅgāt । tena yajamānadvitvanimittakaṃ jyotiṣṭoma-
prakṛtiyāga eva mantraviśiṣṭapratipadvidhānaṃ vaktavyam । na ca
nimittaṃ na sambhavati, naimittikāvaśyakarttavyajyotiṣṭomaprayoge
ekasyāśaktau satyāmaṅgāntaravatkartraikyahānena dvikarttṛkatvopapatteḥ ।
athavā “kṣaume vasānāvagnimādadhīyātām” itivatpatnyabhiprāyeṇa
jyotiṣṭomasyaiva dviyajamānatvopapatternotkarṣaḥ । ato naimitika-
jyotiṣṭomaprayoge ekasyāśaktau satyāṃ yajamānadvitvasyāsambhavātpra-
karaṇa eva mantraviśiṣṭapratipadvidhānamiti । evaṃ prāpte'bhidhīyate—</p>
<sutra>na vā prakṛterekasaṃyogāt ।। 3. 3. 19 ।।</sutra>
<head>siddhāntaḥ</head>
<p>bhavedevaṃ yadi yajamānadvitvabahutve jyotiṣṭome kathamapi sambhavataḥ।
tathāhi—naimittikakāmyasādhāraṇaṃ yajetetyākhyātopāttamupādīyamā-
nakarttṛgatamekatvaṃ vivakṣitamatra pratīyate । na ca tatparityāgakāraṇaṃ
kiñcidasti । na ca naimittikāvaśyakartavyajyotiṣṭomaprayoga
ekasyāsāmarthe satītarāṅgavadekatvaparityāgena dvibahuyajamānatvaṃ
bhaviṣyatīti vācyam । yataḥ śaktyadhīnopādānaṃ khalvaṅgamaśaktyā
hīyate । na ca kartturekatvaṃ śaktyadhīnopādānam । tena yathaikaḥ
śaknuyāttathā kuryāditi naimittike śaktyadhīnamaṅgahīnatvamitarāṅga-
<pb n="667"/>
viṣayaṃ vijñāyate । yathā kālāśaucayorasāmarthye'pi śaktyādhīna-
tvādaparityāgaḥ, tathā kartrekatvasyāpīti । nāpi patnyabhiprāyeṇa
yajamānadvitvam । apatnīkayāganiṣedhe sati patnīsahabhāvasya
nityatvena nimittatvāsambhavāt । na ca “bahubhyo yajamānebhyaḥ”
8ityatra dvipatnyabhiprāyeṇa । nimittatvādaṃśe ‘sarūpāṇāmekaśeṣaḥ’
( pā. sū., 1. 2. 64 ) ityanuśāsane virūpāṇāmekaśeṣaniṣedhāt
tatra ‘pumāṃstriyā’ ( pā. sū., 1. 2. 67 ) iti smaraṇāt bhavatu
yajamānayoriti kathañcidaṃśarūpasyaikaśeṣaḥ । yajamānebhya iti tu
‘pumāṃstriyā’ ityekavacananirdeśāt lakṣaṇānugamābhāvena sambhavatyeva ।</p>
<p>kiñcobhayatrāpi svarasataḥ puṃdvitvabahutvapratītau satyāṃ
striyā saha dvitvapratītirlakṣaṇayā vaktavyā । na ca sambhavantyāṃ gatau
lakṣaṇāśrayaṇamucitam । “kṣaume vasānau” ityatrāgatyā lākṣaṇika-
mapi dvitvamāśritam । na hi tatra dvipuruṣakamādhānaṃ kvacidabhihitam ।
iha tu kulāyayajñasya “etena rājapurohitau yajeyātām” iti
dviyajamānasya kratoḥ prāptatvādbahuyajamānānāñca tritvādīnāṃ vidya-
mānatvāttatsambandhena mukhyārthenaivopapattau na lakṣaṇākāraṇamastī-
tyutkarṣa eva । kiñca “upāsmai gāyatā naraḥ iti pratipadaṃ kuryāt”
iti nityabhūtamapi pratipadantaramatrāsti । tadyadyapatnīkayāganiṣedhena
nityaprāptapatnīsāhitye'pi ekapatnīkaprayogasya naimittikatvaṃ, tadā
<pb n="668"/>
tasya pratipadantarāvaruddhenāpatnīkaprayogābhāvāt nityabhūtapratipada-
ntaravidhānamapyanityameva syāt । nityanaimittikayorviṣamaśiṣṭo vā
vikalpa āpadyeta । yattvaprakṛtakratusambandhe'sya pramāṇaṃ nāstī-
tyuktam, tanna; pratipacchabdādevāvyabhicārāt pratipadyuktakratūpasthitau
satyāṃ yajamānadvitvabahutvavaśena kratuviśeṣapratītisiddhernātra prakaraṇa
eva mantraviśiṣṭapratipadvidhānaṃ, kintu dvibahuyajamānakakratugatīti-
diṣṭapratipadanuvādenaivotkarṣānmantrayorvidhānamiti siddham ।</p>
<p>nanu yajamānasya dvitvasya ca nityatvenānimittatvānmṛṣyāmahe
haviṣā viśeṣaṇamitivat dvitvaviśiṣṭasyaiva yajamānasya bhavatu nimitta-
tvenoddeśyatvam । kintu pratipadapyatra mantravidhānāyoddeṣṭavyā ।
tadatroddeśyabhedādāvṛttilakṣaṇo vākyabhedaḥ । iha tu pratipadā
mantraḥ sambadhyate । yajamānadvitvādīnāṃ nimitte karttavyatā sambadhyate ।
tadayamarthaḥ—pratipanmantrasya karttavyatā yajamānadvitve nimitte
pratyetavyeti । bhinnaviṣayatvāduddeśayorna vākyabhedaḥ । uddeśyatvañca
nimittasya । tanna kiñcidvidhānāyopayujyate । kintarhi ? samantraivā-
nyatra ? vidhīyamānasyākarttavyatājñānāyeti na kiñcidanupapannam ।</p>
<p>prayojanantu—pakṣoktam । sūtrantu—prakṛte jyotiṣṭome
pratipadorvidhānāyogāditi ।।</p>
<trailer>iti navamaṃ pratipadadhikaraṇam ।। 9 ।।</trailer>
<pb n="669"/>
<head>atha daśamaṃ jāghanyadhikaraṇam</head>
<sutra>jāghanī caikadeśatvāt ।। 3. 3. 20. ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayoḥ śrūyate—“jāghanyā patnīḥ saṃyājayanti”
iti । tatra saṃśayaḥ—kimetadvidhānaṃ darśapūrvamāsayoḥ ? uta
paśāviti । prakaraṇaṃ bādhitvā śrutibalenotkarṣaṃ pratipādyedānīṃ
tadapavādaḥ kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi jāghanyeti tṛtīyāśrutyā jāghanyā
guṇabhāvāvagamātpatnīsaṃyājeṣveva jāghanī guṇatvena vidhīyata ityu-
citam, tathāpi darśapūrṇamāsayoḥ patnīsaṃyājānāmājyadravyāvaruddha-
tvātteṣu ca jāghanīvidhāvaṣṭadoṣaduṣṭavikalpaprasaṅgāt “prayājaśeṣeṇa
havīṃṣyabhighārayati” itivadviniyogabhaṅgena jāghanīsaṃskāratvenaiva
patnīsaṃyājā vidhīyanta iti । sā ca lokasthā niṣprayojanatvena
na saṃskārārhā, nāpi darśapūrṇa māsayoḥ kṛtopayogapaśvekadeśabhūtā
saṃskārārha jāghanī samasti । nāpi jāghanyaiva paśvapekṣā, ekadeśa-
dravyāṇāmaprayojakatvasya sthitatvāt । tenāgnīṣomīyapaśuyāgagataiva
kṛtaprayojanā pratipattirūpasaṃskārasāpekṣā patnīsaṃyājaiḥ pratipādyata
<pb n="670"/>
ityutkarṣa eva । kiñcaivaṃ satyagnīṣomīyapaśāvatideśaprāptānāṃ patnī-
saṃyājānāṃ jāghanīpratipatyarthatvena dṛṣṭārthatvaṃ sāmavāyikatvañca
bhavati । itarathā prakṛtāvivādṛṣṭārthatvamārādupakārakatvañca । adṛṣṭārtha-
tvācca dṛṣṭārthatvam, ārādupakārakatvācca sāmavāyikatvaṃ balīyaḥ ।
tathā jāghanyā patnīsaṃyājavidhāne sannihitasvapadārthaviṣayo vidhirbha-
vati । patnīsaṃyājeṣu ca jāghanīvidhāne vyavahitaparapadārthaviṣayo
vidhiriti । sannihitārthavidhisambhave ca na viprakṛṣṭārthavidhānamitya-
to'pyutkarṣaḥ patnīsaṃyājānām । teṣāmagnīṣomīye paśāvatideśenaiva
prāptatvāt, kintu darśapūrṇamāsayoḥ śrutamidaṃ vākyamagnīṣomīye paśā-
vatideśaprāptān patnīsaṃyājān jāghanīsaṃskāratvena vidadhātī-
tyutkarṣaḥ । tena darśapūrṇamāsayoradṛṣṭārthameva patnīsaṃyājā/?/ anuṣṭhīyante ।
agnīṣomīye tu pratipattitvena dṛṣṭārthameva । tasmājjāghanyā utkarṣa-
kāraṇamagnīṣomīya eva tasyāḥ kṛtopayogapaśvekadeśatvamiti । evaṃ
prāpte'bhidhīyate—</p>
<sutra>codanā vāpūrvatvāt ।। 3. 3. 21. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi jāghanī patnīsaṃyājasaṃskāryatve-
na pratīyate । kintarhi ? tṛtīyāśrutyā patnīsaṃyājaguṇatvenaivopā-
<pb n="671"/>
dīyamānā pratīyate । na ca prayājaśeṣavaddvitīyārthe tṛtīyeti
vaktavyam । kṛtaprayojanadravyaikadeśatvānavagamāt । prayājaśeṣo hi
kṛtaprayojanadravyairakadeśabhūta eva prayājaśeṣaśabdādavagamyate । tena tasya
pratipattirūpasaṃskārāpekṣitvādbhavatu dvitīyārthe tṛtīyā, jāghanī
tvatrāpūrvaiva vidhīyate । taduktam—</p>
<lg>
<l>jāghanyuddiśyamānā syātsaṃskāryātkarṣakāraṇam ।</l>
<l>ihopādīyate'ṅgatvādyāgeṣvājyavadeva sā ।। iti ।</l>
</lg>
<p>(taṃ. vā., pṛ. 869)</p>
<p>na ca prakṛtāvājyena saha vikalpabhiyā yatra kṛtaprayojana-
dravyaikadeśabhūtā jāghanī paśuyāge tatraivāyaṃ vidhirutkṛṣyata iti
vaktavyam । vikalpasyāpi pramāṇabalāyātasya viniyojakabhaṅge-
notkarṣakāraṇāsambhavāt । evañca sati pramāṇabalāyātaṃ prakṛtāviva
vikṛtāvapyadṛṣṭārthatvaṃ patnīsaṃyājānāṃ na doṣāya । nāpi parapadārtha-
vidhānadoṣaḥ । sarvatraiva viśiṣṭavidhigauravabhayātpadārthotkarṣe sati
parapadārthavidhānasyālaṅkārārthatvāt । nanu prakaraṇe'pi patnīkartṛka-
yāgānuvādena jāghanīvidhāne viśiṣṭānuvādādvākyabhedaḥ prāpnoti ।
maivam; śabdatātparyaṃ vināpyadhikārādeva patnīsambandhiviśeṣita-
yāgaprāpteḥ । tathā ca yatsaṃyājayati, tajjāghanyetyetāvatyeva
vidhīyamāne patnīsaṃyājānāmeva prāptatvānna viśiṣṭānuvādadoṣa iti ।</p>
<pb n="672"/>
<p>idantviha vaktavyam—kathaṃ sāmānyavihitenājyena viśeṣavi-
hitāyā jāghanyā vikalpaḥ ? sarvatra sāmānyaviśeṣaśāstrayorbādhya-
bādhakabhāvābhāvaprasaṅgāt । naitat; dvayoreva viśeṣaśāstratvāviśeṣāt ।
tathāhi—yadi khalvājyavidhau yajñāyetyetāvanmātraṃ śrūyeta atra ca
patnīsaṃyājarūpo viśeṣastadā bhavatyeva sāmānyaviśeṣanyāyaḥ ।
kintu “sarvasmai vā etadyajñāya gṛhyate yaddhruvāyābhājyam” iti
yajñāyeti sāmānyamabhidhāyāpi punastatsamānādhikaraṇasarvaśabdo-
ccāraṇam । tenaitajjñāyate-tadutpattiśiṣṭadravyānavaruddhaprakṛtasakala-
yāgaviṣayatvamevādhyayanavidhyabhimataṃ yajñaśabdasyeti । tena dvayorapi
viśeṣaviṣayasyā/?/dvikalpa iti ।</p>
<p>prayojanam—pūrvapakṣe kevalājyadravyakameva darśapūrṇamāsayoḥ
patnīsaṃyājānuṣṭhānam । siddhānte tu jāghanyā saha vikalpenānuṣṭhāna-
miti । sūtrantu—jāghanyā eva codanā vidhānamapūrvatvāt
prayājaśeṣavaddravyaikadeśatvenāpratītapūrvatvādityarthaḥ ।।</p>
<trailer>iti daśamaṃ jāghanyadhikaraṇam ।। 10 ।।</trailer>
<pb n="673"/>
<head>athaikādaśaṃ santardanādhikaraṇam</head>
<sutra>sarntanaṃ prakṛtau krayaṇavadanarthalopāt syāt ।।3.3.24.।।</sutra>
<head>viṣayasaṃśayasaṅgatayaḥ</head>
<p>jyotiṣṭome'dhiṣavaṇaṇalake prakṛtya śrūyate—“dīrghasome
santṛdyāddhṛtyā” iti । tatra sandehaḥ—kiṃ santardanaṃ jyotiṣṭoma
eva ? ahosviddīrghakāleṣu someṣu ? iti । śrutyā saha prakaraṇasya
virodhāvirodhau pratipādyedānīṃ vākyaprakaraṇayorvirodhāvirodhau
vicāryete । atra yadyapi “dīrghasome santṛdyāt” iti saptamīśruti-
rasti, tathāpi śeṣiṇi khalviyaṃ saptamī । na ceyamadhikaraṇābhi-
dhāyinī guṇavibhaktiḥ pradhānyarūpaṃ śeṣitvaṃ vadati । adhikaraṇa-
tvañca tadabhidheyaṃ na karmaṇassambhavati । ataḥ śruterasamatvāt
“amāvāsyāyāṃ pūrvedyurvediṃ karoti” itivadvākyalakṣaṇa evāyamanvaya
iti vākyaprakaraṇavirodhāvirodhacinteyamiti ।</p>
<head>pūrvapakṣaḥ</head>
<p>atrāyaṃ pūrvapakṣaḥ—na tāvatsantardanaṃ nāma prakṛtakarmasambandhā-
narhamarthāntaram । kintarhi ? abhipūyamāṇasomādhāraphalakayordī-
rghārthamekasyoparyaparasya sthāpanam । tattāvatprakaraṇe sambhavatyeva । na
ca prakṛtasya karmaṇo dīrghasomatvaṃ na sambhavati । somo hi jyoti-
<pb n="674"/>
ṣṭomaḥ । sa ceṣṭipaśubandhādyapekṣayā dīrghakālatvāddīrgha eva । nanu
“asantṛṇṇe bhavataḥ” ityasantardanamapi phalakayoḥ śrūyate । satyam ;
ata eva vrīhiyavavadvikalpo bhaviṣyati । evañca sati vākyapraka-
raṇayoravirodho bhavati । na ca svalpasomatvājjyotiṣṭomasya
phalakayordārḍhyārthamasantardane'pi abhiṣavasambhavātsantardanavidhāna-
manarthakamiti vācyam । krayaṇavadupapatteḥ । yathā hi svalpatvena
somasyālpamūlyatve'pi ekayāpi gavā krayaṇasiddhau vāsaḥprabhṛtīnāṃ
vidhānādabhyudayakārīti vijñāyate, tathā phalakāsantardane'pi
somābhiṣavasiddhau santardanavidhānādavagaptyate santardanena dṛḍhīkṛta-
yoreva phalakayoḥ somābhiṣavo'bhyudayakārī bhavatīti । tasmā-
tsantardanaṃ prakṛtau jyotiṣṭoma eva vidhīyate, na tūtkṛṣyata iti ।
evaṃ prāpte'bhidhīyate—</p>
<sutra>utkarṣo vā grahaṇādviśeṣasya ।। 3. 3. 25. ।।</sutra>
<p>ayamabhiprāyaḥ—bhavedevaṃ yadīṣṭipaśubandhādyapakṣayā somasya
dīrghatvamatra pratīyate । na tvetadasti, vijātīyatvāt । sarvatra khalu
sajātīyavyāvartanena viśeṣaṇamarthavadbhavati । vijātīyasya viśeṣasya
padopāttajātivyāvarttitatvāt । yathā paṭaḥ śukla iti paṭatvenaiva
paṭajātivyāvṛttau kṛṣṇādipaṭāntaravyāvṛttiphalameva śuklaviśeṣaṇam ।
na cātra somayāgāntarasyābhāvādvijātīyāpekṣayāpi kathañciddīrghatva-
<pb n="675"/>
mavadhāryate, yadi śabdā/?/pātta eva vijātīyo bhavet । na cātreṣṭipaśu-
bandhādayaḥ kenacicchabdenopāttāḥ pratīyante । tenāgniṣṭomasaṃsthasyaiva
jyotiṣṭomasya pratītiḥ । etasya dviṣaṣṭyabhyāsarūpatvena svalpatvā-
dukthyādisaṃsthāntarāṇāñcādhikagrahaṇavivṛdhyā dīrghatvāt satrādī-
nāñca jyotiṣṭomavikārāṇāmanekāhasādhyānāṃ pratyahamāvṛtyā graha-
camasānuṣṭhānena sutarāṃ dīrghatvāddīrghasomeṣu vākyena vidhīyamānaṃ
santardanaṃ prakaraṇaṃ bādhitvā teṣvevotkṛṣya vidhīyate । taduktam—</p>
<lg>
<l>dṛṣṭvā hrasvaṃ sajātīyaṃ dīrghabuddhiḥ pravarttate ।</l>
<l>tasmātsomasya dīrghaṃtvaṃ bhavetsomāntarekṣayā ।। iti ।</l>
</lg>
<p>( taṃ. vā., pṛ. 872 )</p>
<p>nanu karmadhārayasamāsapakṣe hyevaṃ bhavati । yadā tu dīrghasya
yajamānasya somo dīrghasoma iti ṣaṣṭhītatpuruṣasamāsāśrayaṇam, tadā
prakaraṇa eva santardanavidhānopapatternotkarṣa iti । maivam ; ṣaṣṭhyartha-
lakṣaṇāyā vilambitapratītestatpuruṣasamāsātsamānādhikaraṇatvena
śīghrapratīteḥ karmadhārayasamāsasya balīyastvāt । tasmātsarveṣveva
dīrghasomeṣūtkarṣa iti siddham । nanūkthyādisaṃsthāsu grahapātravivṛddhā-
vapi triparvadaśamuṣṭiparamitasyaiva somasyābhiṣavātsantardanamadṛṣṭārthameva
bhavet, “dhṛtyā” ityarthavādānupapatteśca । adhikasomābhiṣave hi
/?/raṇāśaṅkāyāṃ dhāraṇāśāsanāddhāraṇārthavādopapatteḥ । tena yatraiva
<pb n="676"/>
satrādiṣu pratyahaṃ triparvadaśamuṣṭiparimitasya somasyābhiṣavastatraiva
santardanasya dṛṣṭārthatvamarthavādopapattiśceti teṣvevotkṛṣya vidhānaṃ
yuktamiti । maivam ; tathāhi—somastāvaddvividhaḥ, svalpaparvā
dīrghaparvā ca । tayośca prayojanavaśādupādāne pradānavivṛddheśca pradeya-
vivṛddhimantareṇāsambhavādarthāddīrghaparvā grahīṣyate । tathā satyabhiṣota-
vyasomātirekātsantardanamapi dṛṣṭārtham, arthavādaścopapanno bhaviṣyati ।
triparvadaśamuṣṭiparimāṇātikramaśca na bhaviṣyatīti kimanupapannam ?</p>
<p>nanvevaṃ tarhi prakaraṇa eva dīrghasomasya vidyamānatvādukthyādi-
saṃsthāsveva niveśo'sya bhaviṣyati । kiṃ satrādiṣvanekāheṣūtkarṣagra-
haṇeneti । ucyate—syādevaṃ yadi saṃsthāsu vyavasthāpakaṃ prakaraṇaṃ
bhavet । na tāvatprakaraṇam, agniṣṭomasaṃsthasya hi jyotiṣṭomasya
prakaraṇaṃ, na saṃsthāntarāṇām ; teṣāṃ vikṛtitvena prakaraṇābhāvāt ।
nāpi kramaḥ, tatsannidhipāṭhābhāvāt । vākyasya ca dīrghasomollekhena
pravṛttasya sarvasādhāraṇatvāt । tena yathā “ya etenāniṣṭvāthānyena
yajeta” ityatronyaśabdo na saṃsthāmātraviṣayaḥ, kintvagniṣṭomavyati-
riktasakalasomayāgaviṣayaḥ । tathā dīrghasomaśabdo'pyagniṣṭomavyati-
riktasakalasomayāgaviṣaya eveti । taduktam—</p>
<lg>
<l>agniṣṭomānyamātre hi dīrghaśabdo'vakalpate ।</l>
<l>ato'nyenetivattasmātsaṃsthākratvantaragrahaḥ ।। iti ।</l>
</lg>
<p>( taṃ. vā., pṛ. 875 )</p>
<pb n="677"/>
<p>tena yadetadbhāṣyakāreṇoktam—prakaraṇānugrahāya saṃsthāsveva
niveśa iti taddhiyameva ।</p>
<p>prayojanam—pūrvapakṣe agniṣṭome'pi santardanānuṣṭhānam ।
siddhānte tu tadvyatiriktasomayāgeṣviti । sūtrantu—prakṛtajyoti-
ṣṭomādutkarṣa eva santardanasya vākyena dīrghasomaviśeṣagrahaṇāditi ।।</p>
<trailer>ityekādaśaṃ santardanādhikaraṇam ।। 11 ।।</trailer>
<head>atha dvādaśaṃ pravargyādhikaraṇam</head>
<sutra>saṃkhyāyuktaṃ kratoḥ prakaraṇātsyāt ।। 3. 3. 32 ।।</sutra>
<head>viṣayasaṃśayasaṅgatayaḥ</head>
<p>jyotiṣṭome pravargyaṃ prakṛtya śrūyate—“na prathamayajñe pravṛñjyāt
dvitīye vā tṛtīye vā pravṛñjyāt” iti । tatra sandehaḥ—kiṃ
jyotiṣṭome sarveṣveva prayogeṣu na pravarjitavyam ? uta prathame prayoge
pratiṣedhaḥ ? iti । pūrvaṃ vākyaprakaraṇayorvirodhe prakaraṇāmnātasya
vākyenotkarṣātprakaraṇabādhaṃ pratipādyedānīmutkarpe'pi vākyena prakaraṇasya
bādhaḥ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“na prathamayajñe pravṛtrjyāt” iti śrūyate ।
<pb n="678"/>
/?/dhikaraṇaśca prathamaśabdaḥ “eṣa vāva prathamo yajñānām” ityatra
jyotiṣṭomaviṣayo vedenaivābhyanujñātaḥ । prayogavācitve tu prathamaśabda-
sya yajñasāmānādhikaraṇyaṃ viruddhyeta । na hi prayogo yajñaḥ, tadanu-
ṣṭhānarūpatvāt । lakṣaṇāśrayaṇe tu lakṣaṇaiva doṣaḥ । na hi prathama-
śabdasyāpi yajñaparatve lakṣaṇādoṣaḥ । evañca sati niṣedhavākyasya
prakaraṇena saha sāmañjasyaṃ bhavati । nanu “yatpravargyaṃ pravṛñjanti”
iti yadyapyanārabhya śrūyate, tathāpi “purastādupasadāṃ pravargyeṇa
pracaranti” iti vākyenāpāditajyotiṣṭomasambandho'yam । niṣedhasya
tu sarvaprayogasambandhe sati tasya niravakāśatvameva syāt । maivam ;
etadvidhiprāptipūrvakatvānniṣedhasya ṣoḍaśigrahaṇāgrahaṇavadvikalpenaivāva-
kāśopapatteḥ । tasmātprathamasaṃkhyāyuktaṃ pravargyapratiṣedhanaṃ sarvaprayoga-
yuktasyaiva kratorjyotiṣṭomasya prakaraṇe syāditi । evaṃ
prāpte'bhidhīyate—</p>
<sutra>naimittikaṃ vā kartṛsaṃyogālliṅgasya tannimittatvāt
।। 3. 3. 33. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi prathamaśabdo jyotiṣṭomamabhida-
dhyāt । kintarhi ? kartturapravṛttasyādyamanuṣṭhānaṃ prathamaśabdenābhidhīyate
etacca lokasiddhameva । na hyāvṛtyā bhojanaṃ prathamaṃ bhojanamityucya/?/te,
<pb n="679"/>
āvṛtto vā yajñaḥ prathamo yajña ityabhijīyate । tadyogādanyatra
prathamaśabdo lākṣaṇikaḥ । tena kratāvapi prathamaśabdaḥ prathamānuṣṭhāna-
yogāllākṣaṇika eva । tatra “na prathamayajñe pravṛñjyāt” ityatra kiṃ
yajñaśabdānurodhena prathamaśabda eva yajñalakṣaṇārtho bhavatu ? prathamaprayo-
gaśabdānurodhena vā yajñaśabda eva prathamānuṣṭhānalakṣaṇārtho bhavatviti
sandehe “yo hotā so'dhvaryuḥ” itivatprathamoccaritaprathamaśabdānurodhena
yajñaśabda eva prayogalakṣaṇārtho yuktaḥ । na hyanyatra prathamaprayogasya
niṣedhanimittatā sambhavati, yena prathamapratīto'pi hīyeta । “eṣa vāva
prathamo yajñānāṃ yajjyātiṣṭomaḥ” iti jyotiṣṭomasamānādhikaraṇena
prathamoccaritena epaśabdena samabhivyāhṛtaḥ prathamaśabdo yuktaṃ yallakṣa-
ṇayā'pi karmaparo bhavatīti ।</p>
<p>nanu bhavatu prathamaśabdasyānuṣṭhānavacanatvam, yajñaśabdasya ca
lakṣaṇayā tatparatvam, jyotiṣṭomaprathamaprayogatvantu kutaḥ ? prakaraṇasya
vākyena bādhitatvāt । ucyate—syādevaṃ yadyayaṃ vidhirbhavet ।
kintarhi ? niṣedho'yam । sa ca prāptyapekṣaḥ, prāptiśca pravargyasya
“purastādupasādāṃ pravargyeṇa pracaranti” iti upasatpūrvabhāvaniyamā-
tsomayāgādanyatropasadāmabhāvāttatrāpi ‘prakṛtau vādviruktāt’ ityanena
nyāyena jyotiṣṭomaviṣayatvameva । kiñca prāthamyanimittako'yaṃ
niṣedhaḥ, prāthamyañca “eṣa vāva prathamo yajñānām” iti vedena jyoti-
<pb n="680"/>
ṣṭomasyaiva niyatam । tena vākyena prakaraṇaṃ bādhitvā jyotiṣṭoma-
prathamaprayoga eva pravargyapratiṣedha iti siddham । taduktam—</p>
<lg>
<l>yadi prathamaśabdo'yaṃ nāma syājjyotiṣaḥ svataḥ ।</l>
<l>tata evaṃ bhavedeṣa prayogasya tu vācakaḥ ।। iti ।</l>
</lg>
<p>( taṃ. vā., pṛ. 877 )</p>
<p>nanu taittirīyaśākhāyāṃ jyotiṣṭomaprakaraṇa evaṃ śrūyate—
“agniṣṭome pravṛṇakti” iti । tasya tarhi kiṃviṣayatvam ? na tāva-
dagniṣṭomadvitīyatṛtīyādiprayogaviṣayatvam, tatra ca pravṛṇaktīti
sāmānyavacanenaiva prāptatvāt । nāpi prathamaprayogaviṣayatvam, tatrāpi
sāmānyavacanenaiva prāpteḥ । aprāptau satyāṃ prāptipūrvakasya
niṣedhasyāsambhavāt । nāpi tatraiva vikalpaprayojanenārthavatvam,
sāmānyavacanenaiva vikalpasyāpi siddhatvāt । “agniṣṭome pravṛṇakti”
iti kathamasyārthavatvamiti vaktavyam । taducyate—agniṣṭoma-
prathamaprayoge vyavasthitavikalpārthametadvacanamiti brūmaḥ । na ca
sāmānyavacanenaiva tathābhūtavikalpasiddhiriti vācyam । yataḥ
pratiṣedhenāgniṣṭomamātraviṣayatvenānumataprāmāṇye'pi sāmānyavidhistā-
vadavaśyaṃbhāvanīyaḥ, anyathā vikalpāsambhavāt । tatra yadi
pratiṣedho'pi vidhivadekaprayogasādhāraṇaḥ syāt, tadā vidhiniṣedha-
postulyaviṣayatvādavyavasthayopādānavarjane syātām । yathā
<pb n="681"/>
prathamaikaprayogaviṣayaḥ pratiṣedhastadā tadgatasāmānyavidhibādhenaiva
niṣedhasya caritārthatvāt vyavasthitaviṣaya eva vikalpaḥ । prathama-
prayoge pravargyānanuṣṭhānam, dvitīyādiprayoge pravargyānuṣṭhānameva ।
evañca sati “agniṣṭome pravṛṇakti” ityasya dvitīyatṛtīyāgniṣṭoma-
prayoge sāmānyavacanenaiva pravargyasya prāptatvāttatra niravakāśamidaṃ
vacanam । niṣedhastu tameva prathamaprayogaṃ vikalpārthamālambate । tatra
caikaviṣayatvādeva vidhiniṣedhayorvyavasthāyā asambhavātpuruṣabheda-
māśritya vyavasthita eva vikalpaḥ paridṛśyata iti । so'pi
ca śrotriyānūcānabrāhmaṇaviṣaya eva । evaṃ hi śrūyate—“kāmantu
yo'nūcānaḥ śrotriyaḥ syāttasya pravṛñjyāt” iti । atra karttṛviśeṣo-
pādānena “agniṣṭome pravṛṇakti” ityasyānyatraivopasaṃhārāttenāgniṣṭoma-
prathamaprayoge śrotriyabrāhmaṇasyaiva vikalṣaḥ aśrotriyabrāhmaṇa-
kṣatriyāvaiśyānāntu nityaṃ karaṇameva । tasmāt prathamaṃ “yajamāno-
'tirātreṇa yajeta” iti śravaṇādyadyapyatrirātrasyāpi pākṣika-
prathamaprayoganimittā niṣedhaprāptiratideśato'sti, tathāpyagniṣṭomanimi-
ttasya pravargyavidhānasya nimittatābhāvena tatrāsambhavānnityama-
nuṣṭhānameva । anyāsu tu vikṛtiṣu nitmamevānuṣṭhānamiti ।</p>
<p>prayojanam—pakṣoktam । naimittikaṃ pravargyapratiṣedhanaṃ karttuḥ
prathamapravarttakanaimittikam । kasmāt ? liṅgasya prathamaśabdagatābhi-
<pb n="682"/>
dhānasāmarthyasya tannimittatvāt । karttuḥ prathamapravartananimittatvāditi
sūtrārthaḥ ।।</p>
<trailer>iti dvādaśaṃ pravargyādhikaraṇam ।। 12 ।।</trailer>
<head>atha trayodaśaṃ peṣaṇādhikaraṇam</head>
<sutra>pauṣṇaṃ peṣaṇaṃ vikṛtau pratīyetācodanātprakṛtau ।।3.3.34.।।</sutra>
<p>darśapūrṇamāsayoḥ samāmananti—“taptmā/?/tpūṣā prapiṣṭabhāgo'-
dantako hi saḥ” iti । tatra sandehaḥ—kiṃ pauṣṇaṃ peṣaṇaṃ prakṛtau ?
uta vikṛtau ? iti । ayañca vicāraḥ pūrvoktasantardananyāyenaiva
gatārthaḥ । yato na hi darśapūrṇamāsayoḥ pūṣā nāma devatā samasti ।
na ca lakṣaṇayā darśapūrṇamāsadevatavānena pratipādyate । “adantako
hi” iti hetuvannigadasamavāyāt । na hyagnyādīnāmadantakatvaṃ
vede purāṇe vā kvacitpratītam । pūṣṇastvadantakatvaṃ vede purāṇe ca
pratīyate । asti ca vikṛtau tasya tasya haviṣaḥ pūṣā devatā ।
ato'rthavattvāttatraiva vākyabalena peṣaṇamutkṛṣyate । tadayaṃ pūrvanyāya-
siddho'pyartha uttaravicāradvayārthaṃ saṅkīrtyata iti mantavyam ।</p>
<p>sūtrantu—pūrvasambandhipeṣaṇaṃ vikṛtāvutkṛṣyeta । prakṛtau tasyā-
codanā avidhānamityarthaḥ ।।</p>
<trailer>iti trayodaśaṃ peṣaṇādhikaraṇam ।। 13 ।।</trailer>
<pb n="683"/>
<head>atha caturdaśaṃ peṣaṇasya caruviniyogādhikaraṇam</head>
<sutra>tatsarvārthamaviśeṣāt ।। 3. 3. 35. ।।</sutra>
<head>viṣayasaṃśayasaṅgatayaḥ</head>
<p>pauṣṇaṃ peṣaṇaṃ prakṛtau śrūyamāṇaṃ vikṛtāvityuktam । tatra
sandehaḥ—kiṃ carau paśau puroḍāśe ca ? uta carāveva ? iti ।
prakaraṇaṃ bādhitvā vākyabalenotkarṣaṃ pratipādyedānīmutkṛṣṭasyaiva
peṣaṇasya prasaṅgādviśeṣaścintyate । atrāyaṃ pūrvapakṣaḥ—“tasmātpūṣā
pratiṣṭabhāgo'dantako hi” ityaviśeṣapravṛttamidaṃ vākyaṃ yadyatpūṣadevatyaṃ
havistatra tatra peṣaṇaṃ vidadhāti । pūṣadevatyaścaruḥ puroḍāśaḥ paśu-
śca । tena triyate'sandigdhameva peṣaṇamiti । na cāpiṣṭena puroḍāśā-
sambhavāt puroḍāśe peṣaṇavidhānamanarthakam । anyārthapiṣṭakriyārthi-
tvenāpi puroḍāśasiddhau prayogagatānuṣṭhānaphalatvenaiva virodhāt ।
ataścarau puroḍāśe paśau cāviśeṣātsarvatraiva peṣaṇamiti । evaṃ
prāpte'bhidhāyate—</p>
<sutra>carau vārthoktaṃ puroḍāśe'rthavipratiṣedhātpaśau na syāt
।। 3. 3. 36 ।।</sutra>
<head>siddhāntaḥ</head>
<p>puroḍāśe paśau ca peṣaṇaṃ na bhavati । tathāhi—puroḍāśe
<pb n="684"/>
tāvatprayāgagatānuṣṭhānārthamapi vidhānamanarthakam । atideśādeva
prayogagatapeṣaṇasya prāptatvāt । nāpi paśau, (?) avattasyaiva peṣaṇe-
na virodhaparihāraḥ, avadānasya pṛthakpadārthatvābhāvāt । na tvavadānaṃ
nāma pṛthak padārthaḥ karttavyatvena vidhīyate । kintu sviṣṭakṛdādi-
śeṣakāryavaśena ekadeśaprakṣepeṇa pradānāvagamāttasya cāvadānamanta-
reṇāsambhavādekadeśapradānākṣiptāvadānānuvādena dvitvamātraṃ vidhī-
yate । na pradhānasyaivāyamāropo (?) yadavadānaṃ nāma । na caikasmi-
nnupakrānte padārthe padārthāntareṇa vyavadhānaṃ vidhiranumanyate । ato-
'nyatrāvadānānantaraṃ peṣaṇaṃ sambhavatīti hṛdayasyaiva peṣaṇaṃ vaktavyam ।
tathā ca sati hṛdayāpādānakamavadānaṃ “utsādanadeśādavaghyati”
iti vicchedadeśādavadānamiti vipratiṣedhāt na paśāvapi peṣaṇa-
miti । nanu carāvapi vipratipedho'sti । viśadaśuddhau-
danavacanatvāccaruśabdasya, peṣaṇe ca sati vaiśadyavināśāt ।
maivam ; anavastrāvitāntarūṣmasiddhatvavacano hi caruśabdaḥ । tena
pākaviśeṣasyaiva caruśabdapravṛttinimittatvāttasya ca viśadasiddha-
yoraviśeṣātpiṣṭapakvasyāpi carutvāvirodhaḥ । tena prāptivipratiṣe-
dhayorabhāvāccarāveva peṣaṇavidhānamiti siddham । na ca vācyam—
yathā puroḍāśe tathā carāvapyatideśaprāptameva peṣaṇaṃ na vidheyamiti ।
yataḥ puroḍāśārthapiṇḍaniṣpattiḥ khalu dvāramasya prakṛtau, na
<pb n="685"/>
carustaṇḍulamātreṇa niṣpadyate । tena dvārābhāvātkṛṣṇaleṣvivāvaghātaḥ
peṣaṇaṃ nivṛttamapi punaradṛṣṭārthaṃ pratiprastūyata iti nānupapannam ।</p>
<p>prayojanam—pūrvapakṣe carau paśau ca peṣaṇam । siddhānte tu
carāveveti । sutrantu—carāveva peṣaṇaṃ vidhīyate, na puroḍāśe, ati-
deśaprāptatvāt । na paśau, arthavipratiṣedhādityarthaḥ ।।</p>
<trailer>iti caturdaśaṃ peṣaṇasya caruviniyogādhikaraṇam ।। 14 ।।</trailer>
<head>atha pañcadaśaṃ peṣaṇasyaikadevatye niveśādhikaraṇam</head>
<sutra>ekasminnekasaṃyogāt ।। 3. 3. 39 ।।</sutra>
<head>viṣayasaṃśayau</head>
<p>pauṣṇaṃ peṣaṇaṃ vikṛtau bhavati carāvevetyuktam । athedānīmidaṃ
sandihyate—kimekadevatye pauṣṇa etadbhavitumarhati ? uta dvide-
vatye ? iti । udāharaṇam—rājasūya uttare trisaṃyukte somā-
pauṣṇa ekādaśakapāla aindrāpauṣṇaścaruḥ । somāpauṣṇasya puroḍā-
śatvenātideśaprāptatvātpeṣaṇasyedaṃ prasaktānuprasaṅgena vicāryate ।
tatraikasminneva pūṣṇi devatāyāṃ peṣaṇaṃ karttavyam । pūṣetyekavacanenaika-
syaiva pūṣṇaḥ saṃyogāt । “āgneyaṃ caturddhā karoti” ityekasminne-
<pb n="686"/>
vāgnau devatāyāṃ caturddhākaraṇamiveti । kiñca pūrvapakṣe pākavaiṣamyaṃ
bhavet । yataḥ pūṣṇo bhāgastāvadavaśyaṃ piṣṭvā paktavyaḥ । indrasya ca
taṇḍulātmaka eva । na ca mṛdukaṭhinayoḥ pākasāmyaṃ samasti ।
atha vaiṣamyapraśamanārthamindrasyāpi bhāgaḥ piṣyeta, tato bhāgasaṅkara-
ssyāt । taduktam—</p>
<lg>
<l>piṣyādarddhaṃ samastaṃ vā dvidevatye carau bhavāna ।</l>
<l>pūrvasmin bhāgavaiṣamyaṃ parasmin bhāgasaṅkaraḥ ।। iti ।।</l>
</lg>
<p>( taṃ. vā., pṛ. 883. )</p>
<p>iti siddhāntenopakramya pūrvapakṣaṃ gṛhṇāti—</p>
<sutra>api vā sadvitīye syāddevatānimittatvāt ।। 3.3.41 ।।</sutra>
<head>pūrvapakṣaḥ</head>
<p>atrāyaṃ pūrvapakṣaḥ—“pūṣā pratiṣṭabhāgaḥ” ityatra pūṣasadbhāvani-
mittaṃ hi peṣaṇamavagamyate । na tu pūṣaviśeṣitahavirnimittam ।
nāpi pūṣaviśeṣitayāgasambandhihavirnimittam । tathā sati dvidevatyasya
haviṣo dvidevatyasya vā yāgasyānyasāpekṣadevatābhāvena pūṣṇā
viśeṣṭuma/?/śakyatvānna bhavatyeva peṣaṇam । yadā tu pūṣasadbhāvamātrani-
mittamidaṃ peṣaṇam, tadā dvidevatye'pi pūṣṇo bhāvāttadupalakṣitasya
‘samaṃ syāt’ iti nyāyenārtharūpasya vidyamānatvāddvidevatye'pi peṣaṇaṃ
yuktam ।</p>
<pb n="687"/>
<p>taduktam—</p>
<lg>
<l>haviṣo yadi pauṣṇasya tadyāgāṅgasya vā bhavet ।</l>
<l>anuktatvāddvidevatye na bhavetpeṣaṇaṃ tataḥ ।। iti ।</l>
</lg>
<p>( taṃ. vā., pṛ. 885 )</p>
<p>na cāgneyacaturddhākaraṇavannirapekṣapūṣadevatāsambandhinyeva haviṣi
peṣaṇamiti vācyam । yatastatra taddhitāntamāgneyapadam । na ca
sāpekṣā taddhitasyotpattiriti yuktaṃ nirapekṣāgnidevatya eva caturddhā-
karaṇam । na ceha taddhitāntatvamastīti vaiṣamyam । nanu
“indrapītasya bhakṣayāmi” ityatra samāso'pi sāpekṣasyāniṣiddha eva ।
“pūṣā prapiṣṭabhāga” iti ca samāsa eva । ataḥ kathaṃ dvidevatyasya
grahaṇam । ucyate—prapiṣṭabhāgaśabdo hi samāsānto na tu pūṣeti
prathamāntaṃ padam । ataḥ pūṣṇo'samastatvātsāpekṣatve'pi na virodhaḥ ।
nāpi pauṣṇabhāgapeṣaṇe pākavaiṣamyam । arddhapakve taṇḍule piṣṭanikṣe-
peṇa pākasāmyopapatteḥ । athavā asambhavena vibhinnasthālīpākādeva
pākasya sāmyaṃ bhaviṣyatīti sadvitīye'pi pūṣṇi pūṣasadbhāvamātrani-
mittatvātpeṣaṇaṃ kartavyameveti । evaṃ prāpte'bhidhīyate—</p>
<sutra>ekasminvārthadharmatvādaindrāgnavadubhayorna syādacoditatvāt
।। 3. 3. 44 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pūṣasadbhāvanimittaṃ peṣaṇaṃ
<pb n="688"/>
bhavet । na tvevamasti, nimittasyāpratītatvāt । kintarhi ?
“pūṣā prapiṣṭabhāgaḥ syāt” iti vākyātpūṣabhāganimittametatpeṣaṇaṃ
pratīyate । na ca tadapi sambhavati, devatāyā mukhya evāsambhavāt ।
bhajasevāyāmityasmātkarmasādhano'yaṃ bhāgaśabdaḥ । bhajyate sevyata
ityarthaḥ । na ca devatā haviḥ sevate, devatāyā bhoktṛtvasya navame
niṣedhāt । tena lākṣaṇiko'yaṃ bhāgaśabdaḥ । yaddhi yaduddeśena
tyajyate tattena bhajyata iti lokasiddham । tena mukhyabhajanatvāsa-
mbhavāttatpūrvabhāvyuddeśatyāgo lakṣyate । tenāyamarthaḥ—pūṣaṇamuddiśya
yaḥ tyajyate sa pūṣṇo bhāgaḥ । na caindrāpauṣṇaṃ haviḥ pūṣaṇamuddiśya
tyajyate, indrapūṣavyāsaṅgitvāduddeśasya । tenaitatpeṣaṇaṃ pūṣamātraprayuktaṃ
na, nāpi tadbhāgaprayuktam । kintu taduddeśatyāgarūpayāgadvāreṇa
yāgāpūrvaprayuktam ।</p>
<p>taduktam—</p>
<lg>
<l>na hyeṣa devatādharmo na tadbhāgasya gamyate ।</l>
<l>pūṣadevatyayāgārthaṃ dharmastveṣa pratīyate ।। iti ।</l>
</lg>
<p>( taṃ. vā., pṛ. 887 )</p>
<p>na cendrapūṣabhāgāpūrvapeṣaṇaṃ karttavyaṃ na tu dvidevatye (?) ।</p>
<p>prayojanam—pakṣoktam । sūtrantu—ekasminneva pūṣṇi
/?/vākye'rthaśabdo bhavet । yāgātprathamarūpārthadharmatvāt । kratūbha-
<pb n="689"/>
yorindrapūṣṇorddevatve aindrāgnavat । yadvā “āgneyaṃ caturddhā karoti”
iti caturddhākaraṇavaddvidevatye aindrāgna (?) iti ।।</p>
<lg>
<l>yo nāma kaścidiha saṃviditaṃ prameyaṃ
granthāntare likhati vā vadati svayaṃ vā ।।</l>
<l>sākṛrtṛtāmananukīrttya sa kīrttilopāt
nissantatirjagati janmaśatāni bhṛyāt ।।</l>
</lg>
<trailer>iti pañcadaśaṃ peṣaṇasyaikadevatye niveśādhikaraṇam ।। 15 ।।</trailer>
<trailer>iti śrībālabalabhābhujaṅgāparanāmno bhaṭṭabhavadevasya kṛtau</trailer>
<head>tṛtīyasyādhyāyasya tṛtīyaḥ pādaḥ ।।</head>
<head>atha tṛtīyādhyāyasya pañca<fn n="1"/>maḥ pādaḥ</head>
<head>tatra prathamamupāṃśuyāje śeṣakāryābhāvādhikaraṇam</head>
<sutra>ājyācca sarvasaṃyogāt ।। 3. 5. 1. ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāsau । tatra śrūyate—“uttarārddhātsviṣṭakṛte
samavadyati, iḍāmavadyati” iti । tathānyānyapi śeṣakāryāṇi ।
tatra sandehaḥ—kimājyādupāṃśuyājadravyātsviṣṭakṛdarthamavadātavyaḥ ?
<footnote n="1">tṛtīyādhyāyasya caturthaḥ pādaḥ upalabdhamātṛkāyāṃ nāsti ।</footnote>
<pb n="690"/>
uta neti । sarvapradānādhikaraṇe śeṣasadbhāvaḥ pratipāditaḥ ।
‘sarvebhyo vā kāraṇāviśeṣāt’ (jai. sū., 3. 4. 44.) ityatra sarvebhyo
havirbhyaḥ śeṣakāryaṃ kartavyamiti nirūpitam । tasyedānīmatiprasakta-
syāpavādaḥ kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“śeṣātsviṣṭakṛte samavadyati” ityādi-
śeṣakāryavidhīnāmaviśeṣapravṛttatvādupāṃśuyājasyāpi yadājyadravyaṃ
tatpratipattitvamaviśiṣṭaṃ sviṣṭakṛdādikarmaṇāmiti । nanu nāvaśyaṃ
tāvadājyadravyasya sarvārthatvācchjaterapyupāṃśuyājaśeṣatvena pratipattyape-
kṣitvam । nāpi jauhavasyājyasya ; “caturavattaṃ juhoti” iti
vacanena kṛtsnasyaiva homasambandhāvagamāt । ataḥ kathamupāṃśuyājā-
jyasamarthatvaṃ sviṣṭakṛdādānāmiti । ucyate—yadyapi jauhavājyasya
“caturavattaṃ juhoti” iti sambandhaḥ pratīyate, tathāpi sviṣṭakṛdādīnāṃ
prakaraṇāvagatasakalapradhānasambandhanirvāhāya juhvāṃ kiñciccheṣayitavyam ।
yathā “camasairjuhoti” ityatra satyapi homasambandhe śeṣakāryavaśena
śeṣaḥ sthāpyate, tathātrāpīti । evañca “sarvebhyo havirbhyaḥ samavadyati”
iti sarvahavissambandhānuvādo'pyupapatsyate । tenā/?/jyādapi sviṣṭakṛdartha-
mavadātavyam । aviśeṣeṇa sarvasaṃyogāvagamāditi । evaṃprāpte—</p>
<sutra>aśeṣatvāttu naivaṃ syātsarvādānādaśeṣatā ।। 3.5.4. ।।</sutra>
<pb n="691"/>
<head>siddhāntaḥ</head>
<p>ayamabhiprāyaḥ—bhavedevaṃ yadyupāṃśuyājadravyasyājyasya śeṣo/?/
bhavet, tathāhi—dhruvāyāṃ tāvadupāṃśuyājasya śeṣo nāstītyuktameva ।
na ca juhvāmapyasti । “caturavattaṃ juhoti” iti vacanena kṛtsnasyaiva
homasambandhāvagamāt । na ca kṛtsnasya homasambandhe'pi śeṣa-
kāryavaśenaiva śeṣasthāpanamiti vācyam । śeṣakāryāṇāṃ pratipatti-
rūpatvena dravyasthāpanaprayojakatvābhāvāt । camaseṣu na śeṣakārya-
vaśena śeṣasthāpanam । kintu vacanavaśādeva । evaṃ hi tatra śrūyate—
“alpaṃ juhoti” iti । na cātra vacanamevaṃbhūtamasti । yattu
“sarvebhyo havirbhyaḥ samavadyati” ityanuvādadarśanātsarvatraiva śeṣasa-
dbhāva ityuktam, tadayuktam ; anuvādatvena sarvaśabdasya yathā-
prāptagocaratvāt । ‘sarve brāhmaṇā bhuktavanta’ itivadvidyamānaśeṣaviṣaya-
tvenopapatteḥ । ataḥ śeṣābhāvādupāṃśuyājājye nāsti śeṣa-
kāryamiti ।</p>
<p>prayojanam—pakṣoktam । sūtrantu—aśeṣatvāccheṣābhāvā-
nnāsti śeṣakāryam । aśeṣatvañca sarvasyaiva homārthamādānāditi ।।</p>
<trailer>iti prathamamupāṃśuyāje śeṣakāryābhāvādhikaraṇam ।।1।।</trailer>
<pb n="692"/>
<head>atha dvitīyaṃ sākaṃprasthāyīye śeṣakāryābhāvādhikaraṇam</head>
<sutra>sākaṃ prasthāyīye sviṣṭakṛdiḍañca tadvat ।।3.5.13।।</sutra>
<head>viṣayasaṃśayau</head>
<p>darśapūrṇamāsau prakṛtya śrūyate—“sākamprasthāyīyena yajeta”
iti । tatra sandehaḥ—kiṃ sviṣṭakṛdasti nāstīti । atrodāharaṇā-
ntare'dhikāśaṅkāṃ nirākarttuṃ pūrvoktanyāyo'tidiśyate । iha ca
sākamprasthāyīyaṃ nāma karmāntaraṃ na vidhīyate । kintu sānnāyyapātrābhyāṃ
dadhipayaḥpūrṇakumbhīmyāṃ saha prasthānalakṣaṇo guṇaḥ paśurūpe phale
vidhīyata iti rathantarapāde ‘ayaneṣu codanā/?/ntaraṃ saṃjñopabandhāt’
ityatrādhikaraṇe sthāpitam । idānīṃ śeṣakāryamatrāsti naveti
vicāryate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—kumbhībhyāṃ saha prasthāna-
lakṣaṇo guṇaḥ phalāya vidhīyamānaḥ sānāyyādhikārabhūta iti
tāvatsiddham । prakṛtau ca sviṣṭakṛdindrapradānārthasānnāyyādavadīyata
ityapi siddham । tadvikāratvādatideśaprāpta ihāpyavadātavyam । na
cātropāṃśuyājavaccheṣo nāstīti vācyam । tatra hi dhrauvājyasya
sādhāraṇatvājjauhavājyasya ca “caturavattaṃ juhoti” iti vacanena
<pb n="693"/>
sarvasyaiva homasambandhāvagamāt yuktaḥ śeṣābhāvaḥ । iha tu
sānnāyyasya sādhāraṇatvābhāvātkṛtsnahomavidhānābhāvācca śeṣabhāvā-
datideśaprāpteḥ śeṣakāryairbhavitavyamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatrāpi śeṣaḥ sambhavet । tathā hi—
yāvaddhotavyaṃ dravyaṃ tāvataiva sahāhavanīyadeśaṃ prati prasthīyata iti yuktam ।
tadiha homārthaṃ kumbhībhyāṃ saha prasthānavidhānaṃ kumbhīyamiti tasyaiva
yadi homasambandho vidhīyate tadaiva paraṃ dṛṣṭārthaṃ bhavati, itarathā
tvadṛṣṭārthatvaprasaṅgaḥ । na cāhavanīyadeśātkumbhībhyāṃ saha prasthāyā-
vadāya hotavyamiti vācyam । “agnīdhe srucau pradāya saha kumbhī-
bhirabhikrāmannāha” ityavadānasādhanasrukparityāgena gamanavidhānā-
sambhavāt । tenāpi kumbhīparimitasyaiva sānnāyyasya homasbandhā-
vagamena śeṣābhāvānnāsti śeṣakāryamiti siddham ।</p>
<p>prayojanam—pakṣoktam । sūtrantu sākaṃprasthāyīye'pyupāṃśuyā-
javatsviṣṭakṛdiḍaṃ na karttavyamiti ।।</p>
<trailer>iti dvitīyaṃ sākamprasthāyīye śeṣakāryābhāvādhikaraṇam ।।2।।</trailer>
<pb n="694"/>
<head>atha tṛtīyaṃ sautrāmaṇyāṃ śeṣakāryābhāvādhikaraṇam</head>
<sutra>sautrāmaṇyāñca graheṣu ।। 3. 5. 14 ।।</sutra>
<head>viṣayasaṃśayasaṅgatayaḥ</head>
<p>asti sautrāmaṇā । tatra grahāḥ śrūyante āśvinasārasva-
taindrāḥ । tatra keṣāñcitpiṣṭaprabhavasurādravyakatvenāgneyavikāratvāccoda-
kena sviṣṭakṛdiḍaṃ prāptam । athedānīṃ sandehaḥ—kinnivartate ? uta
neti । atrāpyudāharaṇāntareṣvadhikāśaṅkāṃ nirākarttuṃ sa eva
nyāyo'tidiśyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—keṣāñcit piṣṭadravyaprabhavasurādravyakatvenā-
gneyavikāratvāt payodravyakatvena ca sānnāyyavikāratvādatideśāt
sviṣṭakṛdādiśeṣakāryaprāptistāvadasti । na ca śeṣo nāsti ।
jyotiṣṭomasomacamaseṣviva vācanikaśeṣasadbhāvasya pratīyamānatvāt ।
evaṃ hyatra śrūyate—“ucchinaṣṭi na sarvaṃ juhoti” iti । ataḥ śeṣasa-
dbhāvādasti śeṣakāryamiti । nanu śeṣasya pratipattyantaraṃ śrūyate ।
tatra grahasya tāvat—“brāhmaṇaṃ parikrīṇīyāduccheṣaṇasya pātāram”
iti parikrītabrāhmaṇasya pātuḥ, surāgrahaśeṣasyāpi “śatātṛṇṇāyāṃ
vikṣāgyanti” iti śatātṛṇṇārūpapātraviśeṣe kṣāraṇamiti balīya-
<pb n="695"/>
saupadeśikapratipatyantareṇātideśikapratipatterbādha eveti । maivam ;
virodhābhāvāt, sviṣṭakṛdādyanuṣṭhānāvaśiṣṭasyaiva caturddhāpuroḍāśabhakṣa-
ṇavat pānavikṣāraṇayorupapatteḥ । tena śeṣaśadbhāvāt karttavyameva
śeṣakāryamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi kṛtsnasyaiva śeṣasyaupadeśikapratipa-
ttisambandho na bhavet । tathāhi-“payograhān juhoti” iti vacanāt
kṛtsnasyaiva homasambandhaḥ pratīyate । tatra yathā “ucchinaṣṭi na sarvaṃ
juheti” iti vacanena śeṣasadbhāvaḥ pratipādyate । tathā kṛtsnasyaiva śeṣasya
parikrītabrāhmaṇabhakṣaṇaśatātṛṇṇākṣāraṇasambandhenopadeśādevāvagata-
tvāt na kiñcitkarttavyamiti na pratipatyantarāpekṣā samasti, yenāti-
deśikī pratipattiḥ sambadhyate । puroḍāśe tu “uttarārddhātsviṣṭakṛte
samavadyati” ityekadeśamātrasyaiva sviṣṭakṛdādyarthatvādavaśiṣṭasya
caturddhākṛtasya vacanavaśādbhakṣaṇārthatvamapi । na ceha tatheti śeṣābhā-
vānnāsti sviṣṭakṛdādiśeṣakāryamiti siddham ।</p>
<p>prayojanam—pakṣoktam । sūtrantu-sautrāmaṇyāṃ graheṣu śeṣakāryaṃ
na karttavyamiti na śāstrādatidiśyata iti ।।</p>
<trailer>iti tṛtīyaṃ sautrāmaṇyāṃ śeṣakāryābhāvādhikaraṇam ।। 3 ।।</trailer>
<pb n="696"/>
<head>atha caturthaṃ sarvapṛṣṭheṣṭyadhikaraṇam</head>
<sutra>dravyaikatve karmabhedātpratikarma kriyeran ।। 3. 5. 16 ।।</sutra>
<head>viṣayasaṃśayasaṅgatayaḥ</head>
<p>asti sarvapṛṣṭheṣṭiḥ—“indrāya rāthantarāya, indrāya vārhatāya
indrāya vairūpāya indrāya vairājāyendrāya śākkarāya indrāya raivatāya”
iti । tatra puroḍāśo bahūnāṃ karmaṇāṃ sādhāraṇaḥ । tatra sandehaḥ—
kiṃ pratikarma sviṣṭakṛdiḍaṃ karttavyam ? uta sakṛdeveti । pūrvaṃ śeṣa-
kāryameva nāstīti cintitam । idānīṃ satsu śeṣakāryeṣu prasaṅgena
tadviśeṣaścintyate । atraika evendraḥ śrūyate tathāpi rathantaravairūpādiviśe-
ṣaṇabhedena devatātadguṇādeva ṣaḍeva karmāṇi bhinnānīti vyavasthitam ।
tatra yeṣāṃ śākhināṃ pratikarma ṣaḍeva puroḍāśāsteṣāṃ nāyaṃ vicāraḥ ।
yeṣāntu ṣaṭkarmasādhāraṇa eka eva puroḍāśo rathacakraparimitaḥ
śrūyate teṣāmayaṃ vicāraḥ-karmabhedātpratikarma śeṣakāryaṃ karttavyam ?
uta dravyaikatvānneti । nanu ‘ekadravye ca saṃskārāṇāṃ vyākhyāta-
mekatvam’ ityekādaśādhikaraṇenaiva gatamidam । tatra hyātitthopasada-
gnīṣomīyānekakarmasādhane'pi barhiṣi dravyaikatve lavanādisaṃskārāṇāṃ
tantratvamiti nirūpitam, tadvadihāpyanekakarmasādhanasyāpyekasya
puroḍāśasya sviṣṭakṛdādayaḥ saṃskārāstantraṃ bhaviṣyantīti । ucyate-</p>
<pb n="697"/>
<head>pūrvapakṣaḥ</head>
<p>atrāyaṃ pūrvapakṣiṇā'bhisandhiḥ—sādhāraṇāṅgāmino hi
saṃskāre na punaḥ saṃskārāpekṣā samastīti bhavatu tadgāmināṃ saṃskā-
rāṇāṃ viśeṣāgrahaṇāttantratvam । iha punarekatve'pi puroḍāśāvayava-
bhedenānekakarmasādhanatve sati viśeṣagrahaṇātsaṃskṛte'pyekadeśa
ekadeśāntarasya saṃskārāpekṣā samastāti na tantratvam । ato
dravyaikatve'pi karmabhedād bhedenaiva sviṣṭakṛtsaṃskāraḥ karttavya iti ।
evaṃ prāpte'bhidhīyate—</p>
<sutra>avibhāgācca śeṣasya sarvān pratyaviśiṣṭatvāt ।।3.5.17।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyayaṃ hūyamānasaṃskāraḥkarmasaṃskāro
vā bhavet । tathāhi—avadānadeśadvāreṇa karmaṇā huyamānasya ca
saṃskārādavadānadeśasya ca bhinnattvādviśeṣagrahaṇādbhavatyevāvṛttiḥ ।
na tvetadasti, adṛṣṭārthatvaprasaṅgāt । kintvatideśaprāpto'yaṃ prakṛtya-
nusāreṇa śrutaśeṣasaṃskāraḥ । eka eva cāsau puroḍāśaḥ sarva-
sādhāraṇo bhavati । taduktam—</p>
<lg>
<l>na hyetatkarmasaṃskāro hūyamānasya ceṣyate ।</l>
<l>hutaśeṣasamānatvāttantatvaṃ tu pratīyate ।। iti ।</l>
</lg>
<p>(taṃ. vā., pṛ. 996)</p>
<pb n="698"/>
<p>prayojanam—pakṣoktam । sūtrantu avibhāgādekatvāccheṣasya
sarvān pratyaviśiṣṭatvāt sādhāraṇatvāt tantratvameva sviṣṭakṛdādīnā-
miti ।।</p>
<trailer>iti caturthaṃ sarvapṛṣṭheṣṭyadhikaraṇam ।। 4 ।।</trailer>
<head>atha pañcamamaindravāyave dvirbhakṣaṇādhikaraṇam</head>
<sutra>aindravāyave tu vacanāt pratikarma bhakṣaḥ syāt ।।3.5.18।।</sutra>
<head>viṣayasaṃśayasaṅgatayaḥ</head>
<p>asti jyotiṣṭomaḥ—“jyotiṣṭomena svargakāmo yajeta” iti ।
tatraindravāyavagrahe sandehaḥ—kiṃ sakṛt bhakṣaṇam ? uta dviriti ।
atrānantarādhikaraṇapratipādyaṃ somaśeṣabhakṣaṇaṃ siddhaṃ kṛtvā pūrvā-
dhikaraṇāpavādatvenānantaramidamārabhyate ।</p>
<head>pūrvapakṣaḥ</head>
<p>tatrāyaṃ pūrvapakṣaḥ-aindravāyave hi dvirāvṛtto homo dravyaṃ caikameva ।
tatra pūrvādhikaraṇanyāyena sakṛdbhakṣaṇenaiva śeṣapratipattisiddheḥ sakṛdeva
bhakṣaṇamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi bhakṣaṇāvṛttipratipādakaṃ vacanāntaraṃ
<pb n="699"/>
na bhavet । evaṃ hi śrūyate—“dviraindravāyavasya bhakṣayati dvirhyetasya
vaṣaṭkaroti” iti । ato vacanabalādbhakṣaṇamapyāvṛttamiti siddham ।
tadetadyathābhāṣyamadhikaraṇaṃ śrīmadvāttiṃkakārapādā nānumanyante,
sandehābhāvāt । na hi pratyakṣavacane sati sandeho bhavati । nanvevaṃ-
vidhānyadhikaraṇāni dṛśyanta eva, yeṣu nyāyena pūrvapakṣe vacanena
siddhāntaḥ । yathā vārttikakāramate vāyavyapaśāvatideśaprāptā
“tvaṃ hyagne prathamo manotā” ityāgneyī manotā । tatra vāyupadohena
prayoktavyamiti nyāyāt pūrvapakṣaṃ kṛtvā “yadyaṣyanyadevatyaḥ paśugagne-
yyeva manotā kāryā” iti vacanāt siddhāntitam, tathehāpi
syāditi । naitatḥ tatraiva tadbhavati yatra pratipādito nyāyo
vacanādbādhito bhavati । vacanābhāve sa na syāt । yathā
manotāyām । evaṃ hi tatra nyāyaḥ—agnīṣomīye paśau yadyapi
samuditayordevatātvaṃ manotā cāgnimātraprakāśikā, tathāpyagneḥ
samavetatvānmantrasya ca samavetaprakāśanena sarvatrārthavatvātprakṛtau mantra-
prayoge sati agnirahitāyāṃ vikṛtāvūhaḥ karttavya iti । sa caiṣa nyāyo
vacanena bādhitaḥ । yatra samuditadevatye prakṛtau karmaṇyanyataraprakāśa-
nena samavetārtho mantro vikṛtau anyadevatye karmaṇyūhena prāpnoti,
tatra phaliṣyati । iha tu pūrvādhikaraṇenaivāsya nyāyasya siddhatvā-
tkimanenādhikaraṇeneti । sūtrantu pūrvādhikaraṇaśeṣatvenaiva vyākhyeyam ।
<pb n="700"/>
tathāhi—evaṃ tatra śaṅakanīyam—“dviraindravāyavasya bhakṣayati
dvihyeṃtasya vaṣaṭkaroti” ityatra hi vaṣaṭkāropalakṣitapradhānabhedā-
deva bhakṣaṇarūpapratipattibhedaṃ veda eva pratipādayati । tena sarva-
pṛṣṭhāyāṃ satyapi dravyaikatve pradhānabhedātsviṣṭakṛdādipratipattibhedena
bhavitavyameveti । tatredamupāttam-aindravāyave tu vacanāt pratikarma bhakṣaḥ
syāditi । asyārthaḥ—nātra pradhānabhedahetukaḥ pratipattihetubhedaḥ
pratipādyate । kintarhi ? bācanikaṃ, hetvadhikaraṇe caivaṃvidhānāṃ hetutvasya
nirākṛtatvāditi । evañca pūrvādhikaraṇaśeṣatve sati somabhakṣa-
sāmānyavicāramakṛtvā viśeṣavicāravyatikramo na bhaviṣyatīti ।।</p>
<trailer>iti pañcamamaindravāyave dvirbhakṣaṇādhikaraṇam ।।5।।</trailer>
<head>atha ṣaṣṭhaṃ some śeṣabhakṣādhikaraṇam</head>
<sutra>some'vacanādbhakṣo na vidyate ।। 3.5.19 ।।</sutra>
<head>viṣayasaṃśayasaṅgatayaḥ</head>
<p>jyotiṣṭome santi somāḥ । teṣu sandehaḥ—kiṃ teṣāṃ śeṣo
bhakṣayitavyaḥ ? uta neti । darśapūrṇamāsayoḥ śeṣapratipattiṃ vicā-
ryedānīṃ prasaṅgena jyotiṣṭomasya somaśeṣabhakṣaṇarūpā pratipatti-
rvicāryate ।</p>
<pb n="701"/>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi “alpaṃ juhoti” iti vacanādgraha-
camasayorasti somaśeṣaḥ, tathāpi bhakṣaṇarūpapratipattiprāpakopadeśā-
bhāvānmūlaprakṛtitvena cātideśāsambhavānnāsti bhakṣaṇamiti । nanu
caindravāyave tāvat “dviraindravāyavasya bhakṣayati” ityupadeśāt bhakṣaṇaṃ
prāpnotītyuktameva । evamanyatrāpi bhakṣaṇapratipādakaliṅgadarśanamasti-
“sarvataḥ parihāramāśvinaṃ bhakṣayati” iti । atra prāptabhakṣaṇānuvādena
sarvataḥ parihāralakṣaṇaṃ bhakṣaṇasya niḥśeṣatvaṃ vidhīyate । tathā
“bhakṣitāpyāyitāṃścamasāndakṣiṇasyāvalambe havirddhāne sādayanti”
ityatrāpi prāptabhakṣaṇānuvādena camasasya havirddhānadakṣiṇadeśāsādanaṃ
vidhīyate । ekadeśasthamapi ca liṅgaṃ sthālīpulākanyāyena sarvatra
prāpakamasti । ato'sti sarvatraiva bhakṣaṇamiti । taduktaṃ sūtrakṛtā-
‘syādvānyarthadarśanāt’ iti । maivam; pramāṇāntarāvagatārthadyotakaṃ
liṅgam, na tu prāpakam । na cātra pramāṇāntaraṃ prāpakamastīti na
bhakṣaṇamiti । atha prāpakapramāṇābhāvādeva tānyeva vacanānyaṅgatā-
viśiṣṭavidhānādbhakṣaṇaprāpakāṇi, tathāpi yathopadeśameva bhakṣaṇaṃ
na sarvatra । taduktaṃ sūtrakṛtā—‘vacanānyapūrvatvāta tasmādyathopadeśaṃ
syaḥ’ iti । yattvāpātataḥ siddhāntasūtratvenaivaitatsūtraṃ bhāṣye pratibhāti,
na tattathaiva grāhyam । kintu vārttikānusāreṇa bhāṣyamapyavahitaiḥ
<pb n="702"/>
pūrvapakṣānuguṇatvenaiva kāryamiti । ato yāvadvacanameva somabhakṣaṇa-
miti । evaṃ prāpte'bhidhīyate—</p>
<sutra>camaseṣu samākhyānāt saṃyogasya tannimittatvāt ।। 3. 5. 22 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatra samākhyādibhedabhinnaḥ sarvatrai-
vopadeśo bhakṣaṇasya prāpako na bhavet । tathāhi—camaseṣu tāvat
“praitu hotuḥ camasaḥ pra brahmaṇaḥ prodgātṝṇāṃ pra yajamānasya” ityevamā-
dikāḥ praiṣagatāssamākhyāḥ santi । camasasamākhyāścādanārthasya
camudhātoḥ prayogādadyate asminnityarthe bhavanti । na capraiṣavelāyāṃ
tatra camanaṃ bhūtaṃ varttamānaṃ vopalabhyata iti pāriśeṣyādbhaviṣyaccamana-
pratipādaka evopadeśo'numīyate । “alpaṃ juhoti” iti darśanāt
someśeṣavantaścamasāḥ preṣitā iti tasyaivāpekṣitā pratipattiriti
śeṣasya bhakṣaṇaṃ gamyate । na ca hotrādīnāmeva camasināṃ hotrādi-
sambandhenaiva samākhyādarśanāt । kiñca yadi pra yajamānasyeti
samākhyayā yajamānasya śeṣabhakṣaṇaṃ prāpyate, tadā “yadi rājanyaṃ
vaiśyaṃ vā yājayet sa yadi somaṃ vibhakṣayiṣet” ityatra phalacamasa-
vidhau “na somam” iti somabhakṣaṇapratiṣedhasaṅkīrttanaṃ nāvakalpeta
samākhyāvyatiriktasya yajamānacamase bhakṣaṇaprāpakasyābhāvāt ।
tasmādasti camaseṣu samākhyayā bhakṣaṇamiti siddham ।</p>
<pb n="703"/>
<p>prayojanam—pūrvapakṣe yadi yāvadvacanaṃ bhakṣaṇaṃ tadā na
hotrādīnāṃ camaseṣu bhakṣaṇam । siddhānte tu samākhyayā hotrādīnāṃ
bhakṣaṇamiti । sūtrantu—samākhyābalāccamaseṣvasti śeṣabhakṣaṇaṃ
samākhyayā bhakṣaṇaṃ saṃyoganimittatvāditi ।।</p>
<trailer>iti ṣaṣṭhaṃ some śeṣabhakṣapratipādanādhikaraṇam ।। 6 ।।</trailer>
<head>atha saptamaṃ sasubrahmaṇyodgātṛbhakṣādhikaraṇ</head>
<sutra>udgātṛcamasamekaḥ śrutisayogāta ।। 3. 5. 23 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭomaḥ—“jyotiṣṭomena svargakāmo yajeta” iti ।
tatrāsti praiṣaḥ—“praitu hotuścamasaḥ pra brahmaṇaḥ prodgātṝṇām” iti ।
atra samākhyānādbhakṣa ityuktam । tatra sandehaḥ—kimeka eva
camasamudgotā bhakṣayet ? uta sarve bhakṣayeyuḥ ? atha vā subrahmaṇya-
varjitāśchandogā bhakṣayeyuḥ ? athavā saha subrahmaṇyena ? iti ।
samākhyānimittaṃ bhakṣaṇaṃ pratipādyedanīṃ prasaṅgāt tadgataviśeṣa-
ścintyate । atra bahuvacanaśruteḥ prakṛtityayavisaṃvādena sandehaḥ ।
prodgātṝṇāmityasyaiva vicāraviṣayatvam ।</p>
<head>pūrvapakṣaḥ</head>
<p>atrāyaṃ pūrvapakṣaḥ—udgātṝṇāmiti bahuvacanaṃ śrūyate । ekaśco-
<pb n="704"/>
dgātā, “udgātāraṃ vṛṇīta” iti vacanāt । tatra prakṛtityayayoranya-
tarārthaparityāge'vaśyakarttavye saṃkhyāyāḥ saṃkhyeyaguṇabhūtatvād
‘guṇe tvanyāyyakalpanaikadeśatvāt’ iti nyāyena prātipadikārthā-
sambhavino bahutvasyāvivakṣitatvādudgātṛśrutisaṃyogādudgātṛcamase
eka evodgātā bhakṣayediti । athavā pāśamantraprakaraṇe bahutvaṃ na
kenacitprakāreṇāstītyavivakṣā yuktā । iha tu prakaraṇe ṛtvijo
bahavaḥ santyeva । śaknoti codgātṛśabda ekakarmasambandhadvāreṇa
tān bhakṣayitum । ato lakṣaṇāyāmupapadyamānāyāṃ nāvivakṣā
bahutvasyeti udgātṛśabdasya sarvartviksaṃyogāt sarva eva bhakṣayeyuḥ ।
taduktaṃ sūtrakṛtā—‘sarve vā saṃyogāt’ (3. 5. 24) iti ।</p>
<p>athavā śrutivṛttau sambhavantyāṃ lakṣaṇāyā ayogāt ।
sambhavati cātrodgāyantītyudgānasaṃyogādudgānaśabdābhidheyāstrayaḥ—
udgātā prastotā pratiharttā ceti । tena subrahmaṇyasya gānayogābhāvā-
ttadvivarjitāstraya eva bahutvasaṃyogādbhakṣayeyuḥ । taduktaṃ sūtrakāreṇa-
‘tatsaṃyogādvahuśruteḥ’ iti । tasmādasubrahmaṇyāstraya eva stotrakāri-
ṇo bhakṣeyuriti । evaṃ prāpte'bhidhīyate—</p>
<sutra>sarve tu vedasaṃyogātkāraṇādekadeśaḥ syāt ।। 3. 5. 26 ।।</sutra>
<p>ayamabhiprāyaḥ—bhavedevaṃ yadyugānanimitto'yamudgātṛśabdaste-
pu vartitumarhati । tathāhi—eka evodgātā dvau gātārau । gānaṃ hi
<pb n="705"/>
lokavedasādhāraṇaṃ gītimātram । udgānantu dvitīyā sāmno
bhaktirutpūrvasyaḥ gāyaterarthaḥ । taccaika evodgātā karoti । gānamātraṃ
prastotṛpratihartārau । tena gānayogasyāvyāpitvānna tannimittatvam ।
vedasaṃyoganimitta evāyaṃ chandogapravacanaṃ hyaudgātraśabdenābhidhīyate ।
tena ye tasyodgātāra iti audamedhinyāyenānumīyante chandogapravaca-
nāt sahasubrahmaṇyāścatvāra eveti, ta eva bhakṣayantīti siddham ।</p>
<p>prayojaman—pakṣoktam । sūtrantu—sarva eva sasubrahmaṇyāścha-
ndogāḥ pravacanavedasaṃyogāt bhakṣayeyuḥ । yatra tu “viniṣadya udgātāraḥ
sāmnā stuvanti” ityādau subrahmaṇyavarjitānāṃ stotrakāriṇāṃ
grahaṇam, tatra subrahmaṇyastotrasaṃyogābhāvaḥ kāraṇam । sa hi
subrahmaṇyāmṛcaṃ kṛtvaiva karmadeśānnirgataḥ । tadidamuktam—kāraṇā-
dekadeśe syāditi । na caitadyuktam । audamedhinyāyasyāveṣṭyadhikaraṇa
eva nirākṛtatvāt । tatra hi udamedhipīto udamedha ityanuśāsanā-
bhāvena audamedhyudameghayoḥ pramāṇāntaraprasiddhatvādbhavatu yathā-
kathañcit prakṛtyanumānam । iha codgātṛtvasyāprasiddhatvādyathānu-
śāsanameva śabdārtho'nugantavyaḥ । smaranti codgāturidamityaṇpratyayaṃ,
na tu tasya karteti pratyayalopam । ato na yuktametadityanyathā
vyākhyāyate । tathāhi—yathā jātinimitto rājā tadyogādrājyam ।
tadyogādbrāhmaṇādiṣu gauṇo rājaśabdaḥ, tathātrāpi varaṇanimitta
<pb n="706"/>
evodgātā, tatsaṃyogāt pravacanamaudgātram । tadyogācca prastotrādiṣu
caturṣvapi gauṇa evodgātṛśabdaḥ । tatra caturṇāmeva bhakṣaṇe prāpte
subrahmaṇasya sadapi antarvedyāñca bhakṣaṇakāle sannidhānābhāvāttad-
vyatiriktā eva bhakṣayeyuḥ । na cāyaṃ karttṛsaṃskāraḥ, yena yatra
subrahmaṇyo'sti tatraiva nītvā dīyeta । śeṣasaṃskāro hyasau । tasya
ca taditarabhakṣaṇenāpi siddhatvādbahuvacanañca kapiñjalanyāyena
triṣveva caritārthamiti ।</p>
<p>sūtrantu—sarva evodgātṛśabdenābhidhīyante, na stotrakāriṇa
eva, teṣāmapyasannidhānātkāraṇādekadeśe subrahmaṇyavarjitodgātṛtṛtīye
bhakṣaḥ syāditi ।।</p>
<trailer>iti saptamaṃ sasubrahmaṇyodgātṛbhakṣādhikaraṇam ।। 7 ।।</trailer>
<head>athāṣṭamaṃ grāvastutassomabhakṣādhikaraṇam</head>
<sutra>grāvastuto bhakṣo na vidyate'nāmnānāt ।। 3. 5. 27 ।।</sutra>
<p>jyotiṣṭome grāvastunnāmā hotṛpuruṣaḥ । tatra sandehaḥ—kiṃ
sa somaṃ bhakṣayeduta neti । samākhyānimittaṃ bhakṣaṇaṃ nirūpyedānīṃ
vācanikameva bhakṣaṇaṃ nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—na tāvad grāvastuto bhakṣaṇapratipādakaṃ
<pb n="707"/>
viśeṣavacanamasti । nāpi “yathācamasamanyāṃścamasāṃścamasino bhakṣa-
yanti, athaitasya hāriyojanasya sarva eva lipsante” iti sāmānya-
vacanena hāriyojanapātre grāvastuto'pi bhakṣaṇaprāptiḥ, tasya
camasimātrabhakṣaṇavidhāyakatvāt । tathāhi—ekamidaṃ vākyaṃ
pratīyate । asyārthaḥ—yathācamasamanyāṃścamasānekaikaṃcamasino bhakṣa-
yanti, athaitasmin hāriyojane sarva eva camasino bhakṣayantīti ।
tasmāt svavākyāvagatacamasiviśeṣitatvāt sarvaśabdasya na
ṛtviṅmātraviṣayatvam । ato nāsti grāvastuto bhakṣa iti ।
evaṃ prāpte'bhidhīyate—</p>
<sutra>sarveṣāṃ vā tadvidhitvāttadarthā casasiśrutiḥ ।। 3. 5. 30 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi camasibhiḥ sarvaśabdasyārtho
viśeṣyeta । tathāhi—sarvatraivāyaṃ sarvaśabdo'dhikāraviśeṣito na
viśeṣāntaramapekṣate । yathā asmin bhojye sarve bhuktavanta iti ।
adhikṛtāśca sarva eva ṛtvijaḥ । atastairevāyaṃ nirākāṅkṣaḥ
sarvaśabdo na viśeṣaṇāntaramapekṣate । na ca camasipadasyārthavatvāya
camasibhiḥ sarvaśabdasyārtho viśeṣyata iti vācyam । tasyobhayathāpi
hāriyojanaśrutyarthatayaivārthavatvāt, śrutisaṅkocaprasaṅgācca । tadayaṃ
<pb n="708"/>
vacanārthaḥ—yathācamasamanyāṃścamasāṃścamasino bhakṣayanti, hāriyojane
punaḥ sarva evartvijaścamasino'camasinaśca bhakṣayantīti । ato'sti
hāriyojane grāvastuto'pi bhakṣa iti siddham ।</p>
<p>sūtrantu—sarveṣāmeva ṛtvijāṃ hāriyojane bhakṣavidhānādasti
grāvastuto'pi bhakṣaḥ । camasiśrutistu hāriyojanastutyarthā na tu
sarvaśabdaviśeṣaṇārtheti ।।</p>
<trailer>ityaṣṭamaṃ grāvastutassomabhakṣādhikaraṇam ।। 8 ।।</trailer>
<head>atha navamaṃ vaṣaṭkartuḥ prathamabhakṣādhikaraṇam</head>
<sutra>vaṣaṭkārācca bhakṣayet ।। 3. 5. 31 ।।</sutra>
<head>viṣayasaṃśayau</head>
<p>atha kiṃ samākhyaiva bhakṣaṇe kāraṇam ? neti brūmaḥ ।
vaṣaṭkārācca bhakṣayet । vaṣaṭkāraśca bhakṣaṇanimittam । katham ?
evaṃ hi śrūyate—“vaṣaṭkarttuḥ prathamabhakṣaḥ” iti । atra prāpta-
bhakṣaṇānuvādena prathāmyamātraṃ vidhīyate, athavā vaṣaṭkāranimittakaṃ
prāthamyaviśiṣṭaṃ bhakṣaṇāntaramiti ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—sarvatra viśiṣṭavidhigauravabhaye-
<pb n="709"/>
nopapadasaṅkānto vidhirdhātvarthasya vilambinīmapi yathākathañcitprāpti-
mapekṣate । asti ca hoturvaṣaṭkarttṛtvāt “praitu hotuścamasaḥ” iti
samākhyayā svacamase bhakṣaṇaprāptiḥ । atastatraiva samākhyāprāptabhakṣa-
ṇānuvādena vaṣaṭkāranimittakaṃ prāthamyamātraṃ vidhīyate । tena vaṣaṭ-
karttavyanimittakaṃ bhakṣaṇaṃ karttavyamiti । evaṃ prāpte—</p>
<head>siddhāntaḥ</head>
<p>abhidhīyateḥ—bhavedevaṃ yadyatra samāsānnikṛṣya ca bhakṣaṇama-
nuvadituṃ śakyate । tathāhi—na tāvadatra bhakṣaṇamātrānuvādena
prāthamyaṃ vidhīyate, anyatrāpi prasaṅgāt । kintarhi ? vaṣaṭkartturyo
bhakṣa iti vaṣaṭkarttṛsambandhibhakṣaṇānuvādena । tathā sati vaṣaṭkarttṛ-
sambandhasāpekṣasya bhakṣaṇasya prāthamyena saha na samāsaḥ sambhavati,
asamarthatvāt । atha prāthamyena bhakṣaṇasya prādhānyācca ‘bhavati vai
pradhānasya sāpekṣamya samāsaḥ’ ityanuśāsanādvaṣaṭkartusambandhasāpe-
kṣamapi bhakṣaṇaṃ prathamapadena samasyata ityucyate, tathāpi prāthamyaṃ
tāvadbhakṣaṇaguṇabhūtaṃ, tadapi vaṣaṭkāranimittakatvādvaṣaṭkarttṛbhakṣaṇasya
prāthamyaṃ na nimittāntareṇa । kintarhi ? vaṣaṭkāreṇaiva । tena
vaṣaṭkarttṛriti sambandhādguṇabhūtasyāpi prāthamyasya sāpekṣatvāt
spaṣṭa eva samāsadoṣa iti । bhakṣaṇaprāthamyayorniṣkṛṣyānuvadituṃ
vidhātuṃ vā'śakyatvād vaṣaṭkarttuḥ prāthamyaviśiṣṭamapūrvameva bhakṣaṇaṃ
<pb n="710"/>
vidhīyata iti । nanu “ekaṃ sāma tṛce kriyate stotrīyam” iti
samāsāpekṣaṃ samāsasthāmapyṛcamanūdya tritvavidhānaṃ dṛṣṭam, tathā
prāthamyavidhānaṃ bhaviṣyati । naitat; tatrāpi samāsārthasyaiva
vidhānāt, kintu ṛcāṃ sāmāvyabhicāreṇaiva prāptatvāt tritvasya
cāprāptatvāttira/?/tvaparo vidhirityucyate । iha tu yāvadvaṣaṭkāraṃ
bhakṣaṇasyāprāptatvāt samāsārtha eva vidhestātparyādbhakṣaṇameva
viśiṣṭaṃ vidhīyate । tena vaṣaṭkāranimittakaṃ bhakṣaṇaṃ hotrā sarvatra
kṛtvā samākhyānimittakaṃ bhakṣaṇaṃ camase karttavyam । na tu tasyaiva
prāthamyamiti siddham ।</p>
<p>prayojanam—pakṣoktam । sūtrantu—na kevalaṃ samākhyayā
vaṣaṭkarttā svacamasa eva bhakṣayet, kintu vaṣaṭkāranimittakaṃ
pātrāntareṣvapi bhakṣayediti ।।</p>
<trailer>iti navamaṃ vaṣaṭkarttuḥ prathamabhakṣādhikaraṇam ।। 9 ।।</trailer>
<head>atha daśamaṃ homābhiṣavayorbhakṣanimittatvādhikaraṇam</head>
<sutra>homābhiṣavābhyāṃ ca ।। 3. 5. 32. ।।</sutra>
<head>viṣayasaṃśayasaṅgatayaḥ</head>
<p>aparamapi kāraṇaṃ homābhiṣavau । “havirddhāne grāvabhirabhiṣu-
tyāhavanīye hutvā pratyañcaḥ paretya sadasi bhakṣayānta” iti । pūrvaṃ vaṣa-
<pb n="711"/>
ṭkāranimittaṃ vācanikaṃ bhakṣaṇaṃ pratipādyedānīṃ homābhiṣavanimitta-
kamapi vācanikaṃ bhakṣaṇaṃ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ-sarvatropapadasaṅkrānto vidhirdhātvarthaṃ prāptamanū-
dyopapadārthaṃ vidhatte । asti cātra samākhyāvaṣaṭkārābhyāṃ bhakṣaṇa-
prāptiḥ । atastadanuvādenopapadārtha eva vidhātavyaḥ । tatra na
tāvaddhomābhiṣavau । tayoḥ sādhanayoreva vacanāntaraprāptatvāt । nāpya-
bhiṣavādhāratvena havirdhānaṃ, tasyāpi haviḥsaṃskārādhikaraṇatvena
vacanāntaraprāptatvāt । na vābhiṣavahomabhakṣaṇānāṃ kramo'bhidhīyate,
arthādeva prāptatvāt । na hyanabhiṣutya homaḥ sambhavati । na cānabhiṣu-
tasya pratipattirūpaṃ bhakṣaṇaṃ sambhavati । na cābhiṣavahomayornirjñā-
taprayojanayorbhakṣaṇāṅgatvena vidhānam । ataḥ pāriśeṣyādbhakṣa-
ṇādhikaraṇatvena sada eva vidhīyate । na ca bhakṣaṇasya taddeśatvena
tadadhikaraṇatvaprāptiḥ । niyāmakābhāve satīcchayānyatrāpi sthāne
bhakṣaprāpteḥ । tena niyamārthatvena sadovidhānamarthavaditi । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi hotrādināṃ sadodeśaparityāgena
karmānuṣṭhānaṃ sambhavati hotrādināṃ sakalāṅgānuṣṭhānadeśo hi sadaḥ ।
bhakṣaṇamapyaṅgameva । ataḥ kathamapyanyadeśe na kriyate । atasteṣāṃ
<pb n="712"/>
tatraiva karmapravṛttiniyamāt sadasītyetadapi prāptameva । ato homābhi-
ṣavanimittakaṃ bhakṣaṇāntaramevātra vidhīyata iti siddham ।</p>
<p>prayojanam—pūrvapakṣe graheṣu vaṣaṭkartṛbhireva bhakṣayitavyam ।
siddhānte tu homābhiṣavakartṛbhirapi graheṣu bhakṣayitavyam । sūtrantu—
homābhiṣavābhyāmapi nimittabhūtābhyāṃ bhakṣaḥ syāditi ।।</p>
<trailer>iti daśamaṃ homābhiṣavayorbhakṣanimittatvādhikaraṇam ।। 10 ।।</trailer>
<head>athaikādaśaṃ bhakṣaṇanimittasamuccayādhikaraṇam</head>
<sutra>pratyakṣopadeśāccamasānāmavyaktaḥ śeṣe ।। 3. 5. 33. ।।</sutra>
<head>viṣayasaṃśayasaṅgatayaḥ</head>
<p>jyotiṣṭome śrūyate—“praitu hotuścamasaḥ pra brahmaṇaḥ prodgātṝṇām”
iti । tatraiṣa saṃśayaḥ—kiṃ camaseṣu homabhiṣavakarttāro vaṣaṭkarttāraśca
bhakṣayeyuḥ ? uta na ? iti । evaṃ samākhyādirūpeṣu nimitteṣu satsu
naimittiko bhakṣo bhavatīti nirūpyedānīmeteṣāṃ nimittānāṃ yatra
samavāyo bhavati, tatra naimittiko bhakṣaḥ kiṃ vikalpena syāt ?
atha vā samuccayena ? iti prasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—naimittike bhakṣaṇe vikalpa
<pb n="713"/>
iti । kutaḥ ? ekārthatvādbhakṣaṇānām । avaśiṣṭasya havyasya prati-
pattirūpaḥ saṃskāraḥ । sa ca sarveṣāmaviśiṣṭa ityato vikalpena
bhakṣaḥ syāditi । evaṃ prāpte—</p>
<p>ucyate—na vā/?/vadvikalpaḥ sambhavati । tasyāṣṭadoṣaduṣṭatvenā-
nyāyyatvāt । samuccayastarhi bhakṣāṇāṃ bhaviṣyatīti cet—so'pi na
sambhavati, ekārthatvāt । ekena nimittena bhakṣaṇarūpe kṛte
satītaramya niravakāśatvāt । ataḥ pāriśeṣyādbādho'bhyupetavyaḥ ।
tatra kiṃ samākhyānimitto bhakṣaḥ itarayorvaṣaṭkārahomābhiṣavanimitta-
yorbhakṣayorbādhakaḥ syāt ? itarau vā bādhakau ? iti saṃśaye samā-
khyānimitta itarayorbādhakaḥ syāt । kṛtaḥ ? praitu hotuścamasa iti
viśeṣaviṣayatvāt । itarayośca sāmānyaviṣayatvāt । sāmānyācca
viśeṣo balavāniti sa eva tayorbādhaka iti । nanvitarayoḥ pratya-
kṣopadiṣṭatvena balīyasvāt asya ca samākhyayā kalpyamānatvena
daurbalyāttāveva bādhakau syātāmiti । ucyate—pratyakṣopadiṣṭatvena
balīyastvamanayostathāpi ‘ānarthakyapratihatānāṃ viparītaṃ balābalam’
iti nyāyena samākhyānimittasyaiva bhakṣaṇasya balīyastvāt sa
evetarayorbādhakaḥ syāt । kiñcāvaśyaṃ camasān vihāyānyatra nirava-
kāśatvāditarayośca graheṣu sāvakāśatvāt sa eva balīyāniti ।
tasmāt samasteṣu camasino bhakṣayeyuriti । evaṃ prāpte'bhidhīyate—</p>
<pb n="714"/>
<sutra>syādvā kāraṇabhāvādanirddeśaścamasināṃ karttustadvacana-
tvāt ।। 3. 5. 34. ।।</sutra>
<head>siddhāntaḥ</head>
<p>camaseṣu vaṣaṭkarttāro homābhiṣavakarttāraśca bhakṣayeṣuḥ bhakṣaṇa-
nimittasadbhāvāt । tathāhi ‘vaṣaṭkārācca bhakṣayet’ ityatra vaṣaṭkā-
rasya, ‘homābhiṣavābhyāṃ ca’ ityatra homābhiṣavayośca samuditayorbha-
kṣaṇanimittatvamuktam । tacca nimittadvayaṃ camaseṣvapyasti । ato
nimittasadbhāvāccamaseṣvapi vaṣaṭkārtṝṇāñca naimittiko bhakṣaḥ
syāditi । kiñca nivarttakaśāstradarśanāt sarvatra nivṛttirbhavati ।
na hi kiñciccamaseṣu vaṣaṭkārahomābhiṣavanimittasya bhakṣasya nivartta-
kaśāstramasti । “praitu hotuścamasaḥ” ityetadeva nivarttakaṃ bhaviṣyatīti
cet—na; samākhyānimittabhakṣaṇamātraprāptāvevāsya vyāpāro
nānyanivṛttau tātparyamasti, tridoṣaduṣṭaparisaṃkhyāprasaṅgāt । nanu
‘praitu hotuścamasa’ iti viśeṣaviṣayatvena pravṛttatvāditarayośca sāmānya-
viṣayatvāt samākhyānimittako bhakṣo balavānityuktam । maivam;
“vaṣaṭkarttuḥ prathamabhakṣaḥ” ityasyāpi viśeṣaviṣayatvāt । tathāhi—
na tāvadvaṣaṭkarttṛsāmānyaṃ kiñcidasti । vaṣaṭkarttṛśabdasya kṛdantatvena
yaugikatvāt yaugikānāñca sannihitaviśeṣavācitvāt । ato
vaṣaṭkarttṛviśeṣanimittatvena prāthamyaviśiṣṭaṃ naimittikaṃ bhakṣaṇaṃ
<pb n="715"/>
vidhīyate । tadapi viśeṣavacanameveti samākhyānimitto bhakṣo
viśeṣavihitatvāditarayorvādhaka ityasti । kiñca asati sambhave
sarvatra bādho'ṅgīkriyate । tena cātraikasmin naimittike bhakṣe kṛte
itarayorasambhavo'sti । somasya sāvayavatvena śeṣasadbhāvāt ।
viśeṣatastiktakaṭukatvādalpaṃ bhakṣayediti vacanācca । ataḥ pratipattyape-
kṣāyāṃ satyāṃ yāvanto naimittikā bhakṣāsteṣāṃ pratipattiḥ karttavyeti ।
tasmādbhakṣaṇaśabdā iti siddham ।</p>
<p>prayojanam—pūrvapakṣe camaseṣu camasibhireva bhakṣayitavyam ।
siddhānte tu vaṣaṭkārahomābhiṣavakarttṛbhirapīti ।</p>
<p>sūtrantu—syādvā camaseṣvapi homābhiṣavādinimitto'pi bhakṣaḥ
kāraṇasya vacanasya bhāvāt । anirddeśāt, na hi camasināmeva
camaseṣu nirddeśaḥ anyeṣāṃ niṣedhaḥ । camasibhakṣaṇakarttavyatāmātra-
vidhāyakatvāt, samākhyāvacanikasyeti ।।</p>
<trailer>ityekādaśaṃ bhakṣaṇanimittasamuccayādhikaraṇam ।। 11 ।।</trailer>
<pb n="716"/>
<head>atha dvādaśamekapātre hotuḥ prathamabhakṣādhikaraṇam</head>
<sutra>ekapātre kramādadhvaryuḥ pūrvo bhakṣayet ।। 3. 5. 36 ।। </sutra>
<head>saṃśayasaṅgatī</head>
<p>atha yatraikasmin pātre bahavo bhakṣayeyuḥ kastatra kramaḥ ?
ekasmin pātre bahunāṃ bhakṣaṇe siddhe idānīṃ kena krameṇa bhakṣaṇa-
miti prasaṅgānnirūpyate । nanu “vaṣaṭkarttuḥ prathamabhakṣaḥ” iti śrūyate ।
vaṣaṭkarttaiva ca hotā । ato vācanike hotuḥ prathamabhakṣaṇe sati
kathaṃ sandehaḥ ? ucyate—</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—somarasastāvadadhvaryoreva haste
bhakṣaṇasamaye samasti । adhvaryuṇāpi cāsau homābhiṣavanimittaṃ
bhakṣayitavya eva । tadyadyadhvaryurhotre samarpayet hotā ca punaradhvaryave
bhakṣaṇārthaṃ samarpayati, tadā prayogo vikṣipyeta । taccāśubhāvāpekṣī
prayogavidhirnānumanyate । tena prathamaṃ tāvadadhvaryureva bhakṣayet । tataḥ
kena bhakṣayitavyaḥ ? ityapekṣāyāṃ bhavati vacanam—“vaṣaṭkarttuḥ prathama-
bhakṣaḥ” iti । tenādhvaryuvyariktabhakṣaṇāntarāpekṣameva vaṣaṭkartturbhajña-
ṇaprāthamyamiti । tasmādekapātre'nekeṣu bhakṣayatsu kramāt sannidhila-
kṣaṇādadhvaryoreva prathamaṃ bhakṣaṇaṃ pratīyata iti । evaṃ prāpte'bhidhīyate—</p>
<sutra>hotā vā mantravarṇāt ।। 3. 5. 37 ।।</sutra>
<pb n="717"/>
<p>evaṃ hi mantraḥ śrūyate “hotuścitpūrve haviradyamāśate” iti ।
asyāyamarthaḥ—hotureva yatpūrvaṃ prathamaṃ adyaṃ adanīyaṃ haviḥ
tadagrāvāṇa āśata bhuktavantaḥ । tathā “hoteva naḥ prathamaṃ pāhi”
iti । tasyāpyayamarthaḥ—hotā yathā naḥ asmāt prathamaṃ pātaiva,
tathā tvamapi pāhītyarthaḥ । kiñca “vaṣaṭkarttuḥ prathamabhakṣaḥ”
iti bhakṣakartṛṛtviṅmātrāpekṣayaiva prāthamyaṃ pratīyate, na tat
prayogaprāśubhāvānurodhenānyathayituṃ yuktam । tathā nimittakramā-
nurodhādapyayamevātra naimittikasya bhakṣaṇasya kramo yuktaḥ ।
prathamaṃ hi hotā vaṣaṭkaroti, tato'dhvaryurjuhoti । tasmāddhotaiva
prathamaṃ bhakṣayatīti siddham ।</p>
<p>prayojanam—pakṣoktam । sūtrantu—hotaiva prathamaṃ bhakṣayet
mantravarṇāt tasyaiva prathamaṃ bhakṣaṇapratīteḥ ।।</p>
<trailer>iti dvādaśamekapātre hotuḥ prathamabhakṣādhikaraṇam ।। 12 ।।</trailer>
<head>atha trayodaśamanujñāpūrvakaṃ bhakṣaṇādhikaraṇam</head>
<sutra>vacanādanujñātabhakṣaṇam ।। 3. 5. 40 ।।</sutra>
<p>athaikapātre sāmo'nekena bhakṣyate । kintatrānujñāpyānanujñāpya
vā bhakṣayitavyam ? utānujñāpyaiveti । ayañca sandeho bhāṣya-
kāreṇa “tasmātsomo nānupahūtena peyaḥ” ityasya vacanasya viṣaya-
<pb n="718"/>
pradarśanārthaṃ pradarśitaḥ । na tu vicārārtham । pratyakṣe vacane sati
sandehābhāvāt । tena sūtramidaṃ vacanagatasyopahūtapadasyānujñā-
rūpārthakathanārthamuttaravicāraviṣayapradarśanārthaṃ ceti bodhyam ।।</p>
<trailer>iti trayodaśamanujñāpūrvakaṃ bhakṣaṇādhikaraṇam ।। 13 ।।</trailer>
<head>atha caturdaśaṃ vaidikamantreṇānujñāpanādhikaraṇam</head>
<sutra>tadupahūta upahvasvetyanenānujñāpayelliṅgāt ।। 3. 5. 41 ।।</sutra>
<head>saṃśayaḥ</head>
<p>athānujñātenaiva bhakṣayitavyamiti sthite kiṃ laukikena vacane-
nānujñāpayitavyam ? uta vaidikeneti ?</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapyatrāmnāto mantrassamasti, tathāpi
mantrasya pūrvottarabhāgābhyāmanujñāpanaprakāśananirddhāraṇakāraṇābhāvāt
liṅgenānujñāpane viniyoktuṃ na śakyata iti laukikenaiva vacanenā-
nujñāpanaṃ karttavyamityevaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra mantrādanujñāpanaṃ na pratīyeta ।
na ca kṛtsnasya mantrasyānujñāpanāprakāśanādaviniyogaḥ । sarvatra
mantraikadeśasyaiva samavetārthaprakāśane satītarapadānāṃ tadanukūlatvenai-
<pb n="719"/>
vārthatvāt kṛtsnamantraviniyogasyāpyupapatteḥ । bhavati kṛtsnamantraprayoge-
ṇaiva ca sarvathā vaidikenaivānujñānaṃ na laukikeneti siddham ।।</p>
<p>prayojanam—pakṣoktam । sūtrantu—upahūta upahvayasvetyanenaiva
vaidikenānujñāpanamiti ।।</p>
<trailer>iti caturdaśaṃ vaidikamantreṇānujñāpanādhikaraṇam ।। 14 ।।</trailer>
<head>atha pañcadaśaṃ vaidikamantreṇānujñādānādhikaraṇam</head>
<sutra>tatrārthātprativacamam ।। 3. 5. 42 ।।</sutra>
<head>saṃśayaḥ</head>
<p>etadavagatam—“upahūta upahvayasva” ityanena anujñāpayediti ।
atha prativacane sandehaḥ-kiṃ laukikaṃ prativacanam ? utaitadeva ? iti ।</p>
<head>pūrvapakṣaḥ</head>
<p>pūrvapakṣastu—kṛtsnasyāpi mantrasyānujñāpane viniyogasambhave-
nābhihitatvādanujñāpya prativacanaṃ laukikameva karttavyam । athavānu-
jñānujñāpanayormantrayorliṅgādaviśeṣeṇa pratīterubhayatrāpi kṛtsna evāvṛtto
mantraḥ prayoktavya iti । evaṃ prāpte—</p>
<head>siddhāntaḥ</head>
<p>abhidhīyate—bhavedavaṃ yadyatra viśeṣagraho na bhavet । tathāhi—
samabhivyāhāralakṣaṇādvākyādanyatarabhāgasyānyatarārthatvenātra prayogo
<pb n="720"/>
vaktavyaḥ । abhidhānasāmarthyālliṅgādupahūta iti pūrvasya mantrabhāga-
syānujñāyām, upahvayasvetyuttarasya tu bhāgasyānujñāpane viniyogaḥ
pratīyate । tena liṅgena vākyaṃ bādhitvottarasyānujñāyāṃ prayoga iti
siddham ।।</p>
<trailer>iti pañcadaśaṃ vaidikamantreṇānujñādānādhikaraṇam ।। 15 ।।</trailer>
<head>atha ṣoḍaśamekapātrāṇāmanujñāpya bhakṣaṇādhikaraṇam</head>
<sutra>tadekapātrāṇāṃ samavāyāt ।। 3. 5. 43 ।।</sutra>
<head>saṃśayaḥ</head>
<p>idaṃ sandihyate—kiṃ yaḥ kaścidanujñāpayitavyaḥ ? uta samāna-
pātra iti ।</p>
<head>pūrvapakṣaḥ</head>
<p>pūrvapakṣastu—na tāvadatrānujñāpyaḥ kaścidviśeṣarūpeṇa śrūyate,
kintvanujñāpanamātram । anujñāpanena cānujñāpyamātrākṣepa iti yena
kenacidanujñāto bhakṣayediti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyetadanujñāpanamatyantāprāptaṃ vidhīyate ।
kintu loke prāptamevaitanniyamyate । loke sādhāraṇadravye viniyoga
evaṃ pratisambandhicittānukūlanārthamanujñāpanaṃ dṛṣṭam । ekapātre
<pb n="721"/>
sthitaśca somo bahūnāṃ sādhāraṇo na bhinnapātrastha iti samānapātrā-
ṇāmevādhikabhakṣaṇāśaṅkayānujñāpanaṃ dṛṣṭārthanniyamyata iti siddham ।</p>
<p>prayojanam—pakṣoktam । sūtrantu—tadanujñāpanamekapātrāṇāmeva
samavāyāt sādhāraṇatvādityarthaḥ ।</p>
<trailer>iti ṣoḍaśamekapātrāṇāmanujñāpya bhakṣaṇādhikaraṇam ।। 16 ।।</trailer>
<head>athaṃ saptadaśaṃ svayaṃ yaṣṭurbhakṣaṇādhikaraṇam</head>
<sutra>yājyāpanayenāpanīto bhakṣaḥ pravaravat ।। 3. 5. 44 ।।</sutra>
<head>viṣayasaṃśayau</head>
<p>asti jyotiṣṭomaḥ । tatra ṛtuyājeṣu śrūyate—“yajamānasya
yājyā so'bhipreṣyati—hotaretadyajeti, svayaṃ vā niṣadya yajati”
iti । yadā svayaṃ yajati, tadā sandehaḥ—kimasya bhakṣo'sti ?
nāstīti । atreyaṃ viṣayaśuddhiḥ—asti jyotiṣṭome ṛtugrahā-
bhyāsaḥ । santi ca tatra yājyāḥ । tāśca yadyapi samākhyayā
hotṛprayojyā eva, tathāpyatra yajamānasadasyānāmetatprayogārthaṃ
varaṇam । hoturapanīya cānyairapi tāḥ prayoktavyāḥ । tatra
yajamānajyāyāṃ pakṣadvayaṃ vihitam—hotre ca pratyarpaṇaṃ, svayaṃ
voccāraṇam । yadā svayaṃ samuccārayati tadā sandehaḥ—kiṃ vaṣaṭ-
<pb n="722"/>
kāro hotrā karttavyaḥ, tataśca tannimittabhakṣaṇamapi hotraiva karttavyam ?
uta yajamānenaiveti ।</p>
<head>pūrvapakṣaḥ</head>
<p>pūrvapakṣastu—yājyā hi hotussakāśādvacanenāpanītā, na tu
vaṣaṭkārabhakṣau । na ca yājyāpanayenaiva vaṣaṭkārabhakṣayorapyapanayaḥ,
tayoryājyāto'rthāntaratvāt । tena yathā yājyāpanaye'pyarthāntarabhūtaṃ
pravaraśabdābhidheyaṃ varaṇaṃ nāpanīyate, tathā vaṣaṭkārabhakṣāvapīti ।
ato yājyāmātroccāraṇamitarartvigvadyajamānena karttavyam । vaṣaṭkā-
rastannimittañca bhakṣaṇaṃ hotraiveti । evaṃ prāpte'bhidhīyate—</p>
<sutra>yaṣṭurvā kāraṇāgamāt ।। 3. 5. 45. ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi yājyāpanaye bhakṣaṇakāraṇabhūto
vaṣaṭkāro nāpanīyeta । tathāhi—nātra “yadamānasya yājyā”
ityatāvanmātraṃ śrūyate । kintu “svayaṃ niṣadya yajati” iti । na ca
yājyoccāraṇamātreṇejyate । kintarhi ? vaṣaṭkāraparyantena, tasyaiva
haviḥpradānārthatvāt । kiñca “anavānaṃ yajati” iti śrūyate । asya
cāyamarthaḥ—yājyā ārabhya yāvadyāgo na samāpyate, tāvatparyantaṃ
vicchedo na karttavyaḥ । vaṣaṭkāreṇa ca yāgaḥ samāpyate । tadyadi
yājyāṃ prayujya viramedyajamānastadā prayatnavicchedameva kuryāt ।
<pb n="723"/>
tasmādvaṣaṭkāraprayogasya yajamānakarttavyatvāttannimittameva bhakṣaṇa-
mapi yajamānenaiva karttavyam । yacca varaṇavadbhakṣaṇamapi nāpanīyata
ityuktam, tadyuktam; yato varaṇaṃ khalu ddoturnāpanīyata ityu-
citameva । tasya khalvarthāddhotari pravṛttatvāt । ato yājyāpanaye
sati bhakṣaṇaṃ yajamānenaiva karttavyamiti siddham ।</p>
<p>prayojanam—pakṣoktam । sūtrantu—vaṣaṭkāre bhakṣaṇakāraṇasya
vaṣaṭkārasya yaṣṭurāgamanāditi ।।</p>
<trailer>iti saptadaśaṃ svayaṃ yaṣṭurbhakṣādhikaraṇam ।।</trailer>
<head>athāṣṭādaśaṃ phalacamasādhikaraṇam</head>
<sutra>phalacamaso naimittiko bhakṣavikāraḥ śrutisaṃyogāt ।। 3. 5. 47 ।।</sutra>
<p>jyotiṣṭome śrūyate—“yadi rājanyaṃ vaiśyaṃ vā yājayet sa
yadi somaṃ bibhakṣayiṣet nyagrodhastibhinīrāhṛtya tāssampiṣya dadhanyu-
nmṛjya tamasmai bhakṣaṃ prayacchenna somam” iti । tatra sandehaḥ—kiṃ
phalacamasaḥ somabhakṣavikāraḥ ? utejyāvikāraḥ ? iti ।
prasaktasomabhakṣaṇānuprasaṅgenedānīṃ phalacamaso'pi bhakṣaṇasambandhena
śrūyamāṇo vicāryate ।</p>
<pb n="724"/>
<head>pūrvapakṣaḥ</head>
<p>pūrvapakṣastu—somasya tāvadubhayasambandhaḥ pratīyate—yāgasa-
mbandho bhakṣaṇasambandhaśca । tatra tāvadyāgasambaddhasya na somasyāyaṃ
phalacamaso vikāraḥ । yāgasambandhitvenāsyāśravaṇāt । kiṃ tarhi ?
yadi somaṃ vibhakṣayiṣet tataḥ phalacamasamasmai bhakṣaṃ prayacchediti
śrūyerbhakṣaṇasambandhisomavikāra eva । tathāhi—paśo śrūyate—
“tryaṅgaiḥ sviṣṭakṛtaṃ yajati” iti । hṛdayādyekādaśabhiraṅgaiḥ pradhānabhū-
taḥ paśuyāgo nirvarttitaḥ । prakṛtau ca sānnāyyayāgaśeṣasyaiva sviṣṭakṛtaḥ
pratipāditatvādatrāpyekāśānāmavayavānāṃ madhye yaiḥ kaiścit tribhi-
raṅgairiṣṭaśeṣaiḥ sviṣṭakṛdyāgaḥ karttavya iti pūrvapakṣayitvā, yāga
sambandhāpekṣasya tritvasyāṅgaiḥ saha samāsāsambhavādekādaśasu
madhye trayāṇāmavāntarasāmānyamaṅgānāṃ nirddhārayitumaśakternayāgaśeṣā-
ṇāmupādānam । kintarhi ? “doṣṇo dakṣiṇasya pūrvārddhādagnaye
samavadyati, gudasya madhyataḥ śroṇyā jaghanataḥ” ityekenāpyuddeśena
sambandhātīra/?/ṇyavadhāritāni । taireva viśeṣaiḥ sviṣṭakṛdyāgaḥ
karttavya iti siddhāntitam । tena yathā śarairbarhiṣāṃ vikāraḥ,
tathehāpījyāśeṣāṇāmanijyāśeṣairvikāra iti । taduktaṃ sūtrakṛtā—
‘tryaṅgairvā śaravadvikāraḥ syāta’ (jai. sū., 10. 7. 11.) iti । ato-
'trāyanijyāśeṣeṇa phalacamasenejyāśeṣasya somasya vikāro na
<pb n="725"/>
virotstyate । evañca satyutpattiśiṣṭaḥ somaḥ pradhānakarmaṇi yāge
bādhito na bhaviṣyati । ‘na somam’ ityarthaprāptabhakṣaṇagatasomanivṛtya-
nuvādenaiva bādhādatrāpyupapatsyata iti ।</p>
<p>ye tvārādupakārakaṃ phalacamasasādhanaṃ bhakṣaṇaṃ vidhīyata iti
pūrvapakṣayanti, taiśca pūrvapakṣavārttikākṣarāṇyanākalitāni ।
na cāyaṃ pakṣo yuktyāpi saṅgacchate, anekadoṣaduṣṭatvāt ।
tathāhi—phalacamasāntaṃ bhakṣaṃ prayacchediti viniyogabhaṅgi ? na
bhakṣaṇaṃ kuryāditi । tathā somabhakṣaṇasya phalacamasenātulya-
kāryatvenānivarttitatvānna somamiti nāyamarthaprāptānuvādaḥ ।
niṣedhaparatve ca vākyabhedaḥ । vihitasomabhakṣaṇapratiṣedhādvāṣṭa-
doṣaduṣṭavikalpāpattiḥ । tathā adṛṣṭakalpānādayaśca doṣā
apyabhihitāḥ । siddhāntasamaye pakṣavikalpamātreṇa yaccintitaṃ
tadevātra tāḥ pūrvapakṣīkṛtamityupekṣaṇīyameveti । tasmādbhakṣaśrutisaṃyo-
gādrājanyavaiśyanimittakaḥ phalacamaso bhakṣavikāra iti । evaṃ prāpte-
'bhidhīyate—</p>
<sutra>ijyāvikāro vā saṃskārasya tadarthātvāt ।। 3. 5. 48 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pūrvapakṣe phalacamasaḥ pratipatti-
sambandhārho bhavet । dvividhaṃ hi dravyamākārṇakaramiti pratipatti-
<pb n="726"/>
mapekṣate । kṛtaprayojanatvādyathā somarasaḥ puroḍāśo vā । prayo-
janārthopādānanāntarīyakopādānatvāt yathā “tryaṅgai sviṣṭakṛ
yajati” ityādiṣutryaṅgādi । na ca pūrvapakṣe phalacamasaḥ kṛtaprayojanaḥ ।
nāpi prayojanārthopādānanāntarīyakopādāna iti pratipatyapekṣā-
bhāvānna pratipattisambandho ghaṭate । tryaṅgasya tu paśuyāgārthopātta-
paśunāntarīyakopādānasyākīrṇakaratvena pratipatyapekṣāyāṃ vacanābhāve
puruṣecchādhīnā yā kācit pratipattirbhavet । vacanasadbhāve tu
yathāvacanameva pratipattirbhavati । tena yāgīyadravyasaṃskārabhakṣaṇa-
sambandhānyathānupapatyā phalacamasasya somavadavaśyaṃ yāgasādhanatvaṃ
kalpanīyam । tatrāpi “sa yadi somaṃ vibhakṣayiṣet” iti yajamāna-
sambandhibhakṣaṇakīrttanādyāvatttryaṅge'nupayujyamāno yajamānabhakṣaṇasaṃ-
skāraḥ pratipadyeta, tāvataiva yajñabhāgenārthāpatyā sambandha iti yajamā-
nacamasa eva somaṃ vikaroti, na grahacamasāntareṣviti sthitam ।
naimittikatvādutpattiśiṣṭasomabādho'pi na doṣaḥ । evañca sati
krayābhiṣavādisaṃskṛtenaiva yaṣṭavyamityanyatra pāde pratipādanīyam । evaṃ
“yadi somaṃ na vindet pūtīkānabhiṣuṇuyāt” ityatrāpi somābhāve
somasambandhino'bhiṣavarūpasaṃskārasya pūtīkeṣu darśanāt pūtīkānāṃ
yāgasādhanatvametenaiva nyāyenāvagantavyam ।</p>
<p>prayojanam—pūrvapakṣe yajamānasya camase'pi somenaiva yaṣṭavyam ।
<pb n="727"/>
bhakṣaṇamātrantu phalacamasasya । siddhānte tu phalacamasenaiva yaṣṭavyam ।
sūtrantu—ijyāyāṃ phalacamasena somasya vikāreṇa bhakṣaṇamātraṃ
saṃskārasya bhakṣaṇarūpasya tadarthatvāta yāgasādhanadravyārthatvāditi ।।</p>
<trailer>ityaṣṭādaśaṃ phalacamasādhikaraṇam ।। 18 ।।</trailer>
<head>athaikonaviṃśāmanuprasarpyadhikaraṇam</head>
<sutra>anuprasarpiṣu sāmānyāt ।। 3. 5. 52. ।।</sutra>
<head>viṣayasaṃśayasaṅgatayaḥ</head>
<p>asti rājasūyaḥ । tatra śrūyate—“śataṃ brāhmaṇāḥ somaṃ
bhakṣayanti, daśa daśaikaikaṃ camasamanuprasarpeyuḥ” iti । tatra rājanya-
camase sandehaḥ—kiṃ rājanyā anuprasarpeyuḥ ? uta brāhmaṇāḥ ?
rājanyacamase phalacamaso rājanyena bhakṣayitavya iti nirūpitam ।
idānīṃ kvacit kṛtiviśeṣe tadapavādaḥ kriyate ।</p>
<head>pūrvapakṣaḥ</head>
<p>pūrvapakṣastu—vākyadvayametat । “śataṃ brāhmaṇāḥ somaṃ bhakṣayanti”
ityekam । “daśa daśaikaikaṃ camasamanuprasarpeyuḥ” ityaparam । tatra
bhakṣayantīti vartamānarūpatvāt pūrvapasyāvidhāyakatvāduttarasya
cānuprasarpeyurityanupahataśaktividhyākhyātasambandhādvidhāyakatvameva ।
<pb n="728"/>
nanvevaṃ satyayamasya vākyasyārthaḥ—ye bhakṣaṇārthamekaikaṃ camasamanupra-
sarpanti, te daśa daśa prasarpantīti viśiṣṭānuvādvādvākyaṃ bhidyeta ।
maivam; anuprasarpaṇīyakarmaviśeṣarahitāyā anuprasarpaṇakriyāyāḥ
kartturuddeśyatvāyogāt । tena yathaiva.............sambhavāddhavirviśeṣi-
tāyā evoddeśyatvaṃ, tathehāpi prasarpaṇakriyāmātrasya sāmānyarūpasyo-
ddeśyapratītyayogyatvāt prasarpaṇīyakarmaviśeṣaviśeṣitāyā eva karttā
daśasaṃkhyāvidhāvuddeśya iti ।</p>
<p>nanvevaṃ kriyāntarārthamapi ye camasamanusarpanti teṣāmapi
daśatvaṃ syāt । bhakṣaṇārthamiti viśeṣaṇe tu sa eva viśiṣṭānuvādo
doṣaḥ । maivam; camasamityetāvataiva bhakṣaṇāprāpteḥ । tathāhi—
camyate'sminniti camasaḥ । tena camasapadādeva bhakṣaṇasya prāptatvādbha-
kṣaṇārthamevānusarpaṇāvagatestadarthakṛtaviśeṣaṇavivakṣā । na ca
ekaikamiti pṛthagvivakṣaṇīyam । tathābhūtasyaiva prakṛtitaḥ prāptatvāt ।
na ca prāpte karmaṇi daśa daśeti daśatvasyārthasya ca vidhānādvākyabheda
iti vaktavyam । pratipradhānāvṛttinyāyena praticamasaṃ daśatvaprāpteścānu-
vādāt । tenātra daśatvasaṃkhyāmātraṃ vidhīyate । anyat sarvamanūdyate ।
evañca sati praticamasaṃ yathāprāptabhakṣaṇānvayāddaśatvasya rājanyacamase
rājanyatvasyeva prāptatvāt saṃkhyāyāścamasāntaravṛttitvāt rājanyacamase
rājanyā eva daśa bhakṣayanti । tathā ca sati “śataṃ brāhmaṇāḥ somaṃ
<pb n="729"/>
bhakṣayanti” iti pūrvavākye praticamasaṃ daśatvavidhiḥ avayavaśiṣṭatvā-
cchatamityanuvādaḥ ।</p>
<p>tathā brāhmaṇā iti brāhmaṇabhūyastvena brahmaṇapadamanu-
vādaḥ । rājanyacamase ca yadyapi phalacamaso'sti na somaḥ,
tathāpi somabhūyastvāt somamiti somaphalacamasayoranuvādaḥ ।
bhakṣayantītyanirdeśaprāptamevānūdyate । na ca sarvānuvāde daśadaśagrahaṇaṃ
vyarthamiti । daśagrahaṇasyaivānarthakatvāttatrānuprasarpaṇakarttṛpu daśatvaṃ
vidhīyamānamekakālīnatvādrājanyānāmeva । ato rājanyā eva
rājanyacamase bhakṣayeyuriti । evaṃ prāpte'bhidhīyate—</p>
<sutra>brāhmaṇā vā tulyaśabdatvāt ।। 3. 5. 53 ।।</sutra>
<head>siddhāntaḥ</head>
<p>ayamabhiprāyaḥ—bhavedyadi “śataṃ brāhmaṇāḥ somaṃ bhakṣayanti”
ityetadapi vākyaṃ vidhāyakaṃ na bhavet । tathāhi—agatyā khalu
sarvānuvādo bhavati । tatrāpi brāhmaṇeṣu lakṣaṇayā brāhmaṇaśabdasya
vṛttirityetadapyagatyā svīkarttavyam । na cātra vidhiśabdo
nāsti । bhakṣayantītyetasya pañcamalakāratvena vidhitvopapatteḥ ।
ato mukhya evātra brāhmaṇaśabdārtho vidhīyate । na ca prāpta-
bhakṣaṇānuvādena brāhmaṇavidhānena ca vākyabheda iti vācyam ।
uttaravākyavihitapraticamasadaśatvavidhisāmarthyenaiva pracayaśiṣṭaprāpta-
<pb n="730"/>
tvāt । anuvāde ca brāhmaṇamātravidhānāt । somamiti ca
yāgasādhanalakṣaṇayā somaphalacamasayorevānuvādaḥ । na ca
saṃkhyāyāḥ samānarūpāyā vṛttitvādarthata eva rājanyajātīyaśabdo-
'pyavadhāritatvādrājanyacamase brāhmaṇyonavakāśa iti vācyam ।
yata ekaikaṃ camasamanuprasarpantīti camasapadopasthāpitabhakṣaṇakriyā-
vadvedenaiva daśasaṃsthāvagamopapatteḥ । ataḥ kiṃjātīyāste bhakṣakā
ityapekṣāyāṃ yāvacchutī rājanyakalpanārthaṃ prakramate, tāvatpratyakṣa-
śrutivihitairbrāhmaṇaireva nairākāṅkṣyaṃ kriyata iti na rājanyāma-
vakāśaḥ । tena rājanyacamase'pi brāhmaṇā eva daśa bhakṣayeyuriti
siddham ।</p>
<p>prayojanam—pakṣoktam । sūtrantu—rājanyacamase'pi brāhmaṇā
eva bhakṣayeyuḥ । tulyena brāhmaṇaśabdena sarvacamaseṣu brāhmaṇāvidhā-
nāditi ।।</p>
<lg>
<l>yo nāma kaścidiha saṃvidita prameyaṃ
granthāntare likhati vā vadati svayaṃ vā ।</l>
<l>matkarttṛtāmananukīrttya sa kīrtilopāt
nissantatirjagati janmaśatāni bhūyāta ।।</l>
</lg>
<trailer>ityekonaviṃśamanuprasarpyadhikaraṇam ।। 19 ।।</trailer>
<trailer>iti bālavalabhībhujaṅgāparanāmno bhaṭṭaśrībhavadevasya kṛtau</trailer>
<trailer>tautātitamatatilake tṛtīyasya pañcamaḥ pādaḥ ।।</trailer>
<pb n="731"/>
<head>atha tṛtīyādhyāyasya ṣaṣṭhaḥ pādaḥ</head>
<head>tatra prathamaṃ anārabhyādhītānāṃ prakṛtigāmitvādhikaraṇam</head>
<sutra>sarvārthamaprakaraṇāt ।। 3. 6. 1 ।।</sutra>
<head>viṣayasaṃśayasaṅgatayaḥ</head>
<p>anārabhya kiñcit śrūyate—“yasya khādiraḥ snuvo bhavati
chandasāmeva rasenāvadyati, sarasā asyāhutayoḥ bhavanti । yasya
parṇamayī juhūrbhavati na sa pāpaṃ ślokaṃ śṛṇoti” ityevamādi ।
tatra sandehaḥ—kiṃ khādirādi prakṛtau vikṛtau ca niviśate ?
uta prakṛtāveveti । suvarṇabharaṇādārabhyānārabhyavādādivicāre
prastute prasaṅgāt sarvapradānavicārataḥ prabhṛti śeṣaviṣayavicāraṃ
parisamāpyedānīṃ sa evānārabhyavādaḥ prastuto vicāryate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—atra śrutyādipramāṇābhāve'pi khādira-
tāparṇatādīnāṃ kratusambandhastāvadaśvapratigrahenyānyena siddhaḥ ।
yatra vyabhicaritaḥ kratusambandhaḥ, tasyāpyaśvadānasyeva yathā-
kathañcitkratūpasthitimātreṇa kratusambandhāpādakatvam, tatrāvyabhi-
caritakratusambandhānāṃ sruvādīnāṃ sutarāmeva kratusambandhāpāda-
katvam । ataścopadeśātideśābhyāṃ prakṛtikṛtisādhāraṇyāt prakṛti-
vikṛtyarthatvamevānārabhyaśrutānāṃ yuktam ।</p>
<pb n="732"/>
<p>nanu khādiratādividhānārthapragrato vikṛtāvātideśikī
sruvādiprāptirvaktavyā । atideśenaiva sruvādivat khādira-
tādirapi vikṛtau prāpnotīti tadvidhāne dviruktidoṣaḥ syaditi ।
ucyate—syādevaṃ yadi vikṛtiṃ vihāva khādiratādyupadeśaḥ
prathamaṃ prakṛtigāmī bhūtvā caramaṃ vikṛtigāmī bhavet ।
sa hi sruvādimukhena kratupraveśaprabhilaṣan sruvādiprāpti-
mātramapekṣate । sruvādināñca yathā prakṛtau prāptirupadeśāttathā
vikṛtāvapyasti । na ca sruvādināmatideśa evānārabhyādhīta-
khādiratāyāḥ prakṛtisambandhamantareṇa na bhavatīti vācyam । evaṃ
hi manyate pūrvapakṣī—yadyapyupakāradvāreṇābhi/?/deśataḥ prāptiriti
daśamādye sthāsyati, tathāpyupakārasya pratipādarthameva vilakṣaṇa-
tvāttadvāreṇa prāptirbhavantī pratyekameva bhavati । sā ca yāvadanārabhya-
vādaḥ khādiratādividhānārthaṃ prakṛtivikṛtigatasruvānirikṣaṇaṃ kurute,
tādavadupakārakākāṅkṣāvaśādagrata eva pravṛtteti khādiratāvyati-
rekeṇaiva sruvasyāpyagrato vikṛtau prāptatvādbhavati sruvadvāreṇa prakṛti-
vikṛtisādhāraṇa eva khādiratāvidhiriti । tenāprakaraṇādhītaṃ
khādiratādi prakṛtivikṛtyarthameveti । eva prāpte'bhidhīyate—</p>
<head>siddhāntaḥ</head>
<sutra>prakṛtau vā dviruktatvāt ।। 3. 6. 2. ।।</sutra>
<pb n="733"/>
<p>ayamabhiprāyaḥ—bhavedevaṃ yadi pratyekamupakārātideśo bhavet ।
kintu kathamiti mahopakāragateyamākāṅkṣā'tideśakāraṇaṃ prakṛtigata-
mahāpakārasambandhapratipādakameva prakṛtivacchabdaṃ kalpayitvā tadvāreṇa
padārthasambandhaṃ vikṛtau karoti, na tu pratyekopakārātideśadvāreṇa ।
tathā satyanekavākyakalpanādoṣāt । mahopakārāvagatiḥ prakṛtāva-
pūrvasyānirjñātopāyaparimāṇatvāt śrutismṛtyācāraparyantanirikṣaṇena
paryavasyati, naupadeśikapadārthamātreṇa । tatkathamanārabhyaśrutivihitaṃ
sruvaprakṛtibhūtaṃ khādiratvamanāsādyaiva mahopakārāvagatipayavasānam ?
aparyavasitāyāñca mahopakārāvagatau kuto'tideśato mahopakāraprāptiḥ ?
kutastarāṃ tatpṛṣṭhabhāvena sruvādiprāptiriti । taduktam—</p>
<lg>
<l>vartteta yadi bhedena prakṛtyaṅgeṣu codakaḥ ।</l>
<l>tata evaṃ bhavedeṣa yugapattu pravarttate ।। iti ।</l>
</lg>
<p>(taṃ. vā., pṛ. 1028)</p>
<p>tenāvaśyamagrato mahopakāre satyeva prakṛtāvanārabhyavihitakhā-
diratvādividhānāya dvārabhūtānāṃ sruvādināmatideśataḥ prāptimabhi-
dadhatāvaśyaṃ khādiratvādiprāptirapyatideśata eva vaktavyā । tathā
sati durnivāro dviruktidoṣaḥ । yeṣāṃ tu vikṛtāvapyatideśata eva
dvāraprāptiḥ, teṣāṃ tvanārabhyavādā api prakṛtivikṛtyarthā eva । yathā
“/?/ye juhvati” ityanārabhyavi/?/hita evāhavanīyaḥ sarvāsveva
<pb n="734"/>
juhotyutpattiṣu yugapadeva sambadhyate । tasmāt prakṛtyartha eva
khādiratvādividhiriti siddham ।</p>
<p>prayojanam—pūrvapakṣe khādiratvādīnāmupadiṣṭatvāviśeṣeṇa
tadvaiguṇye prakṛtau vikṛtau ca prāyaścittasāmyam । siddhānte tūpadi-
ṣṭādiṣṭayorvaiguṇye prāyaścittaviśeṣa iti । sūtrantu—prakṛtāveva
khādiratādiniveśaḥ, na vikṛtau dviruktidoṣāditi ।।</p>
<trailer>iti prathamaṃ anābhyavādasya prakṛtigāmitādhikaraṇam ।। 1 ।।</trailer>
<head>atha dvitīyaṃ anārabhyādhītasyāpi vikṛtigāmitādhikaraṇam</head>
<sutra>prakaraṇaviśeṣāttu vikṛtau virodhi syāt ।। 3. 6. 9 ।।</sutra>
<head>viṣayasaṃśayau</head>
<p>anārabhya kiñcit sāmidhenīnāṃ parimāṇamāmnātam—
“saptadaśa sāmidhenīranubrūyāt” iti । tatra sandehaḥ—kimeta-
tprakṛtai niviśate ? uta vikṛtāviti । idānīmanārabhya śrutānāṃ
prakṛtigāmitvamapodyate ।</p>
<p>atrāyaṃ pūrvapakṣaḥ—yadyapi pāñcadaśyaṃ prakaraṇe śrūyate—
tathāpyānārabhya śrutasyāpi sāptadaśyasya pūrvādhikaraṇoktanyāyena
prakṛtyarthatvāt sāmidhenyanuvacanādekakaryatvena sāptadaśyapāñcadaśya-
<pb n="735"/>
yorvikalpa eveti । nanvanārabhyavādena sāptadaśasya sāmidhenyanu-
vacanadvāreṇa tatsambandhikratumātrasambandho'vagamyate । prakaraṇena ca
kratuviśeṣasambandhaḥ । tena viśeṣeṇa sāmānyasya bādhāt kuto
vikalpaḥ ? syādevaṃ yadi vākyameva kratuviśeṣasambandhaṃ pratipādayet ।
na tvetadasti । dvayoreva vākyayostulyarūpatvāt । kintu prakaraṇena
viśeṣasambandho vaktavyaḥ । tacca vākyaddurbalam । tena yāvatpra-
karaṇena viśeṣasambandhaḥ kriyate, tāvadvākyadvayena tulyabalena
sāptadaśyapāñcadaśyayoḥ prakṛtau vikalpa evāvadhāryata iti । taduktam—</p>
<lg>
<l>tatra nāma viśeṣeṇa sāmānyasya nirākriyā ।</l>
<l>pratyakṣo yatra sambandho viśeṣeṇa ।। iti ।</l>
</lg>
<p>(taṃ. vā., pṛ. 1037)</p>
<p>tasmāt sāptadaśyamapi prakṛtyarthameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyarabhyaśrutānārabhyaśrutavākyayostu-
lparūpatvaṃ bhavet । tathāhi—pāñcadaśyaṃ prakaṇena labdhāpūrva-
sambandhaṃ vākyena vidhīyamānamapūrvoyānapūrvīyayoḥ sambandhāsa-
mbhavādapūrvasāmānyalakṣaṇayā'pūrvīyasāmidhenīsambandhenaiva vidhāyate ।
sāptadaśyaṃ tvānārabhyaśruta/?/ /?/thamamalabdhāpūrvasambandhenaiva vākyena
vidhāyate । ataśca khādiratādivadānarthakyaparihārāya sāmidhenya-
<pb n="736"/>
vyabhicāropasthitenāpūrveṇa sambadhyate । na sāmidhenīsvarūpasambandhā-
viśeṣe'pi prakaraṇaśrutaṃvākyam । tattvapūrvīyasāmidhenīsambaddhameva pāñca-
daśyaṃ vidadhāti । anārabhya śrutantu sāmidhenīsvarūpasambandhameva
sāptadaśyaṃ vidadhāti । paścāttu tadupapattyarthaṃ kratvapūrvasambandha iti ।
ataḥ prathamaṃ pāñcadaśyāvaruddhe kratau sāptadaśyasyānavakāśātkuto
vikalpaḥ ? taduktam—</p>
<lg>
<l>tulyo yadyapi sambandhaḥ sāmidhenīḥ pratīṣyate ।</l>
<l>tathāpi kratusambandhavaiṣamyānna vikalpyate ।। iti ।</l>
</lg>
<p>(taṃ. vā., pṛ. 1030)</p>
<p>nanu prakṛtāvanavakāśasya sāptadaśyasya kā tarhi gatiḥ ? vikṛ-
tāviti cet—na; tatrāpi prakṛtivadatideśaprāptasya sāmidhenyanuva-
canasya pāñcadaśyāvaruddhatvena sāptadaśyapraveśāsambhavāt । tenāna-
rthakyapratihatānāṃ viparītaṃ balābalamiti nyāyena prakṛtāveva vikalpe-
nāsyā niveśo'bhyupetavya iti । ucyate—syādevaṃ yadi mitra-
vindādhvapakalpāsu vikṛtiṣu sāptadaśyasyāvakāśo na bhavet । tāsu
khalu prakaraṇaśrutameva sāmidhenīsāptadaśyamasti । atastenāti-
diṣṭasya pāñcadaśyasya bādhitatvādbhavati । sāptadaśyasyāvakāśa iti ।
na ca prakaraṇaśrutenaiva sāptadaśyavidhānādasya vaiphalyamiti vācyam ।
utpattiviniyogābhyāṃ bhedenārthavatvāt । anārabhyaśrutena hi
<pb n="737"/>
vākyena sāptadaśyaṃ sāmidhenīsambandhenotyāditam । prakaraṇa-
śrutivākyena ca kratuviśeṣasambandhena viniyujyata iti kimanu-
papannam ?</p>
<p>prayojanam—pakṣoktam । sūtrantu-prakaraṇaviśeṣātpāñcadaśyasya
kratuviśeṣasambandhāviśeṣatadvirodhisāptadaśyaṃ vikṛtau mitravindā-
dhvarakalpāsu bhavediti ।।</p>
<trailer>iti dvitīyaṃ anārabhyādhītasyāpi vikṛtyarthatādhikaraṇam ।। 2 ।।</trailer>
<head>aya tṛtīyaṃ naimittikasāptadaśyādeḥ prakṛtyarthatādhikaraṇam</head>
<sutra>naimittikaṃ tu prakṛtau tadvikāraḥ saṃyogaviśeṣāt ।। 3. 6. 10 ।।</sutra>
<head>viṣayasaṃśayau</head>
<p>darśapūrṇamāsayorāmnātam—“bho/?/dohanena paśukāmasya praṇayet”
iti । tathāgnīṣomīye paśau śrūyate —“bailvo brahmavarcasakāmena
karttavya” iti । evañjātīyakeṣu sandehaḥ—kiṃ prakṛtau niveśaḥ ?
uta vikṛtau ? iti । anārabhyaśrutānāṃ yathākramaṃ prakṛtyarthatvaṃ
pratipādyedānīmārabhyaśrutānāmeva prakṛtyarthatvamadhikāśaṅkānirākaraṇena
prasaṅgāt pratipādyate । atra yadyapi sūtre naimittakasyaiva vicāraḥ ।
asti ca prakṛtau naimittikaṃ sāmidhenīsāptadaśyam—“saptadaśa
<pb n="738"/>
vaiśyasya” iti tadapi vicāraṇīyameva, tathāpi tulyanyāyatayā
pūrvapakṣasaukaryeṇa bhāṣyakāreṇa kāmyamevodāhṛtya vicāritam ।</p>
<head>pūrvapakṣaḥ</head>
<p>atrāyaṃ pūrvapakṣaḥ—ārabhyaśrutānāmapi godohana bailvādīnāṃ
svavākyopāttaphalasaṃyogānna tāvatprakaraṇagrahaṇamasti । tasyā-
saṃyuktagrāhitvāt । kiñca kāmyānāṃ godohanādīnāṃ prakṛtau
praveśaḥ prakaraṇāvagatakratvaṅgabhūtacamasādibādhena vaktavyaḥ । tathā ca
sati kratoreva vaiguṇyātkratuphalasiddhistāvannāsti । nāpi viguṇa-
kratusambandhino guṇātphalamiti । taduktam—</p>
<lg>
<l>kratvarthāṅgaprahāṇo hi na syāttasya kratoḥ phalam ।</l>
<l>guṇācca na phalaṃ sidhyedviguṇaṃ kratusāśritāt ।। iti ।</l>
</lg>
<p>(taṃ. vā., pṛ. 1034)</p>
<p>api ca yadapi godohanādīnāṃ praṇayanādi sādhyaṃ tasya
cotpattiśiṣṭacamasādinirākāṅkṣatvānna godohanādisambandho vaktuṃ
śakyate । ato na tāvadeṣāṃ prakṛtau praveśaḥ sambhavati । nanvanenaiva
hetunā vikṛtāvapi praveśo na sambhavati । atidiṣṭacamasādi-
virodhasya tatrāpyaviśiṣṭatvāt । ucyate—satyamevaṃ, tathāpyasti
viśeṣaḥ । prakṛtau khalūpadiṣṭapadārthānusāreṇopakāro vidhinā
svīkṛtaḥ । tenāsāvupadiṣṭacamasādiparityāgena na phalārthopadiṣṭa-
godohanādisādhyāmupakārasiddhimanumanyate । vikṛtau tūpakārāva-
<pb n="739"/>
dhāraṇapurassaramaṅgāvadhāraṇam । upakārasya ca puruṣārthenāpi godo-
hanena sidhyaviśeṣādupekṣata evātideśikamaṅgamiti bādhakasaukaryā-
dvikṛtyanvaya eva kāmyānāmiti । evaṃ naimittikasyāpi nityāvaru-
ddhatvātprakṛtāvapraveśādetenaiva nyāyena bādhakasaukaryāvagamamātre cama-
so vihitaḥ । godāhanantu prāpte camase paśukāmakarttṛkaprayogaviśeṣe
vihitaṃ pūrvaprāptasāmānyavihitādbalavattaramiti vyavasthitam ।</p>
<p>kiñca nityabhūtaścamasaḥ paśukāmavyatiriktaprayoge'pi sāvakāśaḥ ।
godohanantu paśukāmaprayogaikaviṣayamiti niravakāśam । sāvakāśācca
niravakāśaṃ balīya ityapi sthitam । tathā kratvartho hi camasaḥ ।
sa ca paramparayā kratūpakārakadvāreṇa puruṣārthasambaddhaḥ । godohanañca
svavākyopāttenaiva paśurūpapuruṣārthena sambaddham । viprakṛṣṭaphalācca sanni-
kṛṣṭaphalaṃ balavattaramityapi vyavasthitam । tena viśeṣavihitatvā-
danyatrānavakāśatvātpratyāsannapuruṣārthatvādgodohanaṃ sāmānyavihitaṃ
sāvakāśaṃ viprakṛṣṭaphalaṃ camasaṃ bādhata eveti । taduktam—</p>
<lg>
<l>viśeṣavihitaṃ hyetatprāpte cānavakāśakam ।</l>
<l>puruṣārthasamīpe ca camasaṃ tena bādhate ।।</l>
</lg>
<p>(taṃ. vā., pṛ. 1037)</p>
<lg>
<l>kāmyanaimittikānāṃ ca vākyopāttaṃ prayojanam ।</l>
<l>ataḥ śīghraṃ pravṛttatvānnityātte balavattarāḥ ।। iti ।।</l>
</lg>
<p>(taṃ. vā., pṛ. 1033)</p>
<pb n="740"/>
<p>ataḥ kāmyanaimittikayorapi nityabādhena prakṛtāveva niveśo-
papatterna vikṛtigamanam । nanvevaṃ sati kratvarthacamasabādhena kratorvai-
guṇyānna kratuphalasiddhiḥ । nāpi viguṇakratusambandhino godoha-
nātphalamityuktam । ataḥ kathaṃ camasabādha iti । ucyate—bhavedevaṃ
yadi kratvarthameva praṇayanaṃ godohanaṃ nāśrayet । tathāhi—godohanena
praṇayediti viśiṣṭavidhigauravabhiyā viśeṣaṇībhūtagodohanasaṅkrānto-
'yaṃ vidhiḥ praṇayanānuvādamapekṣate । sannihitañca camasasādhyaṃ kratvarthaṃ
praṇayanamasti । atastadevāśrayamāsādya dadhnendriyādhikaraṇanyāyena
phale guṇavidhiḥ paryavasyati । tena camasasādhyasya kratvarthasyaiva
praṇayanasya godohanenāśritatvānna kratorvaiguṇyama । nāpi guṇasya
viguṇakratusambandhitvam । tena dvayoreva phalasādhanatvamavyāhṛtam ।
ato yadyapyutpattiśiṣṭacamasanirākāṅkṣaṃ praṇayanaṃ godohanamapekṣate
tathāpi godohanameva phalasādhanamagatyā prakṛtaṃ praṇayanamāśritya
samānaviṣayatayā camasabādhenaiva niviśate । taduktam—</p>
<lg>
<l>ucyate yo guṇaḥ kāmyaḥ kratvarthena na gṛhyate ।</l>
<l>kratvartha karma gṛhṇāti sa eva svārthasiddhayo ।। iti ।।</l>
</lg>
<p>(taṃ. vā., pṛ. 1035)</p>
<p>ataḥ siddhaṃ kāmyaṃ naimittikañca prakṛtāveveti ।</p>
<p>prayojanam—pakṣoktam । sūtrantu—naimittikamityupala-
<pb n="741"/>
kṣaṇam । naimittikaṃ kāmyañca prakṛtāveva niyamyato saṃyogaviśeṣā-
tprakṛtisambandhabalīyastvāditi ।।</p>
<trailer>iti tṛtīyaṃ naimittikasāptadaśyādeḥ prakṛtyarthatādhikaraṇam ।। 3 ।।</trailer>
<head>atha caturthaṃ pavamāneṣṭyadhikaraṇam</head>
<sutra>iṣṭyarthamanyādheyaṃ prakaraṇāt ।। 3. 6. 11 ।।</sutra>
<head>viṣayasaṃśayasaṅgatayaḥ</head>
<p>santi pavamāneṣṭayaḥ—“agneya pavamānāya puroḍāśamaṣṭākapālaṃ
nirvapedagnaye pāvakāya, agnaye śucaye” iti । tāsāṃ prakaraṇe
samāmnātam—“vasante brāhmaṇo'gnīnādadhīta” iti । tatra sandehaḥ-
kimagnyādheyaṃ pavamāneṣṭyartham ? uta neti । ārabhyānārabhyavāda-
prastāvenedānīmārabhyavādapratibhātasyānārabhyavādatā pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—pavamāneṣṭiprakaraṇe hyādhānaṃ śrūyate ।
prakaraṇātarda/?/meva yuktam । nanvāgnīnādadhīteti vditīyāśrutyāgnyartha-
tvamādhānasyāvagamyate । ataḥ kathaṃ prakaraṇātpavamāneṣṭyarthatvam ।
maivam; iṣṭyarthāgnidvāreṇaivādhānasyeṣṭyarthatvopapatteḥ । yathāvaghātasya
darśapūrṇamāsārthavrīhidvāreṇaiva darśapūrṇamāsārthatvam । nanvagneḥ pavamā-
<pb n="742"/>
ṣṭyarthatve satyādhānasya tadvāreṇaiva pavamāneṣṭyarthatvaṃ bhavati ।
vāraṇādhikaraṇa eva pavamāneṣṭīnāmagnyarthatvamuktam । ataḥ kathaṃ
tadviparītamabhidhīyate । ucyate—tatra hyānarthakyatadaṅganyāyāpavādene-
ṣṭīnāmādhānāṅgatvamātraṃ nirākṛtam । na tvagnyarthatvaṃ pratipāditam ।
nanvagnyarthatve sati pavamāneṣṭīnāmādhānasya ca ‘guṇānāñca parārthatvāt’
iti nyāyena pavamāneṣṭīnāmādhānāṅgatvaṃ nirākriyate । asati
tvagnyarthatve pavamāneṣṭīnāṃ prakaraṇātphalavadādhānāṅgatvameveti vāraṇā-
dhikaraṇameva bhajyeta । maivam; evaṃ hi tatra manyate—āhitāgni-
sādhyā hi pavamāneṣṭayaḥ । na tāsāmagnyarthānāmagnisādhanībhūtādhānā-
ṅgatvaṃ sambhavati । tadvaraṃ viśvajinnyāyena kalpitaphalatvameva prakaraṇa-
sadbhāvāt । ādhānasyaiva pavamāneṣṭyarthāgnisaṃskāratvena tadaṅgatva-
miha pūrvapakṣe pratipādyata iti na tena sahāsya virodhaḥ ।</p>
<p>nanvevaṃ tarhyanenaiva nyāyeneṣṭīnāmādhānāṅgatvasiddheḥ ‘guṇānāñca
parārthatvāt’ iti sautro heturanarthakaḥ syāt । naitat; etadarthapara-
tvādeva sūtrasya । tadayamarthaḥ—ādhānasyāgnyarthatvādagnīnāñca
pavamāneṣṭyarthatvātpavamāneṣṭīnāñca viśvajinnyāyena svargārthatvānna pavamā-
neṣṭināmādhānāṅgatvamiti । yattu pavamāneṣṭīnāṃ tatrāgnyarthātvamuktam,
tadiha siddhamevādhānāṅgatvasphuṭīkaraṇārthamityavadhātavyam । tena
prakaraṇātpavamāneṣṭarthamādhānamiti । evaṃ prāpte'bhidhīyate—</p>
<pb n="743"/>
<sutra>na vā tāsāṃ tadarthatvāt ।। 3. 6. 12 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pavamāneṣṭīnāṃ prakaraṇaṃ bhavet ।
tathāhi—kalpiphalatvena hiṣṭānāṃ prakaraṇaṃ vaktavyam । na ca
kalpanāyāṃ pramāṇamasti । sādhyabhūtāgnisannidhānāttadarthatve sati
phalakāṅkṣānivṛtteḥ । na cāgnīnāmeva pavamāneṣṭisādhanatvānnāgniriṣṭīnāṃ
sādhya iti vācyam । ādhānapavamānajanyātiśayadvayaśālī
vahnirāhavanīyaḥ । tenādhānajanyātiśayavataḥ pavamāneṣṭisādhanatvam ।
āhavanīyaśabdavācyasya tu sādhyamiti ko virodhaḥ ? yathā
cādhānapavamānajanyo'gnirāhavanīyastathā vāraṇadhikaraṇe bhadraṃ pūrvapakṣa
evoktamiti neha prapañcyate । tasmādiṣṭīnāmagnyarthatvābhāvādanāra-
bhyādhītamevādhānamiti siddham ।</p>
<p>prayojanam—pūrvapakṣa darśapūrṇamāsādiṣu nādhānasādhyāgni-
raṅgamityanāhitāgnerapyadhikāraḥ । siddhānte tvāhitāgnerevādhikāra
iti । na cāgnyādhānamevāṅgamiti pūrvapakṣaḥ, siddhānte ca
varṇanīyaḥ—“agnīnādadhīta” iti vākyena labdhaprayojanamā-
dhānam । ajñātaprayojanāḥ pavamāneṣṭayaḥ । tena tatprakaraṇādā-
dhānārthā eva vijñāyante । na cāgneḥ pavamāneṣṭyarthatvādādhānasya
cāgnyarthatvādādhānameva pavamāneṣṭyaṅgam । “āhavanīye juhoti”
<pb n="744"/>
iti vākyenopadiṣṭahomānuvādenāhavanāyavidhānāt । pavamāne-
ṣṭīnāñca yajurutpattitvena homasyātideśikatvādaupadeśikāti-
deśikayośca prāptikālavaiṣamyeṇaikopadeśaviṣayatvāsambhavāt । na
cātideśādevāgniḥ pavamāneṣṭyaṅgamiti vaktavyam । prakaraṇalakṣaṇo-
padeśena pavamāneṣṭīnāmevādhānāṅgatayāgnyarthatvādādhānabādhitatvādya-
thādhānasaṃskṛte'gnau pavamāneṣṭayaḥ kriyante, tathātraivopariṣṭādvakṣyāmaḥ ।
ato nādhānamiṣṭīnāmaṅgam । tāsāmeva prakaraṇenāṅgatvāt ।
taduktaṃ sūtrakṛtā—‘na vā tāsāṃ tadarthatvāt’ iti ।।</p>
<trailer>iti caturthaṃ pavamāneṣṭyadhikaraṇam ।।</trailer>
<head>atha pañcamamādhānasya prakṛtivikṛtyarthatādhikaraṇam</head>
<sutra>tatprakṛtyarthaṃ yathānye'nārabhyavādāḥ ।। 3. 6. 14 ।।</sutra>
<head>viṣayasaṃśayau</head>
<p>tadevādhānaṃ kiṃ prakṛtyartham ? uta sarvakārmārtham ? iti sandehaḥ ।
atra ca prakṛtyarthābhidhānamupadiṣṭahomaprakṛtivikṛtyabhiprāyeṇa । siddhe
ādhānasyārabhyaśrutatve'gnyarthatve cedānīmagnidvāreṇaiva prakṛtyarthatvā-
śahā/?/nirākaraṇena kevalāgnyarthatvaṃ pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yathānārabhyaśrutaḥ khādiratvādiḥ srugādi-
<pb n="745"/>
dvāreṇa prakṛtyarthaḥ, tathānārabhyaśrutamapyādhānamagnidvāreṇa dvirukti-
doṣahānārthaṃ kevalaprakṛtyarthameva yuktam । nanu srugādīnāṃ laukika-
tvāttatsvarūpe khādiratvādividhānamanarthakamiti bhavatvapūrvasādhana-
lakṣaṇayā prakṛtyarthatvam । iha tvāhavanīyasyālaukikatvāttadutpa-
tyarthatvenaivādhānopapatternāpūrvasādhanalakṣaṇayā prakṛtyarthatvaṃ sambha-
vati । ucyate—evaṃ hi manyate—nālaukikārtho'yamāhavanīyaśabdaḥ,
kintu srugādivallokasiddhāgnivacana eva । “yadāhavanīye juhoti”
iti kratau viniyoge kratvarthāntargatirastyeva । atastadvāreṇa srugā-
divatprakṛtyarthamevādhānam ।</p>
<p>bhavatu vā'laukika evāhanīyaśabdaḥ, tathāpi tasyā-
puruṣārthatvenāvaśyaṃ kratāveva vidhānaṃ vaktavyam । tatra yathā
bhāviviniyogapratisandhānenādhānavidhāne siddhe'pi śeṣitvamāhava-
nīyasya, tathā kratupraveśe'pyādhānasya bhāviviniyogapratisandhāne-
naivāhavanīyasya dvāratā bhaviṣyati । tasmādetadādhānamitarānāra-
bhyavādavatprakṛtyarthamiti । evaṃ prāpte'bhidhīyate—</p>
<trailer>sarvārthaṃ vādhānasya svakālatvāt ।। 3. 6. 15 ।।</trailer>
<head>siddhāntaḥ</head>
<p>ayamabhiprāyaḥ—bhavedevaṃ yadyāhavanīyasvarūpaprayuktamādhānaṃ na
<pb n="746"/>
bhavet । na ca srugādivallokasiddhāgnivacano'yamāhavanīyaśabdaḥ ।
ādhānajanyasaṃskārarahitāgnimātre loka āhavanīyaśabdaprayogā-
bhāvāt । tena laukikānāṃ srugādināṃ khādiratādividheḥ prāgeva
“sruveṇāvadyati” ityādivākyairavagatakarmāṅgatvāttadvāreṇa khādira-
tvādīnāṃ siddhe kratvarthatve bhavatu prakṛtivikṛtyarthatvavicāraḥ । āhava-
nīyasya tvādhānataḥ prāganavatasvarūpatvena kratvaṅgatve pramāṇābhā-
vātkathaṃ tadvāreṇādhānasya prakṛtyarthatvam ? taduktam—</p>
<lg>
<l>siddhe'ṅgatve tatasteṣāṃ kimarthatvaṃ vicāritam ।</l>
<l>na tu karmāṅgabhāve'sya pramāṇaṃ kiñcidasti te ।। iti ।</l>
</lg>
<p>(taṃ. vā., pṛ. 1040)</p>
<p>tena cālaukikatve'pyāhavanīyasya bhāviviniyogapratisandhā-
nāttacchepitvavadādhānasya kratupraveśadvāratāpi bhaviṣyatīti vācyam ।
kratūpayogitvena puruṣārthabhūtasyāhavanīyasyaivālaukikatvena sruvavila-
kṣaṇasya prayojakatve sati kratupraveśe kalpanānavakāśāta । atā
nāstyagnidvāreṇa prakṛtyarthatvam । kintu pṛthagāddavanīyātpatiprayukta-
mevaitadādhānamiti ।</p>
<p>prayojanam—pūrvapakṣe ādhānasya kratvaṅgatvena pradhānaprayogā-
ntargatatvāttaddeśatatkālatatkarttṛtvam । siddhānte tu puruṣārthatvādādhā-
nasya svakāle svadeśe svakarttṛbhirevānuṣṭheyatvamiti । sūtrantu—sarvārtha-
<pb n="747"/>
mādhānaṃ sarvakarmārtham, na tu sarvakarmāṅgabhūtam । siddhānte tasyāgni-
niṣṭhatvāt । svakālatvāditi svātantreṇa kālaviśeṣasya paurṇamā-
syamāvāsyārūpasya vidhānādityarthaḥ । tena sandehabhāṣye'pi yatsarvā-
rthatvābhidhānaṃ tatsarvārthāgnyarthatvābhiprāyeṇeti mantavyam ।।</p>
<trailer>iti pañcamamādhānasya prakṛtivikṛtyarthatādhikaraṇam ।। 5 ।।</trailer>
<head>atha ṣaṣṭhaṃ pavamāneṣṭyanatideśādhikaraṇam</head>
<sutra>tāsāmagniḥ prakṛtitaḥ prayājavat ।। 3. 6. 16 ।।</sutra>
<head>viṣayasaṃśayasaṅgatayaḥ</head>
<p>santi pavamāneṣṭayaḥ—“agnaye pavamānāya” ityevamādyāḥ । tatra
sandehaḥ—kiṃ pavamāneṣṭisaṃskṛte'gnau pavamāneṣṭayaḥ karttavyāḥ ? uta
na ? iti । ādhānasya pavamāneṣṭyaṅgatvanirāseneha āhavanīyasva-
rūpaprayuktatve sādhite prasaṅgadidānīṃ pavamāneṣṭīnāṃ pavamāneṣṭisaṃskṛte-
'pyanuṣṭhānāśaṅkā nirākriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—darśapūrṇamāsavikārabhūtā hi pavamāneṣṭayaḥ
tatra yathaiva prayājādayo'tidiśyante, tathā pavamāneṣṭisaṃskṛto'pyagniḥ ।
na ca pavamāneṣṭisaṃskṛto'gniḥ pavamāneṣṭibhirvinā sambhavatīti
pavamāneṣṭayaḥ pavamāneṣṭiṣvanuṣṭheyā iti । na ca tāsāmapi saṃskṛtāgni-
<pb n="748"/>
sādhyatve'parāpareṣṭyapekṣāyāmanavastheti vācyam । anupādeyakāla-
ṅgānurodhena yāvatyaḥ paurṇamāsyamāvāsye nātikrāmanti tāvatya eva
kariṣyanta iti nānavasthā । tasmāttāsāmapi prayājādivatsaṃskṛto-
'gniraṅgamiti । evaṃ prāpte'bhidhīyate—</p>
<sutra>na vā tāsāṃ tadarthatvāt ।। 3. 6. 17 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pavamāneṣṭayo darśapūrṇamāsāṅgaṃ
bhaveyuḥ । tā hyagnimātraprayuktā na darśapūrṇamāsāṅgamiti । nanvagni-
stāvaddarśapūrṇamāsāṅgaṃ pavamāneṣṭiṣvatidiśyate । na ca pavamāneṣṭārvi-
nāgniḥ sidhyati । tenāgnisidhyarthameveṣṭayo'nuṣṭhātavyā iti । maivam;
upakāreṇa hi vikṛtau prākṛtapadārthaprāptirbhavati । na ca pavamāneṣṭī-
nāmagnijanyopakārapekṣā samasti । ato'gnereva pavamāneṣṭisādhyatvā-
tteneṣṭividheḥ prāgāhavanīyarūpasyāniṣṭatvāttadvyatiriktapadārthajanya
evopakāraḥ pavamāneṣṭiṣvatidiśyata iti na pavamāneṣṭiṣu pavamāneṣṭi-
prāptiriti । bhavatu vāgnerapyatideśaḥ, tathāpi pavamāneṣṭijanyasaṃskā-
rasya pavamāneṣṭibhyaḥ prāgasiddhatvādāhitamātra evāgniviṣayaḥ
kariṣyati । etattvabhyupetyavādenoktam । yato'ṅgaṃ khalvatidiśyate ।
na cādhānamātrasaṃskṛto'gnirdarśapūrṇamāsāṅgam । ādhānapavamāneṣṭija-
nyasthaivāhavanīyasyāṅgatvāt । yata āhite'gnau pavamāneṣṭīnāmanuṣṭhā-
<pb n="749"/>
nam । tadyadyādhānāṅgatvasidhyarthamudīcyāṅgabhūtāḥ pavamāneṣṭayaḥ,
tadā tajjanyasaṃskārasahitenādhānajanyasaṃskāreṇāhavanīyākhyaḥ saṃ-
skāro janayitavyaḥ । sa cāhitāgnyanuṣṭhitābhireva samānadeśatvā-
tsidhyatīti yuktaṃ tatrānuṣṭhānam । na tvagneḥ pavamāneṣṭayaṅgatveneti ।
ato na pavamāneṣṭiṣvapi pavamāneṣṭayaḥ karttavyā iti siddham ।</p>
<p>prayojanam—pakṣoktam । sūtrantu—na pavamāneṣṭayaḥ pavamāne-
ṣṭisaṃskṛte'gnau karttavyāḥ । tāsāmevāgnyarthatvādagniprayojanatvāditi ।।</p>
<trailer>iti ṣaṣṭhaṃ pavamāneṣṭyanatideśādhikaraṇam ।। 6 ।।</trailer>
<head>atha saptamaṃ paśudharmāṇāmagnīṣomīyārthatvādhikaraṇam</head>
<sutra>tulyaḥ sarveṣāṃ paśuvidhiḥ prakaraṇāviśeṣāt ।। 3. 6. 18 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭome paśuragnīṣomīyaḥ—“yo dīkṣito yadagnīṣo-
mīyaṃ paśumālabhate” iti । tathā savanīyaḥ ānubandhaśca । santi ca
paśudharmāḥ—upākaraṇamupānayanaṃ, niyojanaṃ, saṃjñapanaṃ, viśasanamitye-
vamādayaḥ । te kiṃ sarveṣāmagnīṣomīyasavanīyānubandhyānām ?
utāgnīṣomīyasya savanāyasya ca ? utāgnīṣomīyasyaiva ? iti ।
śrutiliṅgavākyaiḥ saha prakaraṇasya virodhāvirādhau nirūpyedānīṃ
kramasya śrutiliṅgavākyaprakaraṇaiḥ sahaḥ virodhāvirodhacintāyāṃ
<pb n="749"/>
prathamaṃ prakaraṇena saha virodhāvirādhau nirūpyete । atra yadyapi
bhaṣyakāreṇa tredhā sandeho varṇitaḥ, tathāpi pakṣāntarasyāpi
sambhavādvārtike caturddhaiva darśitaḥ—kimayaṃ paśudharmastrayāṇāmeva ?
atha savanīyasyaiva ? athāgnīṣomīyasavanīyayoḥ ? utāgnīṣo-
mīyasyaiveti ।</p>
<head>pūrvapakṣaḥ</head>
<p>atrāyaṃ pūrvapakṣaḥ—jyotiṣṭome aupavasathye'hani caturdaśyāṃ
paśudharmāḥ śrūyante । na ca te vākyena kenacitpaśunā sambaddhāḥ
pratīyante । nāpyavāntaraprakaraṇenāgnīṣomīyārthāḥ savanīyārthāḥ vā
bhavanti । utpatau hi prakaraṇaṃ bhavanti । utpatiścāgnīṣomīyasya dī-
kṣākāle somakrayasannidhau daśamyāmeva । aupavasathye tu paśudharmasa-
nnidhāvanuṣṭhānamātraṃ śrūyate । tathā savanīyasyāpi sutyākāle amā-
vāsyāyāmutpattiḥ । anuṣṭhānaṃ tasyāpi paśudharmasamīpe । aupava-
sathye'hani guṇārthaṃ śravaṇam । anubandhyāyāstvaupavasathye notpatti-
rnānuṣṭhānam । so'māvāsyānte pratipadyanuṣṭhīyate । tena vākyāvāntara-
prakaraṇābhyāṃ kenāpi paśunā'gṛhītatvāt jyotiṣṭomamahāprakaraṇe-
naivāgnīṣomīyasyānuṣṭhānasādeśyarūpaṃ kramaṃ bādhitvā jyotiṣṭomā-
rthāstāvadvijñāyante । tasya ca somadravyatvānna paśudharmaiḥ prayojanamityā-
narthakyatadaṅganyāyeṣvavataranto'ṅgatvāviśeṣāttriṣveva paśuṣu bhavantīti ।</p>
<pb n="751"/>
<p>na tāvadavaya pūrva/?/pakṣaḥ sambhavati । paśusambandhena śrutānāṃ
dharmāṇāṃ nirākāṅkṣatvāt । asaṃyuktagrāhiṇā jyotiṣṭomaprakaraṇena
grahaṇāsambhavāt vāraṇādipātrāṇāmiva yajñasambandhena śrutānāmā-
dhānaprakaraṇena । ato nānarthakyatadaṅganyāyena sarvapaśvarthatvam ।
etacca vāraṇādhikaraṇa eva vivecitam । bhavatu vānyasaṃyuktasyāpi
prakaraṇena grahaṇam, tathāpyaupavasathya eva savanīyasyotpatteravāntara-
prakaraṇena savanīyārtha eva dharmā bhavanti । na ca savanīyasya
sutyākāla evotpatteraupavasathye prakaraṇābhāva iti vācyam । yena
“āśvinaṃ grahaṃ grahītvā trivṛtā yūpaṃ parivīyāgneyaṃ savanīyaṃ paśu-
mupākaroti” iti vākyena sutyākāle savanīyotpattirvaktavyā ।
tataścāśvinagrahagrahaṇānantaryaṃ raśanātrivṛttvaṃ yūpaparivyāṇaṃ taduttara-
kālamupākaraṇañca dravyañca devatā cetyetatsakalaviśeṣaṇaviśiṣṭo
yāgo vidheyaḥ । tathā ca sati sutarāṃ viśiṣṭavidhigauravamāpadyeta ।
asti caupavasathye dravyadevatāviśiṣṭayāgamātravidhāyakam “āgneyama-
jamagniṣṭoma ālabhate” iti vākyam । na ca kathaṃ tarhi sutyākāle
tasyānuṣṭhānamiti vācyam । tenotpāditasyāpi savanīyayāgasya
sutyākāle punarutkarṣaśravaṇāt । evaṃ hyaupavasathye śrūyate—
“vapayā prātassavane caranti, puroḍāśena mādhyandine, aṅgaistṛtīya-
savane” iti । atra hi prātassavanaśabdena prātaḥkālīno
<pb n="752"/>
jyotiṣṭomāvayavo'bhidhīyate । jyotiṣṭomaśca sutyākāle'nuṣṭheyaḥ ।
tatreva vapādipracāraḥ śrūyate । tenaupavasathyotpannasyāpi savanīyasya
vapādipracāradarśanātsutyākāla evānuṣṭhānamiti śrūyate । tatra ca
pradhānadeśatvādaṅgānāmiti nyāyenāṅgeṣvapyupākaraṇādiṣvākṛṣṭeṣu
kālāniyame prāpte aśvinagrahaṇānantaryamātraṃ vidhīyate । anyatsarva-
manūdyate । taduktam—</p>
<lg>
<l>savanīyān purotpādya vapāmutkṛpya vākyataḥ ।</l>
<l>tatrāpyaniyame prāpte tadviśeṣo vidhīyate ।। iti ।</l>
</lg>
<p>(taṃ. vā., pṛ. 1046)</p>
<p>tenāyamatra sūtrārthaḥ—bhavetsarveṣāṃ tulyaḥ paśudharmavidhiḥ, yadi
prakaraṇāviśeṣo bhavet । asti tu prakaraṇe viśeṣaḥ । yataḥ sava-
nīyasya yatrotpattistatraivopākāraṇādidharmāḥ śrūyante । ataḥprakāraṇā-
tsavanīyārthā eva dharmā iti ।</p>
<p>kṣodīyānayamapi pūrvapakṣapāśaḥ । tathāhi—bhavatvevaṃ savanī-
pārthā dharmā anuṣṭhānasādeśyalakṣaṇātkramādagnīṣomīyārthā api
prāpnuvanti । nanu savanīyotkarṣe sati paśudharmāṇāmapi sutyākāla
evānuṣṭhānamityanantaramevoktam । ataḥ kathaṃ dharmāṇānuṣṭhānasāde-
śyalakṣaṇātkramādagnīṣomīyārthatvamapīti । na ca sthānasāmarthyabalena
tatrāpi dharmānuṣṭhānamiti vācyam । dīkṣākālotpannasyāpyagnīṣo-
mīyasyāmnānasāmarthyabalādṛśamyāmapyanuṣṭhānaprasaṅgāt । ucyate—
<pb n="753"/>
sarvatra khalvanuṣṭhānasādeśyalakṣaṇaḥ kramaḥ samānadeśānuṣṭhānāvagati-
rūpaḥ । taccānuṣṭhānasidhdirūpam । anuṣṭhāne siddhe kramāvagataśeṣatvā-
nantarakālabhāvitvāt । paśudharmāṇāṃ caupavasathya āmnānasāmarthyā-
danuṣṭhānamavagatameveti kramādagnīṣomīyārthatvamapīti । tena yadyapi
savanīyotkarṣe sati pradhānadeśatvādaṅgānāmiti nyāyena savanāyāṅgā-
tvena yadanuṣṭhānaṃ tasya bhavatu sutyākālatvam । agnīṣomīyāṅgatvena
tvanuṣṭhānasyaupavasathyakālīnatvabādhapramāṇābhāvādabādhitameva dharmāṇāṃ
tatkālānamapyanuṣṭhānamiti dīkṣākālaḥ syāt । tasya tvagnīṣomī-
yasya yadyapyāmnānasāmarthyenātrānuṣṭhānamavagatameva, tathāpi balavatā
vacanenaupavasathye tadutkarṣādanyasya ca tadaṅgatvenāpyanugrahahetorabhāvā-
ddīkṣākālāvagatamanuṣṭhānaṃ bādhyata eva । iha tu na tatheti vaiṣamyam ।
nanu śrutiliṅgādhikaraṇaviruddhamidamabhidhīyate । tatra hi śrutyā
gārhapatyārthasyaindrīmantrasya na durbalaliṅgenendrārthatvamiṣyate । tathātrāpi
balīyasā prakaraṇena savanīyārthānāṃ dharmāṇāṃ kathaṃ durbalena krameṇā-
gnīṣomīyārthatvamiti । ucyate—tatraivaitadyatra śeṣasambandha eva
balīyasi pramāṇe pravṛtte durbalapramāṇasya nāvaśyaṃbhāvinī pravṛttiḥ ।
yathaindrīmantra eva । iha tvagnīṣomīyasya paśudharmairvinā sidhyabhāvā-
davaśyaṃ durbalapramāṇe'pi dharmaprāptirvaktavyā । tatra kiṃ sakalopadeśapratya-
stamaye pravarttamānādatijaghanyādatideśādbhavatu ? athavopadeśāntargatā-
<pb n="754"/>
tkramāditi sandehe satyupadeśarūpātkramādevāgnīṣomīyasya dharmasambandho
yuktaḥ । taduktaṃ sūtrakṛtā ‘sthānācca pūrvasya’ iti । tasmātprakaraṇa-
kramābhyāṃ savanīyāgnīṣomīyārthāḥ paśudharmmā iti । evaṃ prāpte'-
bhidhīyate—</p>
<sutra>naikadeśatvāt ।। 3. 6. 22 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi “vapayā prātassavane caranti”
iti । vākyena sutyākālasambandhena pradhānotkarṣe satyapyaṅgānāmu-
tkarṣo bhavet । na ca pradhānadeśatvādaṅgānāmiti nyāyena pradhāno-
tkarṣe'ṅgānāmapyutkarṣa iti vācyam । yatastatraivaitat yatrānirjñātadeśakā-
lānyaṅgāni bhavanti । nirjñātadeśakālānāntu na pradhānadeśakālatvam ।
yathā jyotiṣṭomāṅgānāmeva dīkṣādīnāṃ viśeṣavihitadaśamyādikā-
latvam । atrāpi savanīyāṅgānāmupākaraṇādīnāmaupavasathyakāle
vidhānānurodhenānutkarṣaḥ । tenopakāraṇotkarṣo vidhātavyaḥ । tasya
cāśvinagrahaṇottarakālaśceti prāpte karmaṇyanekaguṇavidhānādvākyabhedā
bhavet । bhavatu vā yathākathañcidvākyabhedaparihāraḥ, tathāpyekasya
karmaṇo dvayorutpattivākyatvāsambhavādekenotpattiparasya ca guṇavi-
dhānārthaṃ śravaṇamiti vaktavyam । tatra kenotpattiḥ kasya guṇavidhā-
nārthatvamiti saṃśaye “āgneyamajamagniṣṭoma ālabhate” ityasya
<pb n="755"/>
“vapayā prātassavane caranti” ityādivākyairekavākyatvāpannasya
vapāpracārādiguṇavidhānārthameva savanīyānuvādakatvaṃ yuktam । upā-
deyasya vapāpracāralakṣaṇasya guṇasya dūrasthasutyākālotpattyaiva
savanīyakarmānuvādenāpi vidhānasambhavāt । viśeṣeṇa ca prātassavane
sambandhāttatkālīnasavanīyayāgopasthitau satyāṃ sukaraṃ tadguṇavidhā-
namityaupavasathyaśrutānyeva “āgneyamajamagniṣṭoma ālabhate” ityupakra-
myāpi “vapayā prātassavane caranti” ityādivākyāni guṇavidhāna-
parāṇi, sutyākālaśrutantvanupādeyasya kālasya tirohitakarmānu-
vādena vidhānāsambhavātprakaraṇanyāyena kālaviśiṣṭakarmavidhānārthame-
veti tatraiva karmotpattiriti niścīyate । taduktam—</p>
<lg>
<l>guṇārthaupavasathye'hni savanīyapunaḥśrutiḥ ।</l>
<l>utpattiḥ prakriyā caiṣāmāśvinagrahaṇottarā ।। iti ।</l></lg>
<p>(taṃ. vā., pṛ. 1044)</p>
<p>tenaupavasathye savanīyaprakāraṇābhāvānniṣpratipakṣeṇa sthānasya
krameṇa kevalāgnīṣomīyapaśuyāgārthatvam । atideśatastu savanīyā-
nubandhyārthatvāmiti siddham ।</p>
<p>prayojanam—pūrvapakṣe tulyanyāyatayā paśupuroḍāśayāgasyau-
pavasthyaśrutasyāgnīṣomadevatāsaṃskārārthatvātsavanīye kevalāgnidai-
vatyatvena tayārabhāvānna liṅgavirodhena savanīyārthatvam । siddhānte
<pb n="756"/>
tu savanīyasyāgnīṣomīyavikṛtitvādūhenāgnyādisaṃskāratvādatide-
śataḥ savanīyārthatvamānubandhyārthatvamapiti । sūtrantu—pradhānotkarṣe
tadekadeśatvenopākaraṇādyaṅgotkarṣaḥ । teṣāmaṅgānāṃ nirjñātasvakāla-
tvādityabhiprāyaḥ ।।</p>
<trailer>iti saptamaṃ paśudharmāṇāmagnīṣomīyārthatādhikaraṇam ।। 7 ।।</trailer>
<head>athāṣṭamaṃ śākhāharaṇādīnāmubhayadohārthatādhikaraṇam</head>
<sutra>dohayoḥ kālabhedādasaṃyuktaṃ śṛtaṃ syāta ।। 3. 6. 28 ।।</sutra>
<head>viṣayasaṃśayau</head>
<p>asti sāyaṃdohaḥ prātardohaśca । santi ca dohadharmāḥ—śākhā-
haraṇaṃ gavāṃ prasnāvanaṃ dohanamityevamādayaḥ । te kiṃ sāyaṃdohārthāḥ ?
utobhayārthāḥ ? iti । kramasya prakaraṇāvirodhaṃ pratipādyedānīṃ tadapavādaḥ
pratipādyate । atra yadyapi bhāṣye dohārthatvenaiva vicāraḥ pratibhāti,
tathāpi pūrvedyurdohānuṣṭhānapratipādakavacanābhāvādaprasiddhatvena ca
śrutikalpanāyā asambhavāddadhipayogata evāyaṃ vicāro bhāṣyakāreṇa
dohadvāreṇokta iti mantavyam ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi “aindra dadhyamāvāsyāyām, aindraṃ
<pb n="757"/>
payo'māvāsyāyām” iti dadhipayoyāgāvamāvāsyāyāmevānuṣṭheyau,
tathāpi dvayoreva prātaḥ kālānuṣṭheyatvena dadhiyāgasya sadyojātadadhi (?)
miśrājyatvāsambhavādavaśyaṃ caturdaśyāmeva sāyaṃkāle dadhiyāgārthaṃ
dohānuṣṭhānamarthasiddhama । na tu payoyāgārtham । tasyāmāvāsyāyāṃ
prāptaḥkālakṛtadohenaiva niṣpatteḥ । dehadharmā api śākhāharaṇādaya-
ścaturdaśyāmeva śrūyante । ato doharūpāṅgadvāreṇa dadhiyāgasya
caturdaśyāmevopakrāntatvādanuṣṭhānasādeśyalakṣaṇena krameṇa dadhyarthā
eva dohadharmāḥ । tena dohayoścaturdaśyamāvāsyākālabhedācchṛtaśabda-
vācyaṃ dugdhaṃ dharmairasaṃyuktaṃ syāditi । evaṃ prāpte'bhidhīyate—</p>
<sutra>prakaraṇāvibhāgādvā tatsaṃyuktasya kālaśāstram ।। 3. 6. 29 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pradhānasya dadhiyāgasya
caturdaśyāmanuṣṭhānaṃ bhavet । tathāpi pradhānasya khalu dharmopadeśaḥ
kriyamāṇasya balavatpramāṇāvirodhe sati krameṇa dharmagrāhakatvaṃ
bhavati । yathāgnīṣomīyasya paśudharmagrāhakatvam । na ceha dadhi-
yāgasya caturdaśyāmanuṣṭhānam । “amāvāsyāyāmamāvāsyayā yajeta”
iti sāṅgasyaivāmāvāsyāyāmanuṣṭhānāvagamāt । kintu dadhyarthadohasya
caturdaśyāmanuṣṭhānam । na ca dadhiyāgārthadohasya tatrānuṣṭhāne
dadhiyāgasya kramo bhavati । nāpi tatrānuṣṭhīyamānatvena taddohasya
<pb n="758"/>
krameṇa dohārthatvameva, dharmāṇāmarthasiddhatvena kramābhāvasyoktatvāt ।
ataḥ pūrvedyurāmnātānāṃ śākhāharaṇādidharmāṇāṃ krameṇa na dadhi-
yāgārthatvam, nāpi dohārthatvam, kintu prakaraṇāvibhāgādubha-
yārthatve satyeva keṣāñciddharmāṇāṃ śākhāharaṇādināṃ dadhisidhyarthaṃ
pūrvedyuranuṣṭhānamiti siddham ।</p>
<p>prayojanam—pakṣoktam । sūtrantu—prakaraṇāviśeṣādubhayasaṃ-
yuktasyaiva śākhāharaṇādeścaturdaśīkāle śāstrameva paraṃ vidhānārthamiti ।।</p>
<trailer>ityaṣṭamaṃ śākhāharaṇādīnāmubhayadohārthatādhikaraṇam ।। 8 ।।</trailer>
<head>atha navamaṃ grahadharmāṇāṃ savanatrayārthatādhikaraṇam</head>
<sutra>tadvatsavanāntare grahāmnānam ।। 3. 6. 30 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭomaḥ “jyotiṣṭomena svargakāmo yajeta” iti ।
tatraindravāyavādyāḥ prātassavane daśa grahā āmnātāḥ । tatra dharmāḥ
śrūyante-“upopte'nye grahāḥ sādyante'nupopte dhruvaḥ । daśāpavitreṇa grahaṃ
sammārṣṭi” iti । santyapare mādhyandine savane apare tṛtīyasavane
grahāḥ । teṣu mādhyandinatṛtīyasavanīyeṣu ca sandehaḥ—kiṃ grahadharmāḥ
karttavyāḥ ? uta prātaḥsavane ye grahāḥ teṣveva ? iti । adhikāśa-
ṅkānirākaraṇārthamudāharaṇāntare pūrvokta eva nyāyo'tidiśyate ।</p>
<pb n="759"/>
<head>pūrvapakṣaḥ</head>
<p>atrāyaṃ pūrvapakṣaḥ—bhavatu dadhiyāgasya caturdaśyāmanuṣṭhīyamā-
nasya tatkramabhāvena dohadharmāṇāṃ prakaraṇāviśeṣādubhayadohārthatvam,
grahadharmāṇāntu prātassavanānuṣṭheyānāṃ prātassavanānuṣṭhīyamānagrahayāgā-
rthatvamanuṣṭhānasādeśyalakṣaṇātkramādyuktam । na ca prakaraṇātkramasya
durbalatvātprakaraṇena sarvagrahārthatvamiti vācyam । krameṇa prātassa-
vanikagrahārthatve'pi prakaraṇāvirodhāt । ataḥ krameṇa prātassava-
nikagrahārthatvemeva grahādharmāṇāmiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi prakaraṇavirodhe kramasya viniyo-
jakatvaṃ bhavet । tathāhi—jyotiṣṭomāpūrvagṛhītāḥ khalu grahadharmāsta-
tsādhanībhūtagrahasambandhinastatsādhanatvāviśeṣātsavanatrayavarttigrahasamba-
ndhino vijñāyante । na ca krameṇa prātassavanikagrahārthatve'pi prakara-
ṇāvirodha iti vācyam । apūrvārthatvapratipādakasya prakaraṇasya
krameṇaikadeśārthatvaviṣayasaṅkocalakṣaṇabādhaprasaṅgāt । tasmātkramaṃ
bādhitvā prakaraṇena savanatrayavarttigrahārthā eva grahadharmā iti siddham ।</p>
<p>prayojanam—pakṣoktam । sūtrantu—yathā dohadharmā dohadvaya-
sādhāraṇāstathā grahadharmā api savanāntarīyagrahasādhāraṇā eveti ।।</p>
<trailer>iti navamaṃ grahadharmāṇāṃ savanatrayārthatādhikaraṇam ।। 9 ।।</trailer>
<pb n="760"/>
<head>atha daśamaṃ raśanādharmasādhāraṇyādhikaraṇam</head>
<sutra>raśanā ca liṅgadarśanāt ।। 3. 6. 31 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭome paśuragnīṣomīyaḥ—“yo dīkṣito yadagnīṣo-
mīyaṃ paśumālabhate” iti । tatra raśanā śrūyate, raśanādharmāśca
“trivṛdbhavati, darbhamayī bhavati, praviṣṭāntā karttavyā” iti । tatra
sandehaḥ—kimete dharmā agnīṣomīyaraśanāyāḥ savanīyaraśanāyāśca
sādhāraṇāḥ ? utāgnīṣomīyārthā eva ? iti । prakaraṇakramayorvi-
rodhāvirodhau nirūpyedānīṃ śrutikramayorvirodhāvirodhau nirūpyete ।
atra yadyapi sākṣānna raśanā śrūyate, kintu “yūpaṃ parivyayati” iti
yūpaparivyāṇādeva labhyate, tathāpi darbhamayyādiśabdānāṃ yaugikatvena
parivyāṇākṣiptaraśanāviśeṣavacanatvādbhāṣye raśanā śrūyata ityaktam ।
yūpaparivyāṇaṃ “yūpaṃ parivyayati” ityanena yathāgnīṣomīye vidhīyate,
tathā “āśvinaṃ grahaṃ gṛhītvopānaṣkramya yūpaṃ parivyayati” ityanena
savanīye'pi vihitam । tena yūpaparivyāṇākṣepādevobhayatraiva
raśanāyāḥ prāptatvādraśanādharmāḥ śrūyamāṇāḥ kimagnīṣomīyaraśanārthā
eva utāgnīṣomīyasavanīyaraśanārthā iti bhavati sandehaḥ ।</p>
<head>pūrvapakṣaḥ</head>
<p>atrāyaṃ pūrvapakṣaḥ—agnīṣomīyasya krame caturdaśyāṃ raśanā-
<pb n="761"/>
dharmā darbhamayyādayaḥ śrūyante na savanīyasya । tena paśudharmavadagnī-
ṣomīyayūpaparivyāṇārthā eva raśanādharmāḥ । nanu śrutyā raśanā-
mātrārthāḥ pratīyante । śrutiśca vākyādbalīyasī । satyam; kintu
yūpasvarūpasambandha ānarthakyādapūrvasādhanalakṣaṇayā śrutyā vini-
yogo vaktavyaḥ । tena yathā śrutyā prakaraṇasahāyabhūtayā
barhirdharmāḥ prakaraṇavartibarhirmātrārthāḥ, evaṃ śrutisādhāraṇye'pi na
piṇḍapitṛyajñabarhirarthāḥ tathā raśanādharmā api kramasahāyayā śrutyā
kramopasthitāgnīṣomīyayūpaparivyāṇaraśanārthā eveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyagnīṣomīyakramaśrutasya “yūpaṃ pari-
vyayati” iti parivyāṇasya brīhiprokṣaṇavadyūpadvāreṇa pradhānā-
pūrvanirvṛttāvupayogo bhavet । kintu yūpasyālaukikatvenānirjñāto-
pāyaparimāṇasya sādhanāpekṣāyāṃ “yūpaṃ parivyayati” iti dvitīyā-
śrutyā yūparnirvṛtyupayogitvenaiva parivyāṇasya yūpāṅgatvaṃ vijñāyate ।
evaṃ savanīye'pi “upaniṣkamya yūpaṃ parivyayati” iti dvitīyā-
śrutyā yūpāṅgatayā parivyāṇaṃ śruyamāṇaṃ sādhāraṇasya yūpasyāgnī-
ṣomīya eva niṣpannatvāt । yadyapi na yūpasvarūpanirvṛttyupayuktam,
tathāpi svarūpe kārye copayogyaṅgaṃ bhavatīti nyāyena yūpakāryapaśu-
niyojanopayuktadārḍhyātiśayajananenaivāṅgaṃ bhavati । etacca yūpāṅgaṃ
<pb n="762"/>
parivyāṇaraśanātvāviśeṣādubhayaraśanāsādhāraṇā eva bhavanti । na
caivaṃ satyagnīṣomīyayūpasyaiva krameṇa sannidhāpitatvātkramasahāya-
yā śrutyā tatparivyāṇaraśanārthā eva vijñāyante । prakāraṇasahāyayeva
śrutyā barhirdharmā darśapūrṇamāsīyabarhirarthā iti vācyam । yato ya
eva hyagnīṣomīyasya yūpaḥ, sa eva savanīyasyāpi । tenāgnī-
ṣomīyayūparivyāṇaraśanāsambandhitvena vidhīyamānā dharmāḥ savanāye
yūparivyāṇaraśanāsambandhenāpi vihitā bhavanti । piṇḍapitṛyajña-
barhiṣo na darśapūrṇamāsabarhirbhyo'nyatvādyuktam । yattvasādhāraṇā
dharmā iti tathāpi savanīyotpattivākye “trivṛtā yūpaṃ parivīya”
ityanuvādo raśanādharmasādhāraṇyādvinānupapadyamāno liṅgaṃ bhavati ।
tena liṅgadarśanādapi sādhāraṇā raśanādharmā iti siddham ।</p>
<p>prayojanam—pūrvapakṣe savanīyaraśanāyā darbhamayādiniyamaḥ ।
siddhānte'gnīṣomīya eva darbhamayādidharmaniyama iti ।
sutrantu—raśaneti raśanādharmopalakṣaṇārtham । tenāyamarthaḥ—yadvadagra-
hadharmāḥ savanatrayavarttigrahasādhāraṇāḥ, tadvadraśanādharmā api sādhā-
raṇāḥ । liṅgadarśanaṃ coktameveti ।।</p>
<trailer>iti daśamaṃ raśanādharmasādhāraṇyādhikaraṇam ।। 10 ।।</trailer>
<pb n="763"/>
<head>athaikādaśaṃ grahadharmāṇāmaṃśvadābhyarthatādhikaraṇam</head>
<sutra>ārācchiṣṭamasaṃyuktamitaraiḥ sannidhānāt ।। 3. 6. 32 ।।</sutra>
<head>viṣayasaṃśayau</head>
<p>dūrādyacchiṣyate jyotiṣṭomasya, yathaupānuvākyākāṇḍeṃ'śva-
dābhyau । tatra sandehaḥ—kiṃ jyotiṣṭome samāmnātā grahadharmāḥ
karttavyāḥ ? uta neti । idānīṃ prasaṅgadvākyaprakaraṇayorvirodhāvirodhau
vicāryete ।</p>
<head>pūrvapakṣaḥ</head>
<p>atrāyaṃ pūrvapakṣaḥ—bhavatu raśanādharmāṇāṃ yūpaikatvātkrama-
nibandhanamavyavasthānam । iha tu grahāṇāṃ bhinnatvādyūpavadgrahadharmā-
ścaikena prakaraṇena gṛhītāsteṣveva sammārgādidharmāṇāṃ barhirdharmavat
vyavasthopapatternāsti dūrādvihitayoraṃśvadābhyayoḥ sammārgādigrahadharma-
sambandha iti । evaṃ prāpte'bhidhīyate—</p>
<sutra>saṃyuktaṃ vā tadarthatvāccheṣasya tannimittatvāt ।। 3. 6. 33 ।।</sutra>
<head>sidhdāntaḥ</head>
<p>ayamabhiprāyaḥ—bhavedevaṃ yadyatra prakaraṇādvākyasya viśeṣa-
katvaṃ bhavet । tathāhi—prakaraṇasya khalvatiprasakte vākye prakṛtā-
pūrvasādhānopasthāpakatayā vyavasthāpakatvam । yathā barhirdharmavidhāyaka-
vākye darśapūrṇamāsāpūrvosthāpakatvena, tadatrāpi prakaraṇasya
<pb n="764"/>
jyotiṣṭomāpūrvasādhanāṅgopasthāpakatvenaiva viśeṣakatvaṃ vaktavyam ।
jyotiṣṭomāpūrvīyatvaṃ cāṃśvadābhyayorapi grahadharmairbhavitavyameva ।
yeṣāntu payograhasurāgrahādīnāṃ jyotiṣṭomāpūrvasambandho nāsti,
teṣāmeva paraṃ na grahadharmasambandhaḥ । tena prakṛtavyavasthāviśeṣakatvā-
dyāvajjotiṣṭomāpūrvīyagrahasambandha eva dharmāṇāmiti siddham ।</p>
<p>prayojanam—pakṣoktam । sūtrantu—aṃśvadābhyagrahasvarūpamapi
grahadharmaiḥ saṃyuktam । tayorapi jyotiṣṭomārthatvāt । śeṣasya ca
grahadharmasya tannimittatvāt jyotiṣṭomārthatvanimittatvāditi ।।</p>
<trailer>ityekādaśaṃ grahadharmāṇāmaṃśvadābhyagrahārthatādhikaraṇam ।। 11 ।।</trailer>
<head>athaṃ dvādaśaṃ citriṇyadhikaraṇam</head>
<sutra>agnyaṅgaprakaraṇe tadvat ।। 3. 6. 35 ।।</sutra>
<p>anārabhyāgnimucyate—“citriṇīrupadadhāti, vajriṇīrupada-
dhāti, bhūteṣṭakā upadadhāti” iti । santi ca prakaraṇe
iṣṭakādharmāḥ—“akhaṇḍāmakṛṣṇalāñca kuryāta” iti । tathā
“bhasmanā iṣṭakāḥ saṃskuryāt” iti । tatra sandehaḥ—kima-
prakaraṇe samāmnātānāmime dharmāḥ karttavyāḥ (?) uta neti । idānī-
da/?/dāhaṇāntare'dhikāśaṅkāṃ nirākarttuṃ prakaraṇe samāmnātā ime
dharmāḥ karttavyā iti pūrvokta eva nyāyo'tidiśyate ।</p>
<pb n="765"/>
<head>pūrvapakṣaḥ</head>
<p>ayaṃ pūrvapakṣaḥ—bhavatu grahādipātrāṇāmavyabhicaritajyotiṣṭo-
māpūrvānvayānāṃ prakaraṇamanapekṣyāpi vākyena sammārgādisaṃskāravi-
dhānādaprakṛtānāmapi sammārgādidharmasambandhaḥ । iṣṭakādīnāntu
vyabhicaritāṛ/?/yapūrvasambandhānāmapūrvānvayārthaṃ prakaraṇamapekṣitavyam ।
ato yāsāmeveṣṭakānāṃ prakaraṇavattitvaṃ, tāsāmeva dharmasambandho na
tvanyāsāmiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyanārabhyādhītānāmapīṣṭakānāṃ sthaṇḍi-
ladvāreṇāgnyapūrvasādhanatvaṃ vākyena na pratīyeta । yathā khalvaṃśvadā-
bhyayoranārabhyaśrutayorapi vākyena jyotiṣṭomāpūrvasambandhe sati
sammārgādigrahadharmasambandhaḥ, tathehāpyaprakaraṇaśrutānāmapīṣṭakānāṃ
vākyena sthaṇḍilanirmāṇadvāreṇāgnyapūrvārthatvāvagateḥ prakaraṇa-
sahāyena vākyenāgnyapūrvasādhaneṣṭakāsu vidhīyamānāḥ dharmāḥ sādhāraṇā
eveti siddham ।</p>
<p>prayojanam—pakṣoktam । sūtrantu—aprakaraṇe śrūyamāṇā
api vākyenāgnyaṅgamiṣṭakā aṃśvadābhyavatsadharmikā iti ।।</p>
<trailer>iti dvādaśaṃ citriṇyadhikaraṇam ।। 12 ।।</trailer>
<pb n="766"/>
<head>atha trayodaśamabhiṣavādīnāmasamānavidhānatādhikaraṇam</head>
<sutra>naimittikamatulyatvādasamānavidhānaṃ syāt ।। 3. 6. 36 ।।</sutra>
<p>jyotiṣṭome śrūyate—“yadi rājanyaṃ vaiśvaṃ vā yājayetsa yadi
somaṃ bibhakṣayiṣet, nyagrodhastibhinīrāhṛtya tāḥ sampiṣya dadhanyu-
nmṛjya tamasmai bhakṣaṃ prayacchenna somam” iti । santi ca somadharmāḥ
krayo'bhiṣava ityevamādayaḥ । tatra sandehaḥ—kiṃ samānavidhānā ete
dharmāḥ somasya phalacamasasya ca ? uta somārthāḥ phalacamasasya
tadvikāratvāditi । pūrvatra tu dharmāṇāṃ samānavidhānatvaṃ pratipāditam ।
idānīntadapavādaḥ kriyate ।</p>
<head>pūrvapakṣaḥ</head>
<p>atrāyaṃ pūrva/?/pakṣaḥ-pūrvamaprakaraṇaśrutatve'pyaṃśvadābhyayorjyotiṣṭomā-
pūrvasādhanatvāviśeṣādiṣṭakānāñcāgnyapūrvārthatvāviśeṣātsamāno dharma-
vidhirityuktam । tadatrāpi somaphalacamasayorjyotiṣṭomāpūrvasādhana-
tvāviśeṣādapūrvasādhanalaṇayā kriyābhiṣavādayo dharmā vidhīyamānāḥ
somaphalacamasasādhāraṇā eveti vijñāyante । nanu grahadharmāṇāmiṣṭa-
kādharmāṇāñca grahamātrambandheneṣṭakāmātrasambandhena ca vidhīnādbhavatu
sādhāraṇyam । somadharmāṇāntu somasambandhenaiva vidhānātkathaṃ soma-
phalacamasasādhāraṇyamiti । ucyate—somasvarūpe dharmavidhānānartha-
kyādatrāpi jyotiṣṭomāpūrvīyahaviḥprakṛtidravyasambandhena vidhānaṃ
<pb n="767"/>
vaktavyam । tacca rūpaṃ somaphalacamasasādhāraṇameva । tena yathā
darśapūrṇamāsāpūrvīyahaviḥprakṛtidravyasambandhena vidhīyamānā avaghāta-
prokṣaṇādayo dharmā vrīhiyavasādhāraṇāḥ, tathā somadharmā api
krayābhiṣavādayaḥ somaphalacamasasādhāraṇā iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi nityānityasaṃyogavirodho na
bhavate । tathāhi—krayābhiṣavādayaḥ khalvanityajyotiṣṭomāpūrva-
gṛhitā nityadvāramevāśrayante । somaśca nityaḥ, sakalajyotiṣṭoma-
prayogabhāvitvāt । tena nityāmnātā dharmā nityasomārthā eveti
siddham ।</p>
<p>idantviha vaktavyam—kathaṃ phalacamase somadharmaprāptiḥ ? ati-
deśāditi brūmaḥ । na caikasminneva karmaṇi kathamatideśa iti
vācyam । yato nātra karmātideśaḥ, kintu dravyadharmātideśaḥ ।
dravyayośca somaphalacamasayorekasminnapi karmaṇi bhedānnātideśānu-
papattiḥ । tatra yathā avagatakaraṇabhāvaṃ karmātidiṣṭadharmakaṃ kathamityā-
kāṅkṣāyāṃ dravyadevatādisārūpyopasthitakarmāntarāddharmān gṛhṇāti,
tathā dravyamapagakriyāsādhanabhāvaṃ kathamityākāṅkṣāyāṃ sārūpyo-
pasthitadravyāntarāddharmān gṛhṇāti । tadatra phalacamasena yāgaṃ bhāvayet
kathamityākāṅkṣāyāṃ somasthānāpattilakṣaṇasya sārūpyasyāntaraṅga
<pb n="768"/>
tvātsomavadityavagate somadharmāneva gṛhṇāti । na caivaṃ satyubhayathāpi
phalacasame somadharmānuṣṭhānāviśeṣānniṣprayojano vicāra iti
vācyam । guṇakāmapravṛttyapravṛttiprayojanena prayojanavatvāt ।
tathāhi—somaphalacamasayoryadābhiṣavādividhiḥ samānaḥ, tadobhaya-
sminnabhiṣavādau guṇakāmāśrayatvanirūpaṇātphalacamasābhiṣave'pyā-
śrayapratyabhijñānādguṇakāmena pravṛrttitavyam । asamānavidhānatve'nu-
ṣṭhānasambandhina evābhiṣavasyāśrayatvānirūpaṇātphalacamasasambandhenā-
śrayapratyabhijñānābhāvānnivṛttirguṇakāmasyeti pūrvapakṣasiddhāntayoḥ
prayojanama ।</p>
<p>sūtrantu—naimittikaphalacamasādi nityena somenātulyatvāda-
samānavidhānaṃ bhavediti ।।</p>
<trailer>iti trayodaśamabhiṣavādīnāmasamānavidhānatādhikaraṇam ।। 13 ।।</trailer>
<head>atha caturdaśaṃ mukhyapratinidhyossāmānavidhyādhikaraṇam</head>
<sutra>pratinidhiśca tadvat ।। 3. 6. 37 ।।</sutra>
<head>viṣayasaṃśayasaṅgatayaḥ</head>
<p>asti pratinidhiḥ śrute dravye'pacarite । yathā vrīhyapacāre
nīvārāḥ । tatra sandehaḥ—kiṃ nīvārāḥ samānavidhānāḥ ? uta
neti । pūrvāpavādenedamārabhyate ।</p>
<pb n="769"/>
<head>pūrvapakṣaḥ</head>
<p>atrāyaṃ pūrvapakṣaḥ—nityaśrutā hyavadhātādayo nityaśrutaivrī-
hibhireva sambandhamarhanti na nīvāraiḥ, teṣāmaśrutatvāt । kintu
vrīhyapacāre'vaśyaṃ karttavyaṃ nityam, kāmyañca prārabdhamavaśyaṃ
samāpanīyam । tatra dravyāpekṣāyāmapacaritadravyasadṛśā nīvārā
evopādīyante । tenāsamānavidhānānāmeva vrīhikāryāpatyā
phalacamasavadatideśādeva dharmāsambandho bhavatīti । evaṃ prāpte'bhi-
dhīyate—</p>
<sutra>na tadvatprayojanaikatvāt ।। 3. 6. 38 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi phalacamasavatsvenaiva mahimnā
nīvārāḥ karmasādhanaṃ bhaveyuḥ । kintu vrīhiśāstrasyāvayavaparyantatvāt,
vrīhyavayavānāñca katipayānāṃ nīvāreṣu vidyamānatvāt tadupā-
ditsayā puruṣaḥ pravarttamāno nāntarīyakatayā nīvāratvamupādatte ।
tadatirekeṇa vrīhyavayavopādānāsambhavāt । te ca vrīhyavayavāḥ
“vrīhibhiryajeta” iti pratyakṣaśāstracoditā eveti yuktamavaghātā-
didharmāṇāṃ nīvāreṣvapi samānavidhānatvamiti ।</p>
<p>prayojanam—pūrvapakṣe vrīhīṇāmapacāre vrīhisthāne nīvāra-
padohaḥ karttavyaḥ । siddhānte tu vrīhipadasyaiva prayogānna tadūhaḥ ।
<pb n="770"/>
nanu “vrīhibhiryajeta” iti śāstreṇa vrīhitvajātiḥ sādhanatvena
pratipāditā, vrīhyavayavāśca । vrīhitvamantraśca liṅgādvrīhitvajāti-
prakāśana eva viniyuktaḥ । tena yathā yaveṣu liṅgābhāvādaprayogaḥ,
tathā nīvāreṣvapīti kathaṃ siddhānte vrīhipadaprayogādanūhaḥ
prayojanamiti । ucyate—syādevaṃ yadi svarūpeṇāmūrttā jātiryāga-
sādhanaṃ bhavet । kintarhi ? āśrayavyaktyavayavopalakṣaṇatvena ।
teṣāmeva puroḍāśaprakṛtitvenāpekṣitavidhānāt । tena yathā
“vrīhibhiryajeta” iti vidhau sādhanabalādvrīhibuddhirvrīhitvopa-
lakṣitān puroḍāśaprakṛtibhūtānavayavāneva viṣayīkaroti । evamatra
yo'yaṃ vrīhiśabdo vidhyuddeśānurodhī pravarttamānastathābhūtānevā-
vayavān viṣayīkaroti । te ca nīvāre'pyaviśiṣṭā eva । tena
yadyapi nīvāreṣu vrīhitvāsamavāyaḥ, tathāpi vrīhitvopalakṣitā-
nāmevāvayavānāṃ nīvāreṣvapi pratyabhijñānāditareṣāṃ pratinidhya-
sambhavādasyaiva vrīhitvopalakṣitatvamapīti sūktaṃ siddhānte'nūhaḥ
prayojanamiti ।</p>
<p>sūtrantu—yadvadupadeśena vrīhayo dharmavantaḥ, tadvannāvārā api ।
vrīhiśāstreṇaiva yāgasiddhiprayojanatvāvagamāditi ।।</p>
<trailer>iti caturdaśaṃ mukhyapratinidhyossāmānāvidhyādhikaraṇam ।। 14 ।।</trailer>
<pb n="771"/>
<head>atha pañcadaśaṃ pratinidhau mukhyadharmānuṣṭhānādhikaraṇam</head>
<sutra>niyamārthā guṇaśrutiḥ ।। 3. 6. 40 ।।</sutra>
<head>viṣayasaṃśayau</head>
<p>atha yaḥ pratinidhiḥ, tatra kiṃ samānavidhānam ? uta neti ।
yathā “yadi somaṃ na vindetpūtokānabhiṣuṇuyāta” iti । idānīṃ
pratinidhānāśaṅkānirākaraṇena samānavidhātvameva pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—bhavatu novārāṇāṃ pṛthak śāstrārthatvābhāvena
kāryapratyabhijñānādbrīhidharmāṇāmavahantyādīnāṃ samānavidhānatvam,
pūtīkānāntu pṛthakśāstrārthatvāttatkāryāpatyā phalacamasavadasamāna-
vidhānatvameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi pūtikānāṃ yāgasādhanatvārthameta-
dvacanaṃ bhavet । kintarhi ? somāpacāre tasyāvaśyaṃ karttavyatvena
kāmyasya ca prakrāntasya samāpanīyatyena vrīhyapacāra iva sadṛśopā-
dānāpekṣāyāṃ satyāmanekasomasadṛśāpādānāvayave sati pūtīko-
pādānaniyamārthamidaṃ vacanam । tenāyamartho bhavati—yatsomāpacāre
tatsadṛśān somāvayavānupādadīta, tatpūtīkagatāneveti ।</p>
<pb n="772"/>
<p>taduktam—</p>
<lg>
<l>yāgasādhanatāṃ kuryātpūtīkānāṃ yadi śrutiḥ ।</l>
<l>tataḥ syātkāryavarttitvaṃ na tvevaṃ sā pravarttate ।। iti ।</l>
</lg>
<p>(taṃ. vā., pṛ. 1059)</p>
<p>tataḥ śrutasyāpi pratinidheraśrutapratinidhisamānatvātsamānavidhā-
natvameveti siddham ।</p>
<p>prayojanam—pūrvādhikaraṇavadeva somasthāne pūtīkapadohaḥ
pūrvapakṣe । siddhānte tu somapadaprayoga evetyanūhaḥ । sutrantu—yeyaṃ
pūtīkānāṃ yāgaguṇatvena śrutiḥ sā pūtīkāniyamārthā na svarūpavidhā-
nārtheti ।।</p>
<trailer>iti pañcadaśaṃ pratinidhau mukhyadharmānuṣṭhānādhikaraṇam ।। 15 ।।</trailer>
<head>atha ṣoḍaśaṃ saṃsthādhikaraṇam</head>
<sutra>saṃsthāstu samānavidhānāḥ prakaraṇāvibhāgāt ।। 3. 6. 41 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭomaḥ । tatra saṃsthāḥ samāmnātāḥ—agniṣṭomaḥ,
ukthyaḥ, ṣoḍaśī, atirātra iti । tatra dīkṣaṇīyādayo dharmāḥ ।
teṣu sandehaḥ—kiṃ sarvasaṃsthaṃ jyotiṣṭomaṃ prakṛtya dīkṣaṇīyādayo
dharmā uktāḥ ? utāgniṣṭomasaṃsthamabhipretya ? iti । idānīṃ samāna-
vidhānāpavādaḥ kriyate । atreyaṃ viṣayaśuddhiḥ—yadyapi saptasaṃstho
<pb n="773"/>
jyotiṣṭomaḥ-agniṣṭomo'tyagniṣṭoma ukthyaḥ ṣoḍaśyatirātro vāja-
peyo'ptoryāma iti, tathāpi tāsāṃ dharmasannidhyāmnānābhāvena samāna-
vidhānāśaḍkābhāvātsannidhyāmnātāścatasra evodāhṛtāḥ tatrāpyane-
kagrahacamasayāgābhyāronānekasaṃsthasya jyotiṣṭomasyādhyayanakrameṇa
prathamamagniṣṭomasaṃsthā phalasambandhena śravaṇātkratvaṅgabhūtaiva । tatra
yadyapyagniṣṭome samāmnāte “jyotiṣṭomena svargakāmo yajeta” iti
phalavidhānam, “vasante vasante jyotiṣā yajeta” iti nimitte vidhā-
nam, tathāpi phalanimittasambandhe saṃsthāyā jyotiṣṭomaviśeṣaṇatve-
nāśravaṇāt jyotiṣṭomamātrasyaiva ‘ekasya tūbhayatve saṃyogapṛthaktvam’
iti nyāyena phalārthatvaṃ naimittikatvañca । tataḥ “paśukāma ukthyaṃ
gṛhṇīyāt, ṣoḍaśinā vīryakāmaḥ stuvīta, atirātreṇa prajākāmaṃ
yājayet” iti krameṇa tisro jyotiṣṭomasaṃsthāḥ phalasambandhena
śrūyante । tatrāpi jyotiṣṭomasyāpi prātisvikaṃ phalaṃ saṃsthānāntva-
dhikaṃ phalamiti dvayoreva phalasādhanatvam । tatra dīkṣaṇīyādayo
dharmāḥ śrūyamāṇāḥ kiṃ jyotiṣṭome ukthyādiṣu ca samānavidhānāḥ ?
uta jyotiṣṭomasyaiveti bhavati sandehaḥ ।</p>
<head>pūrvapakṣaḥ</head>
<p>atrāyaṃ pūrvapakṣaḥ—dīkṣaṇīyādayo hi dharmā vidhīyamānā
jyotiṣṭomasya saṃsthānāñca phalavatvenākāṅkṣāyogyatāsannidhānāviśe-
<pb n="774"/>
ṣādubhayorapi samānavidhānā eveti । nanu krayābhiṣavādidharmāṇāṃ
nityānityasaṃyogavirodhātsomaphalacamasayoḥ samānavidhānatvamananta-
rameva nirākṛtam ‘naimittakamatulyatvādasamānavidhānaṃ syāt’ ityatra ।
tatkathaṃ nityajyotiṣṭome anityāsu saṃsthāsu ca dīkṣaṇīyādīnāṃ
samānavidhānatvamiti । ucyate—krayābhiṣavādīnāṃ hi prakaraṇena
jyotiṣṭomānvayānnityatve siddhe nitya eva somo dvāraṃ nānityaḥ
phalacamasa iti yuktam । iha tu jyotiṣṭomasya saṃsthānāñca prakara-
ṇāviśeṣādvinigamanāpramāṇābhāvādubhayārthatvameva dharmāṇāmiti na
nityānityasaṃyogavirodhaḥ । na cākriyātvena saṃsthānāṃ na prakaraṇa-
miti vācyam । yato jyotiṣṭomasyapi na kriyātvena prakaraṇaṃ,
kintu phalavatvena । tattu saṃsthānāmapyaviśiṣṭam । tena yathā
jyotiṣṭomaḥ phalatvādupajātakathaṃbhāvaḥ sannihitān dīkṣaṇīyādi-
dharmān gṛhṇāti, tathā saṃsthā api phalatvādupajātakathambhāvā
dharmān gṛhṇantīti samānavidhānatvameva dīkṣaṇīyādidharmāṇāmiti ।
tena jyotiṣṭomasya saṃsthānāñca prakaraṇāviśeṣāddīkṣaṇīyādidharmāḥ
samānavidhānā eveti । evaṃ prāpte'bhidhīyate—</p>
<sutra>vikārāstu kāmasaṃyoge sati nityasya samatvāt ।। 3. 6. 43 ।।</sutra>
<p>ayamabhiprāyaḥ—bhavedevaṃ yadyatrāpi nityānityasaṃyogavirodho
<pb n="775"/>
na bhavet । tathāhi—yathā krayābhiṣavādayo dharmāḥ prakaraṇena
nityabhūtajyotiṣṭomasambandhānnityameva dvāramākāṅkṣamāṇā nityabhūtena
somenaiva sambadhyante, nānityena phalacamasena । tathehāpi dīkṣaṇī-
yādayo dharmā nityavadāmnātā nityameva svasambandhinaṃ śeṣiṇamape-
kṣamāṇā nityabhūtena jyotiṣṭomena sambadhyante, nānityābhiḥ
saṃsthābhiriti । na hi dīkṣaṇīyādayo dharmāḥ phalacamasavannimitta-
sambandhena śrūyante, yenānityā bhaveyuḥ । saṃsthāstu phalasambandhena
śravaṇādanityabhūtāḥ । ato nityānityasaṃyogavirodhānna tābhiḥ
sambadhyante ।</p>
<p>nanu jyotiṣṭomasyāpi phalasambandhaḥ śrūyate—“jyotiṣṭomena
svargakāmo yajeta” iti । tathā “vasante vasante jyotiṣā yajeta”
iti nimittasambandhena jyotiṣṭomo'pi nimittasambandhādanitya iti
nityānityasaṃyogo'pyaviśiṣṭa eva । naitat; na vayaṃ svarūpato
nityatvamanityatvaṃ vā brūmaḥ । kintarhi ? śrutitaḥ । na ca jyotiṣṭo-
maḥ kvacitphalasambandhena nimittasambandhena vā śrūyate, “somena
yajeta” iti nityavacchutasyaiva phalasambandho nimittasambandhaśca
pratīyate । saṃsthānāṃtūtpattāveva phalasambandhena śravaṇātphalānvitā-
nāñcānityatvādanityatvenaiva śravaṇamiti na tābhiḥ sambadhyante ।
nanu “paśukāma ukthyaṃ gṛhṇīyāt ṣoḍaśinā vīryakāmaḥ stuvītāti-
<pb n="776"/>
rātreṇa prajākāmaṃ yātayeta” iti grahaṇastotrayāgānāṃ phalasambandhaḥ
śrūyate । kathaṃ saṃsthānāṃ phalasambandha iti । ucyate-sarvatra viśiṣṭa-
vidhigauravabhayenāpapadasaṅkrānto vidhirddhātvarthamanūdyopapadārthameva phale
vidhatte । athāprāpto dhātvarthaḥ, tarhi viśiṣṭameva dhātvarthaṃ phale
vidhatta iti pratipāditam । na cātra dhātvartho na prāptaḥ, grahaṇastotra-
yāgānāṃ vākyāntaraireva prāptatvāt । na cokthyādiśabdānāṃ graha-
ṇādisāmānādhikaraṇyādudbhidādivadgrahaṇādināmadheyatvameveti vā-
cyam । yato'jñātasandigdhārthasya sāmānādhikaraṇyena nāmadheyatvaṃ
niścīyate, na punarvrīhisomādivannirūḍhārthasyāpi । iha tūkthyā-
diśabdānāṃ smṛtito jyotiṣṭomasaṃsthāviśeṣeṣveva prasiddhatvānna
sāmānādhikaraṇyena grahaṇādināmadheyatvādhyavasānamiti saṃsthānā-
mukthyādiśabdavācyānāṃ phale vidhānamiti ।</p>
<p>nanu saṃsthā hi samāptiḥ । sā ca kriyoparatirūpatvāda-
bhāvarūpeti kathaṃ tasyāḥ phalasādhanatvamiti । ucyate—kenoktaṃ
nābhāvo bhāvāntarotpattau kāraṇamiti । pramāṇābhāvasyaivābhāva-
jñānotpattihetutvāt । vihitanityanaimittikākaraṇasya ca pratya-
vāyahetutvāt । tathāca smaranti—</p>
<lg>
<l>akurvanvihitaṃ karma ninditañca samācān ।</l>
<l>prasaktaścendriyārtheṣu prāyaścittīyate naraḥ ।। iti ।</l>
</lg>
<p>(manu., 11. 44)</p>
<pb n="777"/>
<p>atha vāstyevātrāpyaudāsīnyasaṅkalpo bhāvarūpa eva । sa
saṃsthāśabdavācya ityavirodhaḥ । nanu kathantarhi saṃsthānāṃ
dīkṣaṇīyādidharmasambandhaḥ ? na tāvadupadeśena, samānavidhānatvasya
nirākṛtatvāt । nāpyatideśena, atideśasya sārūpyanibandhana-
tvāt । saṃsthānāñca jyotiṣṭomena saha sārūpyabhāvāt ।
ucyate—na hi sārūpyamadṛṣṭarūpeṇa dharmātideśopayogi ।
kintarhi ? dharmavataḥ karmaṇā buddhisannidhāpanena । iha ca phalāya
vihitābhirāśrayatvena jyotiṣṭomo gṛhītaḥ । tenāśrayatvapratipattyaiva
jyotiṣṭomasya sannihitatvātkimatra sārūpyeṇeti । etacca
dadhnendriyakāmādhikaraṇa eva purastātsādhitam—na ca sārūpya-
mevaikaṃ kāraṇamiti । ataḥ siddhaṃ dīkṣaṇīyādīnāṃ saṃsthāsva-
samānavidhānatvamiti । anuṣṭhānantvasamānavidhānatve'pi sādhāraṇa-
meva । jyotiṣṭomārthānuṣṭhitaireva dīkṣaṇīyādībhirdharmaiḥ prasaṅgādeva
saṃsthānāmapyupakārasiddheriti ।</p>
<p>prayojanam—phalacamasavadeva guṇakāmapravṛttyapravṛttī । tatrāpi
yadeva prākṛtamukthyādisaṃsthānimittaṃ grahaṇaṃ stotraṃ śastrañca teṣu yo
dharmaḥ prakṛtagrahastotraśastragato'tideśena prāpnoti, na tu yo guṇa-
kāmaḥ । tena pūrvapakṣe saṃsthāsvapi pravartitavyam । siddhānte tu
neti । sūtrantu—ukthyādisaṃsthā nityāgniṣṭomasaṃsthāvikṛti-
<pb n="778"/>
bhūtā niviśanta iti vikārāḥ, yataḥ kāmasaṃyoge sati tāḥ
śrūyante । kāmyaścārtho nityamarthaṃ vikṛtya niviśanta iti sthito
nyāyaḥ । tena samānavidhānatvāt nityavadāmnātā dīkṣaṇīyādayā
hi dharmā nityasyaivāgniṣṭomasya nityatvena tulyatvāditi ।।</p>
<lg>
<l>yo nāma kaścidiha saṃviditaṃ prameyaṃ
granthāntare likhati vā vadati svayaṃ vā ।</l>
<l>matkarttṛtāmananukīrttya sa kīrtilopāt
nissantatirjagati janmaśatāni bhūyāt ।।</l>
</lg>
<trailer>iti ṣoḍaśaṃ saṃsthādhikaraṇam ।। 16 ।।</trailer>
<trailer>iti bhaṭṭaśrībhavadevakṛtau tautātitamatatilake</trailer>
<trailer>tṛtīyasya ṣaṣṭhaḥ pādaḥ ।।</trailer>
<pb n="779"/>
<head>atha tṛtīyādhyāyasya saptamaḥ pādaḥ</head>
<head>tatra prathamaṃ vedibarhiradhikaraṇam</head>
<sutra>prakaraṇaviśeṣādasaṃyuktaṃ pradhānasya ।। 3. 7. 1 ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāsau । tatra santi barhidharmā vedidharmāśca । tatra
sandehaḥ—kiṃ barhirādayo barhirdharmāśca pradhānasya ? utāṅgapradhānānā-
miti । vākyaprakaraṇavirodhāvirodhadvāreṇa samānāsamānavidhānatva-
meva dharmāṇāṃ nirūpyate । na tu vākyena prakaraṇavirodhāvirodhāveva,
tayoḥ pūrvameva nirūpitatvāt ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—yadyapi “barhiṣi harvīṣyāsā-
dayati, barhirlunāti, vedi khanati” iti vākye viśeṣeṇa ca
barhiṣohavirāsādanasambandhastaddharmāṇāñca vedibarhissambandhaḥ pratīyate,
tathāpi havirāsādanamātrasambandhena barhirlavanavidherānarthakyāt
laukikabarhiṣaśca prasaṅgādavaśyamapūrvasādhanatākāritaḥ sambandho
vaktavyaḥ । na cāpūrvasādhanatā prakaraṇamantareṇa labhyate । prakaraṇa-
ñca nāṅgānām, kintu pradhānasyaiveti pradhānamātrasambandha eva barhiṣa-
staddharmāṇām । tena yadyapi prakaraṇaṃ na viśeṣakaṃ karttṛgrāhakameva,
<pb n="780"/>
tathāpyadhikāravidhyākāṅkṣā khalu prakaraṇam । grāhakatvañca tasyaitadeva
yadākāṅkṣāvatoradhikāravidhereva grāhakatvam । sa ca pradhānopakārrā/?/-
meva sannidhiśrutān dharmānanigṛhṇātīti bhavatyarthādviśeṣaṇaphalamiti ।
ato bhavati grāhakalakṣaṇavaśādeva vākyasya pradhānagocarameva
viniyojakatvamiti । taduktam—“prakaraṇaviśeṣāta” iti । na ca
vedyādīnāṃ deśarūpatvāt, deśasya ca prayogāṅgatvenāṅgapradhānārthatvāt,
vedyādānāmaṅgapradhānārthatvameveti vaktavyam । yataḥ “same darśapūrṇamā-
sābhyāṃ yajeta, pracīnapravaṇe vaiśvadevena yajeta” iti (?) yāgapradhāne
vaiśvadevasyaiva karaṇatvena deśasambandhavidhānāt tadviśeṣa eva nyāyaḥ ।
vedyādīnāntu prakaraṇaniyatena vākyena pradhānamātrārthatvāvagamāta
pradhānarthatvameveti nānupapannam । nāpi dvādaśopasatvavadavirodhisaṃyo-
go'pi sarveṣāmeveti vedyādīnāṃ prakaraṇe samāveśāttenopasaddvādaśa-
tvavadvākyena virodhyasaṃyuktaṃ varhirādi prakaraṇena pradhānamātrasyaiveti ।
evaṃ prāpte'bhidhīyate—</p>
<sutra>sarveṣāṃ vā śeṣatvasyātatprayuktatvāt ।। 3. 7. 2 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatra prakaraṇaṃ viniyojakaṃ bhavet ।
kintarhi ? vākyameva । asaṃyuktaṃ hi prakaraṇena viniyujyetetyuktam ।
iha cāṅgapradhānasādhāraṇahavirāsādanasaṃyogenaiva vedibarhiṣī śrūyete ।
<pb n="781"/>
taddharmāśca vedibarhirmātrasambandhena । ataḥ kathaṃ prakaraṇavaśena
pradhānamātraśeṣatvaṃ vedibarhiṣostaddharmāṇāñca । nanvevaṃ sati praka-
raṇasya vākyārthāvyavasthāpakatve vākyamanyatrāpi prasajyeta ।
tatrānarthakyabhiyā mā nāma laukikaṃ vidadhātu, piṇḍapitṛyajñīye
tu dūrasthe havirāsādane vedibarhirvidhitvam । naitadevam; syādevaṃ
yadi svatantramatra vākyaṃ viniyojakaṃ bhavet । kintu darśapūrṇa-
māsādhikāravidhisannidhisamāmnānavaśena tadekavākyatāpannam । tena
darśapūrṇamāsāntargatasyaiva vedibarhirvidhessāṅgasambandhaḥ । ucyate—
syādetadevaṃ yadi vedibarhiṣostaddharmāṇāñca sākṣāttadgatavedi-
barhiṣoḥ svatantraṃ lavanādidharmavidhiḥ । (?) na ca piṇḍapitṛyajñahavi-
rdarśapūrṇamāsavākyāntargatam, yena tatrāpi dharmavidhirbhavet । tathā ca
sūtram—‘na tadvākyaṃ hi tadarthatvāt’ iti । darśapūrṇamāsaprakaraṇagṛhī-
tatvena tadekavākyatvaṃ vaktavyam । prakaraṇañca pradhānasyaiveti
pradhānasambandhaḥ prāpnoti, kathamaṅgasambandhaḥ ? ucyate—syādevaṃ
yadi barhiṣastaddharmāṇāñca sākṣātpradhānasambandho bhavet । kintu
pradhānīyahavirāsādanadvāreṇa vedabarhiṣostaddharmāṇāñca pradhānīya-
vedabarhirdvāreṇa pradhānasambandho vaktavyaḥ । pradhānīyatvañca dvedhā
bhavati—pradhānārthatvena pradhānopakārakatvena vā । tatra yadi
pradhānārthahavirāsādanādisambandhaḥ puraskriyate, tadā vākya-
<pb n="782"/>
syātisaṅkoco bhavet । pradhānopakārakatāmātrābhyupagame tu na
vākyavirodho nāpi prakaraṇavirodhaḥ । sambandhatvāñcopakārakatvameva
dharmasambandhe prayojakam, na tu tādarthyam । taduktam—
‘anupakāriṇi hi sthitaṃ nopakaroti na ca tadartham (taṃ. vā., pṛ. 1076)
iti । tenāyaṃ vākyārthaḥ—yaddarśapūrṇamāsopakārakaṃ haviḥ tadvedyāṃ
barhiṣi samāsādayati, yā darśapūrṇamāsopakārikā vedistāṃ khanati,
yaddarśapūrṇamāsopakārakaṃ barhistallunātīti । darśapūrṇamāsopakāra-
katvañca yathā pradhānahaviṣāmevamaṅgaviṣāmapyaviśiṣṭam । pradhānāpūrva-
gṛhītānāmapi dharmāṇāmaṅgapradhānārthatvaṃ yuktameveti siddham ।</p>
<p>prayojanam—pakṣoktam । sūtrantu—sarveṣāmevāṅgapradhānahavi-
rāsādanādīnāṃ vedibarhirādīnāṃ śeṣabhūtāḥ, śeṣatvasya prakaraṇā-
prayuktatvādityati ।।</p>
<trailer>iti prathamaṃ vedibarhiradhikaraṇam ।। 1 ।।</trailer>
<head>atha dvitīyaṃ yajamānadharmāṇāṃ pradhānārthatādhikaraṇam</head>
<sutra>phalasaṃyogātsvāmiyuktaṃ pradhānasya ।। 3. 7. 6 ।।</sutra>
<head>viṣayasaṃśayau</head>
<p>jyotiṣṭome keśaśmaśruṇorvapanaṃ, payovratāni, tapaścāmnātāni ।
<pb n="783"/>
teṣu sandehaḥ—kimaṅgapradhānārthāni ? uta pradhānārthāni ? iti ।
asminnadhikaraṇe yeṣāṃ saṃskārāṇāṃ yajamānagāmitvaṃ vyavasthāsyate,
teṣāmeva viṣayatvam ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi yajamānasya dvairūpyamasti—yāga-
karttṛtvaṃ phalabhoktṛtvañca, tathāpi karttṛtvāvagamapūrvakatvādbhoktatvāva-
gamasya sarveṣāmevāṅgapradhānānāmupakārapekṣitvātkartṛtvādyaṃśopanipāte
ca yajamānasya sākṣotprayuktyā ca sāṅgapradhānakarttṛtvena sāṅga-
pradhānopakāropapatteḥ karttṛtvāṃśopanipātādaṅgapradhānārthatvameva vapanādi-
saṃskārāṇāmiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi karttṛtvāṃśopanipātinaḥ saṃskārā
bhaveyuḥ । bhoktṛtvāṃśanipātinaśca te । karttṛtvasya saṃskārairvināpya-
dhyayanamātraniṣpattitvenaiva sarvalokasiddhatvāt । phalabhoktṛtvaṃ tu na
saṃskārairvinā bhavatīti na pramāṇāntarasiddham । tena phalabhoktṛtvāṃśa-
eva yajamānasya yogyatāmādadhānāḥ kriyāḥ saṃskārā ityucyante ।
phalāpūrvasya ca pradhānajanyatvātpradhānārthā eva yajamānasaṃskārāḥ ।
tena yathāyānyadṛṣṭorthānyaṅgāni taiḥ phalabhoktṛtvam, na tatra nyāyena
pūrvapakṣo viśeṣaṇam (?) dṛṣṭārthānyaṅgāni daikṣādīni phalayogyatā-
<pb n="784"/>
mādadhānānyevāṅgāni bhavanti, tathaite'pi saṃskārā iti siddhaṃ
yajamānasaṃskārāṇāṃ kevalapradhānārthatvamiti ।</p>
<p>prayojanam—pūrvapakṣe yadyaṅgārthatvamapi saṃskārāṇām, tadā
daikṣādayo jyotiṣṭomāṅgāni vikāreṣvapi karttavyāḥ । siddhānte tu
neti । sūtrantu—phalabhoktṛtvātsvāmibhūtayajamānasaṃyuktaṃ vapanādi
pradhānasyaiveti ।।</p>
<trailer>iti tṛtīyaṃ yajamānadharmāṇāṃ pradhānārthatādhikaraṇam ।। 2 ।।</trailer>
<head>atha dvitīyaṃ saumikavederaṅgapradhānārthatādhikaraṇam</head>
<sutra>cīkīrṣayā ca saṃyogāt ।। 3. 7. 7 ।।</sutra>
<head>viṣayasaṃśayau</head>
<p>jyotiṣṭome śrayate—“triśatprakramā prācī caturviṃśatiragreṇa
triṃśajjaghanena iyati śakṣyāmahe” iti । tatra sandehaḥ—kimevamāda-
yo'ṅgapradhānārthāḥ ? uta pradhānārthāḥ ? iti । idānīṃ vicāradvayena
pūrvoktapradhānārthatvāpavādaḥ kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“iyati śakṣyāmahe” iti vākyāccikīrṣā-
saṃyogena saumikī mahāvediḥ śrūyate । pradhānatvañca phalavatvāt ।
tena cikīrṣāsaṃyogena śrutā vediḥ kevalapradhānārthaiveti । evamaparya-
<pb n="785"/>
vasita eva vicāre vicārāntaraṃ rvasūtragatasaṃyogāditi padānu-
ṣaṅgalobhena prastūyate ।</p>
<head>atha caturthamabhimarśanasyāṅgapradhānārthatādhikaraṇam</head>
<p>sto darśapūrṇamāsau । tatra śrūyate-“caturhotrā paurṇamāsīmabhi-
mṛśet pañcahotrāmāvāsyāyām” iti । tatra sandehaḥ—kimaṅgapradhā-
nārthamabhimarśanam ? uta pradhānārtham ? iti । atrāyaṃ pūrvapakṣaḥ—
paurṇamāsyamāvāsyāśabdayoḥ pradhānakarmasamudāyadvayārthatyāttayoścāmū-
rttatvenābhimarśanāyogyatvāllakṣaṇayā paurṇamāsyamāvāsyāśabdayoryo-
gyatayā svāṅgabhūte haviṣi vṛttirvaktavyā । tathāca sati kevalapradhā-
nārthamevābhimarśanamiti । tena paurṇamāsyamāvāsyābhidhānena saṃyogā-
dabhimarśanapadābhidheyaḥ sparśaḥ caturhotṛmantreṇa pañcahotṛmantreṇa ca
kriyamāṇaḥ pradhānahavissambaddha eva karttaṃvya iti । evaṃ prāpte—</p>
<head>aparyavasite pūrvavicāre tāvatsiddhānto'bhidhīyate—</head>
<sutra>tadyukte tu phalaśrutistasmātsarvacikīrṣā syāt ।। 3. 7. 8 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi pradhānamātraṃ cikīrṣitaṃ bhavet ।
tathāhi—yadi śakṣyāmahe asyāṃ karttumiti hi cikīrṣā
pratīyate । pradhānamātrasya khalvalpaparimāṇavedyāmapi śakyānuṣṭhāna-
tvāditi yadi śakṣyāmaha iti yo'yaṃ siddhānte mahāvedyāṃ
<pb n="786"/>
cikīrṣānirdeśaḥ, sa sarvāṅgopetajyotiṣṭomārthatva eva vederupapadyate,
na pradhānamātrārthatve । pradhānamātrārthatvenāvasite deśe daikṣādi-
sakalāṅgayuktasyaiva śakyakaraṇatvāt । teneyaṃ cikīrṣā vederaṅgapra-
dhānārthatvameva pratipādayati । na ca vedeḥ sāṅgapradhānārthatvaṃ
na sambhavati, deśaviśeṣātmakatvāt । deśakālayogaśca sāṅgapradhāna-
prayogaviṣayatvāvadhāraṇāvirodhādvedeḥ sāṅgapradhānārthatvameva । yattu
phalaṃ na cikīrṣitamityuktam । tadapyaviruddham, sāṅgasyaiva
phalatvena cikīrṣitatvāt । tasmātsarvāṅgopetajyotiṣṭomārthaiva saumi-
kamahāvediriti siddham । na ca vācyam—yadyaṅgadhānārthatvameva
vederupadeśena, kathantarhi darśapūrṇamāsavikāreṣu dīkṣaṇīyādiṣu
mahāvedeḥ prasaṅgenopakārakatvaprayojanañcāṅge vārttikakārapādairuktam ।
bhāṣyakāreṇa hi tathā vediprasaṅganyāyo dvādaśe darśitaḥ । sa ca
nyāyaḥ prayojanabhaṅge'pyaviśiṣṭa iti na kiñcidanupapannam ।</p>
<p>prayojanam—pūrvapakṣe'gnīṣomīyavikāre mahāvedirna karttavyā ।
siddhānte tu karttavyeti । sūtrantu—tadyukte sarvāṅgayukte phalaśruteḥ
phalānvitasyaiva sarvāṅgaprayuktasyaiva jyotiṣṭomasya vedyāṃ cikīrṣā
syāditi ।।</p>
<trailer>iti tṛtīyaṃ saumikavederaṅgapradhānārthatādhikaraṇam ।। 3 ।।</trailer>
<pb n="787"/>
<p>idānīṃ dvitīyavicārapūrvapakṣe siddhānto'bhidhīyate—</p>
<sutra>guṇābhidhānātsarvārthamabhidhānaṃ syāta ।। 3. 7. 10 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi paurṇamāsyamāvāsyāprātipadi-
kadvayamatra lakṣaṇāvṛttaṃ bhavet । tathāhi—kālakarmatatsamudāyānā-
manabhimraṣṭavyatvādavaśyaṃ tāvatpaurṇamāsīmamāvāsyāmityatra prakṛti-
pratyayayoranyatareṇa lakṣaṇāvṛttena bhavitavyam । tatra yadyapi
prakṛtipratyayayoḥ pratyayārthaḥ pradhānamiti guṇabhūtaṃ prātipadikameva
lakṣaṇāvṛttamucitam । tāvatāpi tatsambandhyamāvāsyādiśabde'sati
karttavyaviśeṣānavagamātprathamāvagatatvena prātipadikamukhyārthatvasyaivo-
citatvātpaurṇamāsyamāvāsyāprātipadikadvayaṃ mukhyakālārthameva । dvi-
tīyāvibhaktistu caramabhāvinī lakṣaṇayā saptamyarthe kalpate ।
paurṇamāsyāmamāvāsyāyāmiti tatrādhikaraṇatvameva na karmatvam ।
abhimarśanakarmaṇo haviṣo'dhikārādeva labdhatvāt । ataḥ kāladvā-
reṇa mantradvayavyavasthārthamevedaṃ vākyadvayam—yatpaurṇamāsyāṃ haviḥ
taccatuhotrā mantreṇābhimṛśet, yadamāvāsyāyāṃ havistatpañcahotrābhi-
mṛśediti । tasmātpaurṇamāsyamāvāsyāsambandhihavirmātrābhimarśanāda-
ṅgapradhānārthamevābhimarśanamiti siddham ।</p>
<pb n="788"/>
<p>prayojanam—pakṣoktam । sūtrantu—paurṇamāsyamāvāsyayora-
dhikaraṇatvarūpaguṇavidhānātpaurṇamāsyamāvāsyāśabdayoḥ kāladvayā-
bhidhānaṃ sarvahavirabhimarśanārthamiti ।।</p>
<trailer>iti caturthamabhimarśanasyāṅgapradhānārthatādhikaraṇam ।। 4 ।।</trailer>
<head>athaṃ pañcamaṃ dīkṣādakṣiṇayoḥ pradhānārthatādhikaraṇam</head>
<sutra>dīkṣādakṣiṇantu vacanātpradhānasya ।। 3. 7. 11 ।।</sutra>
<head>viṣayasaṃśayau</head>
<p>jyotiṣṭome dīkṣā śrūyate—“tisro dīkṣāḥ” iti । tathā
dakṣiṇā śrūyate—“tasya dvādaśaśataṃ dakṣiṇā” iti । tatra
sandehaḥ—kiṃ dākṣādakṣiṇamaṅgapradhānānām ? uta pradhānasyeti ।
idānīmaṅgapradhānārthatvamevātiprasaktamapodyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi “somasya dakṣiṇā” iti vacanā-
ddikṣādakṣiṇayoḥ pradhānasambandha evāvagamyate, tathāpi “dīkṣitaḥ
somaṃ krīṇāti” ityatra dīkṣitasyopādīyamānatvena vivakṣitadīkṣā-
vidhiviśeṣaṇasyaiva yajamānasya somakrayādau karttṛtvena viniyogā-
ddīkṣāyāṃ kartṛgāmitvaṃ pratīyate । kartuśca sāṅgapradhānārthatvāddīkṣāyā
<pb n="789"/>
api sāṅgapradhānārthatvameveti “somasya dīkṣeti” iti ṣa ṣṭhyabhidhesya
sambandhasya sākṣātpāramparyeṇa vā'viruddhatvāddīkṣāyāścāṅgapradhānārtha-
tvameva । dakṣiṇayāśca ṛtvigānamanārthatvasya vyaktatvādaṅgapradhānārthatvaṃ
suvyaktameva । tamsāddīkṣādakṣiṇamaṅgapradhānārthameveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi “dīkṣā somasya” “dakṣiṇāḥ
somasya” iti vacanadvayamanyathopapadyeta । tathāhi—kartṛgāmitvenāṅga-
pradhānārthatvasya dīkṣādakṣiṇayornyāyata eva labdhatvāt tenāpi
vacanena tadrūpa eva sambandhaḥ pratipādyate tadā vacanadvayamidanarthaka-
mevāpadyeta । na ca sākṣātsambandhapratipādakatve sambhavati ṣaṣṭhīśruteḥ
paramparāsambandhapratipādakatvamapyucitam । tena “somasya dīkṣā
somasya dakṣiṇā” iti ca ṣaṣṭhīśrutyoraṅgapradhānārthatvabādhena dīkṣā-
dakṣiṇayoḥ pradhānārthatvameva pratipādayati । nanu samānakarttṛsanni-
pātitvena nyāyātsarvayāgārthatvaṃ bhavatu dīkṣāyāḥ, nyāyasya ca
vacanabādhitatvāt । “dīkṣitaḥ somaṃ krīṇāti” ityādivacana-
vaśātsomakrayādyaṅgārthatvamapi prāpnoti, kathaṃ pradhānamātrārthatvam ।
ucyate—ananyārthaṃ hi viśeṣaṇaṃ viśiṣṭaṃ viniyujyate, na
tvanyārthatvameva pratītamapi । na hi “yajamānasammitaudumbarī bhavati”
ityatra phalārthasya yāgasyāpuruṣaviśeṣaṇasyaudambarīsammāne vini-
<pb n="790"/>
yogādbhavati । tenātrāpi dīkṣāyā vacanena pradhānārthatvasyāvadhā-
ritatvānna somakrayaṇe viniyogaḥ sambhavatīti siddhaṃ kevala-
pradhānārthatvam । dakṣiṇāyāśca kevalapradhānārthāyā eva yathā prasaṅge-
nāṅgopakārakatayā dvādaśe pratipādanīyam । ataḥ siddhaṃ dīkṣā-
dakṣiṇayoḥ kevalapradhānārthatvamiti ।</p>
<p>prayojanam—pūrvapakṣe somāṅgavikāreṣu dīkṣādakṣiṇayoḥ
prāptiḥ । siddhānte tu neti । sūtrantu—vyaktārthameveti ।।</p>
<trailer>iti pañcamaṃ dīkṣādakṣiṇayoḥ pradhānārthatādhikaraṇam ।। 5 ।।</trailer>
<head>atha ṣaṣṭhaṃ yūpāvaṭadeśalakṣaṇādhikaraṇam</head>
<sutra>tathā yūpasya vediḥ ।। 3. 7. 13 ।।</sutra>
<head>viṣayasaṃśayau</head>
<p>asti jyotiṣṭome paśuragnīṣomīyaḥ—“yā dīkṣito yadagnī-
ṣomīyaṃ paśumālabhate” iti । tatra yūpaṃ prakṛtya śrūyate—
“vajro vai yūpo yadantarvedi minuyāttannirddahet, yadvahirvedi avaruddhaḥ
syādardhamantarvedi minotyarddhaṃ bahirvedi, anavaruddho bhavati na nirdahati”
iti । tatra sandehaḥ—kimantarvedi iti yūpāṅgabhāvena vedirupa-
diśyate ? uta “ardhamantarvedi ardhaṃ bahirvedi” iti deśalakṣaṇā-
rthamucyate ? iti । idānīṃ pā/?/vanikāṅgatvāpavādenedamārabhyate ।
<pb n="791"/>
tatra ‘cikīrṣayā ca saṃyogāt’ ityatra sāṅgapradhānārthatvaṃ vedeḥ
pratipāditaṃ virodhādyūpāṅgatvābhidhānamayuktamityetadadhikaraṇamarthātpūrvaṃ
draṣṭavyam । anena tu yūpāṅgatve vedernirākṛte kiṃ kevalapradhānārthā ?
uta sāṅgapradhānārtheti yukto vicāraḥ ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“arddhamantarvedi minoti” ityanena
vākyena mukhyavedireva yūpamānāṅgatvena vidhīyate, na tu lakṣito
deśaḥ, lakṣaṇāprasaṅgādeva । “iyati śakṣyāmahe” iti sāmānya-
vacanam । tadapi yūpamānaṃ yūpaviṣayamevopasaṃharttavyam । yūpamānantu
iyati śakṣyāmaha iti । tathāca satyāparārddhamānaṃ tasyārthādeva
bahiranuṣṭhānaṃ prāptamevocyate arddhaṃ vahirvedītyanena । yathā dīkṣā-
dakṣiṇaṃ vacanātpradhānasya, tathā vedirapi yūpamānāṅgatvena vacanena
vidhīyata iti । evaṃ prāpte'bhidhīyate—</p>
<sutra>deśamātraṃ vā'śiṣyeṇaikavākyatvāt ।। 3. 7. 14 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi “arddhaṃ barhirvedi” ityasyānu-
vādakatvaṃ kathañcidupapadyeta । tathāhi—yadi yūpamānaṃ nityavadanta-
rvedi prasaktaṃ bhavet । arddhasyāntarvedyāṃ prāptatvātpunarvacanaṃ parisaṃkhyārthaṃ
bhavediti niyamena tadardhamānasya bahirvedyāmeva prāptatvāttadarddhaṃ bahirve-
<pb n="792"/>
dyādyupapadyata eveti nityānuvādaḥ । atha yūpamānaṃ nityameva
bahirvedi prasaktaṃ bhavettadāpyarddhasyāntarvedividhāne'rddhāntarasya bahireva
sthitatvādbhavatyeva nityānuvādaḥ । na caitadubhayamapyasti । aniyame-
nāntarvā yūpamāne'rddhamantarvedītyarddhasyāntarvedimāne vihite'rddhāntarasyā-
pyaniyatadeśatvena vedyāmantarvā bahirvā mānaprasaktau bahirarddhamānasya
nityātvānupapattiḥ । athārddhaṃ bahirvedītyetadapi vidhīyate, tadā vākya-
bhedaḥ । na cārddhamevāntarvedīti vidhyarthaḥ sambhavati । yato vidhīyamānaṃ
hi niyamyate, nānūdyamānaṃ vidhīyate । tena tādṛśamavadhāraṇamarddhamarnve-
dyāmarddhaṃ bahirvedyāmiti । ato'ntabahirvedītyasya nityānuvādatvāsa-
mbhavādantarvedibahirvediśabdābhyāṃ lakṣito deśa eva yūpamānāṅgatvena
vidhīyate, na vediriti । tasmādvācanikayūpāṅgatvamiti siddham ।</p>
<p>prayojanam—pūrvapakṣe vederyūpāṅgatvādaṅgapradhānārthatā nāstīti ।
antarvedyāṃ śucīnāñca viniyogo'pyatra kāraṇam । (?) na nisargapa-
dādīnāṃ viniyujyeta vā na veti । siddhānte na vedyāmaṅgapradhānahavīṃ-
ṣyāsādayitavyāni । siddhānte vederyūpāṅgatvābhāvāt ‘cikīrṣayā ca
saṃyogāt’ ityanena nyāyena vedyāmaṅgapradhānahavīṃṣyāsādayitavyāni ।
sūtrantu—deśa evāntarvedilakṣito vidhīyate na vediḥ । aśiṣyeṇa
vidhyanuvādāsambhavādvākyenārddhaṃ bahirvedītyanenaikavākyatvāditi ।।</p>
<trailer>iti ṣaṣṭhaṃ yūpāvaṭadeśalakṣaṇādhikaraṇam ।। 6 ।।</trailer>
<pb n="793"/>
<head>atha saptamaṃ havirdhānasya sāmidhenyanaṅgātādhikaraṇam</head>
<sutra>sāmidhenīstadanvāhuriti havirdhānayorvacanātsāmi-
dhenīnām ।। 3. 7. 15 ।।</sutra>
<head>viṣayasaṃśayau</head>
<p>jyotiṣṭāme śrūyate—“uta yatsunvanti sāmidhenīstadanvāhuḥ”
iti । tatra sandehaḥ—kiṃ sāmidhenīnāmaṅgabhāvena havirddhānaviśiṣṭāḥ
sāmidhenyo'nuvaktavyāḥ ? uta havirddhānenāmūṣāmanūcyamānānāṃ deśo
lakṣyata iti ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yatsunvanti sāmidhenīstanvāhurityasya vā-
kyasyāyamarthaḥ—yasmin havirddhāne homābhipavaṃ kurvanti tasmin
havirddhāne sāmidhenīranuvadantīti । atra ca sāmidhenyarthavacanā-
dhikaraṇatvena havirddhānaviśeṣavibhāgādvācanikameva havirddhānaviśeṣasya
sāmidhenyanuvacanāṅgatvaṃ pratīyate । na pūrvavidhyanuvādatvena śeṣo
mantrāntaraṃ tatra śrūyate । yena śrutivṛttiṃ parityajya deśalakṣaṇārthatā
syāt । havirddhānamātrasyaiva śravaṇāt । na ca havirddhānadvāreṇa
viniyuktatvātsāmidhenyanuvacane'pi viniyoge virodhaḥ, “puroḍāśa-
kapālena tuṣānupavapati” itivadupapatteḥ । tasmāllakṣaṇākāraṇābhā-
vātsābhidhenīsvadarthāṅgarītivacanena havirddhāna eva sāmidhenyaḥ, na
<pb n="794"/>
havirddhānamātrasya sāmidhenyanuvacanasambandho vaktavyo bhavet ।
tadā kasmin havirddhāna iti viśeṣāpekṣāyāṃ yasmin havirddhāne
somābhiṣavaṃ karoti tasmin havirddhāne sāmidhenyanuvacanaṃ karttavya-
mityupapadyate viśeṣavidhānañca । na cātra sāmānyasambandho'vagatapūrvaḥ ।
tena sāmānyasambandho'pi vidhātavyaḥ viśeṣasambandhaśceti vākyaṃ
bhidyeta । na ca viśeṣasambandhādeva sāmānyasambandho'pyākṣepātse-
tsyatīti vācyam । anyathaiva vacanopapatterarthāpattiparikṣayāt ।
tathāhi—jyotiṣṭome daikṣapaśuyāge dīkṣaṇīyāyāñca darśapūrṇamāsa-
dharmātideśātsāmidhenyanuvacanaprāptiḥ । tasya ca “apareṇa vedim” iti
prakṛtāveva śravaṇādvedyupadeśo'pyātideśādeva । jyotiṣṭome havirdhānadvaya-
mapyatideśāt । aparedeśo'pi tathā dakṣiṇottarahavirddhānasānnipā-
...................tatra sāmānyenopadeśasambandhaprāptau viśeṣāpekṣāyāṃ
yasminnityanena sannihita evāparadeśo lakṣitasāmidhenyanuvacanāṅga-
tvena vidhīyate । kiñca havirddhānasāmidhenyanuvacanayoḥ kṛtārthatvenopa-
rinirākāṅkṣatvāddeśopalakṣaṇatvameva yuktam । tathāhi—havirddhānaṃ
tāvatsomādihavirddhāraṇenaiva kṛtārthatvadanuvacanamapi nāṅgatvena vidhī-
yate । agnisamindhanaprakāśanenaiva kṛtārthamiti nānyagāmitvāpekṣeti
deśalakṣaṇārthatvameva yuktam । na tu vācanikamaṃ havirddhānasya sāmidhe-
nyanuvacanāṅgatvamiti siddham ।</p>
<pb n="795"/>
<p>prayojanam—pūrvapakṣe havirddhāna eva sāmidhenyo'nuvaktavyāḥ ।
siddhānte tu tatsamīpadeśa iti । sūtrantu—samīpadeśamātra evānu-
vacanaṅgaṃ havirddhānam । yatastasya pratyakṣaṃ sphuṭameva nairākāṅkṣāpādakaṃ
somadhāraṇameva prayojanabhūtamiti ।।</p>
<trailer>iti saptamaṃ havirdhānasya sāmidhenyanaṅgatādhikaraṇam ।। 7 ।।</trailer>
<head>athāṣṭamaṃ yajamānabhinnakartrantarasadbhāvādhikaraṇam</head>
<sutra>śāstraphalaṃ prayoktari tallakṣaṇatvāttasmātsvayaṃ prayoge syāt
।। 3. 7. 18. ।।</sutra>
<head>viṣayasaṃśayasaṅgatamaḥ</head>
<p>iha karmāṇyudāharaṇam—“agnihotraṃ juhuyātsvargakāmaḥ, darśa-
pūrṇamāsābhyāṃ svargakāmo yajeta, jyotiṣṭomena svargakāmo yajeta”
iti । tatra saṃśayaḥ—kimetāni karmāṇi svayamanuṣṭhātavyāni ?
uta svargakāmaḥ svayaṃ juhūyāt śeṣamanyaḥ svayaṃ vā ? uta śeṣamanya
eveti । kramasya śrutyādibhiḥ prakāraṇāntaiḥ saha virādhāvirodhau
vicāritau । idānīṃ samākhyāyāḥ śrutyādibhireva kramāntaiḥ saha
virodhāvirodhau nirūpyete ।</p>
<pb n="796"/>
<head>pūrvapakṣaḥ</head>
<p>atrāyaṃ pūrvapakṣaḥ—“darśapūrṇāmāsābhyāṃ svargakāmo yajeta”
ityadhikāravidhiriyam । karmajanyaphalabhāgitvamadhikāraḥ । sa ca
prakaraṇabalena sāṅgapradhāne prayogakarttṛtvāvagamāttatkālīna ityādhi-
kāravidhivākyasyākhyātābhihitasya sāṅgapradhānakarturevākṣiptasya
phalānvayaḥ pratīyate । tena yadi kiñcadapyaṅgaṃ yajamānaḥ svayaṃ
na kuryāta tadāṅgapradhānakarttṛtvābhāvātphalamevāsya na syāt ।
tasmātsāṅgameva pradhānaṃ yajamānena karttṛvyamiti । hotrādisamākhyā
caikasyaiva yajamānasya tattaddhotrādikarmasambandhanibandhanā bhaviṣyati ।
hotrādisamākhyā ca na sākṣātkarmaṇāṃ, kintvanuṣṭhitānāmeva
tadvāreṇa karmāṇāmitaretarāśrayadoṣavaraṇabharaṇayoścādṛṣṭārthatvameva (?)
ataḥ śāstraikapramāṇatvātphalasya śāstragamyaṃ phalaṃ sāṅgapradhāna-
prayoktari yajamāna eva yasmādbhavati, tasmātsāṅgaprayāge yajamānaḥ
svayameva ca karttā syāditi kartrantarāṇāmabhāvānna samākhyā
viniyojiketi pūrvapramāṇaiḥ saha tatsamākhyāvirodhāvirodhavicāro-
'narthaka eveti ।</p>
<p>atha vā “svargakāmo yajeta” ityatra dhātuḥ pradhānakarma-
mātrāvācī । tataḥ paravarttinā ca pratyayena pradhānakartturevopādānā-
ttasyaiva svargaphalaṃ niyamyate । tena phalaṃ pradhānakarttureva । na ca
<pb n="797"/>
karttṛtvaṃ pradhānakarttureveti niyamaḥ । śaktau svayameva karotyaśaktā-
vanyadvāreṇāpi । tasmāddevatoddeśatyāgarūpasya yāgasya pradhānatvā-
ttanmātra eva phalārthī yajamānaḥ karttā śeṣabhūtāṅgakāriṣu na pradhānasya
yaḥ karttā sa evāṅge syāttasmādanyo vetyaniyamaḥ । tathācoktam—
‘utsarge tu pradhānatvāccheṣakārī pradhānasya tasmādanyaḥ svayaṃ vā
syāt’ (jai. sū., 3. 7. 19.) iti । niyamena kartrantarāṇāma-
bhāvāt na samākhyā viniyojiketyatrāpi pakṣe vyartha eva samā-
khyāvirodhāvirodhavicāra iti । evaṃ prāpte'bhidhīyate—</p>
<sutra>anyo vā syātparikrayāmnānādvipratiṣedhātpratyagātmani
।। 3. 7. 20 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi “ṛtvijo vṛṇīte” iti
vidhānaṃ “dvādaśaśataṃ dakṣiṇā” ityādibharaṇavidhānaṃ ca na syāt ।
na caitaddṛṣṭārthaṃ, tatkarmasaṃyuktānāmṛtvijāṃ tvapekṣitānatīnāṃ
sambandhitvena śravaṇāt । na ca dṛṣṭe karmakāritve sambhavatyadṛṣṭaṃ
kalpayitumucitam । tenartvikparikrayārtho'yaṃ varaṇabharaṇādiḥ ।
yadi tu yajamānaḥ svayamevāṅgānyapi kuryāt, tadā parikrayasyā-
tmanyasambhavātparikrayavidhibādhaḥ syāt । athānyo'pi pakṣe kuryāt,
tathāpi nityavadāmnānaṃ virundhyāt । nityaparikrayasya nityatāṃ
<pb n="798"/>
karttumavaśyaṃ parikrayārhāṇi kartrantarāṇi upādātavyāni । ato
yajamānasya pradhānahavirūtsarge sākṣātkarttṛtvameṅgeṣu tu prayukti-
dvāreṇa । tenāyamadhikāravākyagatākhyātābhihitā bhāvanā gṛhīta-
karttuparikraye prayoge phalārthikarttṛtvamākāṅkṣantī sākṣātprayukti-
dvāreṇa yathoktameva karttṛtvamākṣipatīti na virodhaḥ । evamātmane-
padasyāpi parikrayavatīṃ bhāvanāmāśrityāsyedṛśenaiva karttṛtvena phalo-
pabhogaḥ sāmanakarttṛka iti svargakāmasāmānādhikaraṇyaṃ virotsyata
iti na kiñcidanupapannam ।</p>
<p>prayojanam—pakṣoktam । sūtrantu—aṅgeṣvanya eva karttā
syāt krayavidhānāt । tasya parikrayasya pratyagātmani
virodhāditi ।।</p>
<trailer>ityaṣṭamaṃ yajamānabhinnakartrantarapratipādanādhikaraṇam ।। 8 ।।</trailer>
<head>atha navamamṛtviksaṃkhyāniyamādhikaraṇam</head>
<sutra>tatrārthātkarttṛparimāṇaṃ syādaniyamo'viśeṣāt ।। 3. 7. 21 ।।</sutra>
<head>saṃśayasaṅgatī</head>
<p>atra bhāṣyakāreṇa vyaktatvātsandeho na pradarśitaḥ । tenāya-
mevātra sandehaḥ—kimaniyamenartvijaḥ kretavyāḥ ? uta niyamena
<pb n="799"/>
ṣoḍaśaiveti । yajamānavyatiriktā anye'pi krayopāttāḥ karttāro
yatassanti tatasteṣāṃ parimāṇamidānīṃ prasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—parikrayavidhyarthavatvāya khalu kartrantara-
praveśaḥ । tadarthavatvañcaikasya dvayorvopādānena bhavatīti niyamena
ṣoḍaśopādānaṃ na sambhavati । atha “svargakāmo yajeta” ityatra
sāmānādhikaraṇyādātmanepadārthakṛtsnaprayogaphalārthinaḥ karttṛtve'vagate
yāvanmātramabādhitvā parikrayavidheraśakyasamādhānaṃ tāvanmātrameva
bādhitavyam । yajamānavyatiriktaikakartṛpraveśenaiva parikrayavidhirupa-
panna ityeka evartvik parikretavyaḥ । tena parikrayavidhisāmarthyā-
tkartṛparimāṇamaniyatam । eko dvau trayo vāṅgeṣu karttāraḥ, eka
eva vā parikretavya iti yathāvārttikameveti । evaṃ prāpte'bhidhīyate—</p>
<sutra>api vā śrutibhedātpratināmadheyaṃ syuḥ ।। 3. 7. 22 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatrāṅgāni bhinnakarmāṇi śrūyeran ।
tathāhi—“tān puro'dhvaryurvibhajati, pratiprasthātā manthinaṃ juhoti,
neṣṭā patnīmabhyudānayati” ityādivākyaistattadaṅgasambandhitvena ṣoḍa-
śaiva karttāro jyotiṣṭome śrūyante । prayogavidhinā ca sakartṛkāṇye-
vāṅgatvena gṛhītāni ṣa teṣāmaṅgānāṃ tattatkartṛsambandhārthaṃ tāvanta eva
<pb n="800"/>
karttāra upādātavyāḥ yāvatsamākhyaṃ kartṛbhedaḥ । pradhānaikatve
kartustatra karmasambandha eveti bādha evādhvaryavādisamākhyābhedo
bhaviṣyati, kiṃ kartṛbhedābhyupagamena ? taduktama—‘aikasya karmabhedā-
diti cet’ iti । ucyate—yadi karmānuṣṭhānavelāyāṃ taduttarakālaṃ
vā samākhyāḥ śruyeran । tathāca lāvakādisamākhyāvadekasminnapi
bhaveyuḥ prāgeva tattatkarmasambandhādvaraṇavelāyāmeva prayujyante ।
‘adhvaryuṃ vṛṇīta’ ityādyāmnānena varaṇāni bhinnānyeva । punaḥ
śruterabhyāsādeva bhinnāni । tena yāvadvaraṇaṃ vākyabhedaḥ । na
caikasyaiva puruṣasya nānāvaraṇāni bhaviṣyantīti vācyam ।
yasmāt dṛṣṭārthaṃ varaṇamānatidvāreṇa karmārthamupādanaṃ prayojanam । na
caikena varaṇenopāttasya kṛtakaratvātpunarupādānaṃ sambhavati । nanu
loke nānākarmakaraṇāya ekasyāpi kartuḥ vibhinnairupādānairvibhinnā-
natidvāreṇa punarupādānaṃ dṛśyata eva । evamatrāpi bhinnairvaraṇai-
rbhinnānatidvāreṇaikasyāpi punaḥ punarupādānaṃ bhaviṣyati । maivam;
syādevaṃ yadi lokavadādhvaryavādikarmakaraṇārthamatra varaṇaṃ bhavet ।
kintu jyotiṣṭomaprayogavidhiparigṛhītasya varaṇasya “ṛtvijo
vṛṇīte” iti ṛtvigdvāreṇa jyotiṣṭomārthatvam । ataḥ karmārtha-
dvāreṇa । tatra hyekasya karturvaraṇena jyotiṣṭomārthamupādānaṃ jātameveti
varaṇāntareṇa punarupādānaṃ kartavyameveti । kiñca ṛtvijāmetā
<pb n="801"/>
ādhvaryavādisaṃjñāḥ, utpattisaṃyogāt । tena yathā ‘saṃjñā cotpatti-
saṃyogāta’ ityanena karmaṇāṃ bhedaḥ tathā kartṝṇāmapīti । taduktaṃ
sūtrakṛtā—‘notpattau’ iti । tasmātsamākhyayā ṣoḍaśaivartvijo
jyotiṣṭoma upādātavyā iti siddham ।</p>
<p>prayojanama—pakṣoktam । sūtrantu—ādhvaryavādiśrutibhedā-
tpratināmadheyaṃ bhinnā eva karttāro bhaveyuriti ।।</p>
<trailer>iti navamamṛtviksaṃkhyāniyamādhikaraṇam ।। 9 ।।</trailer>
<head>atha daśamaṃ camasādhvaryubhedādhikaraṇam</head>
<sutra>camasādhvaryavaśca tairvyapadeśāt ।। 3. 7. 25 ।।</sutra>
<head>viṣayasaṃśayasaṅgatayaḥ</head>
<p>santi jyotiṣṭome camasādhvaryavaḥ “camasādhvaryūn vṛṇīte”
iti । teṣu sandehaḥ—kimeta evocyante ? utaibhyo'nye ? iti ।
idamanuprasaṅgādvicāryate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—‘adhvaryu vṛṇīte’ ityādiṣvādhvaryavādi-
śabdānāṃ prākprasiddhārthatvādyāvatsamākhyaṃ bhavatu karttṛbhedaḥ ।
camasādhvaryava ityatrādhvaryupuruṣāṇāmeva camasasambandhamātrātirekaḥ,
<pb n="802"/>
na tu karttṛbhedaḥ । varaṇañca teṣāṃ bhedena ṛtvijāmājñākaraṇārthaṃ
yajamānena kriyate, na tu kriyājñākaraṇārthā । tadarthaṃ pūrvameva
teṣāṃ vṛtatvāt । tasmātṣoḍaśānāmevā'nyatamāścamasādhvaryava iti ।
evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi tatropādānaṃ bhavet । tathāhi—
“madhyataḥ kāriṇāṃ camasādhvaryavo hotrakāṇāṃ camasādhvaryavaḥ”
iti teṣūpadiśyante । ṣoḍaśasu madhye catvāro madhyataḥ kāriṇo
vedanibandhanaśca ṣapṭhyantavyapadeśaḥ । tena daśānāmeva sambandhitvena
vyapadeśā bhavanti । teṣāṃ madhye pratisambandhinaścamasādhvaryavaḥ ।
na cāvasita eva ṣaṭcamasādhvaryava iti vācyam । daśaca/?/masambandhena
daśatvasya vakṣyamāṇatvāt ।</p>
<p>prayojanam—pakṣotkam । sūtrantu—camasādhvaryavo'pyanya eva
daśabhiścamasaiḥ sambandhitvena vyapadeśāditi ।।</p>
<trailer>iti daśamaṃ camasādhvaryubhedādhikaraṇam ।। 10 ।।</trailer>
<pb n="803"/>
<head>athaikādaśaṃ camasādhvaryūṇāṃ bahutvādhikaraṇam</head>
<sutra>utpattau tu bahuśruteḥ ।। 3. 7. 26 ।।</sutra>
<p>teṣveva sandehaḥ—kimaniyama eko dvau bahavaḥ ? uta bahava
eveti । etadapyanuprasaṅgena vicāryate ।</p>
<head>pūrvapakṣasiddhāntau</head>
<p>atrāyaṃ pūrvapakṣaḥ—camasādhvaryūṇāmuddeśyatvāduddeśyagatasaṃkhyāyā
grahaikatvavadavivakṣitvātsaṃkhyāntarānapekṣitvādbhavatvavivakṣā । iha tu
camasārdhvayūṇāṃ prāganavagatasaṃkhyākatvātsaṃkhyāyāścāvaśyāpekṣaṇīya-
tvācchutatvenaiva bahutvameva parigṛhyate । tasmādbahava eva camasādhvaryava
upādātavyā iti । atra ca prāptoddeśyaviśeṣaṇaṃ vivakṣitamityetadeva
vyutpādyata iti vaktavyam । anantarādhikaraṇa eva daśatvasiddherana-
rthakamidamadhikaraṇamiti ।</p>
<p>prayojanam—pakṣoktam । sūtrantu—utpattau prathamaṃ jñātameva
“camasādhvaryūn vṛṇīte” iti bahutvaśruterbahava eveti ।।</p>
<trailer>ityekādaśaṃ camasādhvaryūṇāṃ bahutvādhikaraṇam ।। 11 ।।</trailer>
<pb n="804"/>
<head>atha dvādaśaṃ camasādhvaryūṇāmiyattādhikaraṇam</head>
<sutra>daśatvaṃ liṅgadarśanāt ।। 3. 7. 27 ।।</sutra>
<head>viṣayasaṃśayau</head>
<p>jyotiṣṭome santi camasādhvaryavaḥ । te ca bahava ityuktam ।
kiyantaḥ punaste bahavaḥ ? iti sandehaḥ । etadapyanuprasaṅgādeva vicāryate ।</p>
<head>pūrvapajñaḥ</head>
<p>atrāyaṃ pūrvapakṣa—“camasādhvaryūn vṛṇīte” iti bahutvamātraṃ
śrūyate । tacca ‘prathamaṃ vā niyamyeta’ (jai. sū. 11. 1. 42) iti
kapiñjalanyāyena triṣveva caritārthamiti traya eva camasādhvaryūva iti ।
evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi daśatvapratipādakaṃ pramāṇaṃ na bhavet ।
tatra hi madhyataḥkāriṇo hotrakāśca ṛtvijaścamasādhvaryūṇāṃ
svāmina ityuktameva । tena pratiniyatā daśaiva camasādhvaryavaḥ, tathā
camasādhvaryūṇāṃ vyāpāraviṣayāśca daśaiva camasāḥ । na ca trayāṇāṃ daśa
svāminaḥ sambhavanti । na caikadā trayāṇāṃ vyāpāraviṣayāśca daśa
camasāḥ sambhavanti । tathā jyotiṣṭomavikāre daśapeyayāge daśa
camasādhvarvaḥ “daśa daśaikaikaṃ camasamanuprasarpanti” iti । sa cānu-
<pb n="805"/>
vādaḥ, prakṛtau camasādhvaryūṇāṃ daśatve sati sambhavet । anuvāda-
liṅgadarśanādapi daśaiva camasādhvaryava iti siddham ।</p>
<p>prayojanam—pakṣoktam । sūtrantu—daśa camasādhvaryavo na
tu bahutvaṃ tritve, daśatvameva camasādhvaryūṇāmiti liṅgadarśanādapi ।।</p>
<trailer>iti vdādaśaṃ camasādhvaryūṇāmiyattādhikaraṇam ।। 12 ।।</trailer>
<head>atha trayodaśaṃ śamiturapṛthaktvādhikaraṇam</head>
<sutra>śamitā ca śabdabhedāta ।। 3. 7. 28. ।।</sutra>
<head>viṣayasaṃśayasaṅgatayaḥ</head>
<p>asti śamitā “śamitā paśuṃ nayati” iti । sa kiṃ kīrtti-
tānāmanyamaḥ ? utānyastebhyaḥ ? iti । idānīṃ pūrvāpavādaḥ
kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—autpattiko hi saṃjñapane saṃjñibhedaḥ
prakṛtapraveśasambhavena balavatā kvacidapodyetāpi । yathā dākṣāyaṇa-
saṅkramayajñādau । na ceha prakṛtapraveśaḥ sambhavati । eṃva hi śrūyate—
“klomā cārddha vaikartanañca śamituḥ tadbrāhmaṇāya dadyāt, yadyabrāhmaṇaḥ
syāt” iti । na ca ṛtvijāṃ madhye kaścidabrāhmaṇo'sti yathā-
vatpaśārvapādyuddharaṇarūpakāryakarttṛtvena śamitetyucyate । ṣoḍaśānāmeva-
<pb n="806"/>
rtvijāṃ brāhmaṇatvaniyamāt śamiteti saṃjñābhedāt prakṛtebhyo'nya eva
paśoḥ śamiteti । eṃva prāpte'bhidhīyate—</p>
<sutra>prakaraṇādvotpattyasaṃyogāt ।। 3. 7. 29 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadīyamutpattiyoginī saṃjñā bhavet ।
yadi “camasādhvaryūna vṛṇīte” itivat ‘śamitāraṃ vṛṇīte’ iti
śrūyeta, tadā varaṇabhede sati vṛtasya varaṇāsambhavādutpattāveva
bhinnakarttṛsambandhinī (?) deśāt । athavā hotrakāṇāṃ camasādhva-
ryava itivadvyapadeśabhedo bhavet । caivamasti । kintarhi ?
siddhavat “śamitā paśumupanayati” iti śrūyate । śaknoti cādhvaryuvadeva
vihitatvena śamanayogācchamitṛśabdo varttitum । na ca “śamitā
paśuṃ gṛhṇāti” iti śravaṇādadhvaryośca vyāpārāntaraniviṣṭatvātkartṛbheda
iti vācyam । yato'dhvaryorvyāpṛtatvenāpi tatpratipuruṣāṇāṃ karttṛtvaṃ
sambhavati, “itaramanyasteṣāṃ yato viśeṣaḥ syāt” iti nyāyāt ।
yattu “yadyabrāhmaṇaḥ syāt” iti liṅgadarśanaṃ, tadayuktam; prāpakapramā-
ṇābhāve sati yajamānaviṣatvena tadupapatteḥ traivarṇikasyādhikārāda-
brāhmaṇo'pi bhavatyeva । tenāyamarthaḥ—yadyabrāhmaṇo yajamānaḥ
syāt, tadā homārthaṃ brāhmaṇāya dadyāditi । tasmātprakṛtānāmevā-
nyatamaḥ śamiteti siddham ।</p>
<pb n="807"/>
<p>prayojanam—pakṣoktam । sūtrantu—prakṛtānāmevānyatamaḥ
śamitā । prakaraṇācchamitṛsaṃjñāyā adhvaryvādisaṃjñānāmivotpattisaṃ-
yogābhāvāditi ।।</p>
<trailer>iti trayodaśaṃ śamiturapṛthaktvādhikaraṇam ।। 13 ।।</trailer>
<head>atha caturdaśamupagātṝṇāmapṛthaktvādhikaraṇam</head>
<sutra>upagāśca liṅgadarśanāt ।। 3. 7. 30 ।।</sutra>
<head>viṣayasaṃśayau</head>
<p>jyotiṣṭome—santyupagā nāmartvijaḥ । te kimadhvaryādibhyo-
'nye ? utānyatama iti । pūrvanyāya evādhikāśaṅkānirākaraṇārthaṃ
cakāreṇātidiśyate ।</p>
<head>pūrvapakṣaḥ</head>
<p>ayaṃ pūrvapakṣaḥ—bhavatu hotrakāṇāṃ camasādhvaryava itivanmu-
khyaśamiteti prakṛtasambandhitvena vyapadeśābhāvācchamituḥ prakṛteṣve-
vāntarbhāvaḥ । iha tu upa samīpe gāyantītyupagāḥ prakṛtaprati-
sambandhyapekṣāḥ । tataścamasādhvaryuvattenopadeśabhedātprakṛtebhyo'nya
evopagā iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyupagāḥ prakṛtebhyo'nyatvamantareṇa
nopapadyeran । gāyantamṛtvijamupagāyantītyupagāḥ । ayañca vyapadeśaḥ
<pb n="808"/>
prakṛtamapi gāyantamṛtvijamityupapadyate । tathā liṅgadarśanamapi
vinigamanāpramāṇam “nādhvaryurupagāyet” iti prakṛtānāmupagāna-
prasaktāvadhvaryorniṣedha upapadyate । ataḥ prakṛtānāmevānyatama upagā
iti siddham ।</p>
<p>prayojanam—pakṣotkam । sūtrantu—yathā śamitā tathopagāḥ
prakṛtānāmevānyatame, adhvaryupratiṣedharūpaliṅgadarśanāt ।।</p>
<trailer>iti caturdaśamupagātṝṇāmapṛthaktvādhikaraṇam ।। 14 ।।</trailer>
<head>atha pañcadaśaṃ somavikretuḥ pṛthaktvādhikaraṇam</head>
<sutra>vikrayī tvanyaḥ karmaṇo'coditatvāt ।। 3. 7. 31 ।।</sutra>
<head>viṣayasaṃśayau</head>
<p>asti somavikrayī । tatra sandehaḥ kimadhvaryvādīnāma-
nyatamaḥ ? utaibhyo'nya eveti । pūrvāpavādenāyaṃ vicāraḥ ।</p>
<head>pūrvapakṣaḥ</head>
<p>atrāyaṃ pūrvapakṣaḥ yadyapi somavikrayī sākṣāttadaṅgatvenā-
vihitaḥ । na ca vikrayaṃ vinā krayo bhavati । tena krayavidhinaivārthā-
kṣipto vikrayavidhiriti so'pi karmāṅgakarttā । sa ca prakṛta evopātta
iti prakṛtānāmevānyatamaḥ somavikrayīti । evaṃ prāpte—</p>
<pb n="809"/>
<head>siddhāntaḥ</head>
<p>abhidhīyate—bhavedevaṃ yadi krayavidhirvikrayavidhimapekṣeta ।
sa tu rāgaprāptalokasiddhavikrayaprāptyaivopapadyate । na tu tadvidhima-
pyākṣipati । tena vikrayasyānaṅgatvena prakṛtartvikkartṛkatvamiti
bhavati prakṛtebhyo'nya eva somavikrayīti siddham ।</p>
<p>prayojanam—pakṣoktam । sūtrantu—somavikrayī punaḥ
prakṛtebhyo'nya eva vikrayasya karmāṅgatvenācoditatvāditi ।।</p>
<trailer>iti pañcadaśaṃ somavikretuḥ pṛthaktvādhikaraṇam ।। 15 ।।</trailer>
<head>atha ṣoḍaśaṃ sarveṣāmṛtvikchabdāvācitādhikaraṇam</head>
<sutra>karmakāryātsarveṣāmṛtviktvamaviśeṣāt ।। 3. 7. 32 ।।</sutra>
<head>viṣayasaṃśayasaṅgatayaḥ</head>
<p>ya ete puruṣā jyotiṣṭomasya śrūyante, te kiṃ sarva evartvijaḥ ?
uta kecideṣāmiti । vahavastāvajjyotiṣṭomasya karttāra iti
nirūpitam । idānīṃ kiṃ te sarva evartvijaḥ ? uta kecideveti
prasaṅgānnirūpyate ।</p>
<head>pūrvapakṣaḥ</head>
<p>pūrvapakṣastu—yaugiko'yamṛtvikchabda ṛtuyajanayoganimittaḥ ।
<pb n="810"/>
ṛtau yajantīti ṛtvijaḥ । sarva eva carttau yajanti jyotiṣṭomasya
karttāraḥ । tena sarveṣāmevartviktvam । nanu “saumyasyādhvarasyartvijaḥ
saptadaśa” iti vacanenetareṣāṃ samākhyāto (?) saptadaśaivartvijaḥ
pratīyante । naitadevam; parisaṅkhyāyāṃ tridoṣāpatteḥ । vacanantu
dvādaśakapāle vidhiyamāne “yadaṣṭākapālo bhavati” ityādivatsa-
rveṣāmevartviktve saptadaśānāṃ pratyarthavādatvena śrutyarthenaivopapannam ।
tasmādṛtuyajanakarmakāritvātsarva evartvija iti । evaṃ prāpto'bhidhīyate—</p>
<sutra>na vā parisaṃkhyānāt ।। 3. 7. 33 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi vedena “saumyasyādhvarasya
saptadaśartvijaḥ” iti parigaṇanaṃ kriyeta । na ca “yadaṣṭākapālo
bhavati” itivatstutyarthaḥ । tatra hi vidheyabhūtadvādaśakapālarūpa-
mahāsaṃkhyopādānāddvādaśakapālastutyarthatvaṃ bhavatyaṣṭatvādīnām,
iha tu mahāsaṃkhyāyā anupādānātsaptadaśaśabdasya syutyarthatvamanupa-
yuktama । tena yathāprāptānuvada evāyaṃ saptadaśartvija iti । tathā
ca saptapyṛtuyajanayoge brahmādīnāṃ svāmisaptadaśānāmeva ṛtvi-
ktvaprāptiḥ tadanantarādhikaraṇa eva bhaviṣyati । tena jyotiṣṭome
saptadaśartvija iti siddham ।</p>
<pb n="811"/>
<p>prayojanam—pūrvapakṣe sarveṣāmevartviktvasambandhaḥ । siddhānte
tu saptadaśānāmeveti । sūtrantu—na sarveṣāṃ, kintu svāmisaptadaśā-
nāmeva । parisaṃkhyānātparigaṇanāditi ।।</p>
<trailer>iti ṣoḍaśaṃ sarveṣāmṛtvicchabdāvācitādhikaraṇam ।। 16 ।।</trailer>
<head>atha saptadaśamṛtviṅniyamādhikaraṇam</head>
<sutra>niyamastu dakṣiṇābhiḥ śrutisaṃyogāta ।। 3. 7. 36 ।।</sutra>
<p>saptadaśartvija iti samadhigatam । kathaṃ saptadaśetīdānīmanuprasa-
ṅgannirūpyate ।</p>
<head>pūrvapakṣaḥ</head>
<p>pūrvapakṣastu—saumyasyādhvarasya saptadaśartvijastathāpi prakṛteṣu
madhye ke te saptadaśeti nirdhdāraṇakāraṇābhāvādaniyamena keciditi ।
evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra nirddhāraṇakāraṇābhāvaḥ syāta ।
tathāhi—“ṛtvigbhyo dadāti” iti nirddiśya dakṣiṇadānakramapare
vākye śrūyate—“prathamamagnīdhe dadāti” iti । tato brahmaṇe tato'muṣmai
ceti ṣoḍaśaiva dakṣiṇāsaṃyāgena paripāṭhitāḥ । tena ya evāgnīdā-
<pb n="812"/>
dayaḥ ta evartvijaḥ prākprasiddhadakṣiṇādānakramapare vākye vedenābhya-
nujñānāditi bhavati nirddhāraṇam । tathā satre ‘ye yajamānāsta ṛtvija’
iti yajamānartvikchabdayoḥ samānaviṣayayornirdiśya dīkṣākra-
mapare vākye yajamānasaṃskāradīkṣā brahmādiṣu darśayati । eta-
tadaivopapatsyate, yadi brahmādaya ṛtvija iti । tathā yaugiko'ya-
mṛtvikchabdaḥ । yajanayogaścamasādhvaryusādhāraṇaḥ । ataḥ kathaṃ samāne
pravṛttinimitte na camasādhvaryava ṛtvija iti । ucyate—pratyeka-
śaśśatkivailakṣaṇyenaiva vyavasthopapatteḥ । tathāhi—gacchatītyatra pratyayaḥ
samānapadopāttadhātvarthaviśeṣitāmeva bhāvanāmabhidhatte । pacatītyatra tu
taṇḍulāśrayapākarūpadhātvarthaviśeṣitāmeva bhāvanāmabhidhatte । tathā
ṛtuyājipadaparatvenākṣiptapratyayaḥ brahmādyavyabhicāriyaṣṭavyārthaviśeṣe
karttari sādhuriti prayogadarśananiyamādavadhāryate । tena yaugiko-
'pyayaṃ saptadaśatvena niyata iti ।</p>
<p>athavā yogarūḍho'yamṛtvikchabdaḥ ye ṛtuyajanasamarthā yaja-
mānārthakāriṇaḥ, ta evartvijaḥ । teṣveva ṛtvikjāteṣu ṛtvi-
kchabdaprasiddheḥ । ṛtuyajanasamarthāśca brahmādya eva । teṣāmeva
smṛtito yajiniyamāt । na caivaṃ sati camasādhvaryaveṣvapi
prasaṅgaḥ । teṣāṃ satyapyavayavārthatve ṛtvigarthakarmakāritvena vṛtānāṃ
yajamānārthakarmakarasvarūpasamudāyārthābhāvāta । na caivaṃ sati vakṣya-
<pb n="813"/>
māṇayajanaṛtviktvānupapattiḥ । tasyāpi svārthameva ṛtuyajanaka-
raṇāt । yeṣāntu varaṇoptādyamṛtviktvaṃ, teṣāmeva ca ṛtau yajana-
niyamavidhānānna rūḍhaṃ takṣaṇādivadavayavārthavaśena yogāpannānāmṛ-
tvijāmiti varaṇādyutpādyamalaukikamṛtviktvamāśritaṃ bhaviṣyati
yathāvasthitavacanavyaktiviparyāsena vacanavyaktivarṇanaṃ bhaviṣyati ।
tasmādbrahmādaya eva saptadaśartvijo na camasādhvaryava iti siddham ।</p>
<p>prayojanam—pūrvapakṣe yeṣu keṣucitsaptadaśartvikṣu karmasambandhaḥ ।
siddhānte tu brahmādiṣveveti । sūtrantu—brahmādināmevartviktva-
niyamaḥ । teṣāmevāhatya dīkṣādakṣiṇāsambandhāditi ।।</p>
<trailer>iti saptadaśamṛtviṅinayamādhikaraṇam ।। 17 ।।</trailer>
<head>athāṣṭādaśaṃ yajamānasaptadaśatvādhikaraṇam</head>
<sutra>svāmisaptadaśāḥ karmasāmānyāt ।। 3. 7. 38 ।।</sutra>
<head>saṃśayaḥ</head>
<p>etaduktaṃ saptadaśarvija iti । te ca brahmādayaḥ । tatra sandehaḥ—
kiṃ teṣāṃ sadasyaḥ saptadaśaḥ ? uta gṛhapatiriti । idamapyanuprasaṅgādeva
nirūpyate ।</p>
<pb n="814"/>
<head>pūrvapakṣaḥ</head>
<p>ayaṃ pūrvapakṣaḥ—brāhmādiṣoḍaśātiriktāścamasādhvaryyusadasya-
yajamānāḥ santi । tatra na tāvaccamasādhvaryūṇāṃ madhye kaścidanyatamaḥ ।
teṣāṃ bahutvenānyatamanirddhāraṇakāraṇābhāvāt । sadasyayajamānayostu
madhye parārthakarmaparatvasāmānyātsamardhapravṛttitvātsadasya eva saptadaśa
iti । na cāsya ṛtuyajanakarttṛtvaṃ nāsti । mantrāvekṣaṇenaiva
karttṛtvāt । tena sadasyasaptadaśā evartvija iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi sadasyasya ṛtuyajanakarttṛtvaṃ
bhavet । na cāvekṣaṇaṃ nāmāṅgapradhānayormadhye kaścitpadārtho yajñe
vṛto'sti, yena karttṛtvaṃ bhavet । nāpi brahmādīnāmiva dīkṣā
dakṣiṇayorvāsya saṅkīrttanamasti । kintvavekṣaṇamātramasyāsti ।
na caitāvatā kartṛtvamasti । camasādhvaryuṣveva vyabhicārāt ।
yajamānasya tu yajanaṃ tāvadasti । tathā dīkṣāvākyeṣu “adhvaryu-
rgṛhapatiṃ dīkṣayitvā” ityatra saṅkīrtanamasti । dakṣiṇavākye
tvasaṅkīrtanaṃ svārthe karmaṇi dakṣiṇāyā abhāvādevopapannaṃ nartviktvaṃ
vyāvartayitumalam । yajamānārthayajanakartṛtvaṃ svayameva yajamānatvāda-
styeveti pūrvādhikaraṇa evoktam । tena yajamānasaptadaśā evartvija
iti siddham ।</p>
<pb n="815"/>
<p>atra bhāṣyakāreṇa siddhāntahetutayā brahmatiriktasadasyo
nāstītyuktam, na tattathādartavyam । “sadasyaṃ vṛṇīte” ityutpatti-
śiṣṭavaraṇasambandhādevādhvaryvādivatsadasyasyāpi bhedasiddheḥ । tadutkam-</p>
<lg>
<l>ṛtvaṅgatveṣā/?/ naiveha sadasyaraya nirākriyā ।</l>
<l>cama/?/sādhvaryuvatveṣa nartvigityabhidhīyate ।। iti ।</l>
</lg>
<p>(taṃ. vā., pṛ. 1102)</p>
<p>prayojanam—pūrvapakṣe sadasyasyāpyṛtvigdharmāḥ kartavyāḥ ।
siddhānte tu neti । sūtrantu—svāmisaptadaśā evatvijo yajamāna-
karmakaraṇasāmānyāditi ।।</p>
<trailer>ityaṣṭādaśaṃ yajamānasaptadaśatvādhikaraṇam ।। 18 ।।</trailer>
<head>athaikonaviṃśamṛtvijāṃ niyatapadārthakartṛtvādhikaraṇam</head>
<sutra>te sarvārthāḥ prayuktātvādagnayaśca svakālatvāt ।। 3. 7. 39 ।।</sutra>
<head>saṃśayasaṅgatī</head>
<p>svāmisaptadaśā jyotiṣṭomasyartvijaḥ samadhigatāḥ । athedānīṃ
sandihyate-kiṃ sarvaṃ puruṣakāryaṃ taiḥ kāryam, agnibhiśca gārhapatyādibhiḥ
sarvāgnikāryam ? uta kācidvyavastheti । atra yadyapi vicāradvayaṃ
pūrvapakṣasūtramidamabhipretya bhāṣyakāreṇa na vivecitam । svakāla-
tvādityasya pūrvapakṣe hetutvāsambhavātsiddhāntāntarānabhidhānāt
<pb n="816"/>
pūrvapakṣe'bhimatavicārasiddhamuttarasūtramiti vivektavyam । tatrotpādyā-
nubhūtaṃ karttṛbhedaprasaṅgaṃ pratipādyedānīṃ prakṛtasamākhyāyāḥ śrutyādibhiḥ
saha virodhāvirodhavicāraḥ kriyate । atra yadyapi bhāṣyakāreṇa
sarvaṃ puruṣakāryaṃ sarvaiḥ kartavyamityaviśeṣeṇoktam, tathāpi “purādhvaryu-
rvibhajati” iti “maitrāvaruṇaṃ prepyati cānyāha” ityādau vākya
eva kartṛviśeṣasambandhaḥ pratīyate । tatra śīghrapravṛttenāpyavaruddhaviṣaye
samākhyāyā viniyojakatvāsambhavātsamākhyāviṣayakāryagocara
evāyaṃ vicāraḥ ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yatra prakaraṇe vācanika eva
kartṛviśeṣasambandhastatra kartṛgatākāṅkṣāviraheṇa liṅgaprakaraṇayo-
rvyāpāradvācanikyeva kartṛvyavasthā । samākhyāyāstu vyapadeśamātra-
paratvam । vyapadeśaścānekakartṛsambandhinānyatareṇāpi sambhavatyeva ।
(?) yathādiviṣayormatādikakasyamāneti vyapadiśyate na ca praka-
raṇe'pi samākhyā śrūyate । yenotpattāveva yathākathañcitkartṛ-
sambandhapratipādanenāpi padārtheṣu nairākāṅkṣyamāpādayet । tena
liṅgaprakaraṇābhyāṃ samākhyāṃ bādhitvā sarva eva karttāraḥ sarveṣveva
padārtheṣu viniyujyante । sarvapadārthakaraṇārthameva teṣāṃ kartrantareṇa
prayuktatvāditi । evaṃ prāpte'bhidhīyate—</p>
<pb n="817"/>
<sutra>tatsaṃyoge tu karmaṇo vyavasthā syātsaṃyogasyārthavatvāt
।। 3. 7. 40 ।।</sutra>
<head>siddhāntaḥ</head>
<p>ayaprabhiprāyaḥ—bhavedevaṃ yadi samākhyāyāḥ kartṛviśeṣa-
sambandhamantareṇārthavatvaṃ bhavet । tathāhi—vedaprayukteyaṃ hotrādi-
samākhyā sānyenāpi kartrantareṇa niyamena hautramiti hotṛkartṛtve-
naiva vyapadiśyate । loke tu pramāṇāntaraprāptimātropa-
yogitvādvyapadeśasya bhavatyanyatareṇāpi vyapadeśaḥ । tanmātreṇāpi
tadupapatteḥ । vede tu samākhyāyāḥ kartṛviśeṣasambandhapratipādana-
mantareṇa nānyatprayojanamastīti samākhyānyathānupapatyā hotraiva
tatkartavyāmiti śrutiranumīyate । na ca liṅgaprakaraṇābhyāṃ virodhaḥ ?
viniyogasya vyavasthitavikalpaparihārārthaṃ tābhyāmeva samākhyāyā
apekṣitatvāt । tasmādyathāsamākhyameva kartṛbhiḥ padārtho'nuṣṭhātavya
iti siddham ।</p>
<p>prayojanam—pakṣoktam । sūtrantu—samākhyayā tatkartṛsa-
mbandhātkarmaṇaḥ kartṛvyavasthā syāt samākhyāvagatakartṛsambandhasyārtha-
vatvāditi ।।</p>
<trailer>ityekānaviṃśamṛtvijāṃ niyatapadārthakartṛtvādhikaraṇam ।। 19 ।।</trailer>
<pb n="818"/>
<head>atha viṃśamagnīnāṃ sarvārthatvādhikaraṇam ।</head>
<head>saṃśayaḥ</head>
<p>idānīṃ prasaṅgādagniṣu vicāryate—kimagnayaḥ prakṛtyarthā eva ?
uta prakṛtivikṛtyarthāḥ ? iti । tatrādhānādhikaraṇapūrvapakṣasūtrameva
‘tatprakṛtyartha yathānyenārabhyavādā’ iti pūrvapakṣe hetutayānumātavyam ।</p>
<head>pūrvapakṣaḥ</head>
<p>tatrāyaṃ pūrvapakṣaḥ—bhavatvādhānasyānārabhyaśrutatvenālaukikā-
gnyarthatvena kratvaṅgatvābhāvādaprakṛtyarthatvam । agnīnāntu kratvaṅgatvena
khādiratvādivata ‘prakṛtau vādviruktatvāt’ ityanena kevala-
prakṛtyarthatvameveti । evaṃ prāpte'bhidhīyate—</p>
<sutra>agnayaśca svakālatvāt ।। 3. 7. 39 ।।</sutra>
<p>ayamabhiprāyaḥ—bhavedevaṃ yadi khādiratvādiṣvivātra dvirukti-
doṣo bhavet । tathāhi-homadvāreṇa hi prakṛtiṣvāhavanīyaprāptiḥ ।
taddvāraṃ vikṛtiṣvapyudiṣṭameva homarūpamasti । agnyuddeśena hi vikṛtau
dvāralābhaḥ khādiratvādau tu dvirutkidoṣo bhavati । na copadiṣṭe
home vikṛtiṣvatideśena homadvāraprāptiḥ । tenopadiṣṭahomairyāva-
tprakṛtivikṛtyarthatvamevāgnīnāmiti । natu yajatyutpattiṣvapi vikṛtiṣu
homarūpadvārasyātideśādeva labhyamānatvāditi ।</p>
<pb n="819"/>
<p>taduktam—</p>
<lg>
<l>dvāraṃ yeṣu parādhīnaṃ teṣu tatprāptyapekṣayā ।</l>
<l>prāpnuvantīdvaśā bhāvā na svatantrāḥ kadācana ।।</l>
</lg>
<lg>
<l>śāstreṇa coditā ye hi darvihomāḥ svarūpataḥ ।</l>
<l>teṣvevāhavanīyaḥ syānna yāgeṣvapyacodanāt ।। iti ।</l>
</lg>
<p>(taṃ. vā., pṛ. 1104)</p>
<p>prayojanam—pūrvapakṣe'gnitraye guṇakāmaḥ śrūyate । tasya vikṛ-
tiṣvapravṛttiḥ । siddhānte tu pravṛttiriti । sūtrantu—agnayaśceti
cakāro'yaṃ tuśabdārthaḥ । tenāyamarthaḥ—agnayaḥ prakṛtivikṛtisarva-
kāmārthāḥ svakālatvāt । anārabhyavihitatvādityarthaḥ । tenaitatsūtraṃ
nyāyapragarśanārthameveti siddham ।।</p>
<trailer>iti viṃśamagnīnāṃ sarvārthatvādhikaraṇam ।। 20 ।।</trailer>
<head>athaikaviṃśa viśeṣasamākhyayā sāmānyasamākhyābādhādhikaraṇam</head>
<sutra>tasyopadeśasamākhyānena nirddeśaḥ ।। 3. 7. 41 ।।</sutra>
<head>viṣayasaṃśayau</head>
<p>kimeṣa evotsargaḥ sarvaṃ samākhyātaṃ samākhyātaiḥ puruṣaiḥ kartta-
vyamiti । neti brūmaḥ । atra pūrvapakṣasya tucchatvādbhāṣyakāreṇa
kimeṣa evotsarga iti praśnenaivopakramya neti brūma iti siddhānto
<pb n="820"/>
varṇitaḥ । tenātreyaṃ viṣayaśuddhiḥ—ādhvaryavamiti samākhyāte
padārthasamūhe neṣṭrīyamiti padārthaviśeṣasamākhyā, tathā hautramiti
samākhyāte asti potrīyamiti padārthaviśeṣasamākhyā । tatra kiṃ
viśeṣasamākhyayā sāmānyamākhyāyā vikalpaḥ ? atha viśeṣasa-
mākhyayā sāmānyamākhyāyā bādha iti । pūrvāpavādatvenaivaṃ
vicāryate ।</p>
<head>pūrvapakṣaḥ</head>
<p>pūrvapakṣastu—samānyaviṣayaṃ hi pramāṇaṃ viśeṣaviṣayeṇa śīghra-
pravṛttena bādhyate । samākhyā tu yaugikatvātsarvatra viśeṣaviṣayā ।
atastulyabalatvātsamākhyāyā vikalpenaiva kartṛsambandha iti ।
evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi sāmānyasamākhyāviśeṣasamā-
khyayostulyabalatvaṃ bhavet । tathāhi—yadyapi sāmānyasamākhyā
yaugikatvena viśeṣaviṣayiṇī, tathāpyanekaviśeṣaviṣayatayā sāmā-
nyaśrutikalpanayā vilambinī । viśeṣasamākhyā tu niyataikapadārtha-
gocaratvena viniyojakaśrutikalpanayā śīghrabhā/?/vinī । tena balavatvā-
dviśeṣaśrutereva sāmānyasamākhyābādha eveti na kartṛvikalpaḥ ।
yadvyapadeśagrahaṇaṃ sūtre taddṛṣṭāntaḥ । balābalādhikaraṇa evopadeśataḥ
<pb n="821"/>
sāmākhyābādhasya varṇitatvāt । tenāyamarthaḥ—yathāpadeśena śīghra-
pravṛttena sāmānyasamākhyā bādhyate, tathā viśeṣasamākhyayāpīti ।
athavottaravicāraprastāvanārthaṃ pūrvokta evopadeśataḥ samākhyābādhaḥ
smāritaḥ ।</p>
<p>prayojanam—pakṣoktam sūtrantu—sāmānyasamākhyāpratipādi-
tasya viśeṣasamākhyāyā narddeśādupadeśenāpavāda iti ।।</p>
<trailer>ityekaviṃśaṃ sāmānyasamākhyābādhādhikaraṇam ।। 21 ।।</trailer>
<head>atha dvāviṃśaṃ praiṣānuvacanasya maitrāvaruṇakartṛtādhikaraṇam</head>
<sutra>praiṣānuvacanaṃ maitrāvaruṇasyopadeśāt ।। 3. 7. 43 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭome paśuragnāṣomīyaḥ—“yo dīkṣito yadagnī-
ṣomīyaṃ paśumālabhata” iti । tatredamāmananti—“tasmātmaitrāvaruṇaḥ
preṣyati cānvāha” iti । tatra saṃśayaḥ—kiṃ sarvānuvacaneṣu
praiṣeṣu ca maitrāvaruṇaḥ syāta ? uta yatrānuvacanaṃ tatra praiṣaḥ ? iti ।
sāmānyasamākhyāyā viśeṣasamākhyayā bādhe nirūpite idānīṃ
yatra vacanena sāmānyasamākhyāyā bādhāḥ sa kiṃ sarvaviṣayaḥ ?
utaikadeśaviṣaya iti prasaṅgānnirūpyate ।</p>
<pb n="822"/>
<head>pūrvapakṣaḥ</head>
<p>pūrvapakṣastu—sarvapraiṣāṇāmādhvaryavasamākhyayādhvaryukarttṛkatvam ।
sarvānuvacanānāñca hautrasamākhyāyā hotṛkarttṛtvam । evañca sati
praiṣeṣu vacanāni tānyubhayakarttṛkāṇi prāpnuvanti । viśeṣeṇa ca
praiṣo vacanata upadeśena maitrāvaruṇopādānaṃ pratīyate । tatra yadyapi
“preṣyati cānvāha” iti caśabdātsamuccayo'vagamyate, tathāpyu-
ddeśagatatvenāvivakṣitatvātsakalapraiṣānuvacanamātroddeśenaiva maitrāvaruṇo-
vidhīyata iti । evaṃprāpte'bhidhīyate—</p>
<sutra>puronuvākyādhikāro vā praiṣasannidhānāt ।। 3. 7. 44 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatra viśeṣo nāvagamyate ।
tathāhi—vede puronuvākyāvidhitaḥ sapraiṣamanuvacanaṃ pratīyate ।
taccaikapadārtharūpatvādekena karttavyam । na cānuvacanakarttā hotā
praiṣitumarhati । na cādhvaryuranuvacanaṃ karttumarhati । praiṣakarttā hi
preṣate । tenaiva puronuvākyānurūpaṃ praiṣānuvacanaṃ kartṛsāpekṣam ।
tatsannidhau ca “maitrāvaruṇaḥ preṣyati cānvāha” iti śrūyamāṇapekṣi-
tavidhānātsannihitaviṣayamavadhāryate । kiñca sāhacaryavaśādapi
yatraivāpekṣitaṃ tatra maitrāvaruṇavidhānamucitam । “maitrāvaruṇaḥ preṣyati
cānvāha” ityatra sahacarita eva praiṣānuvacanaḥ pratāyate, puronu-
<pb n="823"/>
vākyayā ca tayoḥ sāhacaryamavagamyate । evaṃ prathamaṃ pratīyate । tena
maitrāvaruṇavidhirna kevaleṣvanuvacaneṣviti na sarvatra sāmānyasamākhyā-
bādha iti siddham ।</p>
<p>prayojana—pakṣoktam । sūtrantu—puronuvākyāsveva maitrā-
varuṇavidhiḥ sapraiṣānuvacanatvena tāsāmeva sannidhānāt ।।</p>
<trailer>iti dvāviṃśaṃ praiṣānuvacanasya maitrāvaruṇakartṛtādhikaraṇam ।। 22 ।।</trailer>
<head>atha trayoviṃśaṃ camasahomeṣvadhvaryukartṛtvādhikaraṇam</head>
<sutra>camasāṃścamasādhvaryavassamākhyānāt ।। 3. 7. 46. ।।</sutra>
<head>viṣayasaṃśayau</head>
<p>santi camasādhvaryaḥ । teṣu sandehaḥ—kiṃ camasādhvaryavaścama-
sāñjuhuyuḥ utādhvaryuriti ।</p>
<head>pūrvapakṣaḥ</head>
<p>pūrvapakṣastu—camasādhvaryuriti viṣayasamākhyeyam—camasā-
dhvaryorvyāpāraṃ karotīti । camasādhvaryuvyāpāraścātra homādiḥ । tena
ca yadyanye camasena praṇyanāsādanahomādi kuryustadaiva camasādhvaryavo
bhaveyuḥ । ādhvaryavasamākhyā tu samānyarūpā grahacamasādinā-
nāpadārthaviṣayā । ataḥ sāmānyarūpādhvaryavasamākhyāṃ bādhitvā
<pb n="824"/>
camaseṣu camasādhvaryuṇaiva viśeṣasamākhyānāddhomādi karttavyamiti ।
evaṃ prāpto'bhidhīyate—</p>
<sutra>adhvaryurvā tanyāyatvāt ।। 3. 7. 47 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadāyaṃ viśeṣasamākhyā sāmānya-
samākhyāṃ bādhitumarhati । sā khalu viśeṣasamākhyā sāmānya-
samākhyāṃ bādhate, yā tannirapekṣā pravarttate । “camasādhvaryavo
bhaveyuḥ” iti vacavamadhvaryuṃ tatpravṛttiñca pratipādayati । tadyathā-
dhvaryureva camasairna juhoti kathaṃ te camasairhoma kuryuriti camasā-
dhvaryavo bhaveyuḥ । na ca grahagatādhvaryuvyāpārāpekṣayaiva camaseṣvadhvaryurbha-
vatīti camasādhvaryava iti vaktavyam । sāmānādhikaraṇyenaiva
vyāpārapratītau satyāṃ vyadhikaraṇavyāpārapratītyayogāta । ato'tra
camaseṣu sāmānyasamākhyāprāpto'dhvaryurviśeṣasamākhyayā na bādhyate ।
camasādhvaryusamākhyā caiṣāmadhvayoṃraśaktau camaseṣu homādikaraṇā-
dbhaviṣyati ।</p>
<p>prayojanam—pakṣoktam । sūtrantu—adhvaryuścamaseṣu juhuyā-
ttasyaivoktaprakāreṇa nyāyyatvāditi ।।</p>
<trailer>iti trayoviṃśaṃ camasahomeṣvadhvaryukartṛtvādhikaraṇam ।। 23 ।।</trailer>
<pb n="825"/>
<head>atha caturviśaṃ śyenāderanekakartṛtvādhikaraṇam</head>
<sutra>vedopadeśāspūrvavadvedānyatve yathopaśaṃ syuḥ ।। 3. 7. 50 ।।</sutra>
<head>viṣayasaṃśayasaṅgatayaḥ</head>
<p>astyaudgātre samāmnātaḥ śyenaḥ, ādhvaryave vājapeyaḥ । tatra
sandehaḥ—kiṃ śyene udgātṛbhireva padārthāḥ karttavyāḥ vājapeye'-
dhvaryubhiḥ ? utobhayatra nānāṛtvigbhiḥ ? iti । idānīṃ prasaṅgā-
tprakṛtasamākhyayorbādhyabādhakabhāvo nirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—śyenastāvadaudgātravede samāmnātatvenāsya
ca jyotiṣṭomavikāratvādatideśena nānākarttṛkāḥ padārthāḥ prāptā
iti । tena yadyapi sākṣādaudgātrapradhānaprāyavacanena sāṅgasyaikasya
vidhānāttadantargatāṅgānyapi vidhiyanta iti tānyapyaudgātrāṇi ।
ato ‘guṇamukhyavyatikrame tadarthatvānmukhyena vedasaṃyogaḥ’ ityanena
nyāyenāṅgeṣūdgataiva kartteti । kiñca prakṛtavedāṅgeṣu sāmākhyāti-
kānyeva kartrantarāṇi । tacca samākhyayā vikṛtiṣvadhvaryuṇaiva
karttavyamiti । evaṃ prāpte'bhidhāyate—</p>
<sutra>tadgrahaṇādvā svadharmaḥ syādadhikārasāmārthyātsahāṅgairavya-
ktaśśeṣe ।। 3. 7. 51 ।।</sutra>
<pb n="826"/>
<head>siddhāntaḥ</head>
<p>ayamabhiprāyaḥ—bhavedevaṃ yadi prayogavacanamatideśāddurbalaṃ
na bhavet । tathāhi—prayogavacanaṃ tāvatprāptānuvādyarthānupasaṃharati ।
vikṛtau prākṛtapadarthānāmatideśataḥ prāptirvaktavyā । atideśācca
prākṛtasamākhyānikakarttṛsahitā eva prathamaṃ padārthāḥ prāptā iti ।
tena kartrantarāpekṣābhāvātprayogavacanena tathābhūtameva gṛhyate । tatra
kimaudgātrasamākhyā kariṣyati ? na ca vaikṛtasamākhyāyāḥ pratyakṣa-
tvātprakṛtaprāptasāmākhyānikakarttṛbādhena niviśata iti vācyam ।
yataḥ prākṛtī samākhyā klṛptaśrutimūlā, vaikṛtī tu kalpanīyeti
na bādhitumarhati । ata eva nātra guṇamukhyavyatikramanyāya-
viṣayatvam । prākṛtakarttṝṇāṃ samākhyānumitaśrutiviṣayatvena balava-
tvāt । kiñca pradhānasya yājamānatvena samākhyayā karttṛviniyogā-
bhāvātkutastadvāreṇāṅgeṣu pradhānakartṛsambandhaḥ ? guṇamukhyavyatikrame
tu “upāṃśu yajuṣā kriyate” iti pradhānasyāpi yajurvedavihitatve-
nopāṃśusvarasambandhāttaddvāreṇāṅgasambandho'pi । ataḥ prākṛtakartṛ-
grahaṇena nānākartṛka eva śyeno vājapeyaśceti siddham । tena
yajurvede prākṛtaṃ yatkiñcidapyāmnāyate, tatraiva paraṃ vaikṛtasamākhyā-
nibandhanakarttā, na tvanyatrāpīti ।</p>
<p>prayojanam—pakṣoktam । sūtrantu—tadgrahaṇātprākṛtasamā-
<pb n="827"/>
khyānikakartṛtvāt aprākṛtakarttṛgrahaṇāchyeno vājapeyaśca tenaiva
svadharmaḥ syāt adhikārasāmarthyāt । avyaktaśca vaikṛtasamākhyā-
nikakartā śeṣa aprakṛte aṅgairiti ।।</p>
<lg>
<l>yo nāma kaścidiha saṃviditaṃ prameyaṃ
granthāntare likhati vā vadati svayaṃ vā ।</l>
<l>matkartṛtāmananukīrtya sa kīrtilobhāt
nissantatirjagati janmaśatāni bhūvāt ।।</l>
</lg>
<trailer>iti caturviṃśaṃ śyenāderanekakartṛtvādhikaraṇam ।। 24 ।।</trailer>
<head>iti bālavalabhībhujaṅgāparanāmno bhaṭṭabhavadevasya kṛtau</head>
<head>tautātitamatatilake tṛtīyasya saptamaḥ pādassamāptaḥ ।।</head>
<head>atha tṛtīyādhyāyasyāṣṭamaḥ pādaḥ</head>
<head>tatra prathamaṃ dakṣiṇādānasya svāmikartṛtvādhikaraṇam</head>
<sutra>svāmikarma parikrayaḥ karmaṇastadarthatvāt ।। 3. 8. 1 ।।</sutra>
<head>viṣayasaṃśayasaṅgatayaḥ</head>
<p>asti parikrayo jyotiṣṭome dvādaśaśatam, darśapūrṇamāsayoranvā-
hāryam । tatra sandehaḥ—kimadhvaryuṇā parikretavyā ṛtvijaḥ ?
uta svāmineti । etadapi samākhyāpavādatvena vicāryate ।</p>
<pb n="828"/>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—ādhvaryave hi vede parikraya
āmnāyate । tena parikrayo'pyādhvaryava eva । ādhvaryavaṃ yattadadhvaryu-
ṇā kartavyam । parikrayo'pyadhvaryukartṛka eva । nanu svīyadravyadā-
nena parikrayo bhavati । adhvaryuśca dravyārthameva parārthakarmaṇe pravṛttaḥ ।
kathaṃ svayaṃ dravyeṇānyārthaṃ parikrayaṃ karotīti sambhāvyate । ucyate—
yajamānasahitena parikrayaḥ karttavyaḥ । ato yajamānenaiva laukikopā-
yena tasya tathā kartavyam, yathā vākyaśravaṇenaiva parikrayaṃ karttumutsahata
iti samākhyānurodhādeva kalpanīyam । etasmādevādhvaryuṇā
parikrayaḥ karttavyaḥ iti । evaṃ prāpte—</p>
<head>siddhāntaḥ</head>
<p>abhidhīyate—bhavadevaṃ yadyadhikāravidhiḥ sāṅgapradhānānuṣṭhātuḥ
phalasambandhitvaṃ na pratipādayet । phalārthino hi phalasādhane
karttṛtvam । phalasādhanaṃ sāṅgameva pradhānam । tena phalārthinā
yajamānena sāṅgameva pradhānaṃ karttavyam । tacca yajamānakarttṛtvaṃ
sāṅgapradhāne sākṣāt, aṅgeṣu ṛtvikparikrayadvāreṇeti pratipāditam—
“śāstraphalaṃ prayoktari tallakṣaṇatvāttasmātsvayaṃ prayoge syāt”
ityatra । yadā hi parikrayamapi na kuryāt tadādhikāravidhiprati-
pāditasāṅgapradhānakartṛtvamevāsya virudhyate । na ca laukikopāya-
<pb n="829"/>
dvāreṇa kārayiṣyatīti vācyam । vedavihitaparikrayaparityāgena
kālavanniyogopāyāśrayānupapatteḥ । tacca samākhyānurādhādeva
kalpanīyamadhikāravidhitastasyā durbalatvādanyatra ca sāvakāśatvāt ।
taduktam—</p>
<lg>
<l>laukikāśrayaṇaṃ tatra yatra nānyo'sti vaidikaḥ ।</l>
<l>vaidike dakṣiṇādāne sati kiṃ laukikāśrayaḥ ।। iti ।।</l>
</lg>
<p>(taṃ. vā., pṛ 1112)</p>
<p>tasmādadhikāravidhibodhitasāṅgapradhānagatayajamāna/?/kartṛtvasāma-
rthyādyajamānenaiva parikrayaḥ kartavyaḥ । asmiṃścādhikaraṇe yajamāna-
kartṛtvaprasādhanātparikraye ‘anyo vā syāt parikrayāmnānātpratiṣedhāt
pratyagātmani’(jai. sū., 3. 7. 20) ityatra iha siddhavatparikrayasya
yajamānamāśrityāṅgeṣvanya eva karteti siddhāntitam । tenedamadhikaraṇaṃ
tasmātpūrvaṃ draṣṭavyam ।</p>
<p>prayojanam—pakṣoktam । sūtrantu—svāmina eva parikrayaḥ
karma, nādhvaryoḥ samastasyaiva karmaṇaḥ svāmyarthatvādadhikāravidhi-
balena yajamānakartṛtvāditi ।।</p>
<trailer>iti prathamaṃ dakṣiṇādānāsya svāmikartṛkatvādhikaraṇam ।। 1 ।।</trailer>
<pb n="830"/>
<head>atha dvitīyaṃ vapanādīnāṃ yājamānatādhikaraṇam</head>
<sutra>saṃskārāstu puruṣasāmarthye yathāvedaṃ karmavad
vyatiṣṭheran ।। 3. 8. 3. ।।</sutra>
<head>viṣayasaṃśayau</head>
<p>jyotiṣṭoma śrūyate—“keśaśmaśru vapate, dato dhāvate, nakhāni
nikṛntate, snāti” iti । tatra sandehaḥ—kimevañjātīyakā
adhvaryuṇā kartavyāḥ ? uta yājamāneneti । idānīmudāharaṇāntare
liṅgena samākhyābādho'dhikāśaṅkānirākaraṇena pratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—bhavatvadhikāravidhibodhitasāṅgapradhānagata-
yajamānakartṛtvabalātsamākhyābādhena parikrayasya yājamānatvam ।
iha tu dantadhāvanādīnāmaṅgānāṃ parikrītādhvaryukartṛtve tenaiva yaja-
mānakartṛtvopapatteḥ ādhvaryavasamākhyayā adhvaryukartṛkatvameva । na
cādhvaryugatasaṃskāro'narthaka iti vācyam । ‘ṛtvija upavasanti’
ityādivatkartṛbalādadṛṣṭārthatvenopapatteḥ । nanu ‘phalasaṃyogātsvāmi-
yuktaṃ pradhānasya’ ityatra sthita eva yājamānatve dantadhāvanādīnāṃ
kartṛsaṃskārakatvaṃ pratipāditameva । ataḥ kathamadhvaryukartṛkatvamā-
śrīyate ? ucyate—ihatyameva yājamānatvamaṅgīkṛtya tathā vicā-
ritam । tenedamadhikaraṇamarthatastasmārtpūṃ draṣṭavyam । ataḥ samā-
<pb n="831"/>
khyānugrahādadhvaryukartṛkāṇyeva dantadhāvanādīni । evaṃ prāpte'bhi-
dhīyate—</p>
<sutra>yājamānāstu tatprādhānatvātkarnavat ।। 3. 8. 4 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatrāpyadhikāravidhisāmarthyāvagataṃ
sāṅgapradhānakartṛtvaṃ yajamānasyopapadyate । tathāhi—dantadhāvanasya
saṃskāreṣu pāṭānnādhvaryukartṛtvam । tadyadi svayamapi na kuryāta tadā-
dhikārasāmarthyāvagataṃ saṃskāreṣu kartṛtvameva yajamānasya na syāta ।
tena yatraiva karma prati kartṝṇāṃ guṇabhāvaḥ, tatrānekeṣu guṇabhūteṣu
anekakarmanirvṛtyarthamupātteṣu kena kiṃ karttavyamityapekṣāyāṃ bhavati
samākhyā niyāmikā, na tvatrāpātato vastuguṇatve tasyā nirddhāra-
ṇamiti । na ceyaṃ samākhyā nirodhikā । yajamānasya dantadhāvanaṃ
keśaśmaśruvapanaṃ naravanikṛntanañcādhvaryuḥ kariṣyatīti na vācyam ।
yato yathālokasiddhānāmeva padārthānāṃ vākyārthanvayo'vagamyate ।
loke ca dantadhāvanasya svakartṛkatvānnakhakṣīlanādīnāñca nāpita-
kartṛkatvānnādhvaryukartṛkatvaṃ lokācāravirodhāditi । “ṛtvija-
upavasanti” ityatra pratyakṣavacanavaśādupavāsasaṃskṛtānāmevarttvijāṃ ka-
rmāṅgatvāvagamādupavāsasaṃskṛtartvikkartṛkapadārthasiddhyarthamevācaraṇāmiti
kalpyate । iha tu samākhyāyā adhikāravidhisāmarthyarūpālliṅgā-
<pb n="832"/>
ddurbalatvādadhikāravidhisāmarthyena ca yajamānakartṛtvāvagamāt
sākṣādeva samākhyābodhitadantadhāvanādīnāṃ yajamānakartṛtvamiti
siddham ।</p>
<p>prayojanam—pakṣoktam । sūtrantu—dantadhāvanādayo yajamā-
nakartṛkā evetyavagamāditi ।।</p>
<trailer>iti dvitīyaṃ vapanādīnāṃ yājamānatādhikaraṇam ।। 2 ।।</trailer>
<head>atha tṛtīyaṃ tapaso yājamānatādhikaraṇam</head>
<sutra>tapaśca phalasiddhatvāllokavat ।। 3. 8. 9 ।।</sutra>
<head>viṣayasaṃśayau</head>
<p>tapaḥ śrūyate—“dvyahaṃ nāśnāti” iti । tatra sandehaḥ—kimā-
rtvijaṃ yājamānaṃ veti । idānīmudāharaṇāntare'dhikāśaṅkāṃ nivarta-
yituṃ caśabdena sa eva nyāyā'tidiśyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—bhavatu dantadhāvanādisaṃskāreṣu kartṛpradhā-
natvādaviniyojakatvaṃ samākhyāyāḥ । iha dvyahānaśanarūpatapasā
duṣkaratvena kartṛpratikūlatvāttadanugrāhakatvarūpaṃ kartṛguṇatvaṃ nāstiti ।
kartṛtvañca guṇabhūtam । tatra samākhyā niyāmiketi yathāsamākhya-
meva tapasi karteti । evaṃ prāpte—</p>
<pb n="833"/>
<head>siddhāntaḥ</head>
<p>abhidhīyate—bhavedevaṃ yadi dantadhāvanādivattapaso'pyanukūla-
bhāvena guṇabhāvo na bhavet । tathāhi—dvividhaṃ kartari karmaṇo'nu
kūlatvaṃ bhavati—phalotpatyanukūlaguṇāntareṇa vā yajamānena vā
phalotpattipratibandhakapāpāpanayanena vā । karturapi phalaṃ yajamānīyama-
pekṣate । tena yathā dantadhāvanādināṃ phalotpatyanukūlaṃ (?)
kartuguṇāntarayajamānenānukūlatvātkartṛguṇatvam, tathehāpi yajña-
janyaphalāpūrvotpattipratibandhakapāpāpanayena vā karturanukūlatvā-
tkarttāraṃ prati phalatvamaviruddhamiti । na ca kathametadava-
gamyata iti vācyam । yatastapasastāvatprakaraṇaśrutasyāvaśyaṃ
kathañcitkartāraṃ pratyupakārakatvaṃ kalpanīyam । asti ca kratau
pratibandhapāpakṣayāpekṣā । śaknoti ca tapo duḥkhahetutvādadharmasya
duḥkhaphalatvena duḥkhavināśyatvātsannidhānākāṅkṣāyogyatvairapanetum ।
yathaiva ‘prāyaścittācaraṇādduḥkhenālpenāpi mahate duḥkhāntarāya pravṛtta-
ssannadharmo vināśyate’ iti vacanādgamyate, tathehāpyetāvataiva duḥkhena
samastasyāpi kartrātmaphalapratibandhahetoḥ pāpasya vināśa iti
niścīyate । tasya ca phalapratibandhahetoḥ pāpasya kṣayātphalārthino
yajamānasyaivāpekṣyata iti tapaso yājamānatvameveti siddham । yatra
punaḥ pratyakṣaśrutaṃ vacanamasti, yathā “sarve ṛtvija upavasanti” iti
<pb n="834"/>
tatra vacanabalādṛtvikkartṛkamapi bhavatīti pūrvamevoktam । tathāca sūtram—
‘vacanāditareṣāṃ syāt’ iti । tena yatra karmaṇi karturguṇabhāvaḥ, tatraiva
samākhyayā kartṛviniyogeḥ । yathā yājñikaṃ bārhaspatyaṃ jyotiṣṭo-
mādi । tatra kartṛniyamo nānyatreti । tathāca sūtram—
‘guṇatvācca vedena na vyavasthā syāta’ (jai. sū., 3. 8. 12) iti ।</p>
<p>prayojanam—pakṣoktam । sūtrantu—tapo'pi yājamānameva
lokavatpratipativyudāsena phalasiddhāvanukūlatvāditi ।।</p>
<trailer>iti tṛtīyaṃ tapaso yājamānatādhikaraṇam ।। 3 ।।</trailer>
<head>atha caturthaṃ hiraṇyamālitvādyadhikaraṇam</head>
<head>vivayasaṃśayau</head>
<p>evaṃ vā—śyene śrūyate—“lohitoṣṇīṣā ṛtvijaḥ pracaranti”
iti । vājapeye ca “hiraṇyamālina ṛtvijaḥ pracaranti” iti । tatra
sandehaḥ—kiṃ śyene udgātṛbhirlohitoṣṇīṣatā karttavyā ? vājapeye
cādhvaryubhirhiraṇyamālitvam ? uta sarvaiḥ ṛtvigbhiḥ ? iti ।
‘guṇatvādvedena na vyavasthā syāt’ iti sūtraṃ pūrvādhikaraṇaśeṣatayā
vyākhyātam । yatra karttā guṇabhūtaḥ, tatra samākhyā niyāmikā ।
iha tūpavāsasya karttṛguṇatvānna samākhyāhetubhūtena vedena vyavasthā
syāditi । etacca vyākhyānaṃ ‘guṇatvena tasya nirddeśaḥ’ityanenaiva
<pb n="835"/>
pūrvādhikaraṇasūtreṇa gatatvādanatiprayojanamityudāharaṇāntare'dhikā-
śaṅkānirāsārthamanyathā vyākhyāyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—‘vacanāditareṣāṃ syāta’ ityatra yeṣāṃ saṃskā-
rāṇāṃ vacanādṛtviksambandhaḥ, tatra ṛtvigbhiḥ karttavyā iti
pratipāditam । yadi ca lohitoṣṇīṣatvamudgātṛbhirhiraṇyamālitva-
madhvaryubhiḥ kriyate, tatrāpi tatsakartṛkatvamaviruddhameva । na hi durbala-
tayā bādhyate, api tarhi virodhena । na cātra samākhyāviṣaya-
kartṛkaparigrahe ṛtvikcchabdasya kaścidvirodhaḥ । tena yathā
“barhiṣi havīṃṣyāsādayati” iti vākyaṃ prakaraṇānurodhena dārśapau-
rṇamāsikahavirviśeṣaviṣayaṃ vyavasthāpitam tathā “lo/?/hitoṣṇīṣā
ṛtvijaḥ pracaranti” ityapi vākyaṃ samākhyānurodhenodgātṛviṣayameva
vyavasthāsyate, hiraṇyamālivākyaṃ cādhvaryuviṣayameva vyavasthāsyata
iti । evaṃ prāpte'bhidhīyate—</p>
<sutra>guṇatvācca vedena na vyavasthā syāt ।। 3. 8. 12 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyatra samākhyāvakāśo bhavate ।
tathāhi—yatrānekāni karmāṇi pradhānabhūtāni karttāraścāneke
<pb n="836"/>
guṇabhūtāḥ tatraikenaiva kartrā ekasmin karmaṇi nirvarttite pradhāna-
tvātkarmaṇāṃ guṇabhūtakartranurodhena punarāvṛtyasambhavātpratikarma
bhavatyapekṣā—kiṃ kena kartavyamiti । tatrāpekṣāyāṃ bhavati samā-
khyāyā niyāmakatvam । iha tvṛtvijāṃ pradhānatvāllohitoṣṇīṣatāyā
hiraṇyamālitāyāśca pratipradhānaguṇāvṛttinyāyena sarvartviksambandho-
papatteḥ kena kartavyetyapekṣābhāvāt avihitaprasarameva vākyaṃ na
samākhyayā niyantuṃ śakyate । taduktam—</p>
<lg>
<l>saṃskāratvādatikrānte samākhyāgocare sati ।</l>
<l>vacanevartvijāṃ tenaivānyeṣvapi sthitāḥ ।। iti ।</l>
</lg>
<p>(taṃ. vā., pṛ. 1117)</p>
<p>“barhiṣi havīṃṣyāsādayati” ityatra haviḥsvarūpamātre barhirvidhā-
nānarthakyādavaśyamapūrvasādhanalakṣaṇārthaṃ vākyena prakaraṇamapekṣaṇīya-
miti yuktaṃ vyavastheti । na ceha tathā samākhyeti vākyabalā-
cchyene vājapeye ca lohitoṣṇīṣatvaṃ hiraṇyamālitvañca sarvartvi-
gbhireva kartavyamiti ।</p>
<p>prayojanam—pakṣoktam । sūtrantu—guṇatvāllohitoṣṇīṣa-
tāyā hiraṇyamālitāyāśca vedena samākhyādvārā na vyavasthā
syāditi ।।</p>
<trailer>iti caturthaṃ hiraṇyamālitvādyadhikataṇam ।। 4 ।।</trailer>
<pb n="837"/>
<head>atha pañcayaṃ guṇakāmānāṃ yājamānatvādhikaraṇam</head>
<sutra>tathā kāmo'rthasaṃyogāt ।। 3. 8. 13 ।।</sutra>
<head>viṣayasaṃśayasaṅgatayaḥ</head>
<p>jyotiṣṭome śrūyate—“yadi kāmayeta varṣukaḥ parjanyaḥ syāditi
nīcaiḥ sado minuyāt” iti । tatra sandehaḥ—kimārtvijaḥ kāmaḥ ?
uta yājamānaḥ ? iti । pūrvatra ‘vedena na vyavasthā syāt’ iti
sūtraṃ pūrvādhikaraṇaśeṣabhūtaṃ manyamānastameva nyāyamudāharaṇāntare
'dhikāśaṅkānirāsārthaṃ tathāśabdenātidiśati ।</p>
<head>pūrvapakṣaḥ</head>
<p>pūrvapakṣastu—sadomānaṃ tāvatsamākhyāniyatamadhvaryukartṛkaṃ yadi
kāmayeta sado minuyāditi । atra ca kāmanāyāḥ sadomāna-
samānādhikaraṇyaṃ pratīyate । tena kāmo'pyādhvaryava eva, na tu
yājamāna iti । ātmanepadavaśātsāṅgasyaiva yāgasya phalaṃ yaja-
mānagatameva । na ca kāmyamānaṃ phalaṃ bhavati । tena yajamānenaiva
kāmayitavyamiti kathamadhvaryoḥ kāmanāśaṅkā ? ucyate—sāṅgasya
yāgasya phalaṃ yajamānenaiva nīcamānāśritam (?) । svayaṃ na yāgo
nāpi yāgāṅgam, puruṣārthatvāt । tenāviruddhatvātsāmānādhikara-
ṇyamupadeśāt । tathāhi—“svarga/?/kāmo yajet” ityatrātpanepadā-
<pb n="838"/>
tkṛtsnaprayogagataṃ phalaṃ yājamānasyaiva pratīyate । sadomānañca
kratvaṅgam । nīcaistvañca puruṣārthatvādyadyapi na prakṛtakratatvaṅnam,
tathāpi kratvaṅgasadomānāśritatvātprakṛtaprayogāntargatameva । prayoga-
phalañca yajamānasyeti nīcaistvasyāpi phalaṃ yajamānagatameva ।
kiñca “nīcaissado minuyāt” iti parasmaipadaṃ dṛśyate । adhva-
ryugatatve ca kartrabhipretakriyāphalatvānminvītetyātmanepadaṃ syāt,
ñitvāt । atastadetadātmanepadaparasmaipadaśrutivirodhādvākyagamyasā-
mānādhikaraṇyaṃ bādhyata eveti vaiyadhikaraṇyenaivātrānvayaḥ—yadi
parjanyo varṣediti yajamānaḥ kāmayettadādhvaryurnīcaiḥ sado minu-
yāditi । yatra punaḥ spaṣṭameva vacane ṛtviksambaddhe phalaprati-
pādakatvamasti, yathā “udgātātmane ca yajamānāya ca yaṃ kāmaṃ
kāyamate taṃ kāyamate” iti, tatrodgātareva phalamiti sthitaḥ ।</p>
<p>prayojanam—pakṣoktam । sūtrantu—yathā tapo yājamānaṃ
tathā guṇakāmo'pi yājamāna eva, arthasaṃyogāt yajamānasyaiva
prayogagataprayojanasambandhāditi ।</p>
<trailer>iti pañcamaṃ guṇakāmānāṃ yājamānatādhikaraṇam ।। 5 ।।</trailer>
<pb n="839"/>
<head>athaṃ ṣaṣṭhaṃ protsāhanamantrāṇāṃ yājamānatādhikaraṇam</head>
<sutra>mantrāścākarmakaraṇāstadvat ।। 3. 8. 15 ।।</sutra>
<head>viṣayasaṃśayau</head>
<p>ihaivañjātīyakā mantrā udāharaṇam—“āyurddā agne'syāyurme
dehi varcodhā agne'pi/?/ varco me de/?/hi cakṣurddā agne'si cakṣurme dehi”
iti । teṣu sandehaḥ—kimārtvijāḥ ? uta yājamānāḥ ? iti ।
ihāpyādhikāśaṅkānirāsārthaṃ pūrvoktanyāyastadvacchabdenātidiśyate ।</p>
<head>pūrvapakṣaḥ</head>
<p>pūrvaṃpakṣastu—bhavatu phalāya vidhīyamānasya nīcaistvādeḥ
prakṛtaprayogāntargatatvātphalam, yājamānatvena kāmanāyā api yāja
mānatvam । āyurdādimantrāṇāṃ tvavidhāyakatvena yathāprāptaphalānuvāda-
katvam । phalañca prakṛte karmaṇi yathā yajamānasya svargādirūpamasti,
tathartvijāmapi dakṣiṇārūpamastyeva । yajamānaphalānuvādakatvena
mantrapadānāṃ mukhyatvam । svargasya phalāsyāyurādipadairanabhidhānāt ।
yathā ca lakṣaṇayā tadanuvādakatvaṃ, tathartvikphalānuvādakamapi
sambhavatyeva । tena samākhyāvagatādhvaryukartṛtvānurodhenādhvaryoreva
dakṣiṇālābhātmakaphalamāyurādirūpeṇotsāhanārthamāśāsyate । ta-
spādadhvaryuṇaivañjātīyakā mantrāḥ prayoktavyā iti । evaṃ prāpte—</p>
<pb n="840"/>
<head>siddhāntaḥ</head>
<p>abhidhīyate—bhavedevaṃ yadyṛtvijāṃ phalamagneḥ sakāśādāśāsa-
namarhet । taddhyagnitaḥ phalametadāśāsmahe । yajamānasya ca phalaṃ
karmadvāreṇāgnisambandhinā । ṛtvikphalantu nāgnitaḥ prārthanīyam ।
yajamānādeva tasya labhyamānatvenāgnisambandhābhāvāt । kiñcotsāha-
jananārthamidamāśāsanam yajamānaphalaṃ cātyantādṛṣṭaṃ yathācoditānuṣṭhā-
nasādhyam । tadāśāsyamānamutsāhajananaṃ yathācoditaprayogasampatti-
heturbhūtvā sidhyatīti tadevāśāsanīyam । ṛtvikphalantu yajamāna-
vyāpārakaraṇādeva siddhamāśāsanaṃ prayuṅkte । ato yajamānasyaivā-
śāsanayogyarūpaṃ liṅgena samākhyāyā bādhitatvādyajamānenaivāśī-
rmantrāḥ prayoktavyā iti siddham ।</p>
<p>prayojanam—pakṣoktam । sūtrantu—mantrāścākarmakaraṇāyairmantraiḥ
karma na kriyate, te'pi yājamānāḥ tadvadnuṇakāmavaditi ।।</p>
<trailer>iti ṣaṣṭhaṃ protsāhanamantrāṇāṃ yājamānatādhikaraṇam ।। 6 ।।</trailer>
<head>atha saptamaṃ dvyāmnātānāmubhayārthatādhikaraṇam</head>
<sutra>dvayāmnāteṣūbhau dvyānmānāsyārthavatvāt ।। 3. 8. 17 ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāso । tatra dvyānmātā mantrāḥ ādhvaryane kāṇḍe
<pb n="841"/>
yājamāne ca । ājyaṃ yairgṛhyate “pañcānāṃ tvā vātānāṃ yantrāya
dharttāya gṛhṇāmi” ityevamādayaḥ । tathā srugvyūhane—“vājasya mā
prasavenodyābheṇodagrabhīta” iti । tatra sandehaḥ—kiṃ ta ubhābhyāmapi
kartṛvyāḥ ? utādhvaryuṇaiveti । idānīṃ tatra samākhyānibandhanaika-
kartṛkatāpavādaḥ kriyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—yadyapi sāmānyasamākhyāto viśeṣasamākhyā
balīyasī, tathāpi mantrāṇāmanuṣṭheyaprakāśanenārthavatvātkarmaṇāñca
samākhyayā adhvaryukartṛkatvādyenaiva karma kartavyam, tasyaiva karma-
prakāśanārthaṃ mantraprayogo'pekṣita ityapekṣātāratamyātsamānyasamākhyaiva
balīyasītyadhvaryuṇaiva mantrāḥ prayoktavyāḥ । tena yadetadyājamāna-
kāṇḍe samāmnātaṃ tatsvarūpajñānārtham । tasyādhvaryukartṛviniyogārtha-
tvamiti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yājamāne samāmnānamanyathā yadyupapadyeta ।
tathāhi—na tāvanmantrasvarūpajñānārtham, tasyādhvaryave pāṭhamātra-
siddhatvāt । tena yājamāne kāṇḍe'pi samāmnāte anyaprayojana-
tvādyajamānaprayogārthameva । na ca yajamānaprayogo niṣprayojanaḥ ।
yathāhi adhvaryuṇā padārthāḥ kartavyāstathā yajamānena pradānārthaṃ
<pb n="842"/>
pratyavekṣitavyam । tenobhābhyāmeva mantraprayogasyāpekṣitatvādu-
bhābhyāmeva prayoktavyamiti । yatra tu yājamāne samāmnānaṃ nāsti
tatropāyāntareṇa pratyavekṣiṣyate । iha tu vidyamānatvādāśāsana-
mantraireveti siddham ।</p>
<p>prayojanam—pakṣoktam । sūtrantu—dvayāmnāte ubhāvapyadhvaryu-
yajamānau prayojakau । evaṃ sannidhyāmnānasyārthavatvaṃ bhavatīti ।।</p>
<trailer>iti saptama dvyāmnātānāmubhayārthatvādhikaraṇam ।। 7 ।।</trailer>
<head>athāṣṭamamabhijñavācanādhikaraṇam</head>
<sutra>jñāte ca vācanaṃ na hyavidvānvihito'sti ।। 3. 8. 18 ।।</sutra>
<head>viṣayasaṃśayau</head>
<p>vājapeye śrūyate—“klṛptīryajamānaṃ vācayati । ujjitīryajamānaṃ
vācayati” iti । tatra sandehaḥ—kiṃ jñaścājñaśca sarvo vācayitavyaḥ ?
uta jña eveti । idānīṃ samākhyayā vācanasyādhvaryukartṛkatve
siddhe vācayitavyaviśeṣaḥ prasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“klṛptīryajamānaṃ vācayati” ityatra yaja-
mānaviśeṣo na śrūyate । tathāca mantrajño yajamāno'muṃ mantraṃ paṭhediti
<pb n="843"/>
prayuṅkte mantreṇa vocyate । tathaiva mantrajño'pi pratipadamuccārya
vācayitavyaḥ । (?) ataeva na dvau vācayitavyau । athavā yo mantrajñaḥ
sa prayuktimantareṇāpi svata eva mantramuccārayatyeva । tena vācana-
vidhānārthavatvāyāvidvāneva vācayitavya iti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi kāmaśrutiparigṛhītamadhyayanaṃ bhavet ।
tadā hyamantrajño'pi prayogakāle pādaṃ vā khaṇḍaśo vā vācayati ।
kintvetāvadeva śrūyate—“svādhyāyo'dhyetavyaḥ” iti । tathāca
satyanyathopalabdhavidyamevādhikariṇamadhyetavya ityāsādya kratuvidha-
yaścaritārthāḥ na prayoge śābdamantraśikṣaṇaṃ prayuñjate, anārabhya-
śrutādhānāsiddhamagniṃ prāpya labdhavidhayo yathā prayogakāle nādhānaṃ
prayuñjate । yattu mantrajñasya vācanamanarthakamiti amantrajña eva
vācayitavya ityuktam, satyapi jñāne nāprayukto niyamena brūte ।
nāgninā viharediti praiṣavacanaṃ mantrajñe'pi vacanasyārthavatvānnājña
eva vācayitavya iti । kiñca vācayitīti vacane niyuñjīteti
vidhyarthamaśikṣitasya vācanāśakteḥ śikṣayākṣeptavyā । sā
cādhyayanavidhinādhyayanopāyenaiva karmavidhiparigṛhītenādhvaryuṇā prayoge
śabdataḥ karttavyeti । ato mantrasyaivādhikārānmantrajña eva vāca-
yitavya iti siddham ।</p>
<pb n="844"/>
<p>prayojanam—pakṣoktam । sūtrantu—jñātamantrasyaiva yajamānasya
vācanamamantrajñasyādhikārābhāvāditi ।</p>
<trailer>ityaṣṭamamabhijñavācanādhikaraṇam ।। 8 ।।</trailer>
<head>athaṃ navamaṃ dvādaśadvandvānāmādhvaryavatvādhikaraṇam</head>
<sutra>yājamāne samākhyānātkarmāṇi yājamānaṃ syuḥ ।। 3. 8. 19 ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāsau । tatra yājamāne karmāṇyāmnātāni dvādaśa
dvandvāni—“vatsañcopāvasṛjatyukhāṃ cādhiśrayati, ava ca hanti,
dvaṣadupule ca samāhanti, adhi ca vapate, kapālāni copadadhāti,
puroḍāśañcādhiśrayati ājyañca, stamvayajuśca harati, abhi ca gṛhṇāti,
vediñca parigṛhṇāti, patnīṃ sannahyati, prokṣaṇīścāsādayati, ājyañcaiva
etāni vai dvādaśadvandvāni darśapūrṇamāsayoḥ” iti । tatra sandehaḥ—
kimetānyadhvaryoḥ karmāṇi ? uta yajamānasyeti । idānīṃ sāmā-
nyasamākhyayā viśeṣasamākhyāyā bādhaḥ prasaṅgātpratipādyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—ukhādhiśrayaṇāvahantyādīni dvādaśakarma-
dvandvāni adhvaryuvede yājamāne kāṇḍe samāmnātāni । na ca tāni
hyā/?/mnātamantreṇa tadubhābhyāṃ kartuṃ śakyante । tatra hi mantraikatve'pi
<pb n="845"/>
pāṭhadvayaṃ syāt (?) dānavidhisamarpitasya vidhiyogataḥ sāmarthye
prayogaḥ । tayośca prayogavidhiparigṛhītatvātkartṛdvayaṃ sāvakāśam ।
ukhādhiśrayaṇādikarmaṇāntvanuṣṭhānadvayena kenacitsamarpitamiti sakṛdeva
prayogavacanagṛhītāni sakṛdeva karttavyāni । na ca dvādaśakarmaṇāṃ
dvandvabhūtānāṃ svarūpamātreṇādhvaryuvedāmnānaṃ dvandvarūpeṇa yājamāna-
kāṇḍe samākhyātasāmānyarūpaṃ dvandvaṃ yajamānena kartavyaṃ, karmāṇi
cādhvaryuṇeti sambhavati, sāmīpyasyākarmatvena kartṛbhedāsambhavāt ।
tenaitacchrūyamāṇānāṃ karmaṇāṃ na samākhyāsāmānyena kartrantaraprayuktiḥ ।
tenaikakartṛtve sati adhvaryuvedasamākhyāto yājamānakāṇḍasamākhyāyā
viśeṣarūpatvena balīyastvādviśeṣasamākhyāvaśātsāmānyasamākhyāṃ
bādhitvā yajamānenaiva karmāṇi karttavyāni । āmnānañcotpatti-
viniyogābhyāsenaivopapannamiti । evaṃ prāpte'bhidhīyate—</p>
<trailer>adhvaryurvā tadartho hi nyāyapūrvaṃ samākhyānam ।। 3. 8. 20 ।।</trailer>
<head>siddhāntaḥ</head>
<p>ayamabhiprāyaḥ—bhavedevaṃ yadi karmaṇāṃ vidhānaṃ yājamāna-
kāṇḍe bhavet । kintvadhvaryuvedavihitānāmeva karmāṇāṃ dvandvatāmātraṃ
yājamāne vidhīyate । “etāni vai dvādaśa dvandvāni darśapūrṇamāsayoḥ”
iti yājamānakāṇḍe śravaṇāt । na tu dvandvatārūpaguṇānurodhena
karmaṇāmapi pradhānabhūtānāṃ yājamānatvaṃ/?/ sambhavati । aṅgaguṇa-
<pb n="846"/>
virodhanyāyavirodhāt । tena karmaṇāmādhvaryavasamākhyayā adhva-
ryukartṛkatvāttadanurodhena dvandvānāmāpi karmaṇāmanyonyasāmīpyarūpamadhva-
ryukartṛkatvameva । yājamānakāṇḍe tu dvandvātāvidhānaṃ nyāyāttu
vistāreṇa yājamānasya smārakameveti siddham ।</p>
<p>prayojanam—pakṣoktam । sūtrantu—adhvaryureva dvandveṣu
karmasu karttā karmāmeva tasyānuvādakatvādyojamānasamākhyānaṃ
tatsmṛtimātraprayojanaṃ nyāyavaśāditi ।।</p>
<trailer>iti navamaṃ dvādaśadvandvānāmādhvaryavatvādhikaraṇam ।। 9 ।।</trailer>
<head>atha daśamaṃ hātuḥ karaṇamantrānuṣṭhātṛtvādhikaraṇam</head>
<sutra>vipratiṣedhena karaṇaḥ samavāyaviśeṣāditaramanyasteṣāṃ
yato viśeṣaḥ syāt ।। 3. 8. 21 ।।</sutra>
<head>viṣayasaṃśayasaṅgatayaḥ</head>
<p>asti jyotiṣṭome agnīṣomīyaḥ paśuḥ । tasya yūpasya
parivyāṇe mantro—eka ādhvaryavaḥ “parivīrasi” iti karaṇaḥ,
aparo hetuḥ “yuvā suvāsāḥ” iti kriyamāṇānuvādaḥ । tayoścoda-
kaparamparayā kuṇḍapāyināmayanaṃ prāptayorbhavati sandehaḥ । kaḥ punarasau ?
tatra/?/ ṛtviksāmasa āmnātaḥ—“yo hotā sā'dhvaryuḥ” iti ।
<pb n="847"/>
kiṃ karaṇamātramādhvaryavaṃ hotā kuryāt ? kiṃ vā hautraṃ kriyamāṇā-
nuvādinamiti । idamapi prasaṅgādanantaraṃ nirūpyate ।</p>
<head>pūrvapakṣasiddhāntau</head>
<p>atrāyaṃ pūrvapakṣaḥ—“parivīrasi yuvā suvāsāḥ” ityetayoḥ
karaṇakriyamāṇānuvādinoradhvaryuṇā hotrā ca prakṛtau yugapatprayuktayoḥ
kauṇḍapāyināmayane “yo hotā so'dhvaryuḥ”iti vacanena hotradhvarya-
karmaṇorekakarttṛkatvamevāvagamyate । tatrāpi prayāgo/?/panipatitamanu-
pajātavirodhaṃ hotṛśabdameva mukhyārtha parigṛhya caramopanipatito
virodhadaśāṃ prāpto'dhvaryuśabdaḥ kāryalakṣaṇārtho varṇanīyaḥ । tena
hotraiva karaṇakriyamāṇārthānuvādinau mantrau prayoktavyāviti
prāpnoti । na cobhayamantraprayogaṃ kartuṃ yugapadekaḥ śaknotītyaniyamena
kadācitkaraṇamantrasya kadācitkriyamāṇānuvādino mantrasya hotrā
prayogaḥ karttavya iti । athavā “yo hotā so'dhvaryuḥ” ityajahatsva-
kāryasyaiva hoturādhvaryavavidhānāt svatantraṃ kriyamāṇānuvādī
hotrā prayoktavyaḥ । ādhvaryavaḥ karaṇamantraḥ ।</p>
<p>prayogānvayastu “yo hotā so'dhvaryuḥ”ityetasmādupadeśāt ।
atideśāccopadeśo balavāniti karaṇamantraḥ eva hotrā
prayoktavyaḥ । yattvajahatsvakārya eva hotā ādhvaryaveṇa
sambadhyata ityuktam, na hi hotrā yogāddhautram । api tarhi hotuḥ
<pb n="848"/>
karma hautram । yathā rājñaḥ karma rājyam, na tu rājyayogādrājeti ।
tenargvedādhyayanamātreṇaiva yogyatayā hotrānvayasiddheḥ parityaktasvakā-
ryasyāpi hoturādhvaryave vidhānopapatteḥ, upadeśasāmarthyāt hotrā
karaṇa eva mantraḥ prayoktavyaḥ । hotṛpratipuruṣeṇa kriyamāṇānuvādī
mantraḥ prayoktavya iti । nanu karaṇasya ‘mantrāntena karmādisannipātaḥ’
(jai. sū. 12. 3. 20) ityanena nyāyena parivyāṇātprāgeva karaṇama-
ntrasya prayogaḥ prāpnoti, kriyamāṇānuvādinastu kriyamāṇa eva
parivyāṇe prayogaḥ । tena bhinnakālayormantrayorekenāpi hotrā
prayujyamānayorna kaścidvirodhaḥ । taduktam—</p>
<lg>
<l>ekakālaprayogo hi virodho mantrayorbhavet ।</l>
<l>karaṇaḥ prāk kriyātastu parataścetaraḥ sthitaḥ ।। iti ।</l>
</lg>
<p>(ta. vā., pṛ. 1125)</p>
<p>ucyate—kriyamāṇatā hi parivyāṇasyādyaparispandātprabhṛti-
samāptiparyantam । tenādyaparispandātprabhṛtyeva kriyamāṇānuvādinaḥ
kālaḥ । “yuvā suvāsāḥ parivīrasi” iti mantre'pi asītyanena
sannihito yūpo nirddiśyate । raśanācchādanāya parivyāṇāya
yūpamupasthitasyāsau yūpaḥ sannihito bhavati । tata evādyaparispa-
ndātprabhṛtiparivyāṇavarttamānatvam । ataḥ samakālatvādbhavati
virodhaḥ । evañca satyupadeśāt hotṛpratipuruṣeṇaiva prayoktavyaḥ ।
<pb n="849"/>
pratipuruṣeṣu madhye yasminviśeṣo gṛhyate prādhānyena vā kāryatāvyagra-
tayā vā tenaiva prayoktavya iti ।</p>
<trailer>iti daśamaṃ hotuḥ karaṇamantrānuṣṭhātṛtvādhikaraṇam ।। 10 ।।</trailer>
<head>ayaikādaśaṃ praiṣapraiṣārthayorbhinnakartṛkatvādhitaraṇam</head>
<sutra>praiṣeṣu ca parādhikārat ।। 3. 8. 22 ।।</sutra>
<head>viṣayasaṃśayasaṅgatayaḥ</head>
<p>sto darśapūrṇamāsau । tatra praiṣaḥ samāmnātaḥ—“prokṣaṇīrāsādaya,
idhmābarhirupasādaya, sruvañca sruvaśca sammṛḍiḍha, patnīṃ sannahyā-
jyenodehi” iti । tatra sandehaḥ—kiṃ ya eva praiṣe sa eva
praiṣārthe ? utānya iti । prasāṅgikaṃ samāpyedānīṃ prakṛta eva
samākhyāyā liṅgena virodhaścintyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—prokṣaṇīrāsadya” ityādipraiṣamantrasya
prokṣaṇāsādanādirūpasya praiṣārthesya samākhyayā adhvaryukartṛka-
tvameva gamyate । tena dvayoreka evādhvaryuḥ karttā । na cātmani
praiṣāsambhavena praiṣarūpaliṅgavirodhādeka evādhvaryavasamākhyābādhena
bhinnakartṛkatvamiti vācyam । yato naivāyaṃ praiṣaḥ, kintarhi ?
prāpyakālatāyāmayaṃ loṭpratyayaḥ । tatrāpi loṭpratyayānuśāsa-
<pb n="850"/>
nāttasya cātra prasambhavāt । tataḥ “prokṣaṇīrāsādya” iti
prokṣaṇyāsādanarūpāyāḥ prāptakāla ityartho bhavati । tathā ca
satyeka evādhvaryuḥ prāptakālatāṃ nirddiśya prokṣaṇyāsādanaṃ
kariṣyati । bhavatu praiṣārthatvaṃ tathāpyeka evādhvaryuḥ śarīriśarīrayo-
rarthāntaratvāt bhedamāśritya praiṣakaḥ praiṣaśca bhaviṣyatītyekakartṛkatva-
meveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi prāptakālatāyāmatra loṭ-
pratyaya upapadyate । tathāhi—“prokṣaṇī/?/rā/?/sā/?/daya” iti madhyama-
puruṣanirddeśo'yam । adhamaśca praiṣyo vaktavyaḥ । sa cāntarbhāvita-
yuṣmadarthatvātpurovarttikartṛviṣaya eva paraṃ bhavati । yathā
‘māṇavaka samidhamāhara’ iti । prāptakālayāśca kriyāyāḥ prāpta-
kālatā vaktavyā । na ca tatra yuṣmadarthaḥ kathañcidapi sambhavati,
asannidhānāt ṛcetanatvācca । na ca prāptakāla iti kriyāyā
nirddeśassambhavet । tena prāptakālateyaṃ prathamapuruṣa eva kathañci-
tsambhavati, na tu madhyamottamapuruṣayoḥ sambhavati । sambhavati tu
praiṣārthatve sannihitasya puruṣāntarasya yuṣmadarthatvopapatteḥ । tena
praiṣābhidhāyakamantraliṅgavirodhātpraiṣārthayorbhinnakartṛkatvameva । yattu
śarīriśarīrayorarthāntarāṇāṃ cābhede satyekasyaiva praiṣakatvaṃ praiṣyatvañca
<pb n="851"/>
bhaviṣyatītyuktam, tadayuktam; praiṣasyādṛṣṭārthatvaprasaṅgāt । vināpi
praiṣaṃ śarīriprayatnādeva śarīraceṣṭotpatteḥ gauṇatvaprasaṅgācca । śrutya-
virodhe mukhyārthatvameva mantrāṇāṃ na gauṇatvamityavadhāritaṃ guṇa-
mukhyādhikaraṇe । tasmādevamapi naikakartṛkatvaṃ praiṣapraiṣārthayāḥ,
kintu bhinnakartṛkatvameveti siddham ।</p>
<p>prayojanam—pakṣoktam । sūtrantu—praiṣeṣu yaḥ kartā tato-
'nyaḥ praiṣārthaḥ praiṣasya svabhāvato'nyaviṣayatvāditi ।।</p>
<trailer>ityekādaśaṃ praiṣapraiṣārthayorbhinnakartṛkatvādhikaraṇam ।। 11 ।।</trailer>
<head>atha vdādaśaṃ praiṣasyādhvaryavatvādhikaraṇam</head>
<sutra>adhvaryustu darśanāt ।। 3. 8. 23 ।।</sutra>
<head>saṃśayasaṅgatī</head>
<p>athaivaṃ gate idaṃ sandihyate—kimadhvaryuragnīdhaṃ preṣyati ?
utāgnīdadhvaryumiti । idaṃ prasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ-dvayostāvatpraiṣapraiṣārthayoḥ pūrvoktena nyāyenaika-
kartṛkatvāsambhavādavaśyamekatra praiṣasamākhyāprāptakartṛsambandho bādha-
nīyaḥ । tatra praiṣārthasya pradhānatvātpraiṣasya tadarthatvena tadnaṇatve
tadantarbhūtatvāt ‘aṅgaguṇavirodhe ca tādarthyāta” (jai. sū. 12. 2. 27)
<pb n="852"/>
iti nyāyenāṅgabhūte praiṣa evādhvaryukartṛkatvabādho na tu pradhānabhūte
praiṣārthe । kiñca bahavo hi praiṣārthāḥ praiṣaścaika eva nigadatvena,
‘bhūyasāṃ syātsadharmatvam’ (jai. sū. 12. 2. 24.) ityanena nyāyena
praiṣa evādhvaryubādho yukto na tu praiṣārtheṣu bahuṣu । tathā liṅgadarśa-
nādapyamumevādhvaryukartṛkatvaṃ darśayati । evaṃ hi śrūyate—‘yadanvañcaṃ
dhārayedvajro vai sphyā/?/, vajreṇādhvaryuṃ kṣiṇvīda/?/’ iti । sphyasya
dhāraṇaṃ tāvadekāntenāgnīdhrakartṛkaṃ, tasyaiva tadānīmadhyeyatvāt ।
yasya ca haste sphyaḥ sa eva preṣyatītyucitam । yato loke yaḥ
karmakaraṃ preṣyati, so'vaśyamabhihitārthaṃ saṅkalpya dṛḍhīkaraṇārthañca
kiñcidūhādikaṃ dhārayati । adhvaryu..........śceti adhvaryugataduḥkhā-
vagamāt agnīdha eva praiṣārthatvamadhvaryuṇaiva karttavyamiti । evaṃ
prāpte'bhidhīyate—</p>
<sutra>gauṇo vā karmasāmānyāt ।। 3. 8. 24 ।।</sutra>
<head>siddhāntaḥ</head>
<p>ayamabhiprāyaḥ—bhavedavaṃ yadi mukhyaḥ praiṣo na bhavet ।
tathāhi—samākhyayā tāvatpraiṣapraiṣārthayoradhvaryukartṛkatvamavagamyate ।
prathamañcaiva praiṣaḥ karttavyaḥ । tadanantarañca praiṣārtha ityapi vyavasthitam ।
praiṣādhīnatvātpraiṣārthānuṣṭhānasya । tatrānyatarasyādhvaryukartṛkatvaparigrahe
‘mukhyaṃ vā pūrvacodanāllokavat’ (jai. sū. 12. 2. 24.) ityanena
<pb n="853"/>
nyāyena praiṣa eva mukhyabhūte'dhvaryukartṛkatvaṃ vyāptam । na hi tayoḥ
kaścidviro'dho'sti, yasminnadhvaryuṇā kṛte praiṣārthe virodhādanyaḥ
karttā bhavati । sa ca mantraliṅgādāgnīdhraḥ । na cāsyāṅgaguṇavirodha-
nyāyaviṣayatvam । praiṣadvāreṇaiva prayojanakasyādhvaryoḥ praiṣatve'pi prayo-
jakavyāpāre kartṛtvavirodhāt । adhvaryostu praiṣārthakaraṇe praiṣe (?)
antamevādhvaryukartṛkatvasya । yato na hi tenāsau kṛtaḥ kārito vā ।
na ca praiṣārthasya bahutvādadhvaryukartṛkatvānugrahaḥ, praiṣāṇāmapi
bahutvāt । atha praiṣāṇāṃ nigadatvenaikakartṛtā, tadā praiṣārthānāmaṅga-
tvenaikakartṛtvānna virodhaḥ । yattvadhvaryuḥ kṣīyeteti liṅgadarśanaḥ,
tadayuktam; tatprāpakapramāṇānusāritvenādhvaryukartṛkāritvenāgnādha-
mevādhvaryuśabdaḥ pratipādayiṣyatīti tadapyupapannameveti । tasmādadhva-
ryupreṣito'gnīdādiḥ praiṣārthaṃ kuryāditi siddham ।</p>
<p>prayojanam—pakṣoktam । sūtrantu—agnīdha eva gauṇā'dhva-
ryuśabdaḥ karmasāmānyāt samānakarmakāritvāditi ।।</p>
<trailer>iti dvādaśaṃ praiṣasyādhvaryavatvādhikaraṇam ।। 12 ।।</trailer>
<pb n="854"/>
<head>atha trayodaśaṃ karaṇamantraphalasya yājamānatādhikaraṇam</head>
<sutra>ṛtvikphalaṃ karaṇeṣvarthavatvāt ।। 3. 8. 25 ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayossamāmananti—“mamāgne varṣo/?/ vihaveṣvastviti
pūrvamagniṃ parigṛhlāti” iti । tatra sandehaḥ—kimṛtvijaḥ phalamāśā-
sitavyam ? uta yajamānasyeti । idamapi mantraprasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—darśapūrṇamāsaprakaraṇe'gnyanvādhāne “mamāgne
varco vihaveṣvastviti pūrvamagniṃ gṛhṇāti” iti karaṇamantro'yaṃ vidhī-
yate । asya cāyamarthaḥ—he agne mama varcco mama tejo vihaveṣu
spardhāsthāneṣvastu bhabatviti । agnyanvādhānañca āhitasyāgneḥ
karmānuṣṭhānārthaḥ punarāropaṇam । tacca samākhyayā adhvaryukartṛkamiti
vyavasthitam । karaṇamantraprayoge'pyayaṃ pradhānasamānakartṛkatvānurodhe-
nādhvaryukartṛka eva । na ca yajamānagāmi phalamadhvaryuṇā mameti
svasambandhitayā nirddeṣṭuṃ śakyate । asti cādhvaryorapi tadbhāvabhā-
vitayā samyakkarmānuṣṭhānasvarūpam । atastadevādhvaryuprotsāhanārthaṃ
mantreṇa prakāśyate । tena karaṇamantreṣu mameti mantreliṅgasyārthavatvā-
devādhvaryugatameva phalamāśāsitavyamiti । evaṃ prāpte'bhidhīyate—</p>
<sutra>svāmino vā tadarthatvāta ।। 3. 8. 26 ।।</sutra>
<pb n="855"/>
<head>siddhāntaḥ</head>
<p>ayamabhiprāyaḥ—bhavedevaṃ yadyagnyanvādhānāṅgaṃ mantro na bhavet ।
tathāhi—karaṇamantro'yamagnyanvādhānāṅgamiti sthitam । tadaṅgatā
ca tatprakāśanena tatsambandhiprakāśanena voditaṃ mantrakaraṇatvānyathā
nupapatyā yadanena mantreṇa phala prakāśyate, tamagnyanvādhānasyaiva phala-
miti kalpyate । agnyanvādhānasya phalaṃ yajamānagatameva, “darśapūrṇa-
māsābhyāṃ svargakāmo yajeta” ityadhikāravākyagatātmanepadaśruti-
balena sāṅgapradhānaphalasyaiva yajamānagāmitvāvadhāraṇāt । evañca
satyātmanepadaśrutivirodhānna mameti padāvagataṃ mantraliṅgamanyārthaṃ
varṇanīyam । mama yajamānasyaivetyadhyāhāreṇa vā madrūpasya
yajamānasyeti gauṇatvena vā । tasmātkaraṇamantraprakāśyaṃ phalaṃ
yajamānagatameveti siddham ।</p>
<p>liṅgamapyetamevārthaṃ darśayati—“yāṃ vai kāñcana yajñe ṛtvija
āśiṣamāśāsate yajamānasyaive sā” iti । yatra punaḥ karaṇama-
ntraprakāśyamapi phalaṃ prakṛtaprayogopayogitayā ṛtviggatatvenaiva
yajamānasyāpekṣitam, tatra tathābhūtasyaiva kriyāphalasya yajamānaka-
rtrabhipretatvenātmanepadaśrutyavirodhādṛtviggāmitvameva । yathā—
“agnāviṣṇū mā vāmavakramiṣaṃ vijihāthāṃ mā mā santāptama” iti ।
atra ṛtviggatapyasantāparūpaṃ yajamānasyāpekṣitam—asantapto-
<pb n="856"/>
'dhvaryuḥ sukhaṃ karma karotīti । taduktaṃ sūtre—‘karmārthantu
phalaṃ teṣā svāminaṃ pratyarthavatvāt’ prayojanavatvāditi । tathā
yatrādhvaryuyajamānayoḥ phalasambandhaḥ tatrādhvaryorapi bhavatyārtvijamapi
phalam । tathāhi dakṣiṇahavirddhānasyādhastāścatvāraḥ prādeśā uparavāḥ
prādeśāntarālāḥ, tatra hastau praveśyādhvaryuryajamānamāha—kimatreti ?
bhadramiti sa pratyāha । adhvaryurāha nau saha iti । tadbhadramāvayoḥ
sahitayorityarthaḥ । atrāpyadhvaryorbhadraṃ kalpitaṃ prakṛtaprayogasāmarthyā-
rthaṃ yajamānasyāpekṣitameveti । atrāpi yajamānābhipretatvātkriyāpha-
lasyātmanepadaśrutyā mantraliṅgasyāvirodha ityṛtviggatamapi phalamiti ।
taduktaṃ sūtre—‘vyapadeśācca’ iti । adhvaryoḥ sāmrājyasya kratusā-
hityavyapadeśādityarthaḥ । tenaitatsūtradvayaṃ pratyudāharaṇatvena pūrvādhi-
karaṇaśeṣabhūtameveti nādhikaraṇāntaramiti bhramitavyam ।</p>
<p>prayojanam—pūrvapakṣe varco vihiveṣviti yajamānaphalakāmanā na
karttavyā । siddhānte tu karttavyeti । sūtrantu—svāmina eva
phalam, tadarthatvātsāṅgapradhānaphalasyeti ।।</p>
<sutra>iti trayodaśaṃ karaṇamantraphalasya yajamānatādhikaraṇam ।। 13 ।।</sutra>
<pb n="857"/>
<head>atha caturdaśaṃ dharmāṇāṃ prākṛtakāryārthatvādhikaraṇam</head>
<sutra>dravyasaṃskāraḥ prakaraṇāviśeṣātsarvakarmaṇām ।। 3. 8. 30. ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayorvarhirddharmāḥ śrūyante । teṣu sandehaḥ—kimaṅga-
pradhānārthā ete ? uta pradhānārthāḥ ? iti । ‘sarveṣāṃ vā śeṣatvasyā-
tatprayuktatvāta’ (jai. sū., 3. 7. 2.) ityanena nyāyena barhirā-
jyadharmāṇāmaṅgapradhānabarhirādyarthatvaṃ siddhamevetyuttarādhikaraṇavivakṣārthaṃ
prāptisūtrametaditi bhāṣyakāreṇa pūrvapakṣayitvā vyākhyātam ।
“barhiṣā yūpāvaṭamavastṛṇāti” “ājyeta yūpamanakti” iti pūrvapakṣa-
sūtramevaitaditi yathāvārttikamevādhikaraṇaṃ prastūyate—‘dravyasaṃskāraḥ
prakaraṇāviśeṣātsarvakarmaṇām’ । jyotiṣṭome paśuragnīṣomīyaḥ—“yo
dīkṣiyo/?/ yadagnīṣomīyaṃ paśumālabhate” iti । tatra śrūyate—
“barhiṣā yūpāvaṭamavastṛṇāni” “ājyena yūpamanakti” iti । tatra
sandehaḥ—kimetayorājyabarhiṣorājyabarhirdharmāḥ prākṛtāḥ karttavyāḥ ?
uta neti । samākhyāyāḥ śrutyādibhi; saha virodhāvirodhavicāraṃ
parisamāpyedānīṃ yadetat ‘sarveṣāṃ vā śeṣatvasya tatprayuktatvāt’ itya-
nena barhirādidharmāṇāmaṅgapradhānārthatvamuktam, tatkiṃ prakṛtivadvikṛti-
ṣvapi ? uta prakṛtāveveti prasaṅgānnirūpyate ।</p>
<pb n="858"/>
<head>pūrvapakṣaḥ</head>
<p>atrāyaṃ pūrvapakṣaḥ—prakṛtivadvikṛtiḥ karttavyetyanena śāstreṇa
vikṛtāvapi bhāvanāyāmājyadharmā barhirdharmāśca prāptā eva । yathā
ca te prakṛtau barhirādidravyasaṃskāroḥ sarveṣāmevāviśeṣādaṅgapradhāna-
karmasambandhināṃ barhirādīnāmatideśato barhirdharmāścājyadharmāśca
karttavyā iti । evaṃ prāpte'bhīdhāyate—</p>
<sutra>nirddeśāttu vikṛtāvapūrvasyānadhikāraḥ ।। 3. 8. 31 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadyaṅgopadeśa evānuṣaṅgarūpeṇa
prakṛtivikṛtisādharaṇo bhavet, athavā śāstramevātidiśet ।
tathā sati prakṛtivadvikṛtāvapi kalpyamānaḥ śāstrārthaḥ sarvārthatve-
nāvadhāryate, na tvetadubhayamapyasti । vyavadhānenānuṣaṅgābhāvādvai-
kṛtapradhānāpūrvānapekṣitatvena śāstrātideśasyānāśaṅkanīyatvāt । yato
mahopakārākāṅkṣiṇī vikṛtibhāvanā mahopakarameva prākṛtaṃ gṛhṇāti ।
upakārasidhyarthaṃ cātrāvaghātajanyāni niyamādṛṣṭadvārabhūtāni dṛṣṭāni
vaituṣyādīni, adṛṣṭāni ca prokṣaṇaprayājādijanyāvāntara-
kāryāṇi gṛhṇāti । tāni ca jñānaparimāṇānyeva prāpnuvanti ।
taiścātmasidhyarthaṃ padārthāḥ pratyātmaniyatā eva prāpyante । na ca
prakṛtau yūpāvaṭastaraṇaṃ nāma barhiḥkāryaṃ vijñātam । yena vikṛtau
<pb n="859"/>
tadvāreṇa yūpāvaṭāstaraṇe barhirdharmā bhaveyuḥ । kiñcāpūrvamevedaṃ vikṛtau
yūpāvaṭāstaraṇārthaṃ barhiḥ । ato nāsya prākṛtakāryasambandhābhāvā-
tprākṛtadharmagrahaṇamiti । evaṃ “ājye/?/ta/?/ yūpamanakti” ityatrāpi
yūpajanyasādhanasyājyasya na prākṛtasvadharmagrahaṇamiti । nanu mā
nāma vaikṛtabhāvanāgatamahopakārākāṅkṣādvāreṇa yūmāvaṭāstaraṇabarhiḥ
prākṛtabarhirdharmān gṛhṇātu, yūpāñjanādyarthajyamājyadharmān, tathāpi
svākāṅkṣayaiva vaikṛtaṃ barhirbarhirdharmān vaikṛtañcājyamāyaṃ/?/dharmān pragrahī-
ṣyati, yathā ca phalacamasaḥ somadharmāniti । maivam; apekṣāvaśena
hi sarvatrātideśāddharmagrahaṇaṃ bhavati । tatra phalacamasena yajetetyatra
kiṃ somavaddravībhūtenābhiṣavasvarūpeṇa vetyapekṣāyāṃ somasthānīya-
dravyeṇātideśāddharmagrahaṇam । “barhiṣā yūpāvaṭamavastṛṇāti”
ityatra tu svarūpeṇaiva barhiṣasstaraṇasādhanatvam । tasya lokasiddha-
tvānnāstyapekṣeti nātideśāddharmalābha iti vaiṣamyam ।</p>
<p>prayojanam—pakṣoktam । sūtrantu—nirddeśātprākṛtakāryasa-
mbandhenaiva dharmāṇāṃ nirddeśāt । prākṛtakāryāpannasya barhiṣa ājyasya
ca dharmasambandhaḥ nādhikāraḥ syāditi ।।</p>
<sutra>iti caturdaśaṃ dharmāṇāṃ prākṛtakāryārthatvādhikaraṇam ।। 14 ।।</sutra>
<pb n="860"/>
<head>atha pañcadaśaṃ lavanasyāsarvārthatvādhikaraṇam</head>
<sutra>virodhe ca śrutiviśeṣādavyaktaḥ śeṣe ।। 3. 8. 32 ।।</sutra>
<head>viṣayasaṃśayasaṅgatayaḥ</head>
<p>darśapūrṇamāsayorāmananti—“samāvapracchinnāgrau darbhau prādeśa-
mātre pavitre kurute” tathā—“arantimātre vidhṛtī karoti” iti ।
tatra saṃśayaḥ—kiṃ vedistaraṇārthasya barhiṣo vidhṛtī pavitre ?
utānyataḥ ? iti । idānīṃ prakṛtāvapi barhirdharmāṇāṃ na sarva-
barhirarthatvamiti prasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“barhirlunāti” iti lavanavidhau prayojana-
viśeṣāśravaṇādyāvatprakaraṇavarttibarhiḥkāryārthameva lavanamavadhāryate ।
vidhṛtī pavitre api barhiḥkārye । tena tadarthamapi lavanamiti ।
evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra viśeṣo na gṛhyeta । tathāhi—
lūnaṃ barhistṛṇātīti dhātuśabdena staraṇamabhidhīyate । tena lūnasya
barhiṣaḥ sakalasyaiva vedistaraṇārthatvānnānyatra viniyogaḥ sambha-
vatīti । ato'sarvārthatvaṃ barhiṣaḥ, vidhṛtipavitrārthaṃ darbhagrahaṇamiti
siddham ।</p>
<pb n="861"/>
<p>prayojanam—pakṣoktam । sūtrantu—lūnasya kṛtsnasyaiva
barhiṣaḥ śrutiviśeṣādvedistaraṇe viniyogādvidhṛtipavitrārthaṃ na tatra
grahaṇe virodhādavyaktaḥ sāmānyabhūto vidhṛtipavitrārthadarbhavidhiḥ
śeṣe paribhojanīyobhidhāne barhiṣīti ।।</p>
<trailer>iti pañcadaśaṃ lavanasyāsarvārthatvādhikaraṇam ।। 15 ।।</trailer>
<head>atha ṣoḍaśaṃ śeṣanidhānādhikaraṇam</head>
<sutra>apanayaścaikadeśasya vidyamānasaṃyogāt ।। 3. 8. 33 ।।</sutra>
<head>viṣayasaṃśayasaṅgatayaḥ</head>
<p>jyotiṣṭome śrūyate—“puroḍāśaśakalamaindravāyavapātre nidadhāti,
dhānā āśvinapātre payasyāṃ maitrāvaruṇapātre” iti । tatra sandehaḥ—
kimanyata eṣāṃ kriyā ? uta prakṛtebhyaḥ ? iti । pūrvāpavādārthamida-
mārabhyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—puroḍāśaśakalāṃdīnāmaindravāyavādipātre
nidhānaṃ pātrasaṃskārārtham । na ca prakṛtānāṃ savanīyayāge vini-
yuktānāṃ pātrasaṃskārarthatvaṃ sambhavatīti anyata evaindravāyavādi-
pātranidhānārthaṃ puroḍāśaśakalādaya utpādayitavyā iti ।
evaṃ prāpte</p>
<pb n="862"/>
<head>siddhāntaḥ</head>
<p>abhidhīyate—bhavedevaṃ yadyayaṃ pātrasaṃskāro bhavet ।
kintarhi ? dvitīyānirddeśātkṛtaprayojanapuroḍāśaśakalādisaṃskāra
evāyam । ato'tra saṃskārapakṣe śaknudviniyogabhaṅgopapatteḥ
savanīyayāgārthapuroḍāśādiśeṣāḥ pratipattyapekṣiṇaḥ । ataste-
ṣāmevaindravāyavādipātranidhānamiti siddham ।</p>
<p>prayojanam—pakṣoktam । sūtrantu—prakṛtapuroḍāśadravyāderevai-
kadeśasyaindravāyavādigrahaṇaṃ vidyamānasambandhasyaiva dvitīyāśrutibalena
nyāyyatvāditi ।।</p>
<trailer>iti ṣoḍaśaṃ śeṣanidhānādhikaraṇam ।। 16 ।।</trailer>
<head>atha saptadaśamupāṃśutvasya pradhānārthatvādhikaraṇam</head>
<sutra>vikṛtau sarvārthaḥ śeṣaḥ prakṛtivat ।। 3. 8. 34 ।।</sutra>
<head>viṣayasaṃśayasaṅgatayaḥ</head>
<p>idaṃ samāmananti—‘yajñātharvaṇa vai kāmyā iṣṭayaḥ tā upāṃśu
karttavyāḥ’ iti । tatra saṃśayaḥ—kimaṅgapradhānārthamupāṃśutvam ? uta-
pradhānārthamiti । pūrvaṃ vikṛtāvatideśātprāptānāṃ barhirājyadharmāṇā-
maṅgapradhānārthatvaṃ prasaṅgātsāpavādaṃ nirūpyedānīṃ vikṛtāvevopadiṣṭa-
<pb n="863"/>
dharmāṇāṃ kimaṅgapradhānārthatvamuta kevalapradhānārthatvamiti praṅgā-
nnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ-prakṛtau vidhīyamānāḥ sāṅgapradhānārthāḥ । ataḥ
vikṛtāvapyupāṃśutvādayo dharmāḥ sāṅgapradhānārthā eva । na ca kāmyā
iṣṭaya ityanena pradhānamātropādanamiti vaktavyam । sāṅgasyaiva
pradhānasya kāmasādhakatvāt । aṅgānāmapi kāmyatvenopādānā-
viśeṣāt । tasmādvikṛtāvapi yathāprāptakṛtsnakārya evopāṃśutva-
vidhiriti । evaṃ prāpte'bhidhīyate—</p>
<sutra>mukhyārthaṃ vāṅgasyācoditatvāt ।। 3. 8. 35 ।।</sutra>
<head>siddhāntaḥ</head>
<p>ayamabhiprāyaḥ—bhavedevaṃ yadi prākṛtabarhirdharmavidhitulyatvamasya
bhavet । tatra hi prakaraṇātpradhānārthatve prāpte balīyastvādaṅgapradhānā-
rthatvaṃ dharmāṇāmavadhāritam । iha tu kāmyā iṣṭaya iti śravaṇādvākya-
meva pradhānārthatvaṃ pratipādayati । na ca sāṅgasya kāmopāyatvenāṅgā-
nāmapi kāmyaśabdavācyatvamiti vaktavyam । yato'ṅgānāṃ khalu
pradhānopakāradvāreṇa paramparayā pradhānopāyatvam, pradhānasya tu sākṣā-
deva । na tu sākṣātsambhave paramparāśrayaṇamucitamiti pradhāneṣṭīnāmeva
mukhyakāmyaśabdavācyatvāttāsāmevopāṃśutvamiti siddham ।</p>
<pb n="864"/>
<p>prayojanam—pūrvapakṣe aṅgamantreṣvapyupāṃśutvaṃ karttavyam ।
siddhānte tu pradhānamantreṣveva sūtrantu—mukhyārtha evāyamupāṃśu-
tvavidhiraṅgasya kṛte acoditatvāditi ।।</p>
<trailer>iti saptadaśamupāṃśutvasya pradhānārthatvādhikaraṇam ।। 17 ।।</trailer>
<head>athāṣṭādaśaṃ dṛtinavanītājyādhikaraṇam</head>
<sutra>sannidhānāviśeṣādasambhavādaṅgānām ।। 3. 8. 36 ।।</sutra>
<head>viṣayasaṃśayasaṅgatayaḥ</head>
<p>śnene śrūyate—“dṛ/?/tinavanītamājyam” iti । tatra sandehaḥ—
kiṃ navanītaṃ pradhānasya ? utāṅgānāmiti । pūrvāpavādārthamidamāra-
rabhyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—dṛtau navanītamiti mukhyasāmānādhikaraṇyā-
sambhavādavaśyamatrājyaśabdo virodhāllakṣaṇāvṛttau vaktavyaḥ । sa
kiṃ kāryalakṣaṇārtho vā ? saṃskāralakṣaṇārtho vā ? prakaraṇānurodhā-
tsaṃskāralakṣaṇārthatvameva yuktam । tena yatra vilāpanotpavanādi-
saṃskārairājyaśaktitai (?) viśiṣṭaṃ navanītam । ātideśikasamavā-
yitvasya (?) sambadhyate । kāryalakṣaṇāyāntvaṅgārthatvātpradhā-
<pb n="865"/>
nasannidhānalakṣaṇaṃ vādhyate । tasmātpradhānārtha eva dṛtinava-
nītavidhiriti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadyatra dravyasya viśeṣaṇavidhānamupapadyeta ।
tathāhi—kriyā khalu viśiṣṭā vidhīyate, na dravyam । kārakāṇāṃ
parasparāsambandhena kriyāviṣayatvādeva viśiṣṭavidhiḥ । kiñca sarvatra
viśiṣṭavidhigauravabhayādapyekārthaparatvameva । ājyaśabdasya kāryala-
kṣaṇāyāṃ tadanuvādenaikadaiva samāsārthabhūto dṛtinavanītapadārtho vidhī-
yate । na ca viśiṣṭadravyaviṣayatvena gauravaṃ vidheranyāyyamāśritaṃ
bhaviṣyati । tasmānnānāśāstravihitātideśasannidhāpitasamastājya-
kāryānuvādenaiva dṛtinavanītavidhiriti siddham ।</p>
<p>prayojanam—pakṣoktam । sūtrantu—pradhānasambandhāsambhave
tadaṅgāmeva dṛtinavanītavidhiḥ । teṣāṃ sannidhānaviśeṣāditi ।।</p>
<trailer>ityaṣṭādaśaṃ dṛtinavanītājyādhikaraṇam ।। 18 ।।</trailer>
<pb n="866"/>
<p>athaikonaviṃśaṃ śyenāṅgānāṃ dṛtinavanītājyatādhikaraṇam
tatkāle ca liṅgadarśanāt ।।</p>
<head>saṃśayasaṅgatī</head>
<p>idānīṃ sandihyate—kiṃ sutyākālānāmaṅgānāṃ navanītam ?
uta sarveṣāmiti । navanītavidhau siddhe tadviśeṣaḥ prasaṅgānnirūpyate ।</p>
<head>pūrvapakṣaḥ</head>
<p>atrāyaṃ pūrvapakṣiṇo'bhisandhiḥ—aviśeṣaśrutasya dṛtinava-
nītavidherautsargikaṃ pradhānagāmitvaṃ nyāyataḥ parityajya bhavatvaṅga-
gāmitvam । pradhānasannidhiparityāge tu na kāraṇamasti । sannidhi-
kālānuṣṭheyasya pradhānasya mukhyakālīnānyaṅgāni bhavanti sannihi-
tāni । ataḥ pradhānasambandhānurodhāttatkālīnāṅgānāmevājyakārye
navanītavidhiriti । kiñca śyene yadviśeṣavihitaṃ mukhyakālīnameva
dṛṣṭam, yathā “saha paśūnālabhata” iti paśūnā sahālambhaḥ,
tathaitada<fn n="1"/>pi ।</p>
<head>siddhāntaḥ</head>
<p>ayamabhiprāyaḥ—bhavedevaṃ yadi sannidhānādvākyaṃ balavanna bhavet ।
tathāhi—dṛtinavanītamājyeneti ‘sarveṣā vā śeṣatvasyātatprayuktatvāt’
<footnote n="1">1 atra granthapātaḥ । adhikaraṇasamāptigrantho'śuddho'nanvitaśca ।</footnote>
<pb n="867"/>
ityanena nyāyenāṅgapradhānārthatvaprasaktau pradhānasya somadravyakatvenā-
jyakāryābhāvāttatra mā bhavatu dṛtinavanītavidhānam, śyenasambandhisa-
kalāṅgasambandhe tu na pramāṇamastīti vākyabalīyastvātsakalāṅga-
sambandhitvameveti navanītavidheriti siddham । yattu liṅgadarśanaṃ
tannyāyaśāstraṃ yadi vayāṇāṃ paśūnāṃ śrutyā sahabhāvaḥ śrutyā kāle
śrūyate tadā sarveṣāmeva paśū..............nātikramo bhavate ।
agnīṣomīye tu (?) ānubadhyāyāstu sthāne sahārambhe, kriyamāṇe'nya-
tarasya sutyaikakālīnasavanīyanāntariyakatvādanyatarameva vyavadhānaṃ
bhavet । tathāca sūtram—‘nyāyokte liṅgadarśanam’ iti । sūtrantu—
śrutyā dṛtinavanītaṃ sambhavatīti na tasya savanīyakālāṅgārthatvamiti
prayojanāviśeṣātsavanīyasambandho naivāsya coditi iti ।</p>
<trailer>ityekonaviṃśaṃ śyenāṅgānāṃ dṛtinavanītādhikaraṇam ।। 19 ।।</trailer>
<head>atha viṃśaṃ savanīyahaviṣāṃ māṃsamayatvādhikaraṇam</head>
<sutra>māṃsantu savanīyānāṃ codanāviśeṣātsyāta ।। 3. 8. 42 ।।</sutra>
<p>śākyānāmayanaṃ ṣaṭiṃtraśatsaṃvatsaram । tatredaṃ samāmananti—
“saṃsthite saṃsthite'hani gṛhapatirmṛgayāṃ yāti, sa tatra yān mṛgān
hanti teṣāṃ tarasāḥ puroḍāśāḥ savanīyā bhavanti” iti । tatra
<pb n="868"/>
sandehaḥ—kiṃ savanīyānāmanyeṣāñca sambhavatāṃ puroḍāśānāṃ sthāne
tarasāḥ ? uta savanīyānāmeveti । pūrvāpavādenedamārabhyate ।</p>
<head>pūrvapakṣaḥ</head>
<p>atrāyaṃ pūrvapakṣaḥ—“savanīyā bhavanti” iti śrūyate । tatra
savanīyatvaviśiṣṭapuroḍāśoddeśena tarasavidhiḥ sambhavati । uddiśya-
mānaviśeṣaṇavivakṣāyāṃ vākyabhedaprasaṅgāt । anyataroddeśena ca
tarasavidhau sannikarṣaviśeṣātpuroḍāśoddeśenaiva yuktaḥ na tu vyavahita-
savanīyoddeśaḥ । savanīyapadaṃ tu lakṣaṇayā savanīyapuroḍāśānuvāda-
kamavayutyānuvādo veti । tena ṣaṭtriṃśatsaṃvatsarākhyāyāṃ vikṛtau
māṃsavidhirayaṃ savanīyapuroḍāśaviṣaya eveti । evaṃ prāpte—</p>
<head>siddhāntaḥ</head>
<p>abhidhīyate—bhavedevaṃ yadi savanīyaśabdaḥ pramādapāṭho
bhavet । tathāhi—yadā puroḍāśoddeśena māṃsavidhānaṃ tadā
savanīyaśabdaḥ savanīyapuroḍāśeṣu lākṣaṇiko vaktavyaḥ ।
lakṣaṇā ca sambandhavidhinā । na ca savanīyapuroḍāśānāṃ savanīya-
śabdopāttaiḥ puroḍāśadhānādibhiḥ kaścitsambandho'sti, yena
lakṣaṇā bhavet । tathāca śrutyanuvādatvaṃ savanīyaśabdasya puroḍāśāḥ
savanīyā iti sāmānādhikaraṇyānupapatteḥ । jātiguṇāvayava-
<pb n="869"/>
dvāreṇa samānaviṣayayorhi śabdayoḥ sāmānādhikaraṇya bhavati ।
yathā gauḥ śuklā iti, na tu gāvaḥ śukla iti nānājātīyā
vā puruṣā brāhmaṇā iti । savanīyoddeśena tarasavidhau puroḍāśasya
dhānādeśca savanīyatvaṃ na sambhavatīti chatrinyāyena puroḍāśaśabdasya
savanīyaśabdopattipu puroḍāśadhānādipu lakṣaṇayā vṛttiriti ।
na ca pūrvapakṣe savanīyapadasyānuvādaprayojanamapyasti । siddhānte
tu havirvyatiriktāgāmānyeṣāmapi savanīyatvāt haviḥparatvajñā-
panārtho yuktaḥ puroḍāśapadenānuvāda iti । kiñca prakṛtau
“puroḍāśānalaṅkuru” iti praiṣe puroḍāśaśabdasya lakṣaṇāvṛttatvaṃ
dṛṣṭam । ato jaghanyatvātpuroḍāśaśabdasyaiva lākṣaṇikatvaṃ-
mucitam । na tvapratītalakṣaṇamucitam । na ca pratītalakṣaṇādṛte (?)
savanīyaśabdasya naikasavanīyavarttināṃ puroḍāśadhānādīnāṃ sthāne
tarasavidhiriti siddham ।</p>
<p>prayojanam—pūrvapakṣe savanīyapuroḍāśānāmeva kārya māṃsena
kartavyam । siddhānte tvekasyaiva savanīyasya puroḍāśasya
bhānādināṃ veti । sūtrantu—savanīyapuroḍāśādīnāṃ kārye
māṃsacodanāviśeṣāditi ।।</p>
<trailer>iti viṃśaṃ savanīyahaviṣāṃ māṃsamayatvādhikaraṇam ।। 20 ।।</trailer>
<pb n="869"/>
<lg>
<l>yā nāma kaścidiha saṃviditaṃ prameyaṃ
granthāntare likhati vā vadati svayaṃ vā ।</l>
<l>matkartṛtāmananukīrttya sa kīrttilobhāt
nissantatirjagati janmaśatāni bhūyāt ।।</l>
</lg>
<p>iha sakalatantraṭīkārahasyamākṛṣya īṣadantaravacanaiḥ pañcaśatādhi-
kadaśabhiḥ sahastrairnibaddhamiti (?) ।।</p>
<trailer>iti bālabalabhībhujaṅgāparanāmno bhaṭṭabhavadevasya kṛtau</trailer>
<trailer>tautātitamatatilake tṛtīyasyādhyāyasyāṣṭamaḥ pādaḥ ।।</trailer>
<trailer>samāptaścāyaṃ tṛtīyo'dhyāyaḥ</trailer>
<trailer>grantho'pyatraiva parisamāptaḥ ।।</trailer>
</chapter>
</text>
