<?xml version="1.0" encoding="utf-8" standalone="no"?>
<!DOCTYPE text SYSTEM "surasundari.dtd">
<text>
<pb n="001"/>
<chapter>
<head>* śrī *</head>
<head>oṃ namaḥ śivāya parasmai brahmaṇē</head>
<head>śrībhavadēvaviracitaṁ</head>
<head>tautātitamatatilakam</head>
<head>prathamādhyāyasya dvitīyaḥ pādaḥ</head>
<head>tatra prathamamarthavādādhikaraṇam</head>
<lg>
<l>yannābhinalinalīnabrahmacaturvadanasadanagāyēna ।</l>
<l>ramatē sarasvatī saha tasmai cā'syai namaskurmaḥ ।।</l>
</lg>
<lg>
<l>māmadhyayanadaśāyāmuvāca vācaṁ darśi svapnē ।</l>
<l>vālavalabhābhujaṅgāparanāmā tvamasi bhavadēva ।।</l>
</lg>
<lg>
<l>tēnā'yamudyamō mē vidyādarppānna jātu saṁjātaḥ ।</l>
<l>tasmādihā'vadhānaṁ vidhātumadhikurvatē sudhiyaḥ ।।</l>
</lg>
<lg>
<l>ajitā naiva subōdhā saṁkṣiptaṁ nā'nupadamatō lōkāḥ ।</l>
<l>hatōtsāhā jātā na jānatē tantraṭīkārtham ।।</l>
</lg>
<lg>
<l>tēṣāmutsāhōcitamucitasuvarṇōparacitamalpaṁ ca ।</l>
<l>śēṣārtharatnamilitaṁ tilakamidaṁ vadanagaṁ jayati ।।</l>
</lg>
<pb n="002"/>
<sutra>āmnāyasya kriyārthatvādānarthakyamatadarthānāṁ
tasmādanityamucyatē ।। 1. 2. 1. ।।</sutra>
<head>viṣayasaṁśayau</head>
<p>“sō'rōdīdyadarōdīttadrudrasya rudratvaṁ” (tai. saṁ. 1. 5. 1.)
“sa ātmanō vapāmudakkhidat” (tai. saṁ. 2. 1. 1.) “dēvā vai dēvaya-
janamadhyavasāya diśō na prājānan” (tai. saṁ. 6. 1. 5.) ityēvamādīni
samāmnātāssamāmanantivākyāni । tāni kiṁ kañciddharmmaṁ pramimata
uta nēti bhava (+ ti vi)cāraṇēti । nanvadhāyayōpakramē “cōdanālakṣa-
ṇō'rthō dharmaḥ” (jai. sū. 1. 1. 2.) iti cōdanāyāḥ prāmāṇyaṁ
pratijñātam, na tu mantrārthavādādēḥ । pravartakaṁ ca vacanaṁ cōdanā ।
taduktam-“cōdanēti kriyāyāḥ pravarttakaṁ vacanaṁ” (śā. bhā. pr̥. 3. paṁ. 9.
cau. saṁ.) iti । tatprāmāṇyaṁ ca (+prathamapā)dē pratipādi-
tamēva । tat kathaṁ siddhārthānāmarthavādānāmapratijñātāprastutaprāmāṇyā-
prāmāṇyavicārasaṁgatiriti ?</p>
<p>tatraikē samādhānamēvamabhidadhati—prathamapādasiddhamapi cōda-
nāprāmāṇyamartavādaikavākyatāvaśēnā'pratipādakatayā punarākṣipyata
iti ।</p>
<pb n="003"/>
<head>prabhākaramatēna pūrvapakṣaḥ</head>
<p>tatrā'yaṁ pūrvapakṣiṇō'bhiprāyaḥ-vr̥ddhavyavahārē hi śabdānāṁ kāryā-
rthatayaiva vyutpattērartha(+vādānā)mapi kāryārthatvam । na cā'rthavādānāṁ sā-
kṣāt kāryārthatvaṁ saṁbhavati । saṁbhavati tu cōdanaikavākyatayā । na ca lakṣa-
ṇayā prāśastyapratipādanēna cōdanaikavākyatvam । prāśastyasya vidhyanapē-
kṣitatvēnā'sambandhāt, artha(+vādānāṁ pa) rōkṣavr̥ttitāpattēśca । siddhā-
rthasādhyārthatayōścaikavākyatvaṁ tadarthayōrhētuhētumadbhāvēna dr̥ṣṭam । yathā—
malinassnāyāt malināni mē vasanāni, rājakulaṁ mayā na gantavyami-
tyādiṣu lōkē tathā darśanāt (+na hi rudrarō) danādīnāṁ hētutvaṁ kara-
ṇētikarttavyatayōranyatararūpēṇā'pūrvōtpattau saṁbhavati । apūrvōddēśapra-
vr̥ttakr̥tisādhyatvābhāvāt । nā'pi vrīhyādēriva kārakatayā; utpa-
nnātivr̥ttasya rudrarōdanādērvyāpārayituma(+śakyatvā)t । tēna jñaptā-
vēva hētutvaṁ vaktavyam । tatrā'pi na viṣayatayā, nā'pi niyājya-
tayā । yataḥ kr̥tyavacchēdakatayā hi yāgādīnāṁ viṣayatvam । na ca
kr̥tyasādhyānāṁ kr̥tyavacchēdakatvam । ēvaṁ svakr̥tiprayōjanatvēna hi
niyōga....yōjyaḥ । na cā'rthavādānāṁ tathābhāvō'stīti pāriśē-
ṣyāddhūmādivajjñaptihētutvaṁ vaktavyam । tatra yadi hētusvarūpatatpratiba-
ndhagrāhakaṁ pramāṇamasti, tadā pratibandhabalēnā'numānavākyamiva hētu-
dvārēṇā'rthaṁ vyavasthāpayantī cōdanā'numānavākyavadēva svatō na pramā-
<pb n="004"/>
ṇam । atha hētusvarūpādigrāhakaṁ pramāṇaṁ nā'sti, tadā liṅgabhāvē-
nā'pi jñaptau hētutvāsambhavādapratipādakatvādēvā'prāmāṇyaṁ cōdanāyā
iti pāramārthikaḥ pūrvapakṣaḥ । na cā'ruṇaparāśarādiśākhāsvarthavādā-
bhāvānna tadēkavākyatayā kr̥tsnavēdāprāmāṇyamiti vaktavyam, yataḥ
‘sarvaśākhāpratyayamēkaṁ karmē’ti <fn n="1"/>nyāyēna kvacitpratipāditasya
pradhānasya vā'ṅgasya vā śākhāntarīyasārthavādāḍgapradhānaikavākyatayā
sarvākṣēpōpapattiḥ । tathā cōktam—</p>
<lg>
<l>aṅgadvāraḥ pradhānēṣu siddhārthānugamaḥ kvacit ।</l>
<l>pradhānadvārakō'ṅgēṣu kvacidasti svataḥ kvacit ।। iti ।</l>
</lg>
<p>nanu yadyapi vr̥ddhavyavahārata ēva vyutpattiḥ, tathā'pi sarvaśa-
bdānāṁ kāryānvitābhidhānasāmarthyaṁ hitvā''kāṅkṣitayōgyasannihitā-
nvitamātrābhidhānasāmarthyēnaiva sāmānyavyutpattau liṅādiyuktavākyēṣu
kāryasyaiva tathābhūtatvāttadanvitāvagatērna sarvaśabdānāṁ viśēṣaśakti-
kalpanā, vyutpattikālāvagatatvamātrēṇa viśēṣaśaktikalpanē śābdasanni-
hitēnaiva vyutpattāvanvayadarśanāt ‘dvāraṁ dvārami’ tyādāvaśrutādhyāhāra-
śabdakalpanāprasaṅgaḥ । tēna yathā hōlākādhikaraṇē sāmānyaśāstra-
<footnote n="1">nyāyō'yaṁ śākhāntarādhikaraṇa ( . mī. 2. 4. 2.) siddhaḥ ।</footnote>
﻿<pb n="005"/>
kalpanayaiva viśēṣācārōpapattau na viśēṣaśāstrakalpanā, ēvamihāpi
ākāṅkṣādimanmātraśaktikalpanaivēti ।</p>
<p>tadayuktam; na hi vr̥ddhavyavahāradr̥ṣṭatvamātrēṇa kāryānvitābhi-
dhānaśaktikalpanam । kiṁ tarhi ? svasantānavyutpatyanusārēṇa । svasa-
ntānē ca kāryasyaivā'nēkaviśēṣaṇaviśiṣṭasya pravr̥ttihētutvāvagamādvya-
vahāravākyē'pi tadarthatvanirṇayaḥ । na ca svasantānē ākāṅkṣādima-
nmātrē śabdasannihitē vā vyutpattiḥ । hōlākādhikaraṇē tu vyabhi-
cārēṇa tattaddēśādiviśēṣapratipādakōpapadavacchāstrakalpanāpramāṇābhā-
vāt । bhavatu sāmānyaśāstrakalpanā । na hi tatrā'nuṣṭhātr̥mātrānuga-
tamananuṣṭhātr̥vyāvr̥ttaṁ ca kiñcidvyavasthākāraṇamasti । tathācōktam-</p>
<lg>
<l>avyavasthitavācyārthaprācyādipadataḥ śrutiḥ ।</l>
<l>vācyānadhyavasāyēna prāmāṇyaṁ naiva gacchati ।। iti ।।</l>
</lg>
<p>tathā vārttikakārapādairapyuktam—</p>
<lg>
<l>na tvatrōpapadaṁ kiñcidyathācārānusāri yat ।</l>
<l>anumīyēta taddēśadr̥ṣṭakarttr̥viśēṣaṇam ।। iti ।।</l>
</lg>
<p>(taṁ. vā. 1. 3. 7. pr̥. 245. pū. saṁ.)</p>
<p>tēna hōlākādhikaraṇanyāyamabhidadhatā ubhayadarśanānabhijñataiva
<pb n="006"/>
jñāpitēti । athōcyēta—yathā ‘gāmānayē’tyādiṣu kāryārthānvayō'va-
gataḥ, tathā ‘gaurgacchatī’tyādiṣu siddhārthānvayō'pyavagata ēva । tēnō-
bhayatrā'pi prayōgadarśanādubhayānugatākāṅkṣādimanmātra ēva śaktirava-
dhāryatē, na kāryamātrē । yathā dēvadattasya putra iti naptēti ca sākṣā-
tsambandhē paramparāsambandhē'pi prayōgadarśanāt ṣaṣṭhīvibhaktērubhayānuga-
tasākṣātpāramparyōdāsīnasambandhamātrē śaktiḥ । yathā ca tavaiva
dvitīyāvibhaktērīpsitē'nīpsitē ca prayōgadarśanādubhayānugatakriyāja-
nyaphalabhāgitvamātra ēva śaktiḥ, na tu bhaṭṭasyēvēpsitamātra iti ।
tadayuktam; svavyutpatyanusārēṇa tāvat, sarvaśabdānāṁ kāryānvaya-
paratvamēvā'vagataṁ paścātsiddhārthaparatvamavagamyamānaṁ na vyutpattikālā-
vagatamananyathāsiddhaṁ kāryānvayaparatvaṁ bādhitumutsahatē, siddhānvayā-
vagamasya lakṣaṇayaivōpapattēḥ ।</p>
<p>nanu vyutpattikālāvagatamapi kriyākāryavācitvaṁ paścādbhāvi-
sthāyikāryāvagamēna bādhyata ēva, tathā'trā'pi bhaviṣyatīti । maivam;
paścādbhāvinō'pi sthāyikāryāvagamasyā'nanyathāsiddhatvāt । pūrvāvaga-
tārthē hi lakṣaṇādikaṁ bhavati । na cā'pūrvasya pūrvāvagatirasti, apū-
rvatvavyāghātāt । asti tu kriyākāryasya pūrvāvagatiḥ । tēnā'nanya-
thāsiddhēna paścādavagatēnā'parasyā'siddhasya pūrvāvagatasyā'pi bādhita-
<pb n="007"/>
tvādbhavati kriyākāryasya lākṣaṇikatvam, apūrvakāryasyaiva ca mu.
khyatvam । na cēha tathēti vaiṣamyam ।</p>
<p>yattu ṣaṣṭhīdvitīyāvibhaktyarthanidarśanam, tadasambaddhamēva । na
hi tatra niyamēna prathamaṁ ṣaṣṭhyāḥ sākṣātsambandhaṁ paramparāsambandhaṁ vā,
dvitīyāyā īpsitatvamanāpsitatvaṁ vā kaścidavagacchati, yēna mukhyā-
rthatvamēva bhavēt । aniyamēna tu pratītau sādhāraṇārthatvamēva yuktam ।</p>
<p>athaivamabhidhīyatē—bhavēdēvaṁ yadi vyutpattau sarvaśabdānāṁ kāryā-
nvayaparatvamēvā'dhigataṁ bhavēt । ‘putrastē jāta’ ityādiṣu siddhārthapara-
tvēnā'pi vyutpattēḥ । yathā hi ‘gāmānayē’ ti śabdaśravaṇasamanantaraṁ
viśiṣṭārthaviṣayavyavahāradarśanācchabdajanitaviśiṣṭārthaviṣayakāryāvaga-
mānumānam, tathā putrajanmapratipādakavākyaśravaṇānantaraṁ pitr̥gatamu-
svaptasādarōmaharṣādidarśanēna pramāṇāntarāvagatatatpumapatyajanmanō vyu-
tpadyamānasya śabdajanitaharṣahētusiddharūpaputrajanmāvagamānumānamapi sa-
mbhavatīti kva kāryānvayaḥ ? ēvaṁ sarvaśabdānāṁ vyutpattiriti ।</p>
<p>tadayuktam; vikalpāsahatvāt । kiṁ sarvathā śabdavyavahārāvyu-
tpannasyēyaṁ siddhārthavyutpattiḥ ? arddhavyutpannasya vā ? tatrā'vyutpannasya
harṣahētūnāmānantyād viśēṣānavagatirēva । yathā hi tatra harṣahētutayā putra-
janma sambhāvitam, tathā subhagāgarbhavimōkasukhaprasavaśubhalagnajanmā-
<pb n="008"/>
dīnāmanēkēṣāmupaplavānna śabdasya putrajanmapratipādanāvadhāraṇē pramā-
ṇamasti । nā'pyarddhavyutpannasya, pūrvasiddhavyutpatyanusārēṇā'vyutpanna-
śabdasyā'pi kāryaparatvasyaivā'vagamāt । kāryaparatvāsambhavē ca lakṣa-
ṇayā siddhārthānvayaparatvasyōcitatvāt । tēna vyutpatyanusārēṇa sa-
rvaśabdānāmēva siddhē kāryānvayaparatvē'rthavādānāmaprapi kāryākāṅkṣāyāṁ
svatantrakāryābhāvāt samabhivyāhr̥tavidhyuddēśaikavākyatayā kāryaparatvaṁ
vācyam । na ca tadyujyatē, pūrvōktadūṣaṇagrāsāt । tasmādarthavādaika-
vākyatāvaśādapratipādakatvāt siddhamaprāmāṇyaṁ cōdanāyāḥ । tēna
prathamapādasiddhamapi cōdanāyāḥ prāmāṇyamarthavādaikavākyatāvaśēnā'pra-
tipādakatayā punarākṣipya samādhīyata iti bhavati saṅgatiriti ।
(prabhākaramatēna siddhāntaḥ)</p>
<p>atrōcyatē—sarvaśabdānāṁ tāvadvyutpattisiddhaṁ kāryaparatvaṁ svā-
bhāvikamavagatam । tacca kvacidanāptavākyē dōṣavaśāttirōdhiyētā'pi ।
na cēha nityanirddōṣavākyē tathā sambhavati । atō yēna prakārēṇā'sya
kāryaparatā sambhavati, tadanusandhēyam । tasya ca yadyapi karaṇētika-
rttavyatāviṣayaniyōjyarūpārthapratipādanēna nā'nvayō'sti, tathā'pi
prāśastyapratipādanēna bhaviṣyati । prāśastyasya ca kramavadvidhēyōpala-
kṣaṇatayā kāryaviśēṣapratītyupayōgasambhavāt ।</p>
<pb n="009"/>
<p>nanvēkakarttr̥kānēkapadārthānuṣṭhānasya kramaviśēṣamantarēṇā'sambha-
vāt, kramasya prayōgōpalakṣaṇatvēnā'nvayasyā''kāṅkṣitatvādyu-
ktastathā'nvayaḥ । prāśastyaṁ tu phalasādhanatādirūpaṁ vidhita ēva
siddhaṁ na kramavadākāṅkṣitamiti kathaṁ tadanvayaḥ ? maivam; ēkavākya-
tābalēna raktapaṭavadākāṅkṣōtyāpanēnaivā'nvayōpapattēḥ । na ca vācyaṁ
raktasyā'nanyalabhyasya bhavattvākāṅkṣōtthāpanēna paṭaviśēṣakatvādanvayaḥ,
prāśastyasya tu vidhibōdhyatvēnā'nadhikatvānnākāṅkṣēti । yatō nā'dhi-
kārthatvē'pi ‘ēkaṁ brāhmaṇaṁ bhōjayēdi’tyādiṣu brāhmaṇapadasthadvitī-
yāvibhaktyabhidhēyaikatvābhidhāyināmapyēkādipadānāmanuvādarūpēṇā'-
pyēkavākyatābalēnā'nvayāpalabdhiḥ ।</p>
<p>tēnaitadadhikaraṇavyutpādyamētadēva—yatsvarasatō viddhyanākā-
ṅkṣitē'pi sarvathā pravr̥tyanupayōginyanyalabhyē'pyartha ēkavākyatābalēnā-
''kāṅkṣōtthāpanēnā'pi śabdasyā'nvayabōdhanatātparyamiti । tacca prāśa-
styaṁ lakṣyamāṇamarthavādapadāni pratyēkaṁ vā lakṣayanti । sarvaśa-
bdānāṁ kāryānvitasvārthābhidhāyakatvē tēṣāṁ svatō'nabhidhāyakatayā
nyāyasampādanayā ca prathamamavagataprāśastyalakṣaṇāsambhavāditi ।
tēna sārthavādakasyaiva vidhyuddēśasya kāryaparatayā siddhaṁ prāmā-
ṇyamiti ।</p>
<pb n="010"/>
<head>prabhākaramatakhaṇḍanam</head>
<p>tadētau pūrvapakṣasiddhāntāvēvā'nupapannau । tathā hi—kāryaparatva-
mēva sarvaśabdānāmiti yadupavarṇitam, tattāvadasambaddham । yatō,
yathā hi svasantānē stanapānādau viśiṣṭakāryāvagamasya pravr̥ttihētutva
mavagatam, tathā siddhānvayarūpasyā'pi jananīgātrasamparkādērharṣahētu-
tvamavagatamēva । tēna yathā ‘gāmānayē’tyādiśabdaśravamānantaraṁ prayō-
jyavr̥ddhasya viśiṣṭavyavahāradarśanēna viśiṣṭakāryāvagamamunnīya viśi-
ṣṭakāryāvagamaparatvaṁ vidhiśabdasamabhivyāhr̥taśabdānāmadhyavasīyatē, tathā
atidūrasthaputrāgamanē satya‘yaṁ tē putraḥ samāyāta’ iti śabdaśravaṇā-
nantaraṁ mukhaprasādādidarśanēna pitr̥gataṁ siddhaṁ harṣahētumunnīya siddhārthā-
nvayāvagamaparatvamapyēvaṁvidhaśabdānāṁ tadbhāvabhāvitayā pratīyata ēva ।</p>
<p>atha ‘mālavē tē rājyaṁ bhaviṣyatī’ti jyōtirvidākhyātē bhaviṣya-
drājyāvagamasyā'pi harṣahētōrdarśanānna siddhārthānvayāvagamasya sarvatra harṣa-
hētutvam । ēvaṁ tarhi bhavatāmapyēvaṁvidhavākyaśravaṇānantaraṁ mālavādiga-
manapravr̥ttisandarśanēna vyabhicārāt, kathaṁ sarvatra kāryānvayaparatvam ।
athā'sya kāryānabhidhāyakatvē'pi kāryapadādhyāhārēṇa vā, svabuddhi-
prabhavakāryādhyavasāyēna vā pravarttanam, ēvamatrā'pi svagatamāla-
varājyayōgyatāpratipādakaśabdādhyāhārēṇa vā, svabuddhiprabhavarājya-
<pb n="011"/>
yōgyatādhyavasāyēna vā siddhānvayāvagamasyaiva harṣahētutvōpapattiḥ । tēna
harṣahētūnāmānantyē'pi siddhārthānvayāvagamastāvanna vyabhicarati ।
viśēṣāvadhāraṇamapi yathā tvatpakṣē viśiṣṭārthaviṣayacēṣṭādarśanāt
sampadyatē, tathā mamā'pi viśiṣṭa bhūtārthānvayadarśanānantaraṁ śabdaprayō-
gātsētsyati ।</p>
<p>atha pratītamapi harṣahētubhūtaṁ putrāgamanaṁ putragataharṣahētuguṇōtkarṣā-
dyabhidhānaśaṅkayā tadvākyānna niścīyatē, tadā tavā'pi ‘gāmānayē’-
tyādau gōdarśanānantaraṁ gōgataguṇōtkarṣādikāryapratipādanasambhāva-
nayā''nuṣaṅgikaṁ gavānayaṁ manyamānō nā''nayanakāryapratipādanaṁ
niścinuyāt । āvāpōddhārabhēdēna ca tattatpadārthāvagamō'smākamapi
samāna ēva । tēnā''dyavyutpattāvēva kāryānvayasyēva siddhānvayasyā'pi
darśanādākāṅkṣāyōgyatāsannidhimātrayuktapadārthānvayapratipādana ēva sarva-
śabdānāṁ sāmarthyamiti niścīyatē । tēna yaduktaṁ śālikēna—</p>
<lg>
<l>yadyadākāṅkṣitaṁ yōgyaṁ sannidhānaṁ prapadyatē ।</l>
<l>tēnā'nvitaḥ padēnā'rthaḥ svakīyaṁ pratipādyatē ।। iti ।।</l>
</lg>
<p>(pra. paṁ. vākyārthamātr̥kā, pr̥. 5.)</p>
<p>tvanmatē'pyētadēva sādhu na punassarvaśabdānāṁ kāryānvayaparatva-
<pb n="012"/>
miti । kiñca bhavatu tāvadvr̥ddhavyavahārēṇa vidhiśabdasamabhivyāhr̥ta-
padānāṁ kāryānvitārthapratipādana ēva vyutpattiḥ, tathā'pi ‘gaurgaccha-
tī’tyādiṣu siddhārthānvayāvagatiḥ kathaṁ lākṣaṇikī ? avagatamukhyā-
rthānupapatyā hi lakṣaṇā bhavati । na cā'tra kāryānvayarūpō mukhyō'rthaḥ
pratīyatē, kāryābhidhāyakaśabdābhāvāt । na cā'bhidhāyakaśabdā-
bhāvē'pyaucityōpasthitasya kāryānvayasya gacchatīti siddhārthākhyāta-
padē satyasambhavādyōgyasiddhānvayasyaiva lākṣaṇikatvamiti vācyam ।
tathā sati samīhitaphalārthiniyōjyānvayasyaiva sarvatraucityaprāptatvā-
nnityādhikārē tadasambhavēna niyōjyamātrānvayasyā'pi lākṣaṇika-
tvaprasaṅgāt । tēna siddhārthānvayaparatvamapi śābdasyā'vaśyāṅgīka-
raṇīyam । atassarvaśabdānāṁ kāryānvayapratipādanaparatvādarthavādānāṁ
vidhyuddēśaikavākyatayā pūrvasiddhāntapakṣayōraprāmāṇyaṁ prāmāṇyaṁ cētyu-
bhayamapyanupapannamēva ।</p>
<p>kiñca bhavatu sarvaśabdānāṁ kāryānvayaparatvam, tathā'pyarthavā-
dānāṁ vidhyuddēśaikavākyatayā pūrvapakṣō nōpapadyatē । yatō, yathā hi
‘gāmānayē’tyatra vyavahārasandarśanēna kāryaparatvamavagatam, tathā ‘aṅgulyagrē
kariyūthaṁ nivāsayēdi’tyatra vidhiśabdayōgē'pi vyavahārādarśanānna
kāryaparatvamavagatam । tēna vyutpattāvēvaitatsamadhigataṁ, yat kāryānvaya-
<pb n="013"/>
yōgyānāmēva kāryaparatvaṁ na tvayōgyānāmiti । na cā'rthavādānāṁ
kēnā'pi prakārēṇa kāryānvayayōgyatā samasti, utpattijñaptihētutvaprakā-
rapōrasambhavāt । tēna kāryaparatvāsambhavādbhavatvarthavādānāmēvā'ṅgulya-
grādivākyavadaprāṇāṇyam ।</p>
<p>yattu tadēkavākyatāmārōpya kr̥tsnavēdasyā'prāmāṇyaṁ, tadatīva
hāsyāspadam—</p>
<lg>
<l>yathā maśakadōṣēṇa dāhō mōhādgr̥hasya ca ।</l>
<l>tathā'rthavādavaiyarthyāt kr̥tsnavēdāpramāṇatā ।।</l>
</lg>
<p>atō vidhyuddēśaikavākyatayā pūrvapakṣādākṣēpō'yaṁ mandākṣavya-
vahāriṇa ēva śōbhata iti ।</p>
<p>tathā prāśastyapratipādanadvārēṇaikavākyatayā siddhāntō'pyanupa-
panna ēva । tvanmatē vidhyavabōdhitatvēna prāśastyasyā'natiriktatayā'-
nākāṅkṣitvāt । na ca raktapaṭanyāyēnā''kāṅkṣōtthāpanēnā'nvayaḥ ।
anatiriktārthasyā''kāṅkṣōtthāpanāsambhavāt । na hyuccaritē raktapadē
punaruccaritaṁ rōhitapadamākāṅkṣāmutthāpayati । ‘ēkaṁ brāhmaṇaṁ bhōjayē-
di’tyādiṣu tu lōkē samudāyaparasyā'pyēkavacanaprayōgasya ‘bhaktaṁ
bhuṅakṣvē’tyēvamādiṣu dr̥ṣṭatvāt sandēhavyudāsaprayōjanēna bhavatyēkapada-
<pb n="014"/>
syākāṅkṣōtthāpakatvam, na tviha tathā kiñcitprayōjanamastīti vaiṣa-
myamityalamativistarēṇa । atō'sya vicārasyā'saṅgatatvādyathāvā-
rttikamanyathaiva sarvaṁ varṇanīyamiti ।</p>
<head>bhāṭṭamatēna saṅgatiḥ</head>
<p>atra hi cōdanāsūtrē kr̥tsnavēdaprāmāṇyamēva pratijñātam । sarvatra
paurvāparyapratisandhānēna hi śabdārthavyavasthitirbhavati । atra ca
“athā'tō dharmajijñāsē”ti kr̥tsnavēdādhyayanasyaiva dharmmajijñāsāhē-
tutvaṁ prathamamupavarṇitam । tacca tadaiva sambhavati-yadi kr̥tsna ēva vēdō
dharmmē pramāṇamityabhimatam । tathā paścādapyautpattikasūtrābhidhēyasya
“anapēkṣatvādi”ti hētōḥ padapadārthasambandhasaṁhatinityatāvyutpādanasya
ca kr̥tsnavēdaprāmāṇyōpapattitvādupariṣṭādapi kariṣyamāṇānēkavicā-
rasya vēdamātraviṣayatvāt । tēna kr̥tsnavēdaprāmāṇyapratijñānamēvaitat ।
vēdapadē tu prayōktavyē yaccōdanāpadaṁ prayuktaṁ tatprāmāṇyaśaktipradarśa-
nārtham । ataḥ kr̥tsna ēva vēdaścōdanātvēna rūpēṇa dharmmē pramāṇamiti
sūtrārthaḥ ।</p>
<p>tatra prathamē pādē sakalēna prāmāṇyapratipādanaprabandhēna yadyapyartha-
vādānāmapi prāmāṇyaṁ pratipāditamēva, tathā'pi cōdanātvarūpānabhi-
<pb n="015"/>
vyaktēḥ punarākṣipya cōdanāntargatisamarthanārthōpayāpapratipādanēna sa-
mādhīyata iti saṅgatiriti ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । “tadbhūtānāṁ kriyārthēna samā-
mnāya” (jai. sū. 1. 1. 25.) ityupasaṁhārāccōdanāsvēva cētprā-
māṇyaṁ kriyārthatayā pratipāditaṁ, tadā'rthavādānāṁ siddhārthānāṁ sādhya-
sādhanētikarttavyatānāmanyatararūpāpratipādanānna kriyārthatvaṁ sambha-
vati । na ca kriyānaṅgatvē'pi vidhēyastutidvārēṇa pravr̥tyatsāhajana-
katayā kriyāviṣayavidhyaṅgatayā kriyārthatvam, arthavādataḥ stutyana-
vagamāt । nā'pi lakṣaṇayā stutyarthatvam, vinā'pi lakṣaṇayā
bhūtārthānāṁ padānāmanvayasyōpapannatvāt । nā'pi vidhyēkavākyatā-
nupapatyā lakṣaṇā, bhinnārthatayā vidhyēkavākyatāyā ēvā'sambhavāt ।</p>
<p>athaivamabhidhīyatē—apēkṣitadr̥ṣṭārthāvabōdhārthō'yamadhyayanavidhiḥ
kr̥tsnasvādhyāyādhyayanaṁ vidadhānaḥ sākṣādarthavādēṣvapēkṣitamarthamapaśyan
vidhēyastutilakṣaṇayā tēṣāmapēkṣitārthaparatvamāpādayatīti । tadayu-
ktam; vidhimantarēṇā'pyuccaritācchabdādarthāvagatidarśanēna vidhivai-
phalyāt । taduktam—“aprāptē śāstramarthavadi”ti । na cā'rthāvabōdhā-
<pb n="016"/>
rthānāmadhyayanamupāyō niyamyatē । upaśrutyavagatāllipyakṣarānumitācca
svādhyāyādarthadhīdarśanēna pramāṇavirōdhāt । avaghātādiviṣayastu
niyamō'pūrvasādhanāṁśanipātī na dr̥ṣṭāṁśōpanipātīti na tatra pramāṇa-
virōdhaḥ । na cēhāpyapūrvasādhanāṁśalakṣaṇā, yatō'dhyayanasya yāgapra-
karaṇē'nāmnānāt । na ca parṇatāyā ivā'vyabhicaritakratusamba-
ndhajuhūdvārēṇā'pūrvārthatvam, svādhyāyasya kratusambandhavyabhicārāt ।
atha kratūpakāritāmātrēṇa kratau niyamyēta, tadā dravyārjanasyā'pi
kratūpakārakatayā kratau niyamaḥ prasajyēta ।</p>
<p>kiñca yadyayaṁ kratau niyamastadā 'dhyayanāvagatasyaiva svādhyāyā-
rthasyā'bhyudayakaratvam । tathā ca sati tadahaḥkr̥tōpanayanasya māṇava-
kasya saṁdhyōpāsanāgnihōmādikarmmaṇāṁ tatprakāśakavēdasyā'navagamē
vaiphalyāt sarvēṣāmēvā'brāhmaṇyamiti mahānanarthō niyamavādinā-
māpatitaḥ । kiñcā'numitaśrutēranadhītatvēna tadarthasyā'nanuṣṭhēyatvāt
smr̥tikārāṇāṁ sakalasmr̥tipraṇayanavaiyarthyaprasaṅgaḥ । śūdrasya cā'na-
dhītavēdatvēna śrāddhādisakalavēdārthānuṣṭhānavaiphalyaprasaṅgaḥ । kiñcā'na-
dhītaniṣēdhavākyasya niṣiddhabrahmavadhādyanuṣṭhānē'pi pratyavāyō na
bhavēt । adhītavēdāvabuddhasyaiva nivr̥ttirūpārthasyā'pi tathā sati
pratyavāyaparihārahētutvāt ।</p>
<pb n="017"/>
<p>atha “anadhīyānā hi vrātyā bhavantī”ti vacanāt puruṣē niyamō
nā'rthajñānē । tēnā'yamarthaḥ—dvijātissvādhyāyamadhīyītaiva na tvana-
dhītēnaivā'rthaṁ jānīyāditi । tatra yadyapi pratyavāyaparihārēṇa
prayōjanavānayamadhyayanavidhiḥ, tathā'pi bhāvanā bhāvyākāṅkṣāyāṁ dr̥ṣṭa-
tvātprayōjanavadarthajñānamēva bhāvyaṁ gr̥hṇāti । na cavaṁ śūdrasyā'pyadhi-
kāraprasaṅgaḥ । yatō labdhavidyatraivarṇikakalpanēnaiva nirākāṅkṣāḥ
kamiśrutayō na śūdrasya vidyāsambandhamākṣēptumalam । ēvañca sati
traivarṇikasyōpāyāntaranivr̥ttērarthādayamarthajñānē niyamō na tu tanniyamā-
rthō'yaṁ vidhiriti । tathā sati prayōjanavadarthajñānasyā'dhyayanabhāvanā-
bhāvyatvādarthavādēṣu ca mukhyārthēṣu tadasambhavāt stutilakṣaṇādvārē-
ṇaiva vidhyuddēśaikavākyatayā prāmāṇyamarthavādānāmiti ।</p>
<p>tadayuktam—ēvaṁ satyadhyayanavidhēḥ pratyavāyaparihāraprayōjanē-
naiva caritārthasya kiṁ bhāvanābhāvyasvīkārē'pi vyāpārō'sti ?
na vā ? yadyasti tadā dr̥ṣṭē vidhivaiphalyāt na dr̥ṣṭamarthajñānaṁ
bhāvanābhāvyaṁ sambhavati । kratusambandhitayā ca niyamavidhēraniṣṭa-
tvāt । uktasakaladāṣānatikramēṇa ca tasyā'sambhavāt । athā nā-
'sti, tadā nikr̥ṣṭabhāvanāmātrasya lōkadr̥ṣṭabhāvyākāṅkṣāyāṁ nānta-
rīyakatayā'rthajñānē sambadhyamānē, arthavādakr̥tamapi bhūtārthajñānaṁ samba-
<pb n="018"/>
dhyēta । na tu puruṣasamīhitamarthajñānam, vidhitātparyābhāvāt । atō-
'rthavādānāṁ mukhyabhūtārthōpapannatvānna lakṣaṇayā'pi stutiparatvam ।</p>
<p>tēna pratyavāyaparihāraprayōjanēnā'rthavatō'dhyayanavidhērbhāvanāmā-
vyē'rthajñānē tātparyavirahē'pi prathamapādē vidhēyakriyārthatvēna cōdanā-
prāmāṇyapratipādanāt, yasmin svādhyāyaikadēśē vidhyuddēśarūpē
prāmāṇyōcitaṁ vidhēyarūpakriyājñānaṁ sambhavati tad bhavatu pramāṇam ।
yatra punararthavādabhāgē bhūtārthānvayajñānamātraṁ tadvidhēyarūpakriyārthatvā-
bhāvādapramāṇamēva ।</p>
<p>ētēnaitadapi na śaṅkanīyam—kimarthamarthavādādhyayanamiti ।
kr̥tsnasvādhyāyādhyayanasyaiva pratyavāyaparihāraprayōjanēnā'rthavatvāt ।
ētadēva cā'syā'dhikaraṇasya pāramārthikaṁ pūrvaparakṣahasyam । tasmāt
“āmnāyasya” vēdasya vidhēyarūpa “kriyārthatvāt” pr̥thagavasthitānā-
marthavādānāṁ “ānarthakyaṁ” vidhēyakriyānarthatvam । “tasmādanityaṁ”
apramāṇaṁ “ucyata” ityēvaṁ prāptē abhidhīyatē—</p>
<sutra>vidhinā tvēkavākyatvāt stutyarthēna vidhīnāṁ syuḥ</sutra>
<head>bhaṭṭamēna siddhāntaḥ</head>
<p>ayamabhiprāyaḥ—bhavēdētadēvaṁ yadi stutidvārēṇa vidhēyakriyārtha-
<pb n="019"/>
tvamarthavādānāṁ na syāt । vidhirhi śabdabhāvanā । sā cā'rthabhāvanēva
sādhyasādhanētikarttavyatākāṅkṣiṇī । tatra puruṣapravr̥ttirūpaṁ bhāvyaṁ,
sambandhabōdhaṁ ca karaṇamāsādyētikarttavyatākāṅkṣāyāṁ lōkānusārēṇa
pravr̥tyutsāhajanakaṁ viṣayaprāśastyajñānamēva svīkurutē । dr̥ṣṭaṁ ca lōkē
krayavikrayādivyavahārē pravr̥tyutsāhajanakaṁ viṣayaprāśastyajñānamēva ।
yathā-iyaṁ gauḥ krēyā'naṣṭaprajā bahukṣīrā stryapatyā, yathā vā-ayaṁ
krētavyaḥ puruṣō na puruṣamātraṁ kintvayaṁ mattō hastī, yathā vā-pratigra-
hādipravr̥ttau nā'yaṁ brāhmaṇamātram, kintu vasiṣṭhō'yamityādiṣu ।
tadyathā lōkē sadasadarthapratipādakasya padanicayasya lakṣaṇayā'pi
vr̥tyā prāśastyapratipādanēna vidhyēkavākyatvam, tathā'trā'pyarthavādānāṁ
prāśastyalakṣaṇayā śabdabhāvanētikarttavyatāṁśapūraṇēna vidhyuddēśaikavā-
kyatvēna bhavati kriyārthatvam । na cā'rthabhāvanārūpakriyāyāṁ sādhya-
sādhanētikarttavyatānāmēva paramanvayaḥ, anēvambhūtasya vidhērananvaya-
prasaṅgāt । vidhēśca saparikarasyaivā'nvayāttatpravēśādēva prāśastyānvayō
na tu svātantryēṇēti nā'nupapannam ।</p>
<p>nanu bhavatu lōkē puruṣābhiprāyavaśēnā'nyārthasyā'pi śabdasya
lakṣaṇayā'nyaparatvam । apauruṣēyē tu vēdē kathamarthavādaśabdasya
lakṣaṇayā'pi prāśastyaparatvam । maivam; bhavēdēvaṁ yadi vēdē puruṣa-
<pb n="020"/>
sthānīyō'dhyayanavidhirna syāt । sa hi “svādhyāyō'dhyētavya” iti
śrūyamāṇō'dhyayanabhāvanābhāvyamākāṅkṣamāṇō'dhyayanaṁ dhātvarthatayā sa-
nnihitamapyapuruṣārthabhūtaṁ bhāvyāṁśē nirasya karaṇāṁśē nivēśayati ।
tataścā'dhyayanēna puruṣaḥ samīhitaṁ bhāvayēditi sthitē dr̥ṣṭāsambhavē
cā'dr̥ṣṭakalpanāvasarāt, ‘yacchakyata’ ityupabandhāllōkāvagataśaktyanu-
sārēṇā'dhyayanasyā'kṣaragrahaṇakramēṇa puruṣābhilaṣitārthajñānahētutva-
darśanāttadēva bhāvyatayā'numanyatē, na tu svargādikamadr̥ṣṭam । na ca
dr̥ṣṭē vidhyānarthakyānnā'rthajñānaṁ vidhyavaruddhabhāvanābhāvyam । vēdasyā-
'dhyayanavidhimantarēṇa arthatātparyāvadhāraṇāsambhavāt । gurūccāra-
ṇādhīnaṁ hyuccāraṇamadhyayanamityucyatē । uccāraṇasyā'rthaparatvē śabdā-
nāmarthaparatvaṁ sambhavati, na tūccāraṇamātrēṇa ।</p>
<p>nanu lōkavyutpattisiddhamēva śabdānāmautsargikamarthaparatvaṁ kvaci-
tpuruṣadōṣādapōdyatē । vēdē tkpauruṣēyē dōṣābhāvādutsargasiddhamanapōdi-
tamastyēva kiṁ vidhinā ? maivam; dvividhō hi śabdānāmarthaḥ-kēvalō
viśiṣṭaśca । tatrautsargikē'pi kēvalārthaparatvē viśiṣṭārthaparatvaṁ viśi-
ṣṭārthapratyayasamuddēśatassamuccāraṇānniyatasamabhivyāhārakalpanāt nā'-
nyataḥ sidhyati ।</p>
<p>tathā hi—‘gauraśvaḥ puruṣō hastī’ti paramparāsambaddhārthēṣvapi
<pb n="021"/>
padārthēṣu yadā viśiṣṭārthapratītitātparyakamuccāraṇamunnīyatē, tadā jagha-
nyavr̥tyāśrayaṇēnā'pi ‘ayaṁ gauḥ, ‘aśvō vēgabān’ ‘puruṣō'pyaniya-
tacēṣṭaḥ’ ‘hastī mahābala’ iti viśiṣṭārthabōdhō bhavati । tathā'nēkā-
rthēṣvapi akṣādiśabdēṣvarthaviśēṣāvadhāraṇaṁ na śabdasvabhāvakr̥tam, anē-
karūpavākyārthāvagamaprasaṅgāt । kintūccāraṇatātparyakr̥tamēva ।</p>
<p>tathā hi—gaurityayamāhētyuccaritē na gōśabdēnā'rthapratyayaḥ,
kintūccāraṇasya śabdaparatvācchabdapratyaya ēva paraṁ bhavati । tēna
viśiṣṭārthajñānaṁ na śabdasvabhāvakr̥tam । nā'pyuccāraṇasvabhāvakr̥tam,
kintu viśiṣṭārthapratyayatātparyakāduccāraṇabhēdādēva । taccōccāraṇa-
tātparyyaṁ yathā lōkē puruṣābhiprāyavaśādunnīyatē । tathā vēdē viśi-
ṣṭārthajñānārthōccāraṇavidhivaśādēva paraṁ pratīyata iti dr̥ṣṭārthatvē'pi
bhavatyadhyayanavidhisāphalyam ।</p>
<p>nanūccāraṇasyā'rthabōdhahētutvē'vagatē dr̥ṣṭārthatvādadhyayanavidhērartha-
paratvam । adhyayanavidhau cā'rthaparē uccāraṇādarthāvagatirityanyōnyā-
śrayam । maivam; lākāvagataśaktyanusārēṇa hi dr̥ṣṭārthatvamaṅgīkriyatē ।
lōkadr̥ṣṭyā cōccāraṇasyā'kṣarādigrahaṇakramēṇa samabhivyāhr̥tapadārthā-
nvayajñānamutpadyata ēva, kintu tātparyāvadhāraṇapramāṇābhāvādavasī-
dati । adhyayanavidhēstu tātparyāvadhāraṇē sati vyavatiṣṭhatē । tēnā-
<pb n="022"/>
'gratō lōkānusārēṇa śaktyavadhāraṇamātramadhyayanavidhitastātparyāva-
dhāraṇamiti nētarētarāśrayam ।</p>
<p>na ca vācyam—ciravr̥ttē'dhyayanē mīmāṁsādiparicayōttarakāla-
marthajñānaṁ bhavati, nā'dhyayanānantaram । ataḥ kathaṁ dr̥ṣṭatvādarthajñānārtha-
tvapradhyayanavidhēriti । yatō'kṣarādigrahaṇakramēṇa hyadhyayanasyā'rtha-
jñānārthatvaṁ, tēna ca kramēṇōttarakālamapi smr̥tisamārūḍhasyaiva svādhyā-
yasyā'rthāvabōdhahētutvamaviruddham । na hi lōkē'pi śabdaśravaṇāna-
ntaramēva viśiṣṭārthāvabōdhaḥ, kintu smr̥tisthēṣvēva padēṣu nyāyasambhāva-
nāsambhāvitānvayēṣu । tathēhā'pīti nā'nupapannam ।</p>
<p>nanu dvitīyāvibhaktēḥ kr̥tyācca svādhyāyasyā'dhyayanasādhyatvama-
vagamyatē । tatkathamarthajñānasyā'pi sādhyatvam । na hyēkasmin vākyē
sādhyadvayasamāvēśassambhavati, vākyabhēdaprasaṅgāt । maivam; bhavēdēvaṁ
yadi vidhimēyamubhayasādhyatvaṁ bhavēt । atra caivamarthāvabōdhasyaiva sā-
dhyatvaṁ dr̥ṣṭatvānna tu svādhyāyasyā'pi, tasyā'rthāvabōdhasamuddēśisamu-
ccāraṇavidhēḥ prāganavadhāritārthatātparyasya kāryāntarē ca śrutyādibhi-
raviniyuktasya niṣprayōjanatayā sādhyatvāyāgāt । vidhitastvavadhr̥tē
'dhyayanasyā'rthaparatvē svādhyāyasyā'rthaparatyē siddhē tadvyaktiphalaṁ samu-
ccāraṇaṁ “yaistu dravyaṁ cikīṣyarta” (jai. sū. 2. 1. 3.) iti
<pb n="023"/>
nyāyāt । vastutaḥ svādhyāyasaṁskāra ēva bhavatītyarthasiddhamēva
svādhyāyasya saṁskāryatvarūpēṇa sādhyatvaṁ dvitīyayā kr̥tyēna cā'nū-
dyatē । tēna vidhimēyamasya pradhānakarmatvaṁ, arthasiddhaṁ tu guṇakarmatva-
mityavirōdhaḥ । taduktaṁ bādaryadhikaraṇē—(3. 1. 3.) “iti
siddhamarthāvabōdhārthamadhyayanaṁ svādhyāyasaṁskāraścē”ti ।</p>
<p>na ca vācyam-yathā prathamamanavagatōpayōgasyā'pyagnēḥ “agnī-
nādadhītē”ti saṁskāravidhānam, tathā svādhyāyasyā'pi prathamamana-
vagatōpayōgasya saṁskāravidhirēvā'yaṁ bhaviṣyati । tadupalabdhēḥ paścā-
davabōdhōpayōgitvaṁ liṅgatō bhaviṣyatīti । yatō na śabdasya
svabhāvakr̥tamarthaparatvam, nā'pyuccāraṇasvabhāvakr̥tamiti prāgēvōktam ।
asya tūccāraṇavidhērubhayatātparyē sphuṭa ēva vākyabhēdaḥ । ādhāna-
saṁskr̥tasya tvagnēḥ “yadāhavanīyē juhōti” (tai. brā. 1. 1. 10.)
iti vidhyantarasya viniyōjakasya vidyamānatvānnā'yaṁ dōṣaḥ । na
cēhā'pi tathā vidhyantaramastīti vaiṣamyam ।</p>
<p>ēvaṁ tāvatsarvaśabdānāmuccāraṇasya viśiṣṭārthāvabōdhanatātparyama-
ntarēṇa na viśiṣṭārthajñānavyavasthētyuktam । vēdē tvadhyayanavidhiṁ
vinōccāraṇaniyamābhāvāduccāraṇaviplavē sati phalaśabdasyā'ṅga-
sambandhitayā'pi uccāraṇasambhavānnā'ṅgapradhānavyavasthā । ēvaṁ pāṭha-
<pb n="024"/>
kramēṇā'pyanuṣṭhānakramaḥ prayājādīnāṁ na syāt । tathaikasminnapi vākyē
“yō hōtā sō'dhvaryuri” (tāṁ. brā. 25. 4. 4.) tyādau vyati-
kramēṇā'pi yō'dhvaryussa hōtētyuccāraṇasambhavānna prathamāvagatatvēna
hōtr̥padārthasvīkārādadhvaryupadasya kāryalakṣaṇāparatvam । ēvaṁ vikr̥-
tāvaindrapañcaśarāvē prākr̥tacaturmuṣṭinirvāpē “caturō muṣṭīnnirvapatī”
(āpa. śrau. 1. 18. 2.) tyatra prathamāvagatasaṁkhyānurōdhēna muṣṭi-
bādhō na bhavēt । ēvaṁ sakalavēdārthaviplava ēvā''padyēta । niyatōccāraṇa-
vidhau tvarthaparē sati naivamādyuccāraṇaviplavakr̥tō'nyathārthāvabhānadōṣaḥ ।
tathā sati yathōccāritēṣvēvā'rthatatparēṣu yathāsamabhivyāhr̥tēṣvēva nyāyasa-
mpādanavaśādākāṅkṣādyupasaṁhārādbhavatyapēkṣitārthapratyayō nā'nyathēti ।</p>
<p>na cā'nyathōccāritasyā'vēdatvādanādirēvā'yamuccāraṇaniyamaḥ
padōccāraṇaniyamavaditi vācyam । asatyadhyayanavidhau puruṣē-
cchātantratvādarthābhidhānaśaktitantratvāccōccāraṇasya tayōścōccāvacō-
ccāraṇēnā'pi sambhavāduccāraṇaniyamānupapattēḥ । padē tvanyathōccāri-
tasyā'pratipādakatvādyuktō niyamaḥ । vēdaśabdō'pi tadā nityānumē-
yavēdavādina ivā'bhidhānatantrō vēdayatīti vēdaḥ, na tu svādhyāyaśa-
bdavadadhyayanaparatantraḥ । vēdanaṁ ca yathātathōccāritādapi bhavatīti nō-
ccāraṇaniyamahētussambhavati । arthajñānaparē punaradhyayanavidhau sambhavati
<pb n="025"/>
gurūccāraṇādhīnasyaivōccāraṇasyā'dhyayanapadārthatvāt । atassarvathā
mānāntarāprāptamēvēdamadhyayanasyā'rthāvabōdhakatvaṁ vidhinā jñāpyata iti ।
ēvañca satyadhyayanavidhinā kr̥tsnasyaiva vēdasya samīhitārthāvabōdhaparatvē
susthitē'rthavādānāṁ ca mukhyārthatvē tadasambhavāllakṣaṇāśrayaṇam ।</p>
<p>nanvakṣarādigrahaṇakramēṇā'pēkṣitadr̥ṣṭōpayōgamanusandhāyā'dhyayana-
vidhērapēkṣitārthāvabōdhārthatvam । arthavādabhāgē cā'kṣaragrahaṇakramēṇā'pi
nā'pēkṣitārthāvabādhassambhavati । adhyayanavidhivaśādapēkṣitārthāva-
bōdhē satītarētarāśrayatvam । tēna dr̥ṣṭārthāvabōdhasyā'vyāpitvānna
kr̥tsnasvādhyāyādhyayanavidhērapēkṣitārthāvabōdhārthatvaṁ pramāṇavaditi ।</p>
<p>maivam; vidhyuddēśasyēvā'rthavādabhāgasyā'pi lōkānusārēṇā'grata
ēva vidhēyaprāśastyalakṣaṇāśrayaṇādapēkṣitārthāvabōdhanaparatvasya nyā-
yasampādanāpasthitatvāt । ataḥ siddhaṁ prāśastyapratipādanadvārēṇa
vidhyuddēśaikavākyatayā prāmāṇyamarthavādānāmiti ।</p>
<p>tacca prāśastyaṁ lakṣyamāṇaṁ na pratyēkaṁ padairlakṣyatē । ēkaikasmin
padē prāśastyapratyayānutpādāt । na hi vāyupadamātrē prāśastyāva-
gatiḥ । kintarhi ? “vāyurvai kṣēpiṣṭhā dēvatā” (tai. saṁ. 2. 1. 1.)
iti samastēṣu kṣipraphaladātr̥tvalakṣaṇaprāśastyāvagatiḥ ।</p>
<pb n="026"/>
<p>prayōjanam—yadyarthavādānāmaprāmāṇyam, tadā “aktāḥ śarkarā”
(tai. brā. 3. 12. 5.) ityatra viśēṣōpanāyakapramāṇābhāvādya-
tkiñcidañjanasādhanadravyōpādānam । arthavādaprāmāṇyē tu “tējō vai
ghr̥taṁ” (tai. brā. 3. 12. 5.) ityarthavādē ghr̥tastutidarśanādghr̥tō-
pādānamēva ।</p>
<p>sūtranta—“vidhinā” vidhyuddēśēna “ēkavākyatvātstutyarthēnā'rtha-
vādāḥ” pramāṇaṁ syuriti ।।</p>
<trailer>iti prathamamarthavādādhikaraṇam ।।</trailer>
<head>atha dvitāyaṁ vidhivannigadādhikaraṇam ।।</head>
<sutra>vidhirvā syādapūrvatvādvādamātraṁ hyanarthakam ।।</sutra>
<head>prabhākaramatēna viṣaya śayau</head>
<p>iha yē vidhivannigadā arthavādāsta udāharaṇam । “audumbarō
yūpō bhavatyūrgvā udumbara ūrkpaśava ūrjai vā'smā ūrjaṁ paśūnāpnōtyūrjō-
'varudhyā” (tai. saṁ. 2. 1. 1.) iti । kimasya vidhiḥ kāryaṁ ?
utā'syā'pi stutiḥ ? iti ।</p>
<pb n="027"/>
<p>atra prabhākarēṇa sākṣātsaṅgatilōbhēna “audumbarō yūpō bhavati
urjjaṁ paśūnāpnōtī”tyubhayamudāhr̥tya vicāritam ।</p>
<head>prabhākaramatēna pūrvapakṣaḥ</head>
<p>atrā'yaṁ pūrvapakṣaḥ—“audumbarō yūpō bhavatī”ti vidhirvyava-
sthita ēva । “ūrjaṁ paśūnāpnōti”ityatrā'pi vidhyapēkṣitapaśurūpasādhya-
darśanānmukhyārthatvē ca sambhavati stutyarthatvāyōgāt, prayōjanavatvācca
vidhitātparyyaṁ tāvatpratibhāti । tathōrkchabdābhidhēyasyaudumbarasyā-
'nirdiṣṭavyāpārasya paśusādhanatvaṁ na sambhavatīti vidhipakṣē'pi yūpō-
tpattirūpāśrayalābhāyā'paśyambhāvisannihitayūpaudumbaravidhisāpēkṣa-
tvāt “paśūnāpnōtī”ti varttamānāpadēśapratibhātasya pañcamalakāra-
tvakalpanādūrgudumbarādyarthavādapadānāṁ ca sannidhānāviśēṣādāvr̥tyā'pi
vidhidvayaśēṣatvakalpanādōṣāt ēkārthatātparyamapi sphurati । atastā-
tparyasandēhēnā'nadhyavasāyādaprāmāṇyamiti ।</p>
<head>prabhākaramatēna siddhāntaḥ</head>
<p>siddhāntastu—yadyapi niyōjyaviśēṣaṇārthaṁ vidhyapēkṣitasā-
dhyāvabhāsō'trā'sti, tathā'pi “sambhavatyēkavākyatvē vākyabhēdaśca
naṣyata” iti nyāyēnaikavākyatvānugrahāya yasmin pakṣa ēkavākya-
<pb n="028"/>
tvamanuruddhaṁ bhavati, tadēva svīkaraṇīyamityanadhyavasāyābhāvāt,
stutyarthatvamēvēti ।</p>
<head>prabhākaramatadūṣaṇam</head>
<p>tadētadavicāritasakalanyāyasyā'bhidhānam । sarvatraiva hi saṁśa-
yapūrvō nyāyāvatāraḥ । tatrā'nyatarapakṣaparityāgēnā'nyataragrahaṇamiti
sthitam । saṁśayēna tvaprāmāṇyamāśaṅkya siddhāntābhidhānē sarvatraiva
tathāsambhavāt sakalanyāyēṣvēvā'prāmāṇyēnaiva pūrvapakṣaḥ prasajyēta ।
tēnā'trā'pi saṁśayē sati vidhitvēna pūrvapakṣaṁ kr̥tvārthavādatvaṁ siddhā-
ntayitumucitam । yattvaprāmāṇyēna pūrvapakṣābhidhānaṁ tadasambaddhamēva ।
atō yathāvārttikamēvēdamadhikaraṇaṁ varṇanīyamiti ।</p>
<head>bhāṭṭamatēna viṣayasaṁśayau</head>
<p>pūrvatrānarthaṁkyapratiyōgināmarthavādānāṁ vidhyēkavākyatayā prāmā-
ṇyaṁ pratipāditam । idānīṁ tēṣāmēva vidhipratiyōgināṁ prāmāṇyaṁ
pratipādyatē । tatra “audumbarō yūpō bhavati ūrjō'varudhyā” ityatra
sandēhaḥ—kimayaṁ phalavidhiḥ ? utā'rthavādaḥ ? iti ।</p>
<head>bhāṭṭamatēna pūrvapakṣaḥ</head>
<p>ayamatra pūrvapakṣiṇō'bhisandhiḥ—yadyapyatrōrgavarōdhasya phalatva-
<pb n="029"/>
pratipādikā kamiśrutirnā'sti, tathā'pi “audumbarō yūpō bhavati”
kimarthamityākāṅkṣāyāmūrkchabdābhidhēyasyaiva sannihitasya yōgyatayā
sambandhaḥ । viśēṣatō yathā-‘randhanāya sthālī’ ‘mūtrāya yavāgūḥ’
tathēhā'pi tādarthyapratipādikā caturthīśrutiḥ kamiśrutisamānārthā
samasti । tēnā'tra samabhivyāhārādēva tr̥tīyāntasyā'pyaudumbaratvasya
yāgasyēva svargakaraṇatvēnaiva nivēśaḥ, annaprāptēḥ svargasyēva sādhya-
tvēna । na ca stutitvēnaivā'syā'nvayaḥ, phalārthatvēna vidhyupayōgē
sati stutyarthatvāyōgāt । na cā'tra vidhirēva nā'sti, “audu-
mbarō yūpō bhavatī”tyatraudumbarayūpasya svayaṁ bhavanāyōgādapratipādyatvēnau-
dumbaraṁ yūpaṁ bhāvayēditi siddhāntē'pyavaśyakalpanīyatvāt ।</p>
<p>na ca cāturthagataparṇamayyadhikaraṇēnā'sya gatārthatvam । tasyā-
'pyatraiva tulyanyāyatayā siddhē'rthavādatvē'pāpaślōkaśravaṇasya rātrisa-
tranyāyēna vipariṇāmakalpanayā phalatvamāśaṅkya “dravyasaṁskārakarmasu
pharārthatvāt phalaśrutirarthavādaḥ” (jai. sū. 4. 3. 1.) ityanēnā-
'nyārthasya dravyādēḥ phalaśrutiḥ phalākāṅkṣābhāvānna vipariṇamayituṁ
śakyata ityuktam । iha tvarthavādatvamēva guṇaphalasambandhanirāsēna
pratipādyata ityapunaruktiḥ ।</p>
<p>nanvaudumbarasyā'pyakriyārūpatvādguṇaphalasambandhā vaktavyaḥ ।
<pb n="030"/>
na cā'sau sambhavati, yataḥ kriyāśritō guṇaḥ phalaṁ sādhayati, guṇa-
sādhyā ca kriyā guṇāśrayaḥ । yathā-dadhnōddōmaḥ, gōdōhanasya praṇa-
yanam । cā'tra prakr̥tō yāga udumbarasādhyaḥ । na ca yūpasamba-
ndhōpasthitā yūpōtpattiḥ paśuniyōjanaṁ vā''śraya iti vācyam, yataḥ
phalē guṇavidhiḥ prakaraṇē vihitaṁ viparivarttamānaṁ karmā''śrayati ।
yathā—dadhigōdōhanavidhiḥ । na ca yūpōtpattiḥ paśuniyōjanaṁ vā
vikr̥tivihitam, prakr̥tau śrutatvāt । kiñca lōkāvagatasambandhō hyā-
śrayō bhavati । yathā dadhigōdōhanayōrhōmapraṇayanakriyē । atra tūdumba-
rasya yūpasambandha ēva nā'vagatapūrvaḥ, yūpasyā'laukikatvāt ataḥ
kathaṁ tadvārēṇa yūpōtpattipaśuniyōjanāśrayatvam । anēnaiva vākyēna
yūpasambandhakaraṇē ca vākyabhēda iti ।</p>
<p>ucyatē—yūpasambandhōpasthitā yūpōtpattiḥ paśuniyōjanaṁ vā-
''śrayaḥ । prakaraṇaśrutēnaivā''śrayēṇa bhavitavyam, nā'tidiṣṭēnēti
kimiyaṁ rājājñā ? buddhiviparivr̥ttirhyāśrayatvē kāraṇam । sā ca
prakaraṇavihitasyēva cōdakaprāptasyā'pi na viśiṣyatē । tēna yatra
gōdōhanādau prakaraṇavihitamēva labhyatē, tatra tathābhūtasyaivā''śraya-
tvam । yatra cōdakaprāptaṁ labhyatē, tatra cōdakaprāptasyaiva । nā'pi yūpa-
syā'laukikatvēnaudumbarasambandhō nā'vagataḥ । yatō, yadi viśēṣēṇa
<pb n="031"/>
prakr̥takratvapūrvīyayūpasambandhō nā'vagataḥ, tadā gōdōhanasyā'pi
prakr̥tāpūrvīyapraṇayanasambandhaḥ pūrvaṁ nā'vagata ēva । atha tatra sāma-
rthyataḥ sāmānyēna pūrvamavagataḥ, tadā'laukikatvē'pi yūpasya kāṣṭhama-
yatvaṁ tāvadavagatamēva, audumbarasyā'pi kāṣṭhamayatvātsāmānyasamba-
ndhāvagā'trā'pi vidyata ēvēti na viśēṣaḥ । tēna guṇaphalasambandha-
vidhirēvā'yam । tathā satyapūrvō'rthō vihitō bhavati । itarathā tvanu-
vādamātramanarthakamanatiprayōjanamityēvaṁ prāptē—</p>
<sutra>uktaṁ tu vākyaśēṣatvam ।।</sutra>
<head>bhaṭṭamatēna siddhāntaḥ</head>
<p>abhidhīyatē; ayamabhiprāyaḥ—bhavēdēvaṁ yadi kamiśrutivyatirē-
kēṇōrggavarōdhasya phalatvaṁ pratīyatē । na ca rātrisatranyāyēna kamiśruti-
virahē'pi phalatvam । yūpasambandhanirākāṅkṣasyaudumbaratvasya phalākā-
ṅkṣāvirahēṇa vipariṇamābhāvasya vakṣyamāṇatvāt । na ca tādarthyacatu-
rthīvaśēna randhanāya sthālītivat phalatvāvagatiḥ, vyabhicārāt । na
hi ‘dēvāya puṣpam, brāhmaṇāya dugdhami’tyādiṣu phalatvamavagamyatē ।
kintarhi ? prayōjanatvamātram । tacca stutidvārēṇā'pyaviruddham । ‘randha-
nāya sthālī’tyatra pramāṇāntaravaśādbhavatu phalatvēnaiva prayōjanaviśēṣa-
<pb n="032"/>
nirṇayaḥ । na tviha tathā pramāṇāntaraṁ phalaviśēṣanirṇayāya prakramata
iti na phalārthatvēnā'pyupayōgassambhavati । bhavatu vā yathākathañci-
tphalatvāvagatiḥ, tathā'pi kathamudumbaratvasya kriyāmanāśritasya phala-
sādhanatvasambandhaḥ ।</p>
<p>nanvatra vikr̥tau yūpastadutpattistatsambaddhaṁ paśuniyōjanaṁ ca cōda-
kaprāptamasti । atō yūpadvārēṇa tadutpattiḥ paśuniyōjanaṁ vā''śritya
phalaṁ sādhayiṣyati । maivam ; vikr̥tau cōdakaprāptasya guṇaphalavi-
dhāvāśrayatvāyōgāt । tathā hi-upakāradvārēṇa vikr̥tau padārthaprāptiḥ ।
prākr̥taścōpakārō yathābhūtaiḥ prākr̥tapadārthairjanitastathaābhūtairēvā'tra jana-
yitavyaḥ । na ca prakr̥tāvudumbarajātiviśiṣṭaiḥ padārthairasāvupakārō
janitaḥ । tēna yadi puruṣārthatvēna śrutaudumbaratā prākr̥tatarujātibā-
dhēna yūpōtpattiṁ paśuniyōjanaṁ vā''śrayatē, tadā prākr̥tōpakāralābha
ēva vikr̥tau na bhavēt ।</p>
<p>yatra punaḥ “śamīmayyaḥ srucō bhavantī”tyādiṣu tatparaśśabda
ēva prākr̥tatarujātibādhēna jātyantaraṁ nivēśayati, tatra tathābhūtasyaiva
śabdēna prākr̥tōpakārajanakatvajñānāttathaiva svīkriyatē । na cēha tathā-
bhūtō'nyaḥ kaścicchabdō'sti । asyaiva tu śabdasya prākr̥tatarujāti-
<pb n="033"/>
bādhēnōdumbaratāyā yūpasambandhapratipādanaparatvē phalasambandhapratipāda-
naparatvē ca vākyabhēdaḥ ।</p>
<p>na caivaṁ sati puruṣārthagōdōhanēna kratvarthacamasabādhānna darśapūrṇa-
māsōpakarāsiddhiriti vācyam । yataḥ prakr̥tau padārthapr̥ṣṭhabhāvēna upa-
kārakalpanā । tatra cōpakārākāṅkṣī vidhiḥ kratvarthapuruṣārthōbhayapadārtha-
niṣpādyaṁ praṇayanaṁ paśyan ubhayapadārthaniṣpādyapraṇayanasādhyamēvōpakāraṁ
kalpayati । vaikr̥tastu vidhiḥ khadirādiprakr̥tikayūpasādhyasyaiva paśu-
niyōjanasyōpakārasādhanatvēna klr̥ptasyaivā'tidēśēnēha prāptatvāttathābhūta-
mēva svīkurutē, na tvanyathābhūtam । tasyōpakārajanakatvēna tatrā'nava-
gatatvāt । tasmādudumbaravidhirēvā'yaṁ yūpasambandhēna śamīvidhiriva
sruksambandhēnēti । “ūrgudumbara” ityādipadānāṁ “ūrjjō'varudhyā”
ityantānāṁ tu sarvēṣāṁ stutiparatvamēvēti । tasmādēvaṁvidhānāmarthavā-
datvamēva, na tu phalavidhitvamiti siddham ।</p>
<p>na ca “nivr̥ttirvā karmmabhēdāt” (jai. sū. 8. 1. 24.) itya-
ṣṭamādhyāyagatādhikaraṇēna vikr̥tau guṇaphalapravr̥ttērnirākr̥tatvādidamanā-
rabhyamiti vācyam । yatastatra prakr̥tiśrutasya gōdōhanādērguṇasya
puruṣārthatvādvikr̥tāvatidēśō nirākr̥taḥ । taduktaṁ ṭupṭīkāyām—
“yatkratvarthaṁ tadatidiśyatē । na ca gōdōhanādīnāṁ kratvarthatā” (ṭu. ṭī.
<pb n="034"/>
8. 1. 14. pr̥. 1597. pū. saṁ.) iti । iha tu vikr̥tiśruta-
syaivōdumbarādiguṇasyā'tidiṣṭāśrayamāsādya phalē vidhānaṁ nirākri-
yata iti vaiṣamyam ।</p>
<p>ata ēva yairvidhyanupayōgēna pūrvapakṣaṁ kr̥tvā vidhyupayōgēna siddhā-
ntitaṁ tairatidiṣṭāśrayō guṇavidhiranirākr̥ta ēva syāt । na ca vidhyu-
payōgavarṇanamapyanyatra na kr̥tam, tasyautpattikasūtraviṣayatvēnaiva prathamapāda
ēva varṇitatvāt । taduktaṁ tatraiva—</p>
<lg>
<l>vidhāvanāśritē sādhyaḥ puruṣārthō na labhyatē ।</l>
<l>śrutasvargādibādhēna dhātvarthaḥ sādhyatāṁ vrajēt ।।</l>
</lg>
<lg>
<l>vidhau tu tamatikramya svargādēḥ sādhyatēṣyatē ।</l>
<l>tatsādhanasya dharmmatvamēvaṁ sati ca labhyatē ।।</l>
</lg>
<p>(ślō. vā. pr̥. 221 cau. saṁ.)</p>
<p>tēna pakṣavikalpamātrēṇa yaduktaṁ vārttikakr̥tā tadēva vicāryatvēna
bhrāntairanumitamiti nā''daraṇīyamēvēti ।</p>
<p>prayōjanam—pūrvapakṣē guṇaphalārthinaiva paramaudumbarō yūpaḥ
kāryaḥ । siddhāntē tvaudumbaratāyāḥ prākr̥tajātibādhēna kratvarthatvā-
nnityamēvaudumbarō yūpaḥ karttavya iti ।</p>
<pb n="035"/>
<p>sūtrantu—ēvaṁvidhānāṁ “vākyaśēṣatvaṁ” arthavādādhikaraṇa
ēvōktamiti ।।</p>
<trailer>iti dvitīyaṁ vidhivannigadādhikaraṇam ।।</trailer>
<head>atha tr̥tīyaṁ hētuvannigadādhikaraṇam ।।</head>
<sutra>hēturvā syādarthavattvōpapattibhyām ।।</sutra>
<head>viṣayasaṁśayau</head>
<p>atha yē hētuvannigadāḥ “śūrpēṇa juhōti, tēna hyannaṁ kriyatē”
(śa. brā. 2. 4. 3. 23) ityēvamādayaḥ, tēṣu sandēhaḥ—
kiṁ stutistēṣāṁ kāryam ? uta hētuḥ ? iti ।</p>
<head>prabhākaramatēna pūrvapakṣaḥ</head>
<p>atra prabhākarēṇa saṅgatilōbhāditthamadhikaraṇamupavarṇitam—
“tēna hyannaṁ kriyata”ityatra hiśabdaprayōgādannakaraṇasya śūrpahōmē hētutva-
mavagamyatē-yasmādannakaraṇaṁ śūrpaṁ, tasmāttēna hōtavyam । annakara-
ṇatvaṁ ca darvīpiṭharādiṣvapi sādhāraṇamiti tairapi hōtavyam । ēvaṁ
ca sati hiśabdasya hēturūpaḥ śrautō'rthō'nugr̥hītō bhavati, pravr̥ttivi-
śēṣakaratvaṁ cēti । atō hētusāpēkṣakāryapratipādakatvādaprāmāṇyaṁ
<pb n="036"/>
cōdanāyā iti pūrvaḥ pakṣaḥ । na cā'rthavādādhikaraṇēnaiva gatārthatvam,
tatra hi siddhasādhyasamabhivyāhārakalpyō hētubhāvaḥ pradhānabhūta-
kāryavirōdhēna tyajyatāṁ nāma । iha tu śabdāvagatatvāviśēṣēṇa hi-
śabdāvagatō hētubhāvaḥ kāryāvagamānurōdhānna tyaktuṁ śakyata iti
na gatārthatā ।</p>
<head>prabhākaramatēna siddhāntaḥ</head>
<p>siddhāntastu—yadyapīha hētupratipādakaḥ śabdō'sti, tathā'pi
vyāptēḥ pramāṇāntarānavagatatvānnā'tra hētubhāvō ghaṭatē । na ca śabda-
balēnaiva hētutvam, nirapēkṣaśabdāvagatasya kāryasya hētvapēkṣābhāvēna
sambandhābhāvāt । tēnaivaṁvidhānāṁ stutidvārēṇaiva prāmāṇyamiti ।</p>
<head>prabhākaramatadūṣaṇam</head>
<p>tadētadasaṅgatam, arthavādādhikaraṇagatatvēnā'nārabhyatvāt ।
anēna vā daṇḍāpūpīyanyāyainā'rthavādādhikaraṇasyā'nārabhyatvāditi
yatkiñcidētat । tasmādyathāvārttikamēvēdamadhikaraṇaṁ varṇanīyam ।</p>
<head>bhāṭṭamatēna saṁśayaḥ</head>
<p>vidhipratiyōgikamarthavādatvaṁ nirūpyēdānīṁ hētupratiyōgikaṁ ni-
rupyatē-kimayaṁ hētuvidhiḥ ? utā'rthavādaḥ ? iti ।</p>
<pb n="037"/>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—juhōtītyatra vidhīyamānē hōmē
hiśabdōpāttahētutvānurōdhēna yasmādannakaraṇatvaṁ śūrpē vidyatē, tataḥ
śūrpaṁ sādhanamiti śūrpasambandhō'vagamyatē । na ca vēdapratipannārthasya
hētvapēkṣāvirahādapēkṣāvaśācca śabdārthasambandhasya sambandha ēva hētō-
rnā'vagata iti vaktavyam । svarasatō hētvapēkṣāyā abhāvē'pi raktapa-
ṭanyāyēnā''kāṅkṣōtthāpanēnaiva hētusambandhōpapattēḥ । na caitadupapadyatē ।
na hi hōmasyā'nnakaraṇasambandhaḥ kēnacidavagatacaraḥ । na cā'nava-
gatasambandhō hēturbhavati । tēna yatra yathōpapadyatē, tatra tathā kalpanī-
yam । tadā cōpapadyatē hētuḥ, yadyannakaraṇamātrasya hōmē viniyōgō-
'sti । tēna śrutārthāpatyā yadannakaraṇaṁ, tēna hōtavyamiti hētusiddhayē
viniyōjikā śrutiḥ kalpanīyā । tasyāṁ ca daśāyāṁ “śūrpēṇa juhōtī”
ti ēkadēśānuvāda ēvā'yamiti । tathā ca sati darvīpiṭharādīnāma-
pyannakaraṇatvāttairapi hōtavyamiti ।</p>
<p>na ca vācyam—“tēna hyannaṁ kriyata”ityētasyā'rthavādatvānabhyu-
pagamē kathaṁ varttamānāpadēśarūpasya “śūrpēṇa juhōtī”tyasya pañcamalakā-
ratvakalpanayā vidhitvamiti । yataḥ “tēna hyannaṁ kriyata” iti hētuprati-
pādanaparēṇā'pyanēnā'rthatō'nnakaraṇarūpasya prāśastyasyā'pi pratipādi-
<pb n="038"/>
tatvāt । ētāvataiva vidhitvasiddhērna prāśastyārthamarthavādāntarāpēkṣā ।</p>
<p>atha vā “tēna hyannaṁ kriyata” ityarthavāda ēvā'yaṁ, tadunnītaṁ
ca “śūrpēṇa juhōtī”tyasya vidhitvam, tathā'pyannakaraṇatvarūpēṇa stu-
tiviṁdhiṁ vyavasthāpayatīti । ‘na nimittaṁ vidhirapabādhata’ iti nyā-
yādannakaraṇamēva śūrpaśabdalakṣitaṁ hōmasādhanamiti pratipādayati ।
yathā rātrisatrē “ya ētā rātrīrupayanti tē pratitiṣṭhanti” (tāṁ. brā.
23. 20. 4.) iti phalaprakāśakārthavādabalēna vidhirvyavasthāpya-
mānaḥ pratiṣṭhāphalaka ēva vyavatiṣṭhatē, na tvanyathā । tēnā'syā'rtha-
vādasyaiva satō'nnakaraṇamātrasya hōmasambandhē hētutvēnā'pyupayōga iti ।
tathā ca sati yadyadannakaraṇaṁ tēna tēna hōtavyamiti darvīpiṭharādērapi
hōmasādhanatvam । asmin pakṣē “śūrpēṇa juhōti” ityēnēnaiva vākyēnā-
nnakaraṇamātrasya hōmē vidhānaṁ śūrpapadaṁ ca lakṣaṇāvr̥ttam । pūrvatra tu
śrutārthāpattikalpitēna vidhānaṁ śūrpapadaṁ caikadēśānuvāda iti । atō
hēturēvā'yam । tathā ca satyarthavādatvaṁ sāpapattikaṁ bhavatītyēvaṁ prāptē
abhidhīyatē—</p>
<sutra>stutistu śabdapūrvatvādacōdanā ca tasya ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvaṁ yadi śrutārthāpattikalpitēna vacanē-
<pb n="039"/>
nā'nnakaraṇamātrasya hōmē viniyōgō bhavēt । na cā'sau sambha-
vati, kalpanāhētōrasambhavāt । annakaraṇahētukaḥ śūrpasya hōmasambandhō
nōpapadyata iti cēt-na; sambandhāvagatērabhāvāt । ākāṅkṣāditraya-
nibandhana hi śābdaḥ sambandhō bhavati । na ca vēdāvabōdhitaśūrpahō-
masambandhē hētvapēkṣā samasti, yēna hētusambandhō bhavēt । na ca rakta-
paṭanyāyēnā''kāṅkṣāmutthāpya sambandha iti vaktavyam । yatassatī
khalvākāṅkṣā'nudbhūtā padāntarēṇōtthāpyatē । yathā—paṭasya rakta-
padēna । iha tu hētvapēkṣā śaśaviṣāṇavadatyantā'satī nōtthāpayitu-
mapi śakyā । ataḥ kalpanābījābhāvānnā'nnakaraṇamātrasya hōma-
sambandhaḥ ।</p>
<p>abhyupētyā'pyucyatē-bhavatu vā'nnakaraṇatvasya hētutvaṁ, tathā'pi
dvividhaṁ hi śūrparūpam । yattaṇḍulaprasphōṭanasamarthantadannakaraṇam ।
yattvadr̥ḍhamasamarthaṁ tannā'nnakaraṇam । tēna yadannakaraṇaṁ śūrpaṁ, tēna hōta-
vyamityētāvataivā'nupapattipraśamanādēṣaiva kalpanā yujyatē । na tu darvī-
piṭharādisādhāraṇī । ataḥ “tēna hyannaṁ kriyata” ityasya hētuvidhitvaṁ
tāvadanupapannam । na cā'syā'rthavādē'nnakaraṇatvēna stutidarśanāttada-
nurōdhēna śūrpaśabdē'nnakaraṇamātralakṣaṇā । yatō, na hi yatra yēnā-
''kārēṇa stutirbhavati, tatra tēnaiva rūpēṇa vidhiriti lōkē pratītam ।
<pb n="040"/>
na hi ‘yuddhāya dēvadattamānayā'tisubhaṭō'sā’viti stutau yāvatsubhaṭā-
nayanavidhiṁ lōkāḥ pratipadyantē । kintarhi ? dēvadattastutimēva ।
tathā śūrpastutyarthatvamēvā'sya pratyētumucitam, na tu yāvadannakaraṇa-
viniyōgārthatvam । ēvaṁ satyarthavādasyaiva prāśastyalakṣakatvaṁ bhavati,
na tu ‘vidhau na paraśabdārtha’ itinyāyaviruddhatvāt vidhyuddēśavarttinaḥ
śūrpaśabdasya । anirddiṣṭaphalē karmmaṇyapēkṣāvaśādārthavādikaphalasa-
mbandhō lōkē'pi dr̥ṣṭa ēva । yathē‘māṁ gāṁ krīṇīhi, bahukṣīrā hīya’-
mityuktē bahukṣīrakāma ēva tatra pravarttatē । tēnā'nirddiṣṭaphalē rātri-
satrē lōkānusārēṇā'pēkṣāvaśādbhavatvārthavādikaphalatvamēva । na
cā'tra lōkānusārō'sti । na cā'vagataśūrpasambandhē hōmē sādhanā-
ntarāpēkṣā samastīti śūrpastutirēvēyamiti ।</p>
<p>prayōjanam-yadi pūrvaḥ pakṣaḥ, tadā darvīpiṭharādibhirapi hōta-
vyam । yadi siddhāntastadā śūrpēṇaiva ।</p>
<p>sūtraṁ tu—śūrpasya “śabdapūrvatvāt” śūrpasyaivēyaṁ “stutiḥ” । na
tvanēna darvīpiṭharādērannakaraṇasya “cōdanēti” ।।</p>
<trailer>iti tr̥tīyaṁ hētuvannigadādhikaraṇam ।।</trailer>
<pb n="041"/>
<head>atha caturthaṁ mantrādhikaraṇam ।।</head>
<head>tadarthaśāstrāt ।।</head>
<head>viṣayasaṁśayau</head>
<p>athēdānīṁ kiṁ vivakṣitavacanā mantrāḥ ? utā'vivakṣitavacanāḥ ?
iti । kimarthaprakāśanēna yāga upakurvanti ? utōccāraṇamātrēṇa ? iti ।</p>
<head>prabhākaramatēna pūrvapakṣaḥ</head>
<p>atra prabhākarēṇa saṅgatilōbhādityamupavarṇitamadhikaraṇam—
“uru prathā uru prathasvēti purōḍāśaṁ prathayati” (śa. brā. 1. 1. 6. 8.)
ityatra “uru prathā uru prathasvē”ti mantrasya yadyarthō vivakṣitastadā
tatsāmarthyādēva liṅgātpurōḍāśaprayanē tasya viniyōgasiddhēḥ “purōḍāśaṁ
prathayatī”ti tadarthaśāstramavivakṣitārthaṁ syāt । atha tadarthaśāstraṁ vi-
vakṣitārthaṁ, tadā mantrasyā'vivakṣitārthatēti parasparavyāghātādaprāmā-
ṇyaṁ cōdanāyā iti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—kiñcitkarasya kiñcitkāryē kiñcitkriyādvārēṇa
viniyōgō bhavati । yathā'vaghātasya kiñcitkarasya kiñcitkāryē vrī-
hau dvitīyābhidhēyaphalabhāgitārūpakriyādvārēṇa । tēna yatraitatritayaṁ
<pb n="042"/>
śrutitō'vagamyatē, tatra śrutita ēva viniyōgāvagamō bhavati । iha
punaḥ “iti purōḍāśaṁ prathayatī”ti śrutau itikaraṇēna kiñcitkarā ma-
ntraḥ pratīyatē । ‘purōḍāśaṁ prathayēdi’ti purōḍāśaprathanaṁ kiñcitkāryaṁ
prakāśanaṁ ca kiñcitkriyāviśēṣaḥ śrutēḥ । pratīyatē tu mantrasyābhidhā-
nasāmarthyarūpālliṅgādabhidhāyakasya mantrasya kiñcitkaratā । abhi-
dhēyasya ca prathanasya kiñcitkāryatā । abhidhānasya ca prakāśanarū-
pasya kiñcitkriyātvamiti । tēna mantraliṅgādēva tritayōpasthitērmantra-
liṅgamēva purōḍāśaprathanē mantraviniyōjakam । tathā ca sati “purōḍāśaṁ
prathayatī”ti śrutiranuvādikaiva ।</p>
<p>yatra tu śrutyaiva tritayōpasthitiḥ, yathā—“aindrā gārhapatyamupa-
tiṣṭhata” (mai. saṁ. 3. 2. 4.) ityaindrīmantrasya kiñcitkāryatā, upa-
pūrvasya tiṣṭhatēḥ prakāśanārthatvāt, prakāśanasya kiñcitkriyātvami-
ti, tatra śrutirēva viniyōjikā । na cēha mantraliṅgasya viniyō-
jakatvācchrutērvaiyarthyam, anvitakāryapratipādanēnaiva prayōjanatvāt । na
hi sarvatraivā'nvitakāryapratipādanādanyatprayōjanamasti । anuvādē'pi
tadavyāhatamēvēti na parasparavyāghātādaprāmāṇyaṁ cōdanāyā iti ।</p>
<head>prabhākaramatadūṣaṇam</head>
<p>tadētadasaṅgatam; parasparavyāghātahētōrabhāvēna pūrvapakṣābhāvāt ।
<pb n="043"/>
tulyabalayōrhi vyāghātō bhavati । mantrasya tu sāmarthyānusārēṇa
kalpanīyaḥ śrutyā viniyōgaḥ । tadarthaśāstraṁ tu śrutirūpatayā svata
ēva viniyōjakam । tadēvaṁ pratyakṣaśrutivaśānmantrasyā'vivakṣārthatva-
mēva । pūrvapakṣōktaḥ parasparavyāghātastu kutaḥ ?</p>
<p>na ca vācyam—yadyapyadhyāpanavidhiprayuktamadhyayanaṁ, tathā'pi
nāntarīyakatayā gamyamānasyā'rthasyā'pyantaraṅgatayā'dhyētradhikāraparyava-
sānārthamapēkṣitasyā'dhyayanavidhinā vivakṣitvāt kr̥tsnasyaiva mantrasya
vivakṣitārthatvēna bhavati vyāghāta iti । nirvāpamantrē “dēvasya tvā
savituḥ prasava” (tai. saṁ. 1. 1. 4.) ityādīnāmavivakṣitārthā-
nāmapi darśanāt । na ca tēṣāmarthavādatvam, vidhyēkavākyatāyā
abhāvāt । yathā ca tēṣāmuccāraṇaṁ, humādipadānāṁ cōccāraṇaṁ prayō-
gasamavētārthābhāvēnā'dr̥ṣṭārthaṁ, tathā tadarthaśāstrēṇa tādrūpyaparicchēdāda-
trā'pyadr̥ṣṭārthamēva mantrōccāraṇamiti yuktam ।</p>
<p>bhavatu vā mantrasya vivakṣitārthatvē tatkārita ēva mantravini-
yāgaḥ, tathā'pi tadarthaśāstrasya nā'vivakṣitārthatvam । yatō'rthavā-
dādhikaraṇa ēvaitannirūpitam-yadvidhiprāptaprāśastyānuvādakasyā'pya-
rthavādasyā'dhyayanavidhivaśādanuvādakatvēnaiva vivakṣitārthatvam । ata-
stulyanyāyatayā tēnaiva gatatvāttulyārthayōrmantratadarthaśāstrayōranyatara-
<pb n="044"/>
syā'nuvādakatvēna vivakṣitārthatvē sati yadētadvyāghātābhidhānaṁ, tat
pūrvāparānavahitasyaivēti yatkiñcidētaditi yathāvārttikamēvēdamadhika-
raṇaṁ varṇanīyam ।</p>
<head>bhāṭṭamatēna saṁśayaḥ</head>
<p>arthavādānāṁ vidhēyastutyupayōgadvārēṇa prāmāṇyē nirūpitē satī-
dānīṁ mantrāṇāṁ vihitārthaprakāśanōpayōgadvārēṇa prāmāṇyē pratipāda-
yitavyē kiṁ vivakṣitārthā mantrāḥ ? utā'vivakṣitārthāḥ ? iti
nirūpyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—na tāvadvihitārthaprakāśanēna ma-
ntrāṇāṁ kratūpayōgassambhavati, dhyānādibhirapi tadupapattau mantravayarthyāt,
viparītatvācca । arthē hi prathamamavagatē tadvācakaśabdasmaraṇaṁ bhavati । sa
cēdarthaḥ prathamamavagata ēva, kiṁ mantrēṇa ? na ca mantrasmāritānuṣṭhitēnaiva
kratūpakārassidhyatīti niyamassambhavati । yatō vivakṣitārthatvē
sati mantrāṇāmavaghātādivanniyamādr̥ṣṭakalpanōpapattiḥ । na caiṣāmarthō
vivakṣitaḥ, tadarthaśāstravirōdhāt । yadi hi“uru prathā uru prathasvē”ti
mantrō vivakṣitārthassyāttadā tadabhidhānasāmarthyādēva purōḍāśaprathanē
viniyōgasiddhēranēna mantrēṇa “purōḍāśaṁ prathayatī”ti viniyōgaśruti-
<pb n="045"/>
ranarthikā bhavēt । tēnaitadavagamyatē—naiva mantrā vivakṣitārthā iti ।
taduktaṁ bhāṣyē-“sākṣaścēdanyēna nīyatē nūnamakṣimyāṁ na paśyati” (śā.
bhā. 1. 2. 4. pr̥. 39. cau. saṁ.) iti ।</p>
<p>kiñca kvacinmantraliṅgaviparītē'rthē śrutyā viniyōgō dr̥śyatē ।
yathā—aindrīmantrasya gārhapatyē । tadapi mantrasya vivakṣitārthatvē na
ghaṭēta । ēvaṁ nirvāpamantrē “dēvasya tvā”dipadānāṁ prayōgāsamavētārthānā-
mavaśyamavivakṣitārthatvaṁ vaktavyam । tathā humādipadānāṁ cā'rthābhā-
vādavivakṣitārthatvaṁ siddhamēva । tēna yatrā'pyarthō'vagamyatē, tatrā'pya-
nuṣṭhēyasmr̥tēranyataḥ siddhatvēnōktatvādavivakṣitārthatvaṁ siddhamēva mantrā-
ṇāmiti । ataḥ prakaraṇapaṭhitānāmanārabhyādhītānāṁ ca mantrāṇāṁ
yathāsambhavaṁ śrutivākyaprakaraṇādiviniyuktānāṁ pradhānavidhinā svarū-
pamēvā'ṅgīkr̥tam । tacca svarūpamakriyārūpatvādyadyapi nētakarttavyatātva-
madhikurutē, tathā'pi svarūpāṅgatvārthamavaśyābhyupētavyōccāraṇakriyā-
dvārēṇa kārakatvēnaiva svīkriyatē । uccāraṇaṁ dr̥ṣṭāsambhavādadr̥ṣṭārthamēva
prayājādivaditi ।</p>
<p>nanvapēkṣitārthāvabōdhārthō'dhyayanavidhiḥ kr̥tsnasvādhyāyasyaiva
vivakṣitārthatvamāpādayan mantrasyā'vivakṣitārthatvē viruddhyēta ।
maivam; humādivat svādhyāyāvināśasidhyarthamēvā'dhyayanōpapattēḥ ।
<pb n="046"/>
atha vā mantrabhāgē'pyapēkṣitārthāvabōdhārtha ēvā'dhyayanavidhiḥ ।
mukhyārthatvaṁ hi śabdānāmautsargikam । tadanupapattau lākṣaṇika-
syā'pi śābdatvaṁ bhavati । tadatrā'pi tadarthaśāstrādibhirmukhyārthatvā-
nupapattēḥ pratipādakatvēna mukhyārthasambaddhaṁ svarūpamēva mantrā lakṣaya-
nti । tacca svarūpaṁ dr̥ṣṭāsambhavāduccāraṇadvārēṇā'dr̥ṣṭēnōpakārēṇa
kratāvupayujyata iti bhavatyatrā'pyadhyayanavidhērapēkṣitārthāvabōdha-
paratvam ।</p>
<p>nanu bhinnayōrhi lakṣyalakṣakabhāvō bhavati, yathā prāśastyārtha-
vādayōḥ । iha tu tadēva mantrasvarūpaṁ lakṣyaṁ lakṣakamiti svātmani
vr̥ttivirōdhānna sambhavati । maivam; mantrāṇāmapyubhayarūpasvīkārāt ।
yathā hyasya pramāṇatvaṁ rūpam, tathā pramēyatvamapyasyā'styēva । tēna
pramāṇatvēna rūpēṇa lakṣakatvaṁ, pramēyatvēna ca lakṣyatvamiti kimanupa-
pannam । ētēna śābdāśābdayōrananvayāt, kathamaśābdasya mantrasya
śābdakratubhāvanānvaya ityētadapi pratyuktam । ēkasyaiva mantrasya
pratipādyapratipādakarūpēṇa lakṣaṇayā śābdatvasyōktatvādityētattadartha-
śāstrādibhiravivakṣitārthatvēna mantrāṇāmadr̥ṣṭārthatvamēvētyēvaṁ prāptō;
abhidhīyatē—</p>
<sutra>aviśiṣṭastu vākyārthaḥ ।।</sutra>
<pb n="047"/>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvaṁ yadi mantrāṇāmavivakṣitārthatvaṁ bhavēt ।
tathā hi—adhyayanavidhinā hi pr̥thagaghītānāṁ mantrāṇāṁ kratumadhyagataṁ
cā'dhyayanaṁ vidhīyatē । na tatra svarūpajñānārthatvaṁ, mantrasamāmnāyaga-
tēnaiva pāṭhēna tasya siddhatvāt । tēna kratūpayōgajñāpanārthamēva taditi
niścīyatē । kratūpayōgaśca tēṣāṁ prayājādivākyavannārthasamarpaṇēna,
nivr̥ttavyāpārāṇāṁ tadarthasya vidhivākyādēvā'vagatē । ataḥ svarū-
pēṇaiva tēṣāṁ kratūpayōgō vaktavyaḥ । tacca svarūpaṁ svayamakriyātvā-
dyadyapi nētikarttavyatārūpēṇa prakaraṇēna gr̥hyatē, tathā'pi kārakatvēna
rūpēṇa grahītuṁ śakyata ēva । kiṁ kurvatastasya kārakatvamityapēkṣāyāṁ,
yacchaknuyāditi dr̥ṣṭaśaktyanusandhānē vākyārthapratītistatkāryamupa-
lakṣyatē, anuṣṭhēyavihitapadārthasmaraṇaṁ ca prayōgavidhirapēkṣatē । mantra-
vākyārthaśca pratītassannēkadēśadvārēṇā'pi śaknōti tatsmārayitu-
miti vihitapadārthasmaraṇaphalavākyārthajñānamēva kurvatāṁ bhavati prakara-
ṇēna kārakatayā grahaṇam । tēnōccāraṇamēvaiṣāṁ svarūpābhivyaktayē
prayōgakālē'vaśyakaraṇīyaṁ, na tu prayājādivākyānāmapi prakaraṇagra-
haṇaṁ, tēṣāṁ svarūpasyā'grahaṇāditi viśēṣaḥ ।</p>
<p>yadi tu smr̥tiphalamapēkṣitaṁ dr̥ṣṭamarthajñānaṁ nōpalabhyēta, tadā
<pb n="048"/>
kēvalādr̥ṣṭaphalōccāraṇakriyayaivā'sya kārakatvaṁ bhavēdapi । sati tu
paramparayā'pi dr̥ṣṭalābhē nā'dr̥ṣṭakalpanōpapattimatīti vivakṣitārthā
ēva mantrā iti । na ca dhyānādibhirapi smaraṇōpapattau mantravaiyarthyam ।
niyamādr̥ṣṭainaiva'rthavatvāt । yathā hi prakārāntarēṇā'pi vaituṣyasiddhau
niyamārthō'vaghātādividhirarthavān bhavati, tathā'yamapīti nā'nupapa-
nnam । atō vivakṣitārthatvānmantrāṇāṁ na svādhyāyāvināśārthaṁ
mantrādhyayanam । nā'pi mukhyārthānupapatyā lakṣaṇayā svarūpaparatvam,
kintarhi ? mantrādhyayanamapēkṣitavākyārthāvabādhārthamēva ।</p>
<p>nanu kathaṁ tarhi siddhāntē'pi aśābdasya mantrasya kratubhāva-
nayā samanvayaḥ ? tatra kēcicchābdatvasidhyarthaṁ siddhāntē'pi lakṣaṇayā
svarūpaparatvaṁ vadanti । tadayuktam; mukhyārthaparityāgēna tatsambaddhō-
papādakārthāntarakalpanā hi lakṣaṇēti lakṣaṇātatvam । na cā'tra
pūrvapakṣavādimata iva siddhāntē'pi mukhyārthaparityāgō'sti, vivakṣi-
tārthatvānmantrāṇām । kintu prayōgabhāvanā'nuṣṭhēyasmr̥timantarēṇā'nu-
papadyamānā prakaraṇāmnātamantrārthavatvāya smr̥tisamarthaṁ mantramēva smr̥ti-
hētutayā'ṅgīkurutē । tacca mantrasyā'śābdatvē na sambhavatīti tadarthaṁ
śrutārthāpatyā tatparaśabdakalpanamēvōcitam । viśvajidādāvivōpapā-
dakatvēna tarkitasya svargasya tatparaśabdakalpanēnēti nā'nupapannam ।</p>
<pb n="049"/>
<p>na ca tadarthaśāstrādibhiravivakṣitārthatvam, tadarthaśāstrasyaivā'bhā-
vāt । tatra “barhirdēvasadanaṁ dāmi” (mai. saṁ. 1. 1. 2.) ityādau
tāvattatsambhāvanaiva na samasti । yatrā'pi tatsambhāvanā samasti
abhryādānamantrēṣu, tatrā'pi na śrutērmantraviniyōjakatvam । kintarhi ?
sāmarthyatō mantrāstadādānē prāptāḥ, “tāṁ caturbhirādatta” (tai. saṁ. 5.
1. 1.) iti śrutyā catussaṁkhyā'pyādānē vihitā । tayōścaikādāna-
kriyānvayē satyaruṇaikahāyanīnyāyēna parasparaniyamē sati samuccitairēva
caturbhirmantrairādānaṁ karttavyamiti vākyārthassampadyatē । tēna catussaṁkhyā-
śravaṇaṁ tatra guṇārthamēva । taduktaṁ sūtrakārēṇa—“guṇārthēna punaḥ śrutiḥ”
(jai. sū. 1. 4. 41)iti ।</p>
<p>ēvaṁ “imāmagr̥bhṇanraśanāmr̥tasyētyaśvābhidhānīmādata” (tai. saṁ. 5. 1.
2.) ityādau ca mantrasya sāmarthyatā garddabharaśanāyāmapi prāptirbhava-
tyēva, tathā'pi liṅgaviniyōgasya śrutyanumānēna viprakr̥ṣṭatvāt
“ityaśvābhidhānīmādatta” iti pratyakṣaśrutivaśādēva mantrasyā'śvaraśa-
nāyāṁ viniyōgānmantraprakaraṇinōrnairākāṅkṣyē jātē na liṅgadvārēṇa
sāmānyaśrutikalpanam । ataḥ pratyakṣaśrutirēva mantraviniyōjikēti ।
kintu vinā'pi vidhinā prāpsyataḥ kiṁ vidhinēti prayōjanagavēṣa-
ṇāyāṁ liṅgasya raśanāmātraviṣayatvādgardabharaśanāyāmapi mantraprasaktau
<pb n="050"/>
tannivr̥ttirēva prayōjanam । taduktaṁ grahādhikaraṇē—</p>
<lg>
<l>rūpaprakaraṇadvārā śrutiryāvatprakalpyatē ।</l>
<l>tāvatpratyakṣayā śrutyā vidhiśśīghraṁ samāpyatē ।।</l>
</lg>
<lg>
<l>aprāptavidhirēvā'yamatō mantrasya niścitaḥ ।</l>
<l>parisaṁkhyā phalēnōktā na viśēṣapunaḥśrutēḥ ।।</l>
</lg>
<lg>
<l>prayōjanaṁ vidhēḥ kiṁ syādasyēti tu nirūpaṇē ।</l>
<l>na garddabhābhidhānītaḥ phalamanyannivarttanāt ।। iti ।।</l>
</lg>
<p>(taṁ. vā. 3. 1. 7. pr̥. 711. pū. saṁ.)</p>
<p>taduktaṁ sūtrakr̥tā—“parisaṁkhyā” (jai. sū. 1. 4. 42.) ।
“uru prathā uru prathasvēti purōḍāśaṁ prathayati yajñapatimēva tatprajayā
paśubhiḥ prathamayatī”tyatra tu purōḍāśaprathanamēvā'prāptaṁ vidhīyatē । na ca
purōḍāśānyathānupapatyā prāptatvātprathanamavidhēyam । aprathitēnā'pi
tvarāviśēṣavaśāt piṣṭakaniṣpattidarśanāt । prathanavidhau tu tasyā-
'vaśyakarttavyatvānmantrasyā'pi liṅgatastatprakāśakatvaṁ bhavati । udā-
haraṇāntarāṇi bhāṣyavārttikayōrēva sugamānīti nēha pradarśyantē ।</p>
<p>yatra punaḥ śrautaviniyōgavaśādēva mantrasya tatprākāśanasāmarthyaṁ
vr̥ttyantarēṇā'pi kalpanīyam, tatraiva śrutērviniyōjakatvam । yathā—
<pb n="051"/>
“aindrā gārhapatyamupatiṣṭhata” iti, “dhānyamasi dhinuhi dēvāniti dr̥ṣadi
taṇḍulānāvapatī”tyādau । nirvāpamantrādau tu “dēvasya tvā”dipadānā-
masamavētārthatvē'pyēkavākyabhāvabalēnaivambhūtārthaprakāśanēnaiva smāritānāṁ
vidhēyārthānāmanuṣṭhānamabhyudayāyēti niyamādr̥ṣṭamēvā'pi dr̥ṣṭānurō-
dhātkalpanīyam । yathā—prōkṣitābhyāmēvōlūkhalamusalābhyāmava-
hatairēva vituṣairvrīhibhirniṣpāditaḥ purōḍāśō'pūrvasādhanamiti prōkṣaṇa-
mapi niyamādr̥ṣṭāṁśapatitam, tathēhā'pīti । tēna humādīnāmēva para-
marthābhāvēnā'vivakṣitārthatvādadr̥ṣṭārthamēva viniyōgaḥ svādhyāyarakṣaṇārthaṁ
cā'dhyayanavidhinā pāṭhō na tvanyatrā'pīti ।</p>
<p>nanvēvaṁ bhavatu vivakṣitārthatvaṁ, prāmāṇyaṁ tu katham ? vidhyuddēśā-
vagatārthānuvādakatvēnā'nadhigatārthagantr̥tvābhāvāt । maivam; na hi
prativēdavākyamanadhigatārthagantr̥tvalakṣaṇaṁ prāmāṇyaṁ vyutpādanīyam ।
“ya ēvaṁ vidvān paurṇamāsīṁ yajatē” “ya ēvaṁ vidvānamāvāsyāṁ yajata”
(tai. saṁ. 1. 6. 9.) ityādāvanuvādarūpatvēna tadabhāvāt । kiṁ
tarhi ? dharmapramityupayōgitvam । tacca paramparayā vidvadvākyasyēva
mantrasyā'stīti kimanupapannam ।</p>
<p>prayōjanam—yadyavivakṣitārthā mantrāstadā dhyānādibhirēva
saṁsmr̥tānāmanuṣṭhānam । atha vivakṣitārthāstadā, mantrasmāritānāmēvēti ।</p>
<pb n="052"/>
<p>sūtrantu—na hi laukikavākyānāṁ mantravākyānāṁ ca kaścidvi-
śēṣō'sti, yēna pratīyamānō'pyarthō na vivakṣyata iti ।।</p>
<lg>
<l>yō nāma kaścidiha saṅkalitaṁ pramēyaṁ
granthāntarē likhati vā vadati svayaṁ vā ।</l>
<l>matkartr̥tāmananukīrttya sa kīrttilōpāt
nissantatirjagati janmaśatāni bhūyāt ।।</l>
</lg>
<trailer>iti caturthaṁ mantrādhikaraṇam ।।</trailer>
<trailer>iti bālabalabhībhujaṅgāparanāmnō bhavadēvasya kr̥tau
tautātitamatatilakē prathamasyā'dhyāyasya
dvitīyaḥ pādaḥ ।।</trailer>
<pb n="053"/>
<head>* śrīḥ *</head>
<head>prathamādhyāyasya tr̥tīyaḥ pādaḥ ।।</head>
<head>tatra prathamaṁ smr̥tyadhikaraṇam ।।</head>
<sutra>dharmasya śabdamūlatvādaśabdamanapēkṣyaṁ syāt ।।</sutra>
<head>viṣayasaṁśayau</head>
<p>ēvaṁ tāvatkr̥tsnasya vēdasya prāmāṇyamuktam । athēdānīṁ yatra
vaidikaṁ śabdamupalabhantē, atha ca smarantyēvamayaṁ padārthō'nuṣṭhātavya
ētasmai prayōjanāyēti, kimasau tathaiva syānnēti bhavati vicāraṇā ।
yathā—“aṣṭakāḥ kartavyāḥ” “gururupagantavyaḥ” “taṭākaṁ khanitavyam”
“prapāḥ pravartayitavyāḥ” “śikhākarma katavyami”ti ।</p>
<head>prabhākaramatēna pūrvapakṣaḥ</head>
<p>atra prābhākarēṇa saṅgatilōbhāditthamadhikaraṇamupavarṇitam—
atra sarvēṣāmēva smr̥tivākyānāṁ yathāsambhavaṁ vidhyarthavādamantraikavā-
kyatā pratīyatē । tathā hi—“ācāntēna karma kartavyam” “dakṣiṇā-
cārēṇa kartavyam” “yajñōpavītinā karma kartavyami”tyādismr̥tivā-
<pb n="054"/>
kyānāṁ vēdavihitasakalakarmōddēśēnā''camanādividhānātsakalavidhyu-
ddēśaikavākyatvam । tathā “prapāḥ pravartayitavyāḥ”ityādismr̥tivā-
kyasya “sthalayōdakaṁ parigr̥hṇantī”ti prapāstāvakārthavādēnā''kāṅkṣayā
yōgyatayā vaikavākyatā । ēvamaṣṭakākarmaṇō rātridēvatatvāt“aṣṭakāḥ
kartavyā” iti smr̥tivākyasyā'pyaṣṭakākarmapratipādakasya—</p>
<lg>
<l>“yāṁ janāḥ pratinandanti rātriṁ dhēnumivāyatīm ।</l>
<l>saṁvatsarasya yā patnī sā nō'stu sumaṅgalī” ।।</l>
</lg>
<p>iti mantrēṇa rātrirūpadēvatāprakāśanēnā''kāṅkṣayā yōgyatayā
vaikavākyatvam ।</p>
<p>nanu “yadi rakṣōbhyō bibhiyādētayā niśi yajētē”ti pratyakṣavē-
davihitasyaiva niśīṣṭirūpakarmaṇō rātrikālē vihitasya vidyamāna-
tvāttatra kālaprakāśanēnaiva nirākāṅkṣasya kathaṁ smr̥tyēkavākyatvam ।</p>
<p>naitat; pratinandantīti mantraliṅgavirōdhāt । dēvatāṁ hi janāḥ
pūjādibhiḥ pratinandanti, na tu kālam । dr̥ṣṭārthatvācca, dēvatāprakā-
śanē hyanuṣṭhēyārthatvaṁ bhavati, kālasya cā'nanuṣṭhētvādadr̥ṣṭārthatvam ।
kāryapratyāsattēśca sākṣādyāgaśarīrasampādakatvēna dēvatā kāryapratyā-
sannatarā, na kālaḥ । atō mantrasya dēvatābhūtarātriprakāśanēna rātri-
<pb n="055"/>
dēvatākāṣṭakākarmapratipādakasmr̥tyēkavākyatvamēva । na caivaṁ sati nityā-
nityasaṁyōgavirōdhādasambandhaḥ, smr̥tiparamparāyā api pravāhanitya-
tvēna sambandhōpapattēḥ । smr̥tiśca nirmūlatvādapramāṇam । ataśca tadē-
kavākyatāpannasya trividhasyaiva vēdasyā'prāmāṇyamiti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—āptatarāṇāṁ manvādīnāṁ bhrāntivipralambhādya-
sambhavādatīndriyārtaviṣayatvēna ca pratyakṣādimūlatvānupapattēḥ pāri-
śēṣyādanumānasiddhaṁ vēdamūlatvamēva । sa ca vēdaḥ sarvaśākhāsu kēnā-
'pyanadhīyamānatvēna nityānumēya ēva । atō vēdamūlatvātsmr̥tīnāṁ
tadēkavākyatvē'pi trividhasya vēdasya prāmāṇyamēvēti ।</p>
<head>prabhākaramatadūṣaṇam</head>
<p>tadētadasambaddham; kimatra pūrvapakṣī manvādivākyēṣvapūrvakāryā-
bhidhānaṁ svīkurutē ? na vā ? na tāvatsvīkurutē । yō hi puṁvākyēṣu
kriyākāryābhidhānamapi nā'numanyatē, sa nirmūlēṣu manvādipuruṣavā-
kyēṣu vaktr̥jñānānumānēnā'pyarthāpratipādakēṣvapūrvakāryābhidhānaṁ vadannā-
tmamanōyōgaviyukta ēva pratibhāti । atha na svīkurutē, tadā katha-
mācamanādismr̥tīnāmakāryārthānāṁ kāryārthavaidikavākyaikavākyatvam ?
<pb n="056"/>
kathañca ‘prapāḥ pravartayitavyāḥ’ iti smr̥tyā saha stutidvārēṇa ‘sthala-
yōdakaṁ parigr̥hṇantī’tyarthavādasyaikavākyatvam ? kathañcā'ṣṭakāsmr̥tyā
saha vaidikamapi niśīṣṭiviṣayaṁ kāryaṁ parityajyā'vyavahitakāryasamba-
ndhalōbhēna dēvatābhūtarātriprakāśanēna “yāṁ janā ”mantrasyaikavākyatvam ।
tasmātrividhasyā'pi vēdasya smr̥tyēkavākyatvābhāvānnirmūlatvēna smr̥-
tēraprāmāṇyē'pi na vēdasyā'prāmāṇyamiti pūrvapakṣastāvadanupapannaḥ ।</p>
<p>tathā nityānumēyavēdamūlatvēna siddhāntō'pi hr̥dayaśūnyasyaivā'-
vabhāti । na hu varṇamātraṁ padamātraṁ vā vēdaḥ, kintu niyatasvarānu-
pūrvīkamapauruṣēyaṁ vākyam । tatraiva vēdaśabdaprayōgāt । na cā'nuccā-
ryamāṇasya nityānumēyasya vākyasyaivaṁ rūpatvaṁ sambhavati, svarakra-
mādīnāmuccāraṇādhīnatvāt । ata ēva liṅgānumēyā'pi śrutirna-
vēdaḥ । kintarhi ? liṅgavanmantrānumānādvēdasamānatā । tēna yadyāva-
cchrutārthāpatyā kalpyatē, tatsakalamanupapadyamānaśabdabhāgādhyayanasyaiva
tātparyam । tasmādvēda iva vēdō na tu vēda iti sthitiḥ ।</p>
<p>atha vā bhavatu yathā tathā'pi vēdatvaṁ, tathā'pi pauruṣēyādvacanā-
‘dēvamayaṁ puruṣō vēdē’tyanumīyatē । vaktr̥dhīhētuniścayāccā'rthaniścaya
iti bhavatō darśanam । smr̥tivākyē cā'rthaniścayāya vaktr̥dhīhētvanusa-
ndhānē kriyamāṇē na sākṣādarthasamarpakō vēdō labhyatē, kintu prākta-
<pb n="057"/>
nasmr̥tikāravākyamēva । tasyā'pi vaktr̥dhīhētuniścayāvadhāraṇapūrvaka-
tvādarthaniścayasya smr̥tikārāntaravākyam, tasyā'pyēvamityandhaparampa-
rāyāṁ vyavasthāhētvabhāvādaprāmāṇyamēva siddhāntē'pi smr̥tīnāmiti
yathāvārcikamēvā'dhikaraṇaṁ prastūyatē iti ।</p>
<head>bhāṭṭamatēna viṣayasaṁśayau</head>
<p>atra hi cōdanāsūtrē dharmē vēda ēva pramāṇamiti pratijñātam ।
idānīṁ manvādismr̥tivihitānāmaṣṭakādikarmaṇāṁ dharmatvēna traivarṇika-
parigr̥hītānāṁ pramāṇabhūtavēdānupalambhānna vēdapramāṇakaḥ kr̥tsnō dharma
ityāśaṅkāyāṁ kimaṣṭakādayō dharmā ēva na bhavanti ? atha vā smr̥ti-
mūlabhūtō vēdō'sti, tataśca dharmā ēva ? iti cintyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇā'bhisandhiḥ—na tāvadatra smr̥timūlabhūtō
vēdō'dyatanairnānāśākhādhyētr̥bhirupalabhyatē । na caitāsvēva śākhāsva-
dyatanairanupalabhyamānō manvādibhirupalabdha iti sambhāvayitumapi
śakyatē । na cā'nantāsu śākhāsūtsannaivā'sau śākhēti kalpa-
nōpapattimatī, pramāṇābhāvāt । na ca vēdaikapramāṇatvamēva dharmasya
smr̥timūlaśākhōcchēdakalpanāyāṁ pramāṇam, ihā'ṣṭakādīnāṁ dharmatva-
<pb n="058"/>
syaiva vivādāspadatvēnaitadadhikaraṇaprasādhyatvāt । nā'pi nityā-
numēyavēdamūlatvam, tasya vēdatvāsambhavēna pūrvamēva dūṣitatvāt ।
nā'pyanēkaśākhāviprakīrṇavēdamūlatvam, paṭyamānaśākhāsu tathābhū-
tavēdānupalambhāt ।</p>
<p>kiñca tathā sati viprakīrṇavēdāpanyāsēnaiva nirvicikitsatrai-
varṇikavyavahārasiddhau smr̥tinibandhanaprayāsavaiyarthyācca । taduktam—</p>
<lg>
<l>yēna yatnēna manvādyairātmavākyaṁ prapāṭhitam ।</l>
<l>kasmāttēnaiva tanmūlaṁ cōdanā na samarpitā ।। iti ।।</l>
</lg>
<p>(taṁ. vā. 1. 3. 1. pr̥. 163. pū. saṁ.)</p>
<p>atō “dharmasya” vēda “śabdaikamūlatvāda” vidyamānamūlabhūtavēdaśa-
bdamaṣṭakādikaṁ dharmatvēnā'napēkṣitavyam, na bhavatyēva dharma ityēvaṁ prāptē
abhidhīyatē—</p>
<sutra>api vā kartr̥sāmānyātpramāṇamanumānaṁ syāt ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—sarvathā tāvatsannibandhanā manvādismr̥tayaḥ
pūrvavijñānapūrvikāḥ । tatra na tāvatsmr̥tērbhrāntivijñānapūrvakatvaṁ sambha-
vati । bhrāntirhi kalpyamānā nyāyābhāsanibandhanā vā vaktavyā,
<pb n="059"/>
duḥśrutaśabdanibandhanā vā । na ca sakalanyāyatatvavēdiṣu ṣaḍaṅgasakala-
vēdādhyāyiṣu tathāvidhānēkamunijanōpāsyamānēṣu tadubhayamapi sambha-
vati । nā'pi pratyakṣādyanubhavapūrvakatvam, tēṣāmatīndriyaviṣa-
yatvābhāvāt । nā'pi smr̥tyantarapūrvakatm, tasyā'pi smr̥-
tyantarāpēkṣatvēnā'vyavasthayā andhaparamparānyāyavadagaprāmāṇyāt ।
taduktam-</p>
<lg>
<l>yō yō gr̥hītō jātyandhaḥ sa svayaṁ nōpalabdhavān ।</l>
<l>svātantryēṇā'gr̥hītē ca prāmāṇyaṁ nā'vatiṣṭhatē ।। iti ।।</l>
</lg>
<p>(taṁ. vā. 1. 3. 1. pr̥. 162. pū. saṁ.)</p>
<p>nā'pi vipralambhapūrvakatvam; na hyēkāntēna sakalavēdavyavahāri-
bhirāptatvēnā'vadhāritēṣu paramadhārmikēṣu vānaprasthavratacāriṣu tathāvi-
dhānēkamunipraśnānantaraṁ dharmaśāstrapraṇayanapravaṇēṣu niṣkāraṇaṁ viprala-
mbhārthamabhidhānaṁ śaṅkāpadamapyadhirōhati, sarvaśabdavyavahārōcchēdapra-
saṅgāt । sa ca vipralambhō'dyāpi vēdavēdāṅgavidbhistraivarṇikaira-
saṅkhyātairnā'vadhāryata iti garīyasī kalpanā । tacca kalpanīyaṁ
yatra virōdhō na bhavati, adr̥ṣṭāntarakalpanañca nā''patati ।
atō vēdakāraṇakamēva pūrvavijñānasmr̥tērmūlabhūtamiti kalpanīyam ।
taduktam—</p>
<pb n="060"/>
<lg>
<l>bhrāntēranubhavāccā'pi puṁvākyādvipralambhanāt ।</l>
<l>dr̥ṣṭānuguṇyasāmarthyāccōdanaiva laghīyasī ।। iti ।।</l>
</lg>
<p>(taṁ. vā. 1. 3. 1. pr̥. 163.)</p>
<p>nanu yōgyānupalambhādvēdō'pi mūlaṁ na bhavatītyuktam । maivam;
viprakīrṇanānāśākhāgatatvēnā'dyatanānāmupalambhayōgyatābhāvāt । na
hyarvācīnaiḥ sarvā vēdaśākhā adhīyantē । adhītya ca mīmāṁsyantē,
yēna nānāśākhāsu kvacitpradhānaṁ kvacidaṅgaṁ pratītya mīmāṁsayā ni-
rṇīya saṅkalayyē‘damanēnētthaṁ kuryādi’ti pratyētuṁ śakyatē । śaknuvanti
tu sāṅgasamastavēdādhyāyinastapaḥprabhāvāhitavijñānātiśayaśālinaḥ
karatalāmalakamiva sakalavēdārthatatvaṁ nirīkṣamāṇā maharṣayō manvādaya
ēva । na ca sa ēva vēdaḥ smr̥timūlatassaṅkalayya kimiti tairnā-
'dhyāpita iti vaktavyam, kramānyatvēna svādhyāyavināśaprasaṅgāt ।</p>
<p>kiñca na hi sarvāḥ smr̥tayō vidhiniṣēdhaśrutimūlā ēva, arthavā-
damūlānāmapi darśanāt । tathā hi—“prācī hi dēvānāṁ digi” (mā.
śa. brā. 3. 1. 1. 2.) tyētadarthavādamūlā smr̥tiḥ—“na pratīcīśirāḥ
śayītē”ti । na caivambhūtārthavādādhyayanē'pyēvambhūtaniṣēdhōnnayanamadyatanā-
nāṁ sambhavati । tēna mandabuddhīnāṁ lōkānāmanadhyayanaṁ paśyantō'dhītavē-
dānāmapi pramādabāhulyēna vismaraṇamāśaṅkamānā nānāśākhāsu kratva-
<pb n="061"/>
rthapuruṣārthavidhiniṣēdhasaṅkīrṇaṁ tattadvākyamadhītya mīmāṁsāniruktakalpa-
nādibhirnirṇīya saṅkalayya jagadupakr̥tayē svakīrtikhyāpanāya ca
svanibandhanairmanvādaya ēva vēdārthamupadarśitavanta ityēṣaiva kalpanā
jyāyasīti । tēna bhāṣyē'pi yaduktaṁ “athēdānīṁ yatra na vaidikaṁ śabda-
mupalabhantē” (śā. bhā. 1. 3. 1. pr̥. 44. cau. saṁ) iti, tadi-
dānīntanapuruṣābhiprāyam । “atha ca smarantī”ti manvādyabhi-
prāyamiti ।</p>
<p>prayōjanam—yadi pūrvapakṣaḥ, tadā'ṣṭakādayā nā'nuṣṭhēyāḥ ।
siddhāntē tvanuṣṭhēyā iti ।</p>
<p>sūtrantu—ya ēva vēdādhyayanasya kartārasta ēva smr̥tinibandha-
nānāṁ manvādayaḥ । atō vēdārthajñānavatāṁ tēṣāṁ smr̥timūlāntarēṇā'
nupapadyamānā satī śrutimūlatvamēvā'rthāpatyā kalpayatīti । anumāna-
vācōyuktistu paścānmānasāmyēnēti na kiñcidanupapannamiti ।।</p>
<trailer>iti prathamaṁ smr̥tyadhikaraṇam ।।</trailer>
<pb n="062"/>
<head>atha dvitīyaṁ virōdhādhikaraṇam ।।</head>
<sutra>virōdhē tvanapēkṣyaṁ syādasati hyanumānam ।।</sutra>
<head>viṣayasaṁśayau</head>
<p>yatra śrutivirōdhastatra katham ? yathā audumbaryāssarvavēṣṭanam,
“audumbarīṁ spr̥ṣṭvā udgāyēdi”ti śrutiviruddham । “aṣṭācatvāriṁśataṁ
varṣāṇi vēdabrahmacaryacaraṇam” (bau. dha. sū. 1. 3. 1.) “kr̥ṣṇakē-
śō'gnīnādadhītē”ti śrutiviruddham । “krītarājakō bhōjyānna” iti
“tasmādagnīṣōmīyē saṁsthitē yajamānasya gr̥hē'śitavyaṁ” (mai. saṁ.
3. 7. 8.) iti śrutiviruddham ।</p>
<head>prabhākaramatēna pūrvapakṣaḥ</head>
<p>atra prabhākarēṇa saṅgatilōbhāditthamadhikaraṇamupavarṇitam—
iha pratyakṣānumitaśrutyōḥ parasparavyāghātādaprāmāṇyam । na
cā'grōpasthitayā pratyakṣaśrutyā vilambōpasthitāyā anumitaśrutē-
rvirōdhādvādha ēvēti vaktavyam । vilambabhavēnā'pi jvālābhēda-
grāhiṇā'nanyathāsiddhēnā'numānēnā'grōpasthitasyāpi jvālaikatva-
grāhiṇaḥ pratyakṣasyā'nyathāsiddhasya bādhadarśanāt । iha tu
pratyakṣānumitaśrutyōrdvayārapyanyathāsiddhisambhāvanā samasti । yathā
<pb n="063"/>
hi pauruṣēyatvēna smr̥tau bhrāntyādimūlatvasambhāvanā, tathā vēdē'pyu-
ccāraṇasya pauruṣēyatvāt “audumbarīṁ spr̥ṣṭvōdgāyēdi”ti śrutau nakā-
rānuccāraṇēna spr̥ṣṭvōdgāyēditi pratītisambhāvanā samastyēva । atō
vinigamanakāraṇābhāvāddvayōrapi pratyakṣānumitaśrutyōranyathāsiddhatva-
sambhāvanayā na bādhyabādhakabhāvaḥ, nā'pi vikalpaḥ ।</p>
<p>atha dvayōrapi śrutatvāviśēṣādananyathāsiddhatvam, tathā'pi na
tāvattulyabalatvādbādhyabādhakabhāvassambhavati, nā'pi vikalpaḥ । yuga-
padupasthitayārhi prayōgaviśēṣānvayavyavasthayā vikalpō bhavati । iha
tu prathamōpasthitēnā'nupajātavirādhinā sakalaprayōgavyāptērvilambōpa-
sthitēnā'pyananyathāsiddhēna tathaiva vyāptēḥ parasparavyāghātādaprāmāṇyamē-
vēti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—bhavēdēvaṁ yadi pratyakṣaśrutivirōdhē smr̥tēḥ śrutyanu-
mānaṁ bhavēt । tadēva tu na sambhavati । bādhitaviṣayatvēnā'numānōdayā-
sabhavāt, vahrāviva śaityānumānādayasya । ataḥ śrutyanumānāsambha-
vānna parasparavyāghātaḥ, kintu smr̥tērbādha ēvēti ।</p>
<pb n="064"/>
<head>prabhākaramatadūṣaṇam</head>
<p>tadētadbālajalpitam—yadi hi pratyakṣānumitaśrutyāratulyabalatvaṁ
tadā bādhyabādakabhāvaḥ । atha tulyabalatvam, tadā vikalpa ēva ।
parasparavyāghātastu kutaḥ ? na ca dvayōrapyanyathāsiddhisambhāvanayā
parasparavyāghātaḥ, tatra pratyakṣaśrutau tāvannakārādyanuccāraṇasambhā-
vanā'nādisakalādhyētr̥gatādhyayanaparamparāparāhataiva । ēvaṁ manvādi-
smr̥tiṣvapi bhrāntyādimūlatvasambhāvanābhidhānamanantarōktasmr̥tyadhi-
karaṇasiddhāntavismaraṇēna manōvaiklavyamēvā'bhivyanakti ।</p>
<p>na cānanyathāsiddhatvē'pyagrapaścātpravr̥ttayōḥ pratyakṣānumitaśrutyōḥ
sakalaprayōgavyāptyavagamānna bādhyabādhakabhāvō nā'pi vikalpa iti
vācyam । yugapadupasthitayōrapi yavavrīhiśāstrayārēkaikaśāstraparyālōca-
nēna sakalaprayōgavyāptyavagamāt । taduktam—</p>
<p>“niyamārthē hyubhē śāstrē yavavrīhyōrvidhātr̥ṇī” iti ।</p>
<p>(taṁ. vā. 1. 3. 2. pr̥. 176.)</p>
<p>atha tatrā'nanyathāsiddhaśāstradvayadarśanātprayōgavidhinā vikalpa
āśrīyatē, tādihā'pi samānam । yā'pyagrata upasthitiranyataraśrutēḥ,
sā'pyadhyayanakramēṇa yavavrīhiśāstrayōrapyaranyatarasyā'viśiṣṭēti tayō-
<pb n="065"/>
rapi parasparavyāghātādaprāmāṇyamāpadyatēti yatkiñcidētat । siddhānta-
yuktistu bhaṅgāvasara ēva nirasanīyēti yathābhāṣyamēva tāvadadhikaraṇaṁ
prastūyatē—</p>
<head>bhāṭṭamatēna saṅgatiḥ</head>
<p>pūrvatra manvādismr̥tīnāṁ vēdamūlatvēna prāmāṇyē nirūpitē idā-
nīṁ vēdavirōdhē sati tadapōdyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—na hyēkamanvādipraṇītānāṁ
kvacidvēdamūlatvaṁ kvacidbhrāntyādimūlatvamiti śakyatē vaktum, sarva-
traivā'nāśvāsaprasaṅgāt । taduktam—</p>
<lg>
<l>kadācicchrutimūlatvaṁ tyaktvā bhrāntyādimūlatā ।</l>
<l>smr̥tibhiḥ pratipannā cētkastāmindrō'pi vārayēt ।। iti ।।</l>
</lg>
<p>(taṁ. vā. 1. 3. 2. pr̥. 196)</p>
<p>tatrā'pi yadi śrutiviruddhārthaviṣayiṇī śrutirna sambhavatyēva, tadā
na kalpyētā'pi । na tvēvam; dr̥śyantē hi parasparaviruddhārthāḥ śrutayaḥ-
uditahōmānuditahōmaṣōḍaśigrahaṇāgrahaṇādiviṣayāḥ sahasraśaḥ । ta-
<pb n="066"/>
duktam—</p>
<lg>
<l>parasparaviruddhatvaṁ śrutīnāṁ na bhavēdyadi ।</l>
<l>smr̥tēḥ śrutiviruddhāyāstatō mūlāntaraṁ bhavēt ।। iti ।।</l>
</lg>
<p>(taṁ. vā. 1. 3. 2, pr̥. 170)</p>
<p>ataḥ pratyakṣaśrutiviruddhā'pi smr̥tiḥ śrutimūlatayā pramāṇamēvē-
tyēvaṁ prāptē—</p>
<head>bhāṭṭamatēna siddhāntaḥ</head>
<p>abhidhīyatē-smr̥titō hi śrutivijñānamānumānikaṁ vaktavyam ।
anumānasya ca vyāptipakṣadharmatāvadabādhitaviṣayatvamapi sāmagrīmadhya-
niviṣṭam । tēna yadyapi smr̥titvarūpēṇā'ṣṭakādismr̥titaḥ sarvavēṣṭana-
smr̥tērnā'sti viśēṣaḥ kaścit, tathā'pyaudumbarīsparśanaśrutēḥ pratya-
kṣatvēnā'grapravr̥ttatvādasarvavēṣṭitaivaudumbarī kratvapūrvasādhanamityavaruddhabuddhēḥ
puruṣasyaudumbarīsarvavēṣṭanaśrutyanumānaṁ bādhitaviṣayatvādutpattumēva nō-
tsahatē, agnāviva pratyakṣāvagatōṣṇatvāvaruddhabuddhēḥ śaityānumānam ।
itarathā tu “aindryā gārhapatyamupatiṣṭhata” ityādiśrutivirōdhē'pi
mantraliṅgācchrutyamānaṁ prasajyēta । taduktam—“siddhēna hi sādhyamutpa-
ttimukhanirōdhēna bādhyata iti bādavidō naiyāyikā” iti । na caivaṁ
satyanaikāntikatvādaṣṭakādismr̥tāvapi na vēdānumānamiti vaktavyam ।
<pb n="067"/>
pratyakṣaśrutyaviruddhāyā ēva smr̥tērliṅgatvēnā'naikāntikatvābhāvāditi ।
ataḥ pratyakṣaśrutiviruddhā smr̥tayā na pramāṇamiti ।</p>
<p>prayōjanam—yadi pūrvaḥpakṣaḥ, tadā ṣōḍaśigrahaṇāgrahaṇavadvi-
kalpaḥ । siddhāntē tu—sparśanamātramanuṣṭhēyamiti ।</p>
<p>sūtrantu—pratyakṣaśruti “virōdhē”liṅgabādhēna smr̥tiprāmāṇyaṁ
“anapēkṣyaṁ”anādaraṇīyam । yasmāt “asati” virōdhē smr̥-
titō vēdā“numānami”ti ।।</p>
<trailer>iti dvitīyaṁ virōdhādhikaraṇam ।।</trailer>
<head>atha tr̥tīyaṁ dr̥ṣṭamūlakasmr̥tyaprāmāṇyādhikaraṇam ।।</head>
<head>bhāṣyakāramatam</head>
<sutra>hētudarśanācca ।।</sutra>
<head>viṣayasaṁśayasaṅgatayaḥ</head>
<p>adhikaraṇāntaraṁ vā । “vaisarjanahōmīyaṁ vāsō'dhvaryurguhṇāti”
“yūpahastinō dānamācaranti” iti, tatpramāṇaṁ kartr̥sāmānyādapramāṇaṁ
vā ? atra pūrvādhikaraṇē sarvavēṣṭanādihētubhūtasya lōbhādērēva darśanānna
<pb n="068"/>
sarvavēṣṭanādismr̥tēḥ śrutimūlatvamiti liṅgadarśanaparatayā sūtraṁ vyā-
khyāyēdānīmadhikaraṇāntaraparatayā vyākhyāyatē ।</p>
<head>pūrvapakṣaḥ</head>
<p>atrā'yaṁ pūrvapakṣiṇā'bhisandhiḥ—bhavatūktanyāyēna śrutiviru-
ddhānāṁ sarvavēṣṭanādismr̥tīnāmaprāmāṇyam । ēvamādismr̥tīnāntu
śrutivirōdhābhāvāt smr̥tyadhikaraṇanyāyēna prāmāṇyamēvētyēvaṁ prāptē—</p>
<head>siddhāntaḥ</head>
<p>abhidhīyatē—bhavēdē yadyatrā'pi smr̥tihētubhūtō lōbhō na
sambhāvyēta । tathāhi—“vaisarjanahōmīyaṁ vāsō'dhvaryurgr̥hṇātī” tyasyā-
yamarthaḥ—agnīṣōmīyapraṇayanārthavisarjanahōmakālasambandhiyajamānā-
cchādanaṁ vāsō'dhvaryurgr̥hṇātīti । tathā “yūpahastinō dānamācarantī”
tyasyā'rthō yūpaparivyāṇaśāṭakamadhvaryavē dadyāditi । atra ca spaṣṭa
ēva lōbhaḥ klr̥ptaḥ pratīyatē । kalpanīyā ca śrutiriti klr̥ptalōbha-
mūlatvamēvaivaṁbhūtasmr̥tīnām । na caivaṁ sati tulāpuruṣādimahā-
dānēṣvācāryaṣaṣṭhabhāgagrahaṇādismr̥tīnāmapi lōbhamūlatvam, lōbhaśūnya-
snānadānōpavāsādipratipādakasaṁhitāntargatāyā manvādimaharṣipraṇī-
tāyā lōbhamūlatvāsambhavāt । na cēyamapi tathābhūtā । muktakasmr̥ti-
<pb n="069"/>
tvēna lābhaprayuktādhvaryukartr̥katvasyā'pi sambhāvitatvāt । tasmādē-
bhūtāssmr̥tayō na pramāṇamēvēti ।</p>
<p>prayōjanaṁ-pūrvapakṣē smr̥tyarthānuṣṭhānam, siddhāntē tvananuṣṭhānamiti ।</p>
<p>sūtrantu-lōbhasyaiva hētutvēna “darśanāt” na pramāṇaṁ smr̥tiriti ।।</p>
<head>vārtikakāramatam</head>
<p>tadētadyathābhāṣyamadhikaraṇadvayaṁ siddhāntahētvabhāvādvārtikakāra-
pādā nā'numanyantē । ayañca tēṣāmabhisandhiḥ—virōdhidarśanēna hya-
numānaṁ bādhitaviṣayaṁ bhavati । yayā vahnēruṣṇatvadarśanēna śaityānumā-
nam । yadi tu vahnirapi śītōṣṇasvabhāvō bhavatīti sambhāvyēta, tadā
śaityānumānasyā'pi bādhitaviṣayatvaṁ na bhavēdēva । virōdhaśca siddha-
vastvāśrayō bhavati, ēkasya tadatadrūpāsambhavāt । kāryantu śāstrārthī-
bhūtamēkamapi prayōgabhēdōpapāditaviruddhānēkasādhanakaṁ dr̥ṣṭamēva । yathā
uditānuditahōmaṣōḍaśigrahaṇādisādhyam । atō'tra kārya-
viṣayatvēna sarvavēṣṭanasparśaśāstrayōrvirādhābhāvādabādhitaviṣayamanumāna-
mutpadyata ēvēti ।</p>
<p>athōcyatē—uditānuditahōmaṣōḍaśigrahaṇāgrahaṇādīnāṁ yuga-
padupasthitērvāśabdārthaṁ vikalpamantarbhāvya pākṣika ēvā'nvayaḥ śāstrā-
<pb n="070"/>
rthībhūtē kāryē svīkriyata ityavirōdhō yukta ēva । iha tu prathamāva-
gataniṣpratipakṣaśrautasparśanēnaiva sakalajyōtiṣṭōmaprayōgavyāptērnirviṣayaṁ
sarvavēṣṭanaṁ bādhyata ēvēti ।</p>
<p>tadayuktam; tathāhi—kēyaṁ yugapadupasthitiḥ ? yadyēkajñānaviṣaya-
tvam, tanna; adhyayanakramēṇōditānuditahōmaśrutyōrapi bhinnajñāna-
viṣayatvāt । nā'pyēkadōbhayaviṣayajñānatvam, jñānayaugapadyaniṣēdhāt ।
nā'pyēkaviniyōgaśāstraviṣayatvam, uditānuditahōmaśāstrayōrbhinna-
tvāt । athaikaprayōgaśāstraviṣayatvam, tadatrā'pi samānam । lōkā-
cāraparyantanirīkṣaṇapravr̥ttaṁ hi prayōgaśāstraṁ smārtamēvā'rthaṁ pariha-
ratīti bālajalpanam ।</p>
<p>atha yugapadupasthitapramāṇāpanītatvamabhimatam, iha tu jaghanyapra-
māṇōpasthitaṁ virōdhibhūtaṁ sarvavēṣṭanaṁ bādhyata ēvēti । tanna; asambha-
vē hi balavatā durbalaṁ bādhyatē । itarathā pratyakṣāvagatajalasambandhinaḥ
parvatasya dhūmānumitadhūmadhvajasambandhabādhanaprasaṅgāt ।</p>
<p>atha satyapyēkaparvatāvayavitvē'vayavabhēdēna vyavasthāsambhavā-
dabādhaḥ, tathā'trā'pi prayōgabhēdēna vyavasthāsambhavānnā'nupa-
pannam । tathā yadapyagrapravr̥ttatvātsparśanaśāstraṁ sakalaprayōgavyāpaka-
muktam ।</p>
<pb n="071"/>
<p>tadapyayuktam; tathāhi—na tāvatsparśanaśāstramēva sakalaprayō-
gavyāpitvamabhidhattē । na cā'nabhihitamapi śāstrasvabhāvādēvā'vāpyatē,
yavavrīhiśāstrayōrapi sakalaprayōgavyāpitvēna miśritānuṣṭhāna sa-
ṅgāt । kintu niṣpratipakṣaśāstrasvabhāvō'yaṁ vaktavyaḥ । sa ca prati-
patrā niṣpratipakṣatvāvadhāraṇapurassara ēvā'vadhāraṇīyaḥ । na ca para-
sparaviruddhārthānēkaśrutidarśinaḥ sparśanaśāstraśravaṇamātrēṇa niṣpratipa-
kṣatvāvadhāraṇaṁ sambhavati । tēna niṣpratipakṣatvāvadhāraṇapravr̥ttasyaiva ni-
rūpitavēdamūlamanvādipraṇītānanyathāsiddhasarvavēṣṭanasmr̥tidarśanō niṣpra-
tipakṣatvāvadhāraṇāsambhavāt na sarvaprayōgavyāpitvāvadhāraṇasambhava iti
yatkiñcidētat ।</p>
<p>athaivamabhidhīyēta—bhavēdētadēvam, yadyananyathāsiddhāḥ smr̥tayō
bhavēyuḥ । nyāyābhāsamūlā api hi tā nirantaraṁ dr̥śyanta ēva । yathā
“adhītya snāyāt” “aṅgaṁ vā samabhivyāhārādi” tyēvamādayaḥ । atra
hyadhyayanavidhērarthajñānaparyantatvēnā'dhyayanānantaraṁ snānasyā'dhyayanavi-
dhiviruddhatvādadhyayanavidhipūrvapakṣanyāyamūlatvamēva । ēvaṁ “pitr̥yajñaḥ
svakālatvādi” (jai. sū. 4. 3. 28) ityatra caturthādhyāyā-
dhikaraṇē piṇḍapitr̥yajñasya viśvajidādivatphalakalpanayā sva-
tantrādhikārasyāktatvādyadētaddarśakarmāṅgatvasmaraṇaṁ tadapi pūrvapakṣanyā-
yamūlamēva । atō nyāyābhāsamūlatvasyā'pi sambhavātsamprati
<pb n="072"/>
virādhē smr̥tayō bādhyanta ēvēti na bādhitaviṣayamanumānamutpa-
dyata iti ।</p>
<p>naitat; dvayōrapi śrutimūlatvāt । tathā hi-brahmacāriṇō hyasnā-
nādiniyamā vihitaḥ । sa cā'vadhisāpēkṣaḥ । tasya smr̥tikārairaya-
mavadhirupadarśitaḥ “adhītya snāyādi” ti । adhītyētyadhipūrvasyēṇ
dhātōḥ prayōgaḥ । tēnā'yamarthaḥ—adhyayanavidhyarthamarthajñānaṁ niṣpādya
snānaṁ kuryādityadhyayanavidhimūlatvamēvā'syāḥ smr̥tēḥ । taduktam—</p>
<lg>
<l>ihā snānādiniyamō yaḥ kr̥tō brahmacāriṇaḥ ।</l>
<l>avadhitvamanāśritya sō'vasānamapēkṣatē ।।</l>
</lg>
<lg>
<l>tatō'pēkṣāvaśātsnānamasnānādinivartanam ।</l>
<l>virōdhasāhacaryābhyāṁ dr̥ṣṭārthatvēna lakṣayēt ।। iti ।।</l>
</lg>
<p>(ślō. vā. pr̥. 33 cau. saṁ.)</p>
<p>tathā—</p>
<lg>
<l>granthagrahaṇamātrē ca kr̥tē snānaṁ virudhyatē ।</l>
<l>adhītyētyadhigamyēti vyākhyānē tvavirōdhitā ।। iti ।।</l>
</lg>
<p>(ślō. vā. pr̥. 32 cau. saṁ.)</p>
<p>yattu nyāyābhāsamūlatvamuktam, tadyathābhāṣyamiti mantavyam ।
<pb n="073"/>
tathā “tulyassarvēṣāṁ paśuvidhiḥ prakaraṇāviśēṣāt” itivat “aṅgaṁ vā
samabhivyāhārādi”tyapi vyākhyēyam ।</p>
<p>tadayamarthaḥ—darśākhyakarmāṅgaṁ pitr̥yajñassyādyadi tēnā'sya samabhi-
vyāhārō bhavēt । na cā'sya karmaṇā samabhivyāhāraḥ, “amāvasyā-
yāmaparāhṇē piṇḍapitr̥yajñēna carantī” ti mukhyakālavacanatvādamāvā-
syāśabdasya kālasabhivyāhārō'yamiti, tēnaitacchrutimūlatvamēvā'syā-
ssmr̥tērapīti na kiñcidanupapannam ।</p>
<p>idantu sakalamabhyupētyavādēnōktam । paramārthatastvarthāpattirēvē-
yam । na hi aṣṭakādismr̥timūlabhūtā api śrutayō'numānagamyāḥ ।
tatpratibaddhaliṅgaviśēṣādarśanāt । yathā cā'ṣṭakādiviṣayiṇī smr̥tiḥ
śrutiṁ vinā'nupapadyamānā śrutiṁ kalpayati, tathēyamapīti na tatō bhidyatē ।
na cā'rthāpattēranyathāpyupapattyā anyathaivōpapattivyatiriktaṁ dūṣaṇāntaraṁ
sambhavati ।</p>
<p>na cēha tadastīti pūrvādhikaraṇa ēvōktam । na ca dūṣaṇadvaya-
rahitamanupapadyamānaṁ na bhavati, tadupapādakaviṣayaśca vicārō bhavatī-
tyutprēkṣitumapi śakyam । taduktam—</p>
<lg>
<l>smr̥tyā śrutiryā parikalpyatē'smin
liṅgādibhiryā viniyōjikā ca ।</l>
<pb n="074"/>
<l>phalādibhiryatparipūraṇaṁ ca
sambandhadr̥ktatra na kācidasti ।। iti ।।</l>
</lg>
<p>(ślō. vā. pr̥. 472. cau. saṁ.)</p>
<p>atō na śrutyā smr̥tirbādhyata iti siddham ।</p>
<p>sūtrantu—pūrvādhikaraṇaśēṣatayā vēdaviruddhabuddhādismr̥tiviṣaya-
mēva vyākhyēyam । taduktam—</p>
<lg>
<l>trayīmārgasya siddhasya yē hyatyantavirōdhinaḥ ।</l>
<l>anirākr̥tya tānsarvān dharmaśuddhirna labhyatē ।। iti ।।</l>
</lg>
<p>(taṁ. vā. 1. 3. 2. pr̥. 194)</p>
<lg>
<l>tēna pratyakṣayā śrutyā virōdhigranthakāriṇām ।</l>
<l>gahiṁtācarita/?/ṇāṁ ca granthapramāṇyabādhanam ।। iti ।।</l>
</lg>
<p>(taṁ. vā. 1. 3. 2. pr̥. 195)</p>
<p>yattu“vaisarjanahōmīyaṁ vāsō'dhvaryurguhṇātī”tyādismr̥tīnāṁ lōbhamūla-
tvādaprāmāṇyamuktam, tadasambaddham; avigatiśiṣṭācārōpagr̥hītāyāḥ
smr̥tēḥ śiṣṭācārānumitaśrutimūlatvēnaiva prāmāṇyōpapattēḥ । nanu lābhā-
diśūnyō hi śiṣṭācāraḥ pramāṇamityanantarādhikaraṇa ēva vakṣyatē । atra
<pb n="075"/>
tu lōbhasyaiva sambhāvitatvāt kathaṁ śrutyanumānamiti । maivam; syā-
dēvaṁ yadyadhvaryōrācāraḥ pramāṇamiti vadāmaḥ । kintarhi ? yajamānasya ।
na cā'dhvaryuṇā lōbhataḥ pravartitō'pi paramaprāmāṇikō yajamānō mūla-
pramāṇagavēṣaṇamantarēṇa pravartatē । sa cā'dyayāvadācārastathaivā'vigī-
taḥ parāparaprāmāṇikairanuṣṭhīyamānassamastīti śakyatē vaktum । yathā
tathā sambhāvanāmātrēṇā'prāmāṇyē tu kutra kiṁ sambhāvayituṁ na
śakyatē । taduktam—</p>
<lg>
<l>rāgadvēṣamadōnmādapramādālasyapūrvatāḥ ।</l>
<l>kva vā nōtprēkṣituṁ śakyāḥ smr̥tyaprāmāṇyahētavaḥ ।। iti ।।</l>
</lg>
<p>(taṁ. vā. 1. 3. 3. pr̥. 171)</p>
<p>tasmādēvamādismr̥tīnāmapi śiṣṭaparigr̥hātānāṁ prāmāṇyamēvēti ।</p>
<p>sūtrantu—pūrvavadēva bauddhādismr̥tiviṣayaṁ vyākhyēyamiti ।।</p>
<trailer>iti tr̥tīyaṁ dr̥ṣṭamūlakasmr̥tyaprāmāṇyādhikaraṇam ।।</trailer>
<pb n="076"/>
<head>atha caturthaṁ śiṣṭākōpādhikaraṇam ।।</head>
<sutra>śiṣṭākōpē'viruddhamiti cēt ।।</sutra>
<head>viṣayasaṁśayau</head>
<p>“ācāntēna karma kartavyam” “yajñōpavītinā karma kartavyam”
“dakṣiṇācārēṇa karma kartavyam” ityēvaṁlakṣaṇakānyudāharaṇāni ।
kimētāni śrutiviruddhāni na kartavyāni ? utā'viruddhāni kāryāṇi
vā ? iti ।</p>
<head>prabhākaramatēna viṣayasaṁśayapūrvapakṣasiddhāntāḥ</head>
<p>atra prabhākarēṇa saṅgatilōbhāditthaṁ saṁśayō darśitaḥ—kiṁ
“vēdaṁ kr̥tvā vēdiṁ karōti” ityādipratyakṣaśrutipratipāditakramavirō-
dhēna madhyē kṣutādinimittācamanādismr̥tērvirōdhādhikaraṇanyāyēnā'
prāmāṇyam । tataśca tadēkavākyatāpannaṁ prayōgaśāstramapi apramāṇam ।
atha vā'ṣṭakādismr̥tivatpratyakṣavēdavirōdhābhāvātsmr̥tyadhikaraṇanyā-
yēnā''camanādismr̥tērvēdamūlatvēna prāmāṇyam । tataśca tadēkavākyatā-
pannasya prayōgaśāstrasya prāmāṇyamiti । pūrvapakṣasiddhāntayuktayastu
yathābhāṣyamēvēti ।</p>
<pb n="077"/>
<head>prabhākaramatadūṣaṇam</head>
<p>tadidamayuktam—smr̥tyadhikaraṇōktasaṅgatidūṣaṇēnaiva gatatvāt ।
yathā hi tatra pauruṣēyamanvādivākyasyā'pūrvakāryānabhidhāyinō'pūrva-
kāryābhidhāyinā vēdavākyēna sahaikatātparyābhāvēnaikavākyatvābhāvā-
nmanvādismr̥tyapramāṇyē'pi na “yāṁ janā” mantrasyā'prāmāṇyam, tathē-
hācamanādismr̥tyaprāmāṇyē'pi na prayōgaśāstrasyā'prāmāṇyamiti ya-
tkiñcidēvaitaditi, yathābhāṣyamēva tāvadadhikaraṇaṁ varṇyatē ।</p>
<head>bhāṣyakāramatēna saṅgatisaṁśayau</head>
<p>pūrvaṁ hi smr̥tyadhikaraṇavirōdhādhikaraṇayōrvēdāvirōdhē virōdhē
ca kratvarthapuruṣārthasādhāraṇamēva prāmāṇyamaprāmāṇyañca pratipāditam ।
idānīṁ kratvarthānāmēvā''camanādismr̥tīnāṁ kiṁ virōdhādhikaraṇanyā-
yaviṣayatvaṁ, tataścā'prāmāṇyam ? uta smr̥tyadhikaraṇanyāyaviṣayatvaṁ,
tataśca prāmāṇyam ? iti viṣayavyāptyarthamēvā'dhikāśaṅkānirākaraṇāya
nyāyāntaraṁ prastūyatē ।</p>
<head>bhāṣyakāramatēna pūrvapakṣaḥ</head>
<p>tatra smr̥tipratipāditaudumbarīsarvavēṣṭanē sati śrutivihitasya spa-
rśanasyā'sambhavādbhavatu sarvavēṣṭanasya śrutiviruddhatvam, iha tu smārtā-
<pb n="078"/>
camanādipravēśē'pi śruti “śiṣṭasya”śrutivihitasya kasyacit “a-
kōpāt” abādhāt na śrutiviruddhatvamācamanādismr̥tīnāmiti siddhā-
ntēnōpakramya pūrvapakṣaṁ gr̥hṇāti—</p>
<sutra>na śāstraparimāṇatvāt ।।</sutra>
<p>atrā'yaṁ pūrvapakṣiṇō'bhisandhiḥ—kratvarthāḥ khalvācamanādi-
padārthāḥ śrautakramēyattākālabādhēnaiva kratumanupraviśanti । tathāhi—
“vēdaṁ kr̥tvā vēdiṁ karōti” iti śrutyavagataḥ kramaḥ kṣutādinimittānā-
mācamanādīnāṁ madhyanivēśē bādhitō bhavēt । tathā yāvantaḥ padārthāḥ
kratvarthatayā śrutivihitāstēṣāmiyattā tadadhikasmārtācamanādinivēśē
bādhitā syāt । ēvaṁ prayōgavidhibādhitasya pradhānapratyāsattirūpa-
sya prāśubhāvātmakasyā'pi kālasya vilambahētusmārtācamanādipra-
vēśēna bādha upasampadyēta । taduktam—</p>
<lg>
<l>śāstrēṇa hi padārthānāṁ parimāṇaṁ tridhā gatam ।</l>
<l>kramēyatāśunirmāṇarūpaṁ tadiha bādhyatē ।।</l>
</lg>
<p>(taṁ. vā. 1. 3. 3. pr̥. 197)</p>
<p>ataḥ śrutirūpaśāstrēṇaivā'nuṣṭhēyapadārtaparimāṇasya kr̥tatvāt ta-
<pb n="079"/>
dadhikasmārtapadārthapravēśē sati virōdha ēvēti virōdhādhika-
raṇanyāyaviṣayatvamēvā''camanādismr̥tīnāmityēvaṁ prāptē abhidhī-
yatē—</p>
<sutra>api vā kāraṇāgrahaṇē prayuktāni pratīyēran ।।</sutra>
<head>bhāṣyakāramatēna siddhāntaḥ</head>
<p>ayamabhiprāyaḥ-bhavēdēvaṁ yadi smārtācamanādipadārthapravēśē śruti-
pratipāditārthavirōdhī bhavēt । kramādayō hi prayōgōpakaraṇabhūtāḥ pra-
yōgavidhyapēkṣayā prayōgāvasthāyāmēva sambadhyantē । prayōgavidhiścāpūrva-
siddhēranirjñātōpāyaparimāṇatvēna śrutēḥ prabhr̥ti sambhavadvēdamūlasmr̥tyā-
cāraparyantamapūrvasādhanaṁ pratīkṣamāṇastatpratipāditaṁ padārthajātaṁ parigr̥hya
tadanuguṇamēva kramēyattāśunirmāṇaṁ parikalpya prayōgaṁ vidadhāti, na
tvagrata ēva śrautapadārthamātramēva gr̥hītvā kramādikaṁ kalpayati,
yēna paścādbhāvinā smārtācamanādipadārthēna virudhyēta । kiñcā'naṅgaṁ
tulyakakṣyaṁ vyavadhākaṁ bhavati । iha tu kṣutādinimittaṁ kartr̥śucitvā-
pādamācamanaṁ sakalapadārthāṅgamēva । tēnā'nācāntēna kr̥tā vēdirēva
viguṇī bhavēt । ācāntēna tu kr̥tā vēdirēva saguṇībhavatīti na
tēna vyavadhānam । taduktam—</p>
<pb n="080"/>
<lg>
<l>vēdirēva hmanācamya kurbatō viguṇī bhavēt ।</l>
<l>tāmēva saguṇāṁ kartuṁ śudhyā na vyavadhāsyatē ।।</l>
</lg>
<p>(taṁ. vā. 1. 3. 3. pr̥. 200)</p>
<p>atō virōdhābhāvātsmr̥tyadhikaraṇanyāyaviṣayatvamēvā''camanā-
dismr̥tīnāmiti ।</p>
<p>prayōjanaṁ pūrvapakṣē-smārtapadārthahānam, siddhāntē tūpādānamiti ।</p>
<p>sūtrantu—smr̥tikāraiḥ praṇītānyētāni lōbhādi “kāraṇāgrahaṇē”
pramāṇānīti “pratīyēran” ।</p>
<head>vārtikakāramatam</head>
<p>tadētadyathābhāṣyamadhikaraṇaṁ vārtikakārapādā nā'numanyantē, pūrva-
mēva virōdhē satyapi smr̥tiprāmāṇyapratipādanēnā'sya vicārasyā'na-
vakāśatvāt । tēna smr̥tyadhikaraṇasyaivā'yaṁ kr̥tsnaḥ prapañcaḥ । tathā
hi—“dharmasya śabdamūlatvādaśabdamanapēkṣyaṁ syāt” (jai. sū. 1. 3. 1)
ityētēna smr̥tyācārayōrēvā'vidyamānavēdaśabdatvādanādaraṇīyatvēna
pūrvapakṣaṁ kr̥tvā “api vā kartr̥sāmānyātpramāṇamanumānaṁ syāt” (jai.
sū. 1. 3. 2) ityanumitavēdamūlatvēna prāmāṇyamiti siddhāntitam ।</p>
<pb n="081"/>
<head>bauddhagranthānāmaprāmāṇyanirūpaṇam</head>
<p>tatra smr̥tiprāmāṇyē sati bauddhādismr̥tīnāmapi prāmāṇyamityā-
śaṅkya “virōdhē tvanapēkṣaṁ syādasati hyanumānaṁ” (jai. sū. 1. 3. 3.)
ityanēna vēdāviruddhasmr̥tīnāmēva prāmāṇyamityuktam । idānīṁ yattarhi
vēdāviruddhaṁ bauddhādismr̥tivacanaṁ na śiṣṭān kōpayati vihārārāmama-
ṇḍalōkaraṇavairāgyadhyānābhyāsāhiṁsāsatyavacanadamadānadayādiviṣayaṁ,
tattarhi pramāṇamityāśaṅkyatē “śiṣṭākōpē'viruddhami”ti ।</p>
<p>atrōttaram—“na śāstraparimāṇatvāt” । parimitānyēva hi dharmaśā-
strāṇi caturdaśavidyāsthānāni vēdavyavahāribhirmanvādibhiḥ parigr̥hī-
tāni । taduktam—</p>
<lg>
<l>aṅgāni vēdāśvatvārō mīmāṁsānyāyavistaraḥ ।</l>
<l>dharmaśāstraṁ purāṇañca vidyā hyētāścaturdaśa ।। iti ।।</l>
</lg>
<p>tēnaitānyēva paraṁ dharmaṁ prati pramāṇāni । buddhādismr̥tivacanantu
ghuṇākṣaranyāyēna vēdāviruddhamapīdānīntananirūpitāptavacanamivā'pramā-
ṇamiti ।</p>
<head>vārtikakāramatēna sadācāraprāmāṇyanirūpaṇam</head>
<p>ēvaṁ smr̥tiviṣayasakalaśaṅkānirāsē satīdānīṁ śiṣṭācāragatā-
śaṅkā “api vā”ityanēna sūtrēṇa nirasyatē ।</p>
<pb n="082"/>
<head>pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ-yathā buddhādismr̥tīnāṁ vēda-
saṁvādinīnāmapi bahutaravēdaviruddhasmr̥timiśritatvādaprāmāṇyam, tathā
śiṣṭācārasyā'pi bahutaravēdaviruddhāhicchatrabrāhmaṇīmadyapānādidu-
rācāramiśritatvēna na vēdānumānadvārēṇa prāmāṇyam । kiñca itarēta-
rāśrayāt śiṣṭācāratvamapyaśakyanirūpaṇamēva । taduktam—</p>
<lg>
<l>kē śiṣṭā yē sadācārāḥ sadācārāśca tatkr̥tāḥ ।</l>
<l>itītarētarādhīnanirṇayatvādanirṇayaḥ ।। iti ।।</l>
</lg>
<p>(taṁ. vā. 1. 3. 3. pr̥. 204)</p>
<p>nanu—</p>
<lg>
<l>surā vai malamannānāṁ pāpmā ca malamucyatē ।</l>
<l>tasmādbrāhmaṇarājanyau vaiśyaśca na surāṁ pibēt ।।</l>
</lg>
<p>(manu. a. 11. ślō. 93.)</p>
<p>ityēvamādivacanairhi surāpānaṁ pratiṣiddham । tacca liṅganirdē-
śātpuruṣāṇāmēva pratiṣiddham, na tu strīṇāmapi । na caivaṁ sati
‘brāhmaṇaṁ na hanyādi’ tyatrā'pi puṁsa ēva brāhmaṇasya hananaṁ pratiṣi-
ddham, na striyā iti vaktavyam । hananapratiṣēdhē karmabhūtasya brāhmaṇa-
<pb n="083"/>
syōddēśyatvēna liṅgasyā'vivakṣitatvāt । tathā hyubhayathā tatra vā-
kyārthaḥ sambhāvyatē—niṣēdharūpō vidhirūpō vā । tatra niṣēdharūpē
vākyārthē krōdhādinimittabrāhmaṇahananakartavyatāmanūdya tadviṣayō naña-
rthaḥ pratipādyatē—yadbrāhmaṇahananaṁ kuryāttannēti । yasya tu sarvatraika-
rūpavākyārthalōbhēna ‘brāhmaṇaṁ na hanyādi’ tyatrā'pi vidhirūpa ēva
vākyārtha ityabhimatam, tasyā'pi rāgataḥprāptahananānuvādēna nañartha
ēva vidhīyatē—‘yadbrāhmaṇahananaṁ tanna kuryādi’ti । tēnōbhayathā'
pi brāhmaṇasyōddēśyatvāttadgataviśēṣaṇānāmavivakṣitatvamēva ।</p>
<p>ayaṁ ca vidhipakṣō vārtikakārapādaiḥ sambhāvanāmātrēṇōpanyastō
vicārāsahatvāt । tathā hi-pravartakaśśabdavyāpārō vidhirityucyatē ।
pravr̥ttiśca sarvatra kriyāviṣayiṇī । tatkathamakriyārūpasya nañarthasya
vidhēyatvam ? kathañca pravr̥ttiphalasya vidhērnivr̥ttiphalatvam ?</p>
<p>athōcyēta niṣēdhō vidhīyata iti nañarthaviṣayiṇī bhāvanaiva
vidhīyatē । tēnā'trā'pi vidhēḥ kriyāviṣayatvamēva । tasyāṁ ca bhā-
vanāyāṁ vidhēḥ pravartakatvātpravartakatvamapyavyāhatam । saiva ca naña-
rthaviṣayabhāvanāyāṁ pravr̥ttiḥ pūrvasaṅkalpaviparītatvānnivr̥ttirityucyatē ।
nivartakatvamapi pūrvasaṅkalpaviparītapravr̥ttijanakatvamēva, na tvarthāntaram ।
atō niṣēdhavidhirēvēti ।</p>
<pb n="084"/>
<p>tadayuktam; nañarthasya bhāvanāviṣayatvāsambhavāt । bhāvanāni-
ṣpādyaṁ hi bhāvanāviṣayaḥ । na hanyādityatra tu nañarthō niṣēdhyahana-
nakriyāprāgabhāvaḥ । na cā'sau bhāvanāniṣpādyaḥ । kiñca bhāvyōtpā-
danā hi bhāvanā । sā ca vidhyavaruddhā samīhitamēva bhāvyaṁ gr̥hṇāti ।
viṣayamapi tadēva svīkurutē, yatsamīhitōpāyarūpam । na cā'tra niṣēdha-
vidhau samīhitaṁ kiñcidbhāvyamasti । na cā'bhāvarūpasya nañarthasyā-
'pi tadupāyatvaṁ sambhavatīti yatkiñcidētat ।</p>
<p>yattu prabhākarēṇa nivr̥ttirnañartha ityabhyupagamya nañarthasya vidhēya-
yatvamuktam, tadapi nivr̥ttērakriyārūpatvādēva tāvadanupapannam । kiñcā-
''khyātāntarasambaddhasya nañō nivr̥ttyarthatvānavagatērvidhisambandhādēva
tadarthasya nivr̥ttirūpatvaṁ vaktavyam । tathā ca vidhisambandhānnañarthasya
nivr̥ttirūpatvaṁ, nivr̥ttitvē ca sati vidhēyatvamiti vaktavyamitītarēta-
rāśrayatvamityētadapi yatkiñciditi ।</p>
<p>nanu niṣēdhapakṣō'pyanupapanna ēva । ēṣā hi tatra vacanavyaktiḥ-
‘yadbrāhmaṇahananaṁ kuryāttannē’ti । vidhirapyatra rāgataḥ prāptō'nuvādya-
kōṭiniviṣṭaḥ । na caitatsambhavati । yataśśabdavyāpārarūpō vidhiḥ
sa kathaṁ rāgatō labhyatē । tathā vidhyanuvādayōḥ parasparaviruddhatvā-
dvidhiranūdyata ityētadapi vyāhatam । kiñcābhāvavacanatā'nyavacanatā
<pb n="085"/>
virōdhivacanatā vā nañśabdasyā'vagatā । niṣēdhavacanatāyāntu
śaktyantarakalpanā'pi prasajyēta । tathā satyēkasyaivā'khaṇḍasya nañ-
śabdasya pratyayasambandhalabhya ēvā'rthō'dhyārōpaṇīyaḥ svātmanyēva na
kuryāditi, taccā'nupapannamiti ।</p>
<p>ucyatē—nā'tra vidhirasti, kintu vidhyabhidhānasamarthō liṅ-
śabdō nañarthasya vidhiviṣayatvāsambhavāt tatsambandhayōgyaṁ vidhiphalaṁ
kuryāmityanāgatapravr̥ttisaṅkalparūpamarthaṁ lakṣayati, gaṅgāśabda iva
tīra/?/ । sa ca rāgataḥ prāptatvādanuvādyakōṭiniviṣṭa ēva । nañ-
śabdō'pyatra na sākṣānniṣēdhavacanaḥ, kintarhi virōdhivacana ēva vidhi-
pratyayasambaddhastatpratipādyaṁ kuryāmityanāgatapravr̥ttisaṅkalpavirōdhinaṁ na
kuryāmiti pratyayamādadhānō niṣēdhakō bhavatīti na nañaḥ śaktyantara-
kalpanam । nā'pi svātmanyēva na kuryādityadhyārōpaṇamiti niṣēdha-
rūpa ēva vākyārthō yuktaḥ ।</p>
<p>anyathā vā niṣēdhasya vākyārthatvaṁ varṇayāmaḥ—nā'tra nañśa-
bdasya vidhiśabdalakṣitānāgatapravr̥ttisaṅkalpavirōdhiparatayā niṣēdha-
katvam, kintu liṅādividhiśabdō hi pravartanārūpaṁ vidhimācaṣṭē ।
tatsamabhivyāhr̥taśca nañśabdaḥ tadviparītamarthaṁ nivartanārūpamabhidhattē,
dharmaśabdasamabhivyāhr̥ta iva tadviparītamadharmam । yathā ca pravartanā pravr̥-
<pb n="086"/>
ttiviṣayasya sukhaphalatvaṁ bōdhayantīcchōpahāradvārēṇa pravartayati, tathā
nivartanā'pi nivr̥ttiviṣayasya duḥkhaphalatvaṁ bōdayantī dvēṣōpahāradvārēṇa
nivartayatīti niṣēdhārthaḥ । na cā'khyātayōginō nañśabdasya
niṣēdhavacanatvamēva prasiddham, virōdhivacanatvaṁ tu kutaḥ ? maivam; ni-
ṣēdhavacanatvē śaktyantarakalpanāprasaṅgāt । kintūktanyāyēna virōdhi-
vacanasyaiva sata ākhyātayōgēna nivr̥ttiphalatvānniṣēdhakatvam, na tu
niṣēdhavācakatvamiti ।</p>
<p>nanu kā punariha nivartanā ? ucyatē-pravartanāviparītā hi niva-
rtanā । pravartanā cēṣṭōpāyatā vā uddiṣṭapuruṣapravr̥ttiśabdavyāpārō vā ।
tatra yadā iṣṭōpāyatā pravartanā, tadā'niṣṭōpāyatā nivartanā । yadā
cōddiṣṭapuruṣapravr̥ttiḥ śabdavyāpāraḥ pravartanā, tadōddiṣṭapuruṣanivr̥ttiḥ
śabdavyāpāra ēva nivartanēti nā'nupapannam । kintvasmin pakṣē vi-
dhyākhyātasamabhivyāhr̥tasyaiva nañō nivartanārūpaniṣēdhārthatvādvacanavya-
ktirniṣēdhavidhivādivadēva ‘yadbrāhmaṇahananaṁ tanna kuryādi’ti । tada-
trā'pi rāgataḥ prāptaṁ brāhmaṇahananamuddiśya nivartanārūpaniṣēdhōpadēśā-
duddaśyabhūtasya brāhmaṇasya liṅgādikamavivakṣitamēvēti । taduktam—</p>
<lg>
<l>sarvathā brāhmaṇōddēśānnēha mucyāmahē vayam ।</l>
<l>na cōddiṣṭasya śakyētē liṅgasaṁkhyē vivakṣitum ।। iti ।।</l>
</lg>
<p>(taṁ. vā. 1. 3. 3. pr̥. 212. pū. saṁ.)</p>
<pb n="087"/>
<p>surāpānē tu “brāhmaṇō na surāṁ pibēdi”ti brāhmaṇasya kartr̥tvē-
nōpādānāt upādēyasya ca “paśunā yajētē”tivalliṅgasyā'pi viva-
kṣitatvādāhicchatrabrāhmaṇīnāṁ surāpānasyā'niṣiddhatvānna durācā-
ratvam । taduktam—</p>
<lg>
<l>tataścā'pratiṣiddhatvānnaiva strīṇāṁ virudhyatē ।</l>
<l>surāpānamahicchatrabrāhmaṇyastēna kurvatē ।। iti ।।</l>
</lg>
<p>(taṁ. vā. 1. 3. 3. pr̥. 212.)</p>
<p>atrōcyatē-vidhēyaviśēṣaṇaṁ hi vivakṣitaṁ bhavati, yatā vidhēya-
syā'pūrvavacchabdaikavēdyasya yāvadupāttaviśēṣaṇagrahaṇēna viśiṣṭavidhēya-
pratītiparyavasānē satyanyataraparityāgakāraṇābhāvāttathābhūtamēva vidhēyaṁ
vidhirvivakṣati । anuvādyantu nā'pūrvavacchabdavēdyam, kintu tatra
vidhēyaṁ vidhātuṁ yathājñātamēva śabdēnōpasthāpyatē । tasya yēna kēnaci-
dupalakṣaṇēna yathājñātasyōpasthitau satyāṁ vidhēyārōpitavyāpārō vi-
dhirnānuvādārthaṁ viśēṣaṇāntaraṁ vivakṣitumutsahatē, anākāṅkṣita-
tvāt । nā'pi vidhānārtham, vidhyāvr̥ttilakṣaṇavākyabhēdaprasaṅgāt ।</p>
<p>yatra punaranuvādyasyā'pi viśēṣaṇavivakṣāmantarēṇōddēśyatvamēva
na sambhavati, tadasambhavē ca vidhiravasīdan viśēṣaṇamapyākāṅkṣati,
tatrā'nuvādyaviśēṣaṇamapi vivakṣitamēva । yathā-“yasyōbhayaṁ havirārti-
<pb n="088"/>
mārcchēt” (tai. brā. 3. 7. 1.) ityatrōktam—“mr̥ṣyāmahē haviṣāṁ
viśēṣaṇaṁ” (śā. bhā. 6. 4. 6. sū. 23.) iti, na tvanyatra । tē/?/na
vivakṣāyāṁ sarvatra vidhyapēkṣaiva kāraṇam, avivakṣāyāṁ ca
tadanapēkṣaiya । upādēyatvōddēśyatvē tu prāyikē । taduktam—</p>
<lg>
<l>nōpādēyatvamēvaikaṁ vivakṣākāraṇaṁ matam ।</l>
<l>viśēṣaṇavivakṣāyāṁ kāraṇaṁ hi mahadvidhiḥ ।। iti ।।</l>
</lg>
<p>(taṁ. vā. 1. 3. 3. pr̥. 212)</p>
<p>tadatrā'pi ‘brāhmaṇō na surāṁ pibēdi’ ti rāgataḥ prāptabrāhmaṇaka-
rtr̥kasurāpānānuvādēna niṣēdhōpadēśāt, tasya ca jātimātrābhidhānēna
paryavasānānna liṅgādivivakṣēti strīṇāmapi surāpānaṁ niṣiddhamēvēti ।
kurvatē cāhicchatrabrāhmaṇyaḥ surāpānam । atō durācāramiśritatvā-
nnā''cāraḥ pramāṇamityēvaṁ prāptē abhidhīyatē—</p>
<sutra>api vā kāraṇāgrahaṇē prayuktāni pratīyēran ।</sutra>
<head>siddhāntaḥ</head>
<p>ayamabhiprāyaḥ-na hi sarvēṣāṁ śiṣṭakr̥tācārāṇāṁ dharmaprāmāṇyam,
kintarhi yēṣu dr̥ṣṭaṁ phalaṁ pravr̥ttikāraṇatvēna nā''śritaṁ, yē ca dharmabudhyā
kriyantē ta ēva pramāṇam । na hi mūlabhūtaṁ vēdamantarēṇa vēdavyavahā-
<pb n="089"/>
riṇāmēvaivaṁvidhācārō'yamanādiparamparāsiddhassambhavati । taduktam—</p>
<lg>
<l>dr̥ṣṭakāraṇahīnāni yāni karmāṇi sādhubhiḥ ।</l>
<l>prayuktāni pratīyēran dharmatvēnēha tānyapi ।।</l>
</lg>
<lg>
<l>śarīrasthitayē yāni sukhārthaṁ vā prayuñjatē ।</l>
<l>arthārthaṁ vā na tēṣvasti śiṣṭānāmēva dharmadhīḥ ।।</l>
</lg>
<lg>
<l>dharmatvēna prapannāni śiṣṭairyāni tu kānicit ।</l>
<l>vaidikaiḥ kartr̥sāmānyāttēṣāṁ dharmatvamiṣyatē ।। iti ।।</l>
</lg>
<p>(taṁ. vā. 1. 3. 3. pr̥. 215)</p>
<p>tēnāhicchatrabrāhmaṇīsurāpānādīnāṁ na dharmatvam, dr̥ṣṭakāraṇa-
syaiva rāgasya pravr̥ttihētutvāt । itaradurācārōdāharaṇāni ca vārtika-
ēva supariharāṇi ।</p>
<p>yadapi “kē śiṣṭāḥ yē sadācārāḥ sadācārāśca tatkr̥tā” itya-
nyōnyāśrayatvamuktam, tadapyayuktam; anyataḥ paricchēdasambhavāt ।
vēdavihitārthakriyākāritvaṁ hi śiṣṭatvam । tacca pratyakṣāvagatasmr̥tya-
numitavēdārthakriyākāritvēnā'grata ēvā'vagatamiti nā'nupapannam ।</p>
<p>prayōjanaṁ—pūrvapakṣē śiṣṭācāraviṣayāṇāṁ karmaṇāmananuṣṭhānam ।
siddhāntē tvanuṣṭhānamiti ।</p>
<pb n="090"/>
<p>sūtrantū—dr̥ṣṭaphalasya pravr̥tti“kāraṇatvāgrahaṇē” sati yāni dha-
rmatvēna “prayuktāni” tāni dharmapramāṇatvēna “pratīyēran” iti ।</p>
<head>iti sadācāraprāmāṇyanirūpaṇam</head>
<trailer>iti caturthaṁ śiṣṭākōpādhikaraṇam ।।</trailer>
<head>atha pañcamaṁ yavavarāhādhikaraṇam ।।</head>
<sutra>tēṣvadarśanādvirōdhasya samā vipratipattissyāt ।।</sutra>
<head>viṣayasaṁśayau</head>
<p>“yavamayaścaruḥ” “vārāhī upānahau” (mai. saṁ. 4. 4. 6)
“vaitasē kaṭē prājāpatyān sañcinōti” iti yavavarāhavētasaśabdān
samāmananti । tatra kēcit dīrghaśūkē yavaśabdaṁ prayuñjatē, kēcitpriya-
ṅguṣu । varāhaśabdaṁ kēcitsūkarē, kēcitkr̥ṣṇaśakunau । vētasaśabdaṁ kē-
cidvañjulē kēcijjambvām । tatrōbhayathā śabdārthāvagamādvikalpa iti ।</p>
<head>prabhākaramatēna pūrvōttarapakṣau</head>
<p>atra saṅgatilōbhātprabhākarēṇa bhāṣyakārīyō vikalpaśabdō'na-
dhyavasāyaparō vyākhyātaḥ । ēvaṁ hi manyatē—nirapēkṣaśāstradvayavi-
hitayārhi vrōhiyavayōrvikalpō bhavati । iha tu “yavamayaścarurbhavatī”tyē-
<pb n="091"/>
kamidaṁ vākyaṁ nānāvr̥ttaṁ dīrghaśūkapriyaṅgurūpōbhayārthavidhāyakaṁ sa-
mbhavati । āvr̥ttau ca vākyabhēdāpattiḥ । na caikasya mukhyatvamapara-
sya gauṇatvamiti nirdhārayituṁ śakyatē vinigamanāpramāṇābhāvāt ।
na ca vākyaśēṣō vinigamanāpramāṇam, “yavamayaścarurbhavati”ityatra vā-
kyaśēṣasyā'śravaṇāt । kintu bhāṣyakāramatē vāruṇaprāghāsikayavama-
yakarambhapātravidhiśēṣō'yamarthavādaḥ । vartikakāramatē tu yavamatībhi-
radbhiraudumbaryāḥ prōkṣaṇē vidhīyamānē “yatrā'nyā ōṣadhayō mlāya-
ntē athaitē mōdamānā ivōttiṣṭhantī”ti । (śa. brā. 3. 6. 1. 10)
tēna yasminnēvā'yaṁ śrūyatē, tasminnēva yāgē vākyaśēṣō'yaṁ yava-
śabdasya dīrghaśūkaparatvē vinigamanāpramāṇam, na tvanyatrā'pītyatō-
'trānadhyavasāyādaprāmāṇyamiti ।</p>
<head>prabhākaramatadūṣaṇam</head>
<p>tadayuktam; vakṣyamāṇapūrvapakṣanyāyēna vikalpēnaiva pramāṇyō-
papattāvaprāmāṇyāpādakasyā'nadhyavasāyasyā'sambhavāditi yatkiñci-
dētaditi yathābhāṣyamēva tāvadadhikaraṇaṁ prastūyatē ।</p>
<p>śrutivirōdhāvirōdhayōḥ smr̥tīnāmaprāmāṇyaṁ prāmāṇyañca nirū-
pyēdānīṁ dēśabhēdēnāryamlēcchayōrnānārthaviṣayaikaśabdaprayōgarūpācāra-
vipratipattau kathamiti nirūpyatē ।</p>
<pb n="092"/>
<head>bhāṣyakāramatēna pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yavavarāhavētasaśabdēṣu dēśa-
bhēdēna nānārthaprasiddhēṣūktanyāyēna vinigamanāpramāṇābhāvādvikalpa ē-
vēti । na ca yavādipadāvr̥ttirūpavākyabhēdaprasaṅgānna vikalpassa-
mbhavatīti vaktavyam । agatyā vākyabhēdasyā'pyadhyayanavidhyanuma-
tatvāt । yathā—“yasya havīṁṣi naśyēyurduṣyēyurapaharēyurvā''jyēna tā
dēvatāḥ parisaṁkhyāya yajētē”ti pratinimittamājyavidhyāvr̥ttirūpavā-
kyabhēdō'dhyayanavidhyanumata ēva । taduktam—</p>
<lg>
<l>gauṇē lākṣaṇikaṁ vā'pi vākyabhēdēna vāsvayam ।</l>
<l>vēdōyamāśrayatyarthaṁ kō nu taṁ pratikūlayēt ।। iti ।।</l>
</lg>
<p>(taṁ. vā. 1. 3. 4. pr̥. 223)</p>
<p>atō vikalpēnaiva pūrvapakṣō yukta ityēvaṁ prāptē'bhidhīyatē—</p>
<sutra>śāstrasthā vā tannimittatvāt ।।</sutra>
<head>bhāṣyakāramatēna siddhāntaḥ</head>
<p>ayamabhiprāyaḥ—bhavēdaṣṭadōṣaduṣṭō'pi vikalpō yadyubhayābhidhā-
na bhavēt । iha punaranyatarābhidhānēnaivā'nyatarasya sādr̥śyādgauṇyā-
<pb n="093"/>
śrāyaṇēna pratītyupapattau nōbhayābhidhānam, śaktidvayakalpanāpramā-
ṇābhāvāt । asti cā'nyatarābhidhānē satyanyatra gauṇatvanimitta-
m । yatassadr̥śastambāḥ priyaṅgavō dīrghaśūkāśca । na cā'nyatarābhi-
dhānē vinigamanāpramāṇaṁ nā'sti, vākyaśēṣasyaiva vinigamanāpramā-
ṇatvāt ।</p>
<p>nanu vākyaśēṣō yatra śrūyatē tatraiva vinigamanāpramāṇamityuktam ।
satyam; yatrā'kṣādipadasyēva nirūpitaivā'nēkatra śaktistatraiva । iha
vākyē kutrā'sya tātparyamiti sandēhē yatraiva vākyaśēṣaḥ śrūyatē tatraiva
vinigamanāpramāṇaṁ bhavati, iha punaśśaktikalpanāvasarē ēkatra śakti-
kalpanēnaivā'nyatra pratītiprayōgayōrupapattau śaktikalpanānirṇāyakatvamēva
vākyaśēṣasyēti nā'nupapannam । tathā “varāhaṁ gāvō'nudhāvanti” (mai.
saṁ. 1. 6. 3.) ityarthavādādvarāhaśabdasya paśuviśēṣābhidhānē । ēvaṁ
“apsujō vētasa” ityarthavādādvētasaśabdasya vr̥kṣaviśēṣābhidhānē ni-
rṇāyakatvamiti ।</p>
<p>prayōjanaṁ—yadi pūrvaḥ pakṣaḥ, tadā vikalpēnā'nuṣṭhānam, atha
siddhāntastadā dīrghaśūkādīnāmēvēti ।</p>
<p>sūtrantu—“śāstrasthā” prasiddhirbalīyasī anādiśāstra “ni-
mittatvādi”ti ।।</p>
<pb n="094"/>
<head>vārtikakāramatam</head>
<p>tadētadyathābhāṣyamadhikaraṇaṁ vārtikakārapādā nā'numanyantē ।
yavavarāhavētasaśabdēṣu sarvadēśēṣvabhidhānavipratipattyanupalambhāt । ta-
duktam—</p>
<lg>
<l>naivōcyantē kvaciddēśē yavaśrutyā priyaṅgavaḥ ।</l>
<l>jambūṁ na vētasaṁ prāhurvarāhaṁ naiva vāyasam ।। iti ।।</l>
</lg>
<p>(taṁ. vā. 1. 3. 4. pr̥. 218)</p>
<p>kiñca “sandigdhēṣu vākyaśēṣānnirṇaya” ityanēnaiva labhyamānatvā-
danupapanna ēvā'yaṁ vicāraḥ । taduktam—</p>
<lg>
<l>sandigdhēṣu ca sarvēṣu vākyaśēṣēṇa nirṇayam ।</l>
<l>vakṣyatyēva na tēnā'pi pr̥thakkāryā vicāraṇā ।। iti ।।</l>
</lg>
<p>(taṁ. vā. 1. 3. 4. pr̥. 218)</p>
<p>athōcyēta—na vayamudāharaṇabhēdādadhikaraṇabhēdaṁ brūmaḥ, kintu
pratipādyabhēdādēva । tathā hi-“aktāśśarkarā” (tai. vrā. 3. 12. 5.)
ityatra kimañjanasādhanamupādēyamityupādanagatasya sandēhasya “tējō
vai ghr̥tam” ityarthavādabalēna nirṇayaḥ kriyamāṇastadvākyagatāktapada-
syaiva kriyatē, na tu vākyantaragatasyā'ktapadasya । tēnōpādānasandēhē
<pb n="095"/>
samabhivyāhr̥tavidhyu śēvartipadagatasandēhanirṇāyakatvamēva vākyaśēṣa-
syēti tadadhikaraṇapratipādyam । iha punaḥ kimatra yavaśabdāsyā'bhi-
dhēyamityabhidhānasandēhē vākyaśēṣānnirṇayaḥ kriyamāṇō yāvadvākya-
gatayavaśabdagōcarāmēvā'bhidhānaśaktiṁ vyavasthāpayatīti pratipādyabhē-
dādadhikaraṇabhēdō yukta ēvēti ।</p>
<p>tadayuktam; nyāyatulyatvāt । tatrōpādānasandēhanirṇayē khalvayaṁ
nyāyaḥ, vidhistutyōssamānaviṣayatvāt stutyasyaiva vidhēyatvamiti ।
tathā'bhidhānasandēhē'pi dīrghaśūkastutidarśanāddīrghaśūkasyaiva vidhēya-
tvam । taccā'śābdasya na sambhavatītyanadhigatamukhyabhūtārthāntarasya
śabdasya vācakaśaktimēvālambyā'vatiṣṭhatē । sarvasyaiva saṁśayasyaika-
tarapakṣānugrāhinimittadarśanēnaiva nivartanīyatvāt । na cōdāharaṇabhē-
dēna kiñcidvailakṣaṇyē satyadhikaraṇabhēdō bhavati । tathā sati “ya-
smin prītiḥ puruṣasya tasya lipsārthalakṣaṇāvibhaktatvāt” (jai. sū.
4. 1. 2.) ityatrā'pi phalayāgayōḥ puruṣārthatvapratipādanē'vāntara-
hētuvailakṣaṇyādadhikaraṇabhēdaprasaṅgaḥ । svargasya hi puruṣārthatvaṁ svabhā-
vādēva, yāgasya tu tatsādhānatvēna ।</p>
<p>atha tatraikanyāyaviṣayatvam, tadēhā'pyupādānasandēhē stutisa-
mbandhamātrādēva ghr̥tādīnāṁ vidhēyatvanirṇayaḥ । abhidhānasandēhē tu
<pb n="096"/>
trikālanirastamukhyabhūtārthāntarādarśanānugr̥hītādēva stutisambandhā-
dabhidhēyaṁ niścitya vidhēyanirṇaya iti yatkiñci dētaditi । taduktam-</p>
<lg>
<l>tathā'pi nyāyatulyatvādyathā ghr̥taparigrahaḥ ।</l>
<l>vākyaśēṣāttathaiva syādyavādyarthavinirṇayaḥ ।। iti ।।</l>
</lg>
<p>(taṁ. vā. 1. 3. 4. pr̥. 219)</p>
<p>na caivaṁ priyaṅgāvapi prayōgadarśanādarthāpattyā tatrā'pi śaktiḥ
kalpanīyēti vaktavyam । yatastatsiddhinyāyēnaiva gauṇatvāśrayaṇēnaiva
priyaṅgau prayōgasyā'nyayā siddhatvēnā'rthāpattēḥ parikṣayāditi ।</p>
<head>vārtikakāramatēna pīlvadhikaraṇam</head>
<head>viṣayasaṁśayau</head>
<p>atō'nyathaitadadhikaraṇaṁ varṇyatē—avidyamānavākyaśēṣā ā-
ryamlēcchaprayōgavipratipattibhājaḥ pīlvādiśabdā ēvā'trādāhara-
ṇam । āryā hi pīluśabdaṁ vr̥kṣaviśēṣē prayuñjatē । tadāha gautamaḥ—
“pailavaudumbarau vaiśyasya daṇḍau” (gau. dha. 1. 33) iti । mlēcchā-
stu hastini । tatra sandēhaḥ—kiṁ dvayōrapi pīluśabdābhidhēyatvam ?
utā'nyatarasyā'bhidhēyatvaṁ anyatarasya gauṇatvamiti ?</p>
<pb n="097"/>
<head>pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—ubhāvētāvarthau pīluśabdātpra-
tīyētē । pratītiścōbhayatrā'pi śaktiṁ kalpayati, viśēṣābhāvāt । na
ca laukikaśabdārthavyavahārē āryamlēcchakr̥taḥ kaścidviśēṣō'sti ।
na hi ghaṭādijātīyēṣvāryā ēva paraṁ ghaṭaśabdaṁ prayuñjatē, na mlēcchā
iti śakyaṁ vaktum । tasmādēvaṁvidhēṣu śabdārthavyavahārēṣu vēdavirō-
dhābhāvēnā''ryamlēcchayārvipratipattēssamatvātpīlvādiśabdānāmubhaya-
vācakatvamityēvaṁ prāptē—</p>
<head>siddhāntaḥ</head>
<p>abhidhāyatē—āryāṇāmēva prasiddhirbalīyasī । śāstrasthā
hi tē pāramārthikaśāstrārthānuṣṭhānāya pāramārthikamēva śabdārthamavadhā-
rayanti । tēna yēyamāryāṇāmanādiśabdārthāvadhāraṇaparamparā saiva
vācyavācakasambandhāvadhāraṇē pramāṇam । mlēcchānāntu yādr̥cchi-
kavyavahāriṇāṁ pāramārthikaśabdārthatatvanirūpaṇānabhijñānāṁ hastigō-
caratvēnā''ryaprayuktapīluśabdārthavr̥kṣasthūlatvaśyāmalatvasādr̥śyādgau-
ṇapīluśabdāśrayaṇēna mukhyatvabhramādēva śabdasya vyavahārōpapattau
na pāramārthikaśabdārthādhyavasānam ।</p>
<pb n="098"/>
<p>taduktam-</p>
<lg>
<l>abhiyuktatarā yē yē bahuśāstrārthadarśinaḥ ।</l>
<l>tē tē yatra prayuñjīran sa sō'rthastatvatō bhavēt ।। iti ।।</l>
</lg>
<p>(taṁ. bā. 1. 3. 4. pr̥. 220)</p>
<p>tasmādāryaprasiddhirēva śabdārthāvadhāraṇē pramāṇam, na mlēccha-
prasiddhiriti ।</p>
<p>prayōjanam—“pailavaudunbarau vaiśyasyē” tyatra hastibhavāsthidaṇḍēna
saha pīluvr̥kṣadaṇḍasya vikalpaḥ pūrvapakṣē । siddhāntē tu pīluvr̥kṣa-
daṇḍa ēva ।</p>
<p>sūtrantu—yē “śāstrasthāḥ” tēṣāmēva prasiddhirbalīyasā ।
tēṣāmēva śāstrārthānuṣṭhānāya śabdārthanirūpaṇē “nimittatvādi”ti ।।</p>
<head>iti vārtikakāramatēna pīlvadhikaraṇam</head>
<head>vārtikakāramatēna smr̥tyācārayōrbalābalanirūpaṇam</head>
<head>pūrvapakṣaḥ</head>
<p>athavā smr̥tyācāravirōdhaviṣayamētadadhikaraṇam । atrā'yaṁ
<pb n="099"/>
pūrvapakṣiṇō'bhisandhiḥ—yathā hi manvādismr̥tīnāṁ śrutimūlatvaṁ tathā
sadācārāṇāmapi śrutimūlatvaṁ nirūpitamēva । tatra smr̥tiviruddhānā-
mapyadr̥śyamānalōbhādimūlānāṁ vēdavyavahāribhirēvā''caryamāṇatvēna
sadācāratvāviśēṣāt “api vā kartr̥sāmānyātpramāṇamanumānaṁ syā-
t” (jai. sū. 1. 3. 6) ityanēna nyāyēna smr̥tivirōdhē'pi vēdavirō-
dhābhāvēna vipratipattēssamatvātsadācārasya vēdamūlatvamēva ।</p>
<p>athavā ''cārasyaiva balīyastvam । sa hi śrutyanumānē liṅga-
bhūtaḥ pratyakṣēṇaivā'vagamyatē । smr̥tiḥ punarmanuvacanādanumitā śrutima-
numāpayatīti viprakarṣāddurbalā । yēṣāmapi manuvacanamēva śrutyanumānē
liṅgam, tēṣāmapi vaktr̥jñānānumānadvārēṇa śrutyanumānamiti viprakr̥ṣṭa-
tvamēva smr̥tērācārāditi ।</p>
<p>taduktam—</p>
<lg>
<l>yāvadvismaraṇaṁ dr̥ṣṭvā śrutiranyā'numāsyatē ।</l>
<l>tāvallabdhātmakaḥ pūrvamācāraḥ pratitiṣṭhati ।।</l>
</lg>
<lg>
<l>pratiṣṭhitasya bādhaśca kīdr̥śaḥ parikalpyatām ।</l>
<l>tēnā''cārabalīyastvaṁ samatvaṁ vēha yujyatē ।। iti ।।</l>
</lg>
<p>(taṁ. vā. 1. 3. 4. pr̥. 220)</p>
<pb n="100"/>
<p>ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi smr̥tyācārayōstulyarūpatvaṁ bhavēt ।
kintu smr̥tirbhrāntyādiśūnyāptataramanvādipraṇītā sōpanibandhanā
cā'nanyathāsiddhā vēdamēva mūlabhūtaṁ kalpayatīti yuktam । ācārasya
tu vēdavyavahāribhirdharmabudhyā prayuktasyā'pi kālaviprakarṣāt nyāyā-
bhāsādimūlatayā cā'nyathābhāvaśaṅkayā na smr̥tivirōdhē prāmā-
ṇyam । dr̥śyatē cā'dyatvē'pi vēdavyavahāriṇāmēva dharmabōdhē'nācā-
rāssmr̥tiviruddhāḥ । yathā dākṣiṇātyabrāhmaṇīnāmanumaraṇam । tathā
ca smaranti—</p>
<lg>
<l>mr̥tānugamanaṁ nā'sti brāhmaṇyā brahyaśāsanāt ।</l>
<l>itarēṣāntu varṇānāṁ strīdharmō'yaṁ vyavasthitaḥ ।। iti ।।</l>
</lg>
<p>na ca smr̥tērmanuvacanānumitāyā apratyakṣatvēnā''cārasyaiva bala-
vatvamiti vaktavyam, yatassmr̥tēḥ sākṣādēva śrutyanumānam । ācā-
rasya tvasmaryamāṇasyā'nācaraṇīyatvāttadviṣayaṁ tāvadācaritr̥smaraṇam,
tataścā'parāparapūrvapūrvabhāvinānāvidhācaritr̥smr̥tyanumānaparamparayā manvā-
dismr̥tyanumānam, tataśca śrutyanumānamiti bahutaraviprakarṣānna tulya-
balatvam, na tarāmācārabalīyastvamiti ।</p>
<pb n="101"/>
<p>taduktam—</p>
<lg>
<l>ācārāttu smr̥tiṁ jñātvā smr̥tēśca śrutikalpanā ।</l>
<l>tēna dvyantaritaṁ tasya prāmāṇyaṁ viprakr̥ṣyatē ।। iti ।।</l>
</lg>
<p>(taṁ. vā. 1. 3. 4. pr̥. 220)</p>
<p>na ca manvādismr̥tērivā''caritr̥smr̥tērapi sākṣādēva śrutimūla-
tvam । manvādayō hi maharṣayaḥ prakr̥ṣṭajñānatayā viprakīrṇanānāśākhā-
gatāṁ tattadācāramūlabhūtāṁ śrutimanusr̥tya smr̥tvā svanibandhanaiḥ prati-
pādayantīti yuktam, na tvācaritārassarvē nānāvēdaśākhānusaraṇa-
kṣamāḥ । kintu manvādimaharṣisaṅkalpitamēvā'rthaṁ pūrvapūrvācaritr̥para-
mparāyātamavagamya smr̥tvā''carantīti sambhavati । tēna yatpūrvādhi-
karaṇē śiṣṭācārasya śrutimūlatvēna prāmāṇyamabhihitaṁ tanmanvādi-
smr̥tyaviruddhasyaivētyētadadhikaraṇavyutpādyam । tēna na vaktavyaṁ-vyabhi-
cārāspadatvādācārasya kvacidapi na prāmāṇyamiti, ēvaṁ bhūtācāra-
syā'vyabhicārāditi ।</p>
<p>prayōjanam—pūrvapakṣē smr̥tivirōdhē'pi yathācāramanuṣṭhānaṁ karta-
vyam । siddhāntē tu na kartavyamiti ।</p>
<pb n="102"/>
<p>sūtrantu-“śāstrastā” yē manvādayastēṣāmēva smaraṇaṁ balavat “ta-
nnimittatvādēva” śiṣṭācārasyēti ।।</p>
<head>iti smr̥tyācārayōrbalābalanirūpaṇam</head>
<head>trivr̥ccarvaśvavālādhikaraṇam</head>
<head>pūrvapakṣaḥ</head>
<p>atha vā trivr̥ccarvaśvavālādiśabdā ēvā'tra lōkavēdayōrvipra-
tipattō nirūpyantē । atrā'yaṁ pūrvapakṣiṇō'bhisandhiḥ—trivr̥cchabdō
hi lōkē ‘trivr̥drajjuḥ, trivr̥dgranthiḥ’ iti triguṇarajjvādau prasiddhaḥ ।
vēdē tu “trivr̥dbahiṣpavamānaṁ” (tā. brā. 20. 1. 1.) ityuktvā
tr̥catrayaṁ samanukrāntam । tr̥caśabdaśca stōtrīyar̥ktrayavacanaḥ ।
tēna vēdē stōtrīyānavakavacanastrivr̥cchabdaḥ pratīyatē । tathā
caruśabdaśca lōkē sthālīvacanaḥ prasiddhaḥ । vēdē tu “ādityaḥ
prāyaṇīyaścaruḥ” iti vidhāya “aditimōdanēna” iti vacanā-
dyājñikaprasiddhēścā'navasrāvitāntarūṣmapakvaudanavacanaścaruśabdō vijñā-
yatē । ēvaṁ “āśvavālaḥ prastara” ityatrā'pi lōkaprasidhyā
aśvavālasturagakēśaḥ pratīyatē । vēdē tu kāśēṣvaśvavālaśabdaprasi-
ddhiḥ । ēvaṁ hi śrūyatē—“yajñō vai dēvēbhyō'śvō bhūtvā'pākrāmata,
<pb n="103"/>
sō'paḥ prāviśat, sa vāladhau gr̥hītō vālānamōcata, tē vālāḥ kā-
śatāṁ gatā” iti । tēna laukikavaidikaprayōgavipratipattau vinigama-
nāhētvabhāvādvikalpa ēvēti ।</p>
<p>na ca lōkaprasiddhērdharmaṁ pratyanaṅgatvādvēdaprasiddhārthasvīkāra ēva
yuktaḥ, padārthāvadhāraṇē viśēṣābhāvāt । taduktam—</p>
<lg>
<l>naitadēvaṁ padārthēṣu na hi vēdō viśiṣyatē ।</l>
<l>adr̥ṣṭārthē tu vākyārthē lōkātsa hyatiricyatē ।। iti ।।</l>
</lg>
<p>(taṁ. vā. 1. 3. 4. pr̥. 222)</p>
<p>atha vā laukikyēva balīyasī । sā hi vēdanirapēkṣaiva prava-
rtatē । vēdaprasiddhistu vākyaśēṣagatalōkaprasiddhapadasamabhivyāhāra-
sāpēkṣā । tēna lōkaprasiddhērbalīyastvādyatra lōkāvirōdhastatra bhavatu
vaidikārthasvīkāraḥ, lōkavipratipattau tu lōkaprasiddhārthasvīkāra
ēva । tathā satyarthavādasyā'pi “ādityō vai yūpaḥ” “yajamānaḥ
prasaraḥ” (mai. saṁ. 3. 8. 6.) “svargō lōka āhavanīyaḥ”
itivadgauṇyā vr̥ttyā laukikārthapraśaṁsāparatvamēvēti । tathā śāstra-
sthamanvādiprasiddhirapyētatpakṣānuguṇā । yadāha—</p>
<lg>
<l>kārpāsamupavītaṁ syāddviprasyōrdhvavr̥taṁ trivr̥t । (manu. 2. 44)</l>
<l>trivr̥tā granthinaikēna iti ca ।। (manu. 2. 43.)</l>
</lg>
<pb n="104"/>
<p>na ca lōkaprasiddhasya trivr̥cchabdasya bahiṣpavamānasāmānādhi-
karaṇyāsambhavēna vaidikārthaparigraha iti vācyam । yatastātrīyāna-
vakavacanatvē'pi bahiṣpavamānastōtrasya tatsādhyatvātsāmānādhikara-
ṇyānupapattēstadavasthatvāt । atha tatra kāryakāraṇayōrēkatvōpacā-
rātsāmānādhikaraṇyam, tadatrā'pi triguṇayajñōpavītasyā'pi “yajñō-
pavītinā karma kartavyaṁ” ityadhikārahētutvātkāryakāraṇabhāvōpapattē-
rnā'nupapannam । tēnōktanyāyēna lōkaprasiddhērbalīyastvāllaukikārtha-
parigraha ēva । atha prasiddhitulyatvam, tadā laukikārthēṣvapi vēda-
virōdhābhāvēna vipratipattau samatvādvikalpa ēvētyēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra laukikavaidikapadārthayōstulyatvaṁ
bhavēt । apūrvasidhyarthaṁ hi vēdārthānuṣṭhānam । tatra vākyārthavatpadā-
rthō'pi yatra vēdanaiva pratipāditō'sti, tatra vaidikapadārthānuṣṭhānādē-
vā'pūrvasiddhiḥ । anyathā vēdasya tatpadārthapratipādanavaiyarthyaprasa-
ṅgāt । yatra punarvaidikaḥ padārthō nā'sti tatra laukikapadārthānu-
ṣṭhānādēvā'pūrvasiddhirvēdānumatēti yuktam । tadatra “trivr̥dbahiṣpava-
mānami”tyuktvā tr̥catrayānukramaṇaṁ tadaivā'rthavadbhavati, yadi laukika-
padārthaparityāgēna stōtrīyānavakavacanastrivr̥cchabdō'trā'dhyayanavidhyanu-
<pb n="105"/>
matō bhavēt । tēna yatrā'pi tr̥catrayānukramaṇaṁ nā'sti “trivr̥dagniṣṭu-
dagniṣṭōmaḥ” (tāṁ, brā. 17. 6. 1.) ityādau, tatrā'pi stōtrīyā-
navakavacanastrivr̥cchabdō vijñāyatē । na caitanna sambhavati ।</p>
<p>yadyapi “brahmastōma” ityādau samudāyavacanaṁ stōmaśabdaḥ,
tathā'pi “pañcadaśaḥ stōmō bhavatī”ti vēdē śravaṇāt ḍapratyayāntasya
ca pañcadaśaśabdasya vyākaraṇānuśāsanēna yājñikaprasiddhēśca stō-
trīyāsamudāyavacanatvāttatsamānādhikaraṇā'yaṁ stōmaśabdaḥ stōtrī-
yāsamudāyavacanō vijñāyatē । ēvaṁ “trivr̥dagniṣṭudagniṣṭōma” ityādau
trivr̥tsamabhivyāhārātstōtrīyānavakārthatvamēvēti nā'nupapannam ।</p>
<p>na ca manuvacanavirōdhaḥ, manuvacanasyā'pi laukikaprayōgānta-
rniviṣṭatvēnā'virōdhakatvāditi । taduktam—</p>
<lg>
<l>trivr̥cchabdaḥ prayuktō yaḥ stōtrīyānavakaṁ prati ।</l>
<l>kastaṁ śaktastatō'nyatra nētuṁ janmaśatairapi ।। iti ।।</l>
</lg>
<p>(taṁ. vā. 1. 3. 4. pr̥. 223)</p>
<p>yatra punarvēdaprasiddhārthaparigrahō na sambhavatyēva, yathā-‘trivr̥tā yūpaṁ
parivīyā''gnēyaṁ savanīyaṁ paśumupākarōti” (śa. brā. 4. 2. 4. 11.)
ityādiṣu, tatra lōkaprasiddhārthasvīkāra ēva nyāyyō na tvanyatrā'pī-
<pb n="106"/>
ti । ēvaṁ carvaśvavālaśabdayōrapyuktanyāyēna vēdaprasiddhārthasyaivā'pūrva-
sidhyupāyatvam, na laukikasya । tathāca“ādityaḥ prāyaṇīyaścaruḥ,
“āśvavālaḥ prastaraḥ” iti vidhāya “aditimōdanēna” iti “tē vālāḥ
kāśatāṅgatāḥ” iti caudanakāśayōstutyavagamādvidhistutyōśca samā-
naviṣayatvaniyamāttayōrēva carvaśvavālaśabdārthatvam ।</p>
<p>na ca gauṇatvāśrayaṇēna lōkaprasiddhasthālīturagavālastutirē-
vēyaṁ “ādityō vai yūpaḥ” “yajamānaḥ prastaraḥ” “svargō lōka āha-
vanīyaḥ” iti vadbhaviṣyatīti vaktavyam, yatō gatyantarāsambhavēna
hi tatra tathā''śritam । na hyādityādīnāṁ yūpādirūpatvaṁ sambhavati ।
iha punarōdanasya yāgasādhanatvasambhavāt, kāśasya ca prastararūpatva-
sambhavādvākyaśēṣāttadarthanirṇaya ēvēti । taduktam—</p>
<lg>
<l>arthavādakr̥tā'pyatra pratipattirbalīyasī ।</l>
<l>tadgrāhyatvādr̥tē nā'sya tasyā'pyasti prayōjanam ।। iti ।।</l>
</lg>
<p>(taṁ. vā. 1. 3. 4. pr̥. 223.)</p>
<p>na ca “sandigdhēṣu vākyaśēṣānnirṇaya” ityanēna tulyārthatvam,
yatō yatra hi śabdārthasandēhē vākyaśēṣānnirṇīyatē, tatra tannyāya-
viṣayatvamēva । iha punartvōkavēdayōstrivr̥dādipadēṣvarthadvayasyā'sa-
<pb n="107"/>
ndigdhatvēna laukikasyā'rthasya vaidikēnā'rthēna bādha ēva na vikalpa
iti vyutpādyatē । atō na tulyārthatvamiti । taduktam—</p>
<lg>
<l>laukikī pratipattirhi svārthē nissaṁśayā sthitā ।</l>
<l>vaidikyapi tathā svārthē bādhyatē na viparyayāt ।। iti ।।</l>
</lg>
<p>(taṁ. vā. 1. 3. 5. pr̥. 224.)</p>
<p>prayōjanam—karmasu vikalpēna laukikavaidikārthōpādānam,
yadi pūrvapakṣaḥ । siddhāntē tu laukikārthabādhēna vadikārthōpādāna-
mēvēti ।</p>
<p>sūtrantu—“śāstrasthaiva” pratipattirvalīyasī । dharmasyā'pūrvā-
tmanaḥ “tannimittatvāt” śāstranimittatvāditi ।।</p>
<head>iti trivr̥ccarvaśvavālādhaikaraṇam</head>
<trailer>iti pañcamaṁ yavavarāhādhikaraṇam ।।</trailer>
<pb n="108"/>
<head>atha ṣaṣṭhaṁ pikanēmādhikaraṇam ।।</head>
<sutra>cōditantu pratīyētā'virōdhātpramāṇēna ।।</sutra>
<head>viṣayasaṁśayau</head>
<p>atha yān śabdānnā''ryāḥ kasmiṁścidācaranti, mlēcchāstu
kasmiṁścitprayuñjatē, yathā—pikanēmasatatāmarasaśabdāḥ । tēṣu kiṁ
nigamaniruktavyākaraṇavaśēna dhātutō'rthaḥ kalpayitavyaḥ ? uta yatra
mlēcchā ācaranti sa śabdārthaḥ ? iti ।</p>
<head>prabhākaramatēna pūrvōttarapakṣau</head>
<p>imaṁ tu sandēhaṁ saṅgatilōbhātprabhākarō nā'numanyatē । ayañca
tasyā'bhisandhiḥ—na tāvannigamaniruktavyākaraṇavaśēna pikādyarthāva-
dhāraṇaṁ sambhavati, yatō mantrārthavādēṣu kvacidarthaviśēṣē prayuktānāṁ
śabdānāṁ nigamādivaśēnā'vayavavyutpattiḥ pratipādyatē । na ca pi-
kādiśabdānāṁ kvacidarthaviśēṣē vēdē prayāgō'pi dr̥śyata iti na
tāvattadvaśēnā'rthāvadhāraṇam, nā'pi mlēcchaprasiddhivaśēna । tasyāḥ
pūrvādhikaraṇa ēva vēdārthāvadhāraṇaṁ pratyanaṅgatvasyōktatvāt । atō
'nadhyavasāyādaprāmāṇyamiti ।</p>
<pb n="109"/>
<head>prabhākaramatadūṣaṇam</head>
<p>tadayuktam—ubhayathā'pyadhyavasāyasambhavāt । tathā hi-ni-
gamādivaśēnā'pi tāvadihā'rthāvadhāraṇaṁ sambhavatyēva । na ca mantrārtha-
vādēṣu kvacidarthaviśēṣē prayōgē satyēva paraṁ nigamādibhirarthāvadhāra-
ṇamiti vaktavyam । aprasiddhaśabdārthāvadhāraṇē'pi nigamādērupayō-
gadarśanāt । tathā hi—“barhirdēvasadanaṁ dāmi” ityatra lavanasāmānā
dhikaraṇyēnā'prayuktasyā'pi dāmītyasya padasya vyākaraṇavaśēnaiva
lavanārthatvamavadhāryatē ।</p>
<p>ēvaṁ <fn n="1"/>bhakṣānuvākē'pi grahaṇasāmānādhikaraṇyēnā'prayukta-
<footnote n="1">jyōtiṣṭōmē hutasya sōmasya śēṣabhakṣaṇaṁ vihitam-“abhiṣutyā-
havanīyē hutvā pratyañcaḥ parētya sadasisōmaṁ bhakṣayanti” (tai. saṁ. 6.3.
11.) iti । r̥tvijaḥ abhiṣutya sōmarasaṁ latātō niṣpīḍya, āha-
vanīyākhyē'gnau hutvā hōmaṁ kr̥tvā pratyaṅmukhā gacchantassadōnāmakama-
ṇḍapamāsādya tatrōpaviśya samavētāḥ taṁ hutaśēṣaṁ sōmaṁ bhakṣayēyuriti
tadarthaḥ । tacca bhakṣaṇaṁ “bhakṣēhi mā''viśa dīrghāyutvāya śantanutvāya
rāyaspōṣāma varcasē suprajāstvāyēhi vasō purōvasō priyō mē hr̥dō-
'syaśvinōstvā bāhubhyāṁ sadhyāsaṁ” (tai. saṁ. 3.2.5.) ityādi-
mantraiḥ kartavyam । tē ca mantrā yasminnanuvākē paṭhitāḥ, sa bhakṣānuvāka
iti kathyatē ।</footnote>
<pb n="110"/>
syā'pi “sādhyāsaṁ” (tai. saṁ. 3.2.5.)iti padasya niruktā-
vagatēnā'vayavānvayēna grahaṇārthatvamavadhāryata iti । tathā mlēccha-
prasiddhivaśēnā'pi pikādyarthāvadhāraṇaṁ sambhavatyēva । na ca pūrvādhi-
karaṇanyāyēna mlēcchaprasiddhēśśabdārthāvadhāraṇaṁ pratyanaṅgatvamiti
vaktavyam । yatō balavadāryaprasiddhivirōdhēna hi tatrā'naṅgatvamuktam ।
iha tu virōdhābhāvānniṣpratipakṣamlēcchaprasiddhērapi nirṇāyakatva
mucitamēvēti । atō'nadhyavasāyādaprāmāṇyābhidhānamaprāmāṇika-
syaivēti । tēna yathāvārtikamēvā'dhikaraṇaṁ prastūyatē—</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ-yadyapyatra pikādiśabdēṣu pī-
lvādipadēṣvivā''rthaprasiddhivirōdhō nā'sti, ēvamavayavaprasiddhērvila-
mbitārthapratītihētutvēna ca samudāyaprasiddhirbalīyasī, tathā'pi ni-
gamādiśāstrārthavatvādvilambinyapyavayavaprasiddhirēva balīyasī । na
tu mlēccharūpāśrayadūṣitā'sanmūlā samudāyaprasiddhiḥ । taduktam—</p>
<lg>
<l> sanmūlasya pramāṇatvaṁ sādhyasyā'pi varaṁ śritam ।</l>
<l>na siddhamapyasanmūlamāśrayēṇā'bhidūṣitam ।। iti ।।</l>
</lg>
<p>(taṁ. vā. 1.3.5. pr̥. 224)</p>
<pb n="111"/>
<p>kiñca mlēcchaprasiddhārthaparigrahē sati draviḍakarṇāṭasiṁhalādi-
dēśabhēdēna mlēcchabhāṣāvaicitryātsarvēṣvēvā''ryāprasiddhaśabdēṣu kadā-
citkvaciddēśē kēnā'pi mlēcchēnā'yaṁ śabdaḥ kvacidarthē prayukta iti
śaṅkāyāṁ nigamādivaiyarthyaprasaṅgaḥ । atrō nigamādivaśēnaiva pikādi-
śabdānāmarthanirṇaya ityēvaṁ prāptē—</p>
<head>bhāṭṭamatēna siddhāntaḥ</head>
<p>abhidhīyatē—bhavēdēvaṁ yadyāryaprasidhyavirōdhē'pi mlēcchaprasi-
ddhiḥ pramāṇaṁ na bhavēt । tathā hi—pikādiśabdāstāvadvēdēṣvanuṣṭhē-
yārthatayā śrūyantē । tēna naitēṣāṁ padāpabhraṁśarūpatvaṁ saṁbhavati । nā'-
pyanarthakatvam । na caitē āryavyavahārē kvacidarthaviśēṣē prasiddhāḥ
pratyabhijñāyantē । jñāyantē ca kōkilādyarthaviṣayā mlēcchaprayōgēṣu ।
na ca śabdārthasambandhāvadhāraṇē kaścidāryamlēcchayōrviśēṣō'sti ।
yatra punarāryairanyatra prayuktaḥ śabdō mlēcchairanyatra prayujyatē, tatrā''-
ryāṇāṁ śabdārthanirūpaṇēṣvabhiyuktataratvāttadvaśēna mlēcchaprasiddhērgau-
ṇatvēnaivōpapattērbhavatvāryaprasiddhārthasya mukhyatvēna balīyastvam । na
cā'tra mlēcchaprasiddhērgauṇatvaṁ sambhavati, mukhyabhūtārthāntarābhāvāt ।</p>
<p>na ca niruktādivaśēnaivā'tra mukhyārthanirūpaṇamiti yuktam;
niruktavaśēnā'pyarthaviśēṣāvadhāraṇāsambhavāt । tathā hi—pikaśa-
<pb n="112"/>
bdasya tāvannigamavaśēnā'rthaviśēṣakathanaṁ nā'styēva । tathā sati sa-
ndēhābhāvāt । kintvavayavavyutpattyanusārēṇōhanīyō'sāvarthaḥ । tatra
pibati pāti pacatītyanēkadhātusādhāraṇatvādavayavānvayasya nirukta-
vaśēnā'pi nā'rthaviśēṣāvadhāraṇam । atā niruktaprasiddhirapi na
mlēcchapraddhivirōdhinī, kintu kōkilaḥ pivati pāti pacatītyēvaṁ
mlēcchaprasidhyanusārēṇaivēti । yatra punaranviṣyamāṇā'pi mlēccha-
prasiddhirapi nōpalabhyatē “sadhyāsami”tyādipadēṣu, tatra niruktādī-
nāmēva nirṇāyakatvam । taduktam—</p>
<lg>
<l>yasya cā'nviṣyamāṇā'pi prasiddhirna bhaviṣyati ।</l>
<l>kāmaṁ pradarśitadvārā tatra kalpyā''śrayiṣyatē ।।</l>
</lg>
<lg>
<l>vikṣiptā bahurūpā ca sā sandēhapradāyinī ।</l>
<l>ananyōpāyatāmātrē kvacidēva grahīṣyatē ।। iti ।।</l>
</lg>
<p>(taṁ. vā. 1.3.5. pr̥. 228)</p>
<p>yā tvabhiyuktairanviṣyamāṇā'pyanupalabdhārthāntaraprasiddhiḥ, sā
kadācit kvaciddēśē samastīti śaṅkyamānā dhūmasyā'gnisandēhē-
'pi sādhāraṇītyupēkṣaṇīyaivēti । na caivaṁ sati prasiddhārthapadagōcarasya
niruktasya vaiyarthyamiti vaktavyam । “ṣaḍaṅgō vēdō'dhyētavya” iti vi-
dhibalātsarvatraiva nigamaniruktavyākaraṇāvabōdhitapadārthasyaivā'nuṣṭhita-
<pb n="113"/>
sya phalāpūrvasādhanatvābhyupagamāt । taduktam—</p>
<lg>
<l>na cā'rthapratyayānaṅgaṁ niruktādyapyanarthakam ।</l>
<l>ṣaḍaṅgavēdavijñānapūrvakarmakriyāphalāt ।।</l>
</lg>
<p>(taṁ. vā. 1.3.6. pr̥. 228)</p>
<p>atā mlēcchaprasiddhānāmapi pikādipadārthānāṁ grahaṇaṁ yukta-
bhēvēti ।</p>
<p>prayōjanaṁ-pūrvapakṣē'niyamaḥ, siddhāntē kōkilasyaivōpādanamiti ।</p>
<p>sūtrantu—mlēcchaprasiddhamapi vēdē “cōditaṁ pratīyēta pramāṇēna”
virōdhābhāvāditi ।।</p>
<trailer>iti ṣaṣṭhaṁ pikanēmādhikaraṇam ।।</trailer>
<pb n="114"/>
<head>atha saptamaṁ kalpasūtrādhikaraṇam ।।</head>
<sutra>prayōgaśāstramiti cēt ।।</sutra>
<head>viṣayasaṁśayau</head>
<p>iha kalpasūtrāṇyudāharaṇam । māśakaṁ hāstikaṁ kauṇḍinyaka-
mityēvaṁlakṣaṇakāni kiṁ pramāṇamapramāṇamiti sandigdhāni ।</p>
<head>prabhākaramatēna pūrvapakṣaḥ</head>
<p>atra prabhākarēṇa saṅgātilōbhādityamadhikaraṇamupavarṇitam—
kalpasūtrāṇāmapi vēdavatsvādhyāyānadhyāyarūpādarāviśēṣādarthāviśē-
ṣācca māśakādisamākhyānāṁ ca kāṭhakādivatpravacanatō'pyupapattērvēda
tvam । sati ca vēdatvē parasparavyāghātō'tra dr̥śyatē । tathāhi—
sarvāsu tithiṣu darśapūrṇamāsāviti kalpasūtram, paurṇamāsyamāvāsya-
yōrēvēti vēdaḥ । na cā'tra vrīhiyavavadvikalpassambhavati । asaṅkī-
rṇārthayōrhi parasparavirōdhē vikalpō bhavati । atra sarvāsu tithiṣu
darśapūrṇamāsāviti paurṇamāsyamāvāsyayōrapi prāptatvādvikalpāsambha-
vēna viruddhārthayōḥ parasparavyāghātādaprāmāṇyamēvēti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—syādēvaṁ kāṭhakādivatsamākhyāmātramatra bhavēt ।
<pb n="115"/>
kintvavicchinnadr̥ḍhataramaśakādikartr̥smr̥tēstatkartr̥katvamēva । vēdatulyā-
darastu nāntarīyakō vēdamiśrāmnānāt । ataḥ kalpasūtrāṇāṁ pauru-
ṣēyatvādvēdavirōdhēnā'nādaraṇīyatvamēvēti ।</p>
<head>prabhākaramatadūṣaṇam</head>
<p>tadētadasambaddham; na hi saṅkīrṇārthayōḥ parasparavirōdhēnā'prā-
māṇyaṁ bhavati । tathā sati “ēkā dēyā”ityādiṣvapyaprāmāṇyaprasa-
ṅgāt । atha tatra phalabhūyastvakalpanayā avirōdhaḥ, tathā'trā'pi
phalabhūyastvārthamēva paurṇamāsyamāvāsyayōḥ śravaṇaṁ bhaviṣyatīti yathā-
vārttikamēvā'dhikaraṇaṁ prastūyatē—</p>
<head>bhāṭṭamatēna saṅgatiḥ</head>
<p>pūrvaṁ manvādismr̥timudāhr̥tya tulyanyāyatayā kalpasūtrāṇāṁ purā-
ṇānāñca śrutimūlatayā prāmāṇyē nirūpitē idānīṁ kalpasūtramudāhr̥-
tya tēṣāmēva svātantryēṇa vēdavatprāmāṇyamāśaṅkya tannirākaraṇēna
smr̥tyadhikaraṇanyāya ēva vyavasthāpyatē । na ca vācyaṁ “dharmasya
śabdamūlatvādaśabdamanapēkṣyaṁ syāt” (jai. sū. 1.3.1.) ityanu-
palabhyamānamūlaśabdānāmēvā'ṣṭakādismr̥tīnāṁ tannyāyaviṣayatvā-
t, kathaṁ pratyakṣōpalabhyamānamūlānāṁ kalpasūtrāṇāmapi tannyāya-
<pb n="116"/>
viṣayatvam । yatō na smr̥tīnāmapi sarvāsāmanupalabhyamānamūlatvam,
upanayanādismr̥tīnāṁ mūlabhūtapratyakṣavēdōpalambhāt । nā'pi ka-
lpasūtrāṇāṁ sarvēṣāmēva pratyakṣavēdamūlatvam । nānāśākhāgatāṅgōpasaṁ-
grāhiṇāṁ tēṣāṁ mūlabhūtakr̥tsnavēdōpalambhābhāvāt । svalpabhūyastvē paraṁ
viśēṣaḥ । na caitāvatā tannyāyaviṣayatvaṁ bhavati । yattu prathamaṁ kalpa-
sūtramātramēvōdāharaṇamityuktaṁ, tadbhāṣyānusārēṇēti nā''daraṇīyam ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—smr̥tīnāṁ purāṇānāṁ kalpasū-
trāṇāṁ ca mahājanādaraparigr̥hītātīndriyārthaviṣayatvādagnihōtrādicōda-
nāvadvēdatvamēva । tathā''cāryavacanaṁ pramāṇamiti vēdādēvā'vagamyatē ।
taccaiṣāṁ niyatvē satyupapadyatē । anyathā nityānityasaṁyōgavirōdhāt
māśakādisamākhyāyāśca kāṭhakādisamākhyāvatpravacanādēvōpapattēḥ ।
kartr̥vyapadēśaśca mantrakr̥dvyapadēśavadupapatsyatē ।</p>
<p>yathāhi-“śiśurvāṅgirasō mantrakr̥tā mantrakr̥dāsīdi”ti (tāṁ. brā.
13. 3. 24) mantrapravaktari mantrakr̥dvyapadēśō vēdē, tathā pravaktari
māśakādau lōkē kartr̥vyapadēśa iti । ēvañca sati buddhādyāgamānā-
mapi vēdavadēva tulyanyāyatayā prayōgaśāstratvāviśēṣāt dharmē prāmāṇyaṁ
<pb n="117"/>
pūrvapakṣiṇō'bhimatamityēvaṁ prāptē abhidhīyatē—</p>
<sutra>nā''sanniyamāt ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvaṁ yadyatra mahājanādaraparigr̥hītātīndri-
yārthaviṣayatvaṁ vēdatvamantarēṇōpapadyēta । tattūbhayathā'pyupapadyatē, vēda-
tvēna vēdamūlatvēna ca । tatrā'vicchinnadr̥ḍhatarakartr̥smr̥tēḥ pauruṣēya-
tvēna vēdatvāsambhavāt smr̥tyadhikaraṇasiddhāntanyāyēna vēdamūlatvēnaiva
vyavasthāpyatē ।</p>
<p>yattu nityatvē'pi mantrakr̥dvyapadēśavatkartr̥vyapadēśa ityuktam,
tadasaṅgatam; vyapadēśamātraṁ hi mantrakr̥dvyapadēśavadyathākathañcitsamā-
dhānamadhikr̥rutē । dr̥ḍhatarakartr̥smr̥tistu nā'nityatāmantarēṇa kathañci-
tsamādhātuṁ śakyatē । na ca sā vēdē samasti । tathā sati vēdasyā'-
pyanityatvaprasaṅgāt । ēvañca sati samākhyā'pi pauruṣēyatvaniba-
ndhanā, na tu kāṭhakādivatpravacananibandhanā</p>
<p>yattu “ācāryavacaḥ pramāṇaṁ” iti vēda ēva kalpasūtrādānāṁ ni-
tyatvaṁ pratipādayati, itarathā nityānityasaṁyōgavirōdhādityaktam,
<pb n="118"/>
tadasat; na hyayaṁ vēdō maśakādīnāṁ kalpasūtrarūpapravacanaviṣayaḥ,
kintarhyācāryavacanaviṣaya ēvā'yam । ācāryaśca manvādibhi-
rukta ēva ।</p>
<lg>
<l>upanīya tu yaśśiṣyaṁ vēdamadhyāpayēddvijaḥ ।</l>
<l>sakalpaṁ sarahasyaṁ ca tamācāryaṁ pracakṣatē ।। iti ।।</l>
</lg>
<p>(manu. 2. 140 )</p>
<p>tasya ca vacanaṁ śiṣyaviṣayaṁ pramāṇamēvēti । taduktam—</p>
<lg>
<l>vyācakṣāṇasya vēdārthān vēdāṁśca vadatassvayam ।</l>
<l>śiṣyān pratyāptabhāvātsyādācāryōktipramāṇatā ।। iti ।।</l>
</lg>
<p>(saṁ. vā. 1.3.6. pr̥. 242)</p>
<p>nā'pi nityānityasaṁyōgavirōdhaḥ । ācāryaśabdasya pravr̥tti-
nimittōpādhisāmānyāśrayaṇēna pācakādiśabdavannityārthatvāt । atha
vā ācinōti śrōtr̥buddhimiti vyutpattyā''cāryō vēda ēvēti nā'nu-
papannam । ata ēva dr̥ḍhatarakartr̥smr̥tērbuddhādyāgamānāmapi na svātantryēṇa
pramāṇatā ।</p>
<p>iyāṁstu viśēṣaḥ—kalpasūtrādīnāṁ vēdamūlatvēna prāmāṇyam
tēṣāntvasanmūlatvēnā'prāmāṇyamēvēti ।</p>
<pb n="119"/>
<p>prayōjanaṁ pūrvapakṣē—adhōtakalpasūtraprasmaraṇē'pi vēdaprasmaraṇa-
prāyaścittam, siddhāntē tvavēdatvānnēti ।</p>
<p>sūtrantu—“na” vēdatvaṁ kalpasūtrādīnāṁ prāgasatāmēva maśakā-
dibhiḥ “niyamāt”nibandhanāditi ।।</p>
<trailer>iti saptamaṁ kalpasūtrādhikaraṇam ।।</trailer>
<head>athā'ṣṭamaṁ hōlākādhikaraṇam ।।</head>
<sutra>anumānavyavasthānāttatsaṁyuktaṁ pramāṇaṁ syāt ।।</sutra>
<head>( viṣayasaṁśayau )</head>
<p>anumānātsmr̥tērācārāṇāṁ ca pramāṇyamiṣyatē । yēnaiva hētunā
tē pramāṇam, tēnaiva vyavasthitā ēva prāmāṇyamarhanti । tasmāddhōlā-
kādayaḥ prācyairēva karttavyāḥ, āhnīnaibukādayō dākṣiṇātyairēva,
udvr̥ṣabhayajñādaya udīcyairēvēti ।</p>
<head>( prabhākaramatēna pūrvapakṣaḥ )</head>
<p>atra prabhākarēṇa saṅgatilōbhādityamadhikaraṇamupavarṇitam—
<pb n="120"/>
ācārasya prācyādiniṣṭhatvātprācyādipadavadvēdānumānamēva yuktam ।
prācyādipadānāṁ cā'rthaviśēṣānavadhāraṇēnā'vyavasthitārthatvātprācyā-
dipadavatī cōdanā na vyavasitārthā, na pramāṇamiti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—bhavēdēvaṁ yadi prācyādipadavatī cōdanānumī-
yatē, kintu sāmānyēnaiva hōlākādikarmamātraviṣayiṇī । sā ca
vyavasthitārthaivēti nā'prāmāṇyamiti ।</p>
<head>prabhākaramatadūṣaṇam</head>
<p>tadidamasaṅgatam—tatkimavyavasthitārthaprācyādipadavatī cōdanā
budhyupasaṁhārāsambhavānmūlatvēna kalpayitumēva na śakyata ityapramā-
ṇam ? kalpitā vā'pramāṇam ? yadyakalpitaiva na pramāṇam, tadā-
kō virōdhaḥ ? atha kalpitā satī na pramāṇamityucyatē, tadasamba-
ddham; na hi budhyupasaṁhāramantarēṇā''cāramūlatayā cōdanā kalpayi-
tumēva śakyatē । tathā kalpitā ca na pramāṇamiti bālajalpitamiti
yathā vārttikamēvā'dhikaraṇaṁ prastūyatē—</p>
<head>bhāṭṭamatēna pūrvaḥ pakṣaḥ</head>
<p>pūrvatra smr̥tigataṁ viśēṣaṁ nirūpyēdānīmācāragatō viśēṣaścintyatē ।</p>
<pb n="121"/>
<p>atrā'yaṁ pūrvapakṣiṇō'bhisandhiḥ—hōlākādyācārasya prācyā-
disambandhēnaivōpalambhāttadvaśēna śrutiranumīyamānā hōlākādayaḥ prā-
cyādibhirēva kartavyā iti viśēṣaśrutirēvā'numīyatē । taduktam—</p>
<lg>
<l>anyavēśmasthitādbhūmānna vēśmāntaramagnimat ।</l>
<l>pramīyatē na cā'dr̥ṣṭadhūmairiti hi niścitam ।।</l>
</lg>
<p>( taṁ. vā. 1.3. 7. pr̥. 224 )</p>
<p>nanu prācyādiśabdapravr̥ttinimittasyaivā'vyavasthitatvānna vyava-
sthitaviśēṣaśrutyanumānaṁ sambhavati । tathā hi—na tāvadbrāhmaṇa-
tvādijātivatprācyatvādijātirasti । na ca prācyādidēśajanyata
vyavasthākāraṇam । dēśāntaragataprācyapitr̥janitānāmapi hōlākā-
dyācāradarśanāt । nā'pi prācyādidēśanivāsō vyavasthākāraṇam ।
anyadēśīyānāṁ taddēśanivāsināmapi tadadarśanāt । atra ēva
kr̥ṇṇamr̥ttikādēśīyatvaṁ lōhitākṣatvādikaṁ vā na vyavasthākāraṇam ।
sarvēṣāmēva vyabhicāradarśanāt ।</p>
<p>ucyatē—ēkaikaśassarvēṣāṁ vyabhicārē'pi prācyādisamākhyā
tāvatsakalānuṣṭhātr̥sādhāraṇī samasti । saiva vyavasthākāraṇaṁ bhavi-
ṣyati । tēna samākhyāyā ēva tāvadvyavasthitānumānahētutvātsamā-
<pb n="122"/>
khyāyuktapuruṣaviśēṣaviṣayamēva pramāṇaṁ syādityēvaṁ prāptē abhidhīyatē—</p>
<sutra>api vā sarvadharmassyāttannyāyatvādvidhānasya ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvaṁ yadi prācyādisamākhyā'tra vyavasthā-
kāraṇaṁ bhavēt । sā hi pravartamānā pāṇinīyasmr̥tyanusārēṇa caturdhā
pravartatē । tathā hi tatsmaraṇam-“sō'sya nivāsaḥ, tatra bhavaḥ, tatra
jātaḥ, tata āgata” ( pā. sū. 4. 3. 89; 53; 25; 74.)
iti । tadayamarthaḥ—prāci vasati, prāci tiṣṭhati, prāci jātaḥ, prāca
āgataḥ prācya ityucyatē । taduktam—</p>
<lg>
<l>sambandhairbahubhirdēśasamākhyā hi pravartatē ।</l>
<l>nivāsabhavajātatvatadāgamanahētubhiḥ ।। iti ।।</l>
</lg>
<p>( taṁ. vā. 1. 3. 7. pr̥. 244 )</p>
<p>na caivaṁbhūtā'pi samākhyā vyavasthākāraṇam । prāci dākṣi-
ṇātyajanitasya prāgdēśanivāsinō'pi hōlākādyanuṣṭhānādarśa-
nāt । tasyaiva dākṣiṇātyasamākhyānimittābhāvē'pyāhnīnaibukā-
dyanuṣṭhānadarśanāt ।</p>
<p>atha na vyākaraṇasmr̥tinibandhanā samākhyā nimittam, ki-
ntūtchr̥ṅkhalaiva laukikī samākhyā nimittamityucyatē, tathā sati dā-
<pb n="123"/>
kṣiṇātyasyā'pi sāṅkētikaprācyādināmnō hōlākādyanuṣṭhānaprasa-
ṅgaḥ । atō vyavasthākāraṇābhāvātprācyādipadayuktaśrutikalpanē
gauravaprasaṅgāccā'viśēṣaṇaiva hōlākādikartavyatāpratipādikā śruti-
ranumīyatē । yattu kēṣāñcidasmākamēvaitadanuṣṭhēyamiti kr̥tvā'syā'nu-
ṣṭhānamanyēṣāñcā'nanuṣṭhānam, tadbhrāntinibandhanamēva । dr̥ṣṭañcaitatsāmā-
nyēna pratyakṣaśrutismr̥tivihitē'pi karmaṇi kēṣāñcidanuṣṭhānamananuṣṭhānaṁ
cā'nyēṣām । yathā sādhāraṇavidhānē'pi durgōtsava ēva varāṭādau
jambālalīlānuṣṭhānam, vaṅgapāścātyānāṁ tu caitraśuklacaturdaśyā-
mēvēti na kiñcidanupapannamiti ।</p>
<p>prayōjanaṁ-pūrvapakṣē prācyādibhirēva hōlākādyanuṣṭhēyam, siddhāntē
tu sarvairēvēti ।</p>
<p>sūtrantu—hōlākādikarma sarvēṣāmēva “dharmaḥ” syāt । hōlā-
kādikarma “vidhānasya” sarvadharmatāpratipādakanyāyavatvāditi ।</p>
<trailer>ityaṣṭamaṁ hōlākādhikaraṇam ।।</trailer>
<pb n="124"/>
<head>atha navamaṁ vyādhikaraṇādhikaraṇam ।।</head>
<sutra>prayōgōtpattyaśāstratvācchabdēṣu na vyavasthā syāditi ।।</sutra>
<head>viṣayasaṁśayau</head>
<p>gaurgāvī gōṇā gōpōtalikētyēvamādayaḥ śabdā udāharaṇam ।
yathā gōśabdassāsnādimataḥ pramāṇam, tathā gāvyādayō'pi, uta
nēti sandēhaḥ । kimatraikaśśabdō'vicchinnapāramparyō'rthābhidhānē,
itarē tvapabhraśāḥ. uta sarvē'nādaya iti ।</p>
<head>prabhākaramatēna pūrvapakṣaḥ</head>
<p>atra prabhākarēṇa saṅgatilōbhāt “na cōdāharaṇamādaraṇīya”miti
bhāṣyakārīyamudāharaṇamanādr̥tya “aśvamālabhēta”ityādicōdanāgatō'
śvaśabda udāhr̥tya vicāritaḥ । lōkēśvaśabdasya turagē daridrē ca
prayōgō dr̥śyatē । tatra ca na jñāyatē kutrā'yaṁ sādhuḥ, kutra cā'sā-
dhuriti । na ca vyākaraṇasmr̥tirvinigamanākāraṇam । nirmūlatvēna
tasyāḥ pramāṇatvāsambhavāt । ataḥ “aśvamālabhēta”ityanadhyavasitā-
rthāśvapadavatī cōdanā na pramāṇamiti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—vyākaraṇasmr̥tēranādiprayōgamūlatvēna pramāṇatvā-
<pb n="125"/>
ttadvaśēna tālavyaśakārayuktō'yamaśvaśabdasturaga ēva sādhuḥ । dantya-
sakārayuktaśca ‘na vidyatē svamasminni’ti vyutpattyā daridrē sādhuḥ, na
tālavyaśakārayukta iti“aśvamālabhēta”iti cōdanā'dhyavasitārthatvā-
tpramāṇamēvēti ।</p>
<head>prabhākaramatadūṣaṇam</head>
<p>tadidamayuktama; pūrvapakṣē hi vyākaraṇasmr̥tērnirmūlatvēnā'prā-
māṇyē sati prayōgavaśādēva sarvatra sādhutvaṁ vaktavyam । taccōbhaya-
trā'pyaviśiṣṭamiti turagē daridrē cā'yamaśvaśabdaḥ prayujyamānaḥ sādhu-
rēva । tathā ca satyanēkārthākṣādiśabdēṣvivā'rthaprakaraṇābhyāmadhya-
vasāyasambhavānnā'nadhyavasāyādaprāmāṇyamiti yathā vārttikamēvā'dhi-
karaṇaṁ prastūyatē—</p>
<head>bhāṭṭamatēna viṣayasaṁśayau</head>
<p>pūrvaṁ smr̥tyācārayōrdharmē prati sarvaprakāraṁ prāmāṇyaṁ nirūpyēdānīṁ
prasaṅgēna vyākaraṇasmr̥tēśśabdasādhutvaṁ prati prāmāṇyamasti nā'stīti
‘sādhubhirbhāṣētē’ti sādhuśabdasya dharmaṁ pratyupayōgitvēna nirūpyatē ।
ayamēvā'tra pāramārthikassandēhaḥ । bhāṣyakārēṇa tu kiṁ sarvē gōgā-
vyadāyaḥ śabdāssāsnādimatpadārthē sādhavaḥ ? uta gōśabda ēva sādhu
rgāvyādayō'pabhraṁśāḥ ? iti phalabhūtassaṁśayō darśita iti mantavyam ।</p>
<pb n="126"/>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—gōgāvyādiśabdānāṁ sādhva-
sādhuvivēkē vyākaraṇasmr̥tiḥ pramāṇaṁ bhavēt, yadi manvādismr̥tiva-
nmūlabhūtaṁ pramāṇamanumātuṁ śakyēta । tatra na tāvatpratyakṣaṁ mūlaṁ sambha-
vati, tasya varṇasvarūpātiriktavācakaśaktirūpasādhutvaviṣayatvāsa-
mbhavāt । nā'pi vyākaraṇasmr̥tisahakr̥tam, nirmūlatvēna vyākara-
ṇasmr̥tēssahakāritvāsambhavāt । nā'pyanumānam, tatpratibaddhaliṅgā-
bhāvāt । nā'pi śabdaḥ, tasya pauruṣēyatvē'ndhaparamparādōṣāt ।
apauruṣēyasya ca pravr̥ttinivr̥ttiviṣayatvēna siddhaviṣayē prāmāṇyāyō-
gāt । upamānantu sādr̥śyaikaviṣayatvādanāśaṅkanīyamēva । nā'pya-
rthāpattiḥ, tasyā apyarthapratipatyanyathānupapattiprabhavatvēna gāvyādi-
ṣvapyaviśēṣāt । ataḥ pañcapramāṇānutpattyā vyākaraṇasmr̥timūlama
bhāvapramāṇaviṣayamēvēti siddham ।</p>
<p>kiñca svavacanavyāghātādapi vyākaraṇamapramāṇaṁ sādhutvē । tathā
hi—“janikartuḥ prakr̥tiḥ” (pā.sū.1.4.30) iti sūtram । atra ja-
niśabdēna jananamēva vivakṣitam । tēnā'yamarthaḥ—jananasya kartā jā-
yamānastasya yā prakr̥tirutpādakastasyā'pādānasaṁjñā bhavati । na ca
janiśabdēnēgantēna janamamabhidhīyatē, “ikspipau dhātunirdēśa” iti
svayamēva pratiṣiddhatvāt । tathā janikarturiti samāsō'pyanupapannaḥ,
<pb n="127"/>
“tr̥jakābhyāṁ, kartari ca” ( pā. sr̥. 2.2. 15, 16 ) iti tr̥janta-
sya kartr̥śabdasya svayamēva ṣaṣṭhīsamāsapratiṣēdhāt । tathā aka-
pratyayāttasyā'pyanēnaiva ṣaṣṭhīsāmāsaniṣēdhāt “tatprayōjakō hētuśca”
(pā. sū. 1.4.55 ) ityatra sūtrē tasya prayōjaka iti tacchabdēna
sahā'kapratyayāntasya prayōjakaśabdasya ṣaṣṭhīsamāsō'pyanupapannaḥ ।</p>
<p>ēvamarthaviṣānavadhāraṇadapi na pramāṇam । tathā hi—“bhūvādayō
dhātvaḥ” ityatra kiṁ dhātuśabdapravr̥ttinimittam ? na tāvadgraṇapāṭhaḥ,
“bhūsattāyāṁ” ityatra sattāśabdasyā'pi dhātutvaprasaṅgāt । nā'pi
kriyāvacanatvam, bhū ityētasyā'pyadhātutvāpattēḥ । ata ēva na mili-
tayōrapi dhātuśabdapravr̥ttinimittatvam, bhūsattāyāmityatrēva kriyāvaca-
natvābhāvāt । tasmādarthāniścayādapyaprāmāṇyam ।</p>
<p>ēvaṁ kārakānuśāsanamapyasambaddhamēva । tathā hi—“svatantraḥ
kartē” ti kartr̥lakṣaṇam । atra ca svātantryamēva na jñāyatē । yadī-
cchāprayatnādhāratvaṁ svātantryam, tarhi ‘kāṣṭhāni pacanti, sthālī
pacati’ ityatrā'kartr̥tvaprasaṅgaḥ । atha dhātūpāttavyāpāratvaṁ kartr̥tvam,
tarhi pacatītyatra pacidhātunā sthālīsammārjanōpakramasya sikthaparī-
kṣaṇaparyantasya vyāpāranicayasyōpāttatvātsarvakārakāṇāmapi kartr̥tva-
prasaṅgaḥ ।</p>
<pb n="128"/>
<p>ēvaṁ karmādayō'pyadhikaraṇaparyantāssarva ēva durniścayā ityukta-
mapi vārtikē vistarabhayānnōcyatē । atō vyākaraṇasya sādhuśabda-
“prayōgōtpattāvaśāstratvā” tadanugatēṣvēva śabdēṣu sādhutvaṁ nā'vatiṣṭhata
iti na sādhutvaṁ prati vyākaraṇasmr̥tēḥ prāmāṇyamityēvaṁ prāptē abhi-
dhīyatē—</p>
<sutra>śabdē prayantaniṣpattēraparādhasya bhāgitvam ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvaṁ yadi śabdasādhutvē vyākaraṇasmr̥tiḥ
pramāṇaṁ na bhavēt । na ca nirmūlatvādapramāṇyam, pratyakṣasyaiva mūlatvā-
t । tathāhi—sādhutvaṁ nāma kvacidarthaviśēṣē svābhāvikrapratipādanaśa-
ktiyōginaḥ śabdasya vilakṣaṇaṁ rūpam । tacca prakr̥tipratyayādidvārēṇa
vyākaraṇasmr̥tyā yasya pratipādyatē, tasyaiva vyākaraṇasmr̥tisahakr̥tēna
śrōtrapratyakṣēṇā'sādhuśabdavyāvr̥ttaṁ sādhutvarūpaṁ sphuṭataramadyatanaistā-
vatpratīyata ēva, brāhmaṇatvamiva mātāpitr̥sambandhasmaraṇasahakr̥tēna
cākṣuṣapratyakṣēṇa । ratnatatvamiva ratnaparīkṣāśāstrajñānāhitasaṁskāra-
sahakr̥tēna cākṣuṣapratyakṣēṇaiva । tēna pāṇinērapi pūrvataravyākaraṇasma-
raṇāhitasaṁskārasahitaśrōtrapratyakṣēṇaiva sādhutvōpalambhānna nirmū-
<pb n="129"/>
latvaṁ vyākaraṇasmr̥tēriti । nā'pyandhaparamparā, smr̥tipratyakṣayōḥ
paurvāparyānāditvāt । taduktam—</p>
<lg>
<l>yathā ca padmarāgādīn kācasphaṭikamiśritān ।</l>
<l>parīkṣakā vijānanti sādhutvamaparē tathā ।। iti ।।</l>
</lg>
<p>( taṁ. vā. 1. 3. 8. pr̥. 282 )</p>
<p>ataḥ smr̥tyantarāhitasaṁskārasahakr̥tapratyakṣamūlatvādvyākaraṇa-
smr̥tēḥ prāmāṇyamēvēti । nā'pi “janikartuḥ prakr̥tiḥ” ityādiṣu
svacanavyāghātādaprāmāṇyam । dr̥ṣṭā hi sarvatraiva sūtrakārāṇāṁ sūtrēṣu
gauṇalākṣaṇikā ēva prayōgāḥ । yathā hi jaiminērēva nityē vācyē
autpattikaśabdaprayōgaḥ, tathā janiśabdō'pi dhātvarthē, janmani lākṣa-
ṇikatvānna dōṣamāvahati । tathā “tr̥jakābhyāṁ kartari ca”iti ni-
ṣiddhaṣaṣṭhīsamāsāśrayaṇamapi niṣēdhasya vaikalpikatvapradarśanārthamēva ।</p>
<p>yacca “bhūvādayō dhātavaḥ” ( pā. sū. 1.3.1 )ityatra dhātuśabdārthā-
parijñānādaprāmāṇyamuktam, tadayuktam; tiṅādipratyayaprakr̥titvamēva hi
dhātutvam । ētadēva “pratyayaḥ, paraśca” ( pā. sū. 3. 1. 1, 2. )
iti sūtrābhyāṁ pāṇininā svayamēva darśitam ।</p>
<p>tadapi “svatantraḥ kartā”iti kartr̥lakṣaṇaṁ svātantryānirūpaṇāda-
<pb n="130"/>
yuktamityuktam, tadayuktam; kriyāsidhyanukūlētarakārakaprayōktr̥tvaṁ
hi svātantry । tacca kvacidaprayuktasya, kvacidanyaprayuktasya ।
taduktaṁ bhartr̥hariṇā—</p>
<lg>
<l>pravr̥ttau vā nivr̥ttau vā kārakāṇāṁ ya īśvaraḥ ।</l>
<l>aprayuktaḥ prayuktō vā sa kartā nāma kārakam ।। iti ।।</l>
</lg>
<p>yastu ‘kāṣṭhāni pacantī’tyādiṣvacētanēṣu kartr̥nirdēśaḥ, sa vaiva-
kṣika ēvēti mantavyam । ēvaṁ karmādiṣvapīpsitatamatvādyūhanīyam ।
ataḥ śrōtrapratyakṣamūlatvēna śabdasādhutvēna vyākaraṇasmr̥tiḥ pramāṇa-
bhēvēti gavādiśabdā ēva sādhava iti । gāvyādiśabdānāṁ punaru-
ccāraṇāsāmarthyatō mūlaśabdāpabhraṁśānāṁ vivakṣitēṣu mūlaśabdānu-
sārēṇā'rthapratipādakattvam, avivakṣitēṣu tu vācakabhrāntyaivēti ।</p>
<p>prayōjanam—kratau varaṇabharaṇasaṅkalpādivākyēṣvapabhraṁśēnā'pi
vyavahartavyam, yadi pūrvaḥ pakṣaḥ । siddhāntē tu-‘sādhubhirbhāṣēta’
iti sādhuśabdēnaivēti ।</p>
<p>sūtrantu—“śabdē” abhivyajyamānē tadabhivyaktēḥ prayatnādhīna-
niṣpattikatvāt “aparādhabhāgitvaṁ” apabhraṣṭatvamabhivyañjakadōṣā-
dēvēti bhāvaḥ ।</p>
<trailer>iti navamaṁ vyākaraṇādhikaraṇam ।।</trailer>
<pb n="131"/>
<head>atha daśamaṁ lōkavēdādhikaraṇam ।।</head>
<sutra>prayōgacōdanābhāvādarthaikatvamavibhāgāt ।।</sutra>
<head>viṣayasaṁśayau</head>
<p>atha gaurityēvamādayaśśabdāḥ kimākr̥tēḥ pramāṇam ? uta vya-
ktēḥ ? iti sandēhē ucyatē । idaṁ tāvatparīkṣyatām—ki ya ēva
laukikāśśabdāsta ēva vaidikāḥ ? uta anyē ? iti । yadā ta
ēva, tadā kiṁ ta ēvaiṣāmarthāḥ ? uta anyē ? iti saṁśayaḥ ।</p>
<head>( prabhākaramat )</head>
<p>atra prabhākarēṇa ya ēva laukikāsta ēva vaidikā utā'nya
ityasyā'pi vicārasyā''kr̥tyadhikaraṇōpādghātatāmamyupagatyā'pi sā-
kṣātsaṅgatilōbhādaprāmāṇyēna pūrvapakṣamuktvā pr̥thak saṅgatirdarśitā ।</p>
<head>prakākaramatadūṣaṇam</head>
<p>sā cēyamatidānarasikatayā jāmātr̥sahāyasyā'pi yautukadā-
namiva bhāti । yatō na hyupōdghātasyā'pi pr̥thak saṅgatyapēkṣā bhavati ।
prakr̥tavicārasidhyarthatayā tatsgatyaiva tasya saṅgatatvāditi yathā
vārttikamēvā'dhikaraṇaṁ prastūyatē—</p>
<pb n="132"/>
<head>bhāṭṭamatēna saṅgatiḥ</head>
<p>pūrvādhikaraṇē hi gavādiśabdānāṁ vācakatvē nirūpitē tatprasaṅgēna
vācyanirūpaṇamārabhyatē-kimēṣāmākr̥tirvācyā ? uta vyaktiḥ ? iti ।
asya ca vicārasya niṣprayōjanatvamāśaṅkya tatprayōjanavatvāyēda-
mupōddhātēna vicāryatē—kiṁ ya ēva laukikāḥ śabdāsta ēva vaidi-
kāḥ,ta ēvaiṣāmarthāḥ ? uta anyē ? iti ।</p>
<head>bhāṭṭamatēna pūrvapakṣaḥ</head>
<p>tatrā'yaṁ pūrvapakṣiṇō'bhisandhiḥ—“atha śabdānuśāsanaṁ” ittyu-
ktvā kēṣāṁ śabdānāṁ “lōkikānāṁ vaidikānāṁ ca” ityabhiyuktānāmēva
śabdavidāṁ vyapadēśabhēdadarśanādbhēdastāvadavagamyatē ।</p>
<p>tathā rūpabhēdādapi bhēdaḥ । tathā hi—vēdē “aṣṭākapālaḥ” iti
paṭhanti । lōkē ca “aṣṭakapāla”iti । tathā vēdē “agniṣṭōmaḥ” iti,
lōkē ca “agnistōmaḥ” iti । ēvaṁ vēdē “gr̥bhṇāmi” iti, lōkē
“gr̥hṇāmi” iti ।</p>
<p>tathā'rthabhēdō'pi dr̥śyatē । vēdē śrūyatē—“uttānā vai dēvagavā
vahanti” iti । tathā “suvarṇaparṇō vanaspatiḥ” । ēvaṁ “ghr̥taṁ madhu”
iti । na ca gavādiśabdānāmēvaṁbhūtō'rthō lōkē samasti । tēna yatrā'pi
gavādiśabdēṣu rūpabhēdō nā'vagamyatē, tatrā'pyarthabhēdādēva śabdabhēdaḥ
<pb n="133"/>
sādr̥śyanibandhanaścaikatvādhyavasāya iti । yatrā'pi rūpabhēdasta-
trā'pi tadbhēdādēvā'rthabhēdō'pi । arthapratipattistu vēdē laukikaśabda-
sādr̥śyādēvēti । atō lōkē vēdē ca śabdārthayōrbhinnatvāllaukika-
gavādiśabdānāmākr̥tivyaktivācitvanirūpaṇaṁ vēdaprāmāṇyānupayōgi-
tvēnā'yuktamēvētyēvaṁ prāptē—</p>
<head>bhāṭṭamatēna siddhāntaḥ</head>
<p>abhidhīyatē—bhavēdēvaṁ yadi laukikavaidikaśabdayōrbhēdō
bhavēt । tau tu pratyabhijñānāllōkavēdayōrapyēkāvēva । ya ēva gavādi-
śabdā lōkē pratīyantē, ta ēva vēdē'pi pratyabhijñāyantē । na cā'ṣṭā-
kapālāgniṣṭōmagr̥bhṇāmītyādiśabdāḥ kiñcidvikārānna pratyabhijñāyanta
iti vācyam । yataśchinnalāṅgūlabhagnaviṣāṇagōvyaktivatpratyabhi-
jñāyamānatvāt । anyathā laukikāvikr̥tāṣṭakapālādiśabdānāṁ
vaidikāṣṭākapālādiśabdēṣvivā'vikr̥tārthāvagamābhāvaprasaṅgāt । bhava-
tu vā kēṣāñcidanyatvam, na caivamavikr̥tapratyabhijñāyamānānāṁ gavādi-
śabdānāmapyanyatvē kiñcitkāraṇamasti ।</p>
<p>vyapadēśabhēdastu—brāhmaṇaparivrājakavadbhinnarūpavaidikavākyānta-
rgatinibandhana ēva । yattu “uttānā vai dēvagavā vahanti” iti ta-
dapyarthavādamātraṁ, lōkasiddhasya gōpadārthasyōttānavahanarūpakriyāviśēṣa-
<pb n="134"/>
pratipādanasya praśaṁsārthatvāt । ēvamudāharaṇāntaramapi stutyarthamēvē-
ti । taduktaṁ bhāṣyē—“ya ēva laukikāśśabdāsta ēva vaidikāsta ēva
caiṣāmarthāḥ” ( śā. bhā. 1. 3. 10. ) iti ।</p>
<p>prayōjanam—pūrvapakṣasiddhāntayōrākr̥tyadhikaraṇānārabhyārambhā-
viti ।</p>
<p>sūtrantu—lōkavēdayōśśabdarūpasyā'rtharūpasya caikatvaṁ pratyabhi-
jñārūpapratyayāvibhāgāt । ēvañca sati darśapūrṇamāsādiprayōgacōda-
nānāṁ bhāvassyāditi ।।</p>
<trailer>iti daśamaṁ lōkavēdādhikaraṇam ।।</trailer>
<head>athaikādaśamākr̥tyadhikaraṇam ।।</head>
<head>viṣayasaṁśayau</head>
<p>yadā ca laukikā ēva śabdāstadarthāśca, tadā sandēhaḥ—kimā-
kr̥tiḥ śabdārthaḥ ? atha vyaktiḥ ? iti । kā punarākr̥tiḥ ? kā
vyaktiḥ ? dravyaguṇakarmaṇāṁ sāmānyamākr̥tiḥ, asādhāraṇaviśēṣō
vyaktiriti ।</p>
<pb n="135"/>
<head>prabhākaramatēna pūrvapakṣaḥ</head>
<p>atra prabhākarēṇa saṅgatilōbhādityamadhikaraṇamupavarṇitam—u-
ccāritē hi gōśabdādāvubhayaṁ pratīyatē—jātiśca vyaktaści । kāryānva-
yitvaṁ ca dvayōrapyaviśiṣṭam । yathā hi “gavā yajētē”tyatra vyaktēḥ
kāryānvayaḥ, tathā “śyēnacitaṁ cinvīta” ( tai. saṁ. 5. 4. 11. )
ityatrā''kr̥tērapi, vyaktisādr̥śyasyā'śakyasampādanatvāt । na cōbha-
yōrapi śabdavācyatvam, anyatarasyā'pi śabdavācyatvē nāntarīyaka-
tayā'nyatarāvagamōpapattēḥ । atha ca kasya śabdavācyatvaṁ, kasya nānta-
rīyakatvamityavadhārayituṁ na śakyata iti gavādipadavatī cōdanā-
'nadhyavasitārthatvādapramāṇamēvēti pūrvaḥ pakṣaḥ ।</p>
<head>prabhākaramatēna siddhāntaḥ</head>
<p>siddhāntastu—ānantyavyabhicārābhyāṁ sambandhagrahaṇāśaktē-
rvyaktyabhidhānāsambhavādākr̥tērēva vācyatvam, nāntarīyakatvēnaika-
saṁvidvēdyatayō'vagamō vyaktēriti ।</p>
<head>prabhākaramatadūṣaṇam</head>
<p>tadētatpūrvāparapratisandhānaśūnyasyaivā'bhidhānam । jātivyaktyō-
ranyataravācyatvānavadhāraṇē'pyavagatyaviśēṣādanuṣṭhānāviśēṣācca kutō'-
nadhyavasāyādaprāmāṇyam ? tathā sati kiṁ nityatvēna śrōtradēśasthasyaiva
<pb n="136"/>
dhvanyabhivyaktasya śabdasyā'rthapratipādakatvaṁ, anityatvēna vā vīcī-
taraṅgavr̥ttyā śrōtradēśasamāgatasyētyanadhyavasāyādapramāṇyaprasaṅgaḥ ।</p>
<p>tathā jātivyaktyōrēkasaṁvidvēdyatvē jātirēvā'bhidhēyēti siddhā-
ntō'pyanupapannaḥ । yatō'bhidhānakriyājanitajñānaviṣayatvaṁ khalu vā-
cyatvam । taccā''kr̥tērabhyupagamya tasminnēva jñānē vyaktiḥ pratibhāsa-
mānā nā'bhidhīyata iti citram ।</p>
<p>athōcyēta—dvayī hi śabdaśaktirasādhāraṇī sādhāraṇī ca ।
tatrā'sādhāraṇī śaktirabhidhānarūpā jātigōcaraiva । sādhāraṇī tu
pratyakṣānumānārthāpattīnāmiva vyaktigōcarā'nabhidhānarūpā, tadubhaya-
śaktijanitaikajñānaviṣayatvē'pi jātivyaktyōrasādhāraṇaśaktiviṣaya-
tvājjātirēva vācyā na vyaktiriti ।</p>
<p>tadētadvādamātram—na hi pramāṇānāṁ prātyātmikīmasādhāraṇa-
śaktiṁ vinā pratipādyaviṣayiṇī kācicchaktirasti । tathā hi—
pratyakṣasya sambaddhavartamānaviṣayiṇī, anumānasya jñātasambandhavyā-
pakaviṣayiṇī, śabdasya vācyaviṣayiṇī, arthāpattēstvanupapadyamānō-
papādakaviṣayiṇī । pratipādakasādhāraṇyē'pi yadi vyaktēssādhā-
raṇaśaktiviṣayatvādavācyatvam, tadā jātērapyavācyatvaprasaṅgaḥ ।</p>
<p>atha matam—vr̥ddhavyavahārē vācyavācakasambandhāvadhāraṇakālē
<pb n="137"/>
jātivyaktyōrēkaśabdasāhacaryāvagamādabhidhānakālē vyaktisaṁskāra-
syā'pyudbuddhatvātsaṁskāraśabdābhyāṁ samāhārajamubhayaviṣayamēkaṁ jñānaṁ
janyatē pratyabhijñānamivēti ।</p>
<p>tadētacchaṅkhaśuktigataśucitvadarśanānnaraśiraḥkapālādāvapi prā-
ṇyaṅgatvēna śucitvānumānamivā''bhāti । yataḥ, pratyakṣajñānasyaivā'yaṁ
mahimā yadudbuddhasaṁskārēndriyābhyāṁ janyamānamindriyāsambaddhamapi
pratyabhijñādau viṣayīkarōti, na tvanumānādijñānānāmapi । tāni
khalu nyāyasampādanādhīnapravr̥ttīni । tatrā'numānajñānaṁ tāvadvyāptipa-
kṣadharmatāparāmarśavaśālliṅgavaśēnōpajāyamānaṁ haṁsakṣīrōdakanyāyēna
vyāpakaviśēṣaviṣayamēvōpajāyatē । arthāpattijñānamapyanupapattiparāma-
rśādupajāyamānamupapādakaikaviṣayamēvōtpadyatē ।</p>
<p>ēvaṁ śabdō'pyabhidhānasamayē pūrvāvagatasāmarthyaparāmarśavaśēnā'-
rthamabhidadhānō yadgōcaraivā'sya vācakaśaktiravadhāritā, tadviṣayamēva
jñānaṁ janayati । pratyakṣajñānaṁ tu na nyāyasampādanāpariśōdhitaviṣa-
yam, kintvarthēndriyasannikarṣavaśādupajāyamānaṁ samasamayabhāvismr̥ti-
hētusaṁskārōdbōdhavaśādindriyāsambaddhamapi viṣayīkurutē । yathā-
tattēdantārthaviṣayaṁ pratyabhijñānaṁ, saṁjñivaṣayañca savikalpakajñānam । ita-
rathā tvatpakṣē sambandhasmaraṇahētusaṁskārōpasthitatvādvyaktēriva samba-
<pb n="138"/>
ndhasyā'pi śabdōpajanitajñānaviṣayatvāpattiḥ । na kēvalaṁ sambandhasya,
kintu vyutpattisthānavr̥ddhavyavahārakriyāyāḥ kriyāvācakaśabdasyā'pi ।</p>
<p>atha vyutpattikālē tayōrvyabhicārātsaṁskārādanupasthitiri-
tyucyatē, ēvantarhi vyaktīnāmapi vyabhicārādanupasthitiḥ syāt ।
atha vyaktiviśēṣāṇāṁ vyabhicārē'pi vyañjakatvasāmānyarūpēṇa
vyaktimātrasyā'vyabhicārādupasthitiḥ । ēvaṁ tarhi kriyāviśēṣāṇāṁ
tadvācakaviśēṣāṇāṁ ca vyabhicārē'pi kriyāmātrasya tadvācakamātrasya
cā'vyabhicārādupasthitērēkasaṁvidvēdyatvamaviśiṣṭamēva prasajyata iti ya-
tkiñcidētaditi yathāvārtikamēvā'dhikaraṇaṁ prastūyatē ।</p>
<p>saṅgatistāvadasya prasaṅgēnōktaiva । upōddhātāyātaṁ ca lōkē vēdē
ca śabdārthayōraikyaṁ nirūpya kimākr̥tiśśabdārthō vyaktirvēti prastutaṁ
nirūpyatē । </p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—vyavahārārthaṁ hi śabdōccā-
raṇam । cā''kr̥tyā vēdalōkayōḥ kaścidvyavahārō dr̥śyatē । na hi
vēdē “vrīhīnavahantī”tyatrā''kr̥tiravahanyatē । na ca “paśumālabhēta”itya-
trā''kr̥tirālabhyatē । na ca lōkē ‘gā dōgdhī’tyatrā''kr̥tirduhyatē ।
na ca ‘brāhmaṇāya suvarṇaṁ dīyata’ ityatrā''kr̥tirdīyatē । ēvaṁ vyava-
<pb n="139"/>
hārānusārātpratītirapi vyaktigōcaraiva । tathā vyutpattirapi vr̥ddhavya-
vahārē vyaktiviṣayaivēti । tēna sarvathā vyaktirēva śabdābhidhēyēti ।</p>
<p>nanu ca sambandhagrahaṇādhīnaṁ śabdasyā'rthābhidhānam । na cōtpa-
nnōtpadyamānōtpatsyamānavyaktiṣvānantyavyabhicārābhyāṁ sambandhagrahaṇaṁ
sambhavati । ataḥ kathaṁ vyaktirvācyēti । na ca pācakādiśabdavadāna-
ntyē'pi vyaktīnāmākr̥timēvōpalakṣaṇīkr̥tya sambandhagrahassukarō bha-
viṣyatīti vācyam । yatassabhāgē pācakādau prakr̥tibhāgōpanītapaci-
kriyāyāḥ karttā pratyayēnā'bhidhīyata iti yuktam । gaurityatra tu gō-
śabdasya nirbhāgasya naivaṁ sambhavati, vibhaktērapi prātipadikārthānati-
riktārthatvāt ।</p>
<p>ucyatē—bhavēdēvaṁ yadi sarvatra śabdābhihitasyaivōpādhitvaṁ bhavēt,
na caivam; vatsādiśabdēṣvadarśanāt । yathā hi vatsaśabdō gō-
tvamanabhidhāyaiva gōtvōpalakṣitaṁ vayōviśēṣamabhidadhāti, yathā vā
kiśōraśabdō'śvatvamanabhidhāyaivā'śvatvōpalakṣitamēva vayōviśēṣama-
bhidhattē, yathā vā ācāryaśabda upanayanādhyāpanādikamanabhidhāyaiva
tadupalakṣitaṁ brāhmaṇavyaktimabhidhattē, tathā gavādiśabdā apyana-
bhidhēyāmēvā''kr̥timupalakṣaṇīkr̥tya vyaktimabhidhāsyantīti sarvatra
vyaktivācitvamēvētyēvaṁ prāptē abhidhīyatē—</p>
<pb n="140"/>
<sutra>ākr̥tistu kriyārthatvāt ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvaṁ yadyanavagatāyamākr̥tau gavādiśabdē-
bhyō vyaktyavagamaḥ prakārāntarēṇōtpapadyēta । na hyanantāsu vyakti-
ṣvēkasyōpalakṣaṇasyā'navagamē vyaktyavagamassambhavati । tadatrōbhayāva-
gamasyā'vaśyaṁ svīkārē kimākr̥timātraṁ śabdēnā'bhidhīyatē, taddvārē-
ṇā'nantā vyaktayaḥ pratīyantām ? ākr̥timēva vā prakārāntarōpa-
sthitāmupalakṣaṇīkr̥tyā'nantā vyaktayaśśabdēnā'bhidhīyantām ? iti
cintāyāmanantavyaktyabhidhānē śabdasyā'nantaśaktisvīkāraprasaṅgadō-
ṣādākr̥tirēvā'bhidhīyata iti nyāyyam ।</p>
<p>kiñcā''kr̥tēśśabdānabhidhānē prakārāntarēṇōpasthitirapi tasyā
durlabhaiva । yatō vyutpattikālāvagatasāhacaryavaśēna sahacaritaśabdada-
rśanāt sahacaritasmr̥tirvaktavyā । na cā'sau niyatarūpā । sahacari-
tōpādhyāyadarśanē'pi śiṣyasmaraṇādarśanāt । vyutpannasya tu śabdaśra-
vaṇādākr̥tivyaktyavagamasya niyatatvāt । na ca śabdārthāvagamakālē
sambandhasmr̥tēravaśyaṁbhāvitvādākr̥tyavacchinnāyāṁ ca vyaktau sambandha-
grahādākr̥tismr̥tiravaśyambhāvinīti vaktavyam, yatō'nabhyāsadaśā-
<pb n="141"/>
yāṁ sambandhasmr̥tyapēkṣā, abhyāsadaśāyāntu svaśaktyaiva śabdasyā'-
rthābhidhānamiti sthitam । taduktaṁ kārikāyām—</p>
<lg>
<l>anabhyastē tvapakṣēntē śabdasambandhinassr̥tim ।</l>
<l>atra prayukta ityēvaṁ budhyantē hi cirātkvacit ।। iti ।।</l>
</lg>
<p>( ślō. vā. 1. 1. 5. pr̥. 415. cau. saṁ. )</p>
<p>vatsakiśōrācāryaśabdādau tu saṁskārādidvārēṇā'pyupalakṣaṇō-
pasthitāvanēkavyaktyabhidhānamapyagatyā svīkaraṇīyam । na hi tatra
gavādyākr̥tāvabhihitāyāmapi tathābhūtavyaktyavagama ākṣēpataḥ si-
dhyati । atha vōbhayamapi tatrā'bhidhēyamēva svīkarttavyam । yadi vā
śōṇanyāyēna vatsatvādigōtvādyanyatarasāmānyamēvā'bhyupētavyam ।
yatra tu gavādiśabdēṣvākr̥tyabhidhānamēva gatyantaramasti, tatra na ki-
ñcidanupapannamiti ।</p>
<p>nanvēvaṁ bhavatvākr̥tyabhidhānaṁ, vyastyavagatistu kutaḥ ? lakṣaṇa-
yēti kēcit । tadayuktam; sambandhānupapattyā hi lakṣaṇā bhavati ।
anupapattiśca kriyākārakasambandhayōgyapadārthāvagamanibandhanā । na
cā''kr̥tiḥ kriyākārakasambandhayōgyā । kiṁ tarhi ? vyaktirēva । sarva-
padānāñcā''kr̥timātrābhidhānē kriyākārakasambandhayōgyapadārthānava-
gatēḥ kasya kutra sambandhānupapatyā lakṣaṇēti । tēna kriyāpadasya
<pb n="142"/>
lakṣaṇyā vyaktiparatvē kārakapadē vyaktilakṣaṇā । kārakapadasya
ca lakṣaṇyā vyaktiparatvē kriyāpadē vyaktilakṣaṇētyanyōnyāśraya-
prasaṅgaḥ ।</p>
<p>tēnaitadēvā'tra vaktavyam—pūrvapakṣanyāyēnaiva sarvēṣāṁ gavādipadā-
nāṁ vr̥ddhavyavahāratō vyutpattērvyavahārasya ca sarvatra vyaktiniṣṭhatvāt
vyaktyarthatayaiva vyutpattiḥ, kintu tadvyaktyarthatvamānantyavyabhicāra-
bhiyā sākṣādvyaktyabhidhānē na sambhavatīti yathā tatsambhavati ta-
daṅgīkaraṇīyam । atra ca gatyantarāsambhavāttatpratītyarthamēva tadā-
tmabhūtākr̥tyabhidhānamaṅgīkr̥tam । tēnā''kr̥tyabhidhānasyaiva vyaktipa-
ryantatvādēka ēvā'yamubhayārthābhidhānalakṣaṇaḥ śabdavyāpāraḥ । yathā
hi pācakasyōddiṣṭaudanasya kārakayōjanākartr̥tvamēvaudanakartr̥tvaṁ, yathā
cōddiṣṭasvargasya yāgakartr̥tvamēva svargakartr̥tvam । na hyōdanē svargē vā
puruṣasya kr̥tiranyā'sti, yēna tatrā'pyasyā'nyakartr̥tvaṁ bhavēt । tathā
vyaktipratipādanōddēśēna prayuktasya śabdasyā''kr̥tyabhidhānamēva vya-
ktyabhidhānam ।</p>
<p>iyāṁstu viśēṣaḥ—ākr̥tēssākṣādēvā'bhidhānaviṣayatvam,
vyaktēstvabhidhānōddēśādabhidhānaviṣayatvam, ōdanasvargayōriva kr̥-
tiviṣayatvam । atō vyaktirapi śabdasyā'bhidhāvyāpārapratipādyaiva,
<pb n="143"/>
na tu vyāpārāntarapratipādyēti tatvam । taduktaṁ bhāṣyakārēṇa—
“padāni hi svaṁ svamarthamabhidhāya nivr̥ttavyāpārāṇi” iti । abhidhā-
vyāpārēṇa pratipādyētyarthaḥ । anēnaivā'bhiprāyēṇa vārttikakārapādai-
rapyuktam—</p>
<lg>
<l>“abhidhēyāvinābhūtē pravr̥ttirlakṣaṇōcyatē” ।। iti ।।</l>
</lg>
<p>( taṁ. vā. 1. 4. 12. pr̥.354 )</p>
<p>ata ēvā'bhihitānvayaprayāsā'pi vākyārthē vihitō vyaktya-
nvayābhiprāyēṇaiva । na tvākr̥tyabhiprāyēṇa, vākyārthē tasyā ananva-
yāt । ēvaṁbhūtamēva vyavahitamabhidhānamākṣēpa ityucyatē । yastu tatra
tatra lakṣaṇētyuktam, tatkiñcidvyavadhānābhiprāyēṇēti mantavyam । na
caivaṁ gōtvaśabdē'pyākr̥tyabhidhānasya vyaktiparatvātpratītivailakṣaṇyā-
bhāvaprasaṅga iti vācyam । yataḥ “tasya bhāvastatvatalau” ( pā. sū.
5. 1. 119. ) ityunuśiṣṭēna tvatalpratyayēna vyaktivyatiriktani-
ṣkr̥ṣṭākr̥timātrābhidhānāt vyutpattikālē ca vyaktyarthatvānavagamādvya-
ktitātparyābhāvēna pratītivailakṣaṇyōpapattiriti na kiñcidanupapannam ।</p>
<p>prayōjanaṁ pūrvapakṣē—sāmānyōpalakṣitavyaktīnāṁ śabdārthatvē
sāmānyasya ca śabdānabhidhēyatvēna saṁskārōpasthitēraniyatatvādyadā
<pb n="144"/>
saṁskārādanupasthitistadā'nanuṣṭhānam । siddhāntē tu sāmānyasyā'
bhidhēyatvābhbhiyamēna tadavagatāvanuṣṭhānamiti ।</p>
<p>sūtrantu—“ākr̥tirēva” gavādiśabdābhidhēyā “kriyārthatvāt”
“kaṅkacitaṁ cinvīta”ityādiṣu sāmānyadvārēṇa tasyā ēva kriyānva-
yitvādityarthaḥ । vyaktisādr̥śyasyā'śaṅaṅkāsampādanatvēnōpadēśānarha-
tvāditi ।।</p>
<lg>
<l>yō nāma kaścidiha saṁviditaṁ pramēyaṁ ।</l>
<l>granthāntarē likhati vā vadati svayaṁ vā ।</l>
<l>matkartr̥tāmananukīrtya sa kīrtilōpāt
nissantatirjagati janmaśatāni bhūyāt ।।</l>
</lg>
<trailer>ityēkādaśamākr̥tyadhikaraṇam ।।</trailer>
<trailer>prathamādhyāyasya tr̥tīyaḥ pādaḥ ।।</trailer>
<pb n="145"/>
<head>* śrī *</head>
<head>atha prathamādhyāyasya caturthaḥ pādaḥ ।।</head>
<head>tatra prathamaṁ nāmadhēyaprāmāṇyādhikaraṇam ।।</head>
<sutra>uktaṁ samāmnāyaidamarthya tasmātsarva tadarśa syāt ।।</sutra>
<head>viṣayasaṁśayau</head>
<p>“udbhidā yajēta” ( tāṁ brā. 19. 7. 2, 3. ) “balabhidā
yajēta” ( tāṁ. brā. 19. 7. 3. ) “viśvajitā yajēta” (tāṁ. brā.
19. 4. 5. ) iti samāmnāyatē । tatra sandēhaḥ kimudbhidādayō
guṇavidhayaḥ ? āhōsvitkarmanāmadhēyāni ? iti ।</p>
<head>prabhākaramatēna pūrvapakṣaḥ</head>
<p>atra prabhākarēṇa saṅgatilōbhādēvamadhikaraṇamupavarṇitam ।“udbhi-
dāyajēta” ityādiṣu na tāvanmatvarthalakṣaṇyā viśiṣṭavidhānaṁ, gauravaprasa-
ṅgāt, lakṣaṇādōṣācca । nā'pi pr̥thagēvōbhayavidhānaṁ, vākyabhēdāpa-
ttēḥ । tatrā'nyataravidhānē yadi yāgō vidhīyatē, tadōpapadavaiyarthyam ।
nā'pyanyatra vihitaṁ yāgamanūdya vēdē guṇavidhiḥ sambhavati, sarvatraivōpa-
padaśravaṇēna karmavidhānāsambhavāt । tēnā'kāmēnā'pi laukika ēva
gaṇyāgē guṇavidhiriti vaktavyam । tathā ca sati pramāṇāntarasāpē-
kṣatvēna vēdasyā'prāmāṇyamiti pūrvaḥ pakṣaḥ ।</p>
<pb n="146"/>
<head>prabhākaramatēna siddhāntaḥ</head>
<p>siddhāntastu—sāmānādhikaraṇyavalādyathābhāṣyaṁ nāmadhēya-
tvamiti ।</p>
<head>prabhākaramatdūṣaṇam</head>
<p>tadayuktama; ēkārthavidhimapēkṣyā'nēkārthavidhigauravaṁ dōṣamāvaha-
ti, ēvaṁ mukhyārthamapēkṣya lākṣaṇikatvam, na tvaprāmāṇyamapēkṣya ।
tadētadvidhigauravamatvarthalakṣaṇābhiyā vēdāprāmāṇyāśrayaṇaṁ, bhōjanāyā-
sabhayēna maraṇapakṣāśrayaṇamivā''bhāti । na ca laukikagaṇyayāgāśrapa-
ṇē'pi lakṣaṇātō vimōkāḥ; vēdavihitadēvatāyā abhāvēna gaṇayāgasya
mukhyayāgatvābhāvāt । bhavatu vā yathā kathañcillaukikakarmāśrayō
guṇavidhiḥ, tathā'pi nā'prāmāṇyam । “āyuṣyaṁ prāṅmukhō bhuṅktē”
itivallaukikarmāśrayaṇē'pi prāmāṇyōpapattēriti yatkiñci dētaditi
yathāvārttikamēvādhikaraṇaṁ prastūyatē ।</p>
<head>vārtikakāramatēna saṅgatiḥ</head>
<p>prathamapādē hi kr̥tsnasyaiva vēdasya sakalētaraśaṅkānirāsēna dha-
rmaṁ prati cōdanātvēna prāmāṇyaṁ vyutpāditam । tasya cā'rthavādamantrā-
tmakasya cōdanānantargatatvēna dharmaṁ pratyupayōgābhāvādaprāṇyamāśaṁkya
dvitīyapādē cōdanāntargatipradarśanēna pratyēkamupayōgapratipādanāt
<pb n="147"/>
prāmāṇyaṁ vyavasthāpitam । tr̥tīyapādē tu smr̥tyācāramūlabhūtastathā
bhūta ēva vēdō'stīti nirūpitam ।</p>
<p>idānīṁ vidhyuddēśagatavyēna nāmadhēyānāṁ sāmānyatō nirūpitē
'pi dharmaṁ pratyupayōgē upayōgaviśēṣaḥ pūrvaṁ na pratipādita iti tadarśaṁ
punaḥ prastāvanā । atra yadyapi bhāṣyē pūrvōttarasūtrābhyāmēkamēvēdamadhi-
karaṇaṁ pratibhāti, tathā'pi pūrvasūtrasya pūrvapakṣābhimatārthāpratibhānādvi-
cāradvayōpayōgācca vārttikakārapādairanumitapūrvapakṣaṁ vicāradvayamēvaitadā-
caritam ।</p>
<head>bhāṭṭamatēna pūrvapakṣaḥ</head>
<p>tatra prathamē pūrvapakṣiṇō'yamabhisandhiḥ । vidhyuddēśagatatvē'pyu-
dbhidādipadānāṁ sādhyasādhanētikarttavyatānupanāyakatvānna tāvadvi-
dhyantarbhāvaḥ । vidhēyastutyabhāvācca nā'rthavādatvam । vihitasmāraka-
tvānupalabdhēśca na mantratvam । atastrividhavēdabahirbhāvēnā'kriyārthatvā-
dānarthakyamēvōdbhidādipadānāmiti । taduktam—</p>
<lg>
<l>tryaṁśavēdapramāṇatvādudbhidādi tatō'dhikam ।</l>
<l>dharmāyā'nupayuktārthamānarthakyaṁ prapadyatē ।। iti ।।</l>
</lg>
<p>( taṁ. vā. 1. 4. 1. pr̥. 321. )</p>
<pb n="148"/>
<p>ēvaṁ prāptē'bhidhīyatē—</p>
<head>bhāṭṭamatēna siddhāntaḥ</head>
<p>bhavēdēvaṁ yadyēṣāṁ sādhanāṁśanivēśēna kriyārthatvaṁ na bhavēt । tathā
hyadhyayanavidhiparigr̥hītatvādvēdatvaṁ tāvadudbhidādipadānāṁ vyavasthitam ।
vēdasya ca kriyārthatvaṁ“āmnāyasya kriyārthatvāt” ( jai.sū. 1.2.1.)
ityatrōktam । tacca kriyārthatvaṁ yadyapyuktaprakārēṇā'rthavādatvēna mantra-
tvēna ca na sambhavati, tathā'pi vidhyuddēśāntargatatvādvidhyantarbhāva
ēvā'sya pratīyatē । sa ca yadyapyapuruṣārthatayā sādhyatvēna na sambha-
vati, akriyārūpatvēna ca nētikarttavyatātvēna, tathā'pi pāriśēṣyā-
tsādhanāṁśanivēśitvādēvā'sya kriyārthatvaṁ ( nā'rthavatvamiti(?)) ।</p>
<p>taduktam—</p>
<lg>
<l>sarvasya trivibhāgatvādvēdasyōktēna hētunā ।</l>
<l>udbhidādyapramāṇatvamatirēkānna sidhyati ।। iti ।।</l>
</lg>
<p>( taṁ. vā. 1. 4. 1. pr̥. 321. )</p>
<p>sūtrantu-“uktaṁ samāmnāyaidamarthyaṁ” samāmnāyō vēdastasyaidamarthyaṁ
kriyārthatvamuktam । “tasmātsarvaṁ”udbhidādi “tadarthaṁ syāt” kriyārthaṁ
syādityarthaḥ ।।</p>
<trailer>iti prathamaṁ nāmadhēyaprāmāṇyādhikaraṇam ।।</trailer>
<pb n="149"/>
<head>atha dvitīyamudbhidadhikaraṇam ।।</head>
<p>atra caikasyaivā'dhikaraṇasya ubhayavicārātmakatvānna pr̥thagā-
yōjanamiti vidhyuddēśāntargatatvēna sādhanāṁśanivēśē satīdamidānīṁ
vicāryatē—kiṁ guṇavidhitvēnā'sya sādhanāṁśanivēśaḥ ? athavā
nāmadhēyatvēna ? iti ।</p>
<head>bhāṭṭamatēna pūrvapakṣaḥ</head>
<p>tatrā'yaṁ pūrvapakṣiṇō'bhisandhiḥ । prasiddhērarthavatvātpravr̥ttiviśē-
ṣakaratvācca guṇavidhitvamēvā'sya yuktam । tathā hi—yadyapi lōkē
samudāyaprasiddhirnā'sti, tathā'pi ‘urdhvaṁ bhinattī’ti vyutpatyā kha-
nitrādidravyamudbhidādipadātpratīyata ēva । tathā sati cōdbhitpada-
syā'rthavatvaṁ bhavati, yajipadārthātiriktārthapratipādanāt । ēvaṁ bhi-
nnārthatvātpuruṣapravr̥ttāvapi viśēṣō bhavati । taduktam—</p>
<lg>
<l>prasiddhērbalavatvēna prayōjanavaśēna ca ।</l>
<l>adhikatvātpravr̥ttēśca guṇarūpaṁ vidhīyata ।। iti ।।</l>
</lg>
<p>( taṁ. vā. 1. 4. 1. pr̥. 321. )</p>
<p>nāmadhēyatvē tvavagatā'pyavayavaprasiddhirhātavyā । tathā yajipa-
dārthānatiriktārthatvādānarthavyam । anatiriktārthatvādēva pravr̥ttāvapi
na viśēṣakaratvam ।</p>
<pb n="150"/>
<p>nanu guṇō vidhīyamānaḥ phalē vidhātavyaḥ, karmaṇi vā । tatra
na tāvadgōdōhanavatphalē, praṇayanavat prakr̥tāśrayābhāvāt । nā'pi ka-
rmaṇi, prakr̥takarmābhāvādēva । na ca dūrasthajyōtiṣṭōmānuvādēnaivā'yaṁ
guṇavidhiḥ, dūrasthahōmānuvādēnā''havanīyavidhivaditi vaktavyam ।
utpattiśiṣṭaguṇāvarōdhēna nirākāṁkṣē karmaṇi guṇāntaravidhānāsambha-
vāt । āhavanīyavidhānē tvavarōdhavirōdhābhāvādupapannō vidhi-
riti । na ca niṣkr̥ṣṭayāgānuvādādākāṁkṣāpravr̥ttērguṇavidhānōpapatti-
riti vaktavyam । yatō'nuvādānāṁ pūrvāvagatārthaviṣayatvāttadanusandhānē
ca guṇāntarāvarōdhādākāṁkṣāvirahasya tadavasthatvāt । ētacca ci-
trādhikaraṇa ēvā'nantaraṁ pratipādanīyamiti ।</p>
<p>kiñca jyōtiṣṭōmē'pi “sōmēna yajēta” iti sōmarūpaguṇaśravaṇā-
dudbhittulyatvamēva । ataḥ kathaṁ tadanuvādēnā'pi guṇavidhānam । na caivaṁ
sati guṇaviśiṣṭakarmavidhirēvā'yamastviti vaktavyam, vidhigaurava-
dōṣāt, udbhidvatēti matvarthalakṣaṇāprasaṅgācca । taduktam—</p>
<lg>
<l>guṇō vidhīyamānō'pi phalē karmaṇi vā bhavēt ।</l>
<l>viśiṣṭavidhibudhyā vā sarvathā na ca yujyatē ।। iti ।।</l>
</lg>
<p>( taṁ. vā. 1. 4. 1. pr̥. 323 )</p>
<p>ucyatē—viśiṣṭavidhirēvā'yam । na caivaṁ vidhigauravaṁ matvartha-
<pb n="151"/>
lakṣaṇā ca dōṣamāvahati, sakalaviśiṣṭavidhyucchēdaprasaṅgāt । a-
thā'gatyā tatra tathā''śrayaṇam, tadatrā'pi samānam । tēna yathā “da-
śāpavitrēṇa grahaṁ saṁmārṣṭi” tyādiṣvagatyā'pi viśiṣṭavidhānaṁ, tathēhā-
pyudbhēdanasamarthakhanitrādiviśiṣṭakarmavidhānamēvēti ।</p>
<p>ēvaṁ prāptē'bhidhīyatē—</p>
<sutra>api vā nāmadhēyaṁ syādyadutpattāvapūrvamavidhāyakatvāt ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvamagatyā matvarthalakṣaṇayā viśiṣṭavidhi-
gauravāśrayaṇaṁ, yadi nāmadhēyatvēna na gatirbhavēt । tathā hi-“udbhidā”
iti karaṇavācitr̥tīyāntapadasya karaṇībhūtayāgasamabhivyāhr̥tasya
tatsāmānādhikaraṇyaṁ pratīyatē । tatpratītamapi hīyēta, yadi vrīhisō-
mādivadudbhitpadamarthāntarē nirūḍhaṁ bhavēt । avayavaprasiddhistu ‘ūrdhvaṁ
bhinnattī’ti vyutpatyā yathā khanitrādidravyē, tathā paśūnāmudbhēdanamanē-
na kriyata iti yāgē'pi tēna yajisāmānādhikaraṇyādurbhidādi
padānāṁ yāganāmadhēyatvamēva । taduktam—</p>
<lg>
<l>padamajñātasandigdhaṁ prasiddhairapr̥thakśruti ।</l>
<l>nirṇīyatē nirūḍhantu na svārthādapanīyatē ।। iti ।।</l>
</lg>
<p>atō'vayavaprasiddhēryāgē'pi samānatvādaprasiddhārthatvaṁ yaduktaṁ, ta-
<pb n="152"/>
ttāvatparihr̥tam । yadapi yajipadārthānatiriktārthatvādānarthakyamuktaṁ,
tadapyayuktam; yajiviśēṣapratītihētutvēnaiva nāmadhēyasyā'rthavatvāt ।
ata ēvā'pravr̥ttiviśēṣakaratvamapi pratyuktam, vidhitsitayāgaviśē-
ṣapratipādanēnaiva pravr̥ttiviśēṣakaratvāditi ।</p>
<p>nanvarthaviśēṣapratipādanēna hi padāntarasya padāntaraviśēṣakatvaṁ bhava-
ti । yathā ‘nīlamutpalaṁ śuklaḥ paṭaḥ’ iti । na ca nāmadhēyasya yaji-
padārthātiriktamarthāntaramasti । ataḥ kathamasya yāgaviśēṣapratipatti-
hētutvam । na ca svātmanaiva nāmadhēyaṁ yajiviśēṣaṇamiti vaktavyam,
tasya śabdānabhidhēyatvāt । śābdāśābdayōścā'nvayāsambhavāt ।</p>
<p>atha nāmadhēyaṁ śābdatvasiddhyarthamātmānaṁ lakṣayatītyucyatē ।
tadapi paṅkabhiyā palāyamānasya nūnamaśucipatanasamānam । matvarthala-
kṣaṇābhayēna hi guṇavidhipakṣamupēkṣya nāmadhēyatvamabhyupagatam । sā cēyaṁ
nāmadhēyatvē'pi svīkr̥tā, kimaparāddhaṁ guṇavidhinā । kiñca guṇavidhau
matvarthalakṣaṇāyāmapyautsargikamatvarthaparatvaṁ na parihīṇam, iha tvā-
tmalakṣaṇāyāṁ tatō'pi jaghanyatvamiti guṇavidhitvamēva jyāyaḥ ।</p>
<p>ucyatē—syādēvaṁ yadi saṁjñā nīlādipadamiva viśēṣaṇī-
bhūtasvapratipāditārthōpaślēṣadvārēṇaiva saṁjñinaṁ viśinaṣṭīti brūmaḥ ।
kintu yaḥ khalu śabdaḥ sāmānyavāciśabdasamabhivyāhr̥taḥ tadviśēṣa-
<pb n="153"/>
mabhidadhāti, sā saṁjñētyucyatē । yathā ‘dēvadattō brāhmaṇa’ iti ।
sa ca viśēṣō viśēṣaṇasya kasya citsaṁjñāpadādanupasthitatvādētaccha-
bdavācyatvēna saṁjñāntaraviṣayavyāvr̥tyā upalakṣitō vidyamānaviśēṣa-
ṇayōgyaḥ svamahimnaiva saṁjñāśabdēnā'bhidhīyatē । tēnaivaṁbhūta ēvā'yaṁ
yāgaviśēṣaḥ pratīyatē, na tu viśēṣaṇaviśiṣṭaḥ । tatastathābhūtasya
vidyamānaviśēṣaṇānvayāttattadviśēṣaṇaviśiṣṭarūpasiddhiḥ । atō na
kiñcidanupapannamiti ।</p>
<p>atra yadyapyutpattivākyānāṁ sādhyabhūtadhātvarthaparatvēna na guṇa-
vidhau matvarthalakṣaṇādōṣō, nā'pi nāmadhēyatāhētussāmānādhikaraṇyam,
tathā'pyadhikāravākyaikavākyatādaśāyāmudbhidā yāgēna svargamityanva-
yasambhavādavaśyaṁ matvarthalakṣaṇādōṣa ityanēnaivā'bhiprāyēṇa bhāṣyakā-
rēṇā'tra sakalōtpattivākyagatipradarśanārthaṁ phalapada nāpanyastamiti ।</p>
<p>prayōjanam-khanitrādidravyēṇaiva yāgō yadi pūrvaḥ pakṣaḥ । siddhāntē
tu-“avyaktāsu tu sōmasya”(jai.sū.8.1.16.)ityādiṣu sōmadravyēṇaiva ।</p>
<p>sūtrantu—“utpattau” prathamajñānē “yadapūrvaṁ” na sōmādipadava-
tkvacidarthē prasiddhamudbhidādi tat “nāmadhēyaṁ syāt” । anyatrā'pra-
siddhatvēna kasyatidguṇasya “avidhāyakatvāt” iti ।</p>
<trailer>iti dvitīyamudbhidadhikaraṇam ।।</trailer>
<pb n="154"/>
<head>atha tr̥tīyaṁ citrādhikaraṇam ।।</head>
<sutra>yasmin guṇōpadēśaḥ pradhānatō'bhisambandhaḥ ।।</sutra>
<head>viśayasaṁśayau</head>
<p>“citrayā yajēta paśukāmaḥ” ( tai. saṁ. 2. 4. 6. ) “trivr̥dba-
hiṣpavamānam” ( tā. brā. 20.1.1. ) “pañcadaśānyājāni”
“saptadaśāni pr̥ṣṭhāni” ityudāharaṇam । kiṁ citrāśabdaḥ, bahiṣpava-
mānaśabdaḥ, ājyaśabdaḥ, pr̥ṣṭhaśabdaśca guṇavidhayaḥ ? uta karmanā-
madhēyāni ? iti saṁśayaḥ ।</p>
<head>prabhākaramataṁ taddūṣaṇañca</head>
<p>atra prabhākarēṇōdbhidadidhakaraṇa ēva sarvēṣāṁ karmasāmānādhi-
karaṇyēnaiva nāmadhēyatvē siddhē tattadudāharaṇēṣu viśēṣāśaṅkā vājapēya-
paryantādhikaraṇa catuṣṭayē nirākriyata iti caturṇāmadhikaraṇānāmudbhida-
dhikaraṇaśēṣatvāttadīyasaṅgatipradarśanēnaiva pramāṇalakṣaṇē sarvēṣāṁ saṅga-
tirupavarṇitā । tēnōdbhidadhikaraṇasaṅgatidūṣaṇamēva sarvatrōhanīyamiti
yathāvārttikamēvā'dhikaraṇaṁ prastūyatē ।</p>
<head>bhāṭṭamatēna saṅgatiḥ</head>
<p>udbhidādipadānāṁ yaugikānāṁ kvacidarthaviśēṣē prasiddhirahitānāṁ
<pb n="155"/>
nāmadhēyatvaṁ nirūpyēdānīṁ vrīhyādipadavannirūḍhārthānāṁ citrādipadānāṁ
nāmadhēyatvaṁ nirūpyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—bhavatūdbhidādipadānāṁ kvaci-
darthaviśēṣē nirūḍhatvāsaṁbhavēna yajisāmānādhikaraṇyādyāganāmadhēyatva-
m । citrāpadasya tu citrarūpārthaviśēṣē, tathā''jyādipadānāṁ ghr̥tā-
dirūpārthaviśēṣē nirūḍhatvādvrīhisōmavadyāganāmatvāsambhavādguṇavi-
dhitvamēva yuktam । ētacca pūrvādhikaraṇa ēvōktam—</p>
<lg>
<l>padamajñātasandigdhaṁ prasiddhairapr̥thakśruti ।</l>
<l>nirṇīyatē nirūḍhantu na svārthādapanīyata ।। iti ।।</l>
</lg>
<p>( taṁ. vā. 1. 4. 1. pr̥. 325 )</p>
<p>tathā ca sati prasiddhārthatvamadhikārthatvaṁ pravr̥ttiviśēṣakaratvañcā'
nuruddhaṁ bhavatīti । nanu kutrā'yaṁ guṇō vidhīyatē । na tāvatphalē,
āśrayābhāvāt । nā'pi “dādhi madhu payō ghr̥taṁ dhānā udakaṁ taṇḍulā-
statsaṁsr̥ṣṭaṁ prājāpatyaṁ bhavati” ( mai. saṁ. 1. 3. 6. ) ityētadvākyavihi-
tā prājāpatyēṣṭiḥ sannihitā samasti । tamēvā''śrayamāsādya paśurūpē
phalēguṇavidhānamiti vaktavyam । tasyā aphalatvēnā''śrayatvāyōgya-
<pb n="156"/>
tvāt । atha tasyāmēva prājāpatyēṣṭau guṇavidhirayamityucyatē ।
maivam; tasyā utpattiśiṣṭadadhyādyavaruddhatvēna guṇāntarapravēśā-
sambhavāt ।</p>
<p>atrōcyatē—nā'yaṁ citrāśabdō dravyaparaḥ, kintu citrarūpavarṇa-
para ēvā'yam । na cā'tra varṇāntaraṁ śrutamasti । atō dadhyādibhi-
rēva vihitacitravarṇairyajētēti vākyārthaḥ ।</p>
<p>ētadapyayuktam; paśukāmapadasya vidhyanuvādāsambhavēnā''nartha-
kyāt । kiñca citrayētyanēna strīmatyayāntēna padēna strātvasamānā-
dhikaraṇaṁ citratvaṁ pratipādyatē, na tu citratvamātram । tacca prāṇi-
dravya ēva paraṁ saṁbhavati, na dadhyādau । tēna prakr̥taprājāpatyayāgē'pi na
guṇavidhiḥ । ata ēva dadhimadhughr̥tavākyōtpannaṁ yāgamanūdya citrāpadēna
yathāsiddhāntaṁ phalē vidhānamityētadapi na saṁbhavati, strīpratyayāntēna
citrāpadēnā'prāṇirūpasya yāgasyā'nuvādāsambhavāditi । nā'pi
citradravyaviśiṣṭaṁ yāgāntaramēva phalē vidhīyatē । avyavasthitaci-
traguṇakadravyōpaplavē prakr̥tiviśēṣānirddhāraṇēna vidhyantānupasthitērddē-
vatāyā abhāvēna yāgatvābhāvāt । kiñca guṇasyā'pradēyasya na
tāvadyāgasādhanatvaṁ, dravyalakṣaṇāyāntu lakṣaṇaiva tāvaddōṣaḥ, punarmatva-
rthalakṣaṇā, viśēṣaṇavidhikalpanā, utpattividhikalpanā'pi, ci-
<pb n="157"/>
trāpadācca nānājātīyadravyōpaplavēnā'dhyavasāyaścēti na viśi-
ṣṭavidhiḥ ।</p>
<p>ucyatē—paśuyāgasya prāṇidravyakatvāt “prakr̥tau vā dvirukta-
tvāt” ( jai. sū.3. 3. 6. 2. ) iti nyāyēna sakalapaśuyāgaprakr̥ti-
bhūtē'gnīṣōmīyapaśuyāgē citratvastrītvavidhirayamiti brūmaḥ ।</p>
<p>nanvagnīṣōmīyapaśurutpatti śiṣṭakr̥ṣṇasāraṅgalōhitasāraṅgādivarṇā-
ntarāvaruddhaḥ puṁstvāvaruddhaśca । tēna tatra kathaṁ varṇāntaraṁ liṅgāntarañca vidhātuṁ
śakyēta । tathā prāptē karmaṇi kathamanēkārthavidhānamutprēkṣāpadamapyupayāti ।
na cā'tra gatyantarāsambhavō'pi, yatō'styagnīṣōmīyavikr̥tibhūtā sāra
svatī mēṣī । na ca tasyā varṇāntaraṁ virōdhakamasti, liṅgāntaraṁ vā ।
na ca tatrā'nēkārthavidhānadōṣō'pi, citratvamātravidhānāt । tēna ya-
thā'nārabhyādhītamapi sāptadaśyaṁ darśapūrṇamāsākhyaprakr̥tau pāñcadaśyāva-
rōdhēna pravēśamalabhamānaṁ mitravindādhvarakalpāsu vikr̥tiṣu niviśatē,
tathēhā'pi citratvamātravidhānāttatsārasvatamēṣīgōcaramēva bhaviṣyatīti ।</p>
<p>maivam; “citrayē” tyatra citratvastrītvaviśiṣṭaṁ karaṇatvaṁ tāvattr̥tī-
yāvibhaktyā'bhihitaṁ pratīyatē । yathā “paśunē”tyatra ēkatvapaśutvavi-
śiṣṭam । tatra mēṣīgataṁ yathā strītvaviśiṣṭaṁ karaṇatvamanuvādyaṁ, tathā
kiṁ citratvaviśiṣṭamanuvādyaṁ vidhēyaṁ vā । na tāvadanuvādyam, mēṣī-
<pb n="158"/>
gatatvēna citratvasyā'prāptatvāt । nā'pi vidhēyam, sakr̥duccaritāyā
vibhaktēranuvādyavidhēyārthapratipādanāsambhavāt । na caikasminnēva prā-
tipadikē kārakatvaṁ strītvēna sambadhyēta, na citratvēnēti śaṁkyam ।
na ca gatyantaraṁ nā'sti, agnīṣōmīyagatatvēnaivōpapattēḥ । tēna bhaṅgā-
bhidhānamanupadakārasyāsaṅgatamēvēti ।</p>
<p>na cōtpattiśiṣṭalōhitasāṅgakr̥ṇṇasāraṅgādiguṇāvarōdhēna
citratvāvidhānaṁ, lōhitasāraṅgakr̥ṣṇasāraṅgayōścitratvāvirōdhāt ।
tēna yathā “vāyavyaṁ śvētamālabhēta bhūtikāmaḥ” ( mai. saṁ. 2. 2.
2. ) “sauryaṁ caruṁ nirvapēt brahmavarcasakāma” ( tai. saṁ. 2. 3. 2. )
ityatrā' tidēśalapsyamānayōrēvālambhananirvāpayōranuvādaḥ, tathaitadvākya-
vidhāsyamānacitratvāntargatalōhitakr̥ṣṇavarṇādērayamanuvādaḥ । nā'pi
puṁstvāvaruddhē kathaṁ strītvavidhānamiti vaktavyam । “paśunā yajēta”
ityatra nityapuṁliṅgasya paśuśabdasya puṁspaśustrīpaśusādhāraṇatvēna
ētadvākyagatastrītvavidhānāvirōdhāt, niṣkr̥ṣṭānuvādēna vā vāsaḥ-
prabhr̥tīnāmiva ēkahāyanyavaruddhē'pi krayē vidhānāvirōdhāt ।</p>
<p>na ca prāptē karmaṇyanēkaguṇavidhānaṁ dōṣaḥ, citratvastrōtvavi-
śiṣṭakaraṇarūpaikakārakavidhānāt । paśukāmapadamapi paśusādhanakē ka-
rmaṇi paśūpādānē arthaprāptakāmanānuvādēnōpapannamityagnīṣōmīya-
<pb n="159"/>
gata ēvā'yaṁ guṇavidhiḥ । taduktam—</p>
<lg>
<l>citratvastrītvayōgō hi prāṇijātau svabhāvataḥ ।</l>
<l>tēnaitē prāṇiyāgāṅgaṁ prakr̥tiṁ daikṣamāśritē ।। iti ।।</l>
</lg>
<p>( taṁ. vā. 1. 4. 2. pr̥. 328. )</p>
<p>tathā “pañcadaśānyājyāni” ityatrā''jyaśabdastāvadghr̥tē nirū-
ḍhō na ca stōtrasamānādhikaraṇaṁ śrūyatē । tēnā'sya na stōtranāmadhēyatvaṁ,
kintu “pañcadaśānyājyānī” tyatra pañcadaśasaṁkhyāviśiṣṭājyavidhā-
nādatrāpi prāptē stōtrē nōbhayavidhidōṣaḥ ।</p>
<p>atha vā yatrā'nyatkriyāpadaṁ na śrūyatē, tatra “astirbhavantīparaḥ
prathamapuruṣē'prayujyamānō'pi” iti kātyāyanasmaraṇātpañca daśasaṁkhyā-
viśiṣṭānāṁ ghr̥tānāṁ sattā pratīyatē । sā ca stutisannidhipratītā stu-
tiprayōgavacanōnnēyavidhinā vidhāyatē । tathābhūtāyāśca prakaraṇēna graha-
ṇāt bhavati sattāviśēṣaṇatvēna sasaṁkhyasyaivā''jyasya sādhanatvēna
vidhiḥ । tēna sādhanatvāvagatasyaivā''jyasya “ājyaiḥ stuvata” ityatrā'-
nuvādaḥ, stutimātraṁ vidhīyata iti । cā''jyasya stutisādhanatvaṁ
na saṁbhavati, “agnimupanidhāya stuvata” itivatpātrabhēdōpakalpi-
tapañcadaśasaṁkhyākānāmājyānāmupanidhānēnaiva stutihētutvōpapattēḥ ।</p>
<p>nanu pañcadaśādyarthē “stōmē ḍavidhiḥ” (kā.vā. 420. cau.saṁ.)
<pb n="160"/>
ityanuśāsanātstōmaśabdārthastutisamudāyāvagamātkathaṁ ḍapratyayāntasya
“pañcadaśāni” iti padasya ghr̥tasaṁkhyāvācitvam । maivam;
stutisādhanasamūhavacanō hi stōmaśabdō na stōtrīyāsamūhavacanaḥ ।
sa ca stutisādhanatvāviśēṣādr̥kṣviva ghr̥tē'pyaviśiṣṭaḥ । tēnā'trā'pi
guṇavidhānamēvēti ।</p>
<p>ēvamēva “trivr̥dbahiṣpavamānaṁ” ityatra lōkaprasiddhaṁ trivr̥dauṣadhaṁ
dravyaṁ bahiḥsthitaṁ caladrūpaṁ bahiṣpavamānaśabdābhidhēyaṁ “bahiṣpavamānaiḥ
stuvata” iti vihitastutiprayōgavacanōnnēyavidhinā vidhīyatē ।</p>
<p>tathā “saptadaśāni pr̥ṣṭhāni”ityatrā'pi lōkaprasiddhapr̥ṣṭhākhyāni
prāṇyaṅgānyēva saptadaśasaṁkhyāviśiṣṭāni “pr̥ṣṭhaiḥ stuvata” ityētadvi-
hitastutiprayōgavacanōnnēyavidhinā vidhīyanta iti sarvatra guṇavidhi-
rēvētyēvaṁ prāptē'bhidhītē—</p>
<head>bhāṭṭamatēna siddhāntaḥ</head>
<p>bhavēdēvaṁ yadi prāptē karmaṇi citratvaṁ strītvañcā'nāvr̥ttēna vidhi-
nā vidhātuṁ śakyatē । na ca citratvastrītvaviśiṣṭaikakaraṇatvavidhā-
nādanāvr̥ttiriti vaktavyam । yataḥ karaṇatvasyā'pi prāptatvēnā'vidhē-
yatvāt । atha prāptatvē'pi tasya citratvastrītvāvacchēdēnā'prāptatvādvi-
dhānamityucyatē । ēvantarhi “daghnā juhōti” “payasā juhōti” itya-
<pb n="161"/>
trā'pi dadhyavacchinnasya payōvacchinnasya ca hōmaviśēṣasyā'prāptatvēna
vidhānaprasaṅgaḥ । na ca citratvastrītvaviśiṣṭaṁ karaṇāntaramēva vidhīya-
tē, utpattiśiṣṭakaraṇāntarāvarōdhēna tasya vidhātumaśakyatvāt ।
prāptē tu karaṇatvē citratvastrītvavidhānē vidhyāvr̥ttirdurvāraivēti ।</p>
<p>taduktam—</p>
<lg>
<l>arthādanēkamapyarthaṁ vidhāpayati bhāvanā ।</l>
<l>viśēṣaṇavidhistvanyanna gr̥hṇāti viśēṣaṇam ।।</l>
</lg>
<p>( taṁ. vā. 1. 4. 2. pr̥. 330 )</p>
<p>anēkavidhiśaktikalpanāgauravaṁ ca suvyaktamēvēti । tathā utpatti-
śiṣṭapuṁstvāvarōdhēnā'pi nā'gnīṣōmīyē strītvavidhānaṁ sambhavati । na ca
nityapulliṅgatvēna sādhāraṇatvātpaśuśabdasya strītvavidhānāvirōdha iti
vaktavyam । śākhāntarē “ajō'gnīṣōmīya” ityāmnātēna sādhāraṇa-
syā'pi paśuśabdasya pulliṅgacchāgaparatvāt । na ca śākhāntaravidhē-
rguṇavidhāyakatvātstrōtvapuṁstvayōrvikalpa iti pūrvapakṣyabhiprāyō vā-
cyaḥ । śākhāntarē'pi “ajō'gnīṣōmīya” ityasya dravyadēvatāsamba-
ndhāviśēṣēṇōtpādakatvāt । sarvaśākhāpratyayamēkaṁ karmētyutpattiśiṣṭapuṁ-
stvāvarōdhēna strītvānavakāśāt ।</p>
<p>na ca vaṇāntarāvaruddhē'pi niṣkr̥ṣṭānuvādēna guṇāntaravidhiḥ
<pb n="162"/>
śakyata iti vaktavyam । niṣkr̥ṣṭānuvādasyaivā'śakyatvāt । taduktam-</p>
<lg>
<l>prathamaṁ hi svavākyasthairguṇaḥ sambadhyatē kriyā ।</l>
<l>vākyāntaragataiḥ paścānna śuddhā sā hyavāpyata ।। iti ।।</l>
</lg>
<p>( taṁ. vā. 1. 4. 2. pr̥. 330 )</p>
<p>vāsaḥprabhr̥tīnāntu guṇāntarāvaruddhē'pi krayē ānatilakṣaṇa-
dvārabhēdādākāṁkṣāsambhavādvidhānamupapadyata ēva । ata ēva tatra na
vikalpaḥ, kintu samuccaya ēvēti ।</p>
<p>tathā paśukāmapadōpāttaphalasambandhanimittō'pyaparō vākya-
bhēdaḥ । yadyapi phalaṁ na vidhīyatē, tathā'pi tatra karmavidhānātkarmaṇi
ca guṇavidhānātsambandhadvayavidhānasya vākyāvr̥ttimantarēṇā'sambhavā-
dvākyabhēda ēva । na ca paśusādhanakē karmaṇyarthaprāptapaśukāmanānu-
vādō'yamiti vaktavyam । yataḥ paśukāmapadātkāmyamānatvēna pradhā-
nībhūtaphalasambandhitayā kāmanā ca gamyatē । agnīṣōmīyē tu paśu-
kāmanāyāstādrūpyābhāvānnā'nuvādakatvamityatō guṇavidhyabhāvādvici-
tranānādravyakaprakr̥taprājāpatyēṣṭināmadhēyamēva citrāpadam । ēvaṁ sati
citrāpadēna prakr̥taṁ karmōpasthāpya paśurūpē phalē vidhīyata iti । “citra-
yē”ti strīliṅganirddēśa ścēṣṭyabhiprāyēṇaivēti na kiñcidanupapannam ।</p>
<p>tathā “pañcadaśānyājyānī”tyatrā'pi prāptē stōtrē na guṇadvaya-
<pb n="163"/>
vidhānamupadyatē, vākyabhēdaprasaṅgāt । nā'pi pañcadaśasaṁkhyāviśi-
ṣṭānyājyāni vidhīyanta iti vācyam । yataḥ kriyā vidhīyatē tadvi-
śēṣaṇaṁ vā । na cā''jyapadavācyaṁ ghr̥taṁ kriyā, nāpi tadviśēṣaṇam ।
atā na viśiṣṭadravyavidhiḥ ।</p>
<p>atha yatrā'nyatkriyāpadaṁ na śrūyatē, tatra “astirbhavantīparaḥ
prathamapuruṣē aprayujyamānō'pī”tyētadbalādadhyāhr̥taivā'stikriyā sama-
sti । saivōbhayaviśiṣṭā stutiprayōgavacanōnnēyavidhinā vidhīyata
ityucyatē । tadapyasat; sarvatra puruṣavyāpārō hi vidhīyatē, asti-
śabdavācyāyāstu sattāyā vastvātmalābhamātratvēnā'vidhiviṣaya-
tvāt । “agnimupanidhāya stuvītē”tyupanidhānasya puruṣavyāpārarū-
patvēna bhavatu vidhānam । na cā'trā'pi pātrabhēdōpakalpitapañcadaśasaṁ-
khyākānyājyānyupanidhāyēti kalpanīyam, kalpanāgauravadōṣādēva ।
vākyasya cā'nyathā'pyupapattēḥ । tēnōdbhidadhikaraṇanyāyēna “ājyaiḥ
stuvata” iti nāmatvē siddhē “pañcadaśānyājyānī”tyanēnā''jyanā-
makastōtrānuvādēna saṁkhyāmātraṁ vidhīyata iti । ēvaṁ sati “stōmē
ḍavidhiḥ pañcadaśādyartha” ityanuśāsanamapyarthavadbhaviṣyatīti । pravr̥-
ttinimittañcārthavādāvagatamētasmin stōtrē kriyamāṇē dēvānāmāji-
gamanam । arthavādaśca “yadājimīyustadājyānāmājyatvam” ( tāṁ. brā.
7. 2. 1. ) iti । ēvaṁ prāptē stōtrē “trivr̥dbīhaṣpavamānami”tyatra
<pb n="164"/>
trivr̥ddravyaṁ bahiḥpavamānarūpaguṇadvayavidhānē ।</p>
<p>tathā “saptadaśāni pr̥ṣṭhāni”ityatra saptadaśasakhyākapr̥ṣṭhadravyavi-
dhānē vākyabhēdaprasaṅgānna guṇavidhitvam । anyataraviśiṣṭānyataravidhā-
nañcōbhayaviśiṣṭādhyāhr̥takriyāvidhānañcā''jyōdāharaṇadūṣaṇēnava ni-
rastamityatrā'pi nāmadhēyatvamēva । tathā ca sati “bahiṣpavamānaiḥ stu-
vata” ityētadvākyavihitabahiṣpavamānanāmakastōtrānuvādēna r̥gāśritā
nava khyā stōtrāṅgatvēna vidhāyatē । pravr̥ttinimittañca bahiṣpavamā-
napadayuktamantranirvirttanīyatvamēva stōtrasyēti ।</p>
<p>tathā “saptadaśāni pr̥ṣṭhāni” ityatrā'pi “pr̥ṣṭhaiḥ stuvata” ityētadvā-
kyavihitapr̥ṣṭhanāmakastōtrānuvādēna saptadaśasaṁkhyāmātraṁ vidhīyata iti ।
nāmapravr̥ttinimitvañca—apāṁ vāyunā pr̥ṣṭhē spr̥ṣṭē rathantarādīni sāmāni
jātāni । tasmāttatsādhanakāni stōtrāṇi pr̥ṣṭhāni । tathā cā'rthavā-
dō'pi “ ta sa vāyuḥ pr̥ṣṭhē vyavarttata” ( tāṁ. brā. 7. 8. 1. ) iti ।</p>
<p>prayōjanam—tatra tatra tattadguṇōpādānaṁ pūrvapakṣē, siddhāntē tu
nāmadhēyatvapakṣē nēti!</p>
<p>sūtrantu—“yasmin” guṇavidhināmadhēyatvēna sandigdhē sati
vākyē guṇāntarōpadēśaḥ pratīyatē, tasminnupapadasya pradhānēna karmaṇā
nāmadhēyatvēnaiva “sambandha” iti ।</p>
<trailer>iti tr̥tīyaṁ citrādhikaraṇam ।।</trailer>
<pb n="165"/>
<head>atha caturthaṁ tatprakhyādhikaraṇam ।।</head>
<sutra>tatprakhyaṁ cā'nyaśāstram ।।</sutra>
<head>viṣayasaṁśayau</head>
<p>“agnihōtraṁ juhuyāt svargakāmaḥ” “ādhāramāghārayatī”ti ca
samāmananti । tatra saṁśayaḥ—kimagnihōtraśabdaḥ ādhāraśabdaśca gu-
ṇavidhiḥ ? uta karmanāmadhēyaṁ ? iti । udbhidadhikaraṇē yaugikaśabdā-
nāṁ citrādhikaraṇē ca sāṁvijñāyikaśabdānāṁ nāmadhēyatvaṁ nirūpyēdā-
nīṁ yaugikaśabdēṣvēva kēṣucitkēnacidviśēṣēṇa guṇavidhimāśaṁkya nāma-
dhēyatvaṁ vyutpādyatē । tatra ca “agnihōtraṁ juhōtī”tyutpattivākyamēvō-
dāharaṇam । adhikāravākyasya phalasambandhaparasya guṇaparatvē'pyutpa-
ttivākyavaiyarthyaprasaṅgāt । bhāṣyakārēṇa tu vicāraviṣayāgnihōtra-
padasambandhitāmātrēṇōdāhr̥tam ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । bhavatūdbhidādipadānāṁ matva-
rthalakṣaṇābhayānnāmadhēyatvam । agnihōtrapadasya tu siddhāntē'pi ‘agnayē
hōtramasminni’ti matvarthasamānārthabahuvrīhisamāsavyutpattērmatvarthalakṣaṇa-
ṇādōṣābhāvāccaturthyabhihitadēvatāvidhitvamēva । sati ca guṇavidhitvē
<pb n="166"/>
“yadagnayē ca prajāpatayē ca sāyaṁ juhōti” “yatsūryāya ca prajāpatayē
ca prātarjuhōtī”ti prakaraṇaprāptayōrhōmayōrmadhyē sāyaṁhōmē'gnēḥ prāpta-
tvātprātarhōma ēvā'gnidēvatāvidhānamidam । na ca prātarhōmavākya-
mēva guṇavidhāyakam, agnihōtravākyaṁ cōtpattiparamiti vaktavyam,
yatō'trā'nēkaguṇānāmupādānaṁ pratīyatē । tēṣāṁ ca prāptē karmmaṇi vi-
dhātumaśakyatvādatraiva viśiṣṭavidhinā karmōtpattiragnihōtravākya ēva ca
guṇavidhānamiti ।</p>
<p>nanu prātarhōmasyā'pyutpattiśiṣṭasūryaprajāpatidēvatāvaruddhatvānnā'.
gnidēvatāvidhānaṁ sambhavati । maivam; “yatsūryāya ca prajāpatayē cē”
ti cakāradvayamatra śrūyatē । anyatarasamuccayasyaikēnaiva cakārēṇa si-
ddhatvādagatyā sāyaṁhōmavākyē cakāradvayasyētarētarasamuccayaparatvam ।
iha punaragnidēvatōpanāyakasya vākyasya sadbhāvāttatsamuccayārthatvamēva
dvitīyacakāraśravaṇasyēti nā'nupapannaṁ dēvatāntaravidhānam । athavā
“yadēkayā juhuyāddarvihōmaṁ kuryādi”tyētadvākyāvagatadūrasthadēvatārahita-
darvihōṣvēvā'gnidēvatāvidhānamiti ।</p>
<p>tathā “ādhāramāghārayatī”tyatrāghāryata ityanayā vyutpatyā
kṣaraṇyōgyamājyapayaḥprabhr̥tyāghāra iti pratīyatē । taccā''ghāramiti
dvitīyāśrutyā'ghāraṇakriyāsaṁskāryatvēnāvagamyamānaṁ bhakṣaṇaprayuktaphala-
<pb n="167"/>
camasavadabhiṣavayuktapūtīkavacca prayōjanamapēkṣatē । prakaraṇē cā'śrutadra-
vyamupāṁśuyājākhyaṁ karma sākāṁkṣamasti । ataḥ śrutārthāpattikalpita-
viniyōgavidhinā tatraiva vidhāyata iti । taduktam—</p>
<lg>
<l>śratasaṁskārasambandhaṁ mukhyairyadyapyasaṅgatam ।</l>
<l>anyathā tadayōgyatvātprakr̥tairyāti saṅgatim ।। iti ।।</l>
</lg>
<p>( taṁ. vā. 1. 4. 3. pr̥. 333. )</p>
<p>na cōpāṁśuyājasyā'pi “sarvasmai vā ētadyajñāya gr̥hyatē yaddhru-
vāyāmājyaṁ” ( tai. brā. 3. 3. 5. ) ityanyēnaivā''jyasya prāptērnirā-
kāṁkṣatvādanarthakamāghāravākyēna dravyavidhānamiti vācyam । yataḥ
“sarvasmai vā ētadyajñāya gr̥hyata” ityasya vākyasya dravyarahitāṅgapradhā-
naviṣayatvēna sāvakāśatvāt । asya ca prakaraṇēnādravyakapradhānamātra-
viṣayatvādanēnaivōpāṁśuyājadravyavidhānamiti ।</p>
<p>na ca vācyam—dvitīyāśrutiḥ saktumārutaikakapālādiṣu saṁ-
skāryatvaṁ vyabhicarati, ataḥ kathaṁ tadbalēnājyapayaḥprabhr̥tīnāṁ saṁskā-
ryatvaṁ ? kathañca tadupapatyarthaṁ kāryāntarōpayōgitvamiti । yatastatraivaita-
dyatra dravyaṁ niranvayavināśātkāryāntarōpayōgi na sambhavati । atra
punarāghāraṇasya dravyaikadēśakṣāraṇarūpatvāt kṣāritaikadēśasya dravya-
sya kāryāntarōpayōgō nā'nupapannaḥ । dr̥ṣṭaṁ caitallaukikē'pi pānādau
<pb n="168"/>
upayōkṣyamāṇasya dravadravyasya īṣatkṣāraṇasaṁskāra ityupāṁśuyāja ēva
guṇavidhānam । ēvañca sati prasiddhārthatvamadhikārthatvaṁ pravr̥ttiviśēṣa-
karatvaṁ cā'nuruddhaṁ bhavatīti guṇavidhānamēvētyēvaṁ prāptē—</p>
<head>bhāṭṭamatēna siddhāntaḥ</head>
<p>abhidhīyatē—bhavēdēvaṁ yadyagnihōtrapadama‘gnayē hōtramasminni’ti
vyutpattyā caturthīsamāsēnaiva pariniṣpādyatē । kintvagnērhōtramagnau hōtra-
miti ṣaṣṭhōsaptamīsamāsayōrapi sambhāvitatvāt sandigdhārthamagnihō-
trapadaṁ na vidhēyībhūtāgnidēvatāsamarppakaṁ bhavati । sambhavati tu kutaści-
dvākyātprāptamagniṁ dēvatābhūtaṁ pravr̥ttinimittīkr̥tya hōmavidhau nāmadhēyī-
bhavitumiti tadarthaṁ vākyāntaramapēkṣatē । asti ca mantravākyaṁ vākya-
viniyuktam—“agnirjyōtirjyōṁtiragniḥ svāhēti sāyaṁ juhōtī”tyagni-
dēvatāsamarpakam । atastallabdhamēvāgniṁ nimittīkr̥tyāgnihōtrapadaṁ nāma-
dhēyamiti tadavacchinna ēva hōmō vidhīyatē, na tvanyatra guṇō vidhīyatē ।</p>
<p>nanu pūrvapakṣī prātarhōmē guṇavidhiṁ manyatē, darvihōmē vā । prāta-
rhōmē tāvanmantravarṇādagnidēvatāprāptirna siddhāntinō'bhimatā tridēvata-
tvaprasaṅgāt । nā'pi darvihōmē, tasya dūrasthatvēna mantrasambandhābhā-
vāt । ataḥ kathaṁ tatprakhyaśāstravaśēnā'gnihōtrapadasya nāmatvamiti ।</p>
<p>ucyatē-na brūmō yatra pūrvapakṣavādyabhimatō guṇavidhistatrā'sā-
<pb n="169"/>
vanyēna prāpta iti । kintu yasya guṇasyōpādānasāmarthyāddhātvarthādu-
ttāryatē vidhiḥ, asau śrautadhātvarthavidhāvēva śāstrāntaraprāptō nāma-
pravr̥ttinimittatvēnānuvadituṁ śakyatē । kiṁ śrutiparityāgēnētyayamēva-
tatprakhyaśāstrārthaḥ ।</p>
<p>yaduktam—</p>
<lg>
<l>vidhitsitaguṇaprāpi śāstramanyadyatastviha ।</l>
<l>tasmāttatprāpaṇaṁ vyarthamiti nāmatvamiṣyatē ।। iti ।।</l>
</lg>
<p>( taṁ. vā. 1. 4. 3. pr̥. 334 )</p>
<p>ata ēva nā'yaṁ guṇaviśiṣṭahōmavidhiḥ । taduktam—</p>
<lg>
<l>vidhīyatāṁ viśiṣṭaṁ cētkarmētyēvaṁ vikalpyatē ।</l>
<l>na cēdanyēna śiṣṭāḥ syustatprakhyañcēti cōttaram ।। iti ।।</l>
</lg>
<p>( taṁ. vā. 1. 4. 3. pr̥. 335 )</p>
<p>ataḥ “agnihōtraṁ juhōtī”tyētadvākyaṁ nāmāvacchinnakarmōtpādakamēva,
na tu prātarhōmē । na ca dūrasthadarvihōmēnā'pi viśiṣṭavidhinā dēvatāvi-
dhāyakamiti । na ca “yadagnayē cē”ti vākyadvayamēva hōmavidhāyakamiti
vācyam । asandigdhānanyalabhyaguṇākr̥ṣṭatvēna viśiṣṭavidhigaura-
vahētuhōmavidhānāsambhavāt । kintvagnihōtravākyaprāptahōmānuvādēna
<pb n="170"/>
guṇavidhāyakamēva । tatrā'pi prāptē karmaṇyanēkaguṇavidhānāsambha-
vādagnisūryayōśca mantravākyaprāptatvāt sāyaṁprātaḥkālayōśca “sāyaṁ
juhōti, prātarjuhōtī”ti vākyadvayalabdhatvāt prajāpatirēvaikō dēvatā
tvēna vākyadvayē vidhīyatē, anyatsarvamanūdyata iti ।</p>
<p>tathā“āghāramāghārayatī”tyatrā'pyāghāryata iti vyutpatyā āghā-
raṇyōgyamanirūpitaviśēṣaṁ dravadravyamēva pratīyatē । ataḥ sandigdhārtha-
māghāravākyamagnihōtrapadamiva nā/?/pāṁśuyājavidhēyībhūtāghāradravyavi-
śēṣasamarpakaṁ sambhavati । dravyaviśēṣāvagamārthañca prakaraṇanirīkṣaṇē
“upastr̥ṇānabhighārayānājyasyōpayajāni”ti vākyabalēna vā “sarva-
smai vā ētadyajñāya gr̥hyatē yaddhruvāyāmājyami”tyanēna vā viśēṣē prāptē
tābhyāmēvāsandigdhābhyāṁ sāvakāśatvē'pyupāṁśuyājē dravyaviśēṣaprāptē-
rētadvidhānaṁ vyarthamēva । sandigdhārthatvādēva cā''ghārapadasya nāghāryadra-
vyaviśiṣṭamāghāraṇaṁ vidhīyata iti sambhavati । tathā ca “caturgr̥hītaṁ
vā ētadabhūttasyāghāramāghāryē”tyanēnaivā'trā''jyadravyaprāptēstadvidhānavaiya-
rthyācca । taduktam—“vidhitsitaguṇaprāpī”ti । sambhavati tu ‘ā-
ghāraṇamāghāra’ iti bhāvavyutpattyā karmanāmadhēyatvam । atastadavacchi-
nnamatrā'pi karmaiva vidhīyata iti । tacca karma “indra ūrdhvō adhvara ityā-
ghāramāghārayatī”ti mantraviniyōgasāmarthyāllabdhēndradēvatāsambandham,
tathā caturgr̥hītavākyāvagatadravyasambandhañca saddhōmarūpamēva āghāra-
<pb n="171"/>
nāmadhēyaṁ darśapūrṇamāsāṅgamityavadhāryata iti ।</p>
<p>prayōjanam-pūrvapakṣē pratarhōmasya darvihōmasya vā agnidēvatatvaṁ,
siddhāntē nēti ।</p>
<p>sūtrantu— “tatprakhyaṁ” tatprāpakamagnihōtrapadēnā''ghārapadēna ca
yadvidhātavyaṁ tadvidhāyakamiti yāvat । “anyaśāstraṁ” śāstrāntarañcā-
'sti । tēnā'nayōrnāmadhēyatvamēvēti ।।</p>
<trailer>iti caturthaṁ tatprakhyādhikaraṇam ।।</trailer>
<head>atha pañcamaṁ tadvyapadēśādhikaraṇam ।।</head>
<sutra>tadvyapadēśañca ।।</sutra>
<head>viṣayasaṁśayau</head>
<p>“athaiṣa śyēnēnā'bhicaranyajēta” ( ṣaḍiva brā. 3. 8. ) “athaiṣa
sandaṁśēnā'bhicaranyajēta” ( ṣaḍiṁva. brā. 3. 10 ) “athaiṣa gavā
'bhicaranyajēta” iti samāmnāyatē । tatra guṇavidhiḥ, karmanāma-
dhēyamiti sandēhaḥ । udbhidadhikaraṇē yaugikānāṁ, citrādhikaraṇē
ca sāṁvijñāyikānāṁ nāmadhēyatvaṁ nirūpya punaryaugikānāmēvōdāharaṇa-
viśēṣē guṇavidhitvāśaṅkāṁ nirākr̥tyēdānīṁ sāṁvijñāyikānāmudāhara-
ṇaviśēṣē guṇavidhitvāśaṅkā nirākriyatē ।</p>
<pb n="172"/>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ—bhavatu “pañcadaśānyājyānī”
tyatra sāṁvijñāyikānāmapyājyādipadānāṁ “ājyaiḥ stuvata” iti prā-
ptē stōtrē pañcadaśasaṁkhyāvidhānē, tathā''jyadravyavidhānē ca vākya-
bhēdāpattibhiyā nāmadhēyatvam, iha tu śyēnādivākyē karmmaṇyanēkaguṇa-
vidhānābhāvāt śyēnapakṣiviśiṣṭamēva karmmābhicārarūpē phalē vidhī-
yatē । na caivaṁ sati ‘śyēnavatā yāgēnā'bhicāraṁ sādhayēdi’ti vākyā-
rthābhivyaktērmatvarthalakṣaṇādōṣaḥ । yāganāmadhēyatvē'pi śyēnasādr̥śyasya
pravr̥ttinimittatvādvatyarthalakṣaṇādōṣēṇa lakṣaṇādōṣasya samatvāt ।</p>
<p>kiñca vatyarthalakṣaṇā hi matvarthalakṣaṇātō'pyatijaghanyā, yatō
vākyavēlāyāṁ matvarthalakṣaṇā bhavantī na śyēnapadasya śrautasyaivā'rthapa
rityāgēnārthāntaraparatvamāpādayati, kintu svārthāparityāgēnaiva tadvattā-
mātraṁ bōdhayati । vatyarthalakṣaṇā tu padārthavēlāyāmēva śyēnasādr̥śyēna
sadr̥śē karmaṇyarthāntarē padaṁ pravarttayantī śrautārthaparityāgēna matvarthalakṣa-
ṇātō jaghanyēti । taduktam—</p>
<lg>
<l>matvarthō vākyavēlāyāmēkavākyavaśādbhavēt ।</l>
<l>ivārthaḥ padavēlāyāṁ gr̥hyamāstaṇō'tidurbalaḥ ।। iti ।।</l>
</lg>
<p>( taṁ. vā. 1. 4. 4. pr̥. 336. )</p>
<pb n="173"/>
<p>ēvañca sati prasiddhārthatvamadhikārthatvaṁ pravr̥ttiviśēṣakaratvañcā'-
nuruddhaṁ bhavatīti guṇavidhānamēvētyēvaṁ prāptē—</p>
<head>bhāṭṭamatēna siddhāntaḥ</head>
<p>abhidhīyatē—bhavēdēvaṁ viśiṣṭavidhinā śyēnarūpaguṇavidhānaṁ,
yadi sādr̥śyapratipādakasyā'rthavādasyōpapattirbhavēt । ēvaṁ khalvarthavādaḥ
śrūyatē-“yathā vai śyēnō nipatyādattē ēvamayaṁ dviṣantaṁ bhrātr̥vyaṁ nipatyādattē
yamabhicarati śyēnēna” ( ṣaḍiva. brā. 3. 8 ) iti । atra hi vidhē-
yasya śyēnasādr̥śyēna stutiravagamyatē । bhēdādhiṣṭhānaṁ ca sādr̥śyam ।
na ca pakṣirūpaśyēnavidhānē bhēdābhāvātsādr̥śyanibandhanā stutiḥ
sambhavati । taduktam—</p>
<lg>
<l>vidhēyaṁ stūyatē vastu bhinnayōpamayā sadā ।</l>
<l>na hi tēnaiva tasyaiva stutistadvaditīṣyatē ।। iti ।।</l>
</lg>
<p>( taṁ. vā. 1. 4. 4. pr̥. 336 )</p>
<p>sambhavati tu śyēnanāmadhēyayāgavidhānē pakṣirūpaśyēnasādr̥śyēna
stutiḥ । ētadēvā'rthavādōpadarśitaṁ nipatyādānarūpaṁ sādr̥śyaṁ nāmadhēya-
pravr̥ttinimittañca । ata ēvā'tra sādr̥śyalakṣaṇā vēdānumatatvānmatvartha-
lakṣaṇātaḥ svarūpatō jaghanyā'pi bhavantī na dōṣamāvahati ।
<pb n="174"/>
kiñca guṇavidhānē sati na kēvalaṁ matvarthalakṣaṇā, kintvarthavā-
dōpadarśitasādr̥śyanibandhanastutisiddhayē kālpanikaṁ bhēdamāśritya
vatyarthalakṣaṇā'pyavaśyāṅgīkaraṇīyā । atō nāmadhēyatvamēvēti ।
ēvaṁ “sandaṁśēnā'bhicaranyajēta” ityatrāpi sādr̥śryapratipādakō'rthavādaḥ
śrūyatē-“yathā sandaṁśēna durādānamādattē” (ṣaḍiēva. brā. 3. 10. )
ēvaṁ “gavābhicaranyajēta” ityatrā'pi śrūyatē-“yathā gāvō gōpāyantī”
ti । tēnaitayōrapi karmanāmadhēyatvamēvēti ।</p>
<p>prayōjanam—pūrvapakṣē śyēnapakṣiṇā yāgō nirvarttayitavyaḥ ।
siddhāntē tvatidiṣṭasōmēnēti ।</p>
<p>sūtrantu—“tadvyapadēśaṁ” tēna prasiddhēna śyēnādinā sādr̥śyani-
bandhanō'rthavādē vyapadēśō yasya tadapi karmanāmadhēyamiti ।।</p>
<trailer>iti pañcamaṁ tadvyapadēśādhikaraṇam ।।</trailer>
<head>atha ṣaṣṭhaṁ vājapēyādhikaraṇam ।।</head>
<sutra>nāmadhēyē guṇaśrutēḥ syādvidhānamiti cēt ।।</sutra>
<head>viṣayasaṁśayau</head>
<p>asti vājapēyō “vājapēyēna svārājyakāmō yajētē”ti । tatra
guṇavidhiḥ karmanāmadhēyamiti sandēhaḥ । udbhidadhikaraṇē yaugikaśa-
<pb n="175"/>
bdānāṁ matvarthalakṣaṇādōṣēṇa, citrādhikaraṇē ca sāṁvijñāyikaśabdā-
nāṁ vākyabhēdadōṣēṇa nāmadhēyatvē vyutpāditē, yaugikasāṁvijñāyikaśa-
bdayōrēvōdāharaṇaviśēṣēṣvapavādamāśaṁkya tatprakhyatadvyapadēśābhyāṁ ta-
nnirākaraṇē kr̥tē, idānīmudbhidadhikaraṇacitrādhikaraṇasiddhāntahētvā-
kṣēpēṇa punaḥ pratyavatiṣṭhatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ-sāmānādhikaraṇyēna hi guṇa-
vidhānē matvarthalakṣaṇādōṣō bhavati, na tu vaiyadhikaraṇyēna । tēnēha
“vājapēyēna svārājyakāmō yajēta”iti tantrōccāritō'yaṁ yajiḥ ‘yā-
gēna svārājyaṁ vājapēyēna ca yāga’mityēvaṁ sambhantsyatē । matvartha-
lakṣaṇā ca na bhaviṣyati । taduktam—</p>
<lg>
<l>karaṇēṣūpadiṣṭēṣu yō'rthātsādhyatvakalpanā ।</l>
<l>tasyāṁ guṇavidhānēna nā'sti matvarthalakṣaṇā ।। iti ।।</l>
</lg>
<p>( taṁ. vā. 1. 4. 5. pr̥. 337. )</p>
<p>na caivaṁ sati viruddhatrikadvayāpattilakṣaṇō vākyabhēdō'pi । yatō
guṇatvēna pradhānatvēna vā ēkapadōpāttasya punarupādānē padāvr̥ttilakṣa-
ṇō vākyabhēdō bhavati । iha tu guṇapradhānasādhāraṇarūpēṇa tantrō-
<pb n="176"/>
ccāritasyaivōbhayarūpaprāptērna padāvr̥ttilakṣaṇō vākyabhēdaḥ । ēvaṁ
“pañcadaśānyājyānī”tyatrā'pi tantrōccāritājyapadōpanītasyā''jya-
sya stōtrapañcadaśasaṁkhyānvayasahiṣṇutvātkutō vākyabhēdaḥ ? ēvañca
satyudbhidadhikaraṇacitrādhikaraṇōktamatvarthalakṣaṇāvākyabhēdayōrasa-
mbhavāt prasiddhibalavatvēna prayōjanavattayā ca pravr̥ttiviśēṣakaratvēna
ca guṇavidhitvamēva yuktam ।</p>
<p>nanvēvaṁ stayudbhidādivākyānyēvōdāhr̥tya vicārayitumucitaṁ,
vājapēyōdāharaṇantu kutaḥ? satyam; tānyapyatrōdāharaṇānyaiva । kintu
vājapēyavākyamapi pariśōdhitaṁ bhavatītyētadarthamudāhr̥tam । tēna nāmadhēya-
tvēna siddhāntyabhimatēṣu padēṣvavaśyaṁ kasyacidudbhidādiṣu vājapēyalakṣa-
ṇasya guṇasya śrutasyā'smaduktanyāyēna vidhānamēvētyēvaṁ prāptē'bhidhīyatē—</p>
<sutra>aikaśabdyē parārthavat ।।</sutra>
<head>bhāṭṭamatēna siddhāntaḥ</head>
<p>ayamabhiprāyō-bhavēdēvaṁ yadyatrā'pi yajipadāvr̥ttilakṣaṇō vā-
kyabhēdō na bhavēt । tathāhi—“vājapēyēna svārājyakāmō yajēta”
ityatra yadyapi yajinā guṇapradhānasādhāraṇō yāgarūpō'rthō'bhihitaḥ,
tathā'pi na tadrūpaṁ vākyārthānvayayōgyam । tēna vākyārthānvayayōgyaṁ yadrū-
<pb n="177"/>
pamasya tatparatvamēva, yajyuccāraṇasya vaktavyam । tacca rūpaṁ phalasamba-
ndhāya sādhanatvēna guṇarūpaṁ tāvadavaśyābhyupētavyam । ēvaṁ vidhēyamu-
pādēyañca । na ca tēna rūpēṇa guṇasambandhaḥ sambhavati, guṇasyā'pi
sādhanatvēnā'nvayāt । tataśca guṇasambandhāya sādhyatvēna pradhānarūpama-
pi vaktavyam । ēvamuddēśryamanuvādyañca । na caikōccāraṇē viruddhagu-
ṇapradhānādyubhayaparatvaṁ sambhavatīti yajipadōccāraṇāvr̥ttau padāvr̥ttila-
kṣaṇō vākyabhēdō duṣparihara ēva ।</p>
<p>yatra punaḥ pradhānarūpaparaguṇarūpaparaṁ vā ēkamēvōccāraṇaṁ nānāpa-
dārthasambandhayōgyaṁ, tatrā'gr̥hyamāṇaviśēṣatvādbhavatu tantratvamuccāraṇasya ।
yathā—“aruṇayā piṅgākṣyaikahāyanyā sōmaṁ krīṇāti” ( tai. saṁ. 6.
1. 6. ) ityatra dravyaguṇasambandhāya krayasya pradhānatvēnaiva tantrō-
ccāraṇam । yathā ca—“daśāpavitrēṇa grahaṁ saṁmārṣṭi”tyatra daśa-
grahasambandhāya sammārgasya guṇatvēna tantrōccāraṇamiti । taduktam—</p>
<lg>
<l>tantratvamaikyarūpēṇa bhavēttulyōpakārataḥ ।</l>
<l>uēkārānyathātvē tu bhavēdāvr̥ttilakṣaṇam ।। iti ।।</l>
</lg>
<p>( taṁ. vā. 1. 4. 5. pr̥. 388 )</p>
<p>prasidhyādayaśca nāmadhēyatvē'pyaviśiṣṭā ēva । atō vājapēyā-
dipadānāmapi nāmadhēyatvamēvēti ।</p>
<pb n="178"/>
<p>prayōjanam-pūrvapakṣē vājapēyaśabdasya yavāgūvacanatvādōṣadhidravya-
tvēna dārśapūrṇamāsikavidhyantapravr̥ttiḥ । siddhāntē tu nāmadhēyatvēna
dravyadēvatābhāvādavyaktacōdanātvēna saumikaviddhyantapravr̥ttiriti ।
bhāṣyakārēṇa punaḥ sarvanāmadhēyānāmēva yathāyathaṁ guṇaphalōpabandhaḥ
prayōjanamuktam । taduktaṁ bhāṣyakārēṇa “nāmā'pi hi guṇaphalōpabdhēnā-
'rthavat” ( śā. bhā. 1. 4. 5. ) iti ।</p>
<p>sūtrantu-“aikaśabdyē”sakr̥duccaritaśabdābhidhēyatvē “parārthavat”
parasambandhavat uddēśyatvamanūdyamānatvaṁ pradhānatvañca, svārthatvē tūpā-
dēyatvaṁ vidhēyatvaṁ guṇatvañcēti viruddhatrikadvayāpattirēva sūtritēti prati-
pattavyamiti ।</p>
<trailer>iti ṣaṣṭhaṁ vājapēyādhikaraṇam ।।</trailer>
<head>atha saptamamāgnēyādhikaraṇam ।।</head>
<sutra>tadguṇāstu vidhīyērannavibhāgādvidhārthē na
cēdanyēna śiṣṭāḥ ।।</sutra>
<head>viṣayasaṁśayau</head>
<p>“yadāgnēyō'ṣṭākapālō'māvāsyāyāṁ paurṇamāsyāṁ cā'cyutō bhavati”
( tai. saṁ. 2.6.3. ) ityēvamādayaḥ śrūyantē । tatra sandēhaḥ—kimā-
<pb n="179"/>
gnēyō'gnīṣōmīya ityēvamādayō guṇavidhayaḥ ? karmanāmadhēyā-
ni ? iti ।</p>
<head>prabhākaramatēna pūrvōttarapakṣau</head>
<p>atra prabhākarēṇa saṅgatilōbhāditthamadhikaraṇamupavarṇitam ।
“yadāgnēyō'ṣṭākapālō bhavatī”tyatra bhavatyarthaḥ pratīyatē । na cā'sau
vidhiviṣayaḥ । puṁvyāpārarūpatvābhāvādvidhiviṣayaśca nāmāvacchinnō
guṇāvacchinnō vā vidhīyatē । atō guṇavidhināmadhēyatvayōrasambha-
vāttr̥tīyaprakārābhāvāccā'pratipādakatayā'prāmāṇyamāgnēyacōdanānā-
miti pūrvaḥ pakṣaḥ । siddhāntastu yathābhāṣyamēvēti ।</p>
<head>prabhākaramatadūṣaṇam</head>
<p>tadidamasaṅgatam; vakṣyamāṇapūrvapakṣanyāyēna nāmadhēyatvēnaiva
prāmāṇyōpapattēḥ । aprāmāṇyapakṣō'yaṁ svapakṣāgrahamātrēṇaivēti yathā-
vārttikamēvā'dhikaraṇaṁ prastūyatē । siddhēṣu nāmadhēyēṣvidānīṁ tadapa-
vādaḥ kriyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । “yadāgnēyō'ṣṭākapālō bhava-
tī”tyatrā'ṣṭākapālaḥ svatō bhavatīti vākyārthāsambhavādbhāvanā tāva-
<pb n="180"/>
davaśyaṁ kalpanīyā । aṣṭākapālasya cā'puruṣārthatvēna bhāvyatvānarha-
tvādakriyārūpatvēna ca phalasādhanatvāsambhavātphalabhāvanānuraktakri-
yākalpanāyāṁ kramapaṭhitayājyānuvākyāsamarpitāgnidēvatāvaśēnā'ṣṭāka-
pāladravyakayāgarūpaiva kriyā kalpyatē । sā ca dravyadēvatāviśiṣṭā
pañcamalakārēṇa vidhīyatē । na ca svavākyōpāttāgnēyataddhitasyaiva dēva-
tāsamarpakatvam । ‘agnirdēvatā, agnērjātaḥ, agnayē hita’ iti vinigama-
nābhāvēna tasya sandigdhārthatvāt । mantrasya tvanuṣṭhēyārthaprakāśakatvē-
nā'sandigdhārthatvānmantrādēva dēvatāprāptiḥ । tathā ca satyāgnēyapadaṁ
tatprakhyanyāyēna nāmadhēyamēvēti । yathā—“agnihōtraṁ juhōtī”tya-
trā'gnihōtrapadamityēvaṁ prāptē'bhidhīyatē—</p>
<head>bhāṭṭamatēna siddhāntaḥ</head>
<p>bhavēdēvaṁ yadyatrā''gnēyapadamaṣṭākapālapurōḍāśasamānādhikaraṇama-
sandigdhadēvatābhidhāyitaddhitāntaṁ prathamamēva na śrūyēta । na cā'sya
sandigdhārthatvaṁ, vidhēyībhūtākāṁkṣitadēvatāparatvē satyanākāṁṅkṣitānuvā-
dyārthatvasyā'sambhavāt । tēna dēvatātaddhitāntāgnēyapadādēva prathamaṁ
dravyadēvatāsambandhānumitayāgavidhēḥ siddhatvānna tadavadhāraṇēna carama-
bhāvijaghanyataramāntravarṇikadēvatākalpanayā yāgavidhānamāśrityā'na-
nyathāsiddhasyā''gnēyapadasya nāmadhēyatvāśrayaṇaṁ yuktamiti । agni-
<pb n="181"/>
hōtrapadē tu yathā caturthīsamāsasya vidhēyībhūtadēvatāparatvaṁ, tathā sapta-
mīsamāsasyā'pi vidhēyībhūtahōmādhikaraṇaparatvātsandigdhatvamēva ।</p>
<p>na cā'trā'pi “yadāhavanīyē juhōti” ( tai. brā. 1.1.10. )
ityanārabhyaśrutavākyēnaivā''dhāraprāptērasandigdha ēva caturthīsamāsa iti
vaktavyam । anāhavanīyāgnimātrāṅgatvapratipādanēnaiva vidhyupapattēḥ ।
tēnā'trā'vaśryaṁ sandēhavyudāsārthaṁ prakaraṇānusandhānaṁ vaktavyam । tatra
ca mantravarṇādēva dēvatāyāḥ prāptatvāt bhavatvagnihōtrapadaṁ nāmadhēyaṁ, na
tviha tathā, prathamamēva dēvatāvācitaddhitabalēna nissandigdhadēvatābhā-
vāvagamāditi ।</p>
<p>prayōjanam—pūrvapakṣē āgnēyaśabdasya karmmavacanatvāt “āgnēyaṁ
caturdhā karōti”( āpa. śrau. 3.3.2. )ityāgnēyakarmaṇa ēva caturā-
vr̥ttatvam । siddhāntē tvāgnēyapadasya guṇavacanatvādāgnēyapurōḍāśasyaiva
caturddhākaraṇamiti ।</p>
<p>sūtrantu—“vidhānārthē”taddhitānta āgnēyapadē “avibhāgāt”
tadavinābhūtatvāddravyadēvatāsambandhākṣiptaṁ yāgākhyaṁ karmma guṇā-
ścā'gnipurōḍāśādayō viśiṣṭavidhinā vidhīyantē । tatkarmma tē guṇāḥ
“na cēdanyēna śiṣṭāḥ”vihitā ityarthaḥ ।।</p>
<trailer>iti saptamamāgnēyādhikaraṇam ।।</trailer>
<pb n="182"/>
<head>athā'ṣṭamaṁ barhirājyādhikaraṇam ।।</head>
<sutra>barhirājyayōrasaṁskārē śabdalābhādatacchabdaḥ ।।</sutra>
<head>viṣayasaṁśayau</head>
<p>barhirājyayōḥ purōḍāśē ca sandēhaḥ—kimēṣa saṁskāraśabdaḥ ?
uta jātinibandhanaḥ ? iti ।</p>
<head>prabhākaramatēna pūrvōttarapakṣau</head>
<p>atra prabhākarēṇa saṅgatilōbhādataḥ prabhr̥tyadhikaraṇatrayamētadittha-
mupavarṇitam । jātinimittasaṁskāranimittayaugikatvānadhyavasāyāda-
prāmāṇyaṁ pūrvapakṣē । siddhāntē tu yathābhāṣyaṁ prāmāṇyamiti ।</p>
<head>prabhākaramatadūṣaṇam</head>
<p>tadayuktam; vakṣyamāṇapūrvapakṣanyāyēnaiva sarvatrā'dhyavasāyasambha-
vāt । atō yatkiñcidētaditi yathāvārttikamēvā'dhikaraṇaṁ prastūyatē ।</p>
<head>bhāṭṭamatēna pūrvapakṣaḥ</head>
<p>idānīṁ karmanāmadhēyaprasaṅgēna dravyanāmasvapi pravr̥ttinimittamadhika-
raṇatrayēṇa nirūpyatē । tatraitadadhikaraṇē tāvadayaṁ pūrvapakṣiṇō'bhi-
<pb n="183"/>
sandhiḥ । “barhirlunātī”tyatra tadvākyavihitalavanasaṁskr̥tē kuśē barhiḥ-
śabdaṁ yājñikāḥ prayuñjānā dr̥śyantē । tathā “ājyaṁ vilāpayatī”-
tyētadvākyavihitavilāpanasaṁskr̥tē ghr̥tē ājyaśabdaṁ, ēvaṁ “purōḍāśaṁ
prayayantī”tyētadvākyavihitaprathanasaṁskr̥tē piṣṭakē purōḍāśaśabdam । tēna
yathā “yūpaṁ chinattī”tyētadvākyavihitachēdanajanitasaṁskāravati kāṣṭhē
yūpaśabdaprayōgadarśanādyacchidyatē sa yūpa iti saṁskāravacanatvaṁ yūpaśa-
bdasya, tathā yallūyatē tadbarhiḥ, yadvilāpyatē tadājyaṁ, yatprathyatē sa
purōḍāśa iti sarvatra saṁskāravacanatvamēva ।</p>
<p>nanu yūpaśabdasyā'laukikārthatvēna saṁskr̥tēṣvēva prayōgadarśanā-
dbhavatu saṁskāravacanatvam । barhirādiśabdānāṁ tu lōkē'saṁskr̥tēṣvapi
prayōgadarśanātkathaṁ saṁskāravacanatvam । maivam; “śāstrasthā vā tannimi-
ttatvāt” ( jai. sū. 1. 3. 9. ) iti nyāyēna śāstrasthānāmēva
yājñikānāṁ prasiddhirbalīyasī । sā tu saṁskr̥tagōcaraiva । atasta-
dvirōdhādaśāstrasthaprasiddhērgauṇatvēnā'pyupapattēḥ saṁskāravacanatvaṁ barhi-
rādiśabdānāmityēvaṁ prāptē'bhidhīyatē—</p>
<head>bhāṭṭamatēna siddhāntaḥ</head>
<p>bhavēdēvaṁ yadi śāstrasthāśāstrasthaprayōgayōrvirōdhō bhavēt । na-
caitadasti । tathāhi—yasyāmēva kuśajātau barhiḥśabdamaśāstrasthāḥ
<pb n="184"/>
prayuñjatē sā jātiḥ śāstrasthaprayōgē'pyanapagataiva । tēna naivōbhayaprayō-
gānugataikajātivacanatvēnaivāvirōdhātsakalaprayōgōpapattau kvacidgauṇatvaṁ
kvacitsaṁskāravacanatvamityupapadyatē । taduktam—</p>
<lg>
<l>ēkadēśē'pi yō dr̥ṣṭaḥ śabdō jātinimittakaḥ ।</l>
<l>tadatyāgānna tasyā'ttti nimittāntarakalpanā ।। iti ।।</l>
</lg>
<p>( taṁ. vā. 1. 4. 7. pr̥. 343 )</p>
<p>ēvañca sati “barhirlunāti”iti pūrvasiddhabarhiruddēśēna lavana-
vidhānāt yadbarhistallunātīti yathāvasthitavacanōpapattau yallunāti
tadbarhiriti vacanavyaktiviparyāsō'pi na bhaviṣyati । yūpē tu gatya-
ntarābhāvāttathāśritam । taduktam—</p>
<lg>
<l>na ca yūpāditulyatvamanyathā'pyupapattitaḥ ।</l>
<l>lōkādalabhyamānārthāstē hyagatyā tathāśritāḥ ।। iti ।।</l>
</lg>
<p>( taṁ. vā. 1. 4. 7. pr̥. 343 )</p>
<p>prayōjanam—pūrvapakṣē “barhiṣā yūpāvaṭamavastr̥ṇātī”ti saṁskr̥-
tairēvāstaritavyam । siddhāntē tu kuśamātrēṇaivēti ।</p>
<p>sūtrantu—“barhirājya”padārthayō“rasaṁskārē” asatyapi saṁskārē
<pb n="185"/>
“śabdalābhāt” bahirājyaśabdaprayōgāt “atacchabdaḥ” asaṁskā-
raśabdō barhiḥśabda ājyaśabdaścēti ।</p>
<trailer>ityaṣṭamaṁ barhirājyādhikaraṇam ।।</trailer>
<sutra>prōkṣaṇīṣvarthasaṁyōgāt ।।</sutra>
<head>viṣayasaṁśayau</head>
<p>“prōkṣaṇīrāsādayatī”ti prōkṣaṇīśabdaṁ prati sandēhaḥ—saṁskā-
raśabdō jātinimittō yaugikō vēti ।</p>
<head>bhāṭṭamatēna pūrvapakṣaḥ</head>
<p>tatrā'yaṁ pūrvapakṣiṇō'bhisandhiḥ । barhirājyaśabdavadasaṁskr̥tāsya-
psu prōkṣaṇīśabdaprayōgādarśanātsaṁskāravacanatvamēvēti prathamaḥ pūrvapakṣaḥ ।</p>
<p>tadayuktam; mā nāma sarvatra prayujyatām । prayujyatē tāvatkēṣuciddēśa-
viśēṣēṣvasaṁskr̥tāsvapsu । taduktaṁ bhāṣyakārēṇa—“prōkṣaṇībhirudvēji-
tāḥ sma iti kasmiṁściddēśē bhavanti vaktāraḥ” ( śā. bhā. 1.4.9. )
iti । atō barhirājyanyāyēnaiva na tāvatsaṁskāravacanatvam । nā'pi
<pb n="186"/>
yaugikārthatvaṁ, ‘prakarṣēṇōkṣyatē 'nēnē’tyasya yōgasya ghr̥tamūtrādisādhā-
raṇyēna jalajātivinigamanābhāvāt । kiñcōpasargadhātupratyayārtha-
parāmarśēna yaugikapratītirvilambēnōpajāyatē । samudāyaprasiddhistva-
kṣaragrahaṇamātrāpēkṣiṇī nā'vayavānusandhānamapēkṣatē । atastatō vipra-
kr̥ṣyatē'vayavaprasiddhiḥ । taduktam—</p>
<lg>
<l>akṣairēva buddhantē samudāyaprasiddhiṣu ।</l>
<l>arthabhāgōpasaṁhārāditarā viprakr̥ṣyatē ।। iti ।।</l>
</lg>
<p>( taṁ. vā. 1. 4. 8. pr̥. 344. )</p>
<p>ataḥ samudāyāprasiddhibalēna barhirājyādivajjātivacanatvamē-
vētyēvaṁ prāptē'bhidhīyatē—</p>
<head>bhāṭṭamatēna siddhāntaḥ</head>
<p>bhavēdēvaṁ yadyatra samudāyaprasiddhiḥ klr̥ptā bhavēt । tatraiva hi sā
kalpyatē, yatrā'vayavārthānusārabyatirēkēṇa prayōgō dr̥śyatē । yathā
vr̥kṣaviśēṣē aśvakarṇaśabdasya । taduktam—</p>
<lg>
<l>asatsvavayavārthēṣu yō'nyatrā'rthē prayujyatē ।</l>
<l>tatrānanyagatitvēna samudāyaḥ prasidhyati ।। iti ।।</l>
</lg>
<p>( taṁ. vā. 1. 4. 8. pr̥. 344 )</p>
<pb n="187"/>
<p>ataḥ samudāyaśaktēraklr̥ptatvātklr̥ptāvayavaśaktidvārēṇaiva ca prayō-
gōpapattēḥ prōkṣaṇīśabdasya yaugikatvamēva ।</p>
<p>nanu ghr̥tamūtrādisādhāraṇatvādyōgō'tivyāpakaḥ । satyam; lyu-
ḍantātprapūrvādukṣatērghātōḥ sēcanasamarthaṁ dravadravyamātramēvā'vagamyatē ।
bahuvacanāntastrīpratyayavaśāttu nityabahuvacanāntastrīliṅgācchabdārtha
ēva niścīyatē । tēna “prōkṣaṇīrapa āsādayē”ti vākyārthē siddhē yā-
gikatvamēva prōkṣaṇīśabdasyēti siddham ।</p>
<p>prayōjanam—vikr̥tau yatra śrūyatē “ghr̥taṁ prōkṣaṇaṁ bhavati” । ( mai.
saṁ. 2.1.5.) iti “prōkṣaṇīrāsādaya” (tai. brā. 3.2.7.) iti ca /?/ṣō'-
tidēśaprāptaḥ, tatra yadi saṁskāravacanatvam, tadā ‘prōkṣaṇīrāsādayē’
tyavikr̥tasyaiva prayōgaḥ । atha jātivacanatvaṁ, tadōhēna ‘ghr̥tamāsāda-
yē’ti prayōgaḥ । siddhāntē tu yaugikatvēna vācyaliṅgatvāt ghr̥tasya
napuṁsakaliṅgatvēna ‘prōkṣaṇamāsādayē’ti prayōgaḥ ।</p>
<p>sūtrantu—“prōkṣaṇīṣu” yaugikatvaṁ “arthasaṁyōgāt” avayavārtha-
saṁyōgādityarthaḥ ।।</p>
<trailer>iti navamaṁ prōkṣaṇyadhikaraṇam ।।</trailer>
<pb n="188"/>
<head>atha daśamaṁ nirmanthyādhikaraṇam ।।</head>
<sutra>tathā nirmmanthyē ।।</sutra>
<head>viṣayasaṁśayau</head>
<p>“nirmanthyēnēṣṭakāḥ pacantī”ti saṁskr̥tē darśanātsaṁskāraśabdō
nirmanthya iti । asaṁskr̥tē'pi dr̥śyatē ‘nirmanthyamānaya pakṣyāmaha’
iti nirmanthanayōgātpūrvavadyaugika iti sthitiḥ ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । nirmanthyaśabdō'yaṁ yājñikaiḥ
saṁskr̥tē prayujyatē । na cā'yaṁ saṁskāravacanaḥ, asaṁskr̥tē'pi kvacidda-
rśanāt । nā'pi yaugikaḥ, nirmanthanabhavō hi nirmanthyaḥ । sa ca na-
vanītādāvapyaviśiṣṭaḥ, tēṣāmapi nirmanthanabhavatvāt । na cā'tra prōkṣa-
ṇītulyatvam । tatra yōgasya ghr̥tādisādhāraṇyē'pi ṅābantatvātprōkṣa-
ṇīśabdasya strīliṅganityabahuvacanāntatvācchabdasāmānādhikaraṇyayō-
gyatayā bhavatu tadarthaviṣayatvam । iha tu tr̥tīyāntasya “nirmanthyēnē”
tipadasyā'gninavanītādisādhāraṇatvānnā'gnivacanatvanirṇayassambha-
vatīti jātivacanatvamēvētyēvaṁ prāptē'bhidhīyatē—</p>
<pb n="189"/>
<head>bhāṭṭamatēna siddhāntaḥ</head>
<p>bhavēdēvaṁ yadyatrāṁ'gnipratītiranyatō na bhavēt । ēvaṁ hi śrūyatē—
“nirmanthyēnēṣṭakāḥ pacantī”ti । tēna yōgasya sādhāraṇyē'pi pāka-
saptabhivyāhārādatrā'pyagniviśēṣaprāptau yaugikatvamēva ।</p>
<p>prayōjanam—saṁskāravacanatvē saṁskr̥tēnā'gninēṣṭakāḥ paktavyāḥ,
jātivacanatvē'gnimātrēṇa, yaugikatvē tvaciranirmathitēna । atra ya-
dyapi sūryakāntādinivarttakatayā'pi nirmmanthyaśabdasyā'rthavatvānnā'-
ciranirmathitāgnilābhaḥ, tathā'pi pākākṣēpaprāptē'gnau mathanasya
pākāṅgatvēna lōhitōṣṇīṣavadvidhānē'ṅgānāmmukhyadēśakālakartr̥katvā-
daciranirmmaṁthitaprāptiriti । taduktam—</p>
<lg>
<l>pākēnā'gnērupāttatvāttadviśēṣaparā śrutiḥ ।</l>
<l>tacca pākāṅgabhūtatvāttaddēśādau kariṣyata ।। iti ।।</l>
</lg>
<p>( taṁ. vā. 1.4. 9. pr̥. 345 ) </p>
<p>sūtrantu-yathā prōkṣaṇīśabdasya yaugikatvaṁ, “tathā nirmanthyē'-
pī”tyarthaḥ ।।</p>
<trailer>iti daśamaṁ nirmanthyādhikaraṇam ।।</trailer>
<pb n="190"/>
<head>athaikādaśaṁ vaiśvadēvādhikaraṇam ।।</head>
<sutra>vaiśvadēvē vikalpa iti cēt ।।</sutra>
<head>viṣayasaṁśayau</head>
<p>cāturmmāsyē prathamē parvaṇi vaiśvadēvēsandēhaḥ–“vaiśvadavēna yajēta”
(tai. brā. 1.4.10)iti kiṁ vaiśvadēvaśabdō guṇavidhiḥ karmanāmadhē-
yamiti ।</p>
<head>prabhākaramatēna pūrvōttarapakṣau</head>
<p>atra prabhākarēṇa saṅgatilōbhāditthatadhikaraṇamupavarṇitam । vai-
śvadēvaśabdasya na tāvatkarmanāmadhēyatvaṁ, vinaiva matvarthalakṣaṇayā ta-
ddhitāntatvēna guṇavidhānē'pi karmmasāmānādhikaraṇyōpapattēḥ । nā'
pi guṇavidhānam । prakr̥tasakalayāgānāmēvōtpattiśiṣṭadēvatāvaruddha-
tvēna dēvatārūpaguṇāntaravidhānāsaṁbhavāt । nā'pi viśvēdēvaviśiṣṭa-
karmmāntaravidhānam । prakr̥taviśvēdēvaviśiṣṭāmikṣāyāgapratyabhijñānēna
karmmāntarasya buddhau nivēśayitumaśakyatvāt । tasmānna guṇavidhānam,
nā'pi karmanāmadhēyatvamityanadhyavasāyādaprāmāṇyamiti pūrvaḥ pakṣaḥ ।
siddhāntastu—yathābhāṣyaṁ nāmadhēyatvēnaivēti ।</p>
<pb n="191"/>
<head>prabhākaramatadūṣaṇam</head>
<p>tadayuktam; vakṣyamāṇapūrvapakṣanyāyēna guṇavidhitvēnaivāddhyava-
sāyōpapattēryatkiñcidētaditi yathāvārttikamēvā'dhikaraṇaṁ prastūyatē ।
nāmadhēyapañcakaṁ sāpavādaṁ nirūpya prasaṅgēnā'dhikaraṇatrayē dravya-
nāmasu pravr̥ttinimittē nirṇītē idānīmēkadēśagatapravr̥ttinimittēnā-
'pi prakr̥tānēkakarmanāmadhēyatvaṁ bhavatīti pratipādayituṁ punarārambhaḥ ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । vaiśvadēvaśabdēna hi dēvatāvi-
śiṣṭaṁ dravyaṁ pratipādyatē । dravyaṁ ca prakr̥tēṣu yāgēṣu prāptatvānna vidhiviṣa-
yaḥ । kintu lōhitōṣṇīṣanyāyēna viśēṣaṇābhūtāprāptadēvatāviṣayō'yaṁ
vidhiḥ । na ca dēvatāyā dravyaviśēṣaṇatvaṁ, matvarthalakṣaṇayā “syāsya dēva-
tē”ti ( pā.sū.4.2.24. ) taddhitasthaiva viśiṣṭaviṣayatvāt । atō
nā'tra guṇavidhau matvarthalakṣaṇādōṣaḥ । prāptē karmaṇi dēvatārūpaikaguṇa-
vidhānāt na ca vākyabhēdō'pi । ēkasminnēvā''mikṣāyāgē viśvē-
dēvaprāptēritarēṣvaprāptatvānna tatprakhyanyāyēna vaiyarthyam । na ca viśvairdēvaiḥ
śyēnavatkasyacitkarmaṇaḥ sādr̥śyapratipādakaṁ vacanamasti, yēna tadvya-
padēśaviṣayatvam । na cā'tra phalōpādānamasti, yēna vājapēyavadvairū-
pyam । atō guṇavidhitvapratipakṣasakalahētvabhāvādguṇavidhitvamēva ।</p>
<pb n="192"/>
<p>kiñca karmanāmadhēyatvē kr̥tsnamēva vākyamanuvādakaṁ sadanarthamēvā''-
padyēta । na ca “prācīnapravaṇē vaiśvadēvēna yajēta” “vasantē vaiśvadēvēna
yajētē”ti prayōgavākyāpēkṣitasamudāyīkaraṇamēvā'nuvādaprayōjanamiti
vaktavyam । ētadvākyanyāyēna vaiśvadēvapadasya prayōgavākyē'pi samudā-
yānuvādakatvasambhavāt । na ca nāmadhēyapravr̥ttinimittamapyasti । pratyēkaṁ
samudāyē ca viśvēdēvasambandhāprāptēḥ । taduktam—</p>
<lg>
<l>na samastānuvādasya kiñcidasti prayōjanam ।</l>
<l>viśvē dēvā na ca prāptāḥ pratyēkaṁ saṁhatēṣu ca ।। iti ।।</l>
</lg>
<p>( taṁ. vā. 1. 4. 10. pr̥. 346 )</p>
<p>atō gatyantarābhāvādutpattiśiṣṭaguṇāvarōdhē'pyā‘narthakyaprati-
hatānāṁ viparītaṁ balābalami’ti nyāyēna vā niṣkr̥ṣṭayāgānuvādēna
vā prakr̥tēṣvāmikṣāyāgavyatiriktēṣu viśvēdēvadēvatānāṁ vidhānamiti ।
atō “vaiśvadēvēna yajētē”tyatra vaiśvadēvapadē viśvēdēvavidhānāśrayaṇā-
dagnyādibhirviśvēdēvānāṁ vikalpa ityēvaṁ prāptē'bhidhīyatē—</p>
<sutra>na prakaraṇātpratyakṣavidhānēna<fn n="1"/> na hi prakaraṇaṁ dravyasya ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ—bhavēdēvamutpattiśiṣṭaguṇāvarōdhē'pi guṇavidhānaṁ
<footnote n="1">pratyakṣavidhānāditi sarvatra sūtrapāṭha upalabhyatē ।</footnote>
<pb n="193"/>
yadyagatirbhavēt । asti tu tatprakhyanyāyēna nāmadhēyatvamēva gatiḥ ।
nanu “vaiśvadēvēna yajētē”ti vaiśvadēvapadasya prakr̥tasakalayāganāmadhēya-
tvamapēkṣitam । na cā''mikṣāyāgavyatiriktēṣu yāgēṣu vākyāntarēṇa
viśvēdēvaprāptirasti । tatkathaṁ tatprakhyanyāyēnā'pi nāmadhēyatvamu-
cyatē । syādēvaṁ yadi prakr̥tēṣu sarvvakarmmasu mukhyamēva vaiśvadēvapadaṁ
brūmaḥ । api tarhi lākṣaṇikam । lakṣaṇā caikadēśadvārēṇā'pi
chatrinyāyēna samudāyē nā'nupapannā । na caivaṁ sati lakṣaṇādōṣādēva
guṇavidhitvamiti vācyam । utpattiśiṣṭadēvatākhyaguṇāvaruddhē karmma-
ṇi viṣamaśiṣṭāṣṭadōṣaduṣṭavikalpāpādakasya dēvatāntararūpaguṇavidhā-
nasya lōkaprasiddhacchatrinyāyēnā'nuvādagatalakṣaṇātō'tijaghanyatvāt ।
taduktam—</p>
<lg>
<l>guṇāntarāvaruddhatvānnā'vakāśyā guṇō'paraḥ ।</l>
<l>vikalpō'pi na vaiṣamyāttasmānnāmaiva yujyatē ।। iti ।।</l>
</lg>
<p>( taṁ. vā. 1. 4. 10. pr̥. 347 )</p>
<p>na ca siddhāntē niṣprayōjanaḥ sarvānuvādaḥ । “prācīnapravaṇē vaiśva-
dēvēna yajētē”ti prayōgavākyāpēkṣitasamudāyakaraṇēnaiva prayōjanavatvāt ।
na caitadvākyanyāyēnaiva prayōgavākyē'pi vaiśvadēvapadasya samudāyakara-
ṇasambhavādvaiyarthyamasyēti vācyam । dēśasambandhaparasya prayōgavā-
<pb n="194"/>
kyasya sati sambhavē samudāyāpādakatvēnōbhayaparatvagauravaśriyaṇā-
yōgāt ।</p>
<p>kiñca vaiśvadēvavākyasyā'sati samudāyakaraṇē dēśasambandhaka-
raṇēna prayōjanavataḥ prayōgavākyasya mukhyavaiśvadēvapadānurōdhēnaikavaca-
nānurōdhēna caikasyaivā''mikṣāyāgasya dēśavidhānēnā'rthavatvānna vaiśva-
dēvāvaiśvadēvalakṣaṇārthatvē kāraṇamasti । anuvādavākyasya tu prayō-
janāntarābhāvātsamudāyakaraṇārthaṁ vaiśvadēvāvaiśvadēvalakṣaṇārthatvaṁ yukta-
mēva । tasmāt “vaiśvadēvēna yajētē”tyatra lakṣaṇyā vaśvadēvāvaiśvadē-
vaprakr̥tasakalayāganāmadhēyamēva vaiśvadēvapadamiti ।</p>
<p>prayōjanam-pūrvapakṣē'gnyādibhirviśvēdēvānāṁ vikalpaḥ । siddhāntē
tu nityamēvā'gnyādidēvatāvatvamēvēti ।</p>
<p>sūtrantu—“na prakaraṇāt” viśvēdēvānāṁ sarvaiḥ sambandhaḥ । pratya-
kṣavidhānēnā'gnyādibhiḥ sambandhāt । “na hi prakaraṇaṁ dravyasya”
pratyakṣavihitadēvatāsambandhabādhanē prakaraṇaṁ na samarthamityarthaḥ ।।</p>
<trailer>ityēkādaśaṁ vaiśvadēvādhikaraṇam ।।</trailer>
<pb n="195"/>
<head>atha dvādaśaṁ vaiśvānarādhikaraṇam ।।</head>
<sutra>pūrvavantō'vidhānārthāstatsāmarthyaṁ samāmnāyē ।।</sutra>
<head>viṣayasaṁśayau</head>
<p>“vaiśvānaraṁ dvādaśakapālaṁ nirvapētputrē jātē yadaṣṭākapālō bhavati
gātriyaivainaṁ brahmavarccasēna punāti, yannavakapālastrivr̥taivā'smiṁstējō dadhāti,
yaddaśakapālō virājaivā'sminnannādyaṁ dadhāti, yadēkādaśakapālastriṣṭubhaivā'
sminnindriyaṁ daghāti, yaddvādaśakapālō jagatyaivā'sminpaśūndadhāti, yasmin
jāta ētāmiṣṭiṁ nirvapati pūta ēva sa tējasvyannāda indriyāvī paśumā-
nmavati” ( tai. saṁ. 2. 2. 5 ) iti kapālavikalpāḥ śrūyantē । tatra
sandēhaḥ—kimaṣṭatvādayō guṇavidhayaḥ ? utā'rthavādāḥ ? iti ।</p>
<head>prabhākaramatēna pūrvōttarapakṣau</head>
<p>atra prabhākarēṇa saṅgatilōbhāditthamadhikaraṇamupavarṇitam ।
“yadaṣṭākapālō bhavatī”tyādīnāṁ vihitasmārakatvābhāvānna mantratvē-
nā'nvayaḥ । bhāvārthasāmānādhikaraṇyābhāvānnā'pi nāmadhēyatvē-
na । aṣṭatvādiguṇānvayayōgyabhāvārthāsannidhērnā'pi guṇavidhi-
tvēna । na ca vaiśvānarayāgē guṇavidhānaṁ, tasya dvadaśasaṁkhyāvaruddha-
tvēna saṁkhyāntaravidhānāsambhavāt । aṣṭatvādinā vidhēyadvādaśasaṁkhyā-
<pb n="196"/>
stutyasaṁbhavānnā'rthavādatvēna । tēna sarvathā vidhyanvayābhāvādaprāmā-
ṇyamēva “yadaṣṭākapālō bhavatī”tyādīnāmiti pūrvapakṣaḥ । siddhānta-
stvarthavādatvēna yathābhāṣyamēvēti ।</p>
<head>prabhākaramatadūṣaṇam</head>
<p>tadayuktam; vakṣyamāṇapūrṇapakṣanyāyēna guṇavidhitvēnaivā'nvaya-
sambhavāditi yathāvārttikamēvā'dhikaraṇaṁ prastūyatē । guṇavidhiprati-
yōgikaṁ nāmadhēyatvaṁ nirūpya prasaṅgēnēdānīṁ guṇavidhipratiyōgikama-
rthavādatvaṁ nirūpyatē ।</p>
<head>bhaṭṭamatēna pūrvapakṣaḥ</head>
<p>tatrā'yaṁ pūrvapakṣiṇō'bhisandhiḥ । “vaiśvānaraṁ dvādaśakapālaṁ
nirvapētputrē jāta” ityatra dravyadēvatāviśiṣṭakarmmavidhānāddvādaśakapā-
lavidhānaṁ tāvadvyavasthitamēva । nā'pi tadanantaraśrutānāmaṣṭākapā-
lādīnāmēkādaśakapālaparyantānāmanyā gatirasti । yatō na tāvannāma-
dhēyatvēnā'sya gatiḥ । dvādaśakapālē karmmaṇyaṣṭākapālanāmnaḥ pravr̥-
ttinimittābhāvāt । nā'pyarthavādatvēna । dvādaśakapālasyā'ṣṭākapā-
latvēna stutyasambhavāt ।</p>
<p>nanu dvādaśakapālē'ṣṭākapālō'pyantargata ēva । atō nāmadhēya-
<pb n="197"/>
tvamarthavādatvaṁ vā bhaviṣyatīti । maivam; mahāsaṁkhyāyāmēkatvātiri-
ktāvāntarasaṁkhyāyā abhāvāt । apēkṣābuddhijanyā hi saṁkhyā ।
na hi yāvataḥ saṁkhyēyānapēkṣya dvādaśasaṁkhyōtpadyatē tāvata ēvāpēkṣyā-
'ṣṭasaṁkhyā'pyutpadyatē । yataḥ saṁkhyāntarōtpattau saṁkhyāntarōtpattihē-
tubhūtabudhyantarābhāvātsaṁkhyāsvabhāvācca । na hi saṁkhyā sattāmātrēṇa
saṁkhyēyamavacchinatti, kintu saṁkhyāntaravyavacchēdēnaivēti na dvāda-
śasaṁkhyāyāmaṣṭatvādisaṁkhyāntargataḥ । kintu saṁkhyāntarōtpattiyō-
gyānyadhiṣṭhānāni paraṁ santi । na cā'ṣṭākapālādiśabdēnā'dhiṣṭhānā-
nyabhidhīyantē । yēna yathākathañcidapi nāmadhēyatvamarthavādatvaṁ vā bhavēt ।</p>
<p>abhyupētyavādēnā'pyucyatē । astu vā mahāsaṁkhyāsvavāntara-
saṁkhyā, tathā'pyaṣṭasu kapālēṣu saṁskr̥taḥ purōḍāśō'ṣṭākapāla iti
saṁskr̥tataddhitō'yam । na ca dvādaśakapālavākyē'ṣṭatvasya dvādaśa-
saṁkhyāpūrakacatuṣṭvanirapēkṣasya purōḍāśasaṁskārārthakapālaviśēṣaṇatvama-
vagataṁ, kintu catuṣṭvāpēkṣasyaiva । tadyadyapyaṣṭākapālavākyē'pyaṣṭatvasya
catuṣṭvāpēkṣasyaivōpādānamabhimatam, na ca tatsambhavati । sāpēkṣa-
tvēna samāsataddhitayōrutpatyasambhavāt ।</p>
<p>atha catuṣṭvanirapēkṣasyaiva dvādakapālāntargatasyā'ṣṭatvasya purō-
ḍāśasaṁskārārthakapālaviśēṣaṇatvamucyatē । tathā sati dvādaśakapālavā-
<pb n="198"/>
kyē tathābhūtasyā'ṣṭatvasyā'prāptatvānna nāmadhēyatvaṁ nā'pyarthavādatvaṁ,
kintarhi guṇavidhitvamēva । taduktam—</p>
<lg>
<l>yadyapyarthātmanā'styēva mahāsaṁkhyāsvavāntarā ।</l>
<l>aparicchēdakatvāttu nā'sau karmmaviśēṣaṇam ।। iti ।।</l>
</lg>
<p>( taṁ. vā. 1. 4. 11. pr̥. 349. )</p>
<p>tathā—</p>
<lg>
<l>pūrvajñātārthavācitvē nāmadhēyārthavādanē ।</l>
<l>aprāptatvādihaitē syurvaiśvadēvavikalpavat ।। iti ।।</l>
</lg>
<p>( taṁ. vā. 1. 4. 11. pr̥. 349. )</p>
<p>na ca prakr̥tasya vaiśvānarayāgasyōtpattiśiṣṭadvādaśatvāvaddharutvā-
tkathaṁ tatrā'ṣṭatvādiguṇavidhānamiti vācyam । yasmādēkamidaṁ vākya-
manēkasaṁkhyāviśiṣṭavaiśvānarayāgavidhāyakam, ataḥ sarvēṣāmēvōtpatti-
śiṣṭatvānna balābalē kaścidviśēṣaḥ । ēkavākyavihitatvē'pi saṁkhyā-
svabhāvādēva ca vikalpaḥ । yasyaiva tu dvādaśakapālasya vihitatvā-
tpunarvidhānaṁ na sambhavati, tasyaivā'ntē kīrttanamanuvādārthamēvēti । ataḥ
“pūrvavantō” viditapūrvamarthamabhidadhati, tē “avidhānārthāḥ” । atō'-
ṣṭatvādi “samāmnāyē tatsāmarthyaṁ” vidhānasāmarthyamēvētyēvaṁ prāptē
<pb n="199"/>
abhidhīyatē—</p>
<sutra>guṇasya tu vidhānārtha tadguṇāḥ prayōgē syuranarthakā
na hi taṁ pratyarthavattā'sti ।।</sutra>
<head>bhāṭṭamatēna siddhāntaḥ</head>
<p>ayamabhiprāyaḥ-bhavēdēvaṁ yadyutpattiśiṣṭadvādaśatvāvaruddhē vaiśvāna-
rayāgē'ṣṭatvādayō vidhātuṁ śakyēran । na caikavākyatvavaśēna sarvēṣā-
mēvōtpattiśiṣṭatvānna dvādaśatvēnā'varōdha iti vācyam । guṇavidhau
satyēkavākyatvasyaivā'bhāvāt । “arthaikatvādēkaṁ vākyaṁ sākākṣaṁ cēdvi-
bhāgē syādi”ti (jai. sū. 2.1.46.) khalvēkavākyatvalakṣaṇam ।
na caikārthatvam, parasparaviruddhānāṁ saṁkhyānāmēkabhāvanānvayitvāsambha-
vāt । nā'pi vibhajyamānasākāṅkṣatvaṁ, parasparavirōdhādēvā'nyānyā-
kāṅkṣāyā abhāvāt । atō na tāvaddvādaśakapālavaiśvānarayāgē guṇavi-
dhānaṁ sambhavati । nā'pi vipariṇatavaiśvānarapadānuṣaṅgēṇā'ṣṭākapālō
vaiśvānarō bhavatīti guṇaviśiṣṭayāgāntaravidhānaṁ vipariṇatānuṣaṅga-
dōṣādēva । agatyā hi vipariṇatānuṣaṅgaḥ kriyatē । asti cā'rtha-
vādatvēnaivā'tra gatiriti vakṣyāmaḥ । taduktam—</p>
<lg>
<l>vaiśvānarapadaṁ nā'pi yāgāyā'trā'nuṣajyatē ।</l>
<pb n="200"/>
<l>vibhaktyantarayōgitvānna carttē' smādanarthakam ।। iti ।।</l>
</lg>
<p>( taṁ. vā. 1. 4. 11. pr̥. 350 )</p>
<p>nanvēvaṁ tarhi prakr̥taṁ vaiśvānarayāgamāśritya yathāsaṁkhyaṁ pūtatvādi-
phalē'ṣṭatvādayō vidhīyantām । “gāyatriyaivainaṁ brahmavarccasēna punātī”
tyasyā'rthavādatvaṁ bhaviṣyati । maivam; “vaiśvānaraṁ dvādaśakapālaṁ nirvapētyu-
trē jātē” ityupakramyā'ntē ca “yaddvādaśakapālō bhavati yasmiñjāta ē-
tārmiṣṭiṁ nirvapatī” tyupakramōpasaṁhārayōrdvādaśakapālakīrttanāddvādaśaka-
pālavidhānaparamēkamidaṁ vākyamavagamyatē । tatrā'pi yadi “gōdōhanēna
paśukāmasyē”tivadaṣṭākapālādau kāmanōpalabandhēna palasambandhaḥ sphuṭata-
ramavagamyēta, tadā vākyabhēdaḥ svīkriyētā'pi । na caivamasti । atō'tra
na guṇaphalasambandhaḥ । kintvēkavākyatābalādarśavādatvamēvēti ।</p>
<p>na ca dvādaśakapālē'ṣṭākapālādērabhāvasyōktatvātkathamarthavā-
datvamiti vācyam । yataḥ stutirbhavantī na yathābhūtārthakīrttanēnaiva
bhavati । satā'satā vā'rthēna stutyupapattēḥ । tadatrāpi dvādaśakapālē
saṁskr̥tapurōḍāśasya mahāparimāṇatvādaṣṭākapālādisaṁskr̥tapurōḍāśasa-
dr̥śō bhāgō'stīti sādr̥śyanibandhanēyaṁ stutirityarthavādatvēnaivōpapa-
rttērna guṇavidhānaṁ, kintvarthavādatvanaivēti ।</p>
<p>prayōjanam—pūrvapakṣē'ṣṭākapālādīnāṁ dvādaśakapālēna saha
<pb n="201"/>
vikalpēnā'nuṣṭhānam । siddhāntē tu nityaṁ dvādaśakapālē-
naivēti ।</p>
<p>sutrantu—“guṇasya tu vidhānārthē”aṣṭākapālādivākyānāṁ
guṇavidhiparatvē sati“tadguṇā” yāgaprayōgē“anarthakāḥ” bhavēyuḥ “na
hi taṁ” yāgaprayōgaṁ prati tēṣāṁ guṇānāṁ “arthavattā'sti” tasya dvāda-
śatvāvaruddhatvādityarthaḥ ।।</p>
<trailer>iti dvādaśaṁ vaiśvānarādhikaraṇam ।।</trailer>
<head>atha trayōdaśaṁ tatsiddhyadhikaraṇam ।।</head>
<head>tātsiddhipēṭikā</head>
<sutra>tatsiddhijātisārūpyapraśaṁsābhūmaliṅgasama-
vāyā iti guṇāśrayāḥ ।।</sutra>
<head>viṣayasaṁśayau</head>
<p>“yajamānaḥ prastaraḥ” ( mai.saṁ..3.8.6.) “yajamāna ēkakapāla”
( mai.saṁ. 1.1.10. ) ityēvamādi samāmnāyatē । tatra sandēhaḥ—
“yajamānaḥ prastara” iti kimēṣa vidhiḥ ? kimarthavādaḥ ? iti ।
tathā “yajamāna ēkakapālaḥ” iti ।</p>
<pb n="202"/>
<head>prabhākaramatēna pūrvōttarapakṣau</head>
<p>atra prabhākarēṇa saṁgatilōbhātsarvvēṣvēvōdāharaṇēṣvitthamadhika-
raṇamupavarṇitam । “yajamānaḥ prastaraḥ” ityādiṣu na tāvadyajamāna-
nakāryē prastaravidhiḥ, cētanakāryēṣvacētanasyā'yōgyatvāt । nā'pi
prastarakāryē yajamānavidhiḥ, juhvādipadārthāsādanāvarūddhē tasminsa-
kalayajamānakāryalōpaprasaṅgāt । atō nā'yaṁ guṇavidhiḥ । nā'
pyarthavādaḥ, yajamānaśabdasya prastarē prastaraśabdasya ca yajamānē pra-
vr̥ttinimittābhāvēna stutyasambhavāt । na ca guṇayōgaḥ pravr̥ttini-
mittam, ētadadhikaraṇapūrvapakṣē gauṇaśabdaprayōgākṣēpāt । ataḥ pra-
tibhāmātrahētutvādēvamādēraprāmāṇyamēvēti pūrvapakṣaḥ । siddhāntastu
yathābhāṣyamēvēti ।</p>
<head>prabhākaramatadūṣaṇam</head>
<p>tadidamanupapannam;vakṣyamāṇapūrvapakṣaprakārēṇa guṇavidhitvēna
prāmāṇyōpapattēriti yatkiñcidētaditi yathāvārttikamēvā'dhikaraṇaṁ
prastūyatē । pūrvamarthavādapādē stutyarthaṁ paratra paraśabdaprayōgasya
pravr̥ttinimittamarthavādaprāmāṇyapratipādanaparatayā'bhihitam । idā-
nīṁ pūrvādhikaraṇōktaguṇavidhipratiyōgikārthavādapratipādanaprasaṅgēnā'-
bhidhīyatē ।</p>
<pb n="203"/>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । “yajamānaḥ prastara” iti
sāmānādhikaraṇyaṁ tāvadatra pratīyatē । na caitannāmadhēyatvēnōpapadyatē,
udbhidādipadavat pravr̥ttinimittābhāvāt । nā'pyarthavādatvēna, na hi
pravr̥ttinimittaṁ vinā paratra paraśabdaḥ stōtuṁ prayujyatē । nā'pi guṇa-
yōgaḥ pravr̥ttinimittam, yajamānaśabdasya guṇānabhidhāyakatvāt । na
ca guṇānabhidhānē'pyagniśabdasyēva māṇavakē gauṇatvamiti vācyam ।
sarvagauṇaśabdānāmēva gauṇatvasyaitadadhikaraṇavyutpādyatvāt । ataḥ
sāmānādhikaraṇyōpapattayē'nyatarasya kāryalakṣaṇāparatvaṁ vaktavyam ।
tatra “mukhyaṁ vā pūrvacōdanāllōkava”diti nyāyēna “yō hōtā sō'
dhvaryu”rati vidyajamānaśabdasya mukhyatvādanupajātavirōdhitvācca svā-
rthaparatvam, prastaraśabdasya jaghanyatvādvirōdhācca kāryalaṇāparatvam ।
tathā satyarthavatvāt pravr̥ttiviśēṣakaratvācca prastaraśabdalakṣitakāryē
yajamānō vidhīyata ēva, hōtēvā'dhvaryukāryē । na caivaṁ sati sakalaya-
jamānakāryōcchēdaprasaṅgaḥ, sadasyādipratipuruṣadvārēṇaiva yajamānakāryō-
papattērityēvaṁ prāptē'bhidhīyatē—</p>
<head>bhāṭṭamatēna siddhāntaḥ</head>
<p>bhavēdēvaṁ yadi prastarakāryē yajamānavidhirupapadyēta, na cā'-
<pb n="204"/>
sāvupapadyatē । sakalayajamānakarmalōpaprasaṅgāt । nā'pi sadasyā-
dipratipuruṣadvārēṇa yajamānakarmāvirōdha iti vācyam । “sūktavākē-
na prastaraṁ praharati” “ēkakapālaṁ sarvahutaṁ karōti”iti prastaraikakapā-
layōrāhavanīyaprakṣēpaśrutēryajamānasyā''havanīyaprakṣēpē sati yajamāna-
karmalōpasya tadavasthatvāt ।</p>
<p>kiñca “yajamānaḥ prastara” ityatra na tāvadvidhiḥ śrūyatē । na
ca “yō hōtā sō'dhvaryu” rityādiṣviva gatyantarāsambhavēna kalpayituṁ
śakyatē । “prastaramuttaraṁ barhiṣaḥ sādayati” “ēkakapālaṁ sarvahutaṁ karōtī”
tyētadvidhiśēṣatvēnā'rthavādatvēnaiva gatisambhavāt । ēvañca satyēkavā-
kyatvēnaivōpapattērvākyabhēdō'pi na bhaviṣyati । na ca pravr̥ttinimittaṁ
vinā paraśabdaḥ paratra kathaṁ prayujyata iti vācyam । guṇayōgasyaiva
pravr̥ttinimittatvāt ।</p>
<p>nanu guṇō'pi na kaścitsādhāraṇō yajamānaśabdēnā'bhidhīyata
ityuktam । satyaṁ; lakṣaṇayā svābhidhēyārthasambandhōpasthitamēvā'rthaṁ
śabdō viṣayīkarōti । yathā gaṅgāśabdaḥ svārthasambaddhamēva tīram ।
gauṇaḥ punarabhidhēyārthasbandhalakṣitaguṇayōgēnaivā'rthāntaram । yathā—
‘agnirmāṇavaka’ iti । taduktam—</p>
<lg>
<l>abhidhēyāvinābhūtē pravr̥ttirlakṣaṇōcyatē ।</l>
<pb n="205"/>
<l>lakṣamāṇaguṇairyōgādvr̥ttēriṣṭā tu gauṇatā ।। iti ।।</l>
</lg>
<p>( taṁ. vā. 1. 4. 12. pr̥. 354 )</p>
<p>guṇaścā'tra yajamānaprastaraikakapālānāṁ yāgaprayōgasiddhikara-
tvamēva । anēna guṇayōgēna prastaraikakapālayōḥ stutirityarthavā-
datvamēvēti । taduktaṁ sūtrē—“tatsiddhi”riti ।</p>
<trailer>iti tatsidhyadhikaraṇam ।।</trailer>
<head>atha caturdaśaṁ jātyadhikaraṇam ।।</head>
<p>tathā “āgnēyō vai brāhmaṇaḥ” “ēndrō rājanyaḥ” “vaiśyō vaiśvadē-
vaḥ” ityatra taddhitāntasyā''gnēyādipadasya yathākathañcinmukhyabhā-
vēnā'pi brāhmaṇādipadasamānādhikaraṇyasambhavāda‘gnirbrāhmaṇaḥ, indrō
rājanya;, vaiśyō viśvēdēvāḥ’ ityētadēvōdāharaṇaṁ, na tu taddhitāntapa-
dāni । atrā'pi pūrvavadēva lakṣitabrāhmaṇakāryyē guṇavidhāna-
miti pūrvaḥ pakṣaḥ ।</p>
<p>siddhāntastu-agnēracētanasya brāhmaṇādikāryakaraṇāsambhavā-
darśavādatvēna cōpapattērbrāhmaṇādisambandhividhyēkavākyatayā guṇavā-
dēnā'rthavādatvamēva । pravr̥ttinimittañca guṇō'gnibrāhmaṇayōrarthavādā-
<pb n="206"/>
vagataikabrahmamukhōtpattiḥ । indrarājanyōrbrahmabāhubhyāmutpattiḥ ।
viśvēdēvavaiśyayōrbrahmamadhyadēśādutpattiḥ । taduktaṁ sūtrē—“jā-
ti”riti ।।</p>
<head>atha pañcadaśaṁ sārūpyādhikaraṇam ।।</head>
<p>tathā “yajamānō yūpaḥ” “ādityō yūpaḥ” ityatrā'pyuktanyāyēna
na lakṣitakāryē guṇavidhiḥ, kintu yūpavidhyēkavākyatayā guṇa-
vādēnā'rthavādatvamēva । pravr̥ttinimittañca guṇaḥ yūpasya yajamānēna
sahōrdhvatvam । ādityēna saha tējasvitvamiti । taduktaṁ sūtrē—
“sārūpyami”ti ।।</p>
<head>atha ṣōḍaśaṁ praśaṁsādhikaraṇam ।।</head>
<p>tathā “apaśavō vā anyē gōaśvēbhyaḥ paśavō gōaśvāḥ” “aya-
jñō vā ēṣa yō'sāmā” “asatraṁ vā ētadyadacchandōmami”ti । atra paśvā-
diśabdalakṣitaṁ kāryaṁ nañā niṣiddhyata iti pūrvapakṣī manyatē । tadayu-
ktam; paśukāryasya niṣēddhumaśakyatvāt । dvividhaṁ hi tasya kāryaṁ-
pramāṇāntarasiddhaṁ dōhanādi vaidhañca yāgādi । tatra pramāṇāntarasiddhaṁ
tadvirōdhādēva na niṣēdhyam । nā'pi vaidham, ākhyātayōginañśabdāśrava-
ṇāt । ākhyātayōgē hi nañniṣēdhakō bhavati । na cā''paśava itya-
trā''khyātaṁ śrūyatē, yēna ṣōḍaśigrahaṇāgrahaṇavadvikalpō bhavēt । tēna
<pb n="207"/>
gavāśvaviṁdhyēkavākyatayā'rthavāda ēvā'yam । tathā ca sati “paśavō
gōaśvā” ityatra paśuśabdaḥ prāśastyaṁ tadgataṁ lakṣayitvā prāśastya-
lakṣaṇaguṇayōgēna gavāśvasamānādhikaraṇō bhavati-“paśavō gōa-
śvā” iti । tādr̥śamēva ca paśuśabdaṁ paśvantarēṣu sāmānādhikaraṇyē-
na tathaiva prāśastyāvagama hētuṁ prayujya gavāśvayōḥ praśastataratvajñāpanārthaṁ
nañā tadabhāvaḥ pratipādyatē—“apaśavō vā anyē gōaśvēbhya”
iti । apraśastā ityarthaḥ । taduktam—</p>
<lg>
<l>gavāśvādigatāṁ pūrvamupādāya praśastatām ।</l>
<l>tadabhāvō'nyapaśvādau nañsamāsēna kathyatē ।। iti ।।</l>
</lg>
<p>( taṁ. vā. 1. 4. 12. pr̥. 362. )</p>
<p>idaṁ tviha vivēktavyam-dvividhō hi gauṇaḥ śabdō bhavati । yatra
paraśabdaḥ paratra prayujyatē, tatra sādhāraṇamēva guṇaṁ nimittīkr̥tya prava-
rttatē । yathā-‘agnirmāṇavaka’ iti । yatra punaḥ sāmānyavācī śabdō
viśēṣaśabdasamānādhikaraṇaḥ prayuktaḥ sannanarthakō bhavati, tatra tadga-
tamēva guṇaṁ lakṣayitvā tatsāmānādhikaraṇyaṁ pratipadyatē । yathā—
“vasiṣṭhō brāhmaṇaḥ” iti । tadvadihā'pi paśuśabda iti । kiñcā'
nyatra praśaṁsāphalaṁ tatsiddhyādayō guṇāḥ pravr̥ttinimittāni । iha tu
<pb n="208"/>
praśaṁsaiva guṇaḥ pravr̥ttinimittamityētadapi vivēktavyamiti । taduktaṁ
sūtrē—praśaṁsē”ti ।</p>
<head>atha saptadaśaṁ bhūmādhikaraṇam ।।</head>
<p>“sr̥ṣṭīrupadadhātī”ti vidhiranuvāda iti saṁdēhaḥ । “iṣṭakābhira-
gniṁ cinuta” ityagnisthāpanārthēṣṭakācayanaṁ prakr̥tya śrūyatē—“sr̥ṣṭīru-
padadhātī”ti । atra yadyapyupadadhātītyupadhānē vidhiḥ śrūyatē, tathā'pi
tasyēṣṭakārōpaṇarūpasyōpadhānasya cayanākṣēpalabdhatvātsr̥ṣṭipadārtha-
saṁkrāntō vidhiḥ । sr̥ṣṭipadēna ca “tadvānāsāmupadhānō mantra”ityanu-
śāsanātsr̥ṣṭipadavanmantrōpadhēyā iṣṭakā ucyantē । na tāsāṁ mantra-
sambandhātprāk sr̥ṣṭipadavācyatvēna prasiddhirasti । tataśca prāptāprāpta-
vivēkēna viśēṣaṇībhūtamantravidhirēvā'yamiti pūrvvaḥ pakṣaḥ ।</p>
<p>siddhāntastu-na caitatsaṁbhavati । tathā satīṣṭakōpadhānamātrōddēśēna
sr̥ṣṭipadavanmantravidhānē liṅgaprakaraṇaviniyōjyānāṁ sr̥ṣṭipadarahitānāṁ
mantrāṇāmānarthakyaprasaṁgāt । na ca gatyantaraṁ nā'sti । bahavō hi
mantrāḥ sr̥ṣṭipadavanta ēva śrūyantē । anyēṣāmapi tadantargatatvātsr̥ṣṭi-
śabdēna sr̥ṣṭyasr̥ṣṭipadavanmantrōpadhēyēṣṭakānuvādēnā'rthavādatvēnaivōpapa-
ttēḥ । dr̥śyatē caivaṁ lōkē'pi brāhmaṇabhūyastvēna brāhmaṇābrāhmaṇa-
grāmasya brāhmaṇagrāma iti । śrutiḥ ।</p>
<pb n="209"/>
<p>tadētadyathābhāṣyamadhikaraṇaṁ vārtikakārapādā nā'numanyantē ।
vidhyēkadēśō hyarthavādō bhavati । na cā'tra vidhiḥ kaścitsannihitō'sti ।
prakr̥tacayanavidhērapyanēkavākyāntaravyavahitatvēnā'sya tadēkadēśatvābhā-
vāt । tēnōpadhānamēvā'tra vidhīyatē । sr̥ṣṭipadēna ca sr̥ṣṭyasr̥ṣṭipadavanma-
ntrakēṣṭakāpratipādanaṁ stutyarthaṁ prathanavidhāviva“uru prathā uru prathasvē”
ti mantrakīrttanam । na ca cayanārthākṣiptamupadhānaṁ na vidhīyata iti
vācyam । ākṣēpātprāgēva śīghrapravr̥ttēna pratyakṣavidhinā tadvidhānāt ।</p>
<p>na ca vinā'pi vidhinā prasidhyataḥ kiṁ vidhinēti vācyam ।
yatō vidhānē satyādhvaryavavēdavihitatvēnā'dhvaryukarttukatvaniyamasiddhēḥ ।
taduktam—</p>
<lg>
<l>prāpnuvantyapi vaktavyā punarēvaṁvidhā kriyā ।</l>
<l>ādhvaryavasamākhyānaṁ tathā hi pratipadyatē ।। iti ।।</l>
</lg>
<p>( taṁ. vā. 1. 4. 12. pr̥. 364 )</p>
<p>anyacca vistarabhiyā nā'bhihitam । taduktaṁ sūtrē-“bhūmē”ti ।।</p>
<head>athā'ṣṭādaśaṁ liṅgasamavāyādhikaraṇam ।।</head>
<p>tathā “prāṇabhr̥ta upadadhāti” “ajyānīpadadhātī”ti । atrā-
<pb n="210"/>
'pi pūrvavadiṣṭakācayanamēva prakr̥tya śrūyatē-“prāṇabhr̥ta upadadhātī”ti ।
tatra kimayaṁ vidhirutārthavāda iti saṁśayyatē ।</p>
<p>tatra pūrvapakṣī manyatē—“sr̥ṣṭīrupadadhātī”tyatra sr̥ṣṭipadavanma-
ntrāṇāṁ bahutvāttanmadhyavarttināmasr̥ṣṭipadavatāmapi bhavatu stutyarthamupā-
dānam, iha tvēkasyaiva mantrasya stutyarthamupādānamiti pūrvōktēna
pūrvapakṣanyāyēna mantrarūpaguṇavidhānamēvēti pūrvapakṣaḥ ।</p>
<p>siddhāntastu pūrvavadēva । tatra liṅgaprakaraṇaviniyōjyānāṁ
bahūnāṁ mantrāṇāmānarthakyaprasaṅgānna guṇavidhitvaṁ, kintu chatrinyāyē-
naikadēśasambandhināpi lakṣitasamudāyaguṇayōgēnaiva samudāyiṣu
prāṇabhr̥cchabdapravr̥tyupapattēḥ pūrvavadarthavādatvamēvēti । tadētadapi vārttika-
kārapādā nā'numanyantē । sannihitavidhyabhāvēnā'rthavādatvābhāvādēva ।
tēnā'trā'pyupadhānamēva vidhīyatē । mantrakīrttanaṁ prathananyāyēnā'rtha
vādārthamēvēti ।</p>
<p>idantviha vaktavyam । “sr̥ṣṭīrupadadhāta” “prāṇabhr̥ta upadadhātī”-
tyudāharaṇadvayē'pi lakṣitasamudāyaguṇayōgēna samudāyipratītyaviśēṣānna
sr̥ṣṭiprāṇabhr̥cchabdārthayōrbhūyastvālpatvēna samudāyiṣu pravr̥ttinimittē
kaścidviśēṣō'stīti vicāradvayamanarthakamēvēti ।</p>
<p>atrōcyatē—gauṇō hi śabdaḥ paratra varttituṁ yallakṣayati sa
<pb n="211"/>
ēva guṇastatpravr̥ttau nimittam । “sr̥ṣṭī”riti ca bahutvānyayākṣēpādēva
samudāyō'vagamyatē । ēkadēśakālakriyāvacchēdēna samudāyāpannānāmēva
dvitvabahutvādisaṁkhyāyōgāt । atō'tra nā'rthāntarē varttituṁ lakṣiṇaḥ
samudāyō nimittam । kintu samudāyagataṁ sr̥ṣṭīnāṁ bāhulyamēva ।
tacca yathā kēvalasr̥ṣṭisamudāyē samasti, tathā sr̥ṣṭyasr̥ṣṭisamudāyē'-
pīti । tēna tatpadavatāmanyēṣāṁ ca samudāyagataṁ bāhulyaṁ lakṣitaṁ samu-
dāyāntarē pravr̥ttau nimittamiti । bahuvacanañcā'tra “sr̥ṣṭī”riti samu-
dāyasyaikatvē'pi samudāyāntargatasr̥ṣṭyasr̥ṣṭisamudāyibahutvāpēkṣayā ।
yathā darśapūrṇamāsaśabdayōḥ samudāyivacanatvē'pi tadantargatasamudāya-
dvayāpēkṣayā “darśapūrṇamāsābhyā yajētē”ti dvivacanāntatvam । “prāṇabhr̥ta
upadaghātī”tyatra tu prāṇabhr̥nmantrasyaikatvādēkasminbahuvacanānupapatyā
svasamavētaṁ samudāyaṁ lakṣayati । sa ca samudāyaḥ prāṇabhr̥daprāṇabhr̥tsamu-
dāyiṣvaviśiṣṭa iti samudāyamēva nimittīkr̥tya samudāyiṣu pravartata iti
pravr̥ttinimittabhēdādēvōdāharaṇadvayārthavattvamiti । atra ca prāṇabhr̥ccha-
bdasya samudāyadvārēṇa samudāyiviṣayatvātsamudāyasya ca prāṇabhr̥-
daprāṇabhr̥tsādhāraṇatvātprāṇabhr̥cchabdasya gauṇatvē'pi svārthāparityā-
gaḥ । ēvaṁ sr̥ṣṭipadasyāpi samudāyaviṣayatvātsvārthāparityāga ēva ।</p>
<p>prayōjanam-sr̥ṣṭiprāṇabhr̥lliṅgairēvōpadhānaṁ karttavyaṁ yadi pūrva-
<pb n="212"/>
pakṣaḥ । yadi siddhāntaḥ sr̥ṣṭyasr̥ṣṭiprāṇabhr̥nmantrairiti । tatsidhyādiṣu
pakṣōktamēva prayōjanamūhanīyamiti । taduktaṁ sūtrē-“liṅgasamabāyā”
iti । prāṇabhr̥tpadavanmantraliṅgasamavāyātsamudāyipratītirityarthaḥ ।।</p>
<trailer>ityaṣṭādaśaṁ liṅgasamavāyādhikaraṇam ।।</trailer>
<head>iti tatsiddhipēṭikā</head>
<head>athaikōnaviṁśaṁ vākyaśēṣādhikaraṇam ।।</head>
<sutra>saṁdigdhēṣu vākyaśēṣāt ।।</sutra>
<head>viṣayasaṁśayau</head>
<p>“aktāḥ śarkkarā upadadhāti tē jō vai ghr̥ta”miti śrūyatē । tatra saṁdēhaḥ-
kiṁ ghr̥tatailavasānāmanyatamēna dravyēṇāñjanīyāśśarkarā uta ghr̥tēnaivēti ।</p>
<head>prabhākaramatēna pūrvōttarapakṣau</head>
<p>atra prabhākarēṇa saṅgatilōbhāditthamadhikaraṇamupavarṇitam ।
“aktā” ityupakramē'ñcanākṣēpādghr̥tatailavasānāmanyatapradañjanasādhana-
mavagamyatē । “tējō vai ghr̥ta”mityupasaṁhārē ghr̥taṁ stūyatē । tatrōpakra-
mōpasaṁhārasthayōḥ kataradbalīya iti viśēṣānadhyavasāyādaprāmāṇya-
miti pūrvaḥ pakṣaḥ । siddhāntastu yathābhāṣyamēvēti ।</p>
<pb n="213"/>
<head>prabhākaramatadūṣaṇam</head>
<p>tadayuktama; vakṣyamāṇapūrvapakṣanyāyēna viddhyuddēśabalīyastvēnaivā-
'dhyavasāyāditi yathāvārtikamēvā'dhikaraṇaṁ prastūyatē । stutyupayōga-
marthavādasyā'bhidhāyēdānīṁ prasaṅgāt sandigdhanirṇayōpayōgaḥ pratipādyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō'bhisandhiḥ । viddhyuddēśē hi prathamamañja-
nasādhanaṁ ghr̥tatailavasāsādhāraṇaṁ snēhadravyamātramupasthitam । na tadavasā-
nasthitajaghanyārthavādānurōdhēna saṅkōcamadhikurutē । kintu balavanmukhyā-
nurōdhēnā'rthavāda ēva tadanuguṇatayā varṇayitumucitaḥ। śaknōti ca ghr̥ta-
padaṁ lakṣaṇayā viddhyuddēśāvagataṁ snēhadravyamātraṁ stōtum । taduktam—</p>
<lg>
<l>stutīnāṁ vidhyadhīnatvādanuvādācca lakṣaṇā ।</l>
<l>mukhyatvācca vidhērnā'sāvavirōdhācca kalpyatē ।। iti ।।</l>
</lg>
<p>( taṁ. vā. 1. 4. 13. pr̥. 366 )</p>
<p>tēna balavadvidhyanurōdhēna tailaghr̥tavasānāṁ vikalpa ēvētyēvaṁ
prāptē'bhidhīyata—</p>
<head>bhāṭṭamatēna siddhāntaḥ</head>
<p>bhavēdēvaṁ yadi ghr̥tastutidarśanē sati vidhyuddēśagatamañjanapadaṁ
<pb n="214"/>
dravyāntaramañjanasādhanaṁ kalpayitumutsahatē । tathā hi—sarvēṣvēva ‘gā-
mānaya śuklā’mityādivākyēṣūpakramāvagatasāmānyaśabdasyā'vasānaga-
taviśēṣaśabdavaśādēvā'rthaviśēṣanirṇayō bhavati । uktañcā'rthavādānāṁ
vidhivākyaśēṣatvam । tēna yadyapyaktapadamupakramē'ñja nasādhanadravyamātra-
vacanaṁ, tathā'pi tadviśēṣākṣēpadaśāyāṁ ghr̥tastutidarśanādvidhistutyōśca
samānaviṣayatvaniyamādghr̥tamēva nirṇīyatē । taduktam—</p>
<lg>
<l>vidhistutyōḥ sadā vr̥ttiḥ samānaviṣayēṣyatē ।</l>
<l>tasmādēkatra sandigdhamitaratrā'vadhāryatē ।। iti ।।</l>
</lg>
<p>( taṁ. vā. 1. 4. 13. pr̥. 365 )</p>
<p>kiñca śabdabhāvanā hi vidhistasya cā'ṅgaṁ vidhēyastutirūpā pra-
rōcanā । iha ca tailādyupādānapakṣē vidhērēva tatra prarōcanāśaktiḥ
kalpanīyā । klr̥ptā ca ghr̥tē prarōcanā samasti । tathā ca satyēkatra
klr̥ptāṁ gr̥hṇannitaratra kalpayanvidhirvairūpyēṇa bhidyēta । tēna yatraiva prarō-
canā sa ēva vidhīyata iti nirṇayō bhavati । taduktam—</p>
<lg>
<l>samāpyatē vidhiḥ kaścitkadācinnā'prarōcanaḥ ।</l>
<l>ghr̥tē prarōcanāṁ dr̥ṣṭvā vidhistatrā'numīyatē ।। iti ।।</l>
</lg>
<p>( taṁ. vā. 1. 4. 13. pr̥. 367 )</p>
<pb n="215"/>
<p>kiñcā“aktāḥ śarkkarā upadaghātī” ti nā'tra vidhiḥ śrūyatē ।
kintvarthavādavaśādunnētavyaḥ । atō'pi ghr̥taviṣayārthavādadarśanādghr̥-
tamēva vidhīyatē । na ca “chāgō vā mantravarṇādi”tyasya ṣaṣṭhāntyā-
dhikaraṇasyā'nēna punaruktatvam । mantrasya bhinnavākyatvēna pūrvapakṣō-
tthānōpapattēḥ । na ca tēnaivā'sya daṇḍāpūpīyitatvam । anuṣṭhēyā-
rthapratipādakatvasya vinigamanahētōrabhāvēnā'tra pūrvapakṣōpapattēḥ ।</p>
<p>prayōjanam-pūrvapakṣē snēhadravyāniyamaḥ । siddhāntē ghr̥tamēvēti ।</p>
<p>sūtrantu-ēkavākyatvē satyupakramōpasaṁhārasthayōḥ sāmānyaviśēṣa-
śabdayōḥ kasya kimadhīnā pravr̥ttiriti sandēhē uktaprakārēṇa
vākyaśēṣādēvōpakramasthaśabdārthanirṇaya iti ।।</p>
<trailer>ityēkōnaviṁśaṁ vākyaśēṣādhikaraṇam ।।</trailer>
<head>atha viṁśaṁ sāmarthyādhikaraṇam ।।</head>
<sutra>arthādvā kalpanaikadēśatvāt ।।</sutra>
<head>viṣayasaṁśayau</head>
<p>“suvēṇā'vadyati svadhitinā'vadyati hastēnā'vadyatī”ti śrūyatē ।
tatra sandēhaḥ । kiṁ sarvasya sruvēṇā'vadātavyaṁ dravasya māṁsasya
<pb n="216"/>
saṁhatasya ca, tathā svadhitinā hastēna ca sarvvēṣām ? athā'
rthatō vyavasthā-dravāṇāṁ sruvēṇa, māṁsānāṁ svadhitēnā, saṁhatānāṁ
hastēnēti ।</p>
<head>prabhākaramatēna pūrvōttarapakṣau</head>
<p>atra prabhākarēṇa saṅgatilōbhāditthamadhikaraṇamupavarṇitam । atra
sruvasvadhitihastānāmaviśēṣēṇā'vadānasādhanatvaṁ śāstrādavagamyatē ।
avadēyāni ca dravamāṁsasaṁhatāni । na ca tāni sarvāṇyaviśēṣēṇa sru-
vādibhiravadātuṁ śakyata iti śabdavastuvisaṁvādēnā'naddhyavasāyāda-
prāmāṇyamiti pūrvaḥ pakṣaḥ । siddhāntastu yathābhāṣyaṁ sāmarthyānu-
sārēṇaivēti ।</p>
<head>prabhākaramatadūṣaṇam</head>
<p>tadanupapannam; vakṣyamāṇapūrvapakṣanyāyēnā'vyavasthayaivā'ddhya-
vasāyōpapattēryatkiñcidētaditi yathāvārttikamēvā'dhikaraṇaṁ prastumahē ।
arthavādasya sandēhanirṇāyakatvaṁ pratipādyēdānīṁ prasaṅgēna sāmarthya-
syā'pi sandigdhanirṇāyakatvaṁ pratipādyatē ।</p>
<head>bhāṭṭamatēna pūrvapakṣaḥ</head>
<p>atrā'yaṁ pūrvapakṣiṇō 'bhisandhiḥ । aviśēṣēṇa sruvādīnāmava-
<pb n="217"/>
dānasādhanatvaṁ śabdāvagatam । na ca sruvādīnāṁ māṁsādyavadānasā-
marthyābhāvāttanna saṁbhavatīti vācyam । śabdabalēnaivā'nyārthasahabhāvē-
nā'pi sāmarthyamāpādya sādhanatvasaṁbhavādavyavasthaiva sarvaiḥ sarvamavadā-
tavyamityēvaṁ prāptē'bhidhīyatē—</p>
<head>bhāṭṭamatēna siddhāntaḥ</head>
<p>bhavēdēvaṁ yadi sāmarthyamatra vyavasthākāraṇaṁ na bhavēt । sarvatra
khalu vidhirvidhēyasāmarthyamapēkṣya pravarttatē । asamarthasya vidhiśatēnā'pi
vidhātumaśakyatvāt । tadyatra prākprasiddhaṁ sāmarthyaṁ vyavasthākāraṇaṁ
nā'sti, tatra vidhibalēnaiva prakārāntarēṇā'pi sāmarthyamāpādya vini-
yōgaḥ kriyētaiva । yatra punaḥ pūrvaprasiddhamēva sāmarthyamasti, tatra tadvaśē-
naiva vyavasthōpapattēstadanukūlayaiva viddhyēkadēśaḥ kalpyatē ।
taduktam—</p>
<lg>
<l>atha yatrēti sandigdhē vākyaśēṣō na vidyatē ।</l>
<l>tatra sāmarthyasiddhēna vidhdyaṁśēnaiva nirṇayaḥ ।। iti ।।</l>
</lg>
<p>( taṁ. vā. 1. 4. 14. pr̥. 358 )</p>
<p>tasmātsāmarthyakalpitaikadēśamēvaṁrūpamēvatadvākyatrayam-sruvēṇāva-
dyati dravāṇāṁ, svadhitinā'vadyati māṁsānāṁ, hastēnā'vadyati sahaṁ-
<pb n="218"/>
tānām । taduktam—</p>
<lg>
<l>yathaiva pāṭhaḥ pratittyupāyastathaiva sāmarthyamapi śrutīnām ।</l>
<l>tēnaiva caitā na samāmananti sahastrabhāgantu samāmanēyuḥ ।। iti ।।</l>
</lg>
<p>( taṁ. vā. 1. 4. 14. pr̥. 369 )</p>
<p>prayōjanam-pūrvapakṣē savaḥ sarvamavadātavyam । siddhāntē tu yathō-
ktavyavasthayaivēti ।</p>
<p>sūtrantu—“arthāt” sāmarthyādvyavasthākalpanā । sāmarthya-
syā'pi śabdaikadēśakalpanānimittatvēna śrutaśabdaikadēśatvaditi ।।</p>
<lg>
<l>yō nāma kaścidiha saṁviditaṁ pramēyaṁ
granthāntarē likhati vā vadatu svayaṁ vā ।</l>
<l>matkarttr̥tāmananukīrttya sa kīrttilōpā-
nnissantatirjagati janmaśatāni bhūyāt ।।</l>
</lg>
<trailer>iti viṁśaṁ sāmarthyādhikaraṇam ।।</trailer>
<trailer>iti bālavalabhībhujaṅgāparanāmnō mahōpādhyāyaśrībhavadēvasya kr̥tau
tautātitamatatilakē nāmadhēyapādaḥ samāptaḥ ।।</trailer>
<trailer>samāptaścāyaṁ prathamō'dhyāyaḥ ।।</trailer>
</chapter>
<pb n="219"/>
<chapter>
<head>* śrī *</head>
<head>oṃ namō bhagavatē vāsudēvāya</head>
<head>śrībhavadēvanirmitaṁ</head>
<head>tautātitamatatilakam</head>
<head>dvitīyādhyāyasya prathamaḥ pādaḥ</head>
<head>tatra prathamaṁ pratipadādhikaraṇam</head>
<sutra>bhāvārthāḥ karmaśabdāḥ tēbhyaḥ kriyā pratīyētaiṣa hyarthō
vidhīyatē ।। 2. 1. 1. ।।</sutra>
<head>saṅgatiḥ</head>
<p>prathamē'dhyāyē pramāṇalakṣaṇaṁ vr̥ttam । tatra vidhyarthavādamantra-
smr̥tayastattvatō nirṇītāḥ । guṇavidhirnāmadhēyañca parīkṣitam । tatra
sandigdhānāmarthānāṁ vākyaśēṣādarthāccādhyavasānamuktam । tanna pra-
smartavyam । anantarañca pradhānāpradhānāni parīkṣiṣyantē—bhinnā-
nyabhinnāni vēti । ēṣa ēvārthō varṇanīyō nānyaḥ । ēṣa ēvādhyā-
yasambandhaḥ । tadiha ṣaṅkidhakarmabhēdō vakṣyatē—śabdāntaram,
abhyāsaḥ, saṁkhyā, guṇaḥ, prakriyā, nāmadhēyamiti vakṣyamāṇa-
<pb n="220"/>
manukīrtyatē, pradarśitamucyamānaṁ sukhaṁ grāhayiṣyatē, śrōtuśca buddhissa-
mādhīyatē । tadētannānākarmalakṣaṇamityadhyāyamācakṣatē । atō'nya-
dupōddhātaprasaktānuprasaktañca ।</p>
<p>prathamaṁ tāvadidaṁ cintayatē—prathamē'dhyāya idamuktam—
‘cōdanālakṣaṇō'rthō dharma’ iti । cōdanā ca kriyāyā abhidhāyakaṁ
vākyam, vākyē ca padānāmarthaḥ, tatra kiṁ padēna padēna dharma ucyatē ?
uta sarvairēkaḥ ? iti । atra bhāṣyakārēṇa ‘prathamē'dhyāyē pramāṇalakṣaṇaṁ
vr̥ttam’ iti saprapañcamabhidhāya ‘anantara pradhānāpradhānāni parīkṣi-
ṣyantē, bhinnānyabhinnāni vā’ ityanēna prathamadvitīyayōradhyāyayōrhētuhē-
tumadbhāvarūpassambandhō darśitaḥ । tatra yadyapi kr̥tsnavēdārthavicārasyaiva
pramāṇalakṣaṇādhīnatvaṁ, tathāpi karmabhēdalakṣaṇāpēkṣatvādanyēṣāṁ karma-
bhēdalakṣaṇasya pramāṇalakṣaṇamātrāpēkṣatvādidamēvānantaramārabdhavyam ।
tathā ca bhāṣyam— ‘ēṣa ēvārthō varṇanīyō nānyaḥ’ iti । taduktam—</p>
<lg>
<l>śēṣaśēṣyādayassarvē karmabhēdanibandhanāḥ ।</l>
<l>kāryē jñātē'dhikārassyādupadēśē'tidēśadhīḥ ।। iti ।।</l>
</lg>
<p>( taṁ. vā., pr̥. 371. pūnā saṁ॰ )</p>
<p>atra cāpūrvabhēdānubandhī karmabhēdō'dhyāyārthaḥ । dhātvarthāva-
cchinnā ca bhāvanā karmēti lōkaprasiddham । tadyadi dhātvarthātphalam,
<pb n="221"/>
tadā tadaṁvacchinnāyā ēva bhāvanāyā apūrvānubandhāttasyaiva pratipāda-
namucitam । atha nāmārthāt, tadā dhātvarthasyaivāpūrvānubandhitvātkiṁ
karmabhēdapratipādanēnēti । tadatra nāmārthasya phalasādhanatvanirākara-
ṇēna bhāvārthasyaiva phalasādhanatvaṁ pratipādayitumupōddhātabhūtaṁ bhāvā-
rthādhikaraṇamārabdhavyam, yadyubhayasādhanatvanirāsēnaikasyaiva phalasā-
dhanatvam । dvayōḥ phalasādhanatvē kasmādēkasmāditi sandēhābhāvāt ।
tadarthamupōddhātabhūtaṁ pratipadādhikaraṇamēva prathamamārabhyatē ।</p>
<head>viṣayasaṁśayau</head>
<p>tatra “śyēnēnābhicaran yajēta” ( ṣaḍviṁ. brā., 3. 8. ) “citrayā
yajēta paśukāmaḥ” ( tai. saṁ., 2. 4. 6. 1. ) iti śrutau sandēhaḥ—kiṁ
padēna padēna dharma ucyatē ? uta sarvairēkaḥ ? iti । ayamarthaḥ—kiṁ
padēna padēnābhihitasyārthasya phalasambandhāviśēṣēṇa dharmatvam ? athē-
tarānugr̥hītasyaikasyaivēti ।</p>
<head>pūrvapakṣaḥ</head>
<p>tatrāyaṁ pūrvapakṣiṇō'bhisandhiḥ-“śyēnēnābhicaran yajēta” ityatra
vidhyavaruddhā bhāvanā abhicārarūpaphalasādhanamapēkṣamāṇā vākyōpāttaṁ
nāmārthaṁ dhātvarthañcāviśēṣādubhayamēva sādhanamanumanyatē । nanu
padaśrutyā sannikr̥ṣṭasya dhātvarthasyaiva phalabhāvanāyāḥ karaṇatvēna
<pb n="222"/>
prathamamanvayāvagatēḥ tadavaruddhāyāñca tasyāṁ viprakr̥ṣṭasya nāmārthasyānva-
yāsambhavāt kathamaviśēṣēṇōbhayōḥ samanvaya iti । maivam;
syādēvaṁ yadi dhātvarthasya karaṇatvaṁ śrutaṁ bhavēt, kintu phalabhāvanā-
kāṅkṣyā kalpanīyaṁ tat । tēna yadyapi svarūpataḥ sannikr̥ṣṭō dhātvarthaḥ,
tathāpi kalpanīyakaraṇabhāvēna viprakr̥ṣṭō'sau । nāmārthō yadyapi
svarūpatō viprakr̥ṣṭaḥ, tathāpi tasya karaṇatvēna śrutatvāttēna rūpēṇa
tasya sannikr̥ṣṭatvamēva । tēna sannikarṣaviprakarṣāviśēṣāddvayōrēva
sāpēkṣatvātphalasādhanatvam ।</p>
<p>na caivaṁ sati parasparanirapēkṣōbhayasādhanatvāvagatērvibhāgalakṣaṇō
vākyabhēda iti vaktavyam । aruṇaikahāyanīviśiṣṭakrayabhāvanāvi-
dhānavannāmārthadhātvarthaviśiṣṭaikaphalabhāvanāvidhānēna samudāyē vākya-
parisamāptērvākyabhēdābhāvāt । yathā tatra parasparāpēkṣāvaśāt dravyasya
guṇāśrayatvēna, guṇasya ca dravyāvacchēdakatvēnānvayaḥ, tathēhāpi
nāmārthasya dhātvarthāśritasya dhātvarthasya ca nāmārthasahitasya sādhana-
tvātparasparāpēkṣāyāmanyōnyānvaya iti । na caivaṁ satyanēkādr̥ṣṭaka-
lpanādōṣō'pi; nāmārthadhātvarthayōryugapadēkāpūrvasādhanatvēnānēkādr̥ṣṭaka-
lpanāpramāṇābhāvāt । bhavatu vānēkādr̥ṣṭakalpanā, tathāpi ‘pramāṇa-
vantyadr̥ṣṭāni kalpyantē subahūnyapi’ iti nyāyādanēkādr̥ṣṭakalpa-
<pb n="223"/>
nāpi na dōṣāyēti । atō'viśēṣāddvayōrēva nāmārthadhātvarthayōḥ
phalānvaya iti । taduktam—</p>
<lg>
<l>aikarūpyēṇa sambandhaḥ pradhānēna ca siddhyati ।</l>
<l>tasmātphalapadēnaiva sarvaṁ sambadhyatē padam ।। ( taṁ. vā., pr̥. 373 )</l>
</lg>
<p>ityēva prāptē'bhidhīyatē—</p>
<head>siddhāntaḥ</head>
<p>bhavēdēvaṁ yadyatra karaṇayōssamuccayassambhavēt । samānakāla-
bhāvinōrhi samuccayō bhavati । na cātra karaṇībhāvāttayōrnāmārthadhā-
tvarthayōssahabhāvassamasti । niṣpannasya hi dhātvarthasya karaṇatvaṁ
vaktavyam । nāmārthasya karaṇatvaṁ dhātvarthaniṣpādakatvēnaiva । tacca
dhātvarthātprāgēva । na hi niṣpannē dhātvarthē dhātvarthaniṣpādakamasti ।
athōcyatē—māsya bhavatu nāmārthasya svarūpataḥ sāhityam, kārya-
tastu bhaviṣyati । tathāhi—yasminnēva kālē nāmārthēna dhātvarthō
janyatē, tadaiva tatsāhityamapūrvāntaraṁ janitam, atastaddvārēṇa sāhi-
tyasadbhāvādyuktassamuccayaḥ । ētacca śabdāvagatakaraṇatvānyathānupapatyā
kalpyamānaṁ na dōṣamāvahatīti । tadayuktam; syādēvaṁ yadi dvayōrēva
phalabhāvanākaraṇatvaṁ śrautaṁ bhavēt, kintu bhāvanākāṅkṣyā tatkalpanī-
yam । tatra dhātvarthasya sannikr̥ṣṭasya karaṇatvaṁ phalabhāvanāsambandhā-
<pb n="224"/>
tkalpanīyam । nāmārthasya ca klr̥̄ptakaraṇabhāvasya viprakr̥ṣṭasya phalabhā-
vanāsambandhaḥ kalpanīyaḥ । kalpyamānaṁ tadēva kalpayitumucitaṁ yatra
nānēkādr̥ṣṭakalpanā bhavati । ubhayakaraṇatvēna samuccayasiddhyarthamavaśya-
mēvāpūrvāntaraṁ kalpanīyamityuktamēva ।</p>
<p>na caikasya karaṇatvē'nyatarasya vākyānvayō na sambhavati ।
itarānugrāhakatvēnaivētarānvayōpapattēḥ । tēna yadi sannikarṣalōbhēna
dhātvarthaḥ karaṇam, tadā nāmārthasya karaṇatvaṁ dhātvarthagatamēva । atha
śrautakaraṇatvalōbhēna viprakr̥ṣṭasyāpi nāmārthasya karaṇatvam, tadā
dhātvarthasya tadvyāpāratvēnaiva samanvayānna karaṇatvamapi kalpanīyam ।
taduktaṁ bhāṣyē—‘yadaikasmādapūrvaṁ tadētarattadartham’ iti ।</p>
<p>na caivaṁ dhātvarthasya phalabhāvanāyāṁ nāmārthasya ca dhātvarthē vidhā-
nādvājapēyōktavairūpyaprasaṅgaḥ । atha tatparihārārthaṁ matvarthalakṣaṇāśrīyatē,
tadā lakṣaṇaiva dōṣa iti varamapūrvadvayakalpanaivēti। ucyatē-syādēvamapūrva-
sambandhānusārēṇaivēyaṁ bhavantī matvarthalakṣaṇā yadyapūrvakalpanātō jyā-
yasī na bhavēt । tathāhi-utpattipūrvakaḥ khalu viniyōgaḥ । utpattiśca na
dhātvarthasvarūpajñānamātram, viniyōgāvasthāyāmapi dhātvarthasvarūpajñā-
nāviśēṣāt, kintu bhāvanāsādhyatayā dhātvarthasvarūpajñānam । tatra
yadyapyutpattividhērapuruṣārthabhūtatvāddhātvarthasya na svāvaruddhā bhāvanā
<pb n="225"/>
sādhyatvēna paryavasyati, tathāpyasyāsādhitasya sādhanatvāsambhavādbhā-
viviniyōgavidhisādhyaphalabhāvanākaraṇatvāccānuguṇatayā bhāvanāsā-
dhyadhātvarthasvarūpapratipattipara ēva bhavati । tathābhūtēnaiva dhātvarthēna śyēnā-
dirnāmārthō vinaiva matvarthalakṣaṇayā karaṇatvēna sambadhyatē । tēnāyamarthō
bhavati—‘śyēnēna yāgaṁ kuryādityēvam’iti। ēvaṁ sati viniyōgadaśāyāṁ
gr̥hītaśyēnādikārakasyaiva yāgādērddhātvarthasya karaṇatvātkaraṇasya
karaṇāntarānvayāsambhavātpūrvapratītasambandhānurōdhēna matvarthalakṣaṇā na
dōṣamāvahati । tasmādapūrvakkalpanālāghavēnaikasmādēva śyēnavatō yāgāt
yāgavatō vā śyēnādapūrvamiti siddham । taduktam—</p>
<lg>
<l>phalēna yasya sambandhaḥ tatō'pūrvaṁ prakalpyatē ।</l>
<l>tadrūpatvōpapattau tu na yuktā bahukalpanā ।। iti ।।</l>
</lg>
<p>( taṁ. vā., pr̥. 373 )</p>
<trailer>iti prathamaṁ pratipadādhikaraṇam ।।1।।</trailer>
<head>atha dvitīyaṁ bhāvārthādhikaraṇam</head>
<head>saṁśayapūrvapakṣau</head>
<p>yadaikasmādapūrvaṁ tadā sandēhaḥ—kiṁ bhāvaśabdēbhyaḥ ? uta
dravyaguṇaśabdēbhyaḥ ? iti । atrāyaṁ pūrvapakṣiṇō'bhisandhiḥ—yadyapi
<pb n="226"/>
dhātvarthanāmārthayōraniyamēnāpi sambandhādanēkādr̥ṣṭakalpanāparihārō
bhavatyēva, tathāpi sakr̥duccaritasya śyēnādivākyasya kadācinnāmārtha-
prādhānyēna dhātvarthaguṇabhāvabōdhakatvam, kadāciddhātvarthaprādhānyēna
nāmārthaguṇabhāvabōdhakatvam । ētacca vairūpyalakṣaṇavākyabhēdaprasaṅgānna
sambhavati । taduktam—</p>
<lg>
<l>pradhānaṁ phalasambandhi tatsambandhyaṅgamiṣyatē ।</l>
<l>pradhānāṅgatvamēkasya na caikatrāvakalpatē ।। iti ।।</l>
</lg>
<p>( taṁ. vā., pr̥. 374 )</p>
<p>tasmānniyamēnaikasyaikaphalasambandhō vaktavyaḥ । tatra siddhasya
karaṇatvayōgyatvānnāmārthasya siddhatvātkaraṇavācitr̥tīyāvibhaktiyō-
gitvācca dhātvarthasya sādhyatvēna karaṇatvāyōgyatvātkaraṇavācitr̥-
tīyāvibhaktyabhāvācca nāmārthādēva phalam । na ca vācyam—phala-
sādhānatvādāśrayasambandhavidhānē phalasambandhavidhānē ca vākyabhēda
iti । yathā dhātvarthasyaiva phalakaraṇatvē matvarthalakṣaṇayā nāmārthaviśiṣṭa-
syaiva phalakaraṇatvānna vākyabhēdassiddhāntē,tathā nāmārthasyāpi matvartha-
lakṣaṇayā dhātvarthaviśiṣṭasyaiva phalakaraṇatvātkutō vākyabhēda iti ।
nanu bhavatu dhātvarthasyāśrayatvam, tathāpi yathā nāmārthasya dhātvarthani-
ṣpādakatvamēva dr̥ṣṭōpakārakatvaṁ na tathā nāmārthē dhātvarthasya dr̥ṣṭō-
pakārakatvamastīti bhāvārthagatadhātvarthajanyādr̥ṣṭakalpanāyāṁ pratipadapūrvapa-
<pb n="227"/>
kṣavadatrāpyadr̥ṣṭakalpanāgauravamēvēti । maivam; gōdōhanasyēva praṇaya-
nēnāsamarthasyāpi dhātvarthēna kārakatvasampādanarūpōpakārajananāt ।
niyamādr̥ṣṭaṁ tu dravyaviśēṣaniyamātsiddhāntē'pi samānamityēvaṁ
prāptē'bhidhīyatē—</p>
<head>siddhāntaḥ</head>
<p>bhavēdēvaṁ yadi vidhiśrutiḥ samānapadōpāttasya dhātvarthasya prathamaṁ
phalabhāvanāyāṁ karaṇatvaṁ na pratipādayēt । tathāhi-yajētētyatra vidhya-
varuddhabhāvanāviṣayatvēna yāgaḥ pratīyatē । bhāvanāviṣayatvañca bhāvanā-
karmatvamēva । bhāvanā ca vidhyavaruddhā puruṣēpsitamēva bhāvyaṁ gr̥hṇāti ।
karmabhūtamapi dhātvarthaṁ nēpsitakarmatvēnānumanyatē, kintvanīpsitakarmatvē-
naiva । puruṣasamīhitaphalōddēśēnaiva pravr̥ttā kr̥tistadēvānīpptitakarmatayā
gr̥hṇāti, yadētatsādhanabhūtam, ōdanōddēśapravr̥ttēva pākaṁ tatsādhanatvam,
sādhanāntarānavaruddhē sādhyē bhavatu svakāraṇatvamēvēti । tēna yajētē-
tyatra vidhiśrutitō dhātvarthasyaiva phalabhāvanākaraṇatvāvagamāt
tr̥tīyāntasyāpi nāmārthasya dhātvarthakaraṇatvēnaivānvaya iti siddham ।
taduktam—</p>
<lg>
<l>ākhyātavartī dhātvarthaḥ siddharūpaḥ pratīyatē ।</l>
<l>tasmin phalavatīṣṭē tu nāmnō dr̥ṣṭārthatēṣyatē ।। iti ।।</l>
</lg>
<p>(taṁ. vā., pr̥. 388)</p>
<pb n="228"/>
<p>nanvēvaṁ sati “gōdōhanēna paśukāmasya praṇayēt” “dadhnēndriyakā-
masya juhuyāt” ( tai. brā., 2. 1. 5. 6. ) ityatrāpi samānanyāyēna
dhātvarthasyaiva phalakaraṇatvānna guṇaphalasambandhasssāditi । naivam;
vidhiśrutirēva dhātvarthakaraṇatvē pramāṇamityuktam । vidhiścāprāpta-
viṣayaḥ । yatra ca phalakaraṇasyaiva dhātvarthasya prakaraṇaprāptasyā-
nūdyamānatvānna tasya vidhivyāpāraviṣayatvamiti guṇasaṅkāntō
vidhiḥ prāptāprāptavivēkēna prakr̥taṁ dhātvarthamāśritya tatra guṇa ēva
phalē sambandhanīya iti । iha tu dhātvarthasyaiva vidhiviṣayatvādukta-
nyāyēna tasyaiva karaṇatvamiti vaiṣamyam ।</p>
<p>nanu nāmārthasya phalakaraṇatvanirākaraṇēna dhātvarthasya phala-
karaṇatvamiha sādhyam । tacca bā<fn n="1"/>daryadhikaraṇasva<fn n="2"/>rgakāmādhikaraṇābhyā-
mēva siddham । tathāhi bādaryadhikaraṇasūtram—‘karmāṇyapi jaiminiḥ
phalārthatvāt’ ( jai. sū., 3. 1. 4. ) iti । anēna karmaṇāmēva
phalasādhanavtamityuktam । tathā svargakāmādhikaraṇasūtram—‘asādha-
kantu tādarthyāt’ (jai. sū., 6. 1.2.) iti । anēnāpyaphalārthatvē
sati karmaṇaḥ sādhakapuruṣaśūnyatvaprasaṅgāditi phalasādhanatvamēva
pratipādyatē । na ca nāmārthasya phalakaraṇatvanirākaraṇārthamēvēdamadhi-
karaṇamiti draṣṭavyam, tathāpyarthasiddhatvāt । yadā pratipadādhikaraṇa-
<footnote n="1">pū. mī., 3. 1. 3.</footnote>
<footnote n="2">pū. mī., 6. 1. 1.</footnote>
<pb n="229"/>
siddhāntē ēkasya phalasādhanatvamiti nirūpitam, bādarisvargakāmā-
dhikaraṇābhyāñca dhātvarthasya phalakaraṇatvamiti pratipāditam, tadā-
rthādēva nāmārthasya phalakaraṇatvanirākaraṇāttadarthamidamadhikaraṇamupa-
padyata iti । maivam; na hi bādaryadhikaraṇē dhātvarthasya phalakaraṇatvaṁ
pratipādyatē, kintvētadadhikaraṇasiddhēnaiva dhātvarthasya phalakaraṇatvēna
dr̥ṣṭōpakāradarśananibandhanaṁ dravyaguṇasaṁskārāṇāmēva śēṣatvamiti
bādarērmataṁ nirākriyatē । svargakāmādhikaraṇē caitadadhikaraṇasiddhamēva
karmaṇaḥ phalasādhanatvamāśritya phalakāmasya karmasvadhikāraḥ pratipā-
dyata iti na kiñcidanupapannam । sūtrantu vārtikēnaiva vyākhyātam ।
taduktam—</p>
<lg>
<l>bhāvārthāḥ karmaśabdā yē tēbhyō'pūrvakriyāgatiḥ ।।</l>
<l>taiḥ kuryādyajinā svargamēṣa hyarthō vidhīyatē ।। iti ।</l>
</lg>
<p>(taṁ. vā., pr̥. 375)</p>
<trailer>iti dvitīyaṁ bhāvārthādhikaraṇam ।। 2 ।।</trailer>
<pb n="230"/>
<head>atha tr̥tīyamapūrvādhikaraṇam</head>
<sutra>cōdanā punarārambhaḥ ।। 2. 1. 5. ।।</sutra>
<head>viṣayasaṁśayau</head>
<p>kathaṁ punaridamavagamyatē ? asti tāvadapūrvamiti kr̥tvā na
nāmarthēbhyaḥ kintu bhāvārthēbhya ēvēti nirūpitam । idānīmapūrvamēva
kimasti nāstīti vicāryatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvadapūrvaṁ pratyakṣēṇōpa-
labhyatē । nāpyanumānēna, tatpratibaddhaliṅgābhāvāt । na ca śabdēna ।
na ca lōkē'pūrvapratipādakaṁ kiñcitpadamavagamyatē । apūrvapadantvanva-
rthanāmatayā abhāvapratipādakamēva । na cāpadarthībhūtasya vākyārthatva-
masti । nāpyupamānēna, tasya sādr̥śyamātraviṣayatvāt । nāpi dr̥ṣṭā-
rthāpatyā, jagadvaicitryasya svabhāvādēvōpapattēḥ । nāpi śrutārthāpatyā,
śrutasya yāgaphalasādhanatvasyānyathaivōpapattēḥ । na hi sarvatra kāryasama-
samayabhāvinaḥ kāraṇatvam, kāryakāraṇayōryaugapadyābhāvāt । kintarhi
pūrvabhāvina ēva । ataḥ pūrvabhāvitvamātrēṇa karmaṇaḥ sādhanatvaṁ
bhaviṣyatīti kimapūrvēṇa ? na ca vācyam—bhavatvanantarapūrvavr̥ttasya
sādhanatvam, cirātivr̥ttasya tu kathamapūrvēṇa vinā sādhanatvamupapadya-
tāmiti । yataḥ prakalpyāpyapūrvaṁ cirātivr̥ttasyaiva karmaṇaḥ sādhanatvaṁ
<pb n="231"/>
vācyam । na hyapūrvaṁ sādhanam, karmaṇa ēva sādhanatvāt । nāpi
phalam, svargasyaiva phalatvāt । athāpūrvadvārēṇa karmaṇa ēva sādhana-
tvamityucyatē, tataḥ kimapūrvaṁ karmaṇaḥ śaktiḥ ? vyāpārō vā ?
na tāvacchaktiḥ; śaktirhi śaktimadāśrayā bhavati । na ca śakti-
matyatikrāntē śaktissamasti । nāpi vyāpāraḥ; sarvatra khalu
vyāpārāviṣṭasya vyāpāriṇa ēva sādhanatvaṁ bhavati, na tu vyāpāra-
mātrasya । nanu ghr̥tapānapūrvānubhavayōrapi dhātusāmyaṁ saṁskārō vā
pratyakṣādibhiravagamyatē । kalpanāhētutvaṁ lōkē dr̥ṣṭamēva, tathātrāpya-
tītasyaiva karmaṇō'pūrvāntaravyāpāradvārēṇa phalasādhanatvaṁ bhaviṣya-
tīti । maivam; tatrāpyatītayōrēva ghr̥tapānapūrvānubhavayōrapūrvakalpanāva-
datrāpyanyathaivōpapattērnirastamēvēti । yattu kr̥ṣyādau dr̥śyata ēvāntarā-
lakāryaṁ, tatra vyavahitapitāmahaprapitāmahādivatkāraṇatvamēva na tvanyēṣāṁ
tadvyāpāratvam । tēna sarvatra pūrvabhāvina ēva kāraṇatvam । iyāṁstu
viśēṣaḥ—kasyacidanantarapūrvabhāvinaḥ, kasyaciccirapūrvabhāvinastadi-
ti yathāpramāṇamaṅgīkaraṇīyamiti nāstyapūrvē kiñcitpramāṇam ।
taduktam—</p>
<lg>
<l>tasmātkr̥tatvamātrēṇa pradhānaṁ puruṣē phalam ।</l>
<l>aṅgāni ca pradhānēṣu janayantīti gamyatē ।।  iti ।</l>
</lg>
<p>(taṁ. vā., pr̥. 393)</p>
<pb n="232"/>
<head>prabhākaramatam</head>
<p>atra kēcit—śabdābhidhēyamēvāpūrvamiti samādhānamabhidadhati ।
tathā hi-lōkē tāvatstanapānādipravr̥ttiprabhr̥tisakalavyavahārēṣvēva kā-
ryāvagatiḥ pravr̥ttinimittamiti svasantānē samadhigatam । tēna vr̥ddha-
vyavahārēṣu hi śravaṇānantaraṁ cētanapravr̥ttimavagamya svarganāmā-
nusārēṇaitadēva tādvyutpādyamānēnāvagatam—yatkāryāvagatirēva pra-
vr̥ttinimittaṁ, sā ca tadbhāvabhāvitayā liṅgaśabdēna kr̥tēti । tatra
yathā lōkē kriyākāryamēva pravr̥ttihētutayā samadhigatam, tathā yō hi
yatkāmaḥ sa khalvavyavahitamēva tadupāyaṁ kāryatayāvagacchati । yathā
tr̥ptikāmō bhōjanam । ōdananiṣpattikāmaśca pākam । ēvaṁ sarvatra
kr̥ṣyādāvapyūhanīyam । tēna yathā yathā kāmanā sambhavati, tathā
tathā tadavyahitōpāya ēva kāryatāṁ sambhāvayatīti vyutpattiḥ । ēvaṁ
ca sati “svarga kāmō yajēta” ityādiṣu svargakāmanāviśiṣṭapuruṣasamba-
ndhikāryaṁ liṅādibhiḥ pratipādanīyam । na ca svargakāmaḥ kālāntara-
bhāvinaḥ svargasya vyavahitāṁ yāgādikriyāṁ tadupāyatayā kāryatvēna
bōddhuṁ śaknōti । avyavahitōpāyasyaiva lōkē kāryatvēnāvagamasyōkta-
kākhāntarasthāyi mānāntaravēdyaṁ pumāṁsamāśritaṁ niyōjyānvayayōgyaṁ
khiṅādiśabdābhidhēyamapūrvamēva kāryamarthāpattyā kalpyata iti । tacca
<pb n="233"/>
yāgasya phalasādhanatvanirvāhāya parairapi kalpanīyam । asmābhiścā-
vyavahitakāmyōpāyakāryavyutpattibalāttadēva pradhānaṁ phalōpāyabhūtaṁ
liṅśabdābhidhēyaṁ svīkr̥tamiti nānupapannam ।</p>
<p>nanvēvaṁ satyarthāpattipramāṇakatvēnāpūrvatvavyāhatiḥ syāt ।
satyam; yadyapūrvē'rthāpattiḥ pramāṇaṁ bhavēt, kintarhi tadviṣayaliṅā-
diśabdēna tātparyaviṣayatā tadupasthitau na tatra prāmāṇyam । yathā
paramata ēva viśvajidādau yadyapi svargakāmādipadē śrutārthāpattyā ka-
lpyamānē tadarthō'pi viśēṣaṇatayōpasthita ēva, tathāpi na tatrārthāpattiḥ
pramāṇaṁ bhavēt, kintarhi ? vācakaśabda ēva । tadvācakaśabdē tu sā
pramāṇam । tadvadihāpi nāpūrvarūpē'rthē'rthāpattiḥ pramāṇam । kiṁ
tarhi ? tadgōcaraliṅādiśabdatātparya ēva । avadhr̥tatātparyaśca liṅā-
diśabda ēva tatra pramāṇamiti । ēvañca tatraiva liṅśabdasya mukhya-
tvam । na hi sati sambhavē'nēkārthatvaṁ śabdasya yuktamiti liṅśa-
bdasya kriyākāryatvaṁ lākṣaṇikamēva ।</p>
<p>nanvagatamukhyārthasyānvayānupapattirhi lakṣaṇākāraṇam । na ca
lōkē liṅśabdasya mukhyabhūtō'pūrvō'rthō viditapūrvaḥ । tadanavagamē
ca kathaṁ lakṣaṇēti । maivam; prāmāṇikānāmuttarakālamayaṁ vivēkaḥ,
<pb n="234"/>
itarēṣāṁ tvapabhraṁśādivat । na ca liṅśabdātiriktapramāṇaṁmapūrvamava-
gamyatē । kriyā tu pramāṇāntarāvagatēti saiva lakṣaṇāviṣayō nāpūrvam ।
sambandhaśca yadyapi laukikabhōjanādikriyayā saha sākṣādapūrvasya
nāsti, tathāpi yāgadikriyā tāvadapūrvasambaddhā, tadgataṁ ca kriyātvaṁ
bhōjanādikriyāsvapyastīti parasparasambandhāllukṣaṇōpapattiriti ।</p>
<p>nanu kāmyasvargaviśiṣṭaḥ puruṣō vyavahitōpāyatayā kriyāṁ vihā-
yāvyavahitōpāyamapūrvarūpaṁ kāryaṁ pravr̥ttihētutayā liṅabhidhēyaṁ cēnmanyatē,
ēvaṁ tarhīṣṭōpāyataiva pravr̥ttihēturastu liṅabhidhēyā ca, kimānuṣaṅgikakā-
ryāvagamēnēti । ucyatē—kasyēṣṭōpāyatā pravr̥ttihēturliṅabhidhēyatā ca
bhavadabhimatā । na tāvadyāgasya, nāpi kr̥tēḥ, na dvayōrapi, vyavahitatvē-
nāvyavahitakāmyōpāyatvābhāvāt । avyavahitakāmyōpāyasyaiva kārya-
tvēna liṅabhidhēyatvasvīkārāt । athāvyavadhānādapūrvasyaiva, tada-
yuktam; paramatē'pi vidhitaḥ pūrvamapūrvasyānavagatatvāt । liṅādi-
śabdēnaivāpūrvamabhidhātavyaṁ, tadgatēṣṭōpāyatvaṁ ca । asmanmatē tvapūrvamātra-
mēva kāryarūpēṇābhidhīyata iti mahānayaṁ viśēṣaḥ । ataḥ śabdābhi-
dhēyamēvāpūrvamiti ।</p>
<head>prabhākaramatakhaṇḍanam</head>
<p>atrōcyatē—bhavēdēvaṁ yadi vyutpattivirahamahānalajvālāpara-
<pb n="235"/>
mparāparihārō na bhavēt । tathāhi—yattāvaduktaṁ stanapānādiprabhr̥ti
sakalavyavahārēṣvēva kāryāvagatiḥ pravr̥ttinimittaṁ svasantānē samadhi-
gatamiti । tadayuktam; vyabhicārāt । kr̥tisādhyaṁ hi kāryamitya-
vagataṁ lōkē, kr̥tyanantaramutpattumarhatvaṁ lōkē viṣabhakṣaṇakaṇṭakamarda-
nādiṣvapyaviśiṣṭam । na hi viṣabhakṣaṇē kaṇṭakamardanē vā kr̥tyananta-
rōtpattyarhatvaṁ na sambhavati । na ca tasya svasantānē pravr̥ttihētutvamanava-
gatam । athāniṣṭōpāyatayā na tatra pravr̥ttiḥ । ēvaṁ tarhi tadāgamanyā-
yēnēṣṭōpāyataiva pravr̥ttihēturastu, kiṁ kāryēṇēti ।</p>
<p>yadapi kēnāpyuktam—na kr̥tyanantarōtpattyarhatvaṁ kāryatvam, kintu
kr̥tiprayōjanatvē sati kr̥tyanantarōtpattyarhatvam । prayōjanaṁ ca tadēvō-
cyatē—yadavagatamicchāpravr̥ttau kāraṇam । na cēṣṭōpāyataiva paramavagatā
satīcchāprasavakāraṇam, kintu iṣṭatadupāyāniṣṭaparihāratadupāyānāṁ
caturṇāmēvēcchāprasavahētutvam । sakalakāryasyaiva cāniyatakāraṇatvā-
sambhavādētaccatuṣṭayānugatamēvēcchōtpattikāraṇaṁ vaktavyam, caturṣvanyata-
matvamēva.... ....ētadēva vā kr̥tiprayōjanatvam । na hi viṣabhakṣaṇē
kaṇṭakamardanē vā ēvambhūtakr̥tiprayōjanatvē sati kr̥tyanantarōtpattya-
rhatvamastīti na tēna vyabhicāra iti ।</p>
<p>tadētadarthaśūnyaṁ bhrāmakamēva paraṁ vacanam । na hīṣṭōpāyāti-
<pb n="236"/>
riktā'nyā kōṭissamasti, aniṣṭaparihārasyāpīṣṭatvādaniṣṭapari-
hārōpāyasyāpīṣṭōpāyatvāt । tatra cēcchāprasavahētutvaṁ svabhāvasundara-
tvādiṣṭasyaiva paraṁ na tviṣṭōpāyasya, apriyatvēna svatō duḥkhahētutayē-
cchōtpādakatvāsambhavāt । kintu phalamēva svagatāmicchāmutpādya
svōpāyatayā tatrāpīcchāmutpādayati । ētacca lipsā<fn n="1"/>dhikaraṇa ēva
prapañcitam । tēna sādhanasyēcchājanakatvānna prayōjanatvam । ataḥ kathaṁ
kr̥tiprayōjanatvaviśēṣitamapi kāryatvaṁ pravr̥ttijanakamiti । atha tanmā
bhavatviṣṭōpāyasyēcchājanakatvam, icchāviṣayatvaṁ tāvadasti । na ca
viṣabhakṣaṇakaṇṭakamardanayōricchāviṣayatvamasti । tēnēcchāviṣayatva-
viśēṣitamēva kāryaṁ pravr̥ttihēturbhaviṣyatīti । tadapyayuktam; sādhanasya
hīcchāviṣayatvaṁ phalajanyamityuktam । tacca phalasādhanatvāvagamādhīna-
mēvēti tadēva pravr̥ttinimittam । tēnēcchādvārēṇēṣṭōpāyatāyā ēva
pravr̥ttihētutvaṁ lōkē'pīti kāryasya pravr̥ttihētutvē vyutpattiviraha
ēvēti ।</p>
<p>bhavatu vā lōkē kāryasya pravr̥ttihētutvam, tathāpi vēdē'pūrvarūpa-
kāryōpasthitistu kutaḥ ? tathā hi—kimatra liṅabhidhēyaṁ pravr̥ttini-
mittaṁ kāryaśabdēnābhimatam, kiṁ kr̥tyuddēśyaṁ pradhānaṁ paramparayā kr̥ti-
<footnote n="1">pū. mī., 4. 1. 1.</footnote>
<pb n="237"/>
sādhyam ? atha sākṣādēvānyōddēśapravr̥ttakr̥tyutpādyam ? atra na
tāvatpūrvaḥ; tathātvē phalasyaiva kāryatvāt । na hi kr̥tyuddēśyaṁ pradhānaṁ
paramparayā kr̥tisādhyaṁ phalātiriktaṁ lōkē dr̥ṣṭam । nāpi dvitīyaḥ;
tathātvē ca dhātvarthasyaiva kāryatvāt । na hi sākṣādanyōddēśapravr̥tta-
kr̥tyutpādyaṁ dhātvarthātiriktaṁ lōkē samadhigatam, apūrvaṁ tvētadubhayarūpā-
bhāvāt kutaḥ kāryaṁm ? atō yaduktamavyavahitakāmyōpāyatvamēva
kāryatvamiti lōkē samadhigatamiti, tannirastam । ētadubhayarūpa-
rahitasya kāryatvāsambhavāt ।</p>
<p>yadapi lōkē svasantānānusārēṇa kāryāvagamaḥ pravr̥ttihēturityasa-
ddhyārōpyābhihitam, tadapi sākṣādanyōddēśapravr̥ttakr̥tyutpādyakriyā-
rūpakāryamēva । vēdē'pi yadi tathābhūtakāryāvagamaḥ pravr̥ttihēturabhidhī-
yatē tadiṣyata ēva । na ca vācyam—yadanantaraṁ yanniṣpadyatē tadēva
taduddēśapravr̥ttakr̥taniṣpādyaṁ bhavati । tr̥ptyuddēśapravr̥ttakr̥tēriva bhōjanam ।
na ca yāgānantaraṁ phalaṁ niṣpadyatē; atō na yāgasya phalōddēśapravr̥tta-
kr̥tisādhyatvamiti । yatō lakṣavēdhakṣaṇōddēśapravr̥ttā hi kr̥tirjyākarṣaṇa-
vimōkamātranivr̥ttā, na ca tadanantaraṁ lakṣavēdhō niṣpadyatē । kintarhi ?
vēgākhyasaṁskāraparamparayā cirēṇaiva । tēna kvacidanantarasya, kvacidvyava-
hitōpāyasyāpi lōkē kāryasya dr̥ṣṭatvādavyavahitōpāyatvamēva kārya-
tvamiti nāsti vyutpattiḥ ।</p>
<pb n="238"/>
<p>atha tatrāpi lakṣavēdhāvyavahitakriyākṣaṇasyaiva kāryatvamityu-
cyatē; tat kiṁ kr̥tyuddēśyatvēna kr̥tyutpādyatvēna vā ? na tāvaduddē-
śyatvēna; lakṣavēdhasyaivōddēśyatvāt । nāpi sākṣātkr̥tyutpādyatvēna;
ādyakriyākṣaṇamātrōtpādanivr̥ttatvāt kr̥tēḥ । tēna yathāvāntaravyā-
pāradvārēṇa vyavahitōpāyasyāpi lakṣavēdhasya kāryatvam, tathā yāga-
syāpi svīkriyatāṁ kimapūrvakāryasvīkāravyasanēnēti । tēna phala-
dhātvarthātiriktāpūrvākhyakāryasvarūpē vyutpattivirahaḥ । bhavatu vā-
pūrvamēva kāryam, tathāpi vidhiśabdābhidhēyatvaṁ tasya kutaḥ ? tathāhi—
svargakāmapadasamabhivyāhārānyathānupapattyā avyavahitakāmyōpāyarūpē
kāryē liṅśabdasya śaktiḥ kalpanīyā । tathā ca satyarthāpattiviṣa-
yatvāttasyāpūrvatvavyāhatirdurnivāraiva ।</p>
<p>yaduktamarthāpattērupasthāpakatvamātram, apūrvaprāmāṇyaṁ punarli-
ṅśabdavācyatva ēva । yathā viśvajidādau svargakāmapada-
kalpanāyāmiti । tadayuktam; viśvajidādiṣu hi svargarūpasya
sarvān pratyaviśiṣṭatvēnāvagatapūrvatayōpasthitasya tatsādhyatvābhi-
dhāyakaṁ svargakāmapadaṁ viśvajidvākyaśēṣatvēna śrutārthāpattyā
kalpyata iti yuktam । atra punarapūrvakāryasyānyatō'nupasthi-
tatvādapūrvatvādarthāpattipramāṇēnaivōpasthitirvaktavyā । pramāṇaṁ cōpasthā-
payati, atha ca na tatra pramāṇamiti hāsyāspadamēva । tatra
<pb n="239"/>
yadyarthāpattirapūrvē pramāṇam, tatra liṅō'nuvādakatvādaprāmāṇyamēva ।
arthāpattipramāṇādanupasthitē'pūrvakāryē hi liṅādibhiḥ saha vācya-
vācakasambandhānavadhāraṇāt । na ca śabdasahāyāttarkkādēvāpūrvōpasthi-
tiriti vācyam । yataḥ pramāṇōpasthitē khalvarthē tadviparītā-
rthāntaragatāniṣṭaprasaṅgastarkkaḥ । yathā “śyēnēnābhicaran yajēta” iti ।
atraivāvagatē bhāvārthasya phalasādhanatvē nāmārthasyāpi phalasādhanatvē
adr̥ṣṭāntarakalpanāprasaṅgaḥ । na cātrānyathānupapattēḥ prāk śabdā-
dapūrvasyōpasthitiriti satyapyapūrvakāryatvē sambandhāgraharūpō'parō
vyutpattivirahaḥ । tadayaṁ saṁkṣēpārthaḥ—</p>
<lg>
<l>pravartakatvē kāryasya tathāpūrvasvarūpakē ।</l>
<l>vidhiśabdābhidhēyatvē vyutpattivirahastridhā ।।</l>
</lg>
<p>dūṣaṇāntarāṇi tu vistarabhayānnōktāni । tadētatsarvathā'pūrva-
kāryābhidhānaṁ vidhiśabdasyābhidhānatō yathā yathā nirūpyatē, tathā
tathā kadalīkāṇḍē'ntassāravicārasamānamēvētyalamatisvapnasya vika-
tyanēnēti yathāvārtikamēvāpūrvapramāṇaṁ prastūyatē ।</p>
<head>bhāṭṭamatēna siddhāntaḥ</head>
<p>arthāpattirēvāpūrvē pramāṇamiti । tathā hi— “darśapūrṇamāsā-
bhyāṁ svargakāmō yajēta” ityatra viddhyavaruddhā bhāvanā svargakāma-
<pb n="240"/>
padōpanītaṁ puruṣārthībhūtaṁ svargamēva sādhyaṁ parigr̥hya sādhanākāṁ-
kṣiṇī yāgamēva samānapadōpāttaṁ sādhanatayā gr̥hṇatī kālā-
ntarabhāvini svargē bhaṅginō yāgasya sādhanatvamavagatamanupapadyamā-
namapūrvarūpaṁ yāgajanyamavāntaravyāpārabhūtaṁ cirasthāyi kalpayati ।
na ca vācyam—sarvatra vyāpāraviśiṣṭasyaiva vyāpāriṇaḥ sādhanatvaṁ
bhavati, na tu nivr̥ttē vyāpāriṇi vyāpāramātrasyēti । yatō dhanu-
rjyākarṣaṇamōkṣaṇasyātikrāntasyāpyavāntaravyāpāraparamparādvārēṇa ci-
rēṇāpi lakṣavēdhasādhanatvadarśanāt । ata ēva yatkēnāpyuktam—
yadvidyamānavyāpārijanita ēvāvāntaravyāpāra ityutpattyapūrvavyahitasya
paramāpūrvasya nāvāntaravyāpāratvamiti tadapi parāstam; yēnānēka-
vyāpāraparamparayā vyavahitasyāpyantimavēgākhyasaṁskārajanyasya kri-
yākṣaṇasya lakṣavēdhōddēśapravr̥ttadhanurjyākarṣaṇamōkṣaṇāvāntaravyāpāra-
tvadarśanāt । kiñcārthāpattēranyathāpyupapattiranyathaivōpapattiriti dūṣaṇa-
dvayam । tēnānumānadūṣaṇaṁ viśēṣavirōdhamabhidadhatā'rthāpattidūṣaṇā-
parijñānamēvātmanaḥ prakaṭitamiti ।</p>
<p>yadapyuktam—kāryakāraṇayōrayaugapadyātsarvatra pūrvabhāvina ēva
kāraṇatvam, tēna yathānantarapūrvabhāvinastathārthāpattyā kvaciccirapūrva-
bhāvinō'pi yāgasya bhaviṣyatīti । tadayuktam; kāraṇatvaṁ hi
kāryōtpattiśaktiyōgitvam । na cātītasya śaktiyōgitvaṁ sambhavati ।
<pb n="241"/>
kathaṁ tarhi pūrvabhāvinaḥ kāraṇatvamiti cēt—ucyatē; dvayī hi
kāryasyāvasthā—utpannāvasthā, utpadyamānāvasthā ca । tatrōtpannā-
vasthāyāṁ kāraṇasya pūrvabhāvitvamēva । tadabhiprāyēṇōcyatē anantara-
pūrvabhāvikāraṇamiti । utpadyamānadaśāyāntu kāryōtpattiśaktiyōgi
kāraṇaṁ vidyata ēva । sarvatrōtpadyamānadaśāyāṁ kāraṇasya vidyamāna-
tvāt । kathaṁ cirātivr̥ttasya kāraṇatvamiti ? tēnaiva śabdāvabōdhita-
sādhanatvānupapattyā tadupapādakamapūrvaṁ kalpyata iti । taduktam—</p>
<lg>
<l>phalāya vihitaṁ karma kṣaṇika<fn n="1"/> cirabhāvinē ।</l>
<l>tatsiddhirnānyathētyēvamapūrvamapi kalpyatē ।। iti ।।</l>
</lg>
<p>( taṁ. vā., pr̥. 390 )</p>
<p>nanvēvaṁ bhavatu kṣaṇikasya yāgasya cirabhāviphalakaraṇatvānya-
thānupapattyā phalāpūrvamēkam । apūrvāntarāṇi tu kutaḥ ? ucyatē—
“darśapūrṇamāsābhyāṁ yajēta” ityatra karaṇatayā parasparasahitā bhaṅginaḥ
ṣaḍyāgāḥ pratīyantē । tēna yathā phalakaraṇatvānupapattyā phalāpūrvamēkaṁ
kalpyam, tathā kṣaṇikānāṁ sāhityānupapattyōtpattyapūrvāṇyapi kalpyanta
ēvēti nānupapannam । tē ca ṣaḍyāgāḥ kālasambandhitayā samu-
dāyadvayāpannāḥ “darśapūrṇamāsābhyām” iti karaṇavibhaktyā vivakṣita-
sāhityāḥ karaṇatayā pratīyantē । tēṣāṁ ca samudāyadvayāpannānā-
<pb n="242"/>
maṅgānyudīcyāni yathā prayājādīni sādhāraṇāni, asādhāra-
ṇānyapi tathā bahūni santyēva । tadyathā—“ca<fn n="1"/>turhōtrā paurṇamāsī-
mabhimr̥śēt, pañcahōtrāmāvāsyām” iti caturhōtr̥pañcahōtr̥mantrāṇā-
masādhāraṇāṅgatvam, tathā “saṁsthāpya paurṇamāsīṁ vaimr̥dhamanunirvapati”
iti vaimr̥dhasya karmaṇaḥ paurṇamāsyaṅgatvamiti । aṅgaṁ ca tadbhavati,
yatsvarūpē kāryē vōpakarōti । tatrōdīcyāṅgānāṁ svarūpōpayōgā-
bhāvāt kārya ēvōpayōgō vaktavyaḥ । tēna sāṅgā paurṇamāsī ēkaṁ
samudāyāpūrvaṁ janayati । tathaivāmāvāsyā'paraṁ samudāyāpūrvamiti ।
na ca phalāpūrva ēva kāryē udīcyāṅgōpayōga iti vaktavyam । asā-
dhāraṇāṅgōpadēśasyāsādhāraṇakāryavyatirēkē'nupapattēḥ । anyathā ēka-
phalāpūrvaprayuktatvēna prayājādivattēṣāmapi sādhāraṇatvaprasaṅgāt । kiṁ
ca yatra vibhinnasamudāyasādhyamēkaṁ kāryam, tatra prātyātmikasamudāya-
sādhyāvāntarakāryadvārēṇaiva । yathā padātmakavarṇasamudāyānāṁ
padārthajñānāvāntarakāryadvārēṇa vākyārthajñānamiti vyutpattivaśādutpa-
ttyapūrvāṇāṁ phalāpūrvasādhanatvānupapattyā sāṅgasamudāyadvayajanyamapūrva-
dvayamēva kalpyata iti ।</p>
<footnote n="1">“pr̥thivī hōtā” ityādikō mantraścaturhōtā । “agnirhōtā” ityādikō-
mantraḥ pañcahōtā ।</footnote>
<pb n="243"/>
<p>nanvēvaṁ tarhi samudāyāpūrvadvayamēvāvyavahitaphalasādhanamastu, kiṁ
paramaphalāpūrvasvīkārēṇa ? ucyatē—kartturiṣṭaphalaniṣpādakatā phalā-
vyavahitaikakāryadvārēṇaiva, yathā kuvindasya tantusaṁyōganiṣpādanadvārēṇa
paṭaniṣpādakatvamiti vyutpatyā samudāyāpūrvadvayasyāvyavahitaphala-
sādhanatvānupapatyā phalāpūrvamēkaṁ kalpyata ityapūrvanavakasiddhiḥ ।
tadapūrvanavakaśākhini cārōpacārabālavalabhībhujaṅgaḥ saṅgatasōpānakaṁ
cakrē ।</p>
<p>atra ca pratipadādhikaraṇāpūrvādhikaraṇayōrbhāvārthādhikaraṇa-
parikaratvādbhāvārthādhikaraṇa prayōjanēnaiva prayōjanavatvam । bhāvārthā-
dhikaraṇaprayōjanañcaivam—yadi dravyaguṇayāḥ phalasambandhastadā
apratinidhānam, adr̥ṣṭakāryatvēna tatsadr̥śasya dravyādēstatkāryatvā-
navadhāraṇāt । bhāvārthasya tu phalasādhanatvē, dravyābhāvē tatsadr̥śa-
dravyāntarasya dr̥ṣṭakāryatvēna pratinidhānamiti ।</p>
<p>sūtrantu—apūrvaṁ punarasti, yadārambhaścōdanā । ārabhyata
ityārambhaḥ phalabhāvanaivōcyatē । saiva cōdyamānā apūrvasadbhāvē
pramāṇamityarthaḥ ।।</p>
<trailer>iti tr̥tīyamapūrvādhikaraṇam ।।3।।</trailer>
<pb n="244"/>
<head>atha caturthaṁ tānidvaidhādhikaraṇam ।।</head>
<sutra>tāni dvaidhaṁ guṇapradhānabhūtāni ।। 2.1.6।।</sutra>
<head>viṣayasaṁśayau</head>
<p>avagatamētadbhāvaśabdāḥ pradhānakarmaṇō vācakā iti । bahuprakā-
rāñca bhāvaśabdāḥ—yajati dadāti juhōtītyēvaṁprakārāḥ, avahanti
dōgdhi pinaṣṭi vilāpayatītyēvamādayaśca । tēṣu sandēhaḥ—kiṁ sarvē
pradhānakarmaṇō'bhidhāyakaḥ ? uta kēcidnuṇakarmaṇa iti । bhāvārthēbhyō'-
pūrvamiti vyutpāditē sarvēṣāmēvākhyātapadānāṁ bhāvārthatvāviśēṣātsarvēbhya
ēvāpūrvaprasaktāvidānīṁ tadapavādārthaṁ guṇapradhānavivēkaḥ kriyatē ।</p>
<head>pūrvapakṣaḥ</head>
<p>tatrāyaṁ pūrvapakṣiṇō'bhisandhiḥ—yathā yajati dadāti juhōtī-
tyādiṣu bhāvanā bhāvyamapūrvamēva dhātvarthasya sannidhivaśād gr̥hṇāti
prayōjanatayā sādhyam, tathā'vahanti dōgdhi pinaṣṭi vilāpayatītyādi-
ṣvapi bhāvanābhāvyamapūrvamēva dhātvarthasya prayōjanatayā sādhyaṁ yuktam ।
ataḥ sarvēṣāmēva pradhānakarmatvamaviśēṣāt । nanu “vrīhīnarvahanti”
ityādiṣu dvitīyāśrutyā vrīhyādīnāmēva samabhivyāhr̥tāvaghātādi-
kriyāpēkṣayā prādhānyamavagamyatē । ataḥ kathaṁ karmaṇaḥ prādhānyamēva ।
maivam; lōkavēdayōrdvitīyāyāḥ prādhānyābhidhānavyabhicārāt ।
<pb n="245"/>
tathāhi—lōkē tāvat ‘upādhyāyāya gāṁ dadāti’ ityādiṣvanī-
psitakarmaṇyapi dvitīyā dr̥śyata ēva । tathā vēdē'pi saktumārutaikaka-
pālādiṣu, “saktūñjuhōti” “ēkakapālaṁ juhōti” ityādiṣu dvitīyā
śrūyata ēva । na ca saktvādīnāṁ prādhānyamasti । atō nātra dvitīyā-
śrutyā vrīhyādīnāṁ prādhānyamavagamyata iti । na ca vācyam—
vaituṣyarūpadr̥ṣṭōpakāradvārēṇa sāmavāyikatvē sambhavati yāgādivadapūrvadvā-
rēṇārādupakārakatvamayuktamiti । yatō vaituṣyārthatvēnāvaghātavidhau
sati dr̥ṣṭārthatvaṁ sāmavāyikatvaṁ ca bhavati, vidhēścāprāptaviṣayatvāt ।
na ca pramāṇāntaraviṣayavaituṣyōpāyō vidhiḥ sambhavatītyadr̥ṣṭārthatvamēva ।
na ca niyamasyāprāptatvānniyamārthō'yaṁ vidhiriti vaktavyam, niyama-
syāśrutatvāt । na hyatra niyamābhidhāyakaḥ kaścicchabdaḥ śrūyatē । kiñca
vaituṣyōpāyatvēnāvaghātasya prāptatvādupāyāntaranivr̥ttirūpō niyamō
vaktavyaḥ । tathā ca sati śabdāntarēṇa parisaṁkhyaivōktā bhavēt । sā
ca tridōṣatvādayuktēti pradhānakarmatvamēva ।</p>
<p>athōcyatē—na vayaṁ niyamasya śābdatvamanyanivr̥ttirūpatvaṁ vā
brūmaḥ । kintarhi ? lōkaprāptasyaivāpūrvasādhanatājñāpanam । taccāsya
nivr̥ttiphalatvānniyama ityucyatē । tadatrāvaghātasyāpūrvasādhanatvama-
bhimataṁ yadvidhijñāpyaṁ kiṁ prayājādivatsākṣādēvāpūrvajanakatvam ?
apūrvāya vaituṣyajanakatvaṁ vā ? na tāvatsākṣāt; siddhāntinā
<pb n="246"/>
tadanabhyupagamāt । nāpyapūrvāya vrīhivaituṣyajanakatvam; tasyāpi
lōkata ēva prāptatvāt । athaivaṁ sati lōkānusārēṇa dalanādērapyapū-
rvasādhanatvaprāptyai vidhiriti cēt—naitat; tathā sati parisaṁkhyāpattērna
niyamavidhitvam। tasmāt prayājādivadapūrvārthatvamēvāvaghātādīnāmiti।
ēvañca sati ‘yadaikasmādapūrvaṁ tadētarattadartham’ iti nyāyēna vrīhyādidra-
vyāṇāmavaghātārthatvātsarvēṣāmēvākhyātānāṁ pradhānakarmābhidhāyitvam,
tataścāpūrvabhēda ēvētyēvaṁ prāptē—</p>
<head>siddhāntaḥ</head>
<p>abhidhīyatē—bhavēdētadēvaṁ yadyubhayamatra dravyaṁ kriyā ca vidhīyatē ।
tadā hi dvayōrēva prayōjanākāṅkṣāyāṁ dravyasya dr̥ṣṭakriyāniṣpādakatvēnaiva
prayōjanākāṅkṣānivr̥ttiḥ । karmaṇastu dr̥ṣṭāsambhavādadr̥ṣṭārthatvamēva kalpyata
iti prayuktam । yadā tu vākyāntarapratipāditaprayōjanaṁ dravyamupāttaṁ,
tadā karmaṇō'pi tadapēkṣitadr̥ṣṭōpakāranirvartanēnaiva prayōjanatvānnādr̥ṣṭa-
kalpanāyāṁ pramāṇamasti । ihāpi “vrīhīnavahanti” ityādau “vrīhi-
bhiryajēta” ityādivākyapratipāditaprayōjanamēva vrīhyādidravyamupāttam,
tathā vidhīyamānasyāvaghātādikarmaṇō'pi tadapēkṣitataṇḍulādirūpa-
dr̥ṣṭōpakāranirvartanēnaiva prayōjanatvānnādr̥ṣṭakalpanāyāṁ pramāṇamasti ।
<pb n="247"/>
taduktam—</p>
<lg>
<l>nāmākhyātārthasambandhē yadaklr̥ptaṁ prayōjanam ।</l>
<l>tasyādr̥ṣṭārthatā yuktā, nētarasyāpramāṇikā ।। iti ।।</l>
</lg>
<p>(taṁ. vā. 406)
na caivaṁ satyavaghātādērdr̥ṣṭavaituṣyōpāyatvasya prāptatvānna tadarthatayā
vidhērvaiyarthyamiti vaktavyam । yatō vrīhīṇāṁ taṇḍulādi-
nirvr̥ttidvārēṇa yāgasādhanatvāttaṇḍulanirvr̥ttirūpārthākṣēpēṇāvaghātaprā-
ptirvaktavyā । na ca śrautē vidhau satyākṣēpaḥ sambhavati । tēnākṣēpāt
prāgēva śrautasya vidhēḥ prāptaviṣayatvam । na ca vināpi vidhinā prāpsyataḥ
kiṁ vidhinēti vidhivaiyarthyam । aprāptāṁśapūraṇēnaivārthavatvāt ।
tathāhi—nityabhūtā khalu prāptirvidhitō'vagamyatē, ākṣēpataśca pākṣi-
kī । anyasyāpi vaituṣyōpāyasyākṣēpāviśēṣāt । tēna yasmin
pakṣē nāvaghātaprāptistatpakṣapūraṇēnāpūrvōpayōgitayā vidhēḥ sāphalya-
miti । ayamēva ca niyamaparisaṁkhyayōrbhēdaḥ—yatpakṣaprāptaviṣayatvā-
nniyavidhēraprāptāṁśapūraṇamēva phalam, arthādanyanivr̥ttiḥ । parisaṁkhyā-
yāntu yugapadubhayaprāptēraprāptāṁśapūraṇābhāvādanyanivr̥ttirēva vidhēḥ
phalamiti । ēṣa ca niyamavidhiprakārō “vrīhibhiryaṁjēta” ityatra
dravyavidhāvapyūhanīyaḥ ।</p>
<pb n="248"/>
<p>nanvatra kimavaghātādijanyamadr̥ṣṭamasti na vā ? na tāvannāsti,
adr̥ṣṭamantarēṇa niyamānupapattēḥ । athāsti, tadā saṁmārgādivadava-
ghātādērapyadr̥ṣṭārthatvānnāstyadhikaraṇabhēda iti । na hyavaghātādēradr̥ṣṭārtha-
tvē vidhānamanuṣṭhānaṁ vā, kintu dr̥ṣṭalōlutvādvidhiḥ apēkṣitavrīhi-
vaituṣyārthamēva । tasya cāprāptāṁśapūraṇēna yadavaghātādērniyamānuṣṭhānapra-
tipādanaṁ tadupapattayē taṇḍulādigatamadr̥ṣṭaṁ kalpyamānaṁ ‘na nimittaṁ vidhi-
rapabādhata’ iti nyāyēna na dr̥ṣṭārthatvamabādhitamadhikarōti । sammārgā-
diṣu tu vidhya pēkṣitadr̥ṣṭābhāvādadr̥ṣṭārthamēva vidhānamiti bhēdaḥ ।</p>
<p>yattu dvitīyā prādhānyaṁ vyabhicaratītyuktam, tadanantarādhikaraṇē
parihariṣyāmaḥ । iha punaradvitīyāntānāmapi bahūnāṁ “prayājaśēṣēṇa
havīṁṣyabhighārayati” “maitrāvaruṇāya daṇḍaṁ prayacchati” “agnēstr̥ṇā-
nyapacinōti” “taptē payasi dadhyānayati” ityēvamādīnāmapyudāharaṇa-
tvādvākyāntaraklr̥ptaprayōjanadravyasambandhēna dr̥ṣṭōpakāradarśanamēva pramā-
ṇamiti । taduktam—</p>
<lg>
<l>“yairdravyaṁ na cikīrṣyatē tāni pradhānabhūtāni dravyasya guṇabhūtatvāt ”</l>
<l>“yaistu dravyaṁ cikīrṣyatē guṇastatra pratīyēta tasya dravyapradhānatvāt”</l>
</lg>
<p>(jai. sū., 2. 1. 7, 8) iti ।</p>
<p>atō dravyaguṇatvādēvamādīnāṁ nāpūrvabhēda iti ।</p>
<pb n="249"/>
<p>prayōjanam—vikr̥tau praiyaṅgavē carāvatidēśaprāptō'vaghātō
vrīhidravya ēva kartavyaḥ, pradhānaśrutadravyāgadravyasyābādhakatvāt ।
atidiṣṭaprayājājyavaditi pūrvaḥ pakṣaḥ । taduktam—</p>
<lg>
<l>pradhānē hi śrutaṁ dravyaṁ nāṅgadravyasya bādhakam ।</l>
<l>prayājēṣvājyavattēna hantau syādvrīhyabādhanam ।।  iti ।</l>
</lg>
<p>(taṁ. vā., pr̥. 407)</p>
<p>siddhāntē tu—priyaṅgūṇāmēva kāryāntarōpayuktatvēna saṁskārya-
tvāttāsāmēvāvaghāta iti । taduktam—</p>
<lg>
<l>pradhānaupayikaṁ dravya saṁskārairapi yujyatē ।</l>
<l>tēna hantyādibhiḥ sarvaiḥ saṁskartavyāḥ priyaṅgavaḥ ।। iti ।</l>
</lg>
<p>(taṁ. vā., pr̥. 407)
tathā prakr̥tāvapi prayōjanāni—adr̥ṣṭārthatvē sati sarvaupadhikaṁ
kr̥ṣṇalāvaghātavat sakr̥dēvāvaghātaḥ kartavyaḥ । ēvaṁ yavaprayōgē'pi
avaghātārthaṁ vrīhaya ēvōtpādayitavyāḥ । tathā pradhānadravyavaituṣyaṁ
cōpāyāntarēṇāpi kartavyaṁ yadi pūrvaḥpakṣaḥ । siddhāntē tu
taṇḍulanirvr̥ttiparyantamavaghātō'bhyasitavyaḥ । yavaprayōgē tu yavā
ēvāvahantavyāḥ । prakr̥tadravyavaituṣyañca nōpāyāntarēṇa kartavyamiti ।</p>
<p>sūtrantu—ākhyātāni dvaidhaṁ dviprakāraṁ vidhāyakāni kānici-
dguṇakarmaṇaḥ, kānicitpradhānakarmaṇa iti ।</p>
<pb n="250"/>
<p>yattu kēnāpi gurumatajānatā tanmatamasamyagupanyasya dūṣitam,
tadupahāsāspadam । tathāhi—sa khalvēvamāha—anyaniṣṭō hi
bhāvārthō na vidhiviṣayō nāpūrvaviṣaya ityarthaḥ anyaniṣṭhatvaṁ ca
bhāvārthasyāvagatāpūrvasādhanadravyaprayōjanatvam । tathāvaghātaprōkṣaṇā-
diṣu vidyata iti tēṣāmapūrvaviṣayatvābhāvādguṇakarmatvamēva । ananya-
niṣṭhastu bhāvārthō'pūrvaviṣaya ēva । ananyaniṣṭhatvaṁ ca bhāvārthasyā-
vagatāpūrvasādhanadravyaprayōjanatvamēva । tacca prayājānuyājādiṣu
vidyata iti tēṣāṁ pradhānakarmatvamēvēti । na caivambhūtē pradhānakarmatvē
suvarṇabharaṇadānādhyayanādīni vyabhicārasthānāni bhavanti sarvēṣā-
mēvānārabhyādhītatvēnāpūrvasādhanadravyaprayōjanatvānavagamāt । nāpi
“yasya parṇamayī juhūrbhavati” itivadapūrvasambandhidravyaprayōjana-
tvāvagatiḥ suvarṇādīnāṁ vyabhicaritakratusambandhitvādapūrvōpā-
yatvānupasthitērdvitīyādyanīpsitakarmaṇyapi nānupapannā । ēvañca
satyavaghātādiṣvanyaniṣṭhatvēna bhāvārthasyāpūrvaviṣayatvāsambhavādviṣayasya
ca pūrvaviśēṣāvagatihētutvādvidhiśabdēnāpūrvaṁ pratīyamānaṁ kr̥tamēvānūdyata
iti yuktam । prayājādiṣu tu apūrvasādhanadravyaprayōjanatvānavagamē
viṣayabhāvasyōktatvādyuktā prayājādiviṣayāpūrvāntarāvagatiriti ।
na caivaṁ satyavaghātādīnāmapūrvāviṣayatvādavidhēyatvamiti vācyam ।
na hyapūrvaviṣayatvaṁ vidhēyatvam, kintu apūrvasiddhyarthamupādīyamānatvam ।
<pb n="251"/>
taccāvaghātādiṣvapyaviśiṣṭamēvēti । yadā yattatsiddhyarthamupādīyatē
tadvidhēyamiti tantrē vyavahāra iti sarvañcaitadavahitamatibhistattvatō
nirūpyamāṇamasmanmatābhinnamēvāpūrvābhidhānābhidhēyayōḥ paraṁ viśēṣaḥ ।
apūrvābhidhānaṁ cāpūrvādhikaraṇa ēva nirākr̥tam । alamatiparapakṣaprati-
kṣēpamātraparatayēti ।।</p>
<trailer>iti caturthaṁ tānidvaidhādhikaraṇam ।। 4 ।।</trailer>
<head>atha pañcamaṁ sammārgādhikaraṇam</head>
<head>viṣayasaṁśayau</head>
<sutra>dharmamātrē tu karma syādanirvr̥ttēḥ prayājavat ।।
।। 2. 1. 9. ।।</sutra>
<p>“snucaḥ sammārṣṭi” “paridhīn sammārṣṭi” “agnīn sammārṣṭi”
“purōḍāśaṁ parthagnikarōti” iti śrūyatē । tatra sandēhahaḥ—kiṁ
paryagnikaraṇaṁ sammārjanañca pradhānakarma, uta guṇakarmēti ।
pūrvādhikaraṇē “tāni dvaidham” ityabhidhāya pradhānakarmaguṇakarmalakṣaṇaṁ
<pb n="252"/>
sūtradvayēnōktam । idānīṁ kvacidviṣayaviśēṣē sammārgādau pradhānakarmā-
pavādaḥ kriyatē ।</p>
<head>pūrvapakṣaḥ</head>
<p>tatrāyaṁ pūrvapakṣiṇō'bhisandhiḥ-‘yaistu dravyaṁ na cikīrṣyatē tāni
pradhānabhūtāni dravyasya guṇabhūtatvāt’ iti pradhānakarmalakṣaṇamuktam ।
na ca srugādiṣu sammārgādijanyacikīrṣitō vidhyapēkṣitaḥ kaścidupa-
kārō dr̥śyatē । atō ‘dravyāṇāṁ karmasaṁyōgē guṇatvēnābhisambandhaḥ’
tathā ‘bhūtabhavyasamuccāraṇē bhūtaṁ bhavyāyōpadiśyatē’ iti nyāyēna srugā-
didravyāṇāmēva sammārgādirūpakarmārthatvāt prayājādivat pradhāna-
karmatvamēvēti ।</p>
<p>nanu mā nāmāvahantyādivatpramāṇāntarēṇa dravyagataṁ cikīrṣita-
mavagamyatām, tathāpi dvitīyāśrutirēvēpsitatamārthābhidhāyinī srugā-
digatamadr̥ṣṭaṁ cikīrṣitamavagamayiṣyatīti । maivam; syādēvaṁ yadi dvitīyā
īpsitatamatvavācinī bhavēt । sā tu “saktūñjuhōti” ityādiṣu
vyabhicaratīti pūrvādhikaraṇa ēvōktam, tathāpi smaraṇamapīpsitānī-
psitasādhāraṇam । tathā hi ‘karturīpsitatamaṁ karma’ (pā. sū., 1.4.49)
iti smaryatē ‘tathāyuktaṁ cānīpsatam’ (pā. sū.,1.4.50) ityāpi ।
tēna kriyājanyatvamēva sarvatrāvyabhicārāt dvitīyārthaḥ । tatpradhāna-
<pb n="253"/>
karmatvē'pyaviruddhamēva । nanu vākyāntaraklr̥ptaprayōjanamatra srugādi-
dravyam, aklr̥ptaprayōjanañca sammārgādi karma । klr̥ptaprayōjanayōśca
sambandhaḥ, klr̥ptaprayōjanañca sammārgādi karma । klr̥ptaprayōjanayōśca
sambandhaḥ, klr̥ptaprayōjanārthatvēnaivāklr̥ptaprayōjanaṁ vidhīyata iti
yuktam । ‘apēkṣitavidhēranapēkṣitavidhānaṁ durbalam’ iti nyāyēna
dr̥ṣṭōpakārābhāvē'pi dvitīyā īpsitatamābhidhānamapyuktanyāyādēva
klaptaprayōjanasrugādidravyārthatvāt sammārgādīnāṁ ( na ? ) guṇakarmatvaṁ
sambhavatīti । ucyatē—syādēvaṁ yadyaklr̥ptādhikaraṇaṁ vidhi-
ranumanyatē । sa hi svarasataḥ sādhyasya sādhanamitikartavyatā-
ñcākāṁkṣattadupāyabhūtaṁ dravyādikamapi ākāṁkṣati, tēna vinā tada-
siddhēḥ । yattu dravyagataṁ saṁskārādikaṁ dr̥ṣṭārthadravyākāṁkṣayā sambadhya-
mānaṁ tadapyākāṁkṣōtthāpanēnānumanyatē । na ca “srucaḥ saṁmārṣṭi” ityā-
diṣu srugādīnāṁ vrīhīṇāmiva dr̥ṣṭōpakārārthamavaghātādiṣu sammārgā-
diṣvapyapēkṣā samasti । na ca dvitīyāśrutibalēnaiva srugādīnāṁ saṁmā-
rgādiṣvākāṁkṣōtthāpanēnākāṁkṣayā cādhikāravidhērapyākāṁkṣōtthāpanē-
nānumatiriti vaktavyam । dvitīyāśrutērīpsitānīpsitasādhāraṇatvēna
sammārgasya saṁskārakarmatvē pramāṇābhāvasyōktatvāt । ataḥ sarvathā
sammārgādīnāṁ srugādipadārthatvē pramāṇābhāvāt dravyacikīrṣābhāvēna
dharmamātramēvañjātīyakaṁ (saṁ) mārgādi prayājādivat pradhānakarmatvēnaiva
vidhīyata ityēvaṁprāptē'bhidhīyatē—</p>
<pb n="254"/>
<sutra>tulyaśrutitvādvētaraiḥ sadharma syāt ।। 2. 1. 10. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatra dvitīyāśrutisamabhivyāhr̥ta-
sammārgādikriyāpēkṣaṁ srugādi prādhānyaṁ nābhidadhyāt । sā hi ‘kartu-
rīpsitatamaṁ karma’ ityanuśāsanādōdanaṁ pacati, kaṭaṁ karōti ityādi-
prayōgadarśanāccēpsitatamatvalakṣaṇaṁ srugādīnāṁ prādhānyamēvābhidhattē ।
tathā ca sati vidhēḥ sāmānyēnāpratipannaśēṣabhāvādīnāṁ sammārgādīnāṁ
srugādisamabhivyāhr̥tānāṁ srugādigatamēva śēṣitvaṁ bōdhayatīti guṇaka-
rmatvē dvitīyāśrutirēva pramāṇāmiti । nanu “saktūñjuhōti” ityādiṣu
dvitīyēpsitatamatvalakṣaṇaṁ prādhānyaṁ vyabhicaratītyuktam । maivam;
tatrāpīpsitatamatvarūpaprādhānyāvyabhicārāt । yattu karaṇatvarūpaṁ
guṇatvaṁ, tallākṣaṇikamēva । taduktam—</p>
<lg>
<l>prādhānyamēva tatrāpi dvitīyā vadati svataḥ ।</l>
<l>virōdhāttēna sambandhō guṇabhāvastu lakṣyatē ।। iti ।</l>
</lg>
<p>( taṁ. vā., pr̥. 410)
nanu mukhyā'nabhidhānē lakṣaṇā bhavati । taduktam—</p>
<lg>
<l>abhidhēyāvinābhūtē pravr̥ttirlakṣaṇēṣyatē ।। iti ।</l>
</lg>
<p>(taṁ. vā., pr̥. 354)</p>
<pb n="255"/>
<p>kathaṁ punaḥ saktuprādhānyaṁ viruddhyatē, yēna virōdhādguṇabhāvō
lakṣaṇīyaḥ । ucyatē-yasya kvacidupayōgō nirvr̥ttō bhaviṣyatīti vāva-
dhāryatē tatsaṁskārārthatvāt karmaprādhānyaṁ pratipadyatē । na ca saktūnāṁ
bhūtabhāvyupayōgaḥ । taduktam—</p>
<lg>
<l>bhūtabhāvyupayōgaṁ hi saṁskāryaṁ dravyabhiṣyatē ।</l>
<l>saktavō nōpayōkṣyantē nōpayuktāśca tē kvacit ।। iti ।</l>
</lg>
<p>(taṁ. vā., 411)</p>
<p>atō guṇabhāvalakṣaṇayā saktusādhanakahōmavidhānamēvaitaditi
siddham । sā ca lakṣaṇā mukhyārthatātparyānupapattyā bhavati । iha
mukhyārthaparatvasyaivāsambhavāllakṣaṇēti । tēnēpsitatamatvarūpaprādhā-
nyābhidhāyidvitīyābalēna guṇakarmatvamēva sammārgādīnāmiti ।</p>
<p>nanu karmaṇi dvitīyā smaryatē । karmatvantu yathēpsitatamasya, tathā-
nīpsitasyāpyaviśiṣṭam, ‘tathā yuktañcānīpsitam’ (pā.sū., 1.4.50)
ityādyanuśāsanāviśēṣāt । ataḥ kathamīpsitatamatvamēva dvitīyā
iti । ucyatē-na hyalaukikaṁ karmatvarūpamatra pāṇininābhihitam,
kintu kriyata iti vyutpattyā manipratyayatō'yaṁ karmaśabdaḥ । cētanēna
ca tadēva kriyatē yadīpsitatamam, icchāpūrvakatvāt kriyāyāḥ ।
atastadēva mukhyaṁ karma । tēnōktaṁ ‘karturīpsitatamaṁ karma’ iti ।
anyēṣāṁ tvanīpsitādīnāṁ kriyāvyāpyatvamātraparō'yaṁ karmaśabdō
<pb n="256"/>
dvitīyāprayōgārthamēva pāṇininā prayukta iti vēvēktabyam ।
ataḥ siddhaṁ sammārgādīnāṁ guṇakarmatvamiti ।</p>
<p>yattu prabhākarēṇēpsitānīpsitasādhāraṇaṁ kriyājanyaphalabhā-
gitvamēva karmatvaṁ tadēva ca dvitīyārtha ityuktam । tatrāpādānasyāpi
vibhāgalakṣaṇasya kriyājanyaphalabhāgitvēna karmatvaprasaṅgaḥ । atha
mataṁ caturvidhaṁ hi karma—utpādyaṁ, prāptavyaṁ, vikāryaṁ, saṁskāryañcēti ।
atō nānyatkarmatvaṁ kintūtpattiprāptivikr̥tisaṁskr̥tirūpaphalacatuṣṭaya-
bhāgitvamēva । tadayuktam—gāṁ dōgdhi gōpālaka ityatrōktōtpattyā-
dyanyatamaphabhāgitvābhāvādgōrakarmatvaprasaṅgāt । tasyāśca karmatvam
‘akathitañca’ (pā. sū., 1. 4. 51) ityēna sūtrēṇa sūtritam । atha
dōhē dugdhayuktāvasthābhāvēna dugdhaviyuktāvasthāpattyā vikārakarmatvamēva
gōrityucyatē, tarhi ‘nagarādgrāmaṁ rājā gacchati’ ityatrā'pi
rājaviyuktāvasthāpattyā nagarasyāpi karmatvādapādānatvaṁ na syāditi
yatkiñcidētat ।</p>
<p>atra sammārgasya pradhānakarmatvē guṇakarmatvē cānuṣṭhānāviśēṣāt
prakr̥tau vicāraprayōjanasyādarśanāt bhāṣyakārēṇa vikr̥tau varuṇa-
praghāsē prayōjanamuktam । tatra “śamīmayyaḥ snucō bhavanti” iti
vidhīyamānā śamī prakaraṇēna pradhānībhūtavaruṇapraghāsārthā । tadyadi
<pb n="257"/>
pradhānakarmatvaṁ saṁgārgasya tadā tadarthaṁ prakr̥tivannānāvr̥kṣīyā ēva sruca
utpādayitavyāḥ, pradhānāṅgānāmaṅgadravyābādhakatvāt । guṇakarma-
tvē tu pradhānagr̥hītānāṁ śamīmayīnāmēva kāryōpayōgāttāsāmēva
sammārga iti ।</p>
<p>tadētadvārtikakārapādā nānumanyantē । ayañca tēṣāmabhisandhiḥ-
yathā “barhiṣi havīṁṣyāsādayati” iti prakr̥tau prakaraṇēna pradhāna-
sambandhinā sāṅgapradhānahavirāsādanārthaṁ, tathātrāpi sruṅmātrānuvā-
dēna vidhīyamānā śamī pūrvapakṣē'pyaṅgapradhānārthaivēti । taduktam—</p>
<lg>
<l>snuṅmātramanuvādēna śamīmayyādi cōditam ।</l>
<l>jñāyatē'ṅgapradhānārthaṁ pūrvasiddhāntapakṣayōḥ ।। iti ।</l>
</lg>
<p>( taṁ. vā., 413 )</p>
<p>atha prakr̥tāvayaṁ nyāyaḥ, vikr̥tau tu pradhānamātrasaṅgatirēvāṅgā-
nām । tadā prayājādisrucāmapi prākr̥tanānājātyutpādanaprasaṅgaḥ ।
taduktam—</p>
<lg>
<l>yadi pradhānamātrēṇa śamīmayyādisaṅgatiḥ ।</l>
<l>prākr̥tyastu prasajyantē prayājādēḥ snucastataḥ ।। iti ।</l>
</lg>
<p>(taṁ. vā., pr̥. 414)</p>
<p>kiñca-yadi pradhānasruṅmātrasambandhō'pi śamyā bhavēttathāpi
yathā saumikī triṁśaddhastaparimāṇā mahāvēdiratidēśaprāptadīkṣaṇī-
yādisambaddhadārśapaurṇamāsikacaturhastaṁ vēdikāryaṁ parimāṇānādarēṇa
<pb n="258"/>
prasaṅgēna sādhayati, tathā pradhānārthōpāttaśamīmayasrugbhirēva jāti-
manādr̥tyātidēśikanānāvr̥kṣīyasrukkāryasiddhērna tadarthaṁ nānāvr̥kṣīyasru-
gupādānamiti ।</p>
<p>atraikē samādhānamēvamabhidadhati-sarvatra khalvaṅgānāṁ karaṇōpakā-
rasambandhadvārakāryē'ṅgavidhānaṁ sambhavati, tattvapūrvīyanirūḍhakāryatvātsa-
nnihitapadārthāśrayatvēnaivāṅgavidhirvyavatiṣṭhatē । vikr̥tau tu prakr̥tiklr̥pta-
karaṇōpakārasambandhadvārakāryasyātidēśaprāptatvāt, itarathā prakr̥tiva-
dvikr̥tāvapi tasyākalpanīyatvaprasaṅgāt tasminnēva vidhiriti sthitam ।
tadēvaṁ sati “śamīmayyaḥ snucō bhavanti” iti vidhīyamānā śamī praka-
raṇēna pradhānārthā satī prakr̥tiklr̥ptapradhānīyakaraṇōpakārasambandhadvāra-
kāryamēva srukchabdōpasthāpitamapēkṣyamāṇā prakr̥tiprāptaparṇatādinānā-
jātīyasruṅnirākāṁkṣasaṁmārgarūpaṁ srukkāryaṁ parityajya tatraiva vidhīyata iti
yuktam । na ca sammārgasrucāvapi prakr̥tau pradhānīyakaraṇōpakārakatvaṁ
dīkṣaṇīyāvāi/?/ yamavat srucaḥ saṁmārṣṭityananyagativākyōpādānabalēna
saṁmārgāpūrvagr̥hītatvēna pradhānāpūrvēṇa gr̥hītatvāt । atō na tatkāryē
śamīvidhiriti । tadarthaṁ nānājātyutpādanamēva । barhiṣāṁ tu prakaraṇēna
pradhānāpūrvagr̥hītatvē'pyaṅgahavirahāsādanasya cāṅgāpūrvagr̥hītatvēna prākr̥-
tānāṁ karaṇōpakārakāryē vidhānāsambhavād dvayōrapyaṅgapradhānahavirāsā-
danayōrāśrayasākāṁkṣatvāt vākyātprakaraṇabādhēna yuktamupakārakatāmā-
<pb n="259"/>
trapuraskārēṇōbhayārthatvam । na ca “vēdyāṁ barhiṣi havīṁṣyāsādayati”
ityāśrayanairākāṁkṣyē sati prakaraṇātpradhānahavirāsādanasambandha
ēva barhiṣāṁ nāṅgahavirāsādanasambandha iti vaktavyam । dvayōrēkavā-
kyōpāttayōrvēdibarhiṣōryugapadaṅgapradhānahavirāsādanāśrayatvādavirōdhēna
samuccayēna samanvayāt । vikr̥tau tu prākr̥tāṅgasambandhōttarakālīnatvāt
vaikr̥tāṅgasambandhasya nairākāṁkṣyamiti vaiṣamyam । na cātrāpi
vaikr̥tapradhānāpūrvagr̥hītatvē'pi śamyā upakārakatāmātrapuraskārēṇōbhayā-
rthatvamiti vaktavyam । vaikr̥taprakr̥tiklr̥ptapradhānīyakaraṇōpakārasambandha-
dvārakāryāśrayatvasya vyavasthitatvātsammārgasya prakr̥tiklr̥̄ptapradhānīyakara-
ṇōpakārasambandhisrugdvārakāryatvāsambhavasyōktatvāddīkṣaṇīyāvatpradhā-
nāpūrvagr̥hītatvātsammārgasrucām ।</p>
<p>kiñca vaikr̥tō hi śamīvidhiratidēśaprāptaparṇatāmabādhamānō
niviśatē, tatra prakaraṇānurōdhēna pradhānīyasrukprakr̥tidravyabādhēnaivōpa-
pattau nāṅgasrukprakr̥tidravyabādhanamapyucitam । na hi saumikamahāvēdyu-
padēśēna dīkṣaṇīyādiṣvātidēśikadārśapaurṇamāsikavēdibādhaḥ parē-
ṇāpi svīkartavyaḥ । tathā sati vēdiprasaṅgadūṣaṇānavakāśāt ।
ata ēva “ṣaḍibhardīkṣayati” ityatrāpyabādhasambhavē sati nātidēśika-
mantraḥ ṣaḍbādhakaḥ । prakr̥tau tu barhiṣāmaṅgapradhānahavirāsādanasamba-
<pb n="260"/>
ndhē'pi na kasyacidbādha iti । atō na barhiṣā sāmyam ।
ēvaṁ sati srugrūpasya nānājātikāryasya prakr̥tau darśanādyadi srugrūpa-
parṇatākāryē'pi śamyā vidhiḥ, tathāpi sammārgasrucāṁ na śamīmayītvam ।
yatō'nārabhyādhītāyāḥ parṇatāyāḥ srugdvārēṇāṅgapradhānāpūrvagr̥hītāyāḥ
pr̥thagēvāpradhānāpūrvīyakaraṇōpakārasambandhisrugrūpadvārakāryakalpanānna pra-
dhānīyakaraṇōpakārasambandhidvārakāryatvam, sammārgīyasrugrūpaṁ parṇatā-
kāryasyāpīti ।</p>
<p>kiñca vidhērautsargikāvyavahitabhāvārthaviṣayatvātparṇatāṁ lakṣayi-
tvā tatkāryatvēna svātmani lakṣyamāṇē lakṣitalakṣaṇāprasaṅgācca
srukkāryē vidhirityucyatē । yadyapi parṇatākāryē'pi vidhiḥ, tathāpi
sammārgasrugvarjanamēvēti na dōṣaḥ । taduktam—‘yatra hmaṅgapradhānārtha ēka
ēvōpadēśavidhiḥ kāryavidhirapi tatra tathaiva । yatra punarupadēśavidhibhēdaḥ
kāryavidhirapi tatra prakaraṇātpradhānasyaivēti darśitam-ānarthakyāttadaṅgē-
ṣviti’ । asyārthaḥ—upadēśavidhiriti grāhakōpadēśavidhiḥ ।
sa yatrāṅgē ca pradhānē ca yaḥ sambandhī padārthaḥ, tasmā ēka ēva
grāhakō bhavati । vikr̥tāvapi tatra prakr̥tiklr̥ptakaraṇōpakārasambandha-
dvārakāryē vidhiraṅgapradhānasādhāraṇa ēvēti । yathā prakr̥tau darśapūrṇamā-
sīyagrāhakādhikāravidhigr̥hītānāṁ barhiṣāṁ kāryē vikr̥tau śaravidhiḥ ।
ata ēva prayājādiṣu srucāmapi śamīmayītvam, tāsāmapi barhirvadēkaika-
<pb n="261"/>
grāhakāpūrvagr̥hītānāmu pakārakatā puraskārēṇāṅgapradhānahōmarūpadvārakārya-
sambandhāviśēṣāt । yatra punarupadēśavidhibhēda iti, grāhakāpūrvabhēdaḥ ।
yathā “juhvā juhōti” “snucaḥ sammārṣṭi” iti, vikr̥tāvapi tatra
sammārgavidhiḥ prakaraṇātpradhānasyēva sammārgasrucāṁ sammārgāpūrvagr̥hī-
tatvēna pradhānagrāhakādhikāravidhisambandhābhāvāt ।</p>
<p>yē tu yatra hyaṅgapradhānārtha ēka upadēśavidhirityaṅgapradhānasādhā-
raṇa ēva viniyōgavidhyabhiprāyēṇa pracakṣatē, tēṣāṁ prakr̥tau pr̥thagā-
dhvaryavacamasākhyayā r̥tviksamākhyayā ca pr̥thaṅgapradhānasa-
mbandhinyadhvaryukāryē r̥tvikāryē ca “yō hōtā sō'dhvaryuḥ”
“yē yajamānāsta r̥tvijaḥ” iti vikr̥tau na hōtr̥yajamānasambandhō
bhavēt । grāhakōpadēśavidhigr̥hītānāṁ vikr̥tau karaṇōpakāra-
sambandhidvārakāryagavēṣaṇē vibhinnasamākhyākalpitānāmapi nānā-
kāryaṇāṁ pradhānagr̥hītādhvaryusambandhēna pradhānīyakaraṇōpakāra-
kadvārakāryakalpanamucitamēva । nāpi saumikavēdidakṣiṇānyāyēna,
prasaṅgādēva pradhānīyasrucāṁ sammārgasiddhērna tadarthaṁ nānāvr̥kṣī-
yasrugupādānam । prayōgaprāśubhāvārthē hi prayōgavidhiḥ
guṇānādarēṇāpyanyārthānuṣṭhitasyāpyanyōpakārakatvamanumanyatē । tēna
yasyaiva prayōgaviddhyākṣiptaṁ prayōgāntaḥpatitamupādānam, tasyaivōpā-
dānaprasaṅgaviṣayatvam, “saumikavēdidakṣiṇā” ityādi “saumikavēdi-
<pb n="262"/>
dakṣiṇayōḥ” ityantō granthō (nālikhiyō ?) ścaivaṁrūpatvādbhavatu prasaṅgēnō-
pakāratvam । srucāñca dravyārjanavatprayōgādbahirēva kratuvidhyarthamupādā-
nānna prasganyāyaviṣayatvamiti । kiñca santyēvāgnihōtrārthā
dvijātēragnihōtriṇō nityaṁ hi nānāvr̥kṣīyā prasaṅgā.... ....iti(?) ।
na ca yajamānagr̥hāvasthitatvāttāsāṁ yajñadēśāsambhavācchamīmayī-
nāṁ prasaṅga ēvēti vaktavyam, kēnāpyāgantukakāraṇēna yajñadēśānayanē
sati prayōjanasambhavāt । atassūktaṁ bhāṣyakārēṇa srugudāharaṇa-
prayōjanamiti ।</p>
<p>atrōcyatē—yō'yaṁ srukchabdōpalakṣitakāryadvārēṇōpakārasamba-
ndhidvārakāryāśrayō vidhiḥ, sa kiṁ prakr̥tyavadhāritavidhisvarūpānurō-
dhēna ? kalpanābhayēna vā ? tatra na tāvadādyaḥ kalpaḥ-prākr̥tāṅgavidhēra-
pūrvīyapadārthāśrayatvasvīkārāt । athāṅgānāṁ prakr̥tāvēva karaṇō-
pakārasambandhidvārakāryajanakatvāttatraiva vidhirucita ityavadhāritam ।
kintu prakr̥tau prathamaṁ karaṇōpakārasyāklr̥ptatvādvidhērapūrvīyapadārthamātrā-
śrayatvam, vikr̥tau prakr̥tiklr̥ptasyōpakāradvārakāryasyātidēśaprāptēstatraiva
vidhiriti । maivam; cētanapravartanātmakō hi vidhiḥ । cētanapravr̥ttiśca
sarvatra puruṣārthasambandhaviṣayiṇī । tadayaṁ vidhiḥ pravartyapuruṣaṁ prati
pravr̥ttiviṣayasya puruṣārthasambandhajñānamavyavahitamēvāpēkṣatē । nanu
paramparāsambandhāt, na; apūrvīyakaraṇōpakārasambandhidvārakāryajana-
<pb n="263"/>
katvē'pyaṅgānāṁ taddvārēṇa paramparāpūrvasambandhāt tatparityajya
sarvatra puruṣārthībhūtādhikārāpūrvīyaśabdamātramapēkṣamāṇō vidhira-
pūrvīyapadārthaviṣaya ēvōcitaḥ, dvārakāryasya tu tannirvāhakatvam ।
atō nōcita ēvāyamaucityabhramō mandānāmiti ।</p>
<p>nāpi dvitīyaḥ—samabhivyāhārānupapattyā hi lakṣaṇā bhavati,
yathā ‘gaṅgāṁ ghōṣō vasati’ iti । na cātra srukpadārthasya śamīmayatva-
samabhivyāhārō nōpapadyatē । samabhivyāhr̥tapadārthāvagataviśiṣṭārthā-
nupapattyā tu yat kalpanīyaṁ talallākṣaṇikam । yathā ‘pīnō divā na
bhuṅkaktē’ ityatra rātribhōjanam । kalpanābhayēna tu lakṣaṇāyāṁ
tasyāpi lākṣaṇikatvaprasaṅgaḥ । tēnāpūrvīyaśamīsamabhivyāhārānupa-
pattyā prakr̥tivadēva srucāmapyapūrvīyatvaṁ lakṣyatām, tadatiriktantu
karaṇōpakāṁrādikamatrāpi kalpanīyamēvēti । kiñca srukkāryē śamīvidhau
padaśrutērapyānarthakyaṁ (?) tadvikārabāhulyayōrasambhavāt ।</p>
<p>athaitaddōṣaparihārārthamēvamabhidhīyatē—yattu prakr̥tiklr̥ptakaraṇōpa-
kārasambandhidvārakāryasādhanasrukpadārthapradhānaprakr̥titvēnaiva śamī vidhī-
yata iti, tēna karaṇōpakārasambandhidvārakāryapuraskārēṇa srucāṁ śamī-
vidhirityucyatē । nanu srugarthaparityāgēna nikr̥ṣṭa ēva kāryavidhiriti ।
ēvaṁ tarhi sutarāmēva na kāryalakṣaṇā । yataḥ samabhivyāhārānupapattyā
<pb n="264"/>
hi lakṣaṇā bhavati । na ca śamīsamabhivyāhāraḥ srukpadārthasya
karaṇōpakārasambandhidvārakāryalakṣaṇāmantarēṇa nōpapadyatē । apūrvīya-
tvamātralakṣaṇayaiva prakr̥tivikārābhāvasyōpapannatvādēva hyuddēśyagatavi-
śēṣaṇāntaragatavivakṣā, tadā vākyabhēdaprasaṅgaḥ syāt । atō na katha-
ñcidapi lakṣitakāryāśrayē vidhiḥ, kintu yathāprakr̥ti vikr̥tāvapya-
pūrvīyapadārthāśraya ēvāṅgavidhaḥ । tathā ca sati vākyaprakaraṇasāmañja-
syānurōdhēna barhirvadaṅgapradhānārthatvēna śamyādividhiriti barhirmudrārthaḥ ।
bhavatu vā prakr̥tiklaptakaraṇōpakārasambandhidvārakāryāśrayō vaikr̥tāṁśō
vidhiḥ, tathāpi hōmābhinirvr̥ttisaṁmārgarūpakāryadvayasyāpi prātyātmi-
kakaraṇōpakārasambandhidvārakāryatvēna prakr̥tiklr̥ptatvāt srukkāryamātrasyaiva
dvārakāryatvamiti na sammārgasrugvarjanam । na caikarūpyamēva paradvārakā-
ryavidhēḥ, aṅgapradhānagatanānāvidhar̥tvigādikāryēṣu yajamānādi-
vidhyabhāvaprasaṅgāt । na ca bhinnāpūrvagr̥hītatvānnaikavidhiviṣayatva-
miti vācyam । yataḥ prakr̥tyanavagatasvarūparyālōcanēna hi vikr̥tau
kāryāśrayatvasvīkāraḥ । tatra ca yathā vrīhyādipadārthānuvādēna
vihitānāmavaghātādīnāṁ karaṇōpakārasambandhidvārakāryaniṣpādanēna
prakr̥tāvapūrvīyatvanirvāhāvagamādvikr̥tāvapi tasminnēva kāryē'ṅgavidhiḥ,
tathāṅgapradhānasya dhāraṇahavirāsādanādipadārthānuvādēna vihitānāṁ
barhirādyaṅgānāmaṅgapradhānahaviṣāṁ bhinnāpūrvagr̥hītatvēna tathākṣiptasādhana-
<pb n="265"/>
syāpi bhinnāpūrvagr̥hītatvē satyapi vākyaprakaraṇānurōdhārthamapūrvōpa-
kārakatāsādharmyēṇāṅgapradhānasādhāraṇahavirāsādanamātrasyaiva barhi-
ṣāmapūrvīyanirvāhāya karaṇōpakārasambandhidvārakāryatvasvīkāṁrāt
vikr̥tāvapyaṅgapradhānasādhāraṇasruktvānuvādēna vidhīyamānā śamī
sammārgasracā aṅgāpūrvagr̥hītatvē'pyapūrvōpakārakatāsādharmyēṇa srakkārya-
mātramaṅgapradhānasādhāraṇaṁ srukchabdalakṣitaṁ karaṇōpakārasambandhidvāra-
kāryamāśrayiṣyati । na ca prakr̥tāvaṅgahaviṣāṁ nāṅgāpūrvagr̥hītatvaṁ
“caturjuhvāṁ gr̥hṇāti prayājēbhyastadugr̥hṇāti” ityādivākyaiścaturgr̥hīta-
jauhavājyasya dīkṣaṇīyāvāṅniyamanyāyēna kēvalaprayājārthapratipāda-
katvāttadbalēna prayājāpūrvēṇaiva gr̥hītatvāt ।</p>
<p>ētaduktaṁ bhavati—prakr̥tāvēvāṅgavidhēḥ kāryadvayaparyantatvamavagataṁ,
yatra sādhāraṇānuvādēnāṅgavidhiḥ, tatra sādhāraṇamēva dvārakāryam ।
aṅgapradhānasādhāraṇānuvādēna punaryatrāṅgavidhiḥ, tatrōpakārakatāsā-
dharmyēṇa sādhāraṇamēva dvārakāryamiti lakṣitakāryāśrayatvē'pi barhirmu-
drārthaḥ । athōcyatē—aṅgapradhānasādhāraṇē havirāsādanasambandhē
barhiṣāṁ na sādhāraṇānuvādamātraprayōjanam, kiṁ tarhi ? aṅgākāṁkṣā-
pi । na cātra sā samasti, prākr̥tajātinirākāṁkṣatvādityuktamēvēti ।
tadayuktam; aṅgahavirāsādanasyāpi lōkānusārēṇaiva havirāśrayārhavat
kiñcitsannihitadravyanirākāṁkṣatvēnāsambandhaprasaṅgāt । atha lōkaprā-
<pb n="266"/>
ptitō vaidikaprāptērbalavatvāttadbādhēnaiva barhiḥ sambaddhyatē, tatkimidā-
nīmātidēśikaprāptēraupadēśikaprāptirna balavatī, yata aupadēśikēna
na bādhyēta ।</p>
<p>atha laukikaprāptiraniyatādhāradravyaviṣayatvēna sandigdharūpatvā-
nnāṅgahavirāsādanasya nairākākṣyam । atidēśaprāptēstu niyataparṇa-
tādiviṣayatvātsatyapi daurbalyē nairākākṣyamēva sammārgasyēti ।
tanna; atidēśaprāptērnirantaramaupadēśikabādhadarśanāt । yāvadupadēśō
yōgyānupalambhō na bhavati, tāvatsandigdhatvāttasyāñcāvasthāyāṁ
balavadasandigdhapramāṇēna bādha ēvēti nāstibarhirmudrānirastaraṇam ।
kiñca yathāṅgapradhānasādhāraṇānuvādēnāpi vidhīyamānasya prakr̥tilabdha-
sādhananirākaṁkṣē'ṅgē pradēśō na bhavati, tāvatsāndigdhatvāttasyāṁ cāva-
vasthāyāṁ balavadasandigdhapramāṇēna bādhāt “yē yajamānāsta r̥tvi-
jō yō hōtā sō'dhvaryuḥ” ityatrāṅgakāryēṣu prākr̥tar̥tvigadhvaryunirā-
kāṁkṣēṣu yajamānē hōtr̥sambandhō na syāt । tathāca sati varaṇamā-
namanārthatvātsaiva na syāt, ‘vipratiṣēdhē karaṇaṁ samavāyaviśēṣādita-
ramanyastēṣāṁ yatō viśēṣaḥ syāt’ ( jai. sū., 3. 8. 21. ) iti
nyāyavirōdhaḥ syāt । atō yatkiñcidētaditi । ataēvā-
tidēśikabādhabhayēnāpi nōpadēśasaṅkōcaḥ, tatrāpyaṅgasambandhinyr̥tvi-
gadhvaryukāryē bādhabhayēnaiva yajamānahōtr̥nivr̥ttiprasaṅgāt । saumi-
<pb n="267"/>
kamahāvēdividhistu dīkṣaṇīyātithyādērnēṣyata ēva । “cikīrṣayā ca
saṁyōgāt” (jai. sū., 3. 7. 7.) ityatra mahāvēdiḥ sarvāṅgāpyētajjyō-
tiṣṭōmārthatvasyaiva vārtikakārapādairuktatvāt । vēdērapi prasaṅganyā-
yastu bhāṣyakārōktaprayōjanadūṣaṇāya bhāṣyakāramatēnaivōktaḥ । na ca
tanmatē'pyatidēśabādhabhiyā mahāvēdividhērdīkṣaṇīyādi parityāgaḥ,
kintu kvacidbādhakatvaṁ kvacidbādhānapēkṣatvaṁ kvacita/?/ptakāryāśrayatvami-
tyādividhivairūpyabhayēnaiva । ēvaṁ “ṣaḍibhirdīkṣayati” ityatrāpi
nātidēśabādhabhayēnōpadēśasaṅkōcaḥ । kintu prākr̥taṣaṇmantrakāryāsu
dīkṣādiṣu vaikr̥taṣaṇmantrasambandhē “dvādaśa juhōti” iti vaikr̥tā-
bhyastāḥ ṣaḍjuhōtayaḥ śrūyantē । tatra kiṁ vaikr̥tairēva mantrairabhyāsaḥ
kriyatāṁ ? prākr̥tairvēti sandēhē upadēśābhāvēna kalpanīyō'yamabhyāsa-
sambandhaḥ. atidēśānugrahārthaṁ prakr̥tātidiṣṭamantraṣaṭkasyaiva
kalpyatē । iha tūpadēśata ēva sruṅmātrasambandhō nātidēśabādhabhiyā
saṅkōcamarhatīti vaiṣamyam ।</p>
<p>yattu kaiścit “yasyōbhayaṁ havirārtimārcchēt, aindraṁ pañcaśarāvamō-
danaṁ nirvapēt” ityatra vikr̥tāvatidēśaprāptasya caturmuṣṭinirvāpasyānyata-
rabādhēnōpapattau nōbhayabādha iti muṣṭimātrabādhanamatra dr̥ṣṭāntatvēna
darśitam, tadayuktam; na hi tatraupadēśikō bādhaḥ, kiṁ tarhyubhayābādhē
caturmuṣṭivrīhīṇāṁ pañcaśarāvaudanāniṣpattērarthāsambhavēnāvaśyakē'nyatara-
<pb n="268"/>
bādhē prāthamyātsaṁkhyānugrahēṇa muṣṭimātrabādhō yukta ēva । atra
tvaupadēśikatvādbādhasyātulyatvamiti na kiñcidanupapannamiti । athā-
ṅgānāmēvātidēśikī prāptiḥ, anaṅgānāṁ tu sammārgasrucāṁ vikr̥tāvapyau-
padēśikī, itarathā pavamānēṣṭērapyatidēśaprasaṅgaḥ । tēnōpadēśayōstulya-
balatvāddarbalātidēśōpanītapradhānasrucāmēva bādha iti । maivam;
kimatidiṣṭāṅgākṣēpalabhyatvādaṅgānāmaupadēśikatvam ? atha sammā-
rgōddēśēna vihitānāṁ srucāṁ prakr̥tivikr̥tisādhāraṇa ēvōpadēśa ? iti ।
na tāvadādyaḥ kalpaḥ—atidēśākṣēpalabhyasyātidēśatō'pi jaghanya-
tvēna sutarāṁ bādhyatvāt । nāpi dvitīyaḥ; tathāca sati vikr̥tiśrutō'pi
prayājōddēśēna kr̥ṣṇalahōmaḥ prakr̥tāvaprakr̥tāvapi prasajyēta । na ca
pavamānēṣṭyatidēśaprasaṅgaḥ, prakr̥tāvēva “yadāhavanīyē juhōti” iti
bahirniṣpannasyāhavanīyasyāṅgatvavidhānādvikr̥tāvapi tathābhūtasyaiva
tathā prāptatvāt ।</p>
<p>athōcyēta—ātidēśikatvē'pyasti prāptikālavaiṣamyam, yataḥ
karaṇōpakārasyāṅgajanyatvēna prathamaṁ sambandhaḥ, paścādaṅgābhisambandhaḥ ।
tatra prathamaprāptahōmaḥ sruṅnirākāṁkṣō'yaṁ śamīmayīvidhirna caramabhāvi-
sammārga srukprāptikālamapēkṣata iti, tadayuktam; tathā sati barhi-
rvidhirapi grāhakaprakaraṇābhyāṁ prathamaṁ prādhānīyahavirāsādanasyaiva
prāptatvādupakāratāmātrēṇa caramabhāvinīmaṅgahavirāsādanaprāptimatila-
<pb n="269"/>
ṅghyāt । bahiṣāṁ pradhānamātrasambandhaḥ syāt । yathāca tatra tathā-
trāpīti prāptikālavaiṣamyē'pi ca barhirmudrārthaḥ । viśēṣataścātra prāpti-
kālavaiṣamyamapi na sambhavati । yatō yēnōpakārapr̥ṣṭhabhāvēna hyaṅgasamba-
ndhō bhavan yathābhūtānāmēvōpakārajananasāmarthyaṁ prakr̥tāvavagataṁ, tathā-
bhūtānāmēvātidēśikassambandhō vaktavyaḥ । svāṅgasahitasyaiva prakr̥tā-
vupakārajanakatvāvagamātsahaiva prāptērētadapi yatkiñciditi । ētacca
sarvaṁ sammārgasrucāṁ dīkṣaṇīyāvāṅniyamavatsammārgāpūrvagr̥hītatvamabhyu-
pētyōktam ।</p>
<p>paramārthatastu—naitatsambhavati, yatō'dhikāravidhisannidhiśru-
tānāmaṅgānāṁ prathamamanabhivyaktasvāpūrvāṇāmēvādhikāravidhigr̥hīta-
tvātsammārgasrucāmapyadhikārāpūrvīyatvamēva । kiñcaikavākyōpāttā-
nāṁ sarvatraikakāryaparatvavyutpattērēkasminnēva “snucaḥ sammāṣṭi” iti
vākyē saṁmārgasya pradhānāpūrvaparatvaṁ srucāṁ sammārgāpūrvaparatvamiti
vyutpattyanurōdhādapyayuktam । tēna sarvēṣāṁ pradhānāpūrvaparatvamēvēti ।</p>
<p>yattu svavākyasthā hi kāryāvagatirbalīyasītyuktam । tadēka-
vākyagatasarvapadārthānāṁ śrutyanusārēṇaikakāryaparatvāvirōdhē satīti
draṣṭavyam । dīkṣaṇīyāyāntu “āgnāvaiṣṇavamēkādaśakapālaṁ nirvapati
dīkṣiṣyamāṇaḥ” iti vākyēna dravyadēvatāviśiṣṭasyaiva dīkṣaṇīyāyā
adhikārāpūrvānvayōttarakālaṁ sambhūyōpakārajananārthamapūrvāntarābhi-
<pb n="270"/>
vyaktau jñātāyāṁ “yāvatyā vācā kāmayatē tāvatyā dīkṣaṇīyā-
yāmanubrūyāt” ityanēna vākyēnāntaraṅgalakṣaṇayā apūrvānvayamātra-
parēṇa yuktaṁ vāṅiyamasya tanmātrapratiṣṭhitatvam, na cēha
tathēti vaiṣamyam । ēvañca sati sammārgasrucāmapi pradhānā-
pūrvīyatvāddhōmasrucāmapyaviśēṣācchamīmayītvamēvēti । yadapi prasa-
ṅganyāyanirākaraṇārthaṁ srucāṁ prayōgādbahirupādānaṁ saumikavēdi-
vaidharmyamuktam, tadayuktamuktam; vikalpāsahatvāt । tathāhi—
yadētatprayōgānupāttānāmapi nānāvr̥kṣīyasrucāṁ yajñadēśānayanam,
tatkiṁ sammārgārthēna prayōgavidhyuktam ? sampātāyātā vā ? pūrvasmin
kalpē varuṇapraghāsārthānītānāṁ śamīmayīnāṁ tatrāpi prasaṅgō durvāraḥ
ēvamēvāgnihōtrōpāttānāṁ yajamānagr̥havartinīnāmapi nānāvr̥kṣīyasrucāṁ
varuṇapraghāsadēśasammārgānayanaṁ sampātāyātatvaṁ ca nirākaraṇīyamitya-
lamativistarēṇēti । tasmādyathāvārtikamēva srugudāharaṇaprayōjana-
mabhidhīyatē ।</p>
<p>tathāhi—sruksammārgasya prakr̥tau kapiñjalanyāyēna tisr̥bhiḥ
srugbhiḥ sādhitatvātpātravivr̥ddhāvapi prakr̥tau paśucāturmāsyēṣu tisra ēva
sammārṣṭavyāḥ pūrvapakṣē । siddhāntē tu prayōjanavatvēna sarvā ēva srucaḥ
sammārṣṭavyāḥ saṁskārasya pratipradhānāvr̥ttitvāt । udāharaṇāntara-
prayōjanāni tu vārtika ēva sugamānīti ।</p>
<pb n="271"/>
<p>sūtrantu—avahantyādivaddvitīyāśrutēstulyatvāditarairavahantyā-
dibhiḥ sammārgādisamānadharma syādguṇakarmētyarthaḥ ।।</p>
<trailer>iti pañcamaṁ sammārgādhikaraṇam ।। 5 ।।</trailer>
<head>atha ṣaṣṭhaṁ stutaśastrādhikaraṇam</head>
<sutra>stutaśastrayōstu saṁskārō yājyāvaddēvatābhidhānatvāt ।।
2.1.13।।</sutra>
<head>viṣayasaṁśayasaṅgatayaḥ</head>
<p>“praugaṁ śaṁsati” “niṣkēvalyaṁ śaṁsati” “ājyaiḥ stuvatē”
“pr̥ṣṭhaiḥ stuvatē” iti । guṇavacanaṁ stavanaṁ śaṁsanañca । yathā “indrasya nu
vīryāṇa़i pravōcam” iti । yadētadguṇavacanaṁ kriyatē, kimētadguṇabhūtaṁ
dēvatāṁ prati ? uta pradhānabhūtamiti । “tāni dvaidham” ityabhidhāya sūtra-
dvayēna pradhānakarmalakṣaṇaṁ guṇakarmalakṣaṇañcōktam । tatra pūrvādhikaraṇēna
pradhānakarmalakṣaṇamapōdya samprati guṇakarmalakṣaṇāpavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—‘yaistu dravyaṁ cikīrṣyatē guṇa-
statra pratīyēta tatra dravyapradhānatvāt’ iti guṇakarmalakṣaṇam । tañcātra
stōtraśastrayōrapyaviśiṣṭam । tathāhi—pragītamantrasādhyā stutiḥ stō-
<pb n="272"/>
tram । saivāpragītamantrasādhyā śastraṁ cēti । stutiśca guṇaguṇisaṅkī-
rtanam, tadguṇasya prakr̥takarmānaṅgatvādēkāntēna bhavatu stutyarthatvam ।
guṇinastu prakr̥takarmōpayōgitvādguṇasambandhitayā tatkīrtanaṁ prakr̥ta-
karmōpayuktadēvatāsmārakatayā tadarthamēva yuktam । taduktam—</p>
<lg>
<l>dr̥ṣṭēna kratusiddhyarthāṁ sādhayanti yataḥ smr̥tim ।</l>
<l>stōtraśastrāṇi tēna syuḥ saṁskārā dēvatāḥ prati ।। iti ।</l>
</lg>
<p>(taṁ. vā., pr̥. 416)</p>
<p>nanu stutērdēvatāsaṁskāratvē jyōtiṣṭōmaprakaraṇē māhēndragrahayaji-
sannidhiśrutasyaindrapragāthasya prakāśyabhūtēndrānurōdhēna yatrēndrastatrōtkarṣaḥ
prasajyēta । na cēndrasyaiva mahatvaguṇayuktasya mahēndratvādarthābhēdādanu-
tkarṣa iti vācyam । yatō ‘vidhiśabdasya mantratvē bhāvaḥ syāt’
(jai. sū. 10.4.23.) ityanēna nyāyēna yēnaiva śabdēna dēvatā vihitā-
stēnaiva śabdēna paraṁ mantrasya dēvatāprakāśakatvam, na tu śabdāntarēṇā ।
na caindrapragāthē mahēndraśabdaḥ samasti । taduktam—</p>
<lg>
<l>śrutyā hi dēvatā yāgē sabhavaiti na rūpataḥ ।</l>
<l>tasmānmahēndraśabdōktyā mahēndrō dēvatēṣyatē ।। iti ।</l>
</lg>
<p>(taṁ. vā., pr̥. 1. 422)</p>
<pb n="273"/>
<p>kiñca viśēṣatō'trārthabhēdō'pyasti । nirguṇādindrātsaguṇa-
syārthāntaratvāt । taduktam—</p>
<lg>
<l>arthō'pi yādr̥śō yatra dēvatātvēna cōditaḥ ।</l>
<l>manāgapi tatō'nyatvē dēvatēti na gamyatē ।। iti ।</l>
</lg>
<p>(taṁ. vā., pr̥.422)</p>
<p>ucyatē—siddhē hi vidhyapēkṣitastutisādhanamantraliṅgabalēna
yāgīyadēvatāsmārakatvē pramāṇabalādutkarṣō bhavanna dōṣamāvahati ।
tathā ca darśapūrṇamāsaprakaraṇagatānāṁ pūṣādyanumantraṇamantrāṇāṁ pūṣādi-
daivatyē karmaṇyutkarṣaḥ । tēnaindrapragāthō yatrēndrō dēvatā tatraivōtkr̥ṣya
prayōktavyaḥ । maṇḍūkasūktasyāgnau prayōgaḥ । tatra “maṇḍūkēnāgniṁ
vikarṣāta” iti śrutēḥ । akṣasūktasya ca rājasūyē, tatraiva “akṣairdī-
vyati” iti vidhānāt । ēvamanyadapyūhanīyam । yēṣāntu kusumbha sū-
ktādīnāṁ kvacidapi samavētō'rthō nōpalabhyatē, tēṣāṁ vācastōmē “sarvā
r̥caḥ sarvāṇi sāmāni sarvāṇi yajūṁṣi vācastōmē pāriplavaṁ śaṁsanti”
iti vacanabalēna dr̥ṣṭārthatā bhaviṣyatīti । tathā āśvinagrahasambandhi
śastrarūpāyāṁ stutau kriyamāṇāyāṁ “yadi sūryō nōdiyāt api sarvā
dāśatayīranubrūyāt” iti stutēstatrādr̥ṣṭārthatayārthavattā bhaviṣyatīti ।
athavā vacanabalādēva vācastōbhē āśvinagrahastutērvr̥tyantarēṇaiva
caindrīnyāyēna samavētadēvatāprakāśanaṁ bhaviṣyatīti nānupapannam ।
<pb n="274"/>
yattu manōtāmantrasthāgniśabdēna yathā agnīṣōmaprakāśanam, tathēndraśabdā-
dīnāmapi mahēndraprakāśanamanutkarṣakāraṇamuktam, tadapi prauḍhavādamātram ।
yatō “yadyapyanyadēvatyaḥ paśustathāpyāgnēyyēva manōtā kāryā” iti
ētadvacanabalāttatra tathā kr̥tam । na cēha tathābhūtaṁ vacanamastītyutkarṣa
ēvēti । tēna sarvatraiva stōtraśastrayōrguṇakarmatvānmantrāṇāṁ samavētā-
rthānāṁ prakaraṇa ēva dēvatāprakāśanam, asamavētārthānāṁ tūtkarṣa ēvēti
yāgīyadēvatāsmārakatvādyājyānuvacanavaddr̥ṣṭārthatvēna saṁskārakarmatva-
mēvētyēvaṁ prāptē abhidhīyatē—</p>
<sutra>apivā śrutisaṁyōgātprakaraṇē stautiśaṁsatī kriyō-
tpattiṁ vidadhyātām ।। 2. 1. 24. ।।</sutra>
<head>siddhāntaḥ</head>
<p>bhavēdēvaṁ yadi stutērmantradvārēṇa yāgīyadēvatāprakāśanārthatvē sanni-
dhiklr̥ptaśrutibādhō na bhavēt । tathāhi—māhēndragrahayāgasannidhau
“pr̥ṣṭhaiḥ stuvata” iti pr̥ṣṭhanāmadhēyā stutirvidhīyamānā prakaraṇēna
māhēndragrahayāgasādhanam, tathā “rathantaraṁ bhavati” iti śrutērdēvatāprakā-
śanārthatvēna guṇakarmatvam, tadā stutisahitasyaiva māhēndrayāgādapa-
karṣē sannidhiklr̥ptā śrutirbādhyēta । yadā tu dēvatāyāḥ stutyarthatvēna
<pb n="275"/>
stutērēva pradhānakarmatvam, tadā prakaraṇāt stutērgrahayāgāṅgatvaṁ, kramācca
mantrasya stutyaṅgatvamiti śrutērabādha iti ।</p>
<p>na ca vācyam—pūṣādyanumantraṇamantravatsannidhibādhēna liṅgābā-
dhādutkarṣō bhaviṣyatīti । yataḥ sāmarthyarūpaṁ hi liṅgam । tacca sati
sāmānyasambandhē kimanēna kartavyamiti viśēṣākāṁkṣāyāṁ yaccha-
knōti kartuṁ tatkuryādityēvaṁ viniyuṅktē । na cātra sāmānyasambandhā-
pādakaṁ kiñcitpramāṇamasti । pūṣādyanumantraṇamantrāṇāntu samākhyayā
sāmānyēna labdhayāgasambandhānāṁ tadviśēṣāpēkṣāyāṁ liṅgēna pūṣadēvatyē
yāgē viniyōgō yukta ēvēti vaiṣamyam । taduktam—</p>
<lg>
<l>prakr̥tastōtraśēṣāṁtvaṁ śrutyā sannidhiklr̥ptayā ।</l>
<l>vinā sāmānyasambandhālliṅgaṁ cāviniyōjakam ।। iti ।</l>
</lg>
<p>(taṁ. vā., pr̥. 427)</p>
<p>tēna yadyapi mantrasya samavētārthatvaṁ sambhavati, tathāpi “pr̥ṣṭhaiḥ
stuvatē” “ājyaiḥ stuvatē” ityēkavākyavihitānāṁ pr̥ṣṭhājyastōtrāṇāṁ
kvacidguṇakarmatvaṁ kvacitpradhānakarmatvamiti vairūpyāsambhavātsarvatra stutēḥ
pradhānakarmatvamēvēti । ēvañca sati “kavatīṣu stuvatē” “indrasya
nu vīryāṇi pravōcaṁ” “praugaṁ śaṁsati” iti saptamīṣaṣṭhīdvitīyāśrutayaḥ,
stautiśaṁsatiśrutī ca svārthavr̥ttā bhaviṣyanti । stutēśca guṇakarmatvē
asvārthavr̥ttaya iti ।
<pb n="276"/>
prayōjanam—stutaśastrayōrguṇakarmatvātpragāthayōrutkarṣēṇānuṣṭhā-
nam । pradhānakarmatvē tvanutkarṣēṇēti ।</p>
<p>sūtrantu—sannidhiklaptaśrutisaṁyōgātsaptamyādiśrutisaṁyōgājjyō-
tiṣṭōmaprakaraṇa ēva stautiśaṁsatī dvē ākhyātē pradhānabhūtastutibhāva-
nārūpakarmōtpattividhānam kuruta ityarthaḥ ।।</p>
<trailer>iti ṣaṣṭhaṁ stutaśastrādhikaraṇam ।। 6 ।।</trailer>
<head>athaṁ saptamaṁ vidhimantrādhikaraṇam</head>
<sutra>vidhimantrayōraikārthyamaikaśabdyāt ।। 2. 1.30. ।।</sutra>
<head>viṣayasaṁśayau</head>
<p>idamāmnāyatē—“na tā naśanti na dabhāti taskaraḥ nainā amitrō
vyathirādadharṣati । dēvāṁśca yābhiryajatē dadāti ca jyōgittābhiḥ sacatē
gōpatiḥ saha” (tai. brā., 2. 4. 6.) iti । yajatē dadāti juhōtītyu-
dāharaṇam । kiṁ yadvahrahmaṇaśabdō vidhāyakastadvanmantrō'pi, uta
mantrō'bhidhāyaka iti ।</p>
<p>atra bhāṣyakārēṇa mantragatānēva bhāvaśabdānudāhr̥tya vicāri-
tam । tadayuktam; yatō na hi mantrē sarvē bhāvaśabdā abhidhāyakāḥ ।
“vasantāya kapiñjalānālabhata” (mai. sa., 3. 14. 1.) ityatra vidhāya-
kasyāpi darśanāt । nāpi brāhmaṇē bhāva śabdā sarvē vidhāyakāḥ ।
“yasyōbhayaṁ havirārtimārcchēt” (tai. brā., 3. 7. 1.) “ya ēvaṁ vidvā-
<pb n="277"/>
paurṇamāsīṁ yajata” ityādiṣvabhidhānamātradarśanāt । tasmādaviśēṣēṇa
yathāvārtikamēvādhikaraṇaṁ varṇanīyam ।</p>
<head>saṅgatiḥ</head>
<p>adhyāyārthabhūtasya karmabhēdasyōpōdghātabhūtaṁ bhāvārthavicāraṁ
sāpavādaṁ parisamāpyēdānīṁ mantrabrāhmaṇagatākhyātaśabdānāmukta-
guṇapradhānarūpadvaividhyaprasaṅgēnēdaṁ vicāryatē—kiṁ sarvākhyātaśabdānāṁ
guṇapradhānakarmavidhāyakatvamēva param, asti vā tr̥tīyō'pi prakāraḥ
karmābhidhāyakatvamātramēvēti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—ta ēva vidhipratyayavantō
bhāvaśabdāḥ kvacidvidhāyakāḥ kvaciccābhidhānakarmamātraparyavasāyina
ityayuktam । ēkarūpatvēna śabdaśaktyaviśēṣāt । na ca yacchabdasanni-
ddhyu paghātakarmatvēna vidhipratyayayōgē'pyavidhāyakatvādabhidhānamātraparya-
vasāyitvamēvēti vācyam । “yadāgnēyō'ṣṭākapālō bhavati” ityādiṣu
yacchabdayuktasyāpi vidhāyakatvāt । ataḥ sarvatra vidhyuddēśē mantrē ca
bhāvaśabdānāmēkarūpatvādēkārthavidhyarthatvam, vidhānasya dvaividhyaguṇa-
karmapradhānakarmavidhāyakatvamēva param, na tu karmābhidhāyakatvamātra-
mapi tr̥tīyaprakārō'stītyēvaṁ prāptē abhidhīyatē—</p>
<pb n="278"/>
<sutra>apivā prayōgasāmarthyānmantrō'bhidhānavācī syāt ।।
।। 2. 1. 31. ।।</sutra>
<head>siddhāntaḥ</head>
<p>ayamabhiprāyaḥ—bhavēdētadēvaṁ yadi yacchabdādiprayōgāt kēṣu-
cidvidhiśaktyupaghātō na bhavēt । tathāhi—sarvatra khalu yacchabdādi-
yōgādanuvādatā parisphurati । tadyatra kriyāyōgāt yacchabdastatra
yacchabdēna yathāvagatāṁ kriyāmanūdyaṁ tadgatāyāṁ puruṣapravr̥ttau vidhīya-
mānāyāṁ na vidhiśaktistirōdhīyatē । vidhēyabhūtāyāḥ puruṣapravr̥ttē-
rananuvādātkartr̥yōgini yacchabdē yaḥ karōtīti pravr̥ttērēvānūditatvā-
dbhavati vidhiśaktyuvaghāta iti । tēna bhavatu “yasyōbhayaṁ havirārti-
mārcchēt” “ya ēvaṁ vidvān paurṇamāsīṁ yajatē” ityādikartr̥yōgitvā-
dyacchabdasya vidhiśaktyupaghātaḥ । “yadāgnēyō'ṣṭākapāla” ityādiṣu
kriyāyōgitvādyacchabdasya vidhiśaktiravyāhataivēti । taduktaṁ
paurṇamāsyadhikaraṇē—</p>
<lg>
<l>kriyāpadaikayōgitvē yacchabdō na rujēdvidhim ।</l>
<l>kartr̥yuktaḥ sa ēvānyaprāpitārthānuvādakr̥t ।। iti ।</l>
</lg>
<p>(taṁ. vā., pr̥. 488)</p>
<p>sa ca kartr̥yuktayacchabdādyupabandhō mantrē brāhmaṇē vā aviśiṣṭa
<pb n="279"/>
ēvēti tadvaśēna vidhiśaktyupaghātē sati karmābhidhāyakatvamātrabhubhayatrā-
pīti । taduktam—</p>
<lg>
<l>yēṣāmākhyātaśabdānāṁ yacchabdādyupabandha/?/nāt ।</l>
<l>vidhiśaktiḥ praṇśyēttu tē sarvatrābhidhāyakāḥ ।। iti ।</l>
</lg>
<p>(taṁ. vā., pr̥. 433)</p>
<p>atō'sti tr̥tīyō'pi prakāra iti ।</p>
<p>idantviha vaktavyam—atra yacchabdādyupabandhēna mantrabrāhmaṇa-
vākyagatākhyātaśabdasyābhidhāyakatvamabhimataṁ padārthē ? vākyārthē vā ? ।
na tāvatpadārthē; abhidhāyakavākyagatasyākhyātaśabdasya padārthābhi-
dhāyakatvāviśēṣāt । nāpi vākyārthē; sarvatraiva vākyārthasya
gamyamānatvēnānabhidhēyatvāt । athaitadēva vākyārthābhidhānaṁ yat
sthalaviśēṣē viśēṣaṇānvayayōgyapradhānībhūtapadārthābhidhānam, tadā
brāhmaṇē yacchabdādyupabandhasya.... ....viśēṣaṇībhūtārthapratipādakatvēna
tathābhūtārthānabhidhānēnābhidhāyakatvamiti । satyaṁ tē sarvatrābhidhāyakā
ityanēna sarvatrābhidhāyakatvamabhimatam, kintu abhidhāyakatvēna viśē-
ṣārthapratipādakatvamātram । tacca brāhmaṇē mantrē ca samānamēva । tatra
“na tā naśanti” ityatra yacchabdaḥ, “ahē vudhnya mantraṁ mē gōpāya”
ityāmantraṇavibhaktiḥ, “dāmi, gr̥hṇāmi” ityuttamapuruṣaḥ, “yadi sōma-
<pb n="280"/>
mapaharēyuḥ” ityatra yadiśabdaḥ, yadityēvamādayaḥ । prāyēṇa mantrēṣviti
sūtrē mantrōpanyāsaḥ ।</p>
<p>kintvētāvānatra viśēṣaḥ—brāhmaṇagatānāṁ svarūpamēvōpalabhya
vidhitvanivr̥ttau sattyāṁ svarūpādēva karmasu prayōgānarhatvāt nimi-
ttādiṣvakhyāpanārthataiva । mantragatānāṁ tu dāmi gr̥hṇāmi nirva-
patītyēvamādīnāṁ svarūpamēvōpalabhya śakyamēbhiḥ karma kartumiti
viniyōgabuddhirbhavati । taduktam—</p>
<lg>
<l>anuṣṭhānē padārthānāmavaśyaṁbhāvinī smr̥tiḥ ।</l>
<l>ananyasādhanānanyakāryairmantrairniyamyatē” ।। iti ।</l>
</lg>
<p>(taṁ. vā., pr̥. 433)</p>
<p>tēna saṁśayō'tra kiṁ pradhānarūpakarmavidhāyakatvamēva paraṁ sarvatra ?
atha vidhāyakatvamapi ? karmaṇi pratipādakatvamapi tr̥tīyaḥ prakārō
'stīti mantavyam ।</p>
<p>prayōjanaṁ pūrvapakṣē—vidhāyakatvē sarvatrākhyātānāmabhyāsā-
tkarmabhēdē'nuṣṭhānabhēdaḥ । siddhāntē tu naivam ।</p>
<p>sūtrantu—yacchabdādyupabandhaḥ syāt । mantragrahaṇamupalakṣaṇārtham,
tēnāyamarthaḥ—yacchabdādyupabandhasahitamākhyātamabhidhānavācakaṁ vidhi-
śūnyapratyāyanamātrahētubhūtaṁ prayōgasāmarthyāditi ।।</p>
<trailer>iti saptamaṁ vidhimantrādhiraṇam ।।7।।</trailer>
<pb n="281"/>
<head>athāṣṭamaṁ mantralakṣaṇādhikaraṇam</head>
<sutra>taccōdakēṣu mantrākhyā ।। 2. 1. 32 ।।</sutra>
<head>viṣayasaṁśayasaṅgatayaḥ</head>
<p>mantragatō bhāvaśabdō vidhāyakō nēti parīkṣituṁ kō'yaṁ mantrō
nāmēti vēdavākyagatabhāvaśabdānāṁ guṇakarmapradhānadvaividhyē'dhāritē
tatprasaṅgēna karmapratipādakatvarūpaṁ tr̥tīyaṁ prakāraṁ pratipādyēdānīṁ prasa-
ṅgēnaiva vēdavākyagatamantrapadasyārthō nirūpyatē-kō'yaṁ mantrō nāmēti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvanmantrasaṁhitāyāṁ pāṭhō
mantralakṣaṇam, brāhmaṇamadhyē'pi mantrapāṭhadarśanāt । nāpi brāhmaṇa-
viniyōjyatvalakṣaṇam, liṅgaprakaraṇaviniyōjyānāmapi mantratvāt ।
nāpyasyantādirūpatā mantralakṣaṇam, brāhmaṇē'pi tasya bhāvāt,
mantrēṣu ca kēṣucidabhābāt । tēna sarvēṣāmēva tadvyabhicārādanēkārtha-
tvamēva mantraśabdasyētyēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra vr̥ddhōpadēśō na syāt । tathāhi—
yēṣu vākyēṣu vr̥ddhāḥ prayuñjatē—‘mantrānadhīmahē’ ‘mantrānadhyāpayāmaḥ’
<pb n="282"/>
‘mantrā vartantē’ iti । abhiyuktamūlañca śabdārthāvadhāraṇam । tēna
mantrasaṁhitāpāṭhādīnāṁ vyabhicārē'pyadhyāpakavr̥ddhā yatra mantraśabdaṁ
prayuñjatē, tē mantrā iti bhavati vyavasthā । taduktam—</p>
<lg>
<l>svādhyāyē paṭhyamānēṣu yēṣu mantrapadaṁ sthitam ।</l>
<l>tē mantrā nābhidhānaṁ hi mantrāṇāṁ lakṣaṇaṁ sthitam ।। iti ।</l>
</lg>
<p>(taṁ. vā., pr̥. 437)</p>
<p>prayōjanañcātra lakṣaṇapratipattilāghavātiriktamanyannāsti ।
taduktaṁ bhāṣyē—</p>
<lg>
<l>ākṣēpē cāpavādē ca prāptyāṁ lakṣaṇakarmaṇi ।</l>
<l>prayōjanaṁ na vaktavyaṁ yacca kr̥tvā pravarttatē ।। iti ।</l>
</lg>
<p>(śā. bhā., pr̥. 435 pū. saṁ.)</p>
<p>sūtrantu—tadanuṣṭhīyamānakarmābhidhānaṁ prayōjanaṁ yēṣāṁ vākyā-
nāṁ tāni tathōktāni । tēṣu mantrākhyā mantraśabdaprayōga ityarthaḥ ।
ētadapi prāyikatvātsvādhyāyakālādhyāpakatvayōgalakṣaṇamēvēti ।।</p>
<trailer>ityaṣṭamaṁ mantralakṣaṇādhikaraṇam ।। 8 ।।</trailer>
<pb n="283"/>
<head>atha navamaṁ brāhmaṇalakṣaṇādhikaraṇam</head>
<sutra>śēṣē brāhmaṇaśabdaḥ ।। 2. 1. 33. ।।</sutra>
<head>viṣayasaṁśayasaṅgatayaḥ</head>
<p>atha kiṁlakṣaṇam brāhmaṇam । mantrāśca brāhmaṇam । mantrāśca
brāhmaṇañca vēdaḥ । tatra mantralakṣaṇa uktē pariśēṣasiddhatvād
brāhmalakṣaṇamavacanīyam, tallakṣaṇēnaiva siddhatvāt । yasyaitallakṣaṇaṁ
nāsti tadbrāhmaṇamiti pariśiṣṭaṁ brāhmaṇamiti । vēdavākyagatamantra-
padasyārthaṁ prasaṅgēna nirūpya tatprasaṅgēnaiva vēdavākyagatasya brāhmaṇa-
padasyārthō nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“ahē budhniya mantraṁ mē gōpāya”
(tai. brā., 1.2.1.) iti vēdē śrūyatē । tathā “ētadbrāhmaṇakānyētāni
yadbrāhmaṇakānītarāṇi” iti vēdavākyē brāhmaṇapadamapi śrūyatē । na
cētikaraṇabahulatvamākhyāyikāsvarūpatvaṁ vā brāhmaṇalakṣaṇaṁ bhavi-
tumarhati, mantrēṣvapi gatatvāt । na ca mantravyāvr̥ttamanyalakṣaṇā-
ntaramasti । atō'nēkārthatvamēva brāhmaṇaśabdasyētyēvaṁ prāptē—</p>
<pb n="284"/>
<head>siddhāntaḥ</head>
<p>abhidhīyatē—mantrabrāhmaṇātmakō hi vēdaḥ, tēna mantralakṣaṇa
uktē'rthātpariśiṣṭō vēdō brāhmaṇapadasyārtha ityavadhāraṇāt
pariśēṣasiddhaṁ brāhmaṇalakṣaṇamavacanīyam । na caitāvatā sūtrapraṇayanaṁ
vyarthamiti vācyam, yō hi mantrabrahmaṇātmakō vēda iti na jānāti
tasya tr̥tīyarāśiśaṅkānirāsārthatvēna sūtrapraṇanayasyārthavatvāditi ।</p>
<p>prayōjanam—pūrvādhikaraṇavadēva pratipattilāghavam । sūtrantu
subōdhamēvēti ।।</p>
<trailer>iti navamaṁ brāhmaṇalakṣaṇādhikaraṇam ।। 9 ।।</trailer>
<head>atha daśamamūhādyamantratādhikaraṇam</head>
<sutra>anāmnātēṣvamantratvamāmnātēṣu hi vibhāgasyāt ।।
2. 1. 34. ।।</sutra>
<head>viṣayasaṁśayau</head>
<p>ūhapravaranāmadhēyēṣu saṁśayaḥ । mantrabrāhmaṇātmakē vēdē nirūpitē
ūhapravaranāmadhēyānyapi mantrāntargatatvāt prasaṅgēna mantrā nēti
vicāryatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—vikr̥tāvatidiṣṭē tu prakr̥ti-
samavētārthābhidhāyipadōddhārēṇa vikr̥tau samavētārthābhidhāyi padamūhyatē ।
<pb n="285"/>
ēvaṁ ‘pravarayajamānādīn kīrtayēt’ iti vacanēna yajamānasya pravara-
kīrtanaṁ nāmadhēyakīrtanañca mantravihitamasti । tatrōhitapadasya
pravarapadasya nāmadhēyapadasya ca mantramadhyapatanāttatsahitasyaiva ca
mantrasya vihitārthasmārakatvāttēṣāmapi mantratvamēvētyēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi mantramadhyapātō vihitārthasmārakatvaṁ
vā mantralakṣaṇaṁ brūmaḥ, kintvadhyayanakālē'bhiyuktamantrapadaviṣayatvam ।
na cōhapravaranāmadhēyēṣu mantrapadaprayōgaviṣayatvamasti । taduktam—
‘svādhyāyē paṭhyamānēṣu yēṣu’ iti ।</p>
<p>idānīṁ bhāṣyakārānabhihitamapi prakr̥tōpayōgitayā vicārā-
ntaramārabhyatē । kimūhapravaranāmadhēyānāṁ nikṣēpē sarvasyaivāmantratvam,
uta nikṣiptasyaivēti ।</p>
<head>pūrvapakṣaḥ</head>
<p>atrāyaṁ pr̥rvapakṣiṇō'bhisandhiḥ—yathā adhītasvaravarṇakramapratya-
bhijñānē mantratvapratyabhijñānaṁ bhavati । tadanyatvē tu mantratvapratyabhijñānā-
bhāvādamantratvamēvēti । taduktam—</p>
<lg>
<l>svaravarṇānupūrvyādiviśiṣṭē hi prayujyatē ।</l>
<l>mantraśabdastatō'nyatvē na tasyārthaḥ pratīyatē ।। iti ।</l>
</lg>
<p>(taṁ. vā., pr̥. 437)</p>
<pb n="286"/>
<p>tasmādēkavarṇāpayē'pyamantratvamēvētyēvaṁprāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyavayavinaḥ samūhasya vā ēkadēśāpā-
yē'pi pratyabhijñāyamānaṁ tādrūpyaṁ vihanyēta । na hi gōrgaḍuni jātē
viṣāṇē vā bhagnē gōtvapratyabhijñāsiddhiḥ । vanē vā katipayavr̥kṣōpaca-
yāpacayābhyāṁ pratyabhijñāsiddhēḥ samūhē pratyayō bhavati । tadvadihāpyē-
kāvayavābhāvē'pi padāntaraprakṣēpē'pi pratyakṣēṇa cādhyayanakālāvagata-
mantrarūpapratyabhijñānāt prakṣiptapadamātrasyaivāmantratvam, na tu sarvasyaivēti ।
taduktam—</p>
<lg>
<l>ākr̥tīnāmabhivyaktiryā kathaṁcinnirūpitā ।</l>
<l>nāsāvavayavādhikyavināśēṣu vinaśyati ।। iti ।</l>
</lg>
<p>( taṁ. vā., pr̥. 438 )</p>
<p>atra ca padatvavākyatvayōraniṣṭatvādākr̥tigrahaṇaṁ gōtvadr̥ṣṭāntārtha-
miti । na ca “na girā girēti brūyādairaṁ kr̥tvōdgēyam” ityatrāpi
girāpadōddhārēṇa irāpadasyāmantratvaprasaṅga iti vācyam ।
adhyayanakāla ēvālōcyēdamavagatam—yat prakr̥tau girāpadavānayaṁ
mantraḥ, vikr̥tāvirāpadavāniti । tēna vēdapratipāditērāpadasya
<pb n="287"/>
bhavatu mantratvam । sūryādipadānāntu nyāyagamyatvāditi
vaiṣamyam । taduktam—</p>
<lg>
<l>yatra vaidikamanyatvaṁ tatra mantratvamiṣyatē ।</l>
<l>nyāyēna kalpyamānē tu na śakyaṁ tannirūpaṇam ।। iti ।</l>
</lg>
<p>( taṁ. vā., pr̥.438 )</p>
<p>nanu sarvaśabdāvagamyā cōdanā iti nyāyādūhādikamapi
nyāyagamyaśrutārthāpattikalpitavēdagamyatvādirāpada tulyamēvēti । maivam;
niyatasvarakramōccāritamēva hi vākyaṁ vēdaḥ । taccādhīyamānamēva
paraṁ tathā bhavati । tēna yatkiñcicchutārthāpattyā vēdē
kalpyatē tatsarvaṁ vēdānumatatvādvēda ityucyatē । tēnōhādīnāṁ
vēdāpratipāditvānnaivērāpadatulyatvam । nanvēvamapi “pravaranāmadhēyāni
kīrtayēt” iti pratyakṣavēdōpadēśātpravaranāmadhēyayōrmantratvaprasaṅgaḥ, na
caitat; irāpadasyēva vēdē pravaranāmadhēyayōrmantratvaprayōjya-
viśēṣarūpēṇāmnānābhāvāt । atra hi pravaraśabdēnāsitadēvala-
śāṇḍilyādipravarābhidhāyipadakīrttanam, nāmadhēyaśabdēna ca yajamā-
nābhidhāyiviṣṇuśarmādināmakīrtanamabhimatam । tēṣāṁ ca vēdē'nāmnā-
tatvānna mantratvamiti । ēvaṁ tarhi yatra mantrē “asāvēṣa tē piṇḍaḥ,
yē cātra tvāmanu yāśca tvāmanu tasmai tē svadhā” iti paṭhyatē, tatrāpi
sarvanāmasthānē piturnāma nikṣipyatē, tasya svarūpāmnānābhāvāda-
<pb n="288"/>
mantratvaprasaṅgaḥ । naitat; āmnānasamarpitasya hi mantratvam,
tadyadi sarvanāmnāṁ tatsthānaśabdāntarasamarpakatvaṁ tadā tēṣāṁ mantratvam ।
athāmnātasya sarvanāmnastēṣāṁ prayōgē'prāmāṇyam, tatō na mantratvam ।
tatra tāvat sarvanāmapadaṁ ‘pravaranāmadhēyāni kīrttayēt’ itivatpramāṇam ।
kintu pitrādiviśēṣanāmnāmānantyādāmnātumaśakyatvāt pitrādi-
viśēṣārthapratipādanārtham, na cāsya svatastatpratipādanasāmarthyamastīti
svayaṁ prayōgānarhaṁ sadviśēṣaśabdānēva prayōgārhānupalakṣayati ।
ataḥ sarvanāmāmnānamavivakṣitarūpaṁ pitrādyarthaviśēṣaviṣayān
pravaraśabdān mantravākyanivēśinō darśayatviti tadarthamēva sarva-
nāmapadamadhyayanavidhinādhyāpitamiti niścīyatē । tasmāt
pitrādināmnāmapyāmnānaprāyatvāt mantratvamēvēti ।</p>
<p>prayōjanam—amantratvē mantrabhraṁśaprāyaścittābhāvaḥ, ‘/?/hr̥grahōrbha-
śchandasi’ ityādicchāndasavikārābhāvaśca । mantratvē dvayōrapi bhāva
iti ।</p>
<p>sūtrantu—anāmnātēṣu ūhapravaranāmadhēyēṣvamantratvam । amnātēṣu
‘mantrō'yamidaṁ brāhmaṇam’ ityēṣa vibhāga iti ।।</p>
<trailer>iti daśamamūhapravaranāmadhēyādhikaraṇam ।। 10 ।।</trailer>
<pb n="289"/>
<head>athaikādaśamr̥glakṣaṇādhikaraṇam</head>
<sutra>tēṣāmr̥gyatrārthavaśēna pādavyavasthā ।। 2. 1. 35. ।।</sutra>
<head>viṣayasaṁśayasaṅgatayaḥ</head>
<p>r̥ca ityasti vēdē “ahē budhniya mantraṁ mē gōpāya yamr̥ṣayastraividā
viduḥ r̥caḥ sāmāni yajūṁṣi” ( tai. brā., 1.2.1. ) iti । kathaṁla-
kṣaṇikā r̥ca iti prāsaṅgikamantravicāraṁ parisamāpyēdānīṁ
mantraviśēṣaśrutar̥gyajuḥsāmapadārthanirūpaṇamanuprasaṅgēna kriyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yatrārthēna pādavyavasthā
sā r̥giti r̥glakṣaṇamuktam, na caitatsambhavati । “agniḥ
pūrvēbhiḥ” ityatra kriyāpadābhāvēnārthāvacchēdanibandhanapādavyavasthā-
vyatirēkēṇāpi r̥gdarśanāt । atō'nirūpaṇamēva r̥kpadārthasyētyē-
vaṁprāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi pādabaddhō mantraḥ r̥ktvaṁ
vyabhicarati । tathā hi pādabaddhē mantrē abhiyuktā r̥kchabdaṁ
prayuñjatē । na laukikapadabandhamātrē । atra pādabaddhatvaṁ mantrō-
<pb n="290"/>
palakṣaṇārthamēva । tēna “agniḥ pūrvēbhirr̥ṣibhiḥ” ityatra kriyā-
padānupādānādarthavaśēna pādavyavasthāyā abhāvē'pi gāyatryā-
dicchandōvaśēna pādavyavasthāyāmaviruddhamr̥ktvamiti ।</p>
<p>prayōjanam—pūrvavadēva pratipattilāghavamiti ।</p>
<p>sūtrantvarthavaśēnētyupalakṣaṇam । vr̥ttavaśēnāpi yatra gāyatryādi-
pādavyavasthā sā r̥giti ।।</p>
<trailer>ityēkādaśamr̥glakṣaṇādhikaraṇam ।। 11 ।।</trailer>
<head>atha dvādaśaṁ sāmalakṣaṇādhikaraṇam</head>
<sutra>gītiṣu sāmākhyā ।। 2. 1. 36 ।।</sutra>
<head>viṣayasaṁśayau</head>
<p>atha sāma kiṁlakṣaṇam । idānīmanupraṅgēnaiva sāmaśabdārthō
nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“ahē budhniya mantraṁ mē
gōpāya yamūṣayastraividā viduḥ r̥caḥ sāmāni yajūṁṣi” iti mantra-
<pb n="291"/>
sāmānādhikaraṇyaṁ sāmaśabdasya śrūyatē । mantraśca varṇātmakō na tu
gānamātram । kiṁca “sāmnā stuvīta” iti śrūyatē । stutiśca guṇagu-
ṇisambandhakīrtanam । na ca gānamātrēṇa tatsambhavati । tathā ‘sāmā-
nyadhyāpayāmaḥ sāmānyadhīmaha’ iti gīyamāna ēva mantrē'bhiyuktō-
padēśādgīyamāna ēva mantraḥ sāmaśabdābhidhēyaḥ, na tu gītimātra-
miti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyubhayībhidhānaśaktigauravaṁ na syāt ।
tathāhi—gītiviśiṣṭamantrābhidhānē viśēṣaṇabhūtā gītistāvadava-
śyamagratō'bhidhātavyā । tathāhi “r̥cyadhyūḍhaṁ sāma gāyati” ityr̥ga-
kṣaraniyatavartitvādgānaviśēṣasya tadabhidhānādēva mantrapratītisiddhērā-
kr̥tyadhikaraṇanyāyēna gītivacanatvamēva sāmaśabdasya । taduktam—</p>
<lg>
<l>ēkakhaṇḍēna śabdēna viśiṣṭō yatra labhyatē ।</l>
<l>viśēṣaṇasya vācyatvaṁ tatra sarvatra jāyatē ।। iti ।</l>
</lg>
<p>(taṁ. vā., pr̥. 441)</p>
<p>tatra yadyapi samāśabdādgītiviśiṣṭō mantra ēva pratīyatē,
tathāpi vācakaśaktiḥ sāmaśabdasya gōśabdasyēva viśēṣaṇamātra-
viṣayā । viśēṣyabhūtamantrapratītistu vyaktivadēva । atō “ga/?/
yajēta” itivat “sāmnā stuvīta” iti svāśrayabhūtargdvārēṇō/?/-
<pb n="292"/>
mēva stutisādhanatvaṁ gānasya । mantraśabdasāmānādhikaraṇyañca
sāmaśabdasya ।</p>
<p>prayōjanam—pūrvatpratipattilāghavam ।</p>
<p>sūtrantu—sāmaśabdasya gānē vācakaśaktinirūpaṇa paraṁ subō-
dhamēvēti ।।</p>
<trailer>iti dvadaśaṁ sāmalakṣaṇādhikaraṇam ।। 12 ।।</trailer>
<head>atha trayōdaśaṁ yajurlakṣaṇādhikaraṇam</head>
<sutra>śēṣē yajuḥ śabdaḥ ।। 2. 1. 37. ।।</sutra>
<head>viṣayasaṁśayau</head>
<p>atha yajuṣāṁ kiṁ lakṣaṇamitīdānīmanuprasaṅagēna yajuḥśabdārthō
nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvat pādasambaddhō
mantrō yajuśśabdārthaḥ, tasyarkcchabdārthatvāt । nāpi gīyamānaṁ,
tasya sāmaśabdārthatvāt । ētadvyatiriktasya ca lakṣaṇasya
sakalayajuśśabdārthavyāpakasyāpratītēranēkārthatvamēva yajuḥśabdasyēti ।
ēvaṁ prāptē—</p>
<pb n="293"/>
<head>siddhāntaḥ</head>
<p>abhidhīyatē—bhavēdēvaṁ yadyuktarksāmavyatiriktatvamēva yajurla-
kṣaṇaṁ na bhavēt tēnaitadēva yajurlakṣaṇam—yanna pādabaddhaṁ na ca
gīyamānaṁ tat praśliṣṭapaṭhitaṁ yajuriti ।</p>
<lg>
<l>prayōjanaṁ pūrvavat । sūtraṁ subōdhārthamiti ।।</l>
<l>iti trayōdaśaṁ yajurlakṣaṇādhikaraṇam ।। 13 ।।</l>
</lg>
<head>atha caturdaśaṁ nigadādhikaraṇam</head>
<sutra>nigadō vā caturthaṁ syāddharmaviśēṣāt ।। 2. 1. 38. ।।</sutra>
<head>viṣayasaṁśayau</head>
<p>atha nigadā nāma kiṁ yajūṁṣi ? uta yajurbhyō'nyē ? ityr̥-
ksāmayajuḥśabdapadārthēṣu nirūpitēṣu nigadānāmanuprasaṅgēnaiva “uccairni-
gadēna” ityēvamādivēdavākyagatanigadapadārthō nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“upāṁśu yajuṣā” iti
yajuṣāmupāṁśudharmaśālitvaṁ pratīyatē । asya ca “uccairnigadēna”
iti viśēṣaḥ śrūyatē । sa cāsya yajuṣṭvē nōpapadyatē, vidhyanuvādayōrasa-
<pb n="294"/>
mbhavāt । vidhitvē sati “upāṁśu yajuṣā” iti sāmānyaśāstraprāpta-
mupāṁśutvam “uccairnigadēna” iti viśēṣaśāstrēṇa bādhanīyam ।
bādhaśca gatyantarāsambhavē bhavēt । tēna ‘brāhmaṇēbhyō dadhi dīyatāṁ
takraṁ kauṇḍiḍanyāya’ ityatra kauṇḍiḍanyagatabrāhyaṇatvasya pramāṇāntarasi-
ddhatvādbhavatu gatyantarāsambhavēna bādhaḥ, yajuṣṭvasya pramāṇāntarasiddha-
tvāt ‘śēṣē yajuśśabdaḥ’ iti lakṣaṇasyarksāmanigadaśēṣaparatvēnāpi
sambhavāttribhyō'nyatvēnaivōpapattērna bādhasambhavaḥ । na ca yajuṣṭvē'pi
parasambōdharūpatvēna nigadānāmarthaprāptamucaiṣṭvam “uccairnigadēna” ityanū-
dyatē । yajuṣṭvē sati vācanikēnōpāṁśutvēnārthaprāptasyōccaiṣṭvasya bādhitatvā-
danuvādāsambhavāt । kiñca vyapadēśabhēdaścāpyabhiyuktānāṁ dr̥śyatē—
‘nigadā vartantē na yajūṁṣi, atha yajūṁṣi na nigadā’ iti । atō na
yajūṁṣi nigadāḥ, kintu caturthamēva nigadā iti mantrajātamiti । ēvaṁ
prāptē abhidhīyatē—</p>
<sutra>yajūṁṣi vā tadrūpatvāt ।। 2. 1. 40. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi “uccairnigadēna” ityatrānu-
vādō na sambhavēt । na ca yajuṣṭvē satyarthaprāptamuccaiṣṭvamupāṁśutva-
vidhinā bādhitatvānnānūdyata iti vācyam, upāṁśutvavidhē-
<pb n="295"/>
rnigadēṣu pravr̥ttyasambhavāt । tathāhi—“agnīdagnīn vihara bardda-
str̥ṇāhi” ityēvaṁrūpā hi nigadāḥ । tē ca parasambōdhanārthatvēna prayō-
gēṣūccāryamāṇēṣu svakāryakṣamā bhavanti । avayavavyutpattēśca nitarāṁ
gadyata iti nigadāḥ । na cōpāṁśutvēnīccāryamāṇāstathā bhavanti ।
na cōpāṁśuvidhērapyananyagatiḥ, tadvyatiriktayajurviṣayatvēnaiva caritārtha-
tvāt । atō'yamupāṁśuvidhirnigadētarayajurviṣaya ēvēti na tēna bādhi-
tatvāduccaistvasya sambhavaḥ । “ahē budhniya mantraṁ mē gōpāya, yamr̥ṣayastrai-
vidā viduḥ r̥caḥ sāmāni yajūṁṣi” ityr̥cō yajūṁṣi sāmānītyēva-
mātmakē vēdē triṣvēvargyajussāmasu mantratvamupapannaṁ bhavati । nigadā
api mantrā ēva । atō 'pādabaddhatvādagītitvācca pariśēṣasiddhaya-
jurlakṣaṇayōgādyajūṁṣyēva nigadāḥ । uccaiṣṭvadharmabhēdaścāsya parasambōdhana-
kāryasāmarthyaprāpta ēva stutyarthamanūdyamānō'nanyatvamāpādayati ।
upadēśabhēdaśca brāhmaṇaparivrājakanyāyēna dharmabhēdanibandhana ēva ।
atō yajūṁṣyēva nigadā iti । atra yadyapi “vēdō vā prāya-
darśanāt” (jai. sū., 3. 3. 2.) ityatrōpāṁśutvādīnāṁ vēdadharmatvamā-
cakṣatē na jātadharmatvaṁ, tathāpi tadīyapūrvapakṣanyāyēna jātadha-
rmatvamabhyupagamya sāmānyaśāstramayōgyaṁ viśēṣaviṣayē na pravartata ēvēti
tatpratipadanārthō'yaṁ vicāraḥ । tēnāyamēva sāmānyaviśēṣanyā-
yādasya bhēdō yatsāmānyaśāstraṁ pravr̥ttiyōgyamapi viśēṣaśāstradarśa-
<pb n="296"/>
nānna pravartatē । atra tu sāmānyaśāstraṁ viśēṣapravr̥tyayōgyatvādēva na
pravartata iti ।</p>
<p>prayōjanam—yajuṣṭvē sati yajurbhraṁśanimittaṁ “bhuvaḥ svāhā”
iti prāyaścittam, ayajuṣṭvē nēti ।</p>
<p>sūtrantu yajūṁṣyēva nigadāḥ । tadrūpatvāt praśliṣṭapaṭhitatvēna
yajūrūpatvādityarthaḥ ।।</p>
<trailer>iti caturdaśaṁ nigadādhikaraṇam ।। 14 ।।</trailer>
<head>atha pañcadaśamēkavākyalakṣaṇādhikaraṇam</head>
<sutra>arthaikatvādēkaṁ vākyaṁ sākākṣaṁ cēdvibhāgē syāt ।।
।। 2. 1. 46. ।।</sutra>
<head>viṣayasaṁśayau</head>
<p>atha praśliṣṭapaṭhitēṣu yajuḥṣu kathamavagamyatē iyadēkaṁ yajuriti ।
mantratraividhyē nirūpitē kiyānēkō mantra ityākāṁkṣāyāṁ r̥ksāmayōḥ
parimāṇasyādhyētr̥paramparāsiddhatvātprāśliṣṭapaṭhitēṣu yajuḥṣu kiyadēkaṁ
yajurityākāṁkṣāyāṁ tatparimāṇalakṣaṇaṁ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvadarthaikatvādēkaṁ
<pb n="297"/>
vākyam, tathā sati pratipadamarthabhēdēna vākyabhēdaprasaṅgāt । nāpi
vibhajyamānasākāṁkṣatvam, ēvañca sati “syōnaṁ tē sadanaṁ kr̥ṇōmi
ghr̥tasya dhārayā suśēvaṁ kalpayāmi” (tai. brā., 3. 7. 5.) ityasya
“tasminsīda” ityanēna sahaikavākyatvaprasaṅgāt । nāpi militamēka-
vākyatvalakṣaṇam, ēkaṁ hi padamēkārthaṁ na tadvibhajyamānasākāṁkṣam ।
taccānēkārthaṁ pratipadamarthabhēdēnaikārthyābhāvāt । taduktam—</p>
<lg>
<l>ēkārthatvaṁ padasya syātsākāṁkṣāvayavaṁ na tat ।</l>
<l>sākāṁkṣāvayavaḥ saṅghastasyaikō'rthō na vidyatē ।। iti ।</l>
</lg>
<p>( taṁ. vā., pr̥. 446)</p>
<p>atā “dēvasya tvā savituḥ prasavē'śvinōrbāhubhyāṁ pūṣṇō hastā-
bhāmagnayē juṣṭaṁ nirvapāmi” ityēvamādiyajuṣāmapi niyatōpāyādhīna-
mēva parimāṇaparijñānamiti । ēvaṁ prāptē—</p>
<head>siddhāntaḥ</head>
<p>abhidhīyatē-bhavēdēvaṁ yadyabhidhēyavacanō'yamarthaśabdō bhavēt । prayō-
janavacanastvayam । tēna yāvanti padānyēkaprayōjanāni vibhāgē ca sākāṁ-
kṣāṇi tāvantyēkaṁ vākyam । tēnārthaikatvaṁ vibhajyamānasākāṁkṣatvañca
militamēvēdamēkavākyatvalakṣaṇam । atō na pratipadamēkaṁ vākyam ।
pratipadamabhidhēyabhūtārthanānātvē'pi “dēvasya tvā” ityēvamādiṣu prayōja-
bhūtasyārthasyaikatvādēkayajuṣṭvamēva । “syōnaṁ tē sadanaṁ kr̥ṇōmi” itya-
<pb n="298"/>
sya “tasminsīda” ityanēna sahaikavākyatvaṁ vibhajyamānasākāṁkṣatvē'pi
sadanakaraṇapurōḍāśapratiṣṭhāpanarūpaprayōjanabhēdāt । tathā “bhagō vāṁ
vibhajatu, aryamā vāṁ vibhajatu” ityēvamādiṣu purōḍāśavibhāgarūpaika-
kāryatvē'pi vibhajyamānasākāṁkṣatvābhāvānnaikavākyatvam । ētacca na
kēvalaṁ yajurmantramātraviṣayaṁ lakṣaṇam, kintu brāhmaṇavākyalaukika-
vākyayōrapīti । taduktam—</p>
<lg>
<l>tasmātpadēṣu yāvatsu śrūyamāṇēṣu dr̥śyatē ।</l>
<l>vispaṣṭamaikyamarthasya tāvatāmēkavākyatā ।। iti ।</l>
</lg>
<p>(taṁ. vā., pr̥. 445)</p>
<p>prayōjanam—pūrvavatpratipattilāghavamēva । sūtrantu subōdhamēvēti ।।</p>
<trailer>iti pañcadaśamēkavākyalakṣaṇādhikaraṇam ।। 15 ।।</trailer>
<head>atha ṣōḍaśaṁ vākyabhēdādhikaraṇam</head>
<sutra>samēṣu vākyabhēdaḥ syāt ।। 2. 1. 47. ।।</sutra>
<head>viṣayasaṁśayasaṅgatayaḥ</head>
<p>“iṣē tvōjēṁ tvā” (tai. saṁ., 1.1.1) iti, “āyuryajñēna kalpatāṁ
prāṇō yajñēnakalpatām” (tai. saṁ., 1.7.9.) ityādi । tatra saṁśayaḥ—
kimēvamādiṣu bhinnaṁ vākyam ? utaikam ? iti । pūrvaṁ yajuṣāmēvaika-
vākyatvē pratipāditē satīdānīṁ kvacidviṣayaviśēṣē'pavādaḥ kriyatē ।</p>
<pb n="299"/>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvat “iṣē tvōjēṁ tvā
vāyavastha” ityādiṣu pratyēkaṁ samavētakriyābhidhāyakamatra padaṁ śrūyatē ।
nāpi kalpayitumapi śakyatē, vinigamanāprāmāṇābhāvāt । tēnātra
samavētārthābhidhānābhāvēnāvivakṣitārthatayā uccāraṇamātraikādr̥ṣṭāprayōja-
natayā ēkavākyatvaṁ vaktavyam, na tu saṁhatyaikārthābhidhāyakatvēna,
avivakṣitārthēṣu tallakṣaṇāsambhavāt। kalpyamānañcādr̥ṣṭaṁ lāghavādēkamēva
kalpayitumucitam । tathā ca satyēkādr̥ṣṭaprayōjanatvēna vibhajyamāna-
sākāṁkṣatvamapyastīti militānāmēvaikavākyatvam । nanu “iṣē tvēti
chinatti ūrjē tvēti anumārṣṭi” ityādiviniyōgabhēdāddr̥ṣṭarūpaprayō-
janabhēdēna vākyabhēda ēva pratīyatē । maivam; mantrasya hyēkavākyatva-
mālōcyatē । na ca mantrē chēdanānumārjanābhidhāyakaṁ padaṁ śrūyatē ।
tēnādr̥ṣṭārthatvē sati kr̥tsnasyaiva mantrasyādimadhyāntapratīkadvārēṇa
punaḥ punarviniyōgabhēdō nānupapannaḥ । na caivaṁ satyēkavākyatvē chēda-
nānumārjanādirūpaviṣayabhēdādadr̥ṣṭabhēda ēvēti vaktavyam । ēkasyai-
vādr̥ṣṭasya chēdanānumārjanādiviṣayānukūlajñāpanārthatvēnaiva viniyōga-
bhēdōpapattēḥ । klr̥ptyudāharaṇē'pi yadyapi kalpatāṁ kalpatāmityākhyāta-
padamasti, tathāpi tadarthasya karmāsamavētatvēnādr̥ṣṭārthatvamēva vaktavyam ।
tathā sati lāghavāt pūrvavadēvādr̥ṣṭāprayōjanatvēna vibhajyamānasākāṁkṣa-
<pb n="300"/>
tvēna caikavākyatvamēva । na ca “klr̥ptīryajamānaṁ vācayati” iti
bahuvacanānupapattiḥ । mantraikatvē'pi kalpatāmiti punaḥ punaruccarita-
klr̥ptiśabdavatvēnaivōpapattēḥ । taduktam—</p>
<lg>
<l>ēkō'pi bahubhirmantraḥ pratīkairviniyujyatē ।</l>
<l>punaḥpuḥ prayōgācca klaptīrityabhidhīyatē ।। iti ।</l>
</lg>
<p>(taṁ. vā., pr̥. 449)</p>
<p>ataḥ pratīyamānakarmasamavētārthānāṁ yajuṣāṁ dr̥ṣṭārthamantrāvadhitaḥ
prānēkamantratvamēvēti । ēvaṁprāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi mantrarūpāvadhāraṇāt prāgēvādr̥ṣṭarūpa-
prayōjanakalpanaṁ bhavēt । na caitadasti; ajñātasvarūpasya viniyōgābhā-
vāt । aviniyuktasya ca prayōjanakalpanānupapattēḥ । tēna viniyōga-
prayōjanakalpanātaḥ prāgēva mantrasya svarūpaṁ nirūpaṇīyam । tacca
bhinnamēva pratīyatē । tathāhi—“iṣē tvā” iti karmābhidhāyidvitīyā-
ntaśabdaprayōgāt karmaṇaśca kriyāsambandhāvyabhicārāt liṅgā-
dēvaitadavagamyatē—iṣē īpsitāya tvāṁ kiñcitkarōti, ēvamūrjē
vakhāya tvāṁ kiñcit karōtītyētāvataiva bhēdabuddhau jātāyāṁ bhēdanaiva
prayōjanaviśēṣākāṁkṣāyāṁ viniyōgagavēṣaṇē bhēdēnaiva “iṣē tvēti śākhāṁ
chinatti, ūrjē tvēti anumārṣṭi” iti viniyōgadarśanāt । prayō-
<pb n="301"/>
janakalpanamapi bhēdēnaiva । adr̥ṣṭārthatvē'pyadr̥ṣṭaprayōjanabhēdāt vibhajya-
mānasākāṁkṣatvābhāvācca naikavākyatvam, kintu vākyabhēda ēvēti ।
taduktam—</p>
<lg>
<l>rūpāduttarakālaṁ hi viniyōgaprayōjanē ।</l>
<l>tasmātprāgēva tatklr̥ptērbhēdābhēdaparīkṣaṇam ।। iti ।</l>
</lg>
<p>(taṁ. vā., pr̥. 450)</p>
<p>tēnādr̥ṣṭārthatvē'pi tāvannaikavākyatvam । vastutastu naiṣāmadr̥ṣṭā-
rthatvam, kintu brāhmaṇavākyabōdhitadr̥ṣṭaprayōjanatvamēva । yattu
brāhmaṇabōdhitachēdanādyabhidhāyipadābhāvānna mantrasya tatra sāmarthya-
mastītyuktam । tadayuktam; viniyōgabalēnaiva tadvācakapadādhyā-
hārēṇa chēdanādiprakāśarūpadr̥ṣṭakāryōpapattērityēvaṁ klr̥ptyudāharaṇē
yadyapyarthaikatvaṁ tathāpi vibhajyamānasākāṁkṣatvābhāvānnaikavākyatvaṁ,
nāpyēkārthatvam, “klaptīryajamānaṁ vācayati” iti śabdasya punaḥ
punaruccāryamāṇatvāt । klr̥̄ptiśabdabahutvābhiprāyañca bahuvacanam,
śabdānāmarthatantratvasya svabhāvasiddhatvāt । atō'rthabhēdādapi
bhinnavākyatvamēvēti । atra yadyapyāyurāśāsanarūpāṇāṁ klr̥ptīnāma-
dr̥ṣṭārthatvam, tathāpi mantrāṇāṁ tatprakāśanē dr̥ṣṭārthatvamēvēti ।</p>
<p>prayōjanam—pūrvapakṣē “iṣē tvōrjē tvā” ityādiṣu chēdanē
mārjanē ca kr̥tsnamantraprayōgaḥ । siddhāntē tu bhēdēnaiva । klr̥ptimantrē
<pb n="302"/>
ca pūrvapakṣē mantrasyaiva vākyatvānmantradōṣē kr̥tsnamantrāvr̥ttiḥ ।
siddhāntē tu mantrabhēdē ya ēva duṣṭaḥ sa ēvāvartayitavyō nānya iti ।।</p>
<trailer>iti ṣōḍaśaṁ vākyabhēdādhikaraṇam ।। 16 ।।</trailer>
<head>atha saptadaśamanuṣaṅgādhikaraṇam</head>
<sutra>anuṣaṅgō vākyasamāptissarvēṣu tulyagōgitvāt ।।2.1.48</sutra>
<head>viṣayasaṁśayau</head>
<p>“yā tē agnē'yāśayā tanūrvarṣiṣṭhā gaharēṣṭhōgraṁ vacō apāvadhī-
ttvēṣaṁ vacō apavādhītsvāhā । yā tē agnē rajāśayā, yā tē
agnē harāśayā” ( vā. saṁ., 5. 8. 8 ) iti । tatra sandēhaḥ—
kiṁ “tanūrvarṣiṣṭhā” iti sarvatrānuṣaktavyaḥ āhōsvillaukikō
vākyaśēṣaḥ kartavya iti । atraiṣā viṣayaśuddhiḥ—jyōtiṣṭōmē
“tisna ēva sāhnasyōpasadaḥ kāryā” ityupasannāmāni trīṇi karmāṇi
śrūyantē । tēṣāṁ cāṅgabhūtāstisra iṣṭayō'gnidaivatyā “agnimanīkam”
ityēvamādivākyavihitāḥ santi । āsāñca kramē trayō mantrāḥ
samāmnātāḥ । tatra prathamāyā iṣṭēḥ “yā tē agnē'yāśayā” ityayaṁ mantra-
ssampūrṇatvānnirākāṁkṣaḥ । dvitīyāyāstr̥tīyāyāścēṣṭēḥ “yā tē agnē
rajāśayā yā tē agnē harāśayā” ityētāvadasampūrṇatvātsākāṁkṣau ।
<pb n="303"/>
tatrāyaṁ sandēhaḥ—kiṁ prathamamantrasamāmnātasya “tanūrvarṣiṣṭhā” ityādi-
vākyaśēṣasya dvitīyatr̥tīyamantrayōranuṣaṅgaḥ, athavā laukikasyā-
dhyāhāra iti । pūrvamanupraṅgēna yajuḥparimāṇē nirūpitē satīdānī-
manuprasaṅgēnaivāsampūrṇasya yajuṣaḥ kimadhyāhārēṇa pūraṇam ?
utānuṅgēṇēti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvat “yā tē agnē'yāśayā”
ityētacchēṣabhūtasya “tanūrvarṣiṣṭhā” ityādēḥ “yā tē agnē'yāśayā yā tē
agnē harāśayā” ityētacchēṣabhāvassambhavati, pūrvavākyaśēṣatvēnaivādhyaya-
navidhinādhyāpitatvāt । yathā āhavanīyasya hōmaśēṣatvāt vēdāvaga-
tasya“agnimupanidhāya stuvīta” ityatra na stōtraśēṣatvēnōpanidhānam
kintarhi. ? laukikasyaivāgnēḥ sarvārthasya, tathā laukikasyaiva vākya-
śēṣasyōttaramantrayōradhyāhāra iti । taduktam—</p>
<lg>
<l>nānyatrōtsahatē gantuṁ vaidikaṁ sannibandhanam ।</l>
<l>yathēṣṭaviniyōgantu sarvārthaṁ vastu laukikam ।। iti ।</l>
</lg>
<p>(taṁ. vā., pr̥. 453)</p>
<p>tasmānna vaidikaḥ śēṣaḥ, kintu laukika ēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi vākyagatākāṁkṣā sati sambhavē
<pb n="304"/>
avaidikēnāpi pūryēta । tathāhi—vaidikasya vākyasya vaidika ēva
śēṣaḥ pūraṇakṣamaḥ । tatra vēdagataivānvēṣaṇōcitā । taduktam—</p>
<lg>
<l>adr̥ṣṭaḥ prakr̥tāvarthaḥ pratyayē'nviṣyatē punaḥ ।</l>
<l>padē svasminna labdhaścētprārthanīyaḥ padāntarē ।।</l>
</lg>
<lg>
<l>svasmin vākyē'pi na syāccēnmr̥gyaḥ prakaraṇē tataḥ ।</l>
<l>yadi prakaraṇē na syānmr̥gyaḥ prakaraṇāntarē ।। iti ।</l>
</lg>
<p>(taṁ. vā., pr̥. 453)</p>
<p>cōdanālakṣaṇadharmaniyamādiha tu vaidikasyaiva tanūvarṣiṣṭhētyādēḥ
sarvārthatvasambhavānna laukikāvasaraḥ sthitaḥ । taduktam—</p>
<lg>
<l>vimuktavyāpr̥tau vēdē laukikāvasarasthitiḥ ।</l>
<l>tadvyāpāravimōkaśca sakalānvēṣaṇakṣayē ।। iti ।</l>
</lg>
<p>(taṁ. vā., pr̥. 453)</p>
<p>yattu vākyāntaraśēṣatvēnādhyayanavidhinādhyāpitasya na vākyā-
ntaraśēṣatvaṁ sambhavatītyuktam, tadayuktam; sarvaśēṣatvēnaikasyaiva
vākyaśēṣasyādhyayanavidhinādhyāpitatvāt । na cānantaryaviśēṣā-
dhyayanavaśēnāpi pūrvavākyaśēṣatvamēvāsyōnnētumucitam, na tu sarvaśēṣa-
tvamiti vācyam । yata ākāṅkṣāyōgyatāsannidhayō hi sambandhādi-
kāraṇam । sannidhiśca buddhiviparivr̥ttirnārthāntaram । tē cākāṅkṣā-
dayakhniṣvēva mantrēṣvaviśiṣṭā iti sarvārthatvamēvāmnānasya । sarvathā-
<pb n="305"/>
mnānasyāvaśyakēnāpyānantaryēṇa bhavitavyamiti nāntarīyakamā-
nantaryaviśēṣōpādānam । taduktam—</p>
<lg>
<l>ākāṁkṣā sannidhānaṁ ca yōgyatā cēti tattrayam ।</l>
<l>sambandhakāraṇatvēna klr̥̄ptaṁ nānantaraśrutiḥ ।। iti ।</l>
</lg>
<p>(taṁ. vā., pr̥. 455)</p>
<p>na ca rajāśayētyanēna vyavadhānāddharāśayētyanēna saha na
sambandhaḥ । sambandhipadavyavahitasyāpyanantaritatvādēva ।</p>
<lg>
<l>anantarēṇa sambandhaḥ syātparasyāpyanantaraḥ ।</l>
<l>tataḥ punastadārūḍhaḥ parānantaryamaśnutē ।। iti ।</l>
</lg>
<p>(taṁ. vā., pr̥. 455)</p>
<p>prayōjanam—pūrvapakṣē laukikādhyāhr̥tapadasyāmantratvānna mantra-
nāśanimittaṁ prāyaścittam । siddhāntē tvanuṣaktapadānāṁ mantratvānma-
ntranāśanimittaṁ prāyaścittamiti ।</p>
<p>sūtrantu—anuṣajyata ityanuṣaṅgō vākyaśēṣaḥ vākyaparisamāpti-
ranēnēti saiva vākyaparisamāptiḥ । sarvēṣu tulyayōgitvāttulyasa-
mbandhādityarthaḥ ।</p>
<p>athēha kathaṁ bhavitavyam ? yatra nirākāṁkṣāṇāṁ sannidhau pari-
pūrṇasambandhaḥ śrūyatē । yathā “citpatistvā punātu vākpatistvā
punātu dēvastvā savitā punātvacchidrēṇa pavitrēṇa vasōḥ sūryasya
<pb n="306"/>
raśmibhiḥ” iti । pūrvaṁ sākāṁkṣēṣu śēṣiṣu pratīyamānākāṁkṣasya śēṣa-
syānuṣaṅgaṁ pratipādya, idānīmapratīyamānākāṁkṣēṣu śēṣiṣu sākāṁkṣasya
śēṣasyānēnaiva sūtrēṇānuṣaṅgaḥ pratipādyatē ।</p>
<p>atrāyaṁ pūrvapakṣiṇō'bhisandhiḥ—śēṣiṇastāvannirākāṁkṣā-
nantaraśēṣisambandhēnaiva pūritāḥ । atō nātrānuṣaṅgakāraṇamasti ।
taduktam—</p>
<lg>
<l>anantarēṇa sambadhya śēṣasya ca kr̥tārthatā ।</l>
<l>śēṣiṇaśca nirākāṁkṣāḥ kiṁ nimittānuṣaṅgadhīḥ ।। iti ।</l>
</lg>
<p>(taṁ. vā., pr̥. 457)</p>
<p>tēna “dēvastvā savitā punātu” ityanēnaivānantaritēna sahācchi-
drēṇa pavitrēṇētyasya vākyaśēṣasya sambandhaḥ, na tu “citpatistvā
punātu” ityētābhyāmapīti । ēvaṁ prāptē—</p>
<head>siddhāntaḥ</head>
<p>abhidhīyatē-bhavēdēvaṁ yadi “dēvastvā savitā punātu” ityētasyaiva
vākyasyācchidrēṇētyayaṁ śēṣō bhavēt । kintu karaṇatvēna kriyāsā-
kāṁkṣamanantarapaṭhitayā punātikriyayā sambadhyatē । sā ca triṣvapi
vākyēṣu ēkaivēti yugapadēvāsya mantratrayaśēṣatvam । na caikatvē'pi
kriyāyāḥ kartr̥bhēdēna bhinnatvādanantaritasavitr̥kartr̥kapunātikriyā-
sambandha ēvāsyōcita iti । syādēvaṁ yadi savitrādikartr̥bhēdō'sya
<pb n="307"/>
vāstavō bhavēt । kintu darbhayugalēna pūrvāgratayā ājyōtpavanē ēkēnā-
dhvaryuṇā kriyamāṇē mantrō'yaṁ paṭhyatē । tatra caika ēvādhvaryuḥ paramārthataḥ
kartā, citpatyādyupanyāsaḥ stutyartha ēvēti na kartr̥bhēdāt punātvartha-
bhēdaḥ । taduktam—</p>
<lg>
<l>anantarasya vākyasya yadi śēṣō bhavēdayam ।</l>
<l>tata ēvaṁ bhavēdēṣa tvākhyātārthēna sarvabhāk ।। iti ।</l>
</lg>
<p>(taṁ. vā., pr̥. 457)</p>
<p>na caivaṁ sati prakaraṇāntarīyapunātvarthēnāsya sambandhaḥ śaṅkanīyaḥ,
prakr̥tāpūrvagr̥hītatvēnāsya darśapūrṇamāsabarhirdharmavadanyasambandhāsambha-
vāt । na cābhēdē'pi jyōtiṣṭōmasya yathā “maitrāvaruṇaṁ śrīṇāti”
ityabhyāsāpūrvabhēdādēva śrayaṇavyavasthā, tathātrāpi punātvarthasyaika-
tvē'pi bhinnāpūrvābhyāsavaśēnaiva vyavasthēti vācyam । tatra bhinnā-
bhyāsāpūrvaprayuktatvēna dharmavyavasthōpapattēḥ । na cātra tathēti vaiṣamyam ।
nāpyēkakriyānvayitvēna citpatyādikartr̥̄ṇāmapi sarvaśēṣatvam, kartranta-
rāvaruddhatvēna kartrantarapravēśāsambhavāt । taduktam—</p>
<lg>
<l>karaṇānāṁ vyavasthā hi bhinnāpūrvāprayuktitaḥ ।</l>
<l>kartrantarāvarōdhācca citpatyādērasaṅkarāḥ ।। iti ।</l>
</lg>
<p>(taṁ. vā., pr̥. 458)</p>
<pb n="308"/>
<lg>
<l>ataḥ sarvaśēṣatvamēva vākyasyēti siddham ।</l>
<l>prayōjanaṁ pūrvādhikaraṇavadēva । sūtrantu vyākhyātamēva ।।</l>
</lg>
<trailer>iti saptadaśamanuṣaṅgādhikaraṇam ।। 17 ।।</trailer>
<head>athāṣṭādaśaṁ vyavāyādhikaraṇam</head>
<sutra>vyavāyānnānuṣajyēta ।। 2. 1. 49 ।।</sutra>
<head>viṣayasaṁśayasaṅgatayaḥ</head>
<p>“santē vāyurvātēna gacchatāṁ saṁ yajatrairaṅgāni saṁ yajñapatirāśiṣā”
iti । sannidhipratyudāharaṇasūtramidim । buddhiviparivr̥ttirhi sannidhi-
rityuktam । atra tu “santē vāyurvātēna gacchatām” ityēka-
vacanāntasyākhyātapadasya “saṁyajatrairaṅgāni” ityanēna bahuvacanāntēnā-
yōgyatayānvayāsambhavādavaśyaṁ bahuvacanāntaṁ gacchantāmiti laukikapa-
damadhyāhartavyam । tēna vijātīyēna buddhivicchēdē sati buddhiviparivr̥-
ttirūpasannidhyabhāvādākāṁkṣāyōgyatayōrvidyamānatvē'pi “saṁyajñapati-
rāśiṣā” ityatra gacchatāmityasya nānuṣaṅgaḥ । taduktam—</p>
<lg>
<l>pratyudāharaṇatvēna sannidhēridamucyatē ।</l>
<l>asambandhātirōdhānē vaiṣamyānnānuṣajyatē ।। iti ।।</l>
</lg>
<p>(taṁ. vā., pr̥. 459)</p>
<pb n="309"/>
<p>tēnātra laukika ēva śēṣō'dhyāhartavyaḥ । prayōjanaṁ pūrvamēvōktam ।</p>
<lg>
<l>āmnāyamānaṁ hyanuṣajyamānamantargataṁ mantranirūpaṇāyām ।</l>
<l>tadādisāmyēna tu laukikānāṁ na mantrarūpapratipattisiddhiḥ ।।</l>
</lg>
<p>iti riti । sūtrantu vyaktamēvēti ।</p>
<trailer>ityaṣṭādaśaṁ vyavāyādhikaraṇam ।। 18 ।।</trailer>
<trailer>iti bālabalabhībhujaṅgāparanāmnō bhaṭṭabhavadēvasya kr̥tau</trailer>
<head>tautātitamatatilakē</head>
<head>dvitīyasyādhyāyasya prathamaḥ pādaḥ ।।</head>
<pb n="310"/>
<head>śrīḥ</head>
<head>dvitīyādhyāyasya dvitīyaḥ pādaḥ</head>
<head>tatra prathamaṁ śabdāntarādhikaraṇam</head>
<sutra>śabdāntarē karmabhēdaḥ kr̥tānubandhatvāt ।। 2. 2. 1. ।।</sutra>
<head>viṣayasaṁśayau</head>
<p>asti jyōtiṣṭōmaḥ । tatra śrūyatē—“sōmēna yajēta” “dākṣi-
ṇāni juhōti” “hiraṇyamātrēyāya dadāti” iti । yajatidadāti-
juhōtayaḥ kiṁ saṁhatya kāryaṁ kurvanti ? uta vihr̥tyēti ।</p>
<head>prabhākaramatēna viṣayasaṅgatī</head>
<p>tatra prabhākarēṇa śāstrabhēdō'dhyāyārtha iti darśitam ।
ayañca tasyābhiprāyaḥ—prathamādhyāyē śāstratvēna cōdanāprāmāṇyē
nirūpitē tadēva śāstraṁ kutra bhinnaṁ kutra cābhinnāmitīyamēva cintāna-
ntarāṅgatvēnōcitā, na tu karmabhēdagōcarā, tasya śāstrabhēdaphalatvēnā-
rthasiddhatvāt । kiñca—uktaprāmāṇyanirvāhakō'pi śāstrabhēda ēva,
anyathaikaśāstratvēna sarvacōdanānāmaśakyānuṣṭhānārthatayāprāmāṇya-
prasaṅgāt ।</p>
<p>sa ca śāstrabhēdaḥ kvacitsādhyabhēdanibandhanaḥ, kvaciccānubandha-
bhēdanibandhanaḥ । tau cātrānirūpitabhēdābhēdādēva śāstrādavagatau
<pb n="311"/>
śāstrabhēdakau । sādhyabhēdastāvadutpatti-prāpti-vikr̥ti-saṁskr̥ti-kara-
ṇōpakāra-karaṇāvāntarakāryai-śvaryalakṣaṇādhikārarūpabhēdātsaptavidhaḥ ।
śāstratvañcāsannikr̥ṣṭārthaviṣayatvam । tadyatra nirapēkṣabhinnāsanni-
kr̥ṣṭārthatātparyatvattvaṁ, tatra śāstrabhēdaḥ । yatra tu naivam, tatrābhēda
ēva । yathā—“purōḍāśaṁ saṁyauti” ityasya purōḍāśōtpatti-
śāstrasya “purōḍāśaṁ caturdhā karōti” iti caturdhākaraṇaśāstrādbhēdaḥ ।
anayōrēva nirapēkṣāsannikr̥ṣṭārthatātparyavattvāt । “āgnēyō'ṣṭā-
kapālō bhavati” iti śāstrātpunarabhēda ēva, tatsāpēkṣapurōḍāśō-
tpattitātparyavattvāt । ēvaṁ “payō dōgdhi” iti payaḥprāptiśāstrasya
payassaṁskāraśāstrādbhēda ēva । abhēdaśca “aindraṁ payaḥ” ityasmātsā-
nnāyyaśāstrāt । ēvaṁ “vrīhīnavahanti” iti vrīhivikr̥tiśāstrasya
“vrīhīnyāharati” ityasmādbhēdaḥ । abhēdaśca “vrīhibhiryajēta” itya-
smātpradhānaśāstrāt । ēvaṁ “vrīhīn prōkṣati” ityasyāpi saṁskr̥ti-
śāstrasyāvahantiśāstrādbhēdaḥ । “vrīhibhiryajēta” iti pradhānaśāstrā-
ttvabhēdaḥ । tathā “samidhō yajati” ityādīnāmitikartavyatā-
śāstrāṇāṁ karaṇōpakārarūpasādhyatātparyavatvēna “āgnēyō'ṣṭākapālō
bhavati” ityādiśāstrāṇāñca karaṇāvāntarakāryatātparyayōgitvēna
parasparaṁ bhēdaḥ । abhēdaśca “darśapūrṇamāsābhyāṁ yajēta” ityasmādadhi-
kāraśāstrāt, tatsāpēkṣatvātsakalētikarttavyatāśāstrāṇāṁ karaṇa-
<pb n="312"/>
śāstrāṇāñca । tathā jīvanādhikārasādhyabhēdē ca “yāvajjīvaṁ darśa-
pūrṇamāsābhyāṁ yajēta” “darśapūrṇamāsābhyāṁ svargakāmō yajēta” itya-
nayōśśāstrayōrbhēdaḥ । tathānubandhabhēdādapi śāstrabhēdaḥ । anubandhatvaṁ
niyōgaviṣayatvam । tadbhēdaśca śabdāntarābhyāsasaṁjñāguṇaprakaraṇā-
ntaraiḥ pañcabhiḥ pratipādyamānaḥ pañcavidha ēva । saṁkhyāyāstvanu-
bandhabhēdakatvābhāvānna śāstrabhēdakatvam, kintu dhātvarthamātrabhēda-
katayā prasaṅgēnōpanyāsa iti । taduktaṁ śālikēna—</p>
<lg>
<l>adhyāyēna dvitīyēna gururbhāṣyanibandhanē ।</l>
<l>sādhyānubandhabhēdābhyāṁ śāstrabhēdamavarṇayat ।। iti ।</l>
</lg>
<p>sūtrañca—śabdāntarē karmabhēdō'pūrvabhēdaḥ śāstrāntarañca kr̥tānu-
bandhatvāditi ।</p>
<head>prabhākaramatakhaṇḍanam</head>
<p>tadayuktam; sādhyānubandhabhēdasyaiva śāstrabhēdāvagamamantarēṇa
pratyētumaśakyatvāt । tathāhi—asannikr̥ṣṭārthatātparyavatvaṁ śāstra-
tvam, tannirapēkṣabhinnāsannikr̥ṣṭārthatātparyavatvañca tadbhēdaḥ । na
caivambhūtatātparyāvadhāraṇamantarēṇa śabdātsādhyabhēdō'vagantuṁ śakyatē ।
taccēdbhinnatātparyavatvamagrata ēvāvagataṁ, tadā śāstrabhēdō'pyavagata ēvēti
na sādhyānubandhabhēdābhyāṁ śāstrabhēdō'vagamyaḥ । atō yaduktam—
<pb n="313"/>
anavadhāritabhēdābhēdādēva śāstrādavagataḥ sādhyānubandhabhēdaḥ śāstraṁ
bhinattīti, tadapyasāram; tātparyabhēdāvadhāraṇamantarēṇa śabdārtha-
bhēdāvadhāraṇāsambhavāt । tēna śāstrabhēdāvagamanibandhana ēva
sādhyānubandhabhēdāvagamōṁ'vaśyaṁ vaktabyaḥ । tadyadi śāstrabhēdāva-
gamō'pi sādhyānubandhabhēdāvagamādhīnaḥ, tadā durnnivāramitarētarā-
śratvayam । atha tarkōpasthāpitasādhyānubandhabhēdaḥ śāstrabhēdahēturityu-
cyatē, sa kiṁ tarkaḥ sandēharūpaḥ ? nirṇayarūpō vā ? tadyadi sandēharūpaḥ,
tadā sandigdhanimittakaḥ śāstrabhēdō'pi sandigdha ēva । atha
nirṇayarūpaḥ, tadā nirṇītasādhyānubandhapratipādakatayā śāstrasyā-
sannikr̥ṣṭārthatātparyābhāvānnāsannikr̥ṣṭārthatātparyavatvarūpaṁ śāstratvamiti ।</p>
<p>kiñca pradhānībhūtādhikāraśāstrādabhinnēnāṅgaśāstrēṇa svārthō'pi
pradhānaśāstrārthādabhinna ēva pratipādanīyaḥ । tathā satyaṅgapradhānakarma-
ṇōranyōnyasaṅkīrṇatvāt bhinnarūpāvagatiḥ kutaḥ ? na tāvattasmādēva
śāstrāt, aṅgaśāstrasyābhinnatvēna bhinnakāryapratipādanatātparyābhā-
vāt । ata ēva na śāstrabhēdādarthādapi karmabhēdasiddhiḥ, aṅga
śāstrāṇāṁ pradhānaśāstrābhēdāt । na ca vaidikakarmabhēdāvagamē
pramāṇāntaraṁ kramatē । atha kramatē, tadā sāpēkṣatvādaprāmāṇyamēva
prasajyata ityalamunmattapralapitadūṣaṇēnēti yathāvārtikamēvādhyā-
yārthō'nusandhīyatē ।</p>
<pb n="314"/>
<head>vārtikakāramatēna saṅgatiḥ</head>
<p>atrāpūrvabhēdānubandhikarmabhēdē'dhyāyārthē vaktavyē prathamapādē tadu-
pōddhātabhūtasaparikarabhāvārthavicārātprasaktānuprasaktāni nirūpyēdānīṁ
śabdāntarādisahāyōtpattividhivyāpārādhīnō'dhyāyārthabhūtaḥ karmabhēda
ēva kr̥taḥ । taduktam—</p>
<lg>
<l>upōddhātaprasaktānuprasaktādau gatē'dhunā ।</l>
<l>śabdāntarādibhirbhēdō lakṣaṇārthō'bhidhīyatē ।। iti ।</l>
</lg>
<p>( taṁ. vā., pr̥. 461)</p>
<p>tatra prathamaṁ subōdhatvācchabdāntaranibandhanaḥ karmabhēdaḥ
pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—dhātvarthāvacchinnā hi
bhāvanā karmaśabdēnābhidhīyatē । nāsau yajatidadātijuhōtītyādi-
śabdabhēdādbhidyatē, ēkasyā ēva tasyāḥ pratyayaikyēna nānādhā-
tvarthānuraktāyāḥ pratyabhijñātatvāt । nanu kathamēkasyāṁ bhāvanāyāṁ
nānādhātvarthānvayaḥ? kiṁ sambhūya samutpādanēna ? anūdya guṇavidhānēna
vā ? na tāvatsambhūyasamutpādassambhavati । ēkasya pratyayasya
dhātutrayavarttitvābhāvāt । ēkasmācca dhātōrddhātvarthatrayānabhi-
dhānāt । nāpyanūdya guṇavidhānēna; ēkasyāṁ bhāvanāyāṁ nānā-
<pb n="315"/>
dhātvarthānvayē utpattiśiṣṭaikadhātvarthāvaruddhāyāṁ dhātvarthāntaravidhānānu-
papattēḥ । ēkēna cōtpāditāyāmanyēna tadanuvādēna guṇō vidhātavyaḥ ।
na cātra kēnōtpādanaṁ kēnānuvāda iti vēvēktuṁ śakyam। sarvākhyātānāṁ
tulyarūpatvāt । atō nānūdya guṇavidhānamapīti ।</p>
<p>ucyatē—nātra sambhūyasamutpādanaṁ brūmaḥ, kintvanūdya guṇa-
vidhānamēva । na cōtpattiśiṣṭaguṇāvarōdhādguṇāntarāvidhānam,
triṣvapyētēṣu ēkapratyayānumānajanitaikabhāvanāpratyabhijñābalēna kraya-
vākyavanniṣkr̥ṣṭabhāvanānuvādēnaiva dhātvarthāntaravidhānōpapattēḥ । tathā
“aruṇyā piṅgākṣyaikahāyanyā sōmaṁ krīṇāti” ityētadvākyōtpannamē-
kahāyanyavaruddhamapi krayaṁ niṣkr̥ṣṭamanūdya “vāsasā krīṇāti” ityēva-
mādibhirvākyairvāsaḥprabhr̥tayaḥ samuccayēna vidhīyantē, tathēhāpīti
kimanuphpannam । na ca kutrōtpādyatē bhāvanā kutrānūdyata iti
vinigamanāpramāṇābhāvaḥ, “jyōtiṣṭōmēna svargakāmō yajēta” iti
phalavākyanirīkṣaṇēna “sōmēna yajēta” ityasyaivōtpādakatvāva-
dhāraṇāt ।</p>
<p>yattu kēnāpi phalavākyasyaivōtpādakatvamāśritam, tadasambaddham;
ēkasya hi vākyasya dviparatvamagatyāṅgīkriyamāṇaṁ śrutārthāpattikalpita-
vākyāntarāśrayaṇēna vācyam । tacca vākyaṁ “sōmēna yajēta” ityēvaṁ-
rūpamēva kalpanīyam । na ca pratyakṣaśrutē tasmin kalpanāvakāśō'-
<pb n="316"/>
stīti vyāmugdhasyaiva tadabhidhānamiti yatkiñciditi । ataḥ “sōmēna
yajēta” ityākhyātōtpāditāmēva bhāvanāmanūdya dadātijuhōtītyādi-
mirdhātvarthāntarāṇi vidhīyanta iti karaṇadhātvarthānuraktā indrāyudha-
rūpā ēkaiva bhāvanēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavadēvaṁ yadi yajata iti padādbhāvanāmātramava-
gamyēta, kintarhi ? dhātvarthāntarānvayāyōgyaviśēṣarūpēṇaiva bhāvanā-
vagatiḥ । tathāhi—dhātvarthaniṣpādanā hi bhāvanētyucyatē । saiva
cōddiṣṭaphalatayā bhāvanā bhavati । sā ca yajyarthānvitaiva
pratyayēnābhidhīyamānā yāgabhāvanātvēna viśēṣarūpēṇāvagamyatē । na
ca sā hōmōtpādanarūpēṇāvagantuṁ śakyatē, pratītivirōdhāt ।
taduktam—</p>
<lg>
<l>dhātvarthabhēdē sarvatra vijñēyaṁ bhāvanāntaram ।</l>
<l>utpatyaikānuraktā hi nānyēnāpyanurajyatē ।। iti ।</l>
</lg>
<p>( taṁ. vā., pr̥. 464)</p>
<p>(ētadēvājitākr̥tā svīkr̥tam—)</p>
<lg>
<l>jñēyabhēdē yathā jñānaṁ sādhyabhēdē tathā kriyā ।</l>
<l>rūpasyaivānyarūpatvādbhidyatē'nupacārataḥ ।। iti ।</l>
</lg>
<p>ata ēva ca na krayavākyavanniṣkr̥ṣṭabhāvanānuvādēna dhātvarthāntara-
vidhānam, tathāvagatāyā bhēdēna niṣkraṣṭumaśakyatvāt । na ca
<pb n="317"/>
pratyayēna niṣkr̥ṣṭaiva bhāvanābhihitā prakr̥tyabhihitēna dhātvarthēnābhi-
hitānvayarūpēṇa paramasāvanvīyata iti niṣkr̥ṣṭānuvādō bhaviṣyatīti
vācyam, pratītivirōdhāt । na hi yathā ‘dēvadattaḥ pacati’ iti
vibhaktyavagatayōḥ paścādanvayō'vagamyatē, tathā pacatītyatra prakr̥ti-
pratyayārthayōḥ kintarhi ? pratyayōccāraṇānantaraṁ hi prakr̥tyarthā-
nvita ēva pratyayārthaḥ pratīyatē । kiñcaivaṁ sati ‘pratyayaḥ, paraśca’
(pā. sū., 3. 1. 1. 2) iti prakr̥tipratyayapaurvāparyaniyamānuśāsana-
mapi viśiṣṭavidhānārthatvēna dr̥ṣṭārthaṁ bhavati । itarayā paurvārphyā-
niyamē'pyabhidhānōpapattau niyamānuśāsanamadr̥ṣṭārthamāpadyēta । kiñcai-
vamabhyupagamyamānē guṇādēva bhēdō bhavēt, na śabdāntarāt ।
ayamēva guṇaśabdāntarayōrbhēdaḥ—yatrākhyātabhēdaprathamāvagatabhāva-
nāvagamyatē, tatra śabdāntarādbhēdaḥ । yatra tu svavākyasthaguṇā-
ntarāvaruddhāyāṁ bhāvanāyāṁ vākyāntarōpāttō guṇaḥ pravēśamalabhamānaḥ
karmāntarabuddhiṁ janayati, tatra guṇāntarādbhēdaḥ । abhihitānvayē
tu dhātvarthāntarāvaruddhatvāt dhātvarthāntarayōgē'sati guṇādēva bhēdō
bhavēt, na śabdāntarāditi ।</p>
<p>bhavatu vābhihitānvayaḥ, tathāpi na krayavākyavanniṣkr̥ṣṭā-
nuvādēna dhātvarthāntaravidhānaṁ sambhavati । agatyā hi tatraitatsvī-
kr̥tam । tathāhi—na tāvattatra krayāṇāmutpattiḥ, krayāntara-
<pb n="318"/>
vaiyarthyāt । nāpi vikalpēnōtpattiḥ, bahumūlyālpamūlyadravyāṇāṁ
viṣamaśiṣṭatvēna vikalpāsambhavāt । tēna samuccayō vaktavyaḥ ।
na cāsau krayāṇāṁ sambhavati । ēkadā krayē ēkasminmūlyē
natiprayōjanānāmēkasmin krayē samuccayō vaktavyaḥ । tatra yadi
vākyāntarē krayōtpattiḥ, tadā tadanuvādēnāruṇāvākyēnānēkaguṇa-
vidhānāsambhavādaruṇāvākyōtpannāmēva krayabhāvanāmanūdya vākyāntarai-
rvāsaḥprabhr̥tayō vidhīyanta iti gatyantarāsambhavādāśritam । iha tu
karmabhēdēnaivōpapattērnāsti gatyantarāsambhavaḥ । bhāvanāpratyabhijñā tu
bhāvanābhēda'pi sāmānyaviṣayatvēnāvirūddhēti na kiñcidanupapannam ।</p>
<p>prayōjanam—pūrvapakṣē sarvēṣāmēvākhyātārthānāṁ samapradhānatvam ।
siddhāntē tu yāgasyaiva phalasambandhāttasyaiva prādhānyamitarēṣāṁ tu
guṇabhāvaḥ । tathāca sati vikr̥tāvatidēśānatidēśayōrviśēṣaḥ ।</p>
<p>sūtrantu—śabdāntarē yajētētyasmājjuhōtītyādau karmaṇō
bhāvanāyā bhēdaḥ kr̥tānubandhatvāt kr̥tavilakṣaṇadhātvarthāvacchēdatvā-
dityarthaḥ ।।</p>
<trailer>iti prathamaṁ śabdāntarādhikaraṇam ।।1।।</trailer>
<pb n="319"/>
<head>atha dvitīyamabhyāsādhikaraṇam</head>
<sutra>ēkasyaivaṁ punaḥśrutiraviśēṣādanarthakaṁ hi syāt ।।2.2.2.।।</sutra>
<head>viṣayasaṁśayasaṅgatayaḥ</head>
<p>“samidhō yajati” “tanūnapātaṁ yajati” “iḍō yajati” “barhirya-
jati” “svāhākāraṁ yajati” (tai. saṁ., 2. 6. 1.) ityēvaṁ pañcakr̥tvō-
'bhyastō yajatiśabdaḥ kimēkamapūrvaṁ cōdayati ? kiṁ vā pratyabhāsa-
mapūrvabhēdam ? iti । atra śabdāntarānantaraṁ pañcabhiḥ pramāṇaiḥ karmabhēdē
vaktavyē'bhyāsapūrvapakṣasya śabdāntarapratyudāharaṇarūpatvādanantaram-
bhyāsārambhaḥ ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yuktaṁ pratyayaikatvēnaikarūpatayā
pratibhāsamānō'pi pratyayārthaḥ prakr̥tyarthōparāgātpratidhātu bhidyata
iti । iha dhātōrapyēkatvēnaikarūpadhātvarthōparāgātkutō bhēda iti । na
hi śatakr̥tvō'pi karaḥ kara ityuktē bhēdō'vagamyatē । taduktam—</p>
<lg>
<l>pratyayāthaḥ samānō'pi dhātubhēdēna bhidyatē ।</l>
<l>dhātōrapi samānatvē kēna bhēdō'vadhāryatām ।। iti</l>
</lg>
<p>(taṁ. vā., pr̥. 468.)</p>
<p>na cārthābhēdē sati dr̥ṣṭārthādhyayanavidhyupasthāpitasya yajati
yajatītyasya pañcadhābhyastasyānarthakyamayuktamiti pratyuccāraṇamarthabhēda
<pb n="320"/>
ēvēti vācyam । mantravatprayōgavidhiparigr̥hītānāmasamavētārthānāmadr̥ṣṭā-
rthānāmadr̥ṣṭārthatvēnaivōpapattiḥ । athavā prāthamyānurōdhēna samidvākyē-
naiva siddhāntavatsaminnāmāvacchinnē karmaṇi vihitē taditaraistadanu-
vādēna tanūnapādādidēvatābhidhānādarthavatvaṁ bhaviṣyati । na ca
kathaṁ nāmadhēyatvamiti vācyam । “samidbhyaḥ svāhā” iti māntra-
varṇikadēvasambandhanimittattavēna samitpadasya nāmadhēyatvāt । na
caivaṁ sati vākyavihitatanūnapādādidēvatābhirdurbalamāntravarṇikadēvatā-
bādha ēvēti vācyam । māntravarṇikasamiddēvatāmapēkṣya saminnāmā-
vācchinnayāgānuvādēnaiva tanūnapadādidēvatāvidhānāt ‘na nimittaṁ
vidhirapabādhatē’ iti nyāyānna māntravarṇikasamiddēvatābādhaḥ atō
dēvatānāṁ vikalpa ēvēti ।</p>
<p>nanu samidyāgavat “tanūnapātē svāhā” ityādimantrāḥ krama-
paṭhitāḥ pratyēkaṁ bhidyanta ēva, tatra tanūnapādādivākyēṣvapi māntra-
vārṇikadēvatāprāptinimittanāmāvacchinnakarmavidhānamēva yujyatē ।
guṇavidhānantu kutaḥ ? syādēvaṁ yadi yajatītyatra prakr̥takarmapra-
tyabhijñānabalēna ca karmaikatvē sati tasyāvidhēyatvādyadi guṇamapi
na vidadhyāt, vākyamanarthakamēva bhavēt । tēna māntravarṇikīṁ prāptimu-
pēkṣya prakr̥tē samidyāgē vaikalpikadēvatāvidhānārthatvamēvōttarēṣāmiti ।</p>
<p>athavā sarvairēva samidādivākyairupāṁśuyāja ēva māntravarṇika-
<pb n="321"/>
dēvatābādhēna vaikalpikyaḥ samidādyā dēvatā vidhīyanta iti । na
cōpāṁśuyājavākyakramāmnātamantrānarthakyam । uttarēṇāpi samidādidē-
vatāprakāśanēnārthavatvāt । yatra vā viṣṇavādayō dēvatāssanti, tatrō-
tkarṣēṇārthavatvaṁ bhaviṣyati । asmiṁśca pakṣē ‘pañcakr̥tvō'bhyastō yajati
śabdaḥ kimēkamapūrvaṁ cōdayati’ iti bhāṣyamēvaṁ nēyam—ēkamupāṁśuyā-
javākyamapūrvaṁ cōdayati anugr̥hṇātītyarthaḥ । na ca vācyam—</p>
<lg>
<l>taddhitēna caturthyā vā mantravarṇēna vēṣyatē ।</l>
<l>dēvatāsaṅgatistatra durbalaṁ tu paraṁ param ।।</l>
</lg>
<p>(taṁ. vā., pr̥. 533)</p>
<p>iti caturthīmantravarṇānāmēva dēvatāpratipādakatvamuktam । tatkiṁ
dvitīyāntatanūnapādādipadairdēvatāvidhānamiti । yatō “viṣṇuṁ yajati”
ityādidvitīyāntēnāpi dēvatāvidhānātprāyikamidam । tēna pañcadhā-
bhyastēna yajatiśabdēna ēkamēva samidyāgabhāvanārūpam, upāṁśuyāja-
bhāvanārūpaṁ vā karma pratipādyata iti । ēvaṁ prāptē—</p>
<head>siddhāntaḥ</head>
<p>abhidhīyatē-bhavēdēvaṁ yadi pratyabhijñānamātramanuvādakāraṇaṁ bhavēt,
kintarhi ? anuvādākāṅkṣāpi । sā ca vidhēyōpapadārthaprāptau bhavati ।
tathāhi-bhāvanārthō vidhiḥ prathamaṁ bhāvanāmēva dhātvarthānuraktāṁ
vidadhātītyucitam । yadā tūpapadārthaṁ lipsatē, tadā viśiṣṭavidhigau-
<pb n="322"/>
ravabhiyā dhātvarthaṁ parityajyōpapadārthamēva vidhātumanusandhattē । tatra
vidhiyōgyōpapadārthaprāptau satyāṁ dhātvarthamanuvaditumākāṅkṣati ।
tāñcākāṅkṣāṁ dhātvarthapratyabhijñā pūrayati । yadi tu vidhiyōgyōpa-
padārthaprāptirna bhavati, nāpi dhātvarthapratyabhijñānam, tadā parāvr̥tya
bhāvanānurañjakatayā dhātvarthamēva vidadhātīti sarvatra sthitam । na
cātra vidhirvidhānayōgyamupapadārthaṁ paśyati । tathāhi—vidhēyatā
dravyatvēna vā ? dēvatātvēna vā ? na ca tanūnapādādirūpaṁ dravyaṁ
kiñcillōkē prasiddhamasti । nāpi dvitīyāntēna dēvatā pratipādayituṁ
śakyatē । “viṣṇuṁ yajati” ityādāvagatyā tathāśritam । na cēha
gatyantaraṁ nāsti । māntravarṇikadēvatālābhāttatprakhyanyāyēna nāma-
dhēyatvēnōpapamattēḥ । atō'tra prativākyamabhyastō vidhirguṇānākṣipta-
śaktirbhāvanāmēva dhātvarthānuraktāṁ vidadhāti । taduktam—</p>
<lg>
<l>ākhyātapratyayaḥ pūrvaṁ vidhattē karma śaktitaḥ ।</l>
<l>anyēnākṣiptaśaktistu tadākāṅkṣatyanūditam ।। iti ।</l>
</lg>
<p>(taṁ. vā., pr̥. 469)</p>
<p>na ca vihitasya vidhānaṁ sambhavatīti pratyabhyāsaṁ karmabhēda
ēvēti । na cātra varttamānāpadēśarūpatayā vidhyabhyāsa ēva nāstīti
vaktavyam । “varma vā ētadyajñasya kriyatē, yatprayājānūyājā ijyantē
varma yajamānāya bhrātr̥vyābhibhūtyai” ( tai. saṁ., 2. 6. 1. 5.)
<pb n="323"/>
ityarthavādasambandhēna pañcamalakāravidhirnirṇīyatē, vidhistutyōrēka-
viṣayatvāt ।</p>
<p>yattu ‘guṇō vā nāmadhēyaṁ vā samidādipadaṁ bhavēt । tābhyā-
mēva ca bhēdō'tra kimabhyāsaḥ kariṣyati’ ।। ityuktam, tatra samidādi-
padānāmuktakramēṇa guṇa paratvāsambhavādēva guṇasya tāvanna bhēdakatvam ।
nāpi nāmadhēyasya, ananyaparavidhyākhyātasamabhivyāhr̥tatvāt । na
hyatrānyathāsiddhavidhyākhyātābhyāsaḥ, yathā “udbhidā yajēta paśu-
kāmaḥ” ityatra, tatra prakr̥tasyaiva jyōtiṣṭōmasya yajiśabdēnānūdya
paśuphalē vidhānēnāpi vidhyākhyātābhyāsasāmarthyānna karmāntaratvam ।
kintarhi ? guṇasyaiva, jyōtiṣṭōmanāmāvaruddhē nāmāntarasya pravēśā-
sambhavāttatra nāmadhēyamēva bhēdakam । atra tvananyākr̥ṣṭatātparyasyā-
khyātasyaiva karmāntaramantarēṇāsambhavaḥ । vidhyākhyātābhyāsasyaiva
bhēdakatvē siddhē nāmadhēyamapi tadviṣayamēva vyavatiṣṭhatē, na tvagrata
ēva । taduktam—</p>
<lg>
<l>prāyēṇākhyātasambandhi nāmēṣṭaṁ pāratantryabhāk ।</l>
<l>tasyaiva prathamaṁ tēna bhēdābhēdanimittatā ।। iti ।</l>
</lg>
<p>(taṁ. vā., pr̥. 467)</p>
<p>na caivaṁ sati yathābhyāsādbhēdastathā “samidhō yajati” iti
bahuvacanaśrutēḥ saṁkhyātō'pi bhēdaḥ prāpnōtīti vaktavyam । ananyagā-
<pb n="324"/>
minī hi saṁkhyā karmagatā karma bhinatti । yathā—“tisna āhutī-
rjuhōti” (tai. saṁ., 2. 3. 9.) “dvādaśa dvādaśāni juhōti” iti । iha
punaḥ “samidbhyaḥ svāhā, iḍbhyaḥ svāhā” iti māntravarṇikadēvatāsa-
mbaddhasya nāmapravr̥ttinimittatvāddēvatābahutvanimittamēvaitadbahuvacanam,
na caitadbahutvaṁ karmanimittamiti । atra ca vākyāntarāvagatabhāvanā-
nuvādēna dhātvarthavidhānasya pūrvādhikaraṇē nirastatvāt । svavākyā-
vagatabhāvanānuvādasya ca pūrvāprāptatvēnānuvādāsambhavādbhāvanābhi-
dhānamavaśyāṅgīkaraṇīyam । vidhiścābhyāsasahāyō bhēdaka iti sadhā-
tvarthāmēva bhāvanāṁ vidhirbhēdayati । atō yadbhrāntāḥ kēcijjalpanti—
dhātvarthabhēda ēvābhyāsatō dhātvarthabhēdācca bhāvanābhēda iti, tadupēkṣa-
ṇīyamēvēti ।</p>
<p>prayōjanam—pūrvapakṣē ēkasmin karmaṇi dēvatānāṁ vaikalpika-
tvātsakr̥danuṣṭhānam । siddhāntē tu pratyabhyāsaṁ karmabhēdēnānuṣṭhānam ।</p>
<p>sūtrantu—ēkasya punaḥśrutērēvaṁ syāt । yathā śabdāntaraṁ
bhēdakaṁ tathā syāt, aviśēṣāt । anyathā kañcidviśēṣamanabhida-
dhadvākyamanarthakamēva syāt ।</p>
<trailer>iti dvitīyamabhyāsādhikaraṇam ।।2।।</trailer>
<pb n="325"/>
<head>atha tr̥tīyaṁ paurṇamāsyadhikaraṇam</head>
<sutra>prakaraṇantu paurṇamāsyāṁ rūpāvacanāt ।। 2. 2. 3. ।।</sutra>
<head>viṣayasaṁśayasaṅgatayaḥ</head>
<p>ēvaṁ samāmanti—“yadāgnēyō'ṣṭākapālō'māvāsyāyāṁ ca
paurṇamāsyāṁ cācyutō bhavati” (tai. saṁ., 2. 6. 3. 3.) “tāvabrūtā-
magnīṣōmāvājyasyaiva nāvupāṁśu paurṇamāsyāṁ yajanniti” “tābhyāmēta-
magnīṣōmīyamēkādaśakapālaṁ pūrvamāsē prāyacchat” (tai. saṁ., 2. 5.
2. 3.) “aindraṁ dadhyamāvāsyāyām aindraṁ payō'māvāsyāyām”
(tai. saṁ., 2. 5. 4. 1.) iti । tathā “āghāramāghārayati” (tai. brā.,
3. 3. 7.) “ājyabhāgau yajati” “sviṣṭakr̥tē samavadyati” “patnīḥ
saṁyājayati” “samiṣṭayajūṁṣi juhōti” “ya ēvaṁ vidvānpaurṇamāsīṁ
yajatē” “ya ēvaṁ vidvānamāvāsyāṁ yajatē” (tai. saṁ., 1. 6. 9/?/ 1.)
iti । tatra sandēhaḥ-kiṁ sarvāṇyētāni samapradhānāni ? utāgnēyā-
dīni payōntāni pradhānāni, āghārādīnyupakārakāṅgāni ।
tathā “ya ēvaṁ vidvān” ityēvaṁsaṁyuktau prakr̥tānāṁ karmaṇāmanuvadi-
tārau, athavā pūrvayōḥ karmaṇōrvidhātārau, tatrētarē guṇavidhaya iti ।
pūrvādhikaraṇēnābhyāsatō bhēdamabhidhāyēdānīṁ tadapavādaḥ kriyatē ।
atra “ya ēvaṁ dvivān paurṇamāsīṁ yajatē, ya ēvaṁ vidvānamāvāsyāṁ
yajata” iti vākyadvayamēva vicāraviṣayatvēnōdāharaṇam । yattu
<pb n="326"/>
bhāṣyakārēṇa darśapūrṇamāsaprakaraṇāpaṭhitāni bahūnyaṅgapradhānavākyā-
nyudāhr̥tya kiṁ samaprādhānyam ? aṅgaṅgibhāvō vēti saṁśayapradarśanaṁ
kr̥tam, na tadvicāryatvēna, kintarhi ? prastutādhikaraṇapūrvapakṣasiddhānta-
prayōjanatvēnēti mantavyam, śēṣaśēṣivicārasya kariṣyamāṇatvāt ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ-vidvādvākyadvayapratipāditayōḥ
karmaṇōrāghārādibhyastāvadayāgarūpēbhyaḥ śabdāntarādēva bhēdaḥ, yāga-
rūpēbhya āgnēyādibhyō'bhyāsādēva bhēdaḥ । ataḥ pr̥thagēvaitatkarma-
dvayam । nanu vartamānāpadēśasarūpatvātkarttr̥yōgiyacchabdōpabandhēnaiva
vidhirūpatiraskārānnānayōrvidhitvam । vidhyabhyāsaśca bhēdaka ityu-
ktam । tatkathamanayōrvidhyabhāvātkarmabhēdapratipādakatvam ? na caivaṁ sati
vākyadvayamētadanarthakam । “darśapūrṇamāsābhyāṁ svargakāmō yajēta”
ityadhikāravākyāpēkṣitasamudāyadvayakaraṇēnārthavatvāt ।</p>
<p>ucyatē—varttamānāpadēśasarūpatvē'pi prayōgavacanōpasaṁgrahēṇa pañca-
malakāranirṇayādēvāsya vidhitvam । tathāhi—prayōgavacanasannidhisa-
māmnānēna tadēkavākyatāpannamidaṁ vākyadvayam । tadēkavākyatvañca tada-
pēkṣitārthapratipādanē bhavati । taccāsya mantrārthavādarūpatvābhāvātkarmavi-
dhitvēnaiva nirṇīyatē । na ca kartr̥yōgiyacchabdaivaṁśabdābhyāṁ vidhitira-
<pb n="327"/>
skāraḥ, kriyāviśēṣitakartr̥yōgī hi yacchabdō viśēṣaṇībhūtakriyā-
vidhānaparipanthī bhavati । yathā “yō dīkṣitō yadagnīṣōmīyaṁ paśu-
mālabhatē” iti । atra hi dīkṣārūpakriyāviśēṣitakarttr̥yōgī yacchabdō
dīkṣāvidhānaparipanthī bhavati, na tu paśudravyakāgnīṣōmadēvatāyāga-
vidhānaparipanthī । ēvamihāpi yō vidvāniti vēdanakriyāviśēṣita-
karttr̥yōgī yacchabdō vēdanakriyāvidhānamēva pratibadhnāti, na yāga-
kriyāvidhānamiti । tathaivaṁśabdō'pyēvaṁ vidvāniti vēdanakriyāparā-
marśaka ēva, na yāgakriyāparāmarśaka ityavyāhatamēva vidhitvamiti ।
na cādhikārāpēkṣitasamudāyakaraṇēnānuvādasyārthavatvaṁ rājasūyava-
tphalavākyēnaiva samudāyakaraṇasambhavāt । na caivaṁ sati ‘rājasūyēna’
itivat ‘darśapūrṇamāsēna’ ityēkavacanaprayōgaprasaṅgaḥ । ‘supāṁ supō
bhavanti’ ityēkavacanasthānaprayuktasyaikavacanasamānārthatvāt । ataḥ
samidādivadvidhyabhyāsādēva paurṇamāsyamāvāsyānāmāvacchinnamēvaita-
tkarmadvayaṁ vidhīyatē । na ca pravr̥ttinimittābhāvānna nāmadhēyam ।
agnihōtrādānāmiva vidhāsyamānadēvasambandhanirīkṣaṇēna “paurṇamāsyāṁ
paurṇamāsyā yajēta” “amāvasyāyāmamāvāsyayā yajēta” iti vākya-
dvayavidhāsyamānakālasambandhapravr̥ttinimittanirīkṣaṇēna karmadvayē nāma-
dhēyatvōpapattēḥ । na cāsiddhē nāmni kathaṁ tadullēkhēna kāla-
vidhiḥ, anyōnyāśrayāditi vācyam । yataḥ “agnihōtraṁ juhōti”
<pb n="328"/>
itivatsāmānādhikaraṇyēnaiva nāmatvē siddhē tadullēkhēna bhāvikāla-
vidhinā pravr̥ttinimittamātraṁ nirṇīyatē iti nānupapannam ।</p>
<p>nanu dravyadēvatē hi karmaṇō rūpam । na cātra dēvatāsti ।
na cāvyaktacōdanātvasāmānyēna saumikadravyadēvatālābhēna rūpavatvam ।
yatō nirapēkṣō hi vidhiḥ, sāpēkṣēṇōpajīvyatē । atra ca sōma-
vidhērdīkṣaṇīyādyaṅgadvārēṇa darśapūrṇamāsavidhyupajīvitvēna karmāpēkṣa-
tvam । tadyadi darśapūrṇamāsavidhērapi tadupajīvanam, tadētarētarā-
śrayāpattiḥ। tatkathaṁ karmavidhitvamiti । maivam; “sarvasmai vā ētadya-
jñāya gr̥hyatē yaddhruvāyāmājyam” ( tai. brā. 3. 3. 5. 5 ) iti praka-
raṇaśrutājyadravyasya dhruvāvākyāddravyaṁ tāvadasti । na caikēnaiva
vākyēnājyasya dhruvāsambandhavidhānē yāgasambandhavidhānē ca vākya-
bhēdaḥ । “yaddhruvāyāmājyam” ityasya dhruvāsambandhamanūdya yāga-
sambandhamātravidhānāt । tadyadyājyadhruvāsambandhabōdhakaṁ vākyāntaraṁ
śrutamasti, tadā tatprāptānuvādēnānuvāda ēva । atha nāsti
tadaitadarthavādānyathānupapattikalpitavākyalabhyasyaivānuvāda iti nānu-
papannam ।</p>
<p>dēvatāprāptirapi māntravarṇikī । “vārtraghnī pūrṇamāsē'nūcyētē,
vr̥dhanvatī amāvāsyāyām” ( tai. saṁ., 2. 5. 2. 5 ) ityētadvākyā-
nvayēna vārtraghnīśabdābhidhēyamr̥gdvayaṁ vr̥dhanvatīśabdābhidhēyaṁ cargdvayamā-
<pb n="329"/>
jyabhāgakramapaṭhitamapi vākyabalēna kramaṁ bādhitvaitatkarmasambandhitvēna
vidhāyatē । tayōścaikāgnēyī, aparā saumī । tatra caikaikasmin
karmaṇi yugapadviniyuktamantradvayēna yugapaddēvatādvayasamarpaṇāddēvatayōrēkaika-
smin karmaṇi samuccaya ēva । tathā sati mantrayōrapi samuccaya ēva ।
ētadanurūpayājyāprāptiśca dāśatayīpāṭhādbhavatīti nānupapannam ।
tēnājyabhāga ēva kālavyavasthārthaṁ vākyadvayaṁ yathāsiddhāntamēva
bhaviṣyati । paurṇamāsyāṁ yāvājyabhāgau tau vr̥trahapadavanmantrakau ।
amāvāsyāyāṁ yāvājyabhāgau tau vr̥dhanvatpadamantrakāviti । maivam;
pūrvapakṣē kālavidhāyakavākyadvayaṁ vidvadvākyavidhēyakarmadvayasyaikakālavi-
dhānāt । ājyabhāgayōḥ paurṇamāsyamāvāsyākālaprāptau na tadvya-
vasthārthatvamiti mantravidhāyakatvamēvēti । taduktam—</p>
<lg>
<l>dhrauvaṁ sādhāraṇaṁ dravyaṁ dēvatā māntravarṇikī ।</l>
<l>rūpavantāvatō yāgau vidhīyētē pr̥thaktayā ।। iti ।</l>
</lg>
<p>( taṁ. vā., pr̥. 475 )</p>
<p>ājyabhāgayōstu “yasyai kasyaiciddēvatāyai havirnirvapan
ājyasyaiva nau purastādyajan” iti purākalpasarūpēṇa vākyēnāgnī-
ṣōmayōrlābhādatrāpi tayōrdēvatātvam । atra yadyapi sākṣādagnī-
ṣōmayōḥ śravaṇaṁ nāsti, tathāpi “tābrūtā magnīṣōmāvājyasyaiva nau”
<pb n="330"/>
ityatra nauśabdēna tadupādānavyavasthitatvādatrāpi nauśabdēna tayō-
rēvōpādānamiti । yājyānumantraṇakramaprāptānabādhitvaiva anuvākyā-
yugalamātrasya vākyēnānyatra viniyuktatvāt । anuvākyāprāptiśca
dāśatayōpāṁśukāṇḍādēvētyēkaḥ pūrvaḥ pakṣaḥ ।</p>
<p>athavā āgnēyādivākyairēva vidvadvākyōtpannakarmadvayasambandhēna
guṇavidhānādrūpalābhō bhaviṣyati । na ca prāptē karmaṇyanēkavidhāna-
dōṣaḥ । “purōḍāśaṁ saṁyunakti” “purōḍāśaṁ paryagni karōti” ityādi-
sāṁskāravākyaparyālōcanēna purōḍāśādidravyaprāptāvagnyādidēvatā-
mātravidhānāt । yadvā bhinnapadōpāttānēkārthavidhānē hi vidhyāvr̥tti-
lakṣaṇō vākyabhēdō bhavati । yathā “vāsasā krīṇāti” ityēnēnō-
tpannē krayē'ruṇādivākyēnānēkaguṇavidhānē । atra tvēkēnaivāgnēyā-
dipadēnānāvr̥ttēnāgnidēvatāviśiṣṭapurōḍāśādirūpadravyōpasthānātpratya-
yēna caikadēvatāvidhānānnāvr̥ttilakṣaṇō vākyabhēdaḥ । yatra tu pr̥thakpadēna
dravyadēvatōpādānam, yathā “tāvabrūtāmagnīṣōmāvājyasyaiva nāvupāṁśu
paurṇamāsyāṁ yajan” ityasya purākalparūpatvēnāvidhāyakatvāt ।
tadēvaṁ dvidhā pūrvapakṣaḥ sampadyatē । ēkatrāgnēyādivākyavihitāni
ṣaṭ karmāṇi vidvadvākyayugalavihitaṁ ca karmadvayamityaṣṭau karmāṇi ।
aparatra cāgnēyādivākyē guṇavidhānādvidvādvākyayugalavihitakarmadvaya-
mēva । tadēvaṁ pūrvapakṣadvayē'pi darśapūrṇamāsōpapadasya kasmiṁścitkarmaṇya-
<pb n="331"/>
prasiddhatvādyajēstu yāgamātraviṣayatvēna prasiddhatvādyajisāmānādhi-
karaṇyēna yajimātranāmatvam । taduktam—</p>
<lg>
<l>prasiddhēnāprasiddhasya nityamiṣṭaṁ viśēṣaṇam ।</l>
<l>tasmādyajyanurōdhēna nāmārthō'tra nirūpyatē ।। iti ।</l>
</lg>
<p>(taṁ. vā., pr̥. 476)</p>
<p>tathā sati prakr̥tayāgānāmēva phalē vidhānādrājasūyavatsarvēṣāmēva
prayājānūyājānāmapi samapradhānatvamēvēti । nanvēvaṁ sati pradhānasyā-
natidēśātkathaṁ vikr̥tau prayājātidēśaḥ ? vacanādityucyatē—
“prayājē prayājē kr̥ṣṇalaṁ juhōti” ityādi । atra prayājānuvādēna
kr̥ṣṇalahōmavidhānādēvēti nānupapannam । atha kasmādētāvēva vidvādvā-
kyayugalavihitau paurṇamāsyamāvāsyāsaṁjñakau.... ....japhalē tayōravi-
dhānam ? ēvantarhi samudāyanāmatvē'pi tayōrapratyabhijñānātsiddhā-
ntē'pi kathaṁ phalē vidhānam ? atha siddhāntē na saṁjñādvārēṇa samudāya-
dvayōpasthāpanam, kintarhi ? kāladvārēṇa । ēvantarhi ētatkarmadvayē'pya-
viśiṣṭam—“paurṇamāsyāṁ paurṇamāsyayā yajēta” amāvāsyāyā-
māvāsyayā yajēta iti vākyadvayēna kālavidhānasyōktatvāt ।
tēnānayōrēva phalavākyēna viniyōgātkutaḥ samaprādhānyamiti ।
naitat; kālasaṁyōgasyāgnēyādīnāmapi ṣaṇṇāmaviśiṣṭatvēna kasya
yāgadvayasya grahaṇamiti nirṇētumaśakyatvāt ।</p>
<pb n="332"/>
<p>taduktam—</p>
<lg>
<l>ṣaṇṇāmagnyādiyāgānāmanayōśca dvayōrayam ।</l>
<l>samānaḥ kālasaṁyōga iti nēṣṭāvadhāraṇā ।। iti ।</l>
</lg>
<p>(taṁ. vā., pr̥. 477)</p>
<p>na ca vācyam—dvikarmapakṣē tāvadayaṁ parihārō na sambhava-
tyēva । aṣṭakarmapakṣē'pyēvaṁ sati kāladvārēṇāṣṭānāmēva karmaṇāṁ phalē
viniyōgō na bhaviṣyatīti prayājādibhiḥ saha samaprādhānyamiti ।
yataḥ, pūrvaprasiddhaṁ hi svayaṁ phalavākyamupādattē । na tu phalasambandha-
paraṁ vākyam । upapadasyāpi vr̥tyantarēṇārthāntarapadatvamāpādayitu-
mutsahatē tadihāpi kālavacanau darśapūrṇamāsaśabdau lakṣitalakṣaṇa-
yā kālayōginau yāgānupasthāpayitumarhataḥ । tēnōpapadasyāprasiddha-
tvātprasiddhārthayajisāmānādhikaraṇyēna yajyarthatvamēva nirṇīyatē ।
siddhāntē tu samudāyānuvādasyaiva phalavākyasthōpapadaprasiddhaprayōjana-
tvādyuktaṁ samudāyasyaiva phalavidhānam । na cēha tathā samastīti
pūrvapakṣadvayē'pi samaprādhānyamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ vidhyabhyāsataḥ karmabhēdō yadi vidvadvā-
kyayugalasya kartr̥yuktayacchabdasyaivaṁśabdayōgēnānuvādakatvaṁ na bhavēt ।
<pb n="333"/>
yattu vēdanakarttr̥yōgī yacchabdō na yāgakarttr̥yōgītyuktam । avyabhi-
cārēṇaiva vēdanakarttr̥tvasya prāptatvēna yacchabdāviśēṣaṇīyatvāt ।
“yō dīkṣitaḥ” ityatra tu dīkṣitādīkṣitayōrapi yāgakr̥ttvāviśēṣāt
“yō dīkṣita” ityaviśēṣaṇam । na cēha vēdanarahitasyācētanasya
yāgakarttr̥tvamastīti yō vēdanakarttā sa yajētēti viśēṣaṇavaiyarthyādyā-
gakarttr̥viśēṣaṇamēva yacchabdaḥ । tatsahacaritaścaivaṁśabdō'pi tathā tada-
nuvādakatvādavidhāyakatvamēvēti । taduktam—</p>
<lg>
<l>kriyāpadaikayōgitvē yacchabdō na rujēdvidhim ।</l>
<l>kartr̥yuktaḥ sa ēvānyaprāpitārthānuvādakr̥t ।। iti ।</l>
</lg>
<p>(taṁ. vā., pr̥. 488)</p>
<p>kiñca rūpābhāvādapi na yāgāvidhāyakatvam । tatra bhavatu tāva-
dyathākathañciddravyalābhaḥ, dēvatālābhastu na kathañcidapi sambhavati ।
na ca māntravarṇikadēvatāprāptiḥ । yājyānuvākyāmantrayōrājyabhāgakra-
mapaṭhitatvēna tadarthatvābhāt । na ca vākyēna kramaṁ bādhitvā karmadva-
yasambandhō mantrasya kriyatē “vārtraghnī pūrṇamāsē'nūcyētē vr̥dhanvatī
amāvāsyāyām” ( tai. saṁ. 2. 5. 2. 5 ) iti mukhyakālavacanayōḥ
karmaparatvābhāvāt । taduktam—</p>
<lg>
<l>prathamaṁ kāla ēvābhyāṁ śabdābhyāṁ pratipādyatē ।</l>
<l>paścāttu karma tadyōgādataḥ kālō'tra gr̥hyatē ।। iti ।</l>
</lg>
<p>(taṁ. vā., pr̥. 478.)</p>
<pb n="334"/>
<p>nāpi kāladvārēṇa lakṣaṇayā karmaparatvam । ājyabhāgayōrēva
paurṇamāsyamāvāsyākālayōgēna mantravyavasthāpakatayā mukhyārthōpa-
pattau kramabādhēna lākṣaṇikatvasvīkārāsambhavāt । na cājya-
bhāgayōḥ paurṇamāsyamāvāsyākālasya prāptatvānna mantravyavasthāpakatvaṁ
vacanasyēti vācyam । yataḥ siddhāntē tāvatprayōgadvayēna sāṅgasyaiva
paurṇamāsyamāvāsyākālō labdha ēva । tathā pūrvapakṣē'pi sarvēṣāṁ
samaprādhānyēna sahacaritānāṁ madhyē'ṣṭānāṁ kālasambandhasya śrutatvā-
ditarēṣāmapi kālasambandhē kalpyamānē prayōgavidhitastatkālasyaiva
buddhau viparivr̥ttēstatkālasambandhamēva kalpayati । tatra paurṇamāsya-
māvāsyākālayōrvinigamanāpramāṇābhāvādicchāvaśādanuṣṭhānē sati
bhavatyavyavasthārthaṁ vacanam । yadā paurṇamāsyājyabhāgau, tadā
vārtraghnī anūcyētē, yadāmāvāsyājyabhāgau, tadā vr̥dhanvatī
anūcyētē । atō māntravarṇikadēvatāyā abhāvēnārūpatvānna karma-
vidhitvam । kiñca nāmāvacchinnaṁ hi karmadvayamētadvidhātavyam । na
ca pravr̥ttinimittābhāvēna paurṇamāsyamāvāsyāpadayōrnāmadhēyatvamasti ।
nāpi kālavidhiparē vākyē vidhāsyamānabhāvikālasambandhanirī-
kṣaṇēna nāmadhēyatvamiti vācyam । utpattau hi nāmapravr̥ttinimittatvaṁ
kālasya । na ca kālavidhiparē vākyadvayē vidvadvākyadvayōtpannaṁ
karma pratīyatē । tēna yathābhūtasya nāmasambandhō na tathābhūtasya
<pb n="335"/>
kālasambandhaḥ, yathābhūtasya kālasambandhō na tathābhūtasya nāma-
sambandha iti । agnihōtrādau tu yathābhūtasyōtpattistathābhūtasyaiva
“yadagnayē ca prajāpatayē ca sāyaṁ juhōti” (mai. saṁ., 1. 8. 7.)
ityutpattivākyagatahōmasvarūpāvagamādvaiṣamyāditi nānupapannam ।</p>
<p>nanvēvaṁ tarhyāgnēyādivākyairēva dēvatāmātravidhānādrūpabhāvō
bhavati । maivama; prāptē karmaṇi dravyadēvatārūpānēkaguṇavidhānē
vākyabhēdaprasaṅgāt । na ca saṁskāravākyaparyālōcanēna dravyaprāptau
dēvatāmātravidhānānna vākyabhēda iti vācyam । dravyavidhānamantarēṇa
saṁskāratvāsambhavāt । anyathā ‘dravyāṇāṁ karmasaṁyōgē guṇatvēnābhi-
sambandhaḥ’ iti nyāyēna pradhānakarmatvāpattēḥ । kiñca bhavatu
tāvaddravyaprāptiḥ, tathāpyāgnēyapadōpāttāgnividhānē'ṣṭākapālapadōpā-
ttāṣṭatvavidhānē ca vākyabhēdaḥ । tēna yaduktaṁ tadvidhānaikapadōpātta-
dēvatāviśiṣṭadravyavidhānānna vākyabhēda iti, tadapi nirastam ।
aṣṭākapālapadōpāttātvasaṁkhyāvidhānasyāvaśyakatvēna vākyabhēdasya
tadavasthatvāt । tathāca sūtram—</p>
<p>“cōdanā vā guṇānāṁ yugapacchāstrāccōditē hi tadarthatvāttasya
tasyōpadiśyēta” ।। (jai. sū., 2. 2. 6) iti ।</p>
<p>nanu siddhāntē caikēna vākyēna dravyadēvatāsambandhakālayāgānāṁ
vidhānē vākyabhēdassamāna ēva । na; sakalaviśēṣaṇaviśiṣṭaikabhāvanā-
<pb n="336"/>
mavidhānē bhāvārthatō bhāvāt । na caivaṁsati viśēṣaṇānāmavidhānam ।
viśiṣṭavidhyanyathānupapattikalpitavidhibhirēva viśēṣaṇavidhānāt ।
taduktam—</p>
<lg>
<l>śrautavyāpāpanānātvē śabdānāmatigauravam ।</l>
<l>ēkōktyavasitānāntu nārthākṣēpō virudhyatē ।।</l>
</lg>
<lg>
<l>prāptē karmmaṇi nānēkō vidhātuṁ śakyatē guṇaḥ ।</l>
<l>aprāptē tu vidhīyantē bahavō'pyēkayatnataḥ ।। iti ।</l>
</lg>
<p>(taṁ. vā., pr̥. 485.)</p>
<p>nanu yathā viśiṣṭavidhirviśēṣaṇavidhisāpēkṣastathā viśēṣaṇavi-
dhirapi viśēṣyalābhāya viśiṣṭavidhisāpēkṣa ēvētyanyōnyāśrayādvi-
śiṣṭavidhirapi na sambhavati । ucyatē—syādēvaṁ yadi viśiṣṭavi-
dhirviśēṣaṇavidhyavagamāpēkṣapravr̥ttirbhavēt । kintarhyākāṅkṣitasannihita-
yōgyaviśēṣamātrāvagamāpēkṣapravr̥ttiḥ । tāni ca viśēṣaṇāni viśiṣṭa-
vidhivākya ēva padapratipāditāni, kintu vidhipratipāditā
viśiṣṭaviṣayiṇī karttavyatā na viśēṣaṇānāṁ karttavyatāmanāsādya
paryavasyatīti viśēṣaṇakarttavyatāpēkṣāyāṁ pūrvasiddhā ēva viśēṣaṇa-
vidhayaḥ śrutārthāpatyā kalpyantē । tēna viśiṣṭavidhau viśēṣaṇavi-
dhayaḥ pūrvasambandhamātrēṇaivōpayujyantē । yathā—jīvatō gr̥hābhāvē
barhirbhāvaḥ । yathā vā-śabdārthavyutpattau vyaktau vyavahāradarśanātprathamaṁ
<pb n="337"/>
vyaktyarthatvamavagamyatē । tatrākr̥ttyarthatvaṁ prāganavagatamapi sattāmātrō-
payōgi paścāttvānantyavyabhicārābhyāṁ vyaktēravācyatvādākr̥tērvācyatvaṁ
niścīyatē, na cētarētarāśrayatvam, tathēhāpi । taduktam—</p>
<lg>
<l>viśēṣa<fn n="1"/>ṇavicārō'yaṁ paścādyadyapi gamyatē ।</l>
<l>tathāpi tvākr̥tinyāyāttataḥ prāgēva jāyatē ।। iti ।</l>
</lg>
<p>( taṁ. vā., pr̥. 485 )</p>
<p>tataścāgnēyādivākyairviśiṣṭāpūrvabhāvanāvidhau na vākyabhēdaḥ ।
tēna tadvākyavihitakarmasamudāyānuvādatvamēva vidvadvākyayugalasyēti ।
taduktam—</p>
<lg>
<l>apū<fn n="2"/>rvatvādvidhānasya prakr̥tē śabdaśaktitaḥ ।</l>
<l>tatraiva rūpalābhācca samudāyānuvādatā ।। iti ।</l>
</lg>
<p>(taṁ. vā., pr̥. 489)</p>
<p>idantviha vaktavyam-kiṁ punaḥ samudāyānuvādasya prayōjanam ?
taducyatē—phalavākyē hi “darśapūrṇamāsābhyām” iti vacanāddvayōḥ
karaṇatvamupajātam । na ca tatkarmasvarūpāpēkṣam, tēṣāṁ bahutvāt ।
nāpi rājasūyatphalāpēkṣam, tathā sati ‘rājasūyēna’ itivadēkavacana-
svaprasaṅgāt । na cōtpattivākyagatakāladvayāpēkṣam । tathāpyantara-
<footnote n="1">viśēṣaṇavidhaścāyamiti mudritapustakapāṭhaḥ ।</footnote>
<footnote n="2">arūpatvāditi mudritapustakapāṭhaḥ ।</footnote>
<pb n="338"/>
ṅgatvēnaivaikavacanatvaprasaṅgādēva । yattu ‘supāṁ supō bhavanti’ iti
bahuvacanasthānē ēkavacanamēkasminvākyē dvivacanamityuktam, agatyā
hyarthasādhutvāsambhavātprayōgasādhutvamātrārthaṁ tathāśritam । iha tu
vidvadvākyayugalāpāditasamudāyadvitvaśravaṇēnaivārthasādhutvasambhavē sati
na prayōgasādhutvamātrāśrayaṇam । tathāhi—trayāṇāmāgnēyāgnīṣōmī-
yōpāṁśuyājānāmēkapaurṇamāsīkālasambandhāttathā trayāṇāmāgnēya ai-
ndraṁ dadhyaindraṁ paya ityēṣāmēkāmāvāsyākālasambandhāt trayāṇāṁ
trayāṇāmēkaikakālasambandhānāṁ vidvadvākyayugalēna phalavākyāpēkṣita-
dvitvasidhyarthaṁ samudāyānuvādaḥ prayōjanavānēvēti । taduktam—</p>
<lg>
<l>yathaivōtpattivākyānāṁ prayōgavacanāṅgatā ।</l>
<l>tathaiva tadupādānādiēdvatvasidhyānayōrapi ।। iti ।</l>
</lg>
<p>( taṁ. vā., pr̥. 479 )</p>
<p>nanu paurṇamāsyamāvāsyānāmāvacchinnasamudāyasya kathaṁ darśa-
pūrṇamāsaśabdābhyāmupādānam ? atra pūrṇamāsaśabdēna tadvikāraḥ
paurṇamāsīśabdō lakṣyatē । ēvantarhi darśaśabdēna viruddhalakṣaṇyai-
vādarśanāccandramasō'māvāsyā pratipādyata ityucyatē । tadā kimaparāddhaṁ
‘supāṁ supō bhavanti’ ityanuśāsanabalēnaikavacanasthānē dvivacanaṁ bahuva-
nasya vēti । maivam; samudāyānuvādavākyadvayasyānanyaprayōjana-
sādhyēna vidhinā phalavākyagatadvivacanāntadarśapūrṇamāsapadapravr̥tti-
<pb n="339"/>
sidhyarthamēvādhyāpitatvāt klēśēnāpi tadupādānaṁ na dōṣāya ।
pūrvapakṣē tu naivaṁvidhaṁ kiñcidasti nimittamiti vaiṣamyam । ēvañca
ṣaṇṇāmēva phalasambandhēna vihitatvāditarēṣāmāghārādīnāṁ phalavatsa-
nnidhinyāyēna tadaṅgatvamēva bhavatīti siddhāntasya prayōjanam ।</p>
<p>sūtrantu— prakriyata iti prakaraṇam, tēnāgnēyādikarmābhi-
dhīyatē । paurṇamāsyāmityanēna paurṇamāsyāpadayuktavidvadvākyayugala-
mupalakṣayati । tēnāyamarthaḥ—asminvākyadvayē prakr̥tamēva karma prati-
pādyam, na tatpūrvakarmadvayam । rūpāvacanāddravyadēvatāsambandhaprati-
pādakaśabdābhāvādityarthaḥ ।।</p>
<trailer>iti tr̥tīyaṁ paurṇamāsyadhikaraṇam ।। 3 ।।</trailer>
<head>atha caturthamupāṁśuyājadhikaraṇam</head>
<sutra>paurṇamāsīvadupāṁśuyājaḥ syāt ।। 2. 2. 9. ।।</sutra>
<head>viṣayasaṁśayasaṅgatayaḥ</head>
<p>“jāmi vā ētadyajñasya kriyatē yadanvañcau purōḍaśāvupāṁśuyā-
jamantarā yajati” (tai. saṁ., 2. 6. 6.) iti । tathā—“viṣṇurupāṁśu
yaṣṭamyō'jāmitvāya prajāpatirupāṁśu yaṣṭavyō'jāmitvāya agnīvō/?/-
māvupāṁśu yaṣṭavyō'jāmitvāya” iti । tatra sandēhaḥ—kiṁ viṣṇavā-
<pb n="340"/>
diguṇakānāṁ prakr̥tānāṁ yāgānāṁ samudāyānuvādakam ? utā-
pūrvasya yāgasya ? iti । idānīmadhikaraṇatrayēṇa paurṇamāsyadhi-
karaṇōktasamudāyānuvādē karttavyē sarvātmanā paurṇamāsyadhikaraṇa-
siddhāntōpajīvanādupāṁśuyājapūrvapakṣasyānantaramārambhaḥ ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ-yathā paurṇamāsyadhikaraṇē rūpa-
vatāmāgnēyādīnāṁ sannidhisamāmnātasya vidvadvākyayugalasya rūpābhā-
vādāgnēyādisamudāyānuvādakatvam, tathēhāpi “upāṁśuyājamantarā
yajati” ityasya viṣṇavādivākyavihitaprakr̥takarmasamudāyānuvādaka-
tvam । tathāhi—viṣṇavādivākyānāṁ tavyapratyayavaśādvidhitvaṁ
tāvadrasandigdham, dēvatā ca viṣṇavādipadaiḥ pratītaiva । dravyamapi
dhrauvājyam । upāṁśuyājavākyē varttamānasarūpādvidhitvamēva tāva-
tsandigdham । yathākathañciddhrauvājyaprāptāvapi na dēvatā samasti ।
na cōpāṁśuyājakramasamāmnātamantrasambandhāddēvatālābhaḥ, viṣṇavādi-
dēvatāprakāśakā mantrā yāgēṣvēva liṅgabalēna sambadhyantē, nāntarā-
vākyē । na ca karmānuśiṣṭatavyapratyayēna viṣṇavādidēvatānāmēva karttavya-
tāvagamānna yāgavidhānamiti vācyam । yajatītyādāvupasarjanasyāpi
yāgasya prādhānyāvagatadēvatāviśiṣṭasyāgatyā prādhānyavidhānāt ।
<pb n="341"/>
na cātra gatyantaramasti । antarālavidhyabhāvādrūpābhāvācca karmā-
vidhāyakatvasyōktatvāt । taduktam—</p>
<lg>
<l>yāgānviṣṇavādisaṁyuktairvihitān rūpavattayā ।</l>
<l>arūpamantarāyuktamagatyaivāvalambatē ।। iti ।</l>
</lg>
<p>(taṁ. vā., pr̥. 489.)</p>
<p>na cāntarālavākyasyānupādēyatvāttasyaiva karmaṇa upādānāda-
nupādēyatvēnāntarālavākya ēva karmaṇō vidhēyatvamiti vācyam ।
buddhivicchēdē hi satyanupādēyaṁ pratyupādānaṁ prakaraṇāntaranyāyēna
karmabhēdakaṁ bhavati । na cātra buddhivicchēdō'sti । viṣṇavādivākyō-
tpāditasyaiva sannidhānāt । nanu jāmitōpakramamajāmitvāvasānamēkaṁ
vākyamavagamyatē । jāmitvājāmitvayōrēkaviṣayatvāt । taccaivaṁ sambha-
vati-yadyantarālavākyasya vidhāyakatvaṁ viṣṇavādivākyānāñcārthavā-
datvam । viṣṇavādivākyānāṁ vidhāyakatvē vidhibhēdēna vākyabhēdāda-
vagataikavākyatvaṁ vihanyatē । ēkavākyasambhavē hi vākyabhēdō dōṣa
ēvēti । atra cāntarālavākyasyāvidhāyakatvasyōktatvādviṣṇavā-
diyuktānāṁ vidhāyakatvaṁ, tathā sati bhinnavidhiprayōjanatvēna vākya-
bhēdasyaiva pramāṇabalādāyātatvānna dōṣāvahatvam । yacca jāmitvā-
jāmitvayōrēkaviṣayatvam, tadbhinnavākyē'pi jāmitvē tasya tvanuṣaṅga-
<pb n="342"/>
kalpanayā avaruddhatvam । tēna yathā “ta<fn n="1"/>nūḥ” (mai. saṁ., 1. 2. 7.)
ityasya tantrōccāritasyaiva “rajāśayā harāśayā” ityētatsambandhaḥ,
tathā jāmitvasyāpi viṣṇavādiyuktavākyatrayē'pi tantrēṇa sambandhaḥ ।
na ca vākyasambandhijāmitōpakramāttasyāntarālavākyavyavahitasya
kathaṁ viṣṇavādivākyaissambandhaḥ । antarālavākyasyāpi tadanu-
vādakatvēna tadvyavadhāyakatvābhāvāt ।</p>
<p>nanu bhavatu viṣṇavādivākyānāṁ karmavidhāyakatvam । anta-
rālavākyasya tu kathaṁ sarvānuvādakatvam ? antarālasyaivāprāptatvēna
vidhānāt । maivam; jāmitāsaṅkīrttērviṣṇavādivākyē'pyajāmitvānu-
vādēnāntarālakālasyāpi prāptatvāt । bhavati cānuvādatō'pi
sthānaniyamaḥ । yathā—“na girā girēti brūyāt” iti girāpadani-
ṣēdhānuvādabalādirāpadasthānanivēśitvamiti na kiñcidētat । anu-
vādaprayōjanañca “upāṁśuyājamantarā yajati” ityanēna viṣṇavādiyu-
ktakarmaṇāṁ sarvēṣāmupāṁśuyājanāmatvaṁ bhavati । tathāca sati “upāṁśu
paurṇamāsyāṁ yajan” iti saṁjñaikadēśēnānūditānāṁ paurṇamāsīkāla-
sambandhaḥ । tataśca phalavākyē sarvēṣāmēvāpādānamiti । ataḥ
<footnote n="1">tanūvarṣiṣṭhā gahvarēṣṭhā ugraṁ vacō'pāvadhīttvēṣaṁ vacō apāva-
dhītsvāhēti mantraḥ ।</footnote>
<pb n="343"/>
paurṇamāsīvat “upāṁśuyājamantarā yajati” ityētadapi vākyaṁ
samudāyānuvādakamēvēti । ēvaṁ prāptē brūmḥ—</p>
<sutra>cōdanā vā'pra kr̥tatvāt ।। 2 2. 10. ।।</sutra>
<head>siddhāntaḥ</head>
<p>bhavēdēvaṁ yadi viṣṇavādivākyairyāgavidhānaṁ bhavēt । na caitada-
sti । tathāhi—yathā “vēśvānaraṁ dvādaśakapālaṁ nirvapēt” (tai. saṁ.,
2. 2. 5. 3.) ityukramya “yaddvādaśakapālō bhavati” ityādinā
dvādaśakapālasyava stutidarśanādupakramōpasaṁhārayōrēkaviṣayatvē sati
tadantargatānāmaṣṭatvādīnāṁ na pr̥thagvidhiviṣayatvam, tathātrāpi
“jāmi vā ētadyajñasya kriyatē” ityupakramē purōḍāśayōrjāmitādō-
ṣōpakramādantē ca tadapanayanarūpājāmitvōpasaṁhārādēkavākyatvam ।
tacca tadaiva sambhavati, yadyēkasyaiva vidhitvamitarēṣāmarthavādatvam ।
upakramasthajāmitvadōṣaścāntarālasambandhikarmavidhānamēvāpēkṣatē । ta-
syaiva jāmitvadōṣāpanayanahētutvāt । tathābhūtañca “upāṁśu yājama-
ntarā yajati” iti vākyam । tatastadēva vidhāyakaṁ, viṣṇavādiyu-
ktānāñcārthavādatvamēva nirṇīyatē ।</p>
<p>yattūktam—yathā “tanūḥ” iti padasya tantrōccāritasyaiva
rajāśayāharāśayāvākyasambandhaḥ, tathā jāmitvasyāpi tantrō-
<pb n="344"/>
ccāritasya viṣṇavādivākyatrayasambandhātpratyēkamēvōpakramōpasaṁhārayō-
rēkaviṣayatvamiti । tadayuktam; tatra hyēkavākyabalēna viṣṇavādi-
yuktānāmantarālayuktavidhiśēṣatvāsambhāvādvākyabhēdē satyavaśyaṁ
kalpanīyatvātpadāntarasambandhasyādhyāhārāttantrōccāritapadāntarakalpa-
nāyā ēva laghutvāttathāśritamiti jānīmaḥ । idantu prathamā-
vagataikavākyabalēna viṣṇavādiyuktānāmantarālayuktavidhiviśēṣatvē-
naiva vākyāntaratvāsambhavānnōpakramasya tantratvakalpanāyāṁ pramāṇa-
masti । ēvañca satyarthavādasambandhādvidhitvamasandigdham । na ca
rūpābhāvanna karmavidhitvamiti vācyam । tathāhi—dravyaṁ tāvatsā-
dhāraṇaṁ dhrauvamēvājyamiti । dēvatāpi ca māntravarṇikī । upāṁśu-
yājakramē hi vaiṣṇavaprājāpatyāgnīṣōmīyayājyānuvākyāyugalānyā-
mnāyantē । taiśca tulyārthatayā vikalpyamānairvaikalpikya ēva dēvatāḥ
prāpyantē । na hyanyathā kramāvagatā mantrā aṅgabhāvaṁ pratipadyantē ।
samavētārthaprakāśanēnaiva mantrasyāṅgatvāt na caikavākyānurōdhēnārtha-
vādasyaiva dēvatāsamarpakatvamiti vācyam । arthavādānāṁ lākṣa-
ṇikastutiparatvēna mukhyārthastutiparatvābhāvāt । ubhayatra tātparyē
vākyabhēdaprasaṅgāt । na ca gatyantaraṁ nāstīti nārthavādatvēna
sambandhaḥ । kiñca “viṣṇurupāṁśu yaṣṭavyaḥ” ityādyabhidhānādupasa-
rjanībhūtī yāgaḥ pratīyatē, viṣṇavādayaśca pradhānatayā । yāgā-
<pb n="345"/>
bhyupagamē ca viṣṇudēvatākō yāgaḥ karttavya iti niṣkr̥ṣya rūpa-
bhaṅgēna yāgē viṣṇavādayō'pradhānabhūtā ityarthātkalpanīyam । na ca
“upāṁśuyājamantarā yajati” iti yāgasya prādhānyēna pratyakṣavidhau
sati kalpanāmarhati । “viṣṇuṁ yajati” ityādiṣvagatyōpasarjanārtha-
vidhiparatvamapi svīkr̥tam । atra tvantarālavākyasyaiva vidhitvēna
gatisambhavādvaiṣamyam । atō'ntarālavākyasyaiva, viṣṇavādivā-
kyānāntvarthavādatvam । taduktam—</p>
<lg>
<l>viṣṇavādiyāgasambandhē kr̥tē yāgō'rthatō bhavēt ।</l>
<l>upasarjanabhūtaśca śrautē caitanna yujyatē ।। iti ।</l>
</lg>
<p>(taṁ. vā. pr̥. 491)</p>
<p>atassarvathā viṣṇavādivākyānāṁ vidhitvāsambhavādantarāvā-
kyasyaiva karmavidhāyakatvam, na tvarthavādatvamiti siddham ।।</p>
<p>prayōjanam—pūrvapakṣē vaiṣṇavādikarmatrayānuṣṭhānam । siddhāntē
tvēkasyaivēti ।</p>
<p>sūtrantu-antarāvākyē karmacōdanā viṣṇavādivākyānāmavi-
dhāyakatvēna karmaṇāmaprakr̥tatvāditi । taduktam—</p>
<lg>
<l>prakr̥tānāmasadbhāvādgamyatē nānuvādatā ।</l>
<l>yāgō viṣṇavādisaṁyuktairna hi vākyairvidhīyatē ।। iti ।</l>
</lg>
<p>(taṁ. vā., pr̥. 490)</p>
<pb n="346"/>
<p>atra kēcit “tāvabrūtāmagnūīṣōmāvājyasyaiva nānupāṁśu paurṇamā-
syāṁ yajan” ityētadēvōpāṁśuyājasyōtpattivākyamiti vadanti ।
ayañca tēṣāmabhisandhiḥ—atra tāvaddravyadēvatākālōpāṁśutvaviśiṣṭō
yāgaḥ pratīyatē । vidhēścātra vidhyantaraśēṣatvābhāvēnānuvādatvāsambha-
vātparēṇāpi paurṇamāsīkālavidhānārthamavaśyaṁ kalpanīyaḥ । sa cātra
rūpasamānayāgalābhasaukaryyāddravyādiviśiṣṭayāgaviṣaya ēva kalpanī-
yaḥ । antarālavākyē tu karmōtpattau dravyadēvatādiklēśēna kalpanī-
yam । kiñca paurṇamāsīkālasambaddhāgnēyāgnāṣōmīyapurōḍāśadvayānta-
rālakriyamāṇē upāṁśuyājē āgnēyādau ca paurṇamāsīkālasya prāpta-
tvāt “tāvabrūtām” iti vākyamanarthakamēva bhavēt । anēna tu
viśiṣṭakarmavidhāvantarālasyāprāptatvāttadvidhānēnaivāntarālavākyamarthava-
diti । tēna tāvabrūtāmityētadēvōpāṁśuyājōtpattivākyam । antarā-
vākyantvantarālavidhāyakamēvēti । ēvañca sati sarvēṣāmēvōtpattau
kālasambandhatvāviśēṣādēkarūpatayā samudāyānuvādavākyēna “ya ēvaṁ
vidvān” ityādinā grahaṇamupapannaṁ bhaviṣyatīti ।</p>
<p>tadayuktam; arthavādasarūpaṁ tāvadidaṁ vākyam । sarvatra cānu-
vādapūrvaṁ pratātihētugavēṣaṇamēva prathamaṁ pramātr̥̄ṇāṁ bhavati । tadalābhē
rūpabhaṅgēna kalpitavidhinānūdyamānatayā pratīyamānō vidhīyata iti
sthitam । tatra pūrvapratītiēhētugavēṣaṇa “upāṁśuyājamantarā yajati”
<pb n="347"/>
iti sannihitē pratyakṣayāgavidhidarśanānna tāvadyāgavidhaḥ kalpayituṁ
śakyatē । tēna viśiṣṭayāgavidhānāsambhavādēka ēva guṇō vidhāta-
vyaḥ, prāptē karmaṇyanēkaguṇavidhānē vākyabhēdāt । tatrājyasyāpi
dhruvāvākyaprāptatvānna vidhānam । dēvatā cātra pratīyata ēva । agnī-
ṣōmasambandhē taddhitacaturthyōraśravaṇādagnīṣōmāviti prathamādvivacanēna
prātipadikārthamātravidhānātsatyapi vā dēvatāpratyayē mantravarṇa-
prāptānuvādatvēnaivōpapattau na vidhitvam । upāṁśutvamapyantarā-
vākyaprāptaṁ na vidhēyam । na cōpāṁśuyājapadasya nāmatvānnōpāṁśutvamanya-
tō labdhamiti vācyam । yataḥ samabhivyāhāramātrēṇāntarāla-
vākyē nāmatvaṁ sphurati । vastutastu tatprakhyaśāstrāntarābhāvāt artha-
vādasya cāvidhāyakatvāt yājaśabdēna nānuvādaḥ, upāṁśutvañca
vidhīyata ēvēti । taduktam—</p>
<lg>
<l>na ca tatprakhyarūpēṇa nāmaitadupapadyatē ।</l>
<l>vihitaṁ na hyupāṁśutvaṁ śāstrēṇānyēna kēnacit ।। iti ।</l>
</lg>
<p>(taṁ. vā., pr̥. 494)</p>
<p>ataḥ paurṇamāsīkāla ēvāprāptatvādatra vidhīyata iti yuktam ।
nanu tasyāpi purōḍāśadvayāntarālavidhānēnārthaprāptatvāttadvidhānamapi
vyartham । maivam; yadi paurṇamāsīkālavidhirna syāt “upāṁśuyāja-
mantarā yajati” ityatra purōḍāśadvayāntarālābhāvādupāṁśuyājō na
<pb n="348"/>
bhavēt । yadā tvantarālākṣēpalabhyē'pi paurṇamāsīkālē kēvalaṁ paurṇa-
māsīkālavidhānam, tēnaitajjñāyatē—antarālāpēkṣa ēva paurṇamāsī-
kāla upāṁśuyājāṅgāntarālaśabdasya cāgnēyōttarakālōpalakṣaṇatva-
miti । tasya ca kālasyaikapurōḍāśāyāmapi paurṇamāsyāṁ sadbhāvā-
dyuktamupāṁśuyājānuṣṭhānam । ētadēva daśamē vakṣyati—‘anapāyō
hi kālasya lakṣaṇaṁ hi purōḍāśau’ (jai. sū., 10. 8. 69.) iti ।
atō vā nāyaṁ kālavidhiriti । ēvaṁ vadatā nyāyāntaravirōdhō'-
pi nākalitaḥ । ēvaṁ hi vakṣyati jaiminiḥ—‘tadvañca dēvatāyāṁ syāt’
iti । anēna sūtrēṇōpāṁśuyājē yathā dravyē aniyamaḥ, tathā dēvatā-
yāmapyaniyamaḥ pūrvapakṣē pratipādyatē । tadētadubhayamapi nōpapadyatē ।
antarālavākyē hi karmōtpattau dravyadēvatayōraniyamaḥ sambhāvyatē ।
tatra dravyadēvatayōraśravaṇāt “tāvabrūtām” ityatrōpāṁśuyājōtpattau
svavākya ēva dravyadēvatayōrlābhādaniyamāśaṅkā kutaḥ ? tathā—
“viṣṇurvā syāddhautrāmnānasāmarthyāt” (jai. sū., 10. 8. 53) iti tathā
“dhrauvādvā sarvasaṁyōgāt” (jai. sū., 10. 8. 48.) iti ca । siddhāntē-
'pi māntravarṇikadēvatālābhō vākyāntarāvagatadhrauvājyalābhē sati
sambhavati, na tūtpattigatadravyadēvatālābhē satīti yatkiñcidētaditi
yathāvārttikamantarālavākyamēvōtpādakamiti sādhīya iti ।।</p>
<trailer>iti caturthamupāṁśuyājādhikaraṇam ।। 4 ।।</trailer>
<pb n="349"/>
<head>atha pañcamamāghārāgnihōtrādhikaraṇam</head>
<sutra>āghārāgnihōtramarūpatvāt ।। 2. 2. 13 ।।</sutra>
<head>viṣayasaṁśayasaṅgatayaḥ</head>
<p>“āghāramāghārayati” (tai. brā. 3. 3. 7) iti śrūyatē ।
tathā—“ūrddhvamāghārayati, r̥jumāghārayati, santatamāghārayati”
iti । idañca—“agnihōtraṁ juhōti” (tai. saṁ., 1. 5. 9.) tathā—
“dadhnā juhōti payasā juhōti” iti । tatra sandēhaḥ-kimūrddhvamāghāra-
yati dadhnā juhōtītyādibhirāghārā hōmāśca vihitāḥ, tēṣām
“agnihōtraṁ juhōti, āghāramāghārayati” ityētau samudāyānuvādau ?
utāpūrvayōrāghārahōmayōrvidhātārāviti । pūrvamēva vākyatvānurōdhēna
viṣṇvādiyuktānāmarthavādatvēnaivānvayōpapattērantarāvākyasyaiva vidhitvaṁ
na samudāyānuvādakatvamityuktam । iha tu tathābhūtahētvabhāvātpunaḥ
pratyavatiṣṭhatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ-“āghāramāghārayati” ityanēna
saha “ūrddhvamāghārayati” ityādīnāṁ na tāvadēkavākyatvaṁ pratīyatē ।
nāpi “agnihōtraṁ juhōti” ityanēna saha “dadhnā juhōti” ityā-
dīnāṁ tāvatstutiḥ prakāśyatē । atō nārthavādatvam । tēnōrddhvā-
<pb n="350"/>
diyuktavākyānāmūrddhvādiguṇaviśiṣṭāghārakarmavidhāyakatvam, da-
dhyādiyuktānāñca dadhyādiguṇaviśiṣṭahōmavidhāyakatvamiti ।
taduktam—</p>
<lg>
<l>na caiṣāmēkavākyatvaṁ na ca stutiparā śrutiḥ ।</l>
<l>aikāntikō vidhistēna guṇavatkarmagōcaraḥ ।। iti ।</l>
</lg>
<p>(taṁ. vā., pr̥. 497)</p>
<p>tathā satyūrddhvādiyuktavākyavihitānāmāghārakarmaṇāṁ “āghā-
ramāghārayati” iti samudāyānuvādaḥ । maivam; kēvalasya guṇa-
vidhānāsambhavāt । pravarttanātmakō hi vidhiḥ kriyāyāmēva puruṣaṁ
pravarttayati । guṇaśca na kriyā । ataḥ kathaṁ guṇō vidhīyatē ?
kiñca na guṇapadasyō vidhiḥ śrūyatē, kintu ākhyātapadasyaḥ । sa ca
samānapadasyadhātvarthabhāvanāparityāgēna na padāntarasthaṁ guṇaṁ vidhātu-
mutsahatē । na ca guṇasya kārakatayā bhāvanāviśēṣaṇatvādbhāvanāsthē-
nāpi vidhinā guṇō vidhāsyata iti vācyam । yatastatrāpi
kiṁ bhāvanāṁ vihāya niṣkr̥ṣṭa ēva guṇaḥ kārakatayā vidhātavyaḥ ?
uta bhāvanākāratayā vā ? na tāvanniṣkr̥ṣṭō guṇō vidhātuṁ
śakyatē, vidhēḥ kriyāśrayatvasyōktatvāt । bhāvanākārakatayā ca
vidhānaṁ bhāvanāmantarēṇa na sambhavatīti bhāvanāviśiṣṭō vidhīyata
ityupapadyatē । tēna vastutaḥ śabdataśca sarvatra guṇaviśiṣṭabhāvanāvi-
<pb n="351"/>
dhānamēva vācyam । na tu kvāpi kēvalaguṇavidhānamiti ।</p>
<p>taduktam—</p>
<lg>
<l>vidhitvaṁ pratyayōpāttaṁ na nāmapadamr̥cchati ।</l>
<l>tadvidhirbhāvanātaścētsaiva pūrvaṁ vidhīyatām ।। iti ।</l>
</lg>
<p>(taṁ. vā., pr̥. 497)</p>
<p>nanūrddhvādivākyēṣu na dravyaṁ nāpi dēvatā samasti । dadhyādi-
yuktavākyēṣu ca dravyasadbhāvē'pi dēvatā nāsti । dravyadēvatē hi karmaṇō
rūpam । ataḥ kathamēbhiḥ karmavidhānam ? kathaṁ vā “āghāramāghāra-
yati” “agnihōtraṁ juhōti” iti vākyadvayēna samudāyadvayānuvāda iti
niścīyatē ? na ca vācyam—“caturgr̥hītaṁ vā ētadabhūttasyāghāramā-
ghārya” ityanēnāghārēṣvājyadravyavidhānam । “ita indra ūrdhvō adhvara
ityāghāramāghārayati” ityanēna vihitamantradvārēṇa māntravarṇikī
dēvatāprāptiḥ, tathā “yadagnayē ca prajāpatayē ca sāyaṁ juhōti” “yatsr̥-
ryāya ca prajāpatayē ca prātarjuhōti” ityētābhyāṁ dadhyādihōmēṣu kāla-
bhēdēna dēvatāvidhānamiti । yatō nātratyapūrvapakṣī kēvalaguṇavidhānaṁ
kiñcidapi paśyati । sarvatraiva vidhēḥ kriyāśrayatvasyōktatvāt
tēna sarvāṇyēvaitāni vākyāni guṇaviśiṣṭavidhāyakānyēva, na tu
vākyāntarasthakriyānuvādēna kvaciddēvatālakṣaṇaguṇavidhāyakāni ।
atō'tra yasminvākyē kriyāpadamasti, tatra saiva kriyā guṇaviśiṣṭā
<pb n="352"/>
vidhīyatē । yatra nāsti tatrādhyahr̥taiva kriyā guṇaviśiṣṭā vidhīyatē ।
na caivaṁ sati viśiṣṭavidhāvapi guṇasyākriyārūpatvēna vidhisaṁsparśā-
bhāvāt kathañcidviśēṣaṇībhūtaguṇōpādānamiti vācyam । yatō'tratyaḥ
pūrvapakṣyēvaṁ manyatē-niṣkr̥ṣṭaguṇavidhānaṁ hi na sambhavati । yadā tu
bhāvanāsyō vidhirēkēnaiva vyāpārēṇa bhavanāvidhānaṁ sakalaviśēṣaṇa-
viśiṣṭamēva vidhattē, na tu viśiṣṭavidhiṁ kalpayati, tadā na kiñcada-
nupapannam । ataḥ kathaṁ pūrvapakṣaḥ ? iti ।</p>
<p>ucyatē—satyamēvam, tathāpyākāṁkṣāvaśātparasparadravyadēvatānu-
ṣaṅgēṇa sarvēṣāmēva vākyānāṁ dravyadēvatāviśiṣṭakarmavidhāyakatvāddravya-
dēvatālābhō nānupapannaḥ । tēna yāni vākyānyāghārāgnihōtrayōrguṇa-
vidhāyakatvēna siddhāntinō'bhimatāni tāni sarvāṇyanyōnyānuṣaṅgadra-
vyadēvatābhidhāyipadāni viśiṣṭavidhāyakāni । na caivaṁ sati ādhā-
rāgnihōtravākyayōrapi dravyadēvatābhidhāyipadānuṣaṅgēṇa karmavidhāya-
katvānnānuvādakatvamiti vācyam । yatō varttamānāpadēśarūpamidaṁ
vākyadvayam । na cāvaśyaṁ pañcamalakāratvēna vidhitvābhivyañjakārthavā-
dassamasti । na cātrānuvādānarhamūrddhvādisthānīyaṁ dadhyādisthānīyaṁ
vā guṇāntaramasti । nāmnaścānūdyamānaviśēṣapratipattihētutvēnāpyupa-
pattēḥ । tēnōrddhvādivākyavihitakarmasamudāyadvayānuvādaḥ । ēvañcāghā-
rāgni/?/hōtravākyābhyāmiti niścīyatē । samudāyadvayānuvādaprayōjanantu
<pb n="353"/>
agnihōtrē ēkasamudāyāpannānāmēkavacanēna “agnihōtraṁ juhuyāt
svargakāmaḥ” tathā “yāvajjīvamagnihōtraṁ juhuyāt” ityādibhiḥ
phalanimittayōrvidhānasiddhiriti suṣṭhūktamēva । āghārē'gnihōtrē
“pañca prayājānyajati” itivatsaṁjñōpabandhārtha ēvāyaṁ samudāyānuvādaḥ ।
saṁjñōpabandhaprayōjanañca siddhāntavadēvēti svataḥ parataśca karmavidhitvā-
pādakarūpōpalambhābhāvādāghārāgnihōtravākyayōssamudāyadvayārthavādatva-
miti । ēvaṁprāptē'bhidhīyatē—</p>
<sutra>cōdanā vā śabdārthasya prayōgabhūtatvāttatsannidhērguṇārthēna-
punaḥ śruti ।। 2. 2. 16. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi “āghāramāghārayati, agnihōtraṁ
juhōti” iti vākyadvayēna karmadvayaṁ na vidhīyēta । ūrddhvādisaṁyukta-
vākyairdadhyādisaṁyuktavākyairvātra guṇō vidhātuṁ na śakyatē । tathā-
hi-āghārāgnihōtravākyābhyāṁ tāvannāmāvacchinnaḥ karmaviśēṣaḥ prati-
pādyatē । nāsau varttamānāpadēśapañcamalakārasandēhānna vidhīyatē, prayōga-
vacanōpasaṅgrahēṇaivāsya pañcamalakāratvanirṇayāt । na ca paurṇamāsī-
vadyacchabdādyupabandhō'nuvādakāraṇamasti । tēnānanyākṣiptaśaktirayaṁ
vidhiḥ karmaiva vidadhāti । nāpyūrddhvādisaṁyuktairvākyairguṇō vidhātuṁ
na śakyatē । yataḥ sarvatra bhāvanāsya ēva vidhiryōgyamupapadārthamī-
<pb n="354"/>
kṣamāṇō viśiṣṭavidhigauravāt vākyāntaravihatē karmaṇi guṇaṁ
vidhattē । na cātra vākyē'nēkaguṇaśravaṇamasti । na ca prakr̥tē
karmaṇi guṇāvarōdhō'sti । tēnaiṣāmavyāhatamēva guṇavidhitvam ।
na ca vācyam—kriyāviṣayō vidhirguṇaśca na kriyētyuktam ।
ataḥ kathaṁ guṇavidhānamiti । yatō'trāpi kriyaiva viśiṣṭā
vidhīyata iti brūmaḥ । na ca prāptatvānna vidhīyatē, guṇaviśiṣṭa-
bhāvanāyā aprāptatvāt ।</p>
<p>nanu prāptē karmaṇi vidhiścātra guṇasaṅkrāntaḥ, kintarhi guṇa-
viśiṣṭakarmaviṣayaḥ ? tēnāprāptasvargavidhivatprāptē karmaṇi viśiṣṭa-
vidhinyāyēnaivānēkaguṇavidhānōpapattēḥ ‘cōditē hi tadarthatvāttasya ta-
syōpadiśyēta’ (“jai. sū., 2. 2. 6.) ityanarthakamāpadyatē । maivam;
yadi bhāvanāsthō'yaṁ vidhirbhāvanāsvarūpaṁ prati pravr̥ttiprayōjanatvēna
gr̥hyatē, tadākṣiptaviśēṣaṇavidhau satyavākyabhēdō bhavatyēva ।
yadā tu bhāvanāsvarūpasya prāptatvadguṇaviśiṣṭabhāvanāvidhistadā-
'nēkaguṇasannidhānē'pi yasyaiva guṇasya bhāvanayā saha viśēṣaṇa-
viśēṣyabhāvapratipādanaparō'yaṁ vidhistasyaiva pratipādayēt, nēta-
rasyāpīti tadarthaṁ vidhyāvr̥ttau vākyabhēda ēvēti । taduktam—</p>
<lg>
<l>vidhitvē bhāvanāsthē'pi tādarthyaṁ pravibhajyatē ।</l>
<l>viśēṣaṇaphalē cāsminvākyabhēdō bhaviṣyati ।। iti ।</l>
</lg>
<p>(taṁ. vā., pr̥. 503)</p>
<pb n="355"/>
<p>tēna prāptē karmaṇi tadanuvādēna guṇō vidhīyata iti yadētat tatra
tatrōcyatē, tadbhāvanāsvarūpasya prāptatvāttadgatavidhitātparyābhāvēna guṇa-
viśiṣṭāyā aprāptatvāttadgataivēti tātparyābhiprāyēṇēti mantavyam ।
yattvēkasyaiva vidhēḥ viśēṣyē viśēṣaṇē ca tātparyamityuktam, yatō
viśēṣyatvaṁ hi pradhānata/?/, viśēṣaṇatvañca tadguṇatvam । na ca sakr̥-
cchrūtasya vidhērvairūpyaṁ sambhavatīti naikasyōbhayatātparyatvamiti । na
ca dravyadēvatayōrabhāvādāghārāgnihōtravākyayōrhōmavidhānamiti vā-
cyam । vākyāntaravihitadravyadēvatāsadbhāvēna hōmavidhinirvāhāt ।
tathāhi-āghārē tāvat “caturgr̥hītaṁ vā ētadabhūttasyāghāramāghārya”
iti vacanēna caturgr̥hītājyavidhānāddravyaṁ prāptamēva । “ūrddhvō adhvarō di
vispr̥śamahutō yajñō yajñapatērindrāvānsvāhā ityāghāramāghārayati”
iti । vacanēna mantravidhānānmāntravarṇikadēvatālābhaḥ । tathā agni-
hōtrē'pi dadhyādivākyairdravyavidhānaṁ sphuṭamēva । tathā “agnirjyōti-
rjyōtiragniḥ svāhā iti sāyaṁ juhōti, sūryō jyōtirjyōtiḥ sūryaḥ
svāhēti prātarjuhōti” iti vacanadvayavihitamantradvayavaśēna sāyaṁprāta-
rhōmayōrmāntravarṇikāgnisūryadēvatāprāptiḥ । tathā “yadagnayē ca prajā-
patayē ca sāyaṁ juhōti, yatsūryyāya ca prajāpatayē ca prātarjuhōti” ।।
iti vacanadvayēna sāyaṁprātarhōmayōrēva prajāpatidēvatānvayaḥ । tēna sāyaṁ
hōmē'gniśca prajāpatiśca dēvatā । prātarhōmē sūryaśca prajāpatiśca dēvatēti ।</p>
<pb n="356"/>
<p>na ca “yadagnēyē ca prajāpatayē ca, yatsūryāya ca” iti vacanadvayē-
naivāgniprajāpatyōḥ sūryyaprajāpatyōśca sāyaṁ prātarhōmayōrvidhānamiti
vācyam । prāptē karmmaṇyēkēna vākyēna nānēkaguṇavidhānaṁ sambhavati ।
anyaparavidhānē sati agnisūryyayōrmāntravarṇikaprāptidarśanēna prajā-
patimātravidhānāt । atō vākyadvayē prajāpatirēvaikō vidhīyatē ।
anyatsarvamanūdyata iti ।</p>
<p>prayōjanaṁ pūrvapakṣē-āghārāṇāṁ hōmānāṁ bahūnāmanuṣṭhānam, si-
ddhāntē tu naivamiti ।</p>
<p>sūtrantu-āghārāgnihōtrayōḥ karmacōdanā karmavidhānaṁ bhāvanā-
rūpasya śabdārthasya prayōgabhūtatvāttatsannidhēḥ bhāvanāsannidhānādguṇā-
rthēna guṇavidhānārthēna punaḥśrutirvidhēḥ punaruccāraṇamityartaḥ ।।</p>
<trailer>iti pañcamamādhārāgnihōtrādhikaraṇam ।। 5 ।।</trailer>
<pb n="357"/>
<head>atha ṣaṣṭhaṁ paśusōmādhikaraṇam</head>
<sutra>dravyasaṁyāgōccōdanā paśusōmayōḥ prakaraṇē hyanarthakō
dravyasaṁyōgō na hi tasya guṇārthēna ।। 2. 2. 17 ।।</sutra>
<head>viṣayasaṁśayau</head>
<p>jyōtiṣṭōmē śrūyatē “yō dīkṣitō yadagnīṣōmīyaṁ paśumālabhatē”
(tai. saṁ., 6. 1. 11.) iti । tathā “hr̥dayasyāgrē'vadyatyatha jihvā/?/yā
atha vakṣasaḥ” (tai. saṁ., 6. 3. 10) iti । tathā “sōmēna yajēta”—
“aindravāyavaṁ gr̥hṇāti, āśvinaṁ gr̥hṇāti” ityēvamādi । tatra
saṁśayaḥ kimavadyatigr̥hṇāticōditānāṁ karmaṇāmimāvālabhatiyajatī
samudāyasyānuvaditārau ? athāpūrvayōḥ karmaṇōrvidhātārau ? iti ।
idānīṁ pūrvādhikaraṇavaiṣamyātpunaḥ pratyavatiṣṭhatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—bhavatūrddhvādisaṁyuktadadhyādi-
saṁyuktavākyānāṁ prakr̥tē karmaṇi guṇavidhāyakatvēnaivōpapattēḥ karmā-
nuvādakatvam । iha tu “hr̥dayasyāgrē'vaghati” ityādivākyēṣu
hr̥dayādisambandhēnāvadānaṁ śrūyatē । tatra hr̥dayādīnāṁ vākyāntara-
vihitatvēna saṁskārāvadānarūpaguṇavidhānāsambhavāt hr̥dayādisā-
dhanakarmōtpādakatvamēva yuktam । “aindravāyavaṁ gr̥hṇāti” ityādi-
vākyēṣu rasasambandhēna grahaṇaṁ śrūyatē । tatra rasasya vākyāntarā-
<pb n="358"/>
vihitatvēna tatsaṁskāragrahaṇarūpaguṇavidhānāsambhavādrasasādhanaka-
karmōtpādakatvam । ēvañca sati “yō dīkṣitō yadagnīṣōmīyaṁ paśumā-
labhatē” ityatrāgnīṣōmadēvatāvidhānāya paśuśabdēna lakṣaṇayā hr̥da-
yādisamudāyānuvādaḥ । dravyadēvatāsambandhānumitēna yajinā ālambha-
vākyē hr̥dayādisādhanakayāgānuvādaḥ । tathā “sōmēna yajēta” itya-
trāpi haviḥprakr̥tisōmalatāvidhānāya yajinā aindravāyavādivākyēṣu
dravyadēvatāsambandhānumitayāgasamudāyānuvāda iti । atrāpi
paurṇamāsīvatsamudāyānuvādatvamēva ।</p>
<p>nanu hr̥dayasyāgrē'vadyati ityādivākyēṣu na tāvadyajiḥ śrūyatē ।
nāpyanumīyatē, dravyadēvatāsambandhānavagamāt । hr̥dayādisambandha-
vaśādavadānasya vatsālambhavadyāgamantarēṇāpi sambhavānna yāgānu-
māpakatvam । katham ? paśudravyāgnīṣōmadēvatākayāgavidhānēnaiva mukhya-
paśuśabdārthōpapattau dīkṣitavākyē lakṣaṇayā paśuśabdēna hr̥dayādyanu-
vādaḥ । ataḥ paśau tāvatsarvathā pūrvapakṣō na sambhavati ।</p>
<p>tathā “sōmēna yajatē” iti pratyakṣayāgavidhau sati kathamaindravā-
yavādivākyēṣu dravyadēvatāsambandhānumitasya yāgasya vidhānam ?
‘pratyakṣavidhisadbhāvāt labhyatē nānumānikam’ iti nyāyavirō-
dhāt । aindravāyavādivākyānāṁ cēndravāyudēvatākaśrautagrahaṇavi-
dhānēnaivōpapannatvāt nāśrutayāgavidhānāśaṅkōpapadyatē । bhavatu vā
<pb n="359"/>
dravyadēvatāsambandhēnaindravāyavādivākyēṣu yāgavidhānam, tathāpi
“sōmēna yajēta” ityatra sōmadravyakayāgavidhānōpapattēḥ kathaṁ
yajatēryacchabdādyuparāgābhāvē'pi yāgānuvādakatvaṁ sambhavati ? ataḥ
kathaṁ sōmē'pi pūrvapakṣaḥ ? iti । ucyatē—paśau tāvadyadyapi hr̥dayādi-
sambandhēnāvadānaṁ śrūyatē, tathāpi “sānnāyyaṁ vā tatprabhavatvāt”
(jai. sū, 8. 1. 40) ityanēnaiva nyāyēnāyamavadyatiḥ sānnāyyā-
vadyatiprakr̥tiḥ । sānnāyyāvadyatēśca yāgīyadravyasaṁskārarūpatvā-
dētasyāpi yāgīyadravyasaṁskārakatvam । tacca tadaiva sambhavati,
yadi hr̥dayādīni yāgasādhanāni bhavanti । tēna yathāyāgasādhanasaṁ-
skārābhiṣavasambandhēna pūtīkānāṁ yāgasādhanatvaṁ kalpyatē, yathā vā
lakṣaṇasambandhēna phalacamasasyāśrūyamāṇamapi yāgasādhanatvaṁ kalpyatē,
tathēhāpīti, paśuśabdēna hr̥dayādīnyanūdyantē । yajinā ca tatsamba-
ndhinā yāgānanūdya agnīṣōmau dēvatātvēna vidhīyētē । na ca paśu-
śabdasya hr̥dayādyanuvādatvē lakṣaṇaiva dōṣaḥ । yatō vidhau hi
lakṣaṇā dōṣamāvahati, nānuvādē । athavā yō dīkṣitavākyē dēvatā-
vidhidarśanādēva hr̥dayādivākyēṣu yāgānumānam ।</p>
<p>nanu yō dīkṣitavākyē dēvatāviśiṣṭayāgavidhirēvāstu kathaṁ
dēvatāmātravidhānam ? maivam; ēvaṁ hi manyatē—avaśyaṁ siddhānti-
nāpi hr̥dayādigatāvadānasaṁskāravaiyarthyāt paśuśabdasya lakṣaṇayā
<pb n="360"/>
hr̥dayādiparatvaṁ vaktavyam । tadyadi yōdīkṣitavākyē yāgōtpattiḥ,
tadā vidhau lakṣaṇā, sā cāyuktā ‘na vidhau paraḥ śabdārthaḥ’ iti
nyāyāt । avadyāti vākyānāntu yāgōtpādakatvē'nuvādē lakṣaṇā,
sā na dōṣāya । dr̥ṣṭā ca bhāvinīmapyaṅgaprāptimālōcyōtpattivyavasthā ।
yathā saṁkhyādhikaraṇē bhāvinīmātidēśikāvadānagaṇaprāptimālōcya
saptadaśayāgōtpattiḥ । tēna paśuśabdēna hr̥dayādīnyanūdya yajatinā
tatsambandhinā yāgānanūdyāgnīṣōmau dēvatātvēna vidhīyētē iti siddham ।</p>
<p>tathā sōmē'pyaindravāyavādivākyēṣu dravyadēvatāsambandhēna
tāvadavaśyaṁ yāgō'numātavyāḥ । na hi dravyadēvatāsambandhapratipādakasya
yāgaṁ vinā svārthē paryavasānamasti । taduktam—</p>
<lg>
<l>yathāgnēyādivākyānāṁ na prāgyāgānumānataḥ ।</l>
<l>svārthaparyavasāyitvaṁ tathā sōmē'pi dr̥śyatām ।। iti ।</l>
</lg>
<p>(taṁ. vā., pr̥. 510)</p>
<p>nanvēvaṁ śrutānumitaikadēśamēvēdaṁ vākyaṁ niṣyannam—indravāyudaiva-
tyēna dravyēṇa yajētēti । tathā sati sōmavākyavihitayāgānuvādēnā-
gnīṣōmavākya iva hr̥dayādyanuvādēna dēvatāvidhānamēvāstu, kimatra
viśiṣṭavidhisvīkārēṇa ? maivam; sōmavākyōtpannayāgānuvādēnaindra-
vāyavādivākyairddēvatāvidhau ēkayāgasambandhēna khadirapalāśānāmi-
vai/?/kasminyāgē vikalpaḥ syāt ।</p>
<pb n="361"/>
<p>taduktam—</p>
<lg>
<l>tathaikabandhanārthatvātpalāśakhadirādayaḥ ।</l>
<l>tatsambandhē vikalpyantē yāgē'smindēvatāstathā ।। iti ।</l>
</lg>
<p>(taṁ. vā., pr̥. 512)</p>
<p>tathā sati “āśvinō daśamō gr̥hyatē tr̥tīyō hūyatē” iti kramada-
rśanam, tathā “daśaitānadhvaryuḥ prātassavanē grahān gr̥hṇāti” iti
samuccayadarśanañca nōpapadyatē । aindravāyavādivākyānāntu yāgōtpāda-
katvē bhinnayāgasambandhitvāddēvatānāṁ samuccayē sati kramasamuccaya-
darśanamupapadyatē । tathā sati rūpābhāvēna yāgavidhānābhāvādyaccha-
bdādyabhāvē'yaindravāyavādivākyavihitayāgasamudāyānuvāda ēvāyaṁ
“sōmēna yajēta” ityatra yajatiśabdaḥ । sōmaśabda aindravāyavādi-
vākyāvagatarasaprakr̥tisōmalatāvidhānārtha iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra paurṇamāsīvadvākyāntarōtpanna-
yāgapratyabhijñānaṁ bhavēt । sarvatra khalu pratyabhijñānabalēnānuvādō
bhavati । punaranuvādasidhyarthaṁ pratyabhijñākāraṇaṁ kalpyatē । na cāva-
dyatigr̥hā/?/tivākyēṣu yāgaḥ śrūyatē, yēnātra pratyabhijñānam ।</p>
<pb n="362"/>
<p>taduktam—</p>
<lg>
<l>prakr̥tapratyabhijñānaṁ vākyē yatrōpalabhyatē ।</l>
<l>tatra syādanuvādatvaṁ nacātraivaṁ pratīyatē ।। iti ।</l>
</lg>
<p>(taṁ. vā., pr̥. 512)</p>
<p>tēna yōdīkṣitavākya ēva dravyadēvatāsambandhānumitasya
yāgasya vidhānam । sōmavākyē tu pratyakṣasiddhamēva dravyaviśiṣṭa-
yāgavidhānam । na tra vācyam—paśudravyakasōmadravyakayāgōtpattau
hr̥dayādīnāṁ rasasya cāviniyuktatvāttatsambandhinōravadānagrahaṇa-
rūpasaṁskārayōrvidhānamanarthakamēva syāditi । na hi paśusōmamātra-
pratītiḥ, yatō'vadyatigr̥hṇātivākyadarśanēna tayōravikr̥tayōrdēvatōddēśēna
yāgavidhānāt । kiṁ tarhi ? hr̥dayādiparyantō rasaparyantaśca tēna
sōmaviniyōgēna tadantargatapaśuhr̥dayasōmarasayōrapi viniyuktatvādvi-
niyuktagōcaramēva saṁskāravidhānam । yathā-vrīhiśāstrasya taṇḍu-
lādiparyantatvāt “taṇḍulān pinaṣṭi” ityādisaṁskāravidhānam ।
na caivaṁ sati vidhau paśusōmaśabdaḥ saṁskārajñāpanārthaḥ । taduktam—</p>
<lg>
<l>dravyēṇātyantabhinnēna saha cintyaṁ balābalam ।</l>
<l>hr̥dayādirasadvāramaṅgatvaṁ pasusōmayōḥ ।। iti ।</l>
</lg>
<p>(taṁ. vā., pr̥. 516)</p>
<p>kiñca viśēṣataḥ paśūdāharaṇē avadyatau yāgaḥ sambhāvayitu-
<pb n="363"/>
mapi na śakyatē । yadapi hr̥dayādyavadānasya sānnāyyāvadāna-
prakr̥titvēna taddharmalābhē sati yāgīyadravyasaṁskāratvādyāgānumāna-
mityuktam, tadapyayuktam; sānnāyyāvadyatērēva prakr̥tāvacōditatvēna
dharmasambandhābhāvāt । na ca “dvirhaviṣō'vadyati” ityanēna tāva-
davadānaṁ vidhīyatē । kintarhi ? arthaprāptānuvādēna dvitvamātram । ētacca
sarvapradānādhikaraṇē (pū. mī., 3. 4. 18) vistarēṇa vakṣyāmaḥ ।
bhavatu vā hr̥dayādyavadānasya tatprakr̥titvaṁ, tathāpi na yāgasādhana-
saṁskārakatvaṁ tasya । itikarttavyatā cātidiśyatē, na dharmamātram ।
atō na tadvaśēnāpi yāgakalpanā । pūtīkābhiṣavaphalacamasa-
bhakṣaṇayōstu yāgasādhanadravyasaṁskārayōrēva prakr̥tayōrvākyapraka-
raṇābhyāṁ pūtīkaphalacamasasambandhēnōpādānamiti vaiṣamyam ।
yadapi yōdīkṣitavākyē paśuśabdasya lakṣaṇayā hr̥dayādi-
patatvamāpādya vidhau lakṣaṇābhāvāt bhāvidēvatāsambandhanirīkṣaṇē-
nāvadyativākya ēva yāgānumānamityuktam, tadapi yāgavidhau
paśuśabdasya hr̥dayādiparyantatvēna mukhyārthasyōktatvānnirastam ।
paśūdāharaṇaṁ tāvannirapavādam ।</p>
<p>ēvaṁ “sōmēna yajēta” iti pratyakṣē yajāvaindravāyavādivākyēṣu
yāgaḥ sambhāvayitumēva na śakyatē । na cāgnēyādivākyānāmivaindra-
vāyavādivākyēṣvapi na yāgamantarēṇa svārthaparyavasānamastīti vācyam ।
<pb n="364"/>
yata indravāyudēvatōddēśēna dravyagrahaṇavidhānēnaiva vākyaparyavasānāt ।
āgnēyādivākyēṣu tu puṁvyāpārasya vidhiviṣayatvādbhavatyarthasya cā-
puṁvyāpāratvādavaśyaṁ kalpanīyē puṁvyāpārē dravyadēvatāsambandhēna yāga
ēva kalpyata ityuktam । iha grahaṇarūpasya puṁvyāpārasya śrutatvānnā-
paryavasānaṁ vākyasyēti ।</p>
<p>nanu tyajyamānaṁ haviḥ pratyuddēśyatvaṁ dēvatātvam, na kiñcijjā-
tyā samasti । ataḥ kathaṁ grahaṇē dēvatānvaya ? iti । ucyatē—na
hīdaṁ grahaṇamarthāntarabhūtam, kintarhi ? yāgāvayavabhūtamēvaitat । na
hi dēvatōddēśēna tyajyatē । na cānyōddēśēna gr̥hītasyānyōddēśēna tyāgē
yāgassampadyatē । tēna dēvatōddēśēna gr̥hītasyaiva haviṣastyāgō yāga
iti na yāgāvayavabhūtē grahaṇē dēvatōddēśō virudhyata iti । ēvañca
yāgāpēkṣāyāṁ “sōmēna yajēta” ityayamēva pratyakṣaśrutō yāgō'stīti
nātra yāgakalpanāprayāsa iti । tathā ca sati iyamēva yāgaikadēśa-
bhūtagrahaṇasambandhinī dēvatā prakr̥tayāgē dēvatāpēkṣiṇi sambadhyata iti ।</p>
<p>na caivaṁ sati khādirapālāśādīnāmivaikabandhanārthatvē dēvatānā-
mapyēkayāgārthatvē vikalpa iti vācyam । yatō nātra khādirapālāśā-
dīnāmiva bandhanē, dēvatānāṁ yāgē vākyēna vidhānam, yēna vikalpa
āpadyēta । kintarhi ? grahaṇamukhēna dēvatānāṁ yāgānvayaḥ । graha-
<pb n="365"/>
ṇāni tāvadbhinnakāryāṇi yugapadēva prakaraṇinā gr̥hītāni bhinna-
kāryatvātsamuccētavyāni । tēna grahaṇadvārā dēvatānāmapi samuccayō
yuktaḥ । paramayaṁ viśēṣaḥ—grahaṇatyāgayōrēkā dēvatā, yēna yaduddēśēna
gr̥hītaṁ taduddēśēnaiva tyaktavyam । tēna pratigrahaṇaṁ sōmayāgasyābhyāsaḥ ।
ēvañca sati triṣavaṇadaśagrahadaśacamasādīnāṁ pratyabhyāsaṁ bhinnō yāgaḥ
“sōmēna yajēta” ityanēna śāstrēṇa sakr̥dutpādita iti mantavyam ।
tathā sati “āśvinō daśamō gr̥hyatē tr̥tīyō hūyata” iti krama-
darśanam, tathā “daśaitānadhvaryuḥ prātassvanē grahān gr̥hṇāti” iti
samuccayadarśanamupapannaṁ bhavatīti sōmōdāharaṇamapyanavadyam ।</p>
<p>prayōjanam-pūrvapakṣē hr̥dayādīnāmaindravāyavādiyāgānāṁ pr̥thaktvā-
tsvārthatvādviśēṣacōdanāliṅgāttaddharmātidēśē sati na sakaladharmaprāptiḥ ।
siddhāntē tu paśuyāgasya sōmayāgasyaikatvāt vikr̥tau sakaladharmā-
pattiriti ।</p>
<p>sūtrantu—paśusōmadravyasaṁyōgātpaśuvākyē sōmavākyē ca yāga-
cōdanā yāgavidhānam, yasmātprakr̥tayāgēṣvanarthakō niṣprayōjanō
dravyasaṁyōgaḥ । ‘na hi tasya guṇārthēna’ iti sūtrāvayavō bhāṣya-
kārēṇa sōmōdāharaṇē sōmalatāyāḥ pradēyatvēna guṇārthatvamāśaṁkya
śrautarasāvarōdhēna tannirākaraṇaparatayā vyākhyātaḥ । ‘na hi tasya
guṇāya/?/na’ iti sūtrāvayavatātparyamanākalitaṁ bhāṣyakārēṇa । na hi
<pb n="366"/>
guṇādhikaraṇaviruddhā pradēyatvēna guṇatvāśaṅkā jaiminērmanasi
sambhāvyatē । vrīhiyavavatpradēyaprakr̥titvēnaiva tu sōcitā । taduktam—</p>
<lg>
<l>yathaivāṣṭākapālādau śrautē'pi sati vākyataḥ ।</l>
<l>vrīhyādayō vidhīyantē tathā sōmō vidhāsyatē ।। iti ।</l>
</lg>
<p>(taṁ. vā., pr̥. 513)</p>
<p>atraikē samādhānamabhidadhati—“āgnēyō'ṣṭākapālō bhavati”
ityatrāgnidēvatāsambandhapurōḍāśapratipādakavākyaśēṣaḥ sambhavati ।
“purōḍāśaṁ kūrmaṁ bhūtaṁ sarpantamapaśyan tamabruvan indrāya dhriyasva br̥haspa-
tayē dhriyasva viśvēbhyō dēvēbhyō dhriyasva” ityādi । asya ca stuti-
paratvē'pi stutyapurōḍāśapratipādanāvarōdhātsvavākyasthapurōḍāśa ēvā-
gnēyataddhitaparyavasānam । tathā sati kiṁprakr̥tikaḥ purōḍāśa iti
prakr̥tidravyāpēkṣāyāṁ “vrīhibhiryajēta” iti yuktaḥ prakr̥titayā vrīhī-
ṇāṁ vidhiḥ । atra tu “aindravāyavaṁ gr̥hṇāti” iti vākyaśēṣānava-
gamātprakaraṇanirīkṣaṇēna ca “sōmaṁ punāti” iti saprakr̥tikasyaiva
rasasya pratītēstatraiva taddhitaparyavasānamiti prakr̥tirūpāpēkṣā-
bhāvānna prakr̥titvēna “sōmēna yajēta” iti sōmalatāvidhiḥ
sambhavati । na ca “tvāṣṭraṁ pātnīvatamālabhēta” ityatra yathālambhasyā-
rthākṣiptālabhyamātrē taddhitaparyavasānam, tāta “aindravāyavaṁ gr̥hṇāti”
ityatrāpi svāvākya ēva grahaṇākṣiptagrahamātrē taddhitaparyavasānam ।
<pb n="367"/>
avyavahitaśrutēśca “aṇvyā dhārayā gr̥hṇāti” iti vākyē gauṇaśabda-
syaivāvyabhicārigrahaṇaviśēṣābhidhāyakatvāt, avyabhicaritōpasthi-
tadravadravyēṇaiva taddhitaparyavasānamiti vaktavyam । (?) yēnānyaparaśabdō-
panītāvaprāptēnārthākṣiptēnārthēnābhidhānamiti vyutpattēḥ, paramatē ca nityaṁ
śābdāśābdayōrasambandhādarthākṣiptasyāpi tadvācakaśabdakalpanāvya-
tirēkēṇānvayātprakaraṇē ca “sōmaṁ punāti” iti ananyaparaśabdōpa-
nītasya sāmarasasyaiva prāptēstatraiva paryavasānam ।</p>
<p>na ca latāvacanatvātsōmaśabdasya “sōmaṁ punāti” ityatra
sōmaśabdō na rasapara iti vācyam । dravadravya........paharaṇā-
bhidhāyakasyōtpunātiśabdasya latāsamabhivyāhārānupapattau lākṣa-
ṇikasvaprabhavarasaparatvasyāvaśyābhyupēyatvāt । na ca prathamāva-
gatasōmaśabdānurōdhēnōtpunātiśabda ēva lakṣaṇāśrayaṇānna
sōmalakṣaṇārthatvaṁ vaktavyam । utpunātiśabdagatalakṣaṇāyāṁ
sōmalatāsambandhōcitakriyāviśēṣē vinigamanāpramāṇābhāvāt ।
sōmaśabdē tūtpavanasambandhōcitasvaprabhavarasasyaiva yōgyatvādasti
vinigamanāyāṁ pramāṇamiti tadgataiva lakṣaṇēti । ēvaṁ satyu-
tpavanapradhānakarmatvē cōbhayathāpi sōmaśabdasya rasaparatvātki-
maindravāyavamityapēkṣāyāmanuṣaṅgātsōmarasa ēva sambadhyatē । na
ca dhārāvākyavyavadhānānnānuṣaṅgaḥ, tatrāpi kiṁ dhārayā gahā/?/tītya-
<pb n="368"/>
pēkṣāyāṁ sōmarasasambandhāt । yathā “yā tē agnē rajāśayā” itya-
nēna sambaddhaṁ “tanūḥ” iti padaṁ harāśayētyatra na vyavadhīyatē, tathēhāpi
sōmarasasya na dhārāvākyēnaindravāyavasambandhō vyavadhīyata iti ।
tathāca sati sōmarasa ēva taddhitaśrutēḥ paryavasānātprakr̥tidravyāpēkṣā-
bhāvānna tatprakr̥titayā latāvidhissambhavati । taduktam—‘purōḍāśō
hyanirūpitaprakr̥tidravyatayāgnēyādiṣu pratīyata iti yuktaṁ prakr̥tidra
vyavidhānām । iha tu nirūpitaprakr̥tikaḥ sōmarasa ēva gamyatē, na hi
bhavati sōmarasaḥ kiṁprakr̥tika ityapēkṣā’ iti ।</p>
<p>atrōcyatē—bhavatu sōmarasa ēva taddhitaśrutiparyavasānam,
tathāpi niyamēna krayaṇābhiṣavasaṁskr̥tasōmaprabhavarasahaviṣkayāga-
siddhyarthamaṅgatayā sōmavidhānamarthavadbhaviṣyati । itarathā tvanaṅgasya
niyamēnōpādānābhāvāt pratigrahaṁ krayaṇādisvarasēnāpi yāgaḥ
kriyēta । na cānaṅgatvē'pi prasaṅgādēva krītādabhiṣutātpūtāttathā-
bhiplāvitādapi sōmādudbhūta ēvāsau rasa aindravāyava iti vaktavyam,
vikalpāsahatvāt । kiṁ krayaṇādīnāṁ saṁskārakarmatvamāśri-
tyōcyatē ? pradhānakarmatvaṁ vā ? na tāvadādyaḥ kalpaḥ—tasya vini-
yuktagōcaratvēnāsambhavāt । nāpi dvitīyaḥ—tatrāpi (?) yadyapsu pānaṁ
prasaṅgaḥ, tadā krītasōmāpacārē'bhiṣavādīnāṁ rasāpacārē ca pradhānasya
lōpa ēvēti ।</p>
<pb n="369"/>
<p>kiñca—sāmānyaśāstraṁ hi prasaṅgēna viśēṣaśāstramapēkṣāvaśā-
dupajīvati । yathā padakarmaśāstraṁ krayārthānīyamānaikahānyupapada-
viśēṣaśāstram । krayābhiṣavādiśāstrāṇāntu lōkasiddhasōmagrāhitvēna
tulyatvāt ‘tulyēṣu nādhikāraḥ syāt’ iti nyāyēna na prasaṅgaviṣaya-
tvamiti yuktaḥ prakr̥titvēna sōmavidhiriti । taduktam—‘sōmēna
yajētētyētadvidhimantarēṇāpi krayaṇābhiṣavādisaṁskāravidhyupapattēḥ’ ।
na cāviniyuktatvēna sōmasyānaṅgatvādasaṁskāryatvam । “sōmaṁ punāti”
ityatra saprakr̥tikasyaivāvagatasyaindravāyavādivākyēṣu viniyuktatvāt
saviśēṣaṇānvayasya kāryōpayōgitvēna tatsambhavē sati pratītimātrō-
payuktasyōpalakṣaṇasyānyāyyatvāt । viśiṣṭavidhau ca viśēṣaṇānāmau-
pādānikāṅgabhāvasya sarvatra sthitatvāt । na caupādānikasya
sōmāṅgabhāvasya kalpanīyatvātpratyakṣāyāñca śrutau kalpanānavakāśāt,
“sōmēna yajēta” iti pratyakṣaśrutērēvāṅgabhāvapratipādakatvamiti vakta-
vyam । yatō'bhiyavktē yāgē tadanuvādēna sōmavidhirvaktavyaḥ ।
yāgābhivyaktiśca aindravāyavataddhitasyōtpavanavākyāvagatasōmaviśiṣṭa-
rasasambandhapūrvikā, tatra viśiṣṭaviśēṣaṇaviśēṣyayōraikarūpyam,
kintvākāṁkṣayōgyatāvaśāddēvatā rasasyāṅgabhāvō na sōmāṅgabhāvama-
ntarēṇa sambhavatītyaupādānikē sōmāṅgabhāvē pr̥thagasiddhē tadupajīvī
sōmavidhiḥ pratyakṣō'pyakiñcitkara ēvēti । na caivaṁ sati latāyā
<pb n="370"/>
api pradēyatvaprasaṅgaḥ । na hi sarvatra viśiṣṭavidhau viśēṣaṇaviśēṣya-
yōraikarūpyam, kintvākāṅkṣāyōgyatāvaśāddēvatātvēnōddēśyatvamēva ।
tatrāpi rasasya pradēyatvē'pi tatprakr̥titvēnaiva sōmalatāsambandha iti ।
athavā sōmasyāviniyuktatvē'pyaṅgabhūtarasōpakārakatayā abhiṣavādi-
saṁskāryyatvaṁ, vatsasyēva viniyuktadōhōpakārakatayā “vatsamālabhēta”
ityatrālambhasaṁskāryatvam, r̥cāṁ vā yathā viniyuktastutyupakāritayā
sāmasaṁskāryatvaṁ, svādhyāyasya vā paramatē vi niyuktatadarthōpakāraka-
tayā'dhyanasaṁskāryyatvam ।</p>
<p>nanu sōmasyāviniyuktatvēnānaṅgatvādanaṅgasya cāpratinidhēyatvāt,
“yadi sōmaṁ na vindēyuḥ pūtīkānabhiṣuṇuyuḥ” ityatra pūtākānāma-
bhāvavidhitvaṁ bhavēt, na sōmapratinidhiniyamaḥ । tathāsati pūtīkā-
pacārē tatsadr̥śōpādānaṁ bhavēt na sōmasadr̥śōpādānam । atō
yuktaḥ sōmasadr̥śōpādānārthamayaṁ sōmavidhiriti vaiṣamyam । na;
sōmarasasya viniyuktatvēna tatsadr̥śapūtīkāntargatarasaniyamātpratinidhi-
niyama ēva । athavā anaṅgatvē'pi sōmasya tatprakr̥tikarasasyaiva vihi-
tatvēna rasasyēva rasaprakr̥tērapi sōmasya śāstrārthatvāt । śāstrārthasyaiva
pratinidhyupayōgitvāt । sōmapratinidhiniyamō'pi yukta ēva,
kimaṅgatā kariṣyati ? na ca guṇādhikaraṇanyāyēna pradēyatvamapyā-
śaṅkanīyam । tatra hi “vaiśvadēvyāmikṣā” iti svavākyagatāmikṣā-
<pb n="371"/>
varōdhānna punaḥ “aindravāyavaṁ gr̥hṇāti” ityādiṣūtpattivākyēṣu
rasasyāpratītatvēna vaiṣamyāt । atō yuktā bhāṣyakārasya
latāyāḥ pradēyatvāśaṅkēti ।</p>
<p>atrōcyatē—yattāvaduktam—utpavanavākyē sōmarasasyaiva
śābdatvāttaddhitaśrutiparyavasānam, tathāca sati na prakr̥titayā sōma-
vidhānaṁ sambhavatīti । tadayuktam; na tāvadutpavanavākyē sōmarasaḥ
śrūyatē । nāpyutpavanasamabhivyāhārānupapattyā sōmaśabdēna lakṣyatē ।
saṁskārakarmatvē hyutpavanasya latāyāmutpavanarūpasaṁskārāsambhavādrasō
lakṣaṇīyaḥ । tathā viniyuktatvēna sōmalatārasayōrdvayōrapi saṁskā-
ryatvaṁ sambhavati । saṁskāryatvēna ca viniyōgakalpanāyāmitarētarāśraya-
prasaṅgāt । tēna bhūtabhavyasamuccāraṇanyāyēna pradhānakarmatvamēva syāt ।
tathāca sati mukhyārthasyaiva sōmasya dravadravya (?) kalpāpaharaṇarūpō-
tpavanasādhanatvasambhavaḥ । nāsau lakṣaṇā......, na ca dravadravyā-
ntarasya kalpanīyatvāt sōmaśabdasyaiva laśraṇayā rasōpasthāpa-
katvamiti vaktavyam । pakṣadvayē'pi kalpanāsamānatvāt । utpavana-
sādhanatvēna rasalakṣaṇāyāmapi pārthivaṁ dravyāntaraṁ kalpanīyamēva ।
iyāṁstu viśēṣaḥ—ēkatrōtpavanāvinābhūtadravyasvīkārēṇa mukhya-
sōmaśabdārthasyōtpavanasādhanatvam, aparatra cōtpavanāvinābhūtasādha-
nasvīkārēṇa sōmaśabdē lākṣaṇikatvam । taccāyuktam ।</p>
<pb n="372"/>
<p>athavāstu utpavanavākyē śābdī rasāvagatiḥ, na tatra
taddhitaparyavasānam । na ca tathāsati sōmalatāyāmēva taddhitaparyava-
sānamiti vaktavyam । dhārāvākyasya vyavadhānēnāsambaddhatvāt ।
dhārāvākyē punargrahaṇasya guṇakarmatvē pradhānakarmatvē'pi vā dhārārhadrava-
dravyasyākṣēpalabhyatvēna tasyaiva gr̥hṇāticōdanāsāmyāt । ānantaryācca
buddhitāratamyācchabdakalpanayāpi tatraiva taddhitavr̥ttiḥ । tēnāyamarthō
bhavati—aindravāyavaṁ dravadravyaṁ gr̥hṇīyāditi । dravadravyañca dvividhaṁ
bhavati—niryāsamaniryāsañca । tatra bhavatyākāṅkṣā kiṁ dravadrabyaṁ
niryāsarūpaṁ kutaścitprakr̥tiviśēṣādupādēyam ? aniryāsaṁ vā kuta-
ścittaṭākādijalāśayādupādēyam ? ityapēkṣāyāṁ “vrīhibhiryajēta”
itivat “sōmēna yajēta” iti prakr̥titayā sōmavidhirupapanna ēvēti
vrīhimudrārthaḥ ? । bhavatu vā yathākathañcit utpavanavākyagatasōma-
prakr̥tirasa ēva taddhitaparyavasānam, tathāpyaviniyuktasyānaṅgabhūtasya
saṁskārābhāvāt krayaṇābhiṣavādisaṁskārasiddhayē sōmavidhirarthavān
bhaviṣyati ।</p>
<p>na ca viśiṣṭavidhānēna sōmō'pi viniyukta ēvēti vaktavyam ।
yataḥ śābdatvalōbhēna sannihitadhārāvākyākṣiptadravadravyaparityāgēnō-
tpavanavākyalakṣitasōmarasēna taddhitaparyavasānaṁ yuktam, tatkiṁ rasasyēva
sōmasyāpi lakṣaṇayā śābdatvam ? śrutivr̥tyā vā ? na tāvallakṣa/?/-
<pb n="373"/>
ṇayā; utpavanakriyāsambandhānupapattibhyāṁ hi lakṣaṇāvr̥tyā sōma-
śabdaḥ sambandhāyōgyamēva hyātmānaṁ lakṣayatīti hāsyāspadamēva ।
nāpi śrutivr̥tyā; ēkasya śabdasya sambhavāsambhavakr̥tayugapucchuti-
lakṣaṇavirōdhāt । tēna viśiṣṭatvāsambhavādyathā ‘gaṅgāyāṁ ghōṣaḥ
prativasati’ ityatra gaṅgāpadārthalakṣitatīramātrasyaiva nivāsayōgyasya
lakṣaṇāviṣayatvam, na tvayōgyasyāpi jalasya, tathātrāpi sōmaprakr̥-
tyupalakṣitarasasyaiva lakṣaṇāviṣayatvamiti aśābdatvāllatāyā na
viśēṣaṇatvēna rasāntarbhāvō ghaṭata iti krayaṇādisaṁskārasiddhayē
yuktaḥ “sōmēna yajēta” iti prakr̥tividhiriti ।</p>
<p>athāviniyuktasyānaṅgasyāpyaṅgabhūtarasōpakārakatayā vatsādi-
vatsaṁskārārhatvāttatsidhyarthamanarthakaḥ sōmavidhirityucyatē । tadayuktam;
upakārakasya hi saṁskārō bhavannavyabhicaritōpādānasyaiva bhavati,
nityavacchutānāṁ saṁskārāṇāmanityasaṁyōgavirōdhāt । tēna vini-
yuktāpūrvīyadōhasya prasnavanōpāyāntaraniṣēdhēna vatsōpādanasyāvyabhi-
cārāt “sāmnā stuvīta” iti stutiviniyuktānāñca sāmnāṁ
“r̥cyadhyūḍhaṁ sāma gāyati” iti r̥gadhiṣṭhānāvyabhicārādvatsasya ca
r̥cāñca saṁskārō yukta ēva । svādhyāyasya tu na viniyuktārthō-
pakārakatayādhyayanasaṁskāryatvam, kintvadhyayanasaṁskr̥tasyaiva tathā-
bhūtārthajñānahētutvāt । tathā ādhānasaṁskr̥tāhavanīyaviniyōgavat
<pb n="374"/>
sāmarthyātsaṁskr̥taviniyōga ēvāyam । yathā caitattathārthavādādhikaraṇa
ēvōktam । sōmarasasya tvaviniyuktatvē'pi prakārāntarēṇāpi tadu-
pādānāvirōdhēna niyamēna tadupādānāsambhavātsaṁskr̥taviniyōgasya
cāsambhavādbhavadanabhimatatvācca na vatsādisāmyam, nāpi svādhyā-
yasāmyamiti krayaṇābhiṣavasaṁskārārthaṁ yuktaḥ ‘sōmēna yajēta” iti
sōmavidhiḥ । na ca krayaṇābhiṣavādisaṁskāravākyairēva viniyōgabhaṅga-
bhiyāṅgabhāvassōmasyākṣipyata iti vācyam । pratyakṣē hi sōmavidhau
laiṅgikakalpanāsambhavāt । taduktam—‘sa ēvāyaṁ yuktaḥ sōmēna
yajēta’ iti । na ca vināpi vidhānātsaṁskāravaśādēva sōmāṅga-
bhāvaprāptau kiṁ vidhinēti vācyam । yataḥ śakyamitarēṇāpi
vaktum—“sauryaṁ caruṁ nirvapēdbrahmavarcasakāmaḥ” iti tadadhikārākṣē-
pādēvōtpattiprāptau kiṁ sarvatra vidhinēti ।</p>
<p>athāmnānasāmarthyēna śrutaśabdāvagatōtpattērēvānuṣṭhitasya karma-
ṇō'pūrvasādhanatvam, tarhyatrāpi śrutaśabdāvagatāṅgabhāvasyaiva sōmasyā-
nuṣṭhānamapūrvasādhanamiti nānupapannam । atō yuktaḥ prakr̥titvēnaiva sōma-
vidhiśaṅkā, na tu pradēyatvēna yuktā, tadadhikaraṇavirōdhāt । vākyāntarō-
pātatvē'pi rasasya ēkavākyōpāttē sāvaiśvadēvyāmikṣētivat tatra
taddhitaparyavasānē pradēyarasāvaruddhatvāviśēṣādityalamativistarēṇēti ।
tēna ‘nahi tasya guṇārthēna’ iti sūtrāvayavasyāyamarthaḥ—paśau prāptē
<pb n="375"/>
karmaṇi dravyadēvatōbhayavidhānāsambhavānna paśudravyasya guṇārthaṁ
vidhānam, nāpi sōmayāgānuvādēna prakr̥titayā sōmasya, aindravāya-
vādivākyānāṁ grahaṇamātraparyavasitatvamēva yāgānuvādāsambhavāditi ।।</p>
<trailer>iti ṣaṣṭhaṁ paśusōmādhikaraṇam ।। 6 ।।</trailer>
<head>atha saptamaṁ saṁkhyādhikaraṇam</head>
<sutra>pr̥thaktvanivēśātsaṁkhyayā karmabhēdassyāt ।। 2. 2. 21. ।।</sutra>
<head>viṣayasaṁśayasaṅgatayaḥ</head>
<p>asti vājapēyaḥ—“vājapēyēna svārājyakāmō yajēta” iti ।
tatra prājāpatyāḥ paśavaḥ “saptadaśa prājāpatyān paśūnālabhatē, saptadaśō
vai prajāpatiḥ prajāpatērāptyai śyāmāstūparā ēkarūpā bhavanti, ēvamiva
hi prajāpatissamr̥dhyai” (tai. bra. 1. 3. 4.) iti । tatra sandihyatē—
kiṁ saptadaśaitāni karmāṇi ? athavā saptadaśapaśukamēkamēva karma ?
iti । saparikaramabhyāsapramāṇaṁ pratipādyēdānīṁ saṁkhyānibandhanaḥ
karmabhēdō nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—prājāpatyānityatra dvēdhā
vigrahavākyaṁ pratibhāti । prājāpatyaśca prājāpatyaścēti taddhitāntā-
nāmayamēkaśēṣaḥ । atha paśuśca paśuśca paśavaḥ, prajāpatirddēvataiṣāṁ
<pb n="376"/>
prājāpatyā iti kr̥taikaśēṣāṇāṁ prajāpatidēvatāsambandhaḥ ।</p>
<p>taduktam—</p>
<lg>
<l>kinvayaṁ taddhitāntānāmēkaśēṣaḥ kr̥tō bhavēt ।</l>
<l>kiṁvā kr̥taikaśēṣāṇāṁ paścāttaddhitasaṅgatiḥ ।। iti ।</l>
</lg>
<p>(taṁ. vā., pr̥. 523)</p>
<p>tadatra kr̥taikaśēṣāṇāmēva taddhitasaṅgatiriti yuktam । yēna
hi taddhitāntasyaikaśēṣaḥ kriyatē । tēna prājāpatipaśurūpayōḥ prakr̥ti-
pratyayārthayōrdvayōrēva karaṇīyaḥ, na ca tatra pramāṇamasti । bahu-
vacanaṁ hi pramāṇamēkaśēṣē । tacca viśēṣyabhūtapratyayārthagatamēva
pratyakṣamupalabhyatē । na tu viśēṣaṇībhūtaprakr̥tyarthagatā । tēna pratya-
yārthabhūtānāṁ paśūnāmēkaśēṣaḥ pratīyata iti saptadaśānāṁ paśūnāmēka-
prajāpatidēvatāsambandhātsaptadaśapaśudravyakamēkaṁ karmēti । taduktam—</p>
<lg>
<l>pratyayārthabahutvaṁ hi pratyakṣamupalabhyatē ।</l>
<l>tatkr̥tañcaikaśēṣatvamiti na prakr̥tau bhavēt ।। iti ।</l>
</lg>
<p>(taṁ. vā., pr̥. 523)</p>
<p>ēvañca sati karmaikatvāt kalpanālāghavaṁ bhavati । nanvaikayāga-
paratvē'tidēśādēkadaivaikādaśāvadānagaṇaḥ prāpyatē । tasya ca saptadaśasu
paśuṣu yadyēkasyāvadānagaṇasya sambandhaḥ, tadā ṣaṭsu na syāt ।
/?/ /?/sya, tadā ṣōḍaśasu paśuṣu na syāditi kathamēkakarma-
<pb n="377"/>
tvam । maivam; ēvaṁ hi manyatē—nāyaṁ sākṣādyāgadharmaḥ, kintu
yāgasādhanabhūtapaśudharmō'yaṁ paśudvārēṇa yāgōpakārakaḥ । tadatra
yāgēnāpi svasādhanībhūtapaśudvārēṇākāṁkṣyamāṇaḥ pratipaśu bhēdēnaivāva-
dānagaṇaḥ sambadhyata iti saptadaśapaśudravyaka ēka ēva yāga iti ।
ēvaṁ prāptē—</p>
<p>abhidhīyatē—bhavēdēvaṁ yadi kr̥taikaśēṣāṇāṁ taddhitasambandhō
bhavēt । kintarhi ? taddhitāntānāmēvāyamēkaśēṣaḥ । na ca bahuvacana-
sambandhātpratyayārthasya paśōrēvaikaśēṣō na prakr̥tyarthasya prajāpatēḥ bahu-
vacanasambandhābhāvāditi vācyam । yatō bahuvacanasambandhayōgya-
sya hi tadabhāvēnaikārthaparatvābhāvaṁ gamayati । na cōpasarjanabhūtāyāḥ
prakr̥tērbahuvacanasambandhayōgyatā samasti । tēnātra bahuvacanasamba-
ndhābhāvasyānirṇāyakatvādayamatra sandēhaḥ—kiṁ kr̥tsnasyaiva prājā-
patyaśabdasyāyamēkaśēṣaḥ ? atha vā pratyayārthabhūtapaśuśabdasya ?
iti । tatra vākyaśēṣagataprakr̥tiśabdavaśādēva nirṇayō bhavati ।
prakr̥tau hyēkapaśugatasyaikādaśāvadānagaṇasyaikayāgasādhanatvamēvāvagatam ।
tadatra pratyēkaṁ saptadaśapaśugatasyaikādaśāvadānagaṇasyaikayāgasādhanatvē
sati na sambhavatīti pratipaśu yāgabhēdō'vagamyatē । sa ca taddhitā-
ntānāmēkaśēṣapakṣē bhavatīti taddhitāntānāmēkaśēṣa iti nirṇī-
yatē । yathōktam—paśudhargō'yamēkādaśāvadanagaṇō na yāgadharmaḥ ।
<pb n="378"/>
sa ca yāgaikatvē satyatidēśātpratipaśu sambhantsyatē । tadayuktam;
tatraikādaśāvadānagaṇaśabdē naikādaśāvadyatikriyāgaṇō'bhiprētaḥ ।
kintarhi ? avadīyata iti vyutpattyaikādaśāvadēyapradēyadravyagaṇaḥ ।
na cāsau paśudharmaḥ, paśusaṁskāratvābhāvāt; kintu yāgasādhanatvā-
dyāgadharmaḥ । ataścaikayāgatvē sati ēkapaśusambaddhaikādaśāvadēyagaṇa-
sambaddhaḥ, na tvēkapaśusambaddhaḥ । tathā satyēkapaśugatasyaikādaśā-
vadānagaṇasyaikayāgasādhanatvapratipādakātidēśabādhaprasaṅgāt । tēna
saptadaśapaśūnāṁ yāgasādhanatvasampattayē saptadaśaivaitē yāgā iti
siddham ।</p>
<p>ētattu bhāṣyakārēṇa dravyagatāpi saṁkhyā karmabhēdikēti
pratipādayitumuktam । karmagatasaṁkhyā sakr̥cchutādākhyātapadādēka-
bhāvanāvidhānātkr̥tārthā na bhāvanābhēdamāpādayatīti bhāvanābhēdē
pramāṇābhāvādēkaiva bhāvanā vidhīyatē । nanu hōmabhēdādēba bhāvanā-
bhēdō bhaviṣyati । hōmabhēdaśca “tisra āhutīḥ” iti pr̥thaṅni-
vēśitvasaṁkhyāsambandhādēva pratīyatē । tatkathaṁ bhāvanaikatvamiti ?
maivam; prathamaṁ tāvatsvapadē ēkaiva hōmabhāvanā pratīyatē । paścāttu
padāntarasambandhāvagamyamānaḥ saṁkhyābhēdaḥ prathamāvagataikatvasaṁkhyā-
varōdhēna “ēkādaśa prayājānyajati” itivadabhyāsēnaivōpapannatvānna
bhāvanāsvarūpabhēdamāpādayitumalamityēkaiva bhāvanēti । ēvaṁ prāptē—</p>
<pb n="379"/>
<p>abhidhīyatē—bhavēdēvaṁ yadyutpattigatēyaṁ saṁkhyā na bhavēt ।
tathāhi—“tisra āhutīrjuhōti” ityētēna vākyēna tritvaviśiṣṭō
hōmō vidhīyatē । na tu vihitē hōmē pratyayātsaṁkhyāvat vākyā-
ntarēṇātra saṁkhyāvidhānam । yāpi juhōtītipādādēkatvasaṁkhyā
pratīyatē, sā'pi na hōmasya । api tarhi kartturiti kartr̥samānā-
dhikaraṇē sthāsyati । tēnōtpattiśiṣṭatritvasambandhāstrayō hōmāḥ ।
tatra tēṣāṁ bhēdāttadanubandhāstisrō bhāvanā vidhīyanta iti siddham ।</p>
<p>prayōjanam—pūrvapakṣē saptadaśapaśūnāmēkayāgasādhanatvē asakta-
tvātsādhanābhāvasya padārthānuṣṭhānasamāpanē saptadaśasu paśuṣu
dharmānuṣṭhānam । tadvatsaṁskr̥ta ēkasmin paśau vinaṣṭē vyāsaṅgisādha-
natvasyāvinaṣṭatvātpaśvantaramupādāya prathamataḥ paśudharmaḥ kartavyaḥ ।
siddhāntē tu yāgabhēdē pratipaśu sādhanatābhēdādēkasmin paśau naṣṭē
tanmātrasyaiva dharmāvr̥ttirnētarēṣāmiti ।</p>
<p>sūtrantu—pr̥thaktvēna saha saṁkhyayā ēkārthanivēśādutpattiśiṣṭayā
saṁkhyayā karmabhēdō bhavēdityarthaḥ ।।</p>
<trailer>iti saptamaṁ saṁkhyādhikaraṇam ।। 7 ।।</trailer>
<pb n="380"/>
<head>athāṣṭamaṁ saṁjñādhaikaraṇam</head>
<sutra>saṁjñā cōtpattisaṁyōgāt ।। 2. 2. 21. ।।</sutra>
<head>viṣayasaṁśayasaṅgatayaḥ</head>
<p>“athaiṣa jyōtirathaiṣa viśvajyōtirathaiṣa sarvajyōtiḥ” iti । atra
saṁśayaḥ—kimēbhirnnāmadhēyaiḥ prakr̥taṁ saṅkīrttya sahasradakṣiṇādirguṇō
vidhīyatē ? atha vakṣyamāṇaviśēṣāṇi karmāntarāṇi upadiśyantē ?
idānīṁ saṁjñāguṇaprakaraṇairbhēdē vaktavyē'lpavicāratayā saṁjñānibandhana
ēva tāvadbhēdō'bhidhīyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ-jyōtiṣṭōmānantaramidam “athaiṣa
jyōtiḥ” ityādi śrūyatē । na cātra dhātvarthabhāvanāvidhyabhidhāyakaḥ
kaścicchabdō'vagamyatē । yattu “ētēna sahasradakṣiṇēna yajēta” iti
vidhyākhyātapadaṁ, tadapi prakr̥tasya karmaṇō guṇaphalavidhānēnārtha-
vaditi na karmāntaramāpādayati । nanu “athaiṣa jyōtiḥ” ityatra
jyōtiḥsaṁjñāśravaṇādarthāntarabuddhau jātāyām “ētēna yajēta” iti
yajisāmānādhikaraṇyādyāgarūpamēva tadarthāntaramiti tasyaiva sahasra-
dakṣiṇāguṇaviśiṣṭaphalavidhānēna karmāntaramēvēti । ucyatē—
syādēvaṁ yadyēṣa jyōtiḥśabdādarthāntarabuddhirbhavēt । tathāhi—athaiṣa
<pb n="381"/>
jyōtiśśabdayōstāvatprakr̥taviṣayatvaṁ siddhamēva । na caikasya karmaṇō
nānāsaṁjñāsambandhō na dr̥ṣṭaḥ, darśapūrṇamāsayōrēva dākṣāyaṇayajña-
saṁkramaṇayajñasākamprasthāyyarūpanānāsaṁjñāsandarśanāt । lōkē'pyēka-
syaiva hastaḥ karaḥ pāṇirityādinānāsaṁjñāsandarśanāt । viśēṣastu
jyōtiḥśabdasya vasantē vasantē jyōtiṣā yajētētivat jyōtiṣṭō-
mōpasthāpakatvājjyōtiṣṭōmādarthāntarasya na vidhānamiti । tēna
jyōtirādiśabdōpasthāpitasya jyōtiṣṭōmasyaiva sahasradakṣiṇādiguṇakaṁ
prayōgāntaraṁ phalē vidhīyatē । athavā dadhigōdōhananyāyēna sahasra-
dakṣiṇādiguṇasyaiva phalē vidhānamityakarmāntaratvamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi jyōtirādisaṁjñāśravaṇājjyōtiṣṭō-
mavyatiriktārthāntarabōdhō na bhavēt । tathāhi-sarvatraiva tāvad
‘anyāyaścānēkaśabdatvam’ iti nyāyēna śabdāntaraśravaṇādarthāntara-
buddhirēvōtsargatō bhavati । sā ca kvacidbalīyasyā pratyabhijñayā
bādhyētāpi । yayā dākṣāyaṇayajñādau । tatra cāvicchinna ēva
darśapūrṇamāsaprakaraṇē yajiḥ śrūyamāṇaḥ prakr̥tayāgaviṣaya ēva vijñāyatē ।
tatsamabhivyāhārācca dākṣāyaṇayajñādisaṁjñāntaramēvāvalambata iti
yuktam । iha tu pūrvaprastutajyōtiṣṭōmavilakṣaṇaṁ saṁjñāntaramuccāryamā-
ṇamēvātmānurañjitārthāntarabōdhamēva janayanti । na ca jyōtirādi-
<pb n="382"/>
śabdānāṁ jyōtiṣṭōmasaṁjñaikadēśatvēna jyōtiṣṭōmapratipādakatvamiti
vācyam । jyōtiḥśabdēna jyōtiṣṭōmalakṣaṇayāgaśabdalakṣaṇādōṣāt ।
“vasantē vasantē jyōtiṣā yajēta” iti jyōtiṣṭōmaprakaraṇaśrutasyā-
gatyā vr̥ttyantarāśrayaṇaṁ bhavatu nāma, na cēha tathā । avyāpakaṁ
caitat; “athaiṣa gauḥ” ityēvamādīnāmapyudāharaṇatvāt । tadiha saṁjñānta-
rēṇarthāntarē siddhē kō'sau saṁjñītyanvēṣaṇē pūrvavr̥ttayāgānāṁ jyōtiṣṭō-
māntarbhūtatvēna jyōtiṣṭōmasaṁjñāviṣayatvānnaitatsaṁjñāviṣayatvam । parastā-
dvidhīyamānasya tu saṁjñāntarānavaruddhatvāt “athaitēna sahasradakṣiṇēna
yajēta” ityētacchabdēna pūrvasaṁjñāsāmānādhikaraṇyāvagamātsaiva saṁjñēti
niścīyatē ।</p>
<p>nanūtpattiparō vidhiḥ śabdāntarādisahāyaḥ karmabhēdakō
bhavati । taduktamācāryēṇa ‘vidhērutpattibhēdaḥ ? । nōtpannasya punaru-
tpattiḥ sambhavati’ iti । na cāthaiṣa jyōtirityatra vidhiḥ śrūyatē ।
yaśca parastāt “athaitēna sahasradakṣiṇēna yajēta” iti vidhiḥ sō'pi
guṇaphalasambandhavyāpr̥tatvāt viniyōgaparō bhavitumarhati । kathaṁ
saṁjñāyā bhēdakatvamucyatē । satyam, viniyōgaparō vidhiḥ, sa tu na
pūrvapravr̥ttasya jyōtiṣṭōmasya, tasya jyōtirādisaṁjñāntaratvēnānupasthā-
nāt; kintarhi ? jyōtiḥsaṁjñakasyaiva yāgāntarasyāyaṁ viniyōjakaḥ ।
va cānutpannayāgāntarasya viniyōgassambhavatīti jyōtirādisaṁjñaivō-
<pb n="383"/>
tpattividhiṁ parikalpya karma bhinattīti saṁjñāyāḥ karmabhēdakatvamiti ।</p>
<p>taduktam—</p>
<lg>
<l>saṁjñānadīvyavacchinnō yajiḥ pūrvaṁ na gacchati ।</l>
<l>na ca pūrvastamityēvaṁ balādarthāntaraṁ gataḥ ।। iti ।</l>
</lg>
<p>(taṁ. vā., pr̥. 526)</p>
<p>prayōjanam—pūrvapakṣē jyōtiṣṭōmasyaiva phalaviśēṣāya sahasrada-
kṣiṇēnānuṣṭhānam । siddhāntē tu yāgāntarasyēti ।</p>
<p>sūtrantu—yathōtpattisaṁyōginī saṁkhyā karmabhēdikā tathaiva saṁjñā-
pyutpattisaṁyōginī bhēdikētyarthaḥ ।।</p>
<trailer>ityaṣṭamaṁ saṁjñādhikaraṇam ।। 8 ।।</trailer>
<head>atha navamaṁ guṇādhikaraṇam</head>
<sutra>guṇaścāpūrvasaṁyōgē vākyayōḥ samatvāt ।। 2. 2. 23 ।।</sutra>
<head>viṣayasaṁśayau</head>
<p>cāturmāsyēṣu vaiśvadēvē parvaṇi samāmananti—“taptē payasi
dadhyānayati sā vaiśvadēvyābhikṣā, vājibhyō vājinam” iti । tatra
sandihyatē-kimāmikṣāguṇakē karmaṇi vājinaṁ guṇavidhiḥ ? uta
tasmādvājinaguṇakaṁ karmāntaramiti । pūrvaṁ saṁjñānibandhanakarmabhēdaṁ
<pb n="384"/>
nirūpya idānīṁ guṇaprakaraṇābhyāṁ bhēdē vaktavyē vastutvādguṇani-
bandhana ēva karmabhēdaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“vājibhyō vājinam” itya-
vagamyō vājiśabdābhidhēyadēvatāyā vājinasambandhaḥ pratīyatē ।
aśvaśca vājiśabdābhidhēyaḥ । na cāsau dēvatātvēna prasiddhaḥ, nākasa-
dāmēva dēvatātvāt । na ca “vasantāya kapiñjalānālabhatē” itivadaśva-
syāpi dēvatātvamiti vācyam । yatō'gatyā rūḍhyā tatra tathā-
śritam । iha tvavayavaśaktidvārēṇa viśvēdēvā ēva vājiśabdābhidhē-
yāssanti । tathāhi—vājō'nnam, āmikṣāpi cānnamēva । ana-
ntaravācyē ca tēṣāmēvāmikṣāvattayā vājō'syāstīti vyutpannavāji-
śabdābhidhēyatvāt । pūrva (vākyānumitē) yāgē viśvēdēvadēvatākē
vājinamātraṁ vidhīyata iti । taduktam—</p>
<lg>
<l>anantarōpadiṣṭēna vājēnānnēna vājinaḥ ।</l>
<l>viśvē dēvāḥ pratīyantē tacca karmēha vājinam ।। iti ।</l>
</lg>
<p>(taṁ. vā. pr̥. 532)</p>
<p>na cōtpattiśiṣṭāmikṣāguṇāvaruddhatvēna nirākāṅkṣatvat na vākyā-
ntarōpāttavājinaguṇasambandha iti vācyam । utpattiśiṣṭaguṇāva-
rōdhē'pi niṣkr̥ṣyānuvādēna krayavadgaṇāntarōpapattēḥ । nanu “aruṇayāṁ
<pb n="385"/>
piṅgākṣyaikahāyanyā sōmaṁ krīṇāti” ityatra niṣkr̥ṣṭasyaiva krayasya
krīṇātipadēnāmnātatvāt “vāsasā krīṇāti” ityādiṣvapi
krīṇātipadēna niṣkr̥ṣṭakrayānuvādāttatra yuktaṁ vāsaḥprabhr̥tīnāṁ vidhānam ।
iha tu vākyadvayē'pi yajipadābhāvātkathaṁ niṣkr̥ṣṭayāgapratipādaka-
tvamasti । tathā “vājibhyō vājinam” ityatrāpi dravyadēvatāprati-
pādakakarmakārakasampradānakārakayōḥ sambandhasya yāgakriyāmantarē-
ṇāsambhavādyāgakalpanāvasarē vājipadasyāmikṣāyāgīyaviśēṣadēvatā-
paratvādāmikṣāyāgēnaiva dravyadēvatāsambandhōpapattau tatpratipādakamēva
śrutārthāpattyā vājipadaṁ kalpyatē ।</p>
<p>ētāvānayaṁ viśēṣaḥ—pūrvasminvākyē aprakr̥tatvāddravyadēvatā-
viśiṣṭayāga ēva vidhīyatē । vājinavākyē tu dēvatāyāḥ prāgasya
tu prāptatvātkalpitayajipadēna niṣkr̥ṣṭayāgamanūdya vājinamātraṁ vidhīyata
iti । kintu niṣkr̥ṣṭānuvādasāmyē'pyayamatra viśēṣaḥ—bhinnā-
natiprayōjanatvātkrayēṇa dravyāṇāṁ samuccaya ēva, iha tūpakāryatvā-
dāmikṣāvājinayōrvikalpa ēva । na ca “vāruṇyā niṣkāsēna
tuṣaiścāvabhr̥thamavayanti” itivattulyakālatvē'pi samuccaya iti
vaktavyam । tulyakāryāṇāmapyēkavākyōpādānēna parasparasāpēkṣāṇāṁ
viśēṣataśca kārakasamuccitānāṁ bhavatu samuccayaḥ । iha tūktanyāyēna
vaiśvadēvavākyē dravyadēvatāviśiṣṭayāgavidhānam, na vājinavākyē
<pb n="386"/>
tadanuvādēna vājinamātravidhānamiti vākyabhēdē siddhē bhinnavākya-
vihitayōstulyakāryayōvrīhiyavayōrvikalpa ēvēti । samuccayābhi-
dhānantu vārttikē prauḍhavādamātrēṇēti mantavyam ।</p>
<p>nanu dēvatāsambandhadvārakō hi dravyasya yāgasambandhaḥ । tatrā-
mikṣāyāṁ taddhitaśrutyā dēvatāsambandhaḥ, vājinasya tu vākyēna ।
ataḥ kathaṁ viṣamaśiṣṭayōrvikalpa iti । maivam; ēvaṁ hi manyatē—
syādēvaṁ hi yadi vaiśvadēvapadēnāmikṣāsambandhaḥ pratīyatē । kintarhi ?
āmikṣāsamabhivyāhāralakṣaṇādvākyādēvāyām । vaiśvadēvīpadāt sā-
mānyēna dravyasambandhē'vagatē viśēṣamātramāmikṣāpadātpratīyatē, tarhi
vājibhya ityatrāpi caturthītaḥ sāmānyēna pradēyadravyāvagatau vājina-
padādviśēṣāvagama iti nāsti vākyagamyatvē kaścidviśēṣa iti । na ca
‘vidhiśabdasya mantratvē bhāvaḥ syāt’ (jai. sū., 10, 4. 23.) ityanēna
nyāyēna vājinānuvānēna vājiśabdēnaiva dēvatōpādānamiti vācyam ।
vājiśabdasyāmikṣāyāgōyadēvatōpalakṣaṇatvāt । āmikṣāyāgī-
yadēvatāyāśca viśvēdēvaśabdābhihitatvāt viśvēdēvaśabdēnaivōpāttasya
vājinānvaya iti । na caivaṁ dēvatānvayē'pi “aindraṁ dadhyamāvāsyāyām”
itivatkarmabhēda iti vācyam । yatastatra nirapēkṣavākyadvayēnēndrasamba-
ndhāvagamāddadhipayōdravyakayāgabhēdō yuktaḥ iha tu vājipadēnāmikṣā-
sambaddhapūrvayāgīyaviśvēdēvasambandhapratipādanātkarmābhēda iti । ataḥ
<pb n="387"/>
pūrvavākyavihita ēva yāgē vājinamātraguṇavidhānamiti । ēvaṁ
prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi śrautōtpattiśiṣṭāmikṣāvaruddhē karma-
ṇi vājinaguṇavidhirupapatsyatē । tathāpi—na tāvadvājinasya
pūrvasmin karmaṇi samuccayēna vidhānaṁ sambhavati, bhinnavākyōpātta-
yōstulyakāryayōḥ samuccayābhāvasyōktatvāt । nāpi vikalpēna,
viṣamaśiṣṭatvēna vikalpāsambhavāt । śrautō hi viśvēdēvānāmāmikṣā-
sambandhaḥ । vājinasambandhastu vākyādutpannaḥ । nanvāmikṣāsamba-
ndhō'pi vākyīya ityuktam । syādēvaṁ yadi viśvēdēvā dēvatā
asyēti sarvanāmapadēna dravyamātramunnīyēta । dravyaviśēṣaviṣayatvātta-
ddhitasya taddhitaśrutigamya ēva viśvēṣāṁ dēvānāmāmikṣāsambandhaḥ ।</p>
<p>taduktam—</p>
<lg>
<l>naiva hi dravyamātrasya taddhitairdēvatōcyatē ।</l>
<l>asya śabdābhidhēyasya viśēṣasyaiva dēvatāḥ ।।</l>
</lg>
<lg>
<l>āmikṣāṁ dēvatāyuktāṁ vadattyēvaiṣa taddhitaḥ ।</l>
<l>amikṣāpadasānnidhyāttasyaiva viṣayārpaṇam ।। iti ।</l>
</lg>
<p>(taṁ. vā., pr̥. 533., 534)</p>
<p>vājibhya ityatra na prātipadikēna vibhaktyā vā havirdravyamabhi-
<pb n="388"/>
hitam । nāpi tasyaiva dēvatānvayitvam, kintu vājinapadasamabhi-
vyāhāralabhyatvādvākyagamyamēvēti । taduktam—</p>
<lg>
<l>na prātipadikēnōktaṁ na vibhaktyā haviḥ svataḥ ।</l>
<l>na cāsya dēvatāyōga iti vākyātpratīyatē ।। iti ।</l>
</lg>
<p>(taṁ. vā., pr̥. 535.)</p>
<p>nanu “vāruṇyā niṣkāsēna tuṣaiścāvabhr̥thamavayanti” ityatra
śrautāmikṣāsambandhē'pi varuṇasya prakārāntarēṇāpi niṣkāsa-
tuṣasambandhō dr̥ṣṭa ēva, tadvadihāpi vājibhyō vājinasambandhō
bhaviṣyatīti । maivam; tatrāpyavaśyaṁ kalpanīyē niṣkāsatuṣayō-
rdēvatāsambandhē sannihitadēvatāparityāgē kāraṇābhāvādagatyā tathā-
śritam । atra tu karmāntaravidhānēnaivōpapattērṣaimyamiti । kiñca—
utpattiśiṣṭāmikṣāvaruddhayāgasyōtpannaśiṣṭavājinasambandha ēva nā-
stīti kathaṁ vikalpaḥ ? iti ।</p>
<p>idantviha vaktavyam—kaḥ punarutpattiśiṣṭaguṇāvarōdhō
nāma virōdhaprakāraḥ ? tatrōcyatē—pratipattivirōdha ēvāyam ।
ākāṅkṣānibandhanō hi śabdasyānvayaḥ । na cōtpattau guṇaviśiṣṭē
karmaṇyavarōdhē tatsamānakāryaguṇāntarākāṅkṣā samastīti nōtpanna-
śiṣṭānvayaḥ । yatra tu kāryabhēdaḥ, tatrōtpattiśiṣṭē'pi dravyāntarē
utpannaśiṣṭānāmapi dravyāṇāṁ sambandhō bhavatyēva । tēnōtpatti-
<pb n="389"/>
śiṣṭaikahāyanyavaruddhē krayē utpannaśiṣṭānāmapi vāsaḥprabhr̥tīnāṁ kārya-
bhēdēnākāṅkṣāsambhavātsamuccayō yukta ēvēti vaiṣamyam । kiñca
vājiśabdō hi ‘rūḍhiryōgamapaharati’ iti nyāyēnāśvamēva pratipādayati,
na ca viśvāndēvān । na ca nākasadāmēva dēvatātvam, kintu
yā yasya haviṣa uddēśyatayā cōdyatē sā tasya dēvatēti śārdūla-
vasantādivadaśvasyāpi dēvatātvamaviruddham । bhavatu vā yaugikō
vājiśabdaḥ, tathāpi kathaṁ dēvatātvaprasaṅgaḥ ? āmikṣāyāgē hi
tēṣāṁ svarūpēṇa dēvatātvam, vājinē tu vājayōgitvēna ।
tataścēndramahēndravaddēvatābhēda ēvēti । vājapēyayāgānādarēṇa nirni-
mittādhikyēna lakṣaṇāyāṁ lakṣaṇaiva dōṣaḥ । tēna sarvathā śrautō
tpattiśiṣṭāmikṣāvaruddhē karmaṇi pravēśamalabhamānaṁ vājidēvatākaṁ
vājinadravyakaṁ karmāntaramēva kalpayatīti siddham । taduktam—</p>
<lg>
<l>guṇāntarāvaruddhatvātpūrvakarmaṇyasambhavāt ।</l>
<l>karmāntaramatiṁ kuryādātmasaṅgatayē guṇaḥ ।। iti ।</l>
</lg>
<p>(taṁ. vā., pr̥. 532)</p>
<p>guṇaścātra vivakṣitō bhēdakaḥ-pūrvakarmasambandhānarhō'pūrvakarma-
sambandhārhaśca । taduktaṁ br̥haṭṭīkāyām—</p>
<lg>
<l>na śaknōti ca sambaddhuṁ guṇaḥ pūrvēṇa karmaṇā ।</l>
<l>apūrvakarmasambandhaṁ yō vārhati sa bhēdakaḥ ।। iti ।</l>
</lg>
<pb n="390"/>
<p>atra pūrvakarmasaṁyōgānarhasya guṇasya prāptē karmaṇyanēkaguṇavidhā-
nāsambhavādbhēdakatvaṁ paurṇamāsyadhikaraṇa ēva prapañcitatvānnēha prapañci-
tamiti ।</p>
<p>prayōjanam—pūrvapakṣē ēkasminnēva karmaṇyāmikṣāvājinayō-
rvikalpaḥ । siddhāntē tu bhēdēna karmadvayānuṣṭhānam ।</p>
<p>sūtrantu—guṇaśca karmabhēdakaḥ । apūrvakarmasaṁyōgē vākyayōḥ
samatvātparasparanirapēkṣatvādityarthaḥ ।।</p>
<trailer>iti navamaṁ guṇādhikaraṇam ।। 9 ।।</trailer>
<head>atha daśamamindriyakāmādhikaraṇam</head>
<sutra>phalaśrutēstu karma syātphalasya karmayōgitvāt ।। 2. 2. 25 ।।</sutra>
<head>viṣayasaṁśayasaṅgayaḥ</head>
<p>agnihōtraṁ prakr̥tya samāmananti—“dadhnēndriyakāmasya juhu-
yāt” ityēvamādi । tatra sandēhaḥ—kimagnihōtrahōmāddhōmāntaraṁ
dadhyādihōmaḥ ? uta dadhyādērguṇātphalam ? iti । idānīṁ pūrva-
pratipāditasya guṇanimittasya bhēdasyāpavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ-bhāvārthādhikaraṇē jñē/?/tadavasthi-
<pb n="391"/>
tam—ākhyātaśabdāḥ phalapadasambandhinō na dravyaguṇaśabdāḥ ।
tadatrāpi tēnaiva nyāyēna ‘indriyaṁ bhāvayēt’ itīndriyabhāvanā sādhānā-
kāṅkṣiṇī samānapadōpāttaṁ hōma(rūpadhātvartha)mēva karaṇatayā
gr̥hṇāti, na viprakr̥ṣṭaṁ dravyam । na caivaṁ sati phalē hōmavidhānāddhōmē
ca dadhividhānādvākyabhēdaḥ, agatyā “daśāpavitrēṇa grahaṁ sammārṣṭi”
itivaddadhimatā hōmēnēndriyaṁ bhāvayēditi matvarthalakṣaṇa(yā viśiṣṭa)
vidhānēnaiva karmāntaravidhānōpapattēḥ । nanu bhavatu hōmātphalam,
tathāpi prakr̥ta ēva hōmaḥ ‘sannidhau tvavibhāgātphalārthēna punaḥ śratiḥ’
(jai. sū., 2. 3. 26) iti nyāyēna svargayāvajjīvayōrivēndriyaphalē
vidhīyatām । maivam; dadhiviśi(ṣṭēna) hōmēnōtpattivākyagatahōma-
svarūpāpratyabhijñānāt । taduktam—</p>
<lg>
<l>hōmō hi prakr̥taḥ śuddhaḥ svavākyādavadhāritaḥ ।</l>
<l>sō'smindadhiviśiṣṭatvānnāvibhāgēna gamyatē ।। iti ।</l>
</lg>
<p>(taṁ. vā., pr̥. 540)</p>
<p>na ca “dadhnā juhōti” iti dadhiviśiṣṭō'pi hōmō vidyata
ēvēti tatpratyabhijñānamiti vācyam । yatō guṇavākyaṁ hyētata ।
na ca guṇavākyaphalavākyayōrutpattivākyāpēkṣayōḥ parasparanira-
pēkṣatvātsambandhō'sti । taduktam—</p>
<lg>
<l>tānyutpattimapēkṣantē sā cāvyavahitā yataḥ ।</l>
<l>guṇādīnāntvasambandhādvyavadhiḥ syātparasparam ।। iti ।</l>
</lg>
<p>(taṁ. vā., pr̥. 541)</p>
<pb n="392"/>
<p>na cōtpattivākyāvagatamēva karma guṇavākyāpāditadadhisambaddhaṁ
phalē vidhāsyatīti vācyam । nityānityasaṁyōgavirōdhāt । ēvaṁ
hyatra vacanavyaktiḥ । yadēndriyakāmaḥ syāttadā nityaṁ kēvaladadhi-
viśiṣṭahōmaṁ (bhāvayē) diti dadhi vaikalpikatvēna daśamē pakṣē samba-
dhyatē । atō yathābhūtō nityadadhiviśiṣṭō hōma indriyakāmavākyē
pratīyatē, tādr̥śasyāpratyabhijñānāt, anupādēyaṁ phalaṁ pratyupādānā-
tkarmāntaramēvēti । taduktam—</p>
<lg>
<l>dadhyatra daśamē pakṣē taddhōmasya viśēṣaṇam ।</l>
<l>nityañcēndriyakāmasya tēnāpi na nirūpyatē ।। iti ।</l>
</lg>
<p>(taṁ. vā., pr̥. 541.)</p>
<p>na ca prakr̥tahōmāśritasyaiva dadhnaḥ phalē vidhānamasti, kiṁ
vidhigauravamatvarthalakṣaṇāśrayaṇēnēti vācyam । dadhnaḥ phalasambandha-
vidhānē āśrayasambandhavidhānē ca vākyabhēdaprasaṅgāt । na ca
prakaraṇādāśrayalābha iti vācyam । ‘asaṁyuktaṁ prakaraṇāt’ iti
nyāyēna phalārthasya dadhnaḥ prakaraṇagrahaṇāsambhavāt । na ca vidhi-
lakṣaṇaprakaraṇādāśrayalābhō bhavatīti vācyam । yataḥ śabdō hi
sannidhivaśādviśēṣānvayē pramāṇam । na tu sannidhānaṁ nāma yāgasya
pramāsti । na cātra prakr̥tāśrayasambandhapratipādakaḥ śabdaḥ kaścidasti ।
śrautēndriyakāmavākyasya ubhayasambandhakaraṇē vākyabhēdasyāktatvāt ।
<pb n="393"/>
kalpitaśabdasya cāśrayasambandhakaraṇē kalpanaiva dōṣa iti śrutasyaiva
vākyasya viśiṣṭakarmavidhāyakatvamēva yuktam । tēnātrēndriyakāmavākyē
phalasya śrutatvātkarmāntaramēva vidhēyaṁ bhavēditi । ēvaṁ prāptē'bhidhīyatē-</p>
<sutra>atulyatvāttu vākyayōrguṇē tasya pratīyēta ।। 2. 2. 26 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi bhāvārthādhikaraṇavadēva bhāvārtha-
viṣayō vidhirbhavēt । sarvatra khalu bhāvanāstha ēva vidhistādarthya-
bhēdēna tatra tatra bhidyatē । yatra phalavatīṁ bhāvanōmāṁsādya dhātvarthaparō
vidhirbhavati, tatra dhārtvamēva phalakāraṇaṁ karōti । yatra tu
svavākyōpāttavidhēyaguṇāntarōpādānamapyasti, tatra viśiṣṭavidhi-
gauravabhiyā guṇamātravidhānalōlupō yadi dhātvarthaprāptiṁ paśyati,
tadā samastamanūdya guṇamātramēva phalē vidhattē । atha na paśyati,
tadā viśiṣṭavidhānaṁ matvarthalakṣaṇāñca svīkuruta iti sthitam ।</p>
<lg>
<l>yāvaddhi vidhisāmarthyaṁ dhātvarthādanapōddhr̥tam ।</l>
<l>tāvadyaḥ phalasambandhaḥ sa dhātvarthasya gamyatē ।।</l>
</lg>
<lg>
<l>bhavētphalaśrutiryā tu guṇasañcaritē vidhau ।</l>
<l>sā tadgatavidhispr̥ṣṭā tēna yātyēkavākyatām ।।</l>
</lg>
<p>(taṁ. vā., pr̥. 546)</p>
<p>tadihāpi prakr̥tadhātvarthapratyabhijñānāttamupēkṣya guṇasaṁkrāntō
<pb n="394"/>
vidhirguṇamēva phalē vidhattē । dhātvarthastu pratyayaprayōgārthaḥ
prayuktaḥ । .........ktēna dhātunā prakaraṇaprāptō'nūdyatē । ēvaṁ sati
matvarthalakṣaṇādōṣō viśiṣṭavidhigauravañca na bhaviṣyati । nanu
bhavatu dhātvarthasya hōmarūpasya prāptatvādanuvādaḥ, dadhihōmasambadhō-
'pyatra pratīyatē । avaśyaṁ pratipattavyaścāsau । na hyanāśritakriyasya
phalasādhanatvaṁ sambhavati । tadatra “dadhnēndriyakāmasya juhuyāt”
iti vākyē pratīyamānō dadhihōmasambandhō na tāvadanūdyatē, prāga-
prāptatvāt । vidhīyatē cēt—tadaikasya dadhnaḥ phalasambandhavidhānē
hōmasambandhavidhānē ca vākyabhēdaḥ syāditi । ucyatē—dadhi-
hōmasambandhō'pyatra prāpta ēvānūdyatē । tathāhi—dadhnēti tr̥tīyayā
karaṇatvēnōpāttaṁ dadhi vidhīyatē । kārakatvañca dhātvartharūpakriyā-
viśēṣanirvarttakatvam । tatra kō'sau dhātvartharūpaḥ kriyāviśēṣaḥ ?
yannirvarttayatō'sya kārakībhūtasya phalasādhanatvamityapēkṣāyāṁ
sannidhiprakaraṇōpanītahōmarūpa ēva dhātvarthassambadhyatē । tēna kārakī-
bhūtadadhipadārthaparāmarśādēva prakr̥tahōmasambandhō'pyasya vākyātpratī-
yamānō'nūdyata ēva, phalasambandhaḥ paraṁ vidhīyata iti kutō
vākyabhēdaḥ ? taduktam—“dadhisambandhō'pi cāsya prakaraṇādēvā-
śrayāśrayirūpaḥ prāptō'nuvadiṣyatē” (taṁ. vā., pr̥. 548. paṁ. 21) iti ।</p>
<p>na ca vācyam—kēyamāśrayasambandhaviśēṣāpēkṣā ? kiṁ kāra-
<pb n="395"/>
ṇatvēna ? itikarttavyatātvēna vā ? iti । yatō labdhakaraṇabhāvasya
yā tadanugrahākāṅkṣā bhavati sā iha kriyāviśēṣānvayirūpaṁ karaṇatva-
mēva kriyāviśēṣāntarbhāvamantarēṇa pratīyata iti karaṇākāṅkṣēyaṁ
pravitatarētyavadhātavyam ।</p>
<p>idantviha vaktavyam—kiṁ dhātvarthavadbhāvanāpyatra saivānūdyatē
anyā vā vidhīyatē ? na tāvatsaivānūdyatē, phalabhēdēna sādhanabhēdēna
ca tasyāḥ pratyabhijñānāsambhavāt । na cānyā vidhīyatē, karmabhēda-
prasaṅgāditi । ucyatē—na hi phalabhēdēna sādhanabhēdēna bhāvanā
bhidyatē, kintarhi ? anubandhabhūtadhātvarthabhēdēna । tatra tatra agnihō-
tramityutpattivākyāvagatānubandhabhūtajuhōtidhātvarthāvacchinnarūpasya sva-
rgakāmavākyē yāvajjīvavākyē indriyakāmavākyē ca pratyabhijñānātsaiva
bhāvanā । phalakaraṇādibhēdēna tu bhēdaḥ tasyā upakāraka ēva ।
na ca vācyam—kathaṁ prāptāyāṁ bhānavanāyāmindriyasambandhō dadhi-
sambandhaśca vidhīyata iti । yatō na kvacidapi bhāvanāyāḥ phala-
sambandhō vidhīyatē । lipsādhikaraṇa (4. 1. 1.) nyāyēna
rāgataḥ prāptaphalasambandhānuvādēna sādhanamātravidhānam । taduktaṁ
kārikāyām—</p>
<lg>
<l>phalāṁśē bhāvanāyāśca pratyayō na vidhāyakaḥ ।</l>
<l>vakṣyatē jaiminiścātra tasya lipsārthalakṣaṇā ।। iti ।</l>
</lg>
<pb n="396"/>
<p>atō nātra prakr̥tahōmāśrayasyaiva dadhnaḥ phalē vidhānamiti
siddhaṁ karmāntaratvam ।</p>
<p>prayōjanam—pūrvapakṣē dadhihōmatvēnāpūrvatvātsakr̥dēva kēvaladadhi-
sādhanakahōmānuṣṭhānam । siddhāntē tu hōmabhēdātsāyaṁ prātarabhyastō
dadhisādhanakō hōma iti ।</p>
<p>sūtrantu—karmaphalasambandhaguṇaphalasambandhavākyayōratulyatvā-
ttasyēndriyaphalasya sambandhō guṇē pratīyatē । guṇādēva
phalamityarthaḥ ।</p>
<trailer>iti daśamamindriyakāmādhikaraṇam ।। 10 ।।</trailer>
<head>athaikādaśaṁ rēvatyadhikaraṇam</head>
<sutra>samēṣu karmayuktaṁ syāt ।। 2. 2. 27 ।।</sutra>
<head>viṣayasaṅgatī</head>
<p>“trivr̥dagniṣṭudagniṣṭōmastasya vāyavyāsvēkaviṁśamagniṣṭōmasāma
kr̥tvā brahmavarcasakāmō yajēta” “ētasyaiva rēvatīṣu vāravantīyamagniṣṭō-
masāma kr̥tvā paśukāmō hyētēna yajēta” iti । idānīṁ pūrvādhikaraṇā-
pavādēna guṇanibandhana ēva karmabhēdaḥ pratipādyatē ।</p>
<pb n="397"/>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“trivr̥dagniṣṭut” ityupakramya
“brahmavarcasakāmō yajēta” ityantēnāgniṣṭōmayāgaṁ vidhāya, tatraiva
“vāravantīyamagniṣṭōmasāma kāryam” iti vākyēna vāravantīyaguṇaṁ
vidhāyēdaṁ śrūyatē-“ētasyaiva rēvatīṣu vāravantīyamagniṣṭōmasāma kr̥tvā
paśukāmō hyētēna yajēta” iti । sarvatra guṇākr̥ṣṭō vidhiryadi dhātva-
rthaṁ pratipaśyati, tadā guṇamēva phalē vidhatta iti sthitam । tadatrāpi
pūrvādhikaraṇanyāyēnāgniṣṭudyāgasya prāptatvādrēvatīvāravantīyasaṅkrāntō
vidhistamēva phalē vidhattē । anyadanūdyatē । taduktam—</p>
<lg>
<l>rēvatīvāravantīyasambandhavyāpr̥tē vidhau ।</l>
<l>śrūyatē phalamatrāpi yāgē'tō na vidhīyatē ।। iti ।</l>
</lg>
<p>(taṁ. vā., pr̥. 552)</p>
<p>ētacca vidhivyāpārasthānadarśanaparam, na tu phalasambandhavidhāna-
param, phalē vāravantīyavidhānasya vakṣyamāṇatvāditi । nanu
vāravantīyasya rēvatīsambandhō na prāptaḥ । tēna sō'pi vidhātavyaḥ
phalasambandhaścēti vidhyāvr̥ttilakṣaṇō vākyabhēdaḥ syāditi ।
ucyatē—kriyādvayamatra vākyē śrūyatē । ēkā rēvatīṣu vāravantī-
yākhyagītikriyāviśēṣaṇabhāvēna kr̥tyēti tavāpratyayēnōpāttā ।
<pb n="398"/>
aparā rēvatyādhāravāravantīyēna phalakriyāviśēṣyabhūtā yajētētyā-
khyātapratyayēnōpāttā । tēnāyaṁ vākyārthaḥ—rēvatīkr̥tēna vāravantīyēna
paśūn bhāvayēditi । tadtra śrautō vidhirvāravantīyasya phalasamba-
ndhaparaḥ kr̥tvāśabdākṣiptastu rēvatīvāravantīyasambandhaparaḥ । na hi
rēvatīṣu vāravantīyābhinirvr̥ttiravihitā sidhyatīti । taduktam—</p>
<lg>
<l>rēvatīvāravantīyasambandhañca kariṣyati ।</l>
<l>vinaiva pratyayāvr̥tyā kr̥tvāśabdaḥ sa<fn n="1"/>kr̥cchuti ।। iti ।</l>
</lg>
<p>(taṁ. vā., pr̥. 552)</p>
<p>nanu “vāravantīyamagniṣṭōmasāma kāryam” iti vacanēnāgniṣṭō-
mākhyastōtrasādhanatvēna vāravantīyasāma prāptamēva, rēvatyō na
prāptāḥ । tāsāñca vāravantīyasambandhō na prāptaḥ । tēna tayōranya-
tarasya phalasambandhavidhānamucitam, vāravantīyasya tu katham ? atha
paśuphalasambandhitvēnāprāptatvādvāravantīyasya phalē vidhānam ।
ēvantarhi yāgasya paśuphalasambandhō na prāptastasyaiva vidhiḥ syāditi ।
ucyatē—yadyapi yāgō'pi phalasādhanatvēnāprāptaḥ, tathāpi viśēṣa-
ṇōpādānādgauravabhiyā vidhāyakō guṇākṣiptō dhātvarthānuvādō
viśēṣaṇamēva phalē vidhattē । viśēṣaṇañcātra kr̥tvāśabdēna pratipādanī-
yam । sa cādhikaraṇanirdēśāt vāravantīyārthā rēvatīḥ pratipādya
dvitīyānirdēśātprādhānyēna vāravantīyamēvākhyātārthasya viśēṣaṇī-
<footnote n="1">pr̥thakaśrutiḥ iti mudritavārtikapustakapāṭhaḥ ।</footnote>
<pb n="399"/>
karōti । tēnātra viśēṣaṇaparēṇākhyātēna rēvatīḥ prati pradhānasya
vāravantīyasyaiva phalē vidhānam nānyasyēti । taduktam—</p>
<lg>
<l>atrāpyādhāranirddēśādrēvatīnāṁ parārthatā ।</l>
<l>prādhānyādvāravantīyaṁ phalaṁ prati vidhīyatē ।।</l>
</lg>
<p>(taṁ. vā., pr̥. 542)</p>
<p>nanu sādhyā hi kriyā phalasādhanaguṇāśrayā bhavati, dadhna
iva hōmaḥ । na cāgniṣṭudyāgō vāravantīyasāmasādhyaḥ, agniṣṭōma-
stōtrasādhyatvāt । ataḥ kathaṁ yāgamāśritya vāravantīyasya
phalasādhanatvamiti । ucyatē—na hi sarvatra sādhyasyaivāśrayatvamiti
niyamaḥ । “yadi kāmayēta varṣukaḥ parjanyaḥ syāditi nīcaiḥ sadō
minuyāt” ityādiṣvasādhyasyāpyāśrayatvāt । atra hi sadōmāna-
māśritya nīcaistvaṁ phalaṁ sādhayati । na ca sadōmānaṁ nīcaistva-
sādhyam, tasya sadōmānadharmamātratvāt । tēna yathāsambhavaṁ sambandha-
mātrēṇaivāśrayatvam, tadihāpi vāravantīyasya dadhivadayāgakaraṇa-
syāpi kr̥tvāśabdapratipāditapaurvāparyalakṣaṇayāgasambandhasyākhyātō-
pāttavidhiviṣayatvam । tatra kō'sau yāga ityākāṅkṣāyāṁ sannidhi-
lakṣaṇaprakaraṇaprāptāgniṣṭudyāga ēva sambadhyatē । sa ēva yajati-
nānūdyatē । paurvāparyamapi na vidhēyam, tasyāpi prāptatvāt ।
tathāhi—“agnīṣṭōmasāma kr̥tvā brahmavarcasakāmō yajēta” ityanēnā-
<pb n="400"/>
gniṣṭōmastōtrasya tāvadyāgapūrvabhāvitvamavagatamēva । tadēva
“vārayantīyamagniṣṭōmasāma kāryam” ityanēna vākyēnāgniṣṭōma-
stōtrasya vāravantīyasādhanatvāvagamādavagatamēva paurvāparyaṁ ktvāśabdē-
nānūdyatē । ēvamagniṣṭōmastōtrasambandhaśca vāravantīyasya pūrvavākyaprāpta
ēvānūdyatē । atra ca yadyapi yāgastōtrayōranuṣṭhānapaurvāparyaṁ viparītaṁ,
prathamaṁ yāgānuṣṭhānam, tathāpyagniṣṭudvākya ēvāgniṣṭōmasāma kr̥tvēti
pratīyatē । paurvāparyapara ēvāyaṁ ktvāśabdaḥ anuvādē'pi tathaiva
draṣṭavya iti । ētasyaivēti śabdaśca prakaraṇaprāptayāgasambandhānuvādaḥ ।
ēvakāraścāśrayāntaranivr̥tyarthō'nuvādakaḥ । ēvaṁ sarvamēvānūdyatē ।
rēvatyādhāravāravantīyamātraṁ phalē vidhīyata iti । ē prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi vāravantīyāgniṣṭudyāgayōrāśrayā-
śrayibhāvaḥ kathañcidapi sambhavēt । na caitadasti, parasparākāṅkṣā-
bhāvāt । tathāhi-sādhyaṁ hi sādhanasyāśrayō bhavati । yathā hōmō
dadhnaḥ । na cāgniṣṭudubhayōrdravyadēvatākarttr̥sādhyatvēna tadatiriktaṁ
sādhanamapēkṣatē । taduktam—</p>
<lg>
<l>dravyadaivatakarttr̥bhyō nātiriktamapēkṣatē ।</l>
<l>yāgaḥ sādhanamityēvaṁ sāmnā naivēṣa sādhyatē ।। iti ।</l>
</lg>
<p>(taṁ. vā., pr̥. 553)</p>
<pb n="401"/>
<p>sāmasādhyatvēnāśrayatvayōgyamagniṣṭōmastōtram, na tasya prakaraṇam,
ātidēśikatvāt । agniṣṭati stōtrāṇāṁ bahūnāṁ vinigamanāpramā-
ṇābhāvāt । nāpi vāravantīyakriyā phalasiddhayē kriyāntaramapēkṣatē,
svata ēva sādhyarūpatvāt । taduktam—</p>
<lg>
<l>ātmanā hyakriyārūpairguṇairāśrīyatē kriyā ।</l>
<l>vāravantīyagītēstu kriyayā kiṁ prayajōnam ।।</l>
</lg>
<p>(taṁ. vā., pr̥. 556)</p>
<p>nāpyagniṣṭōmastōtradvārēṇa yāgāśrayatvaṁ vāravantīyasāmnō
vaktavyam । kriyāyāḥ phalasādhanatvēna kriyāntarāpēkṣāyā abhā-
vādēvēti mantavyam । tēna yadētatpakṣāśrayaṇēna nānāvidhavākyabhēdā-
pādanaṁ vārttikakārapādairdarśitam, tadanatiprayōjanatvānnēha darśi-
tamityavadhātavyam । nanu gītitvēna kriyārūpasyāpi saubharasya
paśvādiphalasādhanatvēna stōtrarūpakriyāntarāpēkṣā dr̥ṣṭaiva, tadvadvārava-
ntīyasya kriyārūpasyāpi kriyāntarāpēkṣēti yāgō vā stōtraṁ
vāśrayō bhaviṣyatīti । maivam; saubharēṇēti tr̥tīyā kriyārūpābhi-
bhavēna karaṇatvēna saubharaṁ viniyuṅktē । tēna ca rūpēṇa kriyāntarā-
pēkṣāyāṁ bhavatu stōtramāśritya phalasādhanatvaṁ saubharasya । iha tu
“vāravantīyaṁ kr̥tvā” iti kriyārūpēṇaiva vāravantīyōpādānā-
tkriyāvāśca kriyāntarānapēkṣatvādvaiṣamyamiti ।</p>
<pb n="402"/>
<p>nanu “nīcaiḥ sadō minuyāt” ityēvamādiṣu asādhyasyāpyā-
śrayatvamuktam । maivam; vākyārthānavagamāt । tathāhi trividhaṁ
hastamānaṁ śāstrōktam—ṣaṭpadasaptapadāṣṭapadabhēdāt । tatra pādā-
vr̥ttiḥ kāmyamānā bhavati । tadāṣṭapadaparimitēna nīcairhastēna ṣōḍaśa-
hastādisadōmānaṁ karttavyam । tatra hastagatasya nīcaistvasya sadō-
mānaṁ sādhyamēvēti na tatō'sya vyabhicāraḥ । asādhyasyāpi vā
bhavatvāśrayatvam, tathāpi nīcaistvasya dharmatvēna nityaṁ dharmisāpēkṣa-
tvādbhavatu sannihitasadōmānākhyadharmisambandhaḥ । vāravantīyagītēstu
rēvatyādhāratvēnāvagatāyā na prakr̥tayāgākāṁkṣā kēnāpi rūpēṇāstīti
na tadāśrayatvam ।</p>
<p>nanu vāravantīyasya (svabhāvē (?) sambandhā) tadgatāpē-
kṣāyāmapi kr̥tvāśabdavaśādēva yāgāpēkṣā bhavati । tathāhi-
vāravantīyaṁ kr̥tvā yajētētyatra kr̥tvāśabdādvāravantīyasya saha yāgēna
paurvāparyaṁ pratīyatē । tatra kō'sau yāga ityapēkṣāyāṁ sannidhilakṣaṇa-
prakaraṇēna pūrvāvagatavāravantīyapaurvāparyē'pyagniṣṭudyāga ēva pratīyatē ।
nāpēkṣitapaurvāparyasambandhādēvāśrayāśrayitvam, yajirapi bhūtānuvādaka
ēvētyuktam । maivam; rēvatyādhāravāravantīyagītiyāgapaurvāparyamatra
ktvāpratyayātpratīyatē । na vāyavyādhāravāravantīyasambandhaḥ phala-
sambandhaśca karttuṁ śakyatē । atō yathābhūtaṁ paurvāparyamatra pratīyatē,
<pb n="403"/>
tathābhūtasyāprāptatvātkathamanuvādaḥ ? na cānēnaiva vākyēnāgniṣṭu-
dyāgasya rēvatyādhāravāravantīyasambandhaḥ phalasambandhaśca karttuṁ
śakyatē, vākyabhēdaprasaṅgāt । ata āśrayākāṅkṣāyāṁ bhāvanāśrayatvēna
prāptō yāgō'nuvadituṁ śakyatē ।</p>
<p>kiñca—agniṣṭōmastōtrasambandhō vāravantīyasya kutaḥ prāptō-
'nūdyatē ? na tāvadagniṣṭudyāgadvārēṇēti mantavyam, tasyānēkastōtra-
vinigamanāpramāṇābhāvāt । na ca “vāravantīyamagniṣṭōmasāma
kāryam” ityētadvākyaprāpta ēva vārantīyasyāgniṣṭōmastōtrasambandhō-
'nūdyatē iti vācyam । guṇavākyānāṁ pradhānōtpattisāpēkṣatvēna
guṇavākyāntarānapēkṣatvasyōktatvāt । na cōtpattivākyēna ēta-
dvākyapratipāditō vāravantīyasyāgniṣṭōmasambandhō'nūdyata iti vācyam ।
kratvarthavāravantīyāgniṣṭōmasādhanatvasya puruṣārthavāravantīyasambandhitvē-
nāprāptasyānuvaditumaśakyatvāt । tēnānēnaiva vākyēna vāravantīya-
syāgnīṣṭōmastōtrasambandhō vidhātavyaḥ phalasambandhaścētyaparō vākya-
bhēdaḥ । atō na guṇātphalam, kintu yāgādēvēti siddhaṁ karmā-
ntaratvamiti ।</p>
<p>nanu yāgantaravidhānē'pi vākyabhēdastadavasya ēva । tathāhi—
rēvatīṣu vāravantīyāgniṣṭōmastōtrasambandhō vidhātavyaḥ, phalasambandha-
ścētyaparaḥ । sāma kr̥tvētyanēnāgniṣṭōmastōtrē rēvatīvāravantīyasambandhō
<pb n="404"/>
vidhātavyaḥ । sa ca kriyāntaraviśēṣaṇatvānna viśiṣṭayāgō vidhinā
vidhātuṁ śakyata iti tadarthaṁ vidhirāvarttanīya iti vidhyāvr̥ttilakṣaṇō
vākyabhēda ēvēti । ucyatē—syādēvaṁ yadyagniṣṭōmastōtraviśēṣaṇa-
tvēna vāravantīyasambandhō vidhīyatē । kintarhi ? yāgabhāvanā-
viśēṣaṇatvēnaiva । tathāhi—kr̥tvāśabdārthastāvadihāyāga ēva
viśēṣaṇam । sa ca kr̥tvāśabdārthō bhāvanāviśēṣaṇam । sa ca
rēvatīvāravantīyasambandhāpanayadvārēṇaiva viśēṣyarūpaḥ, yatō yāga-
viśēṣaṇam । tēna rēvatīvāravantīyasambandhasya yāgabhāvanāviśēṣa-
ṇatvādviśiṣṭavidhinaiva vidhānam, na vākyabhēdaḥ । taduktam—</p>
<lg>
<l>kr̥tvāśabdārthamēvaikaṁ gr̥hṇītē bhāvanōttarā ।</l>
<l>sō'pi svagōcaraprāptaṁ grahīṣyati viśēṣaṇam ।। iti ।</l>
</lg>
<p>(taṁ. vā., pr̥. 556)</p>
<p>tasya rēvatīvāravantīyasambandhasyāyāgasādhanatvēna yadyapi
yāgabhāvanāviśēṣaṇatvaṁ sākṣānna sambhavati, tathāpyānarthakyatadaṅga-
nyāyēna tadaṅgabhūtāgniṣṭōmastōtrasādhanatvadvārēṇa nirvartsyati । tasya
ca stōtrasya vāravantīyasambandhō'tidēśaprāpta ēva, vāravantīya-
dvārēṇa ca rēvatīsambandhasyāpi prāptatvānna pr̥thagvidhānāpēkṣēti
na kiñcidanupapannam । yadyapi cātra viśiṣṭavidhānanyāyēna bahava ēva
vidhātuṁ śakyantē, tathāpyagniṣṭudyāgavikāratvādasyātidēśādēva
<pb n="405"/>
vāravantīyasāmasādhyāgniṣṭōmastōtraṁ prāptam । ētacchabdaśca “athaiva
jyōtiḥ” itivatprastōṣyamāṇakarmānuvāda ēvēti na vidhinā
rēvatīvāravantīyasambandhaviśiṣṭayāgabhāvanā vidhīyatē । ākṣipta-
vidhinā ca rēvatīvāravantīyasambandha iti na kiñcidanupapannam ।</p>
<p>prayōjanam—pūrvapakṣē rēvatyādhāraṁ vāravantīyamagniṣṭudyāga
ēvānuṣṭhēyaṁ paśukāmēna । siddhāntē tu rēvatyādhāravāravantīyaka
karmāntaramēvānuṣṭhēyamiti ।</p>
<p>sūtrantu—samēṣu parasparanirapēkṣēṣu karmasambaddhamēva phalaṁ na
guṇasambaddhamiti ।।</p>
<trailer>ityēkādaśaṁ rēvatyadhikaraṇam ।। 11 ।।</trailer>
<head>atha dvādaśaṁ saubharādhikaraṇam</head>
<sutra>saubharē puruṣaśrutērnidhanē kāmasaṁyōgaḥ ।। 2. 2. 28 ।।</sutra>
<head>viṣayasaṁśayasaṅgatayaḥ</head>
<p>“yō vr̥ṣṭikāmō yō'nnādyakāmō yaḥ svargakāmaḥ sa saubharēṇa
stuvīta, sarvē vai kāmāḥ saubharam” iti samāmnāya samāmananti—
“hīṣiti vr̥ṣṭikāmāya nidhanaṁ kuryāt, ūrgityannādyakāmāya, ū iti
svargakāmāya” iti । tatra vicāryatē—kiṁ saubharaṁ vr̥ṣṭērnimittaṁ
hīṣityētadaparaṁ dr̥ṣṭērnimittam ? atha saubharamēva vr̥ṣṭērnimittam,
<pb n="406"/>
tadā hīṣiti saubharasya nidhanaṁ karttavyamiti । ēvam “ūrgityannādya-
kāmāya ū iti svargakāmāya” iti tulyō vicāra iti । asya ca
karmabhēdābhēdanirūpaṇatvābhāvē'pi phalasambandhapadaprasaṅgēna saṅgatiḥ ।
atra bhāṣyakārīyamadhikaraṇaśarīrōpadarśanamētadvārttikakārapādānāma-
pyanumatamēva, kintu “hīṣiti vr̥ṣṭikāmāya nidhanaṁ kuryāt” ityādi-
vicāraviṣayānuguṇāvākyatrayē vacanavyaktivibhāgēna sandēhō darśitaḥ-
yadā hīṣiti vr̥ṣṭikāmāyēti sambandhō vivakṣitaḥ, tadā
phalaguṇavidhānam । atha hīṣiti nidhanaṁ karttavyamiti sambandhaḥ,
tadā nidhanavyavasthārthaṁ śravaṇamiti । tannānumanyantē, siddhānta
vacanavyaktau vr̥ṣṭikāmapadavyavadhānēna hīṣiti nidhanaṁ kuryāditi
sambandhānupapattēḥ । taduktam—</p>
<lg>
<l>na tāvatsaṁśayō yuktō vacanavyaktibhēdataḥ ।</l>
<l>hīṣō nidhanasambandhō nēṣṭō hi vyavadhānataḥ ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 566)</p>
<p>tathā siddhāntō'pyanupapannaḥ, saubharasambandhinidhanānuvādēna
hīṣvidhau vr̥ṣṭikāmapadamanarthakam । atha vr̥ṣṭikāmasya yadi saubharaṁ
tatsambaddhaṁ nidhanaṁ hīṣ karttavyam, tadā viśiṣṭānuvādāduddiśyamāna-
viśēṣaṇavivakṣāyāṁ vākyabhēdaḥ । taduktam—</p>
<lg>
<l>nidhanē hīṣvidhānaṁ cēdvr̥ṣṭikāmaviśēṣitē ।</l>
<l>viśiṣṭārthānuvādatvādvākyabhēdaḥ sphuṭō bhavēt ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 566)</p>
<pb n="407"/>
<p>tasmāddhīṣādipadasya vr̥ṣṭikāmapadasambandhāparityāgēnaivātra
saṁśayō varṇanīyaḥ—kiṁ hīṣā vr̥ṣṭiṁ kuryāditi sākṣādēva hīṣō
vr̥ṣṭiphalē vidhānam ? atha vr̥ṣṭikāmapadēna lakṣitē vr̥ṣṭisādhanē
saubharē hīṣō vidhānam ? iti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—śrautārthasyaivānvayōpapattau
lakṣaṇāśrayaṇaṁ sarvatraivānupapannam । sambhavati cēha hīṣityasya śrauta-
vr̥ṣṭiphalasambandhaḥ । sādhanalakṣaṇāyāṁ vacanēna tāvatsaubharamātraṁ
lakṣaṇīyam । tathā ca sati hīṣiti padasyānnādyakāmaprayōgē'pi
prāptau niyamānupapattiḥ । nāpi vr̥ṣṭiphalaviśēṣitaṁ saubharaṁ lakṣaṇīyam ।
tathā sati viśiṣṭānuvādēna vākyabhēdaprasaṅgasya tadavasthatvāt । tēna
dadhnēndriyavat, prakr̥tasaubharāśritasya vr̥ṣṭiphalē vidhānam । nanu
sādhyaḥ khalvāśrayō bhavati । na cānēkapadasādhyā saubharagītirhīṣiti
padamātrēṇa sādhayituṁ śakyatē । ataḥ kathamāśrayatvamiti । ucyatē—
yadanantaraṁ yanniṣpadyatē, tattasya sādhanaṁ bhavati, padārthajñānasyēvāntimō
varṇaḥ । saubharākhyasāmnō hīṣiti padānantaramēva niṣpattēḥ tadēva tasya
sādhanam, itarāṇi tu padāni tadanugrāhakāṇyēvēti yuktamāśrayatvam ।
ēvañca sati phalātirēkō'pi puruṣasamīhitō bhavatīti yuktaṁ guṇaphala-
<pb n="408"/>
vidhitvam । tēna vr̥ṣṭikāma iti kāmyamānaphalasambandhipuruṣaśrutēḥ
saubharāśritahīṣnidhanasya kāmyamānaphalasambandha iti । ēvaṁ
prāptē'bhidhīyatē—</p>
<sutra>sarvasyōktakāmatvāt tasmin kāmaśrutiḥ syānni-
dhanārthā vā punaḥ śrutiḥ ।। 2. 2. 29 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi saubharasambandhivr̥ṣṭikāmādipratya-
bhijñānamatra bhavēt । tathāhi—yaugikō hyayaṁ vr̥ṣṭikāmādiśabdaḥ ।
yaugikānāñca sarvēṣāṁ vyaktivācitvam । vyaktivacanānāñca prakr̥ta-
vyaktiparatvē sambhavati aprakr̥tavyaktiparatvasyānyāyatvāt saubhara-
sambandhisannihitavr̥ṣṭikāmādiparatvamēva yuktam । na ca tathā sati
prakr̥tānuvādasya niṣprayōjanatvam, saubharasambandhinidhanavyavasthārtha-
tvēnaivārthavatvāt । tathāhi—saubharasya vyākhyābhēdēna hīṣiti
vr̥ṣṭikāmāya urgiti ū iti nidhanatrayamāśrīyatē । phalatrayañca tatra
śrūyatē—vr̥ṣṭirūpamannādyarūpaṁ svargarūpañca । tatra kasmin phalē
saurabhasya kiṁ nidhanamityapēkṣāyāṁ bhavati saubharānuvādēna nidhana-
vyavasthārthāni vacanāni—“hīṣiti vr̥ṣṭikāmāya nidhanaṁ kuryādūrgi-
/?/ ū iti /?/” iti ।</p>
<pb n="409"/>
<p>taduktam—</p>
<lg>
<l>saubha<fn n="1"/>rasya yadā kāmaḥ śrutyaivābhihitaḥ purā ।</l>
<l>niyantuṁ nidhanaṁ tasya sa ēvāyamanūdyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 467.)</p>
<p>nāpi guṇaphalasambandhaḥ sambhavati । prakr̥tasya saubharasya
hīṣādyasādhyatvēnāśrayatvāsambhavāt । na ca tadanantaraniṣpattēḥ padā-
rthajñānasyēvāntimō varṇaḥ saubharasyāpyantabhūtaṁ hīṣādyēva sādhanamiti
vaktavyam । yatō hi nirbhāgaṁ hi jñānaṁ tadanantaraṁ niṣpadyatē
tadēva tasya sādhanamitivat saṁskāradvārēṇa tadanugrāhakamiti yuktaṁ
saubharaṁ sabhāgaṁ na hīṣiti padamātrasādhyaṁ bhavitumarhati । na ca
vācyam—saubharasya nidhanamēvāśritaphalaṁ sādhayiṣyatīti ।
tasyāprakr̥tatvāt । saubharaṁ hi prakr̥tam, na tu tadguṇabhūtaṁ nidhanam ।
atō na prakaraṇādāśrayalābhaḥ । vākyē cāśrayasambandhakaraṇē phala-
sambandhakaraṇē ca vākyabhēda ēva । taduktam—</p>
<lg>
<l>yathaiva vāravantīyaṁ nēṣṭamāśrayamāpnuyāt ।</l>
<l>phalē tathaiva hīṣādi nāpnōtyābhayamīpsitam ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 567.)</p>
<p>atō'nuvādabhūtamidaṁ vr̥ṣṭikāmādipadam । na ca hīṣādi-
<footnote n="1">saubharasya samastasya yaḥkāmō'bhihitaḥpurā iti mudrita-
vārtikapāṭhaḥ ।</footnote>
<pb n="410"/>
nidhanasambandhō vr̥ṣṭikāmē sambhavatītyasambhavēna svasambandhayōgyaṁ
saubharaṁ lakṣayatīti na dōṣaḥ ।</p>
<p>nanu vr̥ṣṭikāmapadē saubharamātralakṣaṇāyāṁ niyamānupapattiḥ ।
vr̥ṣṭiphalaviśēṣitatvēna viśiṣṭānuvādādvākyabhēda ityuktam । maivam;
syādēvaṁ yadi vr̥ṣṭiphalaviśēṣitaṁ saubharaṁ lakṣaṇaviṣayaḥ, na caita-
tsambhavati । svārthalakṣaṇapramāṇābhāvāt । na ca saubharamātraṁ lakṣitaṁ
śrautēna vr̥ṣṭiphalēna viśēṣṭuṁ śakyatē, yugapacchutilakṣaṇāvirōdhāt । tēna
yathā gaṅgāyāṁ ghōṣō vasatītyatra gaṅgāpadēna tīraṁ lakṣyamāṇaṁ svasamba-
ndhyēva lakṣyatē, tathātrāpi vr̥ṣṭikāmapadēna saubharaṁ lakṣyamāṇaṁ vr̥ṣṭi-
sādhanaśaktyupētamēva lakṣyatē । atō na vākyabhēdaḥ, nāpyavyavasthēti
siddhaṁ nidhanavyavasthārthamiti ।</p>
<p>prayōjanam—pūrvapakṣē vr̥ṣṭiphalārthō'pi saubharē phalāntarasamīhayā
nidhanāntaraprayōgaḥ । siddhāntē tu hīṣa ēva prayōgaḥ । ēkaiva tu vr̥ṣṭiḥ
kāmayitavyēti ।</p>
<p>sūtrantu-sarvasyaiva saubharasya vr̥ṣṭyādisādhanasyōktavr̥ṣṭyādikā-
matvāt tasminnēva saubharasambandhikāma iyaṁ śrutistadanuvādikētyarthaḥ ।।</p>
<trailer>iti dvādaśaṁ saubharādhikaraṇam ।। 12 ।।</trailer>
<trailer>iti śrībālavalabhībhujaṅgāparanāmnō bhaṭṭabhavadēvasya kr̥tau
tautātitamatatilakē dvitīyasyādhyāyasya dvitīyaḥ pādaḥ ।।</trailer>
<pb n="411"/>
<head>atha dvitīyādhyāyasya tr̥tīyaḥ pādaḥ</head>
<head>tatra prathamaṁ rathantarādhikaraṇam</head>
<sutra>guṇastu kratusaṁyōgāt karmāntaraṁ prayōjayēt,
saṁyōgasyāśēṣabhūtatvāt ।। 2. 3. 1. ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmaḥ—“jyōtiṣṭōmēna svargakāmō yajēta” iti ।
taṁ prakr̥tya śrūyatē—“yadi rathāntarasāmā sōmaḥ syādaindravāyavāgrān,
grahān gr̥hṇīyāt, yadi br̥hatsāmā śukrāgrān, yadi jagatsāmā
āgrayaṇāgrān” iti । tatra sandihyatē—kiṁ grahāgratāviśēṣō jyōti-
ṣṭōmasya vidhīyatē ? uta karmāntarasya rathantarasāmnō br̥ha-
tsāmnaścēti । atra tu guṇanimittakarmabhēdāpavādādadhyāyasaṅgatiḥ ।
prakr̥tasaṅgatiścāpavādaḥ ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“rathantarasāmā sōma”
iti bahuvrīhisamāsō'yamanyapadārthapradhānaḥ । anyapadārthaścātra sōma-
śabdalakṣitō rathantarasāmaviśiṣṭō yāga ēva । viśēṣaṇañca svajā-
tīyānyayōgavyacchēdēnaiva bhavati । tēna rathantaramēva sāma asya
yāgasyāsau rathantarasāmā yāgaḥ । na ca prakr̥tau jyātiṣṭōmō rathanta-
<pb n="412"/>
raikasāmā । tēna rathantaraikasāmatvalakṣaṇasya guṇasya vājinasyēva
prakr̥takarmāsaṁyōgāt, viśiṣṭakarmāntaravidhānamēvaitat । taduktam—</p>
<lg>
<l>samāsaḥ sati sāmarthyē taccāpīṣṭaṁ viśēṣaṇē ।</l>
<l>viśēṣaṇaṁ vyacchēttr̥ jyōtiṣṭōmē ca nāsti tat ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 571)</p>
<p>nanu yadiśabdasaṁyōgānnimittatvamatra pratīyatē । tacca pūrva-
siddhasyaiva bhavati । ataḥ kathaṁ karmāntaravidhānam ? naivam; na
hi pratītamityētāvataiva sarvaṁ kriyatē । kiṁ tarhi ? yadyupapadyatē ।
na ca prakr̥tamaprakr̥taṁ vā rathantaraikasāmakaṁ karmāsti, yasya yadi-
śabdānnimittatvamavagamyēta । tēna nimittarūpaprasiddhārthaparityāgēna
“athaiṣa jyōtiḥ” itivadvidhāsyamānakarmaparāmarśaka ēvāyaṁ yadiśabdaḥ ।
nipātānāmanēkārthatvādēvakārārtha ēvāyam । yathā—yadi vēdāḥ
pramāṇam tadā avaśyamēva yāgāt phalēna bhavitavyam ।
athavā vidhirhi rucimutpādya pravarttayati । tēna vidhyākṣiptāyā
ēva rucērnimittatvaṁ yadiśabdō'nuvadati । tēna rucipadādhyā-
hārēṇāyaṁ vākyārthaḥ—yadi rōcatē tatō rathantaraikasāmānaṁ kratuṁ
kuryāditi । atra ca pakṣadvayē'pi “aindravāyavāgrān grahān gr̥hṇīyāt”
iti vākyāntaramēva । tadarthasyaindravāyavāgratāyāstu jyōtiṣṭōmasya
kramāntarayuktagrahaśravaṇēna nirākāṅkṣatvāt prakr̥tayāgaṅgatvamavāntara-
prakaraṇēnēti ।</p>
<pb n="413"/>
<p>yadi vā ēkavākyatvamēvāṅgīkr̥tya yadiśabdasya vyavadhānēnaṁ
sambandhaḥ kartavyaḥ—yadyaindravāyavāgrān grahān gr̥hṇīyāt grahītumi-
cchēt, rathāntaraikasāmānaṁ kratuṁ kuryādityarthaḥ । atra ca “aindravāya-
vāgrān grahān gr̥hṇīyāt” ityayaṁ liṅśabdaḥ kāmapravēdanē ।
“rathantarasāmā sōmaḥ syāt” iti tu vidhāyaka iti ।</p>
<p>athavā hētau hētumati vā liṅśabdaḥ । tatra yadi syāditi
liṅśabdō hētutvapratipādakaḥ, gr̥hṇīyāditi tu vidhāyakaḥ ।
tadāyamarthaḥ—aindravāyavāgratāhētubhūtaḥ sōmayāgaḥ karttavya iti ।
atrāpi pakṣē kalpitavidhinā aindravāyavāgratāvidhānamiti । atra
cōbhayatrāpi yadiśabdō rathantaraikasāmayāgasya grahāgratānimittatvā-
nuvādakaḥ । ubhayapakṣē'pi yadyēvaṁ tadā grahāgratētyasyārthasyāviśēṣā-
diti । ēkavākyatvapakṣē ca aindravāyavagrahāgratāyā aṅgatvaṁ vākyēnaiva ।
taduktam—</p>
<lg>
<l>yadiśabdaparityāgō rucyadhyāhārakalpanā ।</l>
<l>vyavadhānēna sambandhō hētuhētumatōśca liṅ ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 574.)</p>
<p>kiñca prātassavanē grahāgratā bhavati, mādhyandinē rathantaram ।
na cāniṣpannaṁ nimittaṁ bhavati । atō'pi na rathantaraṁ nimittam,
kintu yāga ēva । kiñca jagatsāmēti yaduktam tanna jyōtiṣṭōmavi-
<pb n="414"/>
ṣayamityubhayavādisiddhamēva । tatsamānanirddēśayōrapi rathantarasāmabr̥ha-
tsāmapadayōrna jyōtiṣṭōmaviṣayatvamiti । tēna rathantaraikasāmatvalakṣaṇō
guṇaḥ karmāntaraṁ jyōtiṣṭōmavyatiriktaṁ gamayēt । rathantarasaṁyōgasya
viśēṣaṇatvēna nāviśēṣaṇabhūtatvāt (?) kr̥tsnakratusaṁyōgāditi । ēvaṁ
prāptē'bhidhīyatē—</p>
<sutra>ēkasya tu liṅgabhēdātprayōjanārthamucyētaikatvaṁ
guṇavākyatvāt ।। 2. 3. 2. ।।</sutra>
<head>siddhāntaḥ</head>
<p>ayamabhiprāyaḥ—bhavēdēyaṁ yadyatra rathantarasāmatvalakṣaṇō guṇaḥ
yadiśabdōpabandhō nimittatvēna pratīyamānaḥ prakr̥tē karmaṇi na sambha-
vēt । sambhavati tu “rathantaraṁ pr̥ṣṭhaṁ bhavati” iti vacanēna jyōtiṣṭōmē
rathantarasya vihitatvāt । nanu “rathantarasāmā sōmaḥ” ityatra rathanta-
raikasāmatvamavagamyata ityuktam । na ca tathābhūtā jyōtiṣṭōma iti kathaṁ
tatrāsya nimittārthatayā sambandhaḥ ? iti । ucyatē-dvividhaṁ hi viśēṣaṇaṁ
bhavati-vyāpakamavyāpakaṁ ca । tatra vyāpakaṁ viśēṣaṇaṁ sajātīyānya-
yōgavyavacchēdakamēva । yathā-nīlamutpalamiti । atrōtpalasya
nīlatvam । avyāpakantu viśēṣaṇaṁ svāyōgavyavacchēdēnaiva । yathā-
daṇḍī puruṣa ityatra puruṣasya daṇḍaḥ । jyōtiṣṭōmē ca “rathantaraṁ
<pb n="415"/>
pr̥ṣṭhaṁ bhavati” “br̥hatpr̥ṣṭhaṁ bhavati” iti vaikalpikatvāt rathantarasya svā-
yōgavyavacchēdēnaiva rathantarasya viśēṣaṇatvam । tatra yadyapītarāṇyapi
sāmāni rathantarasya sajātīyāni, tathāpi buddhisannihitaṁ vyavacchē-
dyaṁ vyavacchēdakēna vyavacchidyatē । itarasāmnāñca buddhisannidhānaṁ jyō-
tiṣṭōmamahāprakaraṇēna bahiraṅgam, pr̥ṣṭhāvāntaraprakaraṇēna ca br̥hadrathantarayō-
rbuddhisannidhānamantaraṅgam । atō br̥hadvyavacchēdēnaiva rathantarasya viśē-
ṣaṇatvaṁ, rathantaravyavacchēdēna br̥hatō viśēṣaṇatvamiti । atha kratu-
viśēṣitasya rathantarasyaiva yadiśabdēna nimittatvaṁ pratipādyatē,
tathāca sati jyōtiṣṭōmasya rathantaravyāpakatvāt kratvantaravyavacchē-
dēnaiva viśēṣaṇatvam । tēnāyamarthaḥ-jyōtiṣṭōmasyaiva rathantaramaindravā-
yavāgratānimittam ।</p>
<p>nanu “rathantarasāmā sōmaḥ” ityatra rathantarasyaiva viśēṣaṇatvaṁ
pratīyatē, na tu sōmayāgasya । satyam; samāsapadānna pratīyatē,
vigrahavākyātpratīyata ēva । ēvaṁ hi vigrahavākyam—rathantaraṁ sāma
yasyēti । atra ca ṣaṣṭhyantatvāt kratōrēva viśēṣaṇatvamavagamyatē ।
ētacca samāsapadādapratīyamānamapi yadiśabdapratipāditanimitta-
tvānurōdhēna jyōtiṣṭōmaprakaraṇānurōdhēna ca svīkriyamāṇaṁ karmānta-
rakalpanātō laghutaramiti na dōṣāyēti ।</p>
<p>nanu nimittasyōddēśyatvāt tadviśēṣaṇavivakṣāyāṁ vākyabhēdaḥ
<pb n="416"/>
syāt । tēna rathantarasya nimittatvē kathaṁ kratōrviśēṣaṇatvam ?
kratōrvā nimittatvē kathaṁ rathantarasya viśēṣaṇatvam ? iti ।
uddēśyaviśēṣaṇavivakṣāyāṁ hi vākyabhēdō bhavati, na punarvi-
śiṣṭōddēśē । yathōktam—mr̥ṣyāmahē havirviśēṣaṇamiti । tēna yathā
ārttēḥ kēvalāyā nimittatvāsambhavāt havirviśēṣaṇabhūtāyā ēva
nimittatvēnōddēśyatvam, tathā ihāpi kēvalasya kratōrbr̥ha-
drathantarasāmādhārasya vaikalpikagrahāgratānimittatvāsambhavāt, kēvalasya
rathantarasya kratusambandhē grahāgratānimittatvāsambhavāt yuktaṁ
viśiṣṭasyaivauddēśyatvamiti । tacca nimittatvaṁ yadyapi prātassavanē
grahāgratā mādhyandinō rathantaram, tathāpi buddhisvīkr̥tasyāpi
nimittatvōpapattērnānupapannam । nanu jagatsāmāśabdasya na jyōtiṣṭōma-
parāmarśakatvam, tadasambhavāt tathā bhavatu nāma । na hi jyōtiṣṭōmē
jagannāma samasti, asti tu viṣuvannāmakē karmaṇi । jagatyādhāra-
gīyamānaṁ sāma jagatsāma । tēna bhavatu tasya tadviṣayatvam, na cēha
tathēti vaiṣamyam । atō nātra karmāntaratvamiti siddham ।</p>
<p>prayōjanam—pūrvapakṣē rathantaraikasāmnō br̥hadēkasāmnaśca karmaṇi
bhēdēnānuṣṭhānam । siddhāntē tu jyōtiṣṭōmasyaiva vaikalpikagrahaṇā-
nuṣṭhānamiti ।</p>
<p>sūtrantu—ēkasyaiva jyōtiṣṭōmasya tēna tēna rathantarasāmatvēna
<pb n="417"/>
br̥hatsāmatvēna ca cihnabhēdēna grahāgratvaguṇavidhānārthamucyēta abhi-
dhānaṁ kriyēta ēkatvaṁ karmāntaratvaṁ guṇavākyatvāt guṇavidhāna-
paratvādityarthaḥ ।।</p>
<trailer>iti prathamaṁ rathantarādhikaraṇam ।। 1 ।।</trailer>
<head>atha dvitīyamavēṣṭyakaraṇam</head>
<sutra>avēṣṭau yajñasaṁyōgāt kratupradhānamucyatē ।। 2. 3. 3. ।।</sutra>
<head>viṣayasaṁśayasaṅgatayaḥ</head>
<p>asti rājasūyaḥ “rājā rājasūyēna svārājyakāmō yajēta” ।
iti । taṁ prakr̥tyāmananti avērṣṭi nāmēṣṭim, “āgnēyō'ṣṭākapālō
hiraṇyaṁ dakṣiṇā” iti । ēvamādikāṁ prakr̥tyābhidhīyatē “yadi
brāhmaṇō yajēta bārhaspatyaṁ madhyē nidhāyāhutimāhutiṁ hutvā tamabhighāra-
yēt, yadi rājanya aindram, yadi vaiśyō vaiśvadēvam” iti । tatra sandi-
hyatē—kiṁ brāhmaṇādīnāṁ prāptānāṁ nimittatvēna śravaṇam ? uta brāhma-
ṇādīnāmayaṁ prayōgō vidhīyatē ? iti । idānīṁ guṇanimittakarmabhēdā-
bhēdapratipādanaprasaṅgēna prayōgabhēdaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yaugikaḥ khalvayaṁ rājaśabdaḥ,
rājyayuktō hi rājēti mahājanaprasiddhēḥ । rājyañca janapadapurapirapāla-
<pb n="418"/>
nabaliṣaḍbhāgagrahaṇam । tacca sarvavarṇasādhāraṇamēva । tēna “rājā rāja-
suyēna svārājyakāmō yajēta” ityatra vidyāgnirahitatvēna śūdrasyā-
nadhikārāt trayāṇāmēva brāhmaṇādīnāmadhikāraḥ । tathā ca sati
“yadi brāhmaṇō yajēta” ityādivākyēṣu pūrvādhikaraṇanyāyēna nimi-
ttārthamēva brāhmaṇādīnāṁ śravaṇamiti ।</p>
<p>nanu rājñaḥ karma rājyamiti hi smaranti । atra hi prākprasi-
ddharājaśabdārthasya karma rājyamiti pratīyatē, na tu rājyasya karttā
rājēti । asti ca prāk prasiddhiḥ । dramiḍā hi kṣatriyajātāvēva
rājaśabdaṁ prayuñjatē । tēna barhirājyādhikaraṇanyāyēnaikadēśaprasiddhērēvātra
nirṇayahētutvamiti । taduktaṁ tatraiva—</p>
<lg>
<l>ēkadēśō'pi yō dr̥ṣṭaḥ śabdō jātinibandhanaḥ ।</l>
<l>tadatyāgānna tasyāsti nimittāntarakalpanā ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 343)</p>
<p>kiñca rājñō'patyaṁ rājanya iti tadapi smaranti । rājanyaśabdaśca
kṣatriyajātāvēva rūḍhaḥ । tadyadi rājyayōgādēva rājā, tadā varṇā-
ntarasyāpyapatyaṁ rājanyaḥ syāt, na tvēvam । tatō'pi kṣatriya
ēva rājēti । ucyatē—mlēcchā hi dramiḍāḥ । mlēcchaprasiddhē-
ścāryaprasiddhirbalīyasīti yavavarāhādhikaraṇa ēva darśitam ।
āryaprasiddhaścātra rājaśabdasya rājyakarttr̥tvaviṣayā pratīyatē । ēvaṁ
<pb n="419"/>
smaranti-‘na rājñaḥpratigr̥hṇīyādarājanyaprasūtitaḥ’ iti । tathā ‘na śū-
drarājyē nivasēt’ iti ca । barhirājyādiṣu viparītaprasiddharasti । tēna
balavadāryaprasiddhēścātra rājaśabdasya na jātivacanatvam । yatra rājñaḥ
karma rājyamiti smaraṇam, tadrājyaśabdasya janaparipālanē rūḍha-
syaiva sādhutvamātrapratipādanārtham । yathā ākr̥tiviśēṣē rūḍhasyaiva
gōśabdasya pratipādānārthaṁ gacchatīti gauriti vyutpattidarśanam,
tathā rājñō'patyaṁ rājanya ityētadapi rājanyaśabdasya kṣatriyajāti-
vacanatvēna rūḍhasyaiva sādhutvamātrapratipādanārthamēva smaraṇam । atō
rājyayōganimitta ēvāyaṁ rājaśabdaḥ । tēna rājasūyē traivārṇikasyai-
vādhikārāt, tadantargatāyāmavēṣṭau brāhmaṇādīnāṁ prāptatvāt “yadi
brāhmaṇō yajēta” ityādiśravaṇaṁ nimittārthamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi yaugikō'yaṁ rājaśabdō bhavēt ।
kiṁ tarhi ? kṣatriyajātivacana ēvāyam, draviḍānāṁ kṣatriyajātimātrē
prayōgāt । nanvāryaprasiddhivirōdhādapramāṇaṁ mlēcchaprasiddhirityu-
ktam । naivam; ananyathāsiddhatvēnātra mlēcchaprasiddhērabādhyatvāt ।
na hi draviḍānāṁ kṣatriyajātau rājaśabdaprayōgō'bhidhānaśaktiṁ
vinā prakārāntarēṇāpi sambhavati । āryāṇāntu jātyantarē
prayōgaḥ kṣatriyadharmakāritayā gauṇatvēnaivōpapadyatē । kṣatriyasya manvā-
<pb n="420"/>
dibhiḥ janapadapuraparipālanabaliṣaḍbhāgōddharaṇamabhiṣēcanañca vihitam ।
atastatkāriṇi varṇāntarē'pi prayujyamānō gauṇa ēvāyaṁ rāja-
śabdaḥ । ēvaṁ sati rājñaḥ karma rājyam, rājñō'patyaṁ rājanya
iti smr̥tidvayaṁ niṣpannāvagatāvayavārthaparityāgēna sādhutvamātrapratipā-
danārthaṁ bhaviṣyati । yattu ‘na rājñaḥ pratigr̥hṇīyādarājanyaprasūtitaḥ’
iti ‘na śūdrarājyē nivasēt’ iti ca, tadgauṇarājaśabdārthamabhi-
pratyēti mantavyam । atō rājaśabdasya kṣatriyavacanatvādrāja-
sūyāntargatāyāmavēṣṭau brāhmaṇādīnāmaprāptēḥ na nimittārthatvam । ataḥ
pūrvādhikaraṇōktayadiśabdaparityāgādinā brāhmaṇādikarttr̥kaṁ prayō-
gāntaramēvāvēṣṭērvidhīyatē ।</p>
<p>nanu rājasūyaprayōgavākyātiriktamaparamapyavēṣṭērvarṇaviśēṣāsa-
mbandhavacanaṁ śrūyatē—“ētayānnādyakāmaṁ yājayēt” iti । atra
ca varṇatrayasyaiva prāptatvādrājasūyaprayōgē nimittārthatvāsambha-
vē'pyannādyaprayōgē brāhmaṇādīnāṁ nimittārthaṁ śravaṇaṁ bhaviṣyati ।
ucyatē—syādēvaṁ yadyannādyakāmavākyaṁ prayōgaparaṁ bhavati, kintu
phalōpādānāt karmaṇaḥ phalē viniyōjakaṁ sadanēkaparatāgauravabhayā-
danyēna prayōgamapēkṣamāṇaṁ rājasūyaprayōgamadhyasthamētacchabdēnōpādāya
‘ēkasya tūbhayatvē saṁyōgapr̥thaktvam’ (jai. sū., 4. 3. 5.) iti nyāyē-
nānnādyaphalē viniyuṅktē । tēnāsyāḥ sādhāraṇaṁ svārājyaṁ phalam,
<pb n="421"/>
asādhāraṇañcānnādyamiti । sā ca nirjñātakṣatriyakartr̥kēti nimittārthaṁ
brāhmaṇādiśravaṇamiti ।</p>
<p>nanu rājasūyavākyē svārājyaphalaviśēṣitāyāmavēṣṭau rājā
karttētyavagataḥ, na tvavēṣṭimātrē । ataḥ kathamannādyaphalāyāṁ rājakarttr̥-
tvam । naivam; na hi karttā phalēna sambadhyatē, phalaviśēṣitēna vā
karmaṇā, kārakāṇāṁ kriyāmātrākāṅkṣitatvāt । tēna rājēti
karttr̥padasya kriyāmātrākāṅkṣāyāṁ rājakarttr̥kāvēṣṭikriyētyētāvadavagatam ।
atō na svārājyaprayōgē phalāntarasambandhavirōdhaḥ । bhavatu
vānnādyavākyasya prayōgaparatvamapi, tathāpyētayēti karaṇavibhaktyā
yathāvijñānaṁ sannihitāyā ēvāvēṣṭērupādānādirāpadavacchākhāntarīya-
prayōgavacanōpasaṁhr̥tāṅgavacca rājñō'pi karttr̥tvēnōpādānānna traivārṇikā-
vakāśaḥ । atō na kathañcidapi brāhmaṇādiyuktavākyānnimittārtha-
tvamiti pūrvādhikaraṇapūrvapakṣanyāyēna yadiśabdaparityāgādinā
avēṣṭērēva brāhmaṇādikarttr̥kaṁ prayōgāntaraṁ vidhīyata iti siddham ।
na ca prāptē karmaṇi kathaṁ brāhmaṇādibārhaspatyādyanēkārthavidhānamiti
vācyam । viśiṣṭakarmavidhivadviśiṣṭaprayōgavidhānē cānēkavidhānō-
papattēḥ । tathā ca sati rājasūyāntargatāpēkṣitaprayōgasya svārā-
jyaphalēnaiva nirākāṅkṣatvādbrāhmaṇādiyuktaprayōgatrayasya phalasā-
<pb n="422"/>
kāṅkṣatvāt “ētayānnādyakāmaṁ yājayēt” ityannādyaphalaṁ brāhmaṇā-
diyuktaprayōgatrayēṇaiva sambaddhyatē । taduktam—</p>
<lg>
<l>kratumadhyaprayōgō hi svārājyēnaiva pūritaḥ ।</l>
<l>sākāṅkṣastvitarastasmāttasyaiva phalasaṅgatiḥ ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 587)</p>
<p>prayōjanam—pūrvapakṣē rājasūyāntargatāvēṣṭau brāhmaṇādinimittaṁ
bārhaspatyādimadhyavidhānām । siddhāntē tu rājasūyaprayōgādbahirēva
brāhmaṇādikarttr̥kāvēṣṭiprayōgē bārhaspatyādimadhyavidhānamiti ।</p>
<p>sūtrantu—avēṣṭau brāhmaṇādiyuktāvēṣṭivākyē yajētēti yajñasaṁ-
yōgāt, kratuprādhānaṁ brāhmaṇādīnāmabhidhānaṁ kriyatē prayōgāntaraṁ
vidhātumityarthaḥ ।।</p>
<trailer>iti dvitīyamavēṣṭyadhikaraṇam ।। 2 ।।</trailer>
<head>atha tr̥tīyamādhānādhikaraṇam</head>
<sutra>ādhānē'sarvaśēṣatvāt ।। 2. 3. 4. ।।</sutra>
<head>viṣayasaṁśayasaṅgatayaḥ</head>
<p>idamāmananti “vasantē brāhmaṇō'gnīnādadhīta, grīṣmē rājasyaḥ/?/,
śaradi vaiśyaḥ” iti । tatra sandihyatē—kiṁ brāhmaṇādiśravaṇaṁ
nimittārtham, brāhmaṇādayaścēdādadhānā vasantādiṣvādadhīramiti ?
<pb n="423"/>
uta brāhmaṇādīnāmādhānaṁ vidhīyatē ? iti । pūrvādhikaraṇē
prāsaṅgikamavēṣṭēḥ prayōgabhēdaṁ nirūtyēdānīṁ prastuta ēva guṇanibandhanaḥ
karmabhēdaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—sarvatrōpapadaśravaṇē sati
upapadārthasaṁkrāntō vidhirdhātvarthānuvādamapēkṣata iti siddham । tadapi
“vasantē brāhṇō'gnīnādadhīta” iti vasantādyupapadākṣiptaśaktividhā-
yakamādhānuvādamapēkṣatē । na cādhānamaprāptam, agnihōtrādiśruti-
bhirēvākṣēpataḥ prāptatvāt । tathāhi—āhavanīyasādhyāḥ khalvagnihō-
trādayaḥ “yadāhavanīyē juhōti” iti śrutēḥ “āhitāgnirāhavanīyaḥ”
itvarthavādavaśādāhavanīyaścādhānasādhya ityākṣēpādastyēvādhanaprāptiḥ ।
athavā “ya ēvaṁ vidvānagnimādhattē” ityētasmādēvānanyākṣiptaśaktē-
rvidhāyakādādhānasya prāptatvāttadanuvādēna vasantādikālavidhānāya
nimittārthaṁ brāhmaṇādiśravaṇamiti । na cāyaṁ varttamānāpadēśatvānna
vidhiḥ । “ya ēvaṁ sapatnaṁ bhrātr̥vyamavartti sahatē, ya ēvaṁ vidvāna/?/-
mādhatta” ityarthavādasambandhādvidhitvasiddhēḥ । taduktam—</p>
<lg>
<l>sāmarthyākṣiptamādhānaṁ sāmānyavacanēna vā ।</l>
<l>tasmādvarṇaviśēṣāṇāṁ nimittārthā punaḥ śrutiḥ ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 588)</p>
<pb n="424"/>
<p>nanvādhānaviśiṣṭō brāhmaṇō brāhmaṇaviśiṣṭaṁ vādhānamatra
nimittam । ubhayathāpi ca viśiṣṭānuvādē vākyabhēdaḥ । ucyatē—
aprāptavasantavidhau prāptatvādbrāhmaṇādhānayōranuvādaḥ । tatrāpi
viśēṣaṇatātparyāt kārakasya ca kriyāviśēṣaṇatvādbrāhmaṇasyaiva ni-
mittatvānna vākyabhēdaḥ । na ca nimittakālayōrdvayōrapyuddēśyatvēna
kathamēkasmin vākyē samāvēśa iti vācyam । kālasya kriyānva-
yitvānnimittasya ca karttavyatvādvailakṣaṇyēna samāvēśōpapattēḥ । tēna
yadyādyupabandhavyatirēkēṇādhānasambandhēna brāhmaṇādyanuvādārthavādatvāt
brāhmaṇādinimittaka ādhānē vasantakālavidhānamiti । ēvaṁ prāptē-</p>
<head>siddhāntaḥ</head>
<p>abhidhīyatē—bhavēdēvaṁ yadi yathāśrutasyādhānasyākṣēpataḥ
prāptirbhavēt । atra hi “vasantē brāhmaṇō'gnīnādadhīta” ityātma-
nēpadāt karttr̥gāmiphalamādhānaṁ pratīyatē । phalañcādhānasyāhavanīyaḥ ।
tēnānuvādapakṣa ēvāyaṁ vākyārthaḥ—karttr̥gatāhavanīyaphalamādhānaṁ
brāhmaṇēna vasantē karttavyam । na cāgnihōtrādiśrutibhirēvākṣēpādēvaṁ-
vidhamādhānaṁ labhyatē, yadanūdyēta । āhavanīyō hi tairākṣipyatē,
na tvādhānānuṣṭhānam । ēkēnāhitasyānyaiḥ krayaṇādināpyupādāna-
sambhavāt । na cānuvādagataviśēṣadarśanāttathābhūtasyaivākṣēpa iti
vācyam । sandēhē satyanuvādadarśanādapi nirṇayō bhavati । yathā
<pb n="425"/>
“airaṁ kr̥tvōdgēyam” ityatrērāpadasya kasmin sthānē nivēśa iti
sandēhē “na girā girā” iti niṣēdhānuvādadarśanādirāpadasya
girāpadasthānanivēśō nirṇītaḥ । iha tu “āhavanīyē juhōti” iti
viniyōgabalādāhavanīyamantarēṇa kratuvidhyasambhavāt bhavatvāhavanīyō-
pādanākṣēpaḥ । sa ca svataḥ prāptyabhāvādvasantādiviśiṣṭādhānamēva ।</p>
<p>nanu mā bhūtkratuśrutyākṣiptasyānuvādaḥ । “ya ēvaṁ vidvānagni
mādhattē” iti pratyakṣamēva vacanaṁ vidhāyakamastyātmanēpadayuktam ।
tatra karttr̥gāmiphalasyaivādhānasya prāptatvāttadanuvādēna vasantādiyukta-
vākyēṣu brāhmaṇādinimittaṁ vasantādikālamātraṁ vidhāsyatē ।
maivam; syādēvaṁ yadi “ya ēvaṁ vidvānagnimādhattē” iti vidhirbhavēt ।
kintarhi ? ādhānāṅgabhūtōpasarjanādisambhāravidhyēkavākyatayā
varttamānāpadēśarūpaḥ kr̥tsna ēvāyamarthavādaḥ । ēvaṁ hi śrūyatē—
“sa ēvaṁ sapatnaṁ bhrātr̥vyamavartti sahatē, ya ēvaṁ vidvānagnimādhattē
apa upasr̥jati” iti । kiñcādadhītētyasandigdhaḥ pratyakṣō'tra
vidhiḥ śrūyatē । tathā satyagnihōtrādiśrutērākṣēpō varttamānāpa-
dēśasya vidhitvakalpanaṁ vā na sambhavati । taduktam—</p>
<lg>
<l>pratyakṣavidhisadbhāvē lakṣyatē nānumānikaḥ ।</l>
<l>prāpakatvamatō nārthavarttamānāpadēśayōḥ ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 586)</p>
<pb n="426"/>
<p>ataḥ sarvathā prāptyabhāvānna vasantādivākyēṣu brāhmaṇādīnāṁ
nimittārthaṁ śravaṇam, kintu karttr̥kālānēkaguṇasambaddhāni
bhinnānyēvādhānāni vidhīyantē । nanu apaśūdrādhikaraṇa ēvādhā-
nākṣēpō “ya ēvaṁ vidvānagnimādhattē” ityasya vidhitvaṁ brāhmaṇādi-
yuktavākyānāñca nimittārthatvamiti sarvamupanyasyatē । ataḥ katha-
matrāsya vicāraḥ ? iti । ucyatē—tatra hi pradhānabhūtakarmaṇi kamiśru-
tērvarṇacatuṣṭayasādhāraṇatvāttadbalēna śūdrādhikārē sati tadupapatyarthaṁ ka-
miśrutibhirēva varṇacatuṣṭayasambandhēnaivādhānasyākṣēpō bhaviṣyati ।
“agnimādhatta” ityasya varṇacatuṣṭayasādhāraṇādhānavidhāyakatvaṁ vasa-
ntādivākyaiśca traivārṇikasyaiva kālaviśēṣavidhānācchūdrasyāniyata-
kālīnamēvādhānamiti śūdrasyāpyāhitāgnēradhikārapūrvapakṣē siddhā-
ntitam—kamiśrutēstraivarṇikaparatvē'pyaviऱōdhānnaitadadhikaraṇasiddhavasa-
ntādivākyānāṁ viśiṣṭādhānākṣēpēṇa śūdrādhikāraḥ sambhavati ।
tēna kamiśrutērvarṇacatuṣṭayādhikāraparatvēna samadhikaśūdrādhikāraśaṅkā-
nirāsārthaṁ tadadhikaraṇam । tatsiddhaṁ caitadadhikaraṇasiddhamēva sarvaṁ
smāritamityapaunaruktyam ।</p>
<p>prayōjanam—pūrvapakṣē āhitasyāpyagnēḥ krayaṇādilakṣaṇasya
karmāṅgatvam । siddhāntē tvādhānōtpannasyaiva karmāṅgatvam ।</p>
<p>sūtrantu-ādhānē'pūrvavadēva prāpaṇavacanāni na nimittārthāni
<pb n="427"/>
ādhānasyāsarvaśēṣatvāt āhavanīyavat karmaśēṣatvābhāvēnākṣēpābhāvā-
dityarthaḥ । dvitīyavarṇakē tu sarvaśēṣatvāditi । tatraiṣā vyākhyā—
anupasarjanādisarvasambhāraśēṣatvādityarthaḥ ।।</p>
<trailer>iti tr̥tīyamādhānādhikaraṇam ।। 3 ।।</trailer>
<head>atha caturthaṁ dākṣāyaṇayajñādhikaraṇam</head>
<sutra>ayanēṣu cōdanāntaraṁ saṁjñōpabandhāt ।। 2. 3. 5 ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsau prakr̥tyāmananti—“dākṣāyaṇayajñēna yajēta prajā-
kāmaḥ, sākaṁprasthāyīyēna yajēta paśukāmaḥ, saṅkramayajñēna yajētānnādya-
kāmaḥ” iti । tatra sandēhaḥ—kiṁ darśapūrṇamāsayōrēva guṇāt phalam ?
uta karmāntaramēvañjātīyakam ? iti । karmabhēdāpavādabhūtā guṇasya
nimittārthatā kutrāsti kutra nāstīti nirūpya idānīṁ phalārthatāpi
guṇasya karmabhēdāpavādabhūtadadhnēndriyādhikaraṇapratipāditāpyadhikā-
śaṅkānirāsārthaṁ punaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—guṇākr̥ṣṭō hi vidhiḥ karmapari-
tyāgēna guṇamēva phalē vidhattē । yathā-“dadhnēndriyakāmasya juhuyāta”
<pb n="428"/>
ityādau । na cēha dadhyādivat pr̥thaksiddhō guṇaḥ kaścit pratīyatē ।
dākṣāyaṇayajñasākamprasthāyīyasaṅkramayajñaśabdānāṁ kvacidguṇaviśēṣē
prasiddhyabhāvāt । tēna ‘prasiddhēnāprasiddhasya nityamiṣṭaṁ viśēṣaṇam’
ityanēna nyāyēna viśvajidādipadavadyāganāmadhēyatvamēvāmīṣām । tathāca
satyavidhēyatvānnāmnastadavacchinnaṁ karmaiva phalē vidhīyata iti saṁjñāta
ēva karmabhēdaḥ । nanu saṁjñādhikaraṇē pr̥thakchutā hi saṁjñā “athaiṣa
jyōtiḥ” ityādiḥ paścādyajatinā sambadhyamānā bhēdikētyuktam ।
yajisamabhivyāhr̥tā tu saṁjñā na bhēdikētyabhyāsādhikaraṇa ēva nirū-
pitam । ataḥ kathamatra “dākṣāyaṇayajñēna yajēta” ityādikā yajisa-
mabhivyāhr̥tā saṁjñā bhēdikēti । ucyatē—ananyaparākhyātasamabhi-
vyāhr̥tā hi saṁjñā satyaṁ na bhēdikā, ākhyātasyaivānanyaparatvēna
tatra bhēdakatvāt । iha tvākyātasya phalasambandhaparatvēna prakr̥takarma-
pravēśasambhavāt saṁjñaiva saṁjñāntarāvaruddhē karmaṇi pravēśamalabhamānā
karmabhēdikēti । ētaccaitadadhikaraṇapūrvapakṣasiddhamēva tatra pratipādita-
mityavadhātavyam । tēnāyanēṣu dākṣāyaṇayajñādiṣu cōdanāntaraṁ karmā-
ntaramēva jyōtiṣṭōmavikārabhūtaṁ phalē vidhīyatē, na tu guṇāt
phalamiti । ēvaṁ prāptē'bhidhīyatē—</p>
<pb n="429"/>
<trailer>vikārē vā prakaraṇāt ।। 2. 3. 8. ।।</trailer>
<head>siddhāntaḥ</head>
<p>ayamabhiprāyaḥ—bhavēdēvaṁ yadi dadhnēndriyavadguṇaṅkrāntō
vidhirna bhavēt । tathāhi-pratyēkaṁ tāvadagnihōtravaddarśapūrṇamāsākhyaṁ karma
pratyabhijñāyatē । guṇaśca yadyapi dadhyādivallōkaprasiddhō na pratīyatē,
tathāpi vākyāntarēṇānuṣṭhānāvr̥ttiviśēṣasānnāyyapātrasahitaprasthā-
nahōmadēśasaṁkramaṇalakṣaṇaguṇā darśapūrṇamāsasannidhau vihitāḥ
santi । śakyatē ca yaugikatvādētaiḥ śabdaistēṣāmupādānam । tathāhi-
paunaḥpunyānuṣṭhānōtsāhaśālī yajamānō dakṣaḥ । tasyartvijō
dākṣāḥ tēṣāmayanamanuṣṭhānamāvr̥ttirūpaṁ dākṣayaṇamucyatē । ēvaṁ saha
sannāyyakumbhībhyāṁ prasthānaṁ sākamprasthānamucyatē । tathā''havanīyadēśē
saṅkramaṇaṁ saṅkrama ucyatē । tēna yathā vākyāntarēṇōkthyaśabda-
vācyē saṁsthāviśēṣē darśitē tatsannidhau “paśukāma ukthyaṁ gr̥hṇīyāt”
iti lōkāprasiddhasyāpyukthyapadārthasya phalē vidhānam, ēvamatrāpīti
nānupapannam । nanu nātra dadhnētivaddākṣāyaṇēnēti śrūyatē । kiṁ tarhi ?
dākṣayaṇayajñēnēti । tēna karmaṇa ēva sādhanatvāvagamāt kathaṁ guṇasya
phalē sādhanatvam ? ucyatē—yadyapyēvam, tathāpi viśēṣyasya viniyō-
gāyōgyatvāllōhitōṣṇīṣādivadviśēṣaṇapradhānānyēva tāni vacanāni ।
<pb n="430"/>
tēṣāmēva phalasambandhaṁ pratipādayanti । tathāhi—na tāvat prakr̥taṁ
karma phalē viniyujyatē । “sarvēbhyō vai darśapūrṇamāsau” ityanēnaiva
tattatphalānvayasya prāptatvāt, saṁjñāntaravaiyarthyācca । nāpi karmāntaram,
prakr̥tapratyabhijñānavirōdhāt, viśiṣṭavidhigauravaprasaṅgācca । tēna
karmaṇō viniyōgāsambhavādviśēṣaṇamēva guṇaḥ phalē vidhīyatē । na cai-
ṣāmasādhanatvāt prakr̥takarmāśrayatvānupapattiḥ । yataḥ sahaprasthānasaṁkrama-
ṇayōstāvatkarmasādhanatvaṁ vyaktamēva । anuṣṭhānāvr̥ttērapi puruṣaprayatna-
dharmmatvādāvr̥ttasya ca prayatnasyāvr̥ttakarmasādhanatvādyuktaṁ karmaṇō
guṇāśrayatvam ।</p>
<p>nanu lōkē tāvadētē guṇā dadhyādivanna pratīyantē । nāpi vēdē
dākṣāyaṇādiguṇapratipādakāni vacanāni śrūyantē । ataḥ kutra
prasiddhasya phalē vidhānamiti । ucyatē-sākaṁ prasthāyyē tāvat
“ājyabhāgābhyāṁ pracāryāgnēyēna ca purōḍāśēnāgnīdhē srucau pradāya
saha kumbhībhirabhikrāmannāha” iti vacanaṁ sahaprasthānalakṣaṇaguṇa-
bōdhakaṁ bhāṣyakārēṇōdāhr̥tam । tadgōcaratvēnaiva nyāyavyutpattau
satyāmudāharaṇāntarē'pi yadi dr̥śyatē, tadā kalpanīyam । atō
guṇaphalasambandha ēvāyamiti na kiñcidanupapannam ।</p>
<p>prayōjanam—pūrvapakṣē darśapūrṇamāsapr̥thagbhūtaṁ jyōtiṣṭōmadharmakaṁ
karmāntaramēvānuṣṭhēyam । siddhāntē tu nēti ।</p>
<pb n="431"/>
<p>sūtrantu—vikārō vā darśapūrṇamāsayōrēvāvr̥ttādyavasthāmēdaḥ
phalē vidhīyatē । prakaraṇātprakaraṇānugrahādityarthaḥ ।।</p>
<trailer>iti caturthaṁ dākṣāyaṇa yajñādhikaraṇam ।। 4 ।।</trailer>
<head>atha pañcamamīṣālambhādhikaraṇam</head>
<sutra>saṁskāraścāprakaraṇē'karmaśabdatvāt ।। 2. 3. 12 ।।</sutra>
<head>viṣayasaṁśayasaṅgatayaḥ</head>
<p>anārabhyādhīyatē kiñcit “vāyavyaṁ śvētamālabhēta bhūtikāmaḥ”
“sauryaṁ caruṁ nirvapēdbrahmavarcasakāmaḥ” iti । darśapūrṇamāsayōrapyā-
mananti—“īṣāmālabhēta, caturō muṣṭīrnnirvapati” iti । tatrāyamarthaḥ
sāṁśayikaḥ—kiṁ dārśapūrṇamāsika ālambhē ālambhō guṇavidhiḥ,
<pb n="432"/>
yadyapi prakr̥taṁ karma nāsti, tathāpyanārabhyādhītānāṁ prakr̥tigāmitvāt
prakr̥tau ca dārśapūrṇamāsikē śakaṭē īṣālambhacaturmuṣṭinirvāpayōrvi-
hitatvādupādēyasya caruguṇasya dūrasthakarmānuvādēnāpi vidhātuṁ
śakyatvāt prākr̥tālambhanirvāpānuvādēnaiva śvētarūpacarurūpaguṇau
vidhīyētē । tēnāyamarthaḥ—dārśapūrṇamāsikī śakaṭēṣā śvētīkr̥tyā-
labdhavyā । caturmuṣṭibhirnirvāpaścarōḥ karttavyaḥ । caruśabdaścātra
lōkaprasidhyā vā lakṣaṇayā vā sthālīvācakaḥ । na ca phala-
padaśravaṇādvidhīyamānō guṇaḥ phala ēva vidhīyatāmiti vācyam,
prakr̥tāśrayābhāvāt । anēnaiva ca vākyēna phalasambandhakaraṇē
āśrayasambandhakaraṇē ca vākyabhēdaprasaṅgāt । tēna “sarvēbhyō darśa-
pūrṇamāsau” iti pradhānaphalasyaivāṅgasambandhēnānuvādaḥ । tathāca
sarvavanaspatīnāmarthavādatō vāyudēvatākatvādīṣāyā ēva vāyavya-
mityanuvādaḥ । tathā cāgnēyapurōḍāśaprakr̥tibhūtānāṁ caturmuṣṭivrīhīṇāṁ
tējōmayadēvatātvāt sauryamiti gauṇō'yamityapyanuvādaḥ । tasmāda-
prakaraṇē anārabhya śrūyamāṇa ālambhanirvāpādiḥ saṁskārō guṇavi-
dhānārthaḥ syādavidyamānaśabdayōgatvāditi prathamaḥ pūrvapakṣaḥ ।</p>
<p>atrāparitōṣāddvitīyaḥ pūrvapakṣō gr̥hyatē—</p>
<sutra>yāvaduktaṁ vā karmaṇaḥ śrutimūlatvāt ।। 2. 3. 13 ।।</sutra>
<p>ayamatra pūrvapakṣiṇō'bhisandhiḥ-yadi hi dārśapūrṇamāsikāla-
<pb n="433"/>
mbhanirvāpāvanūdya śvētacarurūpau guṇau vidhīyēyātāṁ, tatō bhūtikāmō
brahmavarcasakāma iti phalapadānuvādō'narthakaḥ syāt । na ca pakṣaprā-
ptasya nityavadanuvādō'pi saṅgacchatē । na caitatphalapadamālambhani-
rvāpaviśēṣaṇam । bhūtikāmasya ya ālambhō brahmavarcasakāmasya yō
nirvāpastau ca śvētacarurūpau guṇau karttavyāviti vācyam । tathā ca
sati viśiṣṭānuvādādvākyabhēdaprasaṅgāt । tēnālambhanirvāpāvēva
guṇaphalaviśiṣṭau vidhīyētē । vāyusūryayōstu dēvatātvēnālambhanirvā-
payōrēvānanvayaḥ । tēnāyamarthaḥ—yāvat kiñcicchvētaṁ dravyaṁ tadvāyumu-
ddiśyālabdhavyam । carudravyañca sūryamuddiśya nirvāpayitavyam । yattu
yāga ēva paraṁ dēvatā tēnānvīyata iti tatra tatrōcyatē tadētadadhikaraṇa-
siddhāntasiddhamēvēti na virōdhaḥ । atōyāvaduktālambhanirvāpakarmacōda-
naivēyaṁ śrutimūlatvāt śabdapramāṇakatvāditi । ēvaṁ prāptē'bhidhīyatē—</p>
<sutra>yajatistu dravyaphalabhōktr̥saṁyōgādētēṣāṁ karma-
sambandhāt ।। 2. 3. 14 ।।</sutra>
<head>siddhāntaḥ</head>
<p>ayabhiprāyaḥ—bhavēdēvaṁ yadi pratīyāmānō dravyadēvatānvayō
yāgabhāvanāvidhiṁ vinōpapadyēta । tathāhi—sarvatra vidhērviśēṣaṇapara-
tvādvidhirayaṁ vāyavyapadārthē dēvatāvati dravyē saṅkrāntō'vagamyatē ।
na ca tyajyamānaṁ haviḥ pratyuddiśyamānāyā dēvatāyāḥ prāksiddhi-
<pb n="434"/>
rasti । tatra dravyaviśēṣaṇabhūtā dēvatā prāptyabhāvādaśakyānuvādā ।
sāpyavaśyaṁ vidhēyā । na cōbhayavidhānamantarēṇa tat sambhavati । na
cālambhanirvāpabhāvanāvidhau dēvatāvidhirupapadyatē, yāgaikakriyānvayi-
tvāddēvatāyāḥ । tēna dravyadēvatāvācipadasaṅkrāntō'yaṁ vidhiryāgabhāva-
nāmantarēṇāparyavasyan kalpitaśabdavāyavyayāgāvacchinnāmēva bhāvanāṁ
dravyadēvatāviśiṣṭāṁ vidhāya paryavasyatīti viśiṣṭayāgabhāvanāvidhirē-
vāyam । taduktam—</p>
<lg>
<l>yathā phalapadaṁ prēkṣya guṇapakṣō nirākr̥taḥ ।</l>
<l>dēvatāpadamālōcya tathaivālambhamātratā ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 600)</p>
<p>nanu kathaṁ tarhyaindravāyavādivākyēṣu dravyadēvatāviśiṣṭagrahaṇa-
vidhānam ? maivam; na hīdaṁ grahaṇamarthāntarabhūtam, kiṁ tarhi ?
yāgāvayavabhūtamēvaitat । na hi dēvatōddēśēnāgr̥hītaṁ dēvatōddēśēna
tyajyatē । na cānyōddēśēna tyāgē yāgaḥ sampadyatē । tēna dēvatōddē-
śēnaiva gr̥hītasya haviṣastyāgō yāga iti na yāgāvayavabhūtē grahaṇē
dēvatōddēśō virudhyatē । ētañca yāgāpēkṣāyāṁ “sōmēna yajēta” ityēva-
mēva pratyakṣaśrutō yāgō'stīti na yāgakalpanāvakāśa hati । ētacca
paśusōmādhikaraṇa ēva darśitam । na cātrālambhanirvāpau yāgaika-
dēśau । nāpi sānnidhiśrutō'tra yāgaḥ samastīti vaiṣamyam ।
<pb n="435"/>
na ca “āgnēyaṁ caturddhā karōti” itivadyāgadvārēṇaivānyataḥ siddhadēva-
tānvayasyālambhamātraṁ nirvāpamātraṁ ca vidhīyata iti vācyam । yatō
dravyasaṁskārē vidhīyamānē dēvatābhāvasyānapēkṣitatvādanyataḥ siddha-
dēvatāsambandhasyāpi bhavēddravyōpalakṣaṇatvam । iha tu karmāṅgabhūta-
tvēna dēvatāyā vidhīyamānatvānnōpalakṣaṇatvam । kiṁ tarhi ? anu-
ṣṭhēyatvamēva । na ca yāgaṁ vinā dēvatānuṣṭhānaṁ sambhavatīti siddhaṁ
yāgabhāvanāvidhānam । ālambhanirvāpau tu prakr̥tiprāptau pratyayasā-
dhutvārthamanūdyētē iti siddham ।</p>
<p>prayōjanam—pūrvapakṣē ālambhamātrānuṣṭhānam । siddhāntē
yāgānuṣṭhānamiti ।</p>
<p>sūtrantu—ālambhavākyē ca yajatiḥ yāgō vidhīyatē ।
dravyaphalabhōktr̥saṁyōgāt dravyaphaladēvatāsambandhāt yāgakarmaṇaiva tēṣāṁ
sambandhādityarthaḥ ।।</p>
<trailer>iti pañcamamīṣālambhādhikaraṇam ।। 5 ।।</trailer>
<pb n="436"/>
<head>atha ṣaṣṭhaṁ vatsālambhādhikaraṇam</head>
<sutra>viśayē prāyadarśanāt ।। 2. 3. 16 ।।</sutra>
<head>viṣayasaṁśayasaṅgatayaḥ</head>
<p>athātra bhagavānācārya idamudāhr̥tya “vatsamālabhēta vatsanikāntā
hi paśavaḥ” iti imaṁ saṁśayamupanyasyati sma—kiṁ yajatimadabhidhāna
ēvālabhatiḥ ? utālambhamātravacanaḥ ? iti । ālambhanirvāpavākyayō-
rdravyadēvatāsambandhabhēdānumitayāgabhēdaṁ pratipādyēdānīṁ prasaṅgēna dēvatā-
sambandhapratyudāharaṇē pratipādayitavyē prathamaṁ spaṣṭatvādālambhē
pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—agnihōtraṁ prakr̥tya dōhavi-
dhimāmnāya “vatsamālabhēta vatsanikāntā hi paśavaḥ” iti śrūyatē ।
tēna nātra prakr̥tibhūtadaikṣapaśvālambhānuvādēna vatsasparśavidhānamātraṁ
śaṅkanīyam । ārabhyādhītatvēna prakaraṇabādhābhiprāyaprakr̥tigāmi-
tvāsambhavāt । saṁskāryatvēna śrūyamāṇasya viniyōgabhaṅgaṁ vinā
karmānuvādē vidhānāsambhavācca yāgavidhirēvāyamiti haitukaḥ pratya-
vatiṣṭhatē । tathāhi—“vatsamālabhēta” ityatrālabhatidhāturyāgāvabō-
dhārthaḥ, vaidikaprāṇikarmālambhakriyāviṣayatvāt । ēvaṁvidhaḥ sa
<pb n="437"/>
yāgāvabōdhārthō yathā vāyavyavākyasthālabhatidhāturiti । atra
vaidikagrahaṇaṁ ‘kāntāmālabhēta’ iti vyavacchēttum । prāṇikarmakriyā-
viṣayatvagrahaṇam “īṣāmālabhēta” iti vyavacchēttum । na cāya-
masiddhaḥ, viśēṣaṇaviśēṣyaviśiṣṭānāṁ pakṣadharmatāyāḥ pramāṇasi-
ddhatvāt । nāpi viruddhaḥ, sādhyaviparītavyāptyabhāvāt । nāpi
sādhāraṇānaikāntikaḥ, vipakṣavr̥ttyabhāvāt । nāpyasādhāraṇaḥ,
sādharmyadr̥ṣṭāntasambhavāt । yāgāntaravidhirvēti dvēdhā pūrvapakṣasambhavaḥ ।
tatra pūrvasmin kalpē prakaraṇādhītamantraprāptacchāgabādhaprasaṅgāt
vikalpasya cāṣṭadōṣaduṣṭasyānyāyyatvāt mantrasya cānyārthatva-
prasaṅgāt yāgāntaravidhirēvāyaṁ tasya ca dēvatāprāptiratidēśāt ।
prakaraṇādagnihōtrāṅgatvēna pr̥thakphalakalpanā । tasmāt pūrvādhikara-
ṇavat kalpitayajipadēna yāgavidhānamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi pūrvādhikaraṇavadālabhatau yajiḥ
kalpayituṁ śakyatē । tatra hi vidhēyārthadēvatāpadānurōdhēna yajiḥ
kalpitaḥ na cātra tathābhūtaṁ dēvatāpadamasti । kiñca yāgavidhipakṣē
vatsasya yāgasādhanatvādviniyōgabhaṅgēna vatsēna yāgaṁ kuryāditi
vākyārthō varṇanīyaḥ । tathā ca satyagnihōtrahōmīyadōhōpayōgitayā
prayōjanavatō vatsasya dvitīyāśrutyavagataṁ saṁskāryatvaṁ bādhyēta, īdr̥śañcā-
<pb n="438"/>
pēkṣitaṁ dhēnuprasnavanaṁ hīyatē । atō'numānamapyētadāgamavādhitaviṣayaṁ
nātmānamēva labdhumalam । ālambhabhāvanaṁ ca nālabhatau yāgānumā-
pakam, dēvatāsambandhasyaiva yajatyavyabhicārāt । tasminnavyabhi-
caritasambandhē sati hiṁsātvavadaprayōjakaścāyaṁ hēturiti ।</p>
<p>kiñca “vatsanikāntā hi paśavaḥ” iti vākyaśēṣaśca śrūyatē ।
ayañca hētuvannigadārthavādō vatsaprītyarthaḥ sparśanaṁ vidhātumupapadyēta ।
māraṇārthālambhapakṣē tu vatsapriyatvaṁ paśūnāmucyamānamasambaddhamēva
syāditi । tēna yāvaduktālambhavidhirēvēti siddham ।</p>
<p>prayōjanam—pūrvapakṣē vatsasādhanakayāgānuṣṭhānam । siddhāntē tu
vatsasaṁskārālambhamātrānuṣṭhānam ।</p>
<p>sūtrantu—pūrvādhikaraṇōktayāgānumānahētōrddēvatāsambandhasyābhā-
vēna ‘yāvaduktaṁ vā karmaṇaḥ śrutimūlatvāt’ ityanēnaiva pūrvapakṣasūtrēṇa
siddhāntasiddhēḥ liṅgadarśanamātraparaṁ “vatsamālabhēta” iti kiṁ
yāgavidhiḥ ? uta vatsasaṁskārālambhavidhiḥ ? iti saṁśayē prāyadarśa-
nātsaṁskāratvaniścayaḥ, prāyadarśanañcātra bahupradēśāmnānam ।
yathāgryaprāyē likhitō'grya iti ।।</p>
<trailer>iti ṣaṣṭhaṁ vatsālambhādhikaraṇam ।। 6 ।।</trailer>
<pb n="439"/>
<head>atha saptamaṁ carūpadhānādhikaraṇam</head>
<sutra>saṁyuktastvarthaśabdēna tadarthaḥ śrutisaṁyōgāt ।। 2. 3. 18 ।।</sutra>
<head>viṣayasaṁśayasaṅgatayaḥ</head>
<p>astyagniḥ । tatra “naivāraścarurbhavati” ityustvā “ya ēnaṁ caru-
mupadadhāti” iti śrūyatē । tatra sandihyatē—kiṁ caruryāgārthō yāgaṁ
kr̥tvāvaśiṣṭamupadhātavyam ? athōpadhārnā ēva ? iti । pūrvamālambha-
pratyudāharaṇaṁ pratipādya prasaṅgādidānīṁ nirvāpapratyudāharaṇaṁ vaktavyam ।
yadyapyatra nirvāpō na śrūyatē, tathāpi caturmuṣṭinirvāpasya carāvāva-
śyakatvāt adhikadēvatāsambandhatāyāścarugōcaratvāt yadi caruryā-
gārthastadā taddvārēṇa nirvāpō'pi yāgārtha iti carudvārēṇa nirvāpa-
pratyudāharaṇaṁ pratipādyatē ।</p>
<head>rpū/?/pakṣaḥ</head>
<p>atrāyaṁ pūrvapakṣiṇō'bhisandhiḥ-yadyapyagnyādhānārthēṣṭakāsyaṇḍi-
lavantaṁ kratuṁ prakr̥tya śrūyatē “naivāraścarurbhavati br̥haspatērvā ētadannaṁ
yannīvārā ya ētaṁ carumupadadhāti” iti, tathāpi “naivāraścarurbhavati”
ityatra carōḥ svayaṁ bhavanāsambhavānnaivāraṁ caruṁ bhāvayēditi vākyārthō
vyañjanīyaḥ । tatra ca kimarthamiti prayōjanāpēkṣāyāṁ nōpādhānārthatvam,
<pb n="440"/>
“carumupadadhāti” iti dvitīyāśrutyōpādhānasyaiva carvarthatvāvagamāt ।
nāpīṣṭakāsthalaniṣpatyarthatvam, adr̥ṣṭārthatvāpattēḥ । nāpi sannidhānāt
prakr̥tayāgārthatvam, tasya dravyāntarāvaruddhatvēnāsyānavakāśāt । tēna
“br̥haspatērvā ētadannaṁ yannīvārāḥ” ityarthavādē nīvāradvārēṇa caru-
sambandhitāmātrē śrutē'pi br̥haspatiḥ sambandhāntarābhāvāddēvatātvēna
sambadhyatē । na ca taddhitacaturthīmantravarṇairēva dēvatā pratipādyata iti
niyamō'sti । tadabhāvē'pyapēkṣāvaśāt phalamiva rātrisatrē dēva-
tāpyatrārthavādādbhaviṣyati । kiñca śākhāntarārthavādē carusamānā-
dhikaraṇē taddhitaśrutirēvāsti—“bārhaspatyō bhavati” iti ।
tēnāyamarthaḥ—bārhaspatyaṁ naivāraṁ caruṁ bhāvayēditi । na cāyamarthō
yāgaṁ vinōpapadyata iti kalpitayajipadōpanītō yāga ēva dravyadēvatā-
viśiṣṭō vidhīyatē । tathā sati yāgāvaśiṣṭacarupratipattikarmaiva
carūpadhānam । ēvaṁ sati viniyōgabhaṅgō'pi na bhaviṣyatīti
carudvārēṇa nirvāpō'tra yāgārtha ēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi carau br̥haspatirdēvatātvēna samba-
dhyēta । tathāhi—“br̥haspatērvā ētadannaṁ yannīvārāḥ” ityarthavādā-
nnīvārāṇāṁ br̥haspatisambandhō'vagamyatē, na carōḥ । nāpi
vidhyuddēśē br̥haspatiḥ śrūyatē । na ca dēvatāpratipādakataddhitacaturthī-
<pb n="441"/>
mantravarṇānāmanyatamaḥ śabdō'tra vidyatē । trēdhāpyasannōcitō'yaṁ
dēvatānvayaścarōḥ vinaiva kāraṇaṁ kalpanīyaḥ । taduktam—</p>
<lg>
<l>trēdhā ca dēvatāyōgaścarōrasyānumānikaḥ ।</l>
<l>nīvārasthārthavādasthataddhitādivivarjanāt ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 605)</p>
<p>na ca naivāraṁ caruṁ bhāvayēt kimarthamityapēkṣāyāmitarā-
sambhavēna yāgārthatvē yāgasiṁdhyarthamēva dēvatākāṅkṣāsadbhāvādyathākatha-
ñcidarthavādapratītasyāpi dēvatātvēnānvaya iti vācyam । artha-
karmatvē'pyupadhānasya carumiti dvitīyōpapattēḥ । upadhānaṁ khalvatrēṣṭa-
kāsandhipūraṇāya carunidhānam । taccēṣṭakāsaṁyōgādādyaprayōjanava-
taścarōḥ sthaladēśaprāptirūpasaṁskārēṇaiva sthaṇḍilanirmāṇārthamiti na
dvitīyānupapattiḥ । na caivaṁ satyupadhānasya carusaṁskāratvamēvēti
nārthakarmatvam । sthalanirmāṇārthōpadhānārthatvavyatirēkēṇa prayōjanānta-
rānavagamāt । tēna yathārthajñānārthasyaivādhyayanasyārthākṣiptaścarusaṁskā-
rō'nūdyatē । ēvaṁ ca sati “bārhaspatyō vā bhavati” iti śākhāntarī-
yārthavādagatataddhitaśrutirapi vidhyuddēśāvagatōpadhānārthatvēna carōrdē-
vatāvidhānācca (?) kintu “br̥haspatērvā ētadannaṁ yannīvārā” iti
śākhāntarīyārthavādasya nīvāradvārēṇa carustutyarthatvādasyāpi
nīvāradvārēṇa carustutyarthatvamēvēti । tēna yāvaduktaṁ caruvidhirēvāyamiti
na carudvārēṇa nīrvāpasya yāgīyatvam ।</p>
<pb n="442"/>
<p>prayōjanam—pūrvapakṣē carudravyakabr̥haspatidēvatākayāgānuṣṭhānam ।
siddhāntē tūpadhānārthaṁ carurēva karttavya iti ।</p>
<p>sūtrantu—saṁyuktaścarurarthaśabdēna upadadhātīti prayōjanaśabdēna
tadarthaḥ upadhānārthaḥ, ēvaṁ śrutisaṁyōgadityarthaḥ ।।</p>
<trailer>iti saptamaṁ carūpadhānādhikaraṇam ।। 7 ।।</trailer>
<head>athāṣṭamaṁ pātnīvatādhikaraṇam</head>
<sutra>pātnīvatē tu pūrvatvādavacchēdaḥ ।। 2. 2. 19 ।।</sutra>
<head>viṣayasaṁśayasaṅgatayaḥ</head>
<p>tvāṣṭraṁ pātnīvataṁ vidhāyāha—“paryagnikr̥taṁ pātnīvatamutsr̥jati”
iti । tatra sandēhaḥ—kiṁ tvāṣṭrasya paryagnikr̥tasyaiṣa utsargō vidhī-
yatē ? uta tasmādyāgāntaram ? iti । ālambhanirvāpayōḥ pratyu-
dāharaṇatvēna yajimadabhidhānaṁ nirākr̥tyēdānīṁ prakr̥tōdāharaṇē'pi
yajimadabhidhānaṁ nirākriyatē ।</p>
<head>pūrvapakṣaḥ</head>
<p>/?/ pūrvapakṣiṇō'bhisandhiḥ-yadyapi “tvāṣṭraṁ pā/?/-
/?/” /?/ /?/gaṁ vidhāya taṁ prakr̥tya śrūyatē-paryagnikr̥taṁ pātnīvatamu/?/-
jati” iti, tathāpi pūrvatra guṇavidhānāsambhavāt karmāntaravidhirēvāyam ।
<pb n="443"/>
tathāhi—na tāvat pūrvasmin yāgē vikalpēna pātnīvataśabdōpanītā
ēkā dēvatā vidhīyatē, utpattiśiṣṭadēvatāvarōdhāt । nāpi paryagni-
karaṇam, atidēśaprāptatvāt । nāpyutsargaḥ, utpattivākyēnōpalabdha-
tvāt । tēna vāyavyavākyavat patnīvacchabdābhidhēyadravyadēvatānva-
yārthasaṅkrāntō'yaṁ vidhiḥ kalpitayajiśabdapratipādyaṁ yāgāntaramēva
dravyadēvatāviśiṣṭaṁ dēvatāguṇasāmānyēna pūrvayāgaprakr̥tikam, agniṣō-
mīyaprakr̥tikamēva vā vidadhātīti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi prakr̥taguṇavidhirna sambhavēt ।
tatra yadyapyanyē guṇā na vidhīyantē, tathāpi paryagnikaraṇāntānyaṅgā-
nyēvātra vidhāsyantē । tathāhi—kathambhāvākāṅkṣī tvāṣṭraprayōgavacanaḥ
prakr̥tau klr̥ptōpakārakāṇyaṅgānyapēkṣamāṇaḥ paryagnikr̥taśabdōpanītānyēva
tadantānyaṅgānyaupadēśikāni gr̥hītvā caritārthō nātidēśalabhyānya-
ṅgāntarāṇyapēkṣatē । nanu “iḍāntātithyā santiṣṭhatē” ityādivacca
nātra paryagnikaraṇāntāṅgapratipādakaśabdō'sti । ataḥ kathaṁ
tadantāṅgavidhānam ? ucyatē—paryagnikr̥taśabdō hi nirvr̥ttayathā-
prasiddhaparyagnikaraṇaviśiṣṭaṁ dravyamupādattē । tacca paryagnikaraṇaṁ pūrvāṅgēṣu
kr̥tēṣvēva prakr̥tau nirvr̥ttaṁ, tēna paryagniśabdō'tra prakr̥tacōdanāprati-
pāditamēvāṅgakalāpamupanayati । sa ēvātrōtsr̥jatyākhyātavartinā
<pb n="444"/>
vidhinōtsargānuvādēna vidhīyatē, naivōtsargaḥ । vidhipratyayasannidhi-
viśēṣēṇa bhāṣyakārēṇōktam—utsargō vidhīyata iti ।</p>
<p>na ca vācyam—atidēśatō'pi prāpsyataḥ kiṁ vidhinēti ।
uttarāṅgavyavacchēdaphalatvēna vidhisāphalyāt । na caivaṁ sati parisaṁ-
khyā, atidēśaprāptēḥ prāgēva vidhiprāptēḥ । nāpi vācyam—yadutsr̥janti
tatparyagnikr̥tamityētāvataiva vākyasamāptau punaḥ pātnīvatamiti viśēṣaṇē
viśiṣṭānuvādāt vākyabhēdaḥ syāditi । yatō nōddēśyaviśēṣaṇaṁ pā-
tnīvataśabdārthaḥ vināpi viśēṣaṇaṁ prakaraṇādēva paryagnikaraṇavidhēḥ
tvāṣṭrasambandhāt । kiñca nityānuvādō'yam । anuvādasya ca yadya-
pyanyatprayōjanaṁ nāsti, tathāpi bhinnataddhitāntapadābhidhēyadēvatayōḥ
samuccayē ēkēnāpi taddhitāntēna padēna tadabhidhānaṁ śakyam, natvē-
kataddhitāntapadābhidhēyayōḥ samuccitadēvatayōragnīṣōmayōranyatarapadēnēti
jñāpanārthaṁ prakr̥tapratyabhijñādyōtanamēva prayōjanam । ataḥ prakaraṇapratya-
bhijñātē tvāṣṭrayāga ēva paryagnikaraṇāntāṅgarītividhānamiti siddham ।
taduktam—</p>
<lg>
<l>prakr̥tapratyabhijñānāt prayōgō'nyō'vagamyatē ।</l>
<l>paryagnikaraṇāttasminnaṅgarītirvidhīyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 607)</p>
<p>nanvēvaṁ sati gr̥hamēdhīyēna sahāsya kō viśēṣaḥ ? ucyatē—ya/?/tra
<pb n="445"/>
dēvatābhidhānaṁ nirākr̥tya guṇavidhitvavyutpādanēna sa ēva nyāyaḥ
sthirīkriyata iti nānupapannaṁ kiñcit ।</p>
<p>prayōjanam-pūrvapakṣē kēvalapatnīvaddēvatākayāgāntarānuṣṭhānam ।
siddhāntē nēti ।</p>
<p>sūtrantu—pātnīvatē patnīvatpadayuktavākyē pūrvavatvādupadēśēnaiva
prākr̥tadharmavatvasambhavāt paryagnikaraṇāntāṅgātiriktāṅgānāmavacchēdaḥ
phalaṁ vidhērityarthaḥ ।।</p>
<trailer>ityaṣṭamaṁ pātnīvatādhikaraṇam ।। 8 ।।</trailer>
<head>atha navamamaṁśvadābhyādhikaraṇam</head>
<sutra>adravyatvāt kēvalē karmaśēṣaḥ syāt ।। 2. 3. 20 ।।</sutra>
<head>viṣayasaṁśayasaṅgatayaḥ</head>
<p>na kasyacidapi prakaraṇē śrūyatē “ēṣa vai haviṣā haviryajatē,
yō'dābhyaṁ gr̥hītvā sōmāya yajatē । parā vā ētasyāyuḥ prāṇa ēti ryō'śuṁ
gr̥hṇāti” iti । atra sandēhaḥ-kiṁ yāgāntaramētadguṇakam ? uta
jyōtiṣṭōmē yāgē guṇavidhiḥ ? iti pūrvaṁ “paryagnikr̥taṁ pātnīvatamu-
tsr̥jati” ityasya yajimadabhidhānaṁ nirākr̥tyēdānīṁ prasaṅgādaṁśvadābhya-
vākyayōrapi yajimadabhidhānaṁ nirākriyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—stutyā tāvadatra vidhiḥ
<pb n="446"/>
kalpanīyaḥ । aṁśvadābhyavākyē tāvat pradhānatvādyāga ēva kalpayitumu-
citaḥ । anārabhyādhītatvēna tadanuvādēna grāhyaviśēṣarahitagrahaṇalakṣaṇa-
guṇavidhānāsambhavāt । sōmāyēti caturthyā sōmō dēvatā, dravyamapi
“haviṣā haviryajatē” ityanuvādāt । tadaiva haviṣā haviryajati
yadi sōmadravyēṇa sōmamēva dēvatāṁ yajatē । adābhyamiti saṁjñā-
pyadr̥ṣṭārthasya pradhānayāsyaivaṁguṇaphalōpabandhanatvārthamucitā । na
dr̥ṣṭārthasya grahaṇasya, saṁjñāṁ vināpi tatra vyavahārasambhavāt । sōma-
dravyakatvācca jyōtiṣṭōmavikārō'yam । tathā ca sati grahaṇamapi
prakr̥tiprāptamēvānūdyatē । tēnādābhyavākyē tāvatsōmadravyakaṁ sōmadēvatā-
kañca karma vidhīyata iti siddhaṁ karmanāmadhēyatvam । tatra ca grahaṇē
saṁskāratvēna nāmadhēyasambandhāyōgyatvāt pratyayārthō'tra saṁjñāvacchinnō
vidhīyatē—aṁśuṁ kuryāditi । grahaṇaṁ tvanūdyatē । anuvādasya ca
prāptaviṣayatvād grahaṇaliṅgēnaiva grahaṇatvamasyōnnīyatē na jyōtiṣṭō-
magatātidiṣṭadravyadēvatāsambandhāt । yāgarūpaivāṁśusaṁjñikā kriyā
vidhīyata iti yathākathañcidatra pūrvapakṣagamanikēti । tasmādaṁśvadābhya-
vākyayōrapi yajimadabhidhānamiti । ēvaṁ prāptē—</p>
<p>siddhāntaḥ</p>
<p>abhidhīyatē—bhavēdēvaṁ yadi grahaṇarūpasaṁskāramātraparyavasitō'yaṁ
<pb n="447"/>
vidhirbhavēt tathāhi—na tāvadatra vidhiḥ śrūyatē, kintu kalpanayāsau ।
yadi viśiṣṭayāgaviṣayō'sau kalpyēta, tadānīmaṁśuviśēṣaṇavidhikalpa-
nam, atidēśakalpanaṁ, phalakalpanañcēti kalpanāgauravamāpadyēta । grahaṇa-
svarūpasaṁskāravidhikalpanāyāṁ tu na kalpanāgauravamiti tadvidhirēva
kalpyatē, yāgaścānūdyatē । sa ca sōmadravyaśrutēḥ sōmayāgō nirṇī-
yatē । nanu sōmāyēti nāyaṁ dravyanirdēśaḥ । kiṁ tarhi ? dēvatānirddē-
śō'yamityuktam । maivam; vidhau lakṣaṇāprasaṅgāt । kintvanuśāsa-
navaśādiyaṁ tādarthyē caturthī dravyanirddēśārthā । tēnāyaṁ sambandhaḥ—
sōmārthamadābhyasaṁjñakagrahaṇaṁ kuryāditi । sāmānādhikaraṇyāda-
dābhyasya grahaṇanāmadhēyatvamēva । na ca saṁskārē nāmadhēyānupayōgaḥ ।
“traidhātavīyā dīkṣaṇīyā bhavati” ityādiṣu traidhātavīyānāmāvacchi-
nnasyaiva saṁskārasya dīkṣaṇīyādikāryē vidhānōpayōgadarśanāt ।
tēnātra sōmasya dēvatātvābhāvāt “haviṣā haviryajatē” ityarthavādādapi
na sōmadravyadēvatāsambandhaprāptiriti na yāgaśaṅkāsambhavaḥ । tasmāda-
dābhyē tāvanna yāgavidhānam । kintu (?) jyōtiṣṭōmānuvādēnā-
dābhyasaṁjñakagrahaṇāntaravidhānamēvēti । aṁśau yajiśabdābhāvāddravya-
dēvatāsambandhābhāvācca vidhirunnīyamānōṁ'śugrahaṇaviṣaya ēvāvatiṣṭhatē ।
jyōtiṣṭōmaśabdaśca (?) vaidikagr̥hṇātisāmānyēna jyōtiṣṭōmasyaivō-
pasthitirniścīyatē ।</p>
<pb n="448"/>
<p>taduktam—</p>
<lg>
<l>grahaṇaṁ nāmadhēyañca kēvalaṁ yatra gamyatē ।</l>
<l>vatsālambhādapi nyūnaṁ tadadravyatayēṣyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 609)</p>
<p>ētattvabhyupagamavādēnōktam । vastutastu śrīmattaittirīyaśākhāyāṁ
jyōtiṣṭōmaprakaraṇa ēvānayōrāmnānamiti sphuṭaṁ jyōtiṣṭōma ēva
grahamavidhānam । tathā ca sati yathā “saptadaśa sāmidhēnīranubrūyāt”
ityanārabhyavādēna sāmidhēnīsaptadaśasyōtpattirmitravindādhvarakalpāyāṁ
prakaraṇādhītēna viniyōgaḥ, tathātrāpyanārabhyaśrutyōtpādakatvamārabhya
śrutasya ca viniyōjakatvamiti vivēktavyam । atō'trāpi guṇa-
vidhāyakatvam, na tu yāgavidhāyakatvamiti siddham ।</p>
<p>prayōjanam—pūrvapakṣē jyōtiṣṭōmadharmakaṁ yāgāntaramanuṣṭhēyam ।
siddhāntē tu jyōtiṣṭōma ēva grahaṇāntarānuṣṭhānamiti ।</p>
<p>sūtrantu—adravyatvāddēvatāsambandhidravyābhāvātkēvalē grahaṇē
śrutē phalavatō jyōtiṣṭōmasyaiva grahaṇaṁ śēṣō bhavēditi ।।</p>
<trailer>iti navamamaṁśvadābhyādhikaraṇam ।। 9 ।।</trailer>
<pb n="449"/>
<head>atha daśamaṁ cayanādhikaraṇam</head>
<sutra>agnistu liṅgadarśanāt kratuśabdaḥ pratīyēta ।। 2. 3. 21 ।।</sutra>
<head>viṣayasaṁśayasaṅgatayaḥ</head>
<p>astyagniḥ “ya ēvaṁ vidvānagniṁ cinutē” iti । ēvaṁ vidhā-
ya śrūyatē—“athātō'gnimagniṣṭōmēnānuyajanti tamukthēna, tamatirā-
trēṇa, taṁ ṣōḍaśinā” ityēvamādi । atra sandēhaḥ—kimagniśabdō
yāgavacanō jyōtiṣṭōmādibhyaḥ karmāntaraṁ ‘cinutē’ ityākhyātēna
vidhīyatē ? uta dravyavacanō jyōtiṣṭōmādiṣu guṇavidhānamē-
tat ? iti । pūrvamaṁśvadābhyayōryāgavidhinirāsēna guṇavidhānaṁ
pratipādyēdānīm “agniṁ cinutē” ityatrāpi prasaṅgēna pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ-yadyapi “agniṁ cinutē” ityatra
yāgō na śrūyatē, tathāpyuttaravākyē'gniṣṭōmōkthyaṣōḍaśyatirātrasaṁsthā-
vidhiparē “athātō'gnimagniṣṭōmēnaivānuyajati” ityatrāgniśabdasya
yajisāmānādhikaraṇyēnānuvādadarśanāt “agniṁ cinutē” ityatrāpya-
gniśabdasya yāganāmatvamiti niścīyatē । nāmadhēyakaraṇañca tatprakhya-
nyāyēnaiva, “āhavanīyē juhōti” iti śāstrēṇāhavanīyaprāptēḥ ।
tēnāyaṁ vākyārthaḥ—agnisaṁjñakaṁ yāgaṁ kuryāditi । vacanāt
<pb n="450"/>
“iṣṭakābhiragniṁ cinutē” ityatra prāptaṁ pratyayaprayōgārthamanūdyatē ।
avyaktacōdanātvēnāsya jyōtiṣṭōmavikāratvāddravyadēvatālābhaḥ ।
phalañca “r̥dhnōtyēva” ityarthavādāvagataṁ r̥ddhirūpamēva । “ēṣa
vāva prathamō yajñō yajñānāṁ yajjyōtiṣṭōmaḥ” ityanēna (prāptasya) jyō-
tiṣṭōmapaścādbhāvasyāgniṣṭōmādivākyasthēnānuśabdēnānuvādaḥ । bhavatu
vā vyadhikaraṇō'yamagniṣṭōmaśabdaḥ, tathāpyagniśabdō'yaṁ yāgasādhanam ।
ēvaṁ hi tadā vākyārthaḥ—agniṣṭōmēnāgnimanuyajatīti । na
cāgnērayāgatvē'gniṣṭōmādibhiranuyajanamupapadyatē, tulyarūpāṇāmēva paurvā-
paryayōgōpapattēḥ । yathā gacchati dēvadattē dēvadattamanugacchatīti ।
tadatra sāmānādhikaraṇyapakṣē agnināmadhēyayāgē'gniṣṭōmādivākyairagni-
ṣṭōmasaṁsthādirūpaguṇavidhānam, ēkō yāgaḥ । vaiyadhikaraṇya-
pakṣē tu “agniṣṭōmēnāgnimanuyajati” iti yajatisāmānādhikaraṇyē-
nāgniṣṭōmādipadēnāgniṣṭōmādinānāsaṁsthādiguṇaphalavadupāttajyōtiṣṭō-
mādēragninā sahānuśabdēna paurvāparyavidhānāt phalavatsannidhinyāyē-
nāgnyākhyayāgasya tadaṅgatvamēva । r̥dhnōtīti phalaśrutirarthavāda ēvēti
vivēktavyam । athavā “athaiṣa jyōtiḥ” iti vākyapravr̥ttivēlāyāma-
nirūpitārthatvāt “ya ēvaṁ vidvānagniṁ cinutē” ityatraitadanuvādēna guṇa-
vidhānaṁ vā agniṣṭōmādisatyajyērōdhāt (?) । viniyōgabhaṅgasya ca
gatyantarē satyasambhavāt sambhavamātrēṇōpanyastaḥ ।</p>
<pb n="451"/>
<p>nanu dravyavacanō'pyagniśabdō (?) dvitīyāśrutēstatsaṁskāracayana-
vidhānamēva yuktam । na; alaukikāgnēranavagatōpayōgasya saṁskāra-
vidhivaiyarthyāt । anārabhyādhītatvēna ca prakaraṇābhāvāt । parṇatā-
dērjuhvādivatkratvavyabhicārābhāvāt । adābhyavacchākhāntarē'pi praka-
raṇē punaḥ saṁkīrttanānupalabdhēśca na kratvanvayyagnisaṁskāratvam । na ca
r̥ddhirūpaphala ēva guṇavidhānam, anārabhyaśrutatvēna prakr̥tāgnirū-
pāśrayābhāvāt । anēnaivōbhayasambandhakaraṇē vākyabhēdaprasaṅgāt ।
tēnōktanyāyēnāgnisaṁjñāvacchinnayāgavidhirēvāyam । ēvañca sati
“agnēḥ stōtram, agnēḥ śastram, ṣaḍupasadō'gnēścityasya bhavanti” iti
yāgāvyabhicāriliṅgadarśanānyupapatsyanta iti । ēvaṁ prāptē'bhidhīyatē-</p>
<sutra>dravyaṁ vā syāccōdanāyāstadarthatvāt ।। 2. 3. 22. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi “agniṁ cinutē” ityatra jvalanaṁ
parityajyāyamagniśabdaḥ kathañcidapi yāganāmadhēyaṁ bhavēt । tathāhi-
rūḍhō hyayamagniśabdō jvalanē । na cāsya matvarthalakṣaṇādōṣabhayēna
nāmadhēyatvam, nirūḍhārthasyōttaraparatvē “sōmēna yajēta” itivanma-
tvarthalakṣaṇāyā adōṣatvāt । nāpi rūḍhatvē'pi vākyabhēdādīnā-
manyatamannāmadhēyakāraṇamasti । yattu tatprakhyamastītyuktam, tanna;
vidhitsitaguṇaprāpiśāstrāntarasadbhāvē hi tatprakhyanyāyō bhavati ।
<pb n="452"/>
na cātrāgnirvidhēyatvēna pratīyatē । kiṁ tarhi ? kiṁ tarhi ? dvitīyāsaṁyōgāccayana-
saṁskāryatvēna । na cōttaravākyē yajisāmānādhikaraṇyēnāgnipadasya
nāmadhēyatvanirṇayaḥ, arthāntaraprasiddhasya yajisāmānādhikaraṇyā-
sambhavāt । na ca vaiyadhikaraṇyē'pyagnimanu yajatītyanuśabdasya
sajātīyakriyāsāpēkṣatvādagniśabdasya yāganāmadhēyatvam । ‘śrāddha-
manubhuṅktē’ iti vijātīyakriyāpēkṣāyāmapyanuśabdadarśanāt । yatra
tvanupāttaḥ kriyāviśēṣaḥ ‘dēvadattamanugacchati’ ityādau, tatra
sajātīyakriyāyā ēva buddhisannidhānāt tatkalpanamēvōcitam । iha
tvagnisambandhacayanakriyāyā ēva buddhisthībhūtatvānna sajātīya-
kriyākalpanēti vaiṣamyam । ata ēvārthāntaraprasiddhasya yajisāmā-
nādhikaraṇyāsambhavāt “athaiṣa jyōtiḥ” itivat pūrvavākyēpakrā-
ntasyōtpattisamāptirityētadapi nirastaṁ vēditavyam । taduktam—</p>
<lg>
<l>atyantarūḍhaśabdatvādvākyabhēdādibhirvinā ।</l>
<l>jvalanaṁ na parityajya kraturagniḥ pratīyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 611)</p>
<p>tasmādagniśabdasya prasiddhārthagrāhitvāccinōtēśca yāgābhidhānā-
śaktērdravyadēvatābhāvāt dvitīyānurōdhāccāgniṁ cayanēna saṁskarōtītyē-
tāvataiva cōdanārthō'vadhāryata iti । nanu cāyaṁ nāgnisaṁskāraḥ
kratvarthāgnirnirṇīyatē, tathāpyuttaravākyē “agnimanuyajati” ityatra
<pb n="453"/>
karmapravacanīyadvitīyāyāḥ kriyāntarāpēkṣatvāt sannidhēśca yajana-
kriyaiva sambadhyatē । tēnāyamarthaḥ—camanasaṁskr̥tamagnimanu agniṣṭō-
mādibhiryajanam । ēvañca sati cayanasya kratvarthatvāt “agniṁ cinutē”
ityatrāpi kratvarthatvādāhavanīyaviṣayatvamēva cayanasya niścīyatē ।
“agnēḥ stōtramagnēḥ śāstram” ityādivākyēṣvagniśabdasya dravyapara-
tvānupapattērlakṣaṇayā yāgaparatvamēva । na cātra vākyadvayē'pyagni-
śabdasya mukhyārthatvē'pi kācidanupapattirastīti na yāgavidhānam,
kintu prakr̥tivikr̥tyōrēvāgnēścayanasaṁskāraguṇavidhānamiti । na ca
vācyam—prakr̥tāvēva saṁskārō vidhīyatām । atidēśatastu vikr̥tau
prāptirbhaviṣyatīti vyarthaṁ vikr̥tau vidhānamiti । yatō nirddiṣṭāśrayasya
phalasādhanatvābhāvārthaṁ cayanasambandhinō guṇāt phalakāmasyā-
pravr̥ttiḥ, upadēśē tu pravr̥ttiriti yuktamubhayatra vidhānādarthavatvam ।</p>
<p>prayōjanam—pūrvapakṣē'gnināmāvacchinnayāgāntarānuṣṭhānam ।
siddhāntē tu prakr̥tivikr̥tyōścayanasaṁskāramātrānuṣṭhānamiti ।</p>
<p>sūtrantu—vākyadvayē'pi dravyamēvāgniśabdārthō bhavēt । cayana-
cōdanāyāstadarthatvādagnyarthatvādityarthaḥ ।।</p>
<trailer>iti daśamaṁ cayanādhikaraṇam ।। 10 ।।</trailer>
<pb n="454"/>
<head>athaikādaśaṁ prakaraṇāntarādhikaraṇam</head>
<sutra>prakaraṇāntarē prayōjanānyatvam ।। 2. 3. 24. ।।</sutra>
<head>viṣayasaṁśayasaṅgatayaḥ</head>
<p>kauṇḍapāyināmayanē śrūyatē—“māsamagnihōtraṁ juhōti । māsaṁ
darśapūrṇamāsābhyāṁ yajēta” ityēvamādi । tatra sandihyēta—agnihōtrē
niyatayōśca darśapūrṇamāsayōrmāsō vidhīyatē kālaḥ ? atha niyatāda-
gnihōtrānniyatābhyāṁ ca darśapūrṇamāsābhyāṁ karmāntaram ? iti । pañcasu
bhēdapramāṇēṣu paryavasitēṣvidānīmavasaraprāptaḥ prakaraṇāntaranibandhanaḥ
karmabhēdaḥ pratipādyatē ।</p>
<head>pūrvapakṣaḥ</head>
<p>atrāyamabhiprāyaḥ pūrvapakṣiṇaḥ—agnihōtradarśapūrṇamāsanāmnōḥ
prasiddhatvāt samabhivyāhr̥tasya juhōtēryajatēśca tadarthatvē sēcanavatprakara-
ṇāntarē śrutatvēnārthāntaraviṣayatvam । lōkaprasiddhārthānāmaṅgadādi-
śabdanāmapi vēdē'rthāntaraprasaṅgāt । tēna yatra lōkaprasiddhārthasya
pratyabhijñāyamānasya vēdē nārthāntaratvam, tatra vēda ēva prakaraṇāntara-
mātrēṇārthāntaramiti kuta ētat ? taduktam—</p>
<lg>
<l>agnihōtrādiśabdēna pūrvaṁ karmāvabōdhitam ।</l>
<l>na viprakarṣamātrēṇa bhēdarūpaṁ prapadyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 613)</p>
<pb n="455"/>
<p>ataḥ pūrvasminnēva karmaṇi juhōtiyajatibhyāmanūditē vākyēna
prakaraṇaṁ bādhitvā māsākhyō guṇō vidhīyatē । na ca yāvajjīvaśru-
tivirōdhānmāsarūpaḥ kālō vidhātuṁ na śakyata iti vācyam ।
kāmyaprayōgaviṣayatvēnāvirōdhāt । athavā yāvajjīvādhikārē'pi
samarthāsamarthaviṣatayāpi vyavasthitavikalpēnaivōpapattēḥ ।</p>
<head>prabhākaramatēna siddhāntaḥ</head>
<p>atraikē siddhāntamēvamupavarṇayantī—“upasadbhiścaritvā māsa-
magnihōtraṁ juhṇati” iti vākyamidam । atrōpasaduttarakālatvaṁ karttr̥ba-
hutvaṁ māsaścētyanēkē guṇāḥ śrūyantē । na caitē guṇā naiyamikāgnihōtrē
santi । na ca prāptē karmaṇyanēkaguṇavidhānaṁ sambhavatītyanēkaguṇavi-
śiṣṭakarmāntaravidhānamēvaitat । na caivaṁ sati guṇādēva bhēdō na prakara-
ṇāntarāditi vācyam । yatō'prakr̥tatvaṁ hi prakaraṇāntaratvam । apra-
kr̥tatvañca buddhivicchēdalakṣaṇam । yadatra nāmnō buddhisannidhāpakatvam,
tatpratipakṣabhūtānēkaśrutērnirastam । nirastē ca tasmin pratipakṣabhūtaṁ
prakaraṇāntaramēva bhēdakamiti । na ca “māsaṁ darśapūrṇamāsābhyām”
ityatrānēkaguṇābhāvānnāyaṁ siddhāntastasyāpīti vācyam । yatō
nātra pūrvapakṣasiddhāntayōrmāsarūpakālānvayō hōmasya darśapūrṇamāsa-
yōrvā । pūrvatra sāyaṁ prātaḥ kālāvaruddhatvāduttaratra paurṇamāsyamāvā-
<pb n="456"/>
syākālāvaruddhatvācca kālāntarāpēkṣābhāvāt । kiṁ tarhi ? upa-
sadanvayaḥ । tēna “māsaṁ darśapūrṇamāsābhyām” ityatrāpyanuṣaṅgēṇōpa-
sadanvayitvādēvamanvayaḥ—māsamupasadbhiścaritvāgnihōtraṁ juhvati, māsa-
mupasadbhiścaritvā darśapūrṇamāsābhyāṁ yajēta iti । tēnōdāharaṇa-
dvayē'pi prakaraṇāntaramēva bhēdakamiti । na ca vācyam—ēvaṁ sati
guṇādapi bhēdasiddhēḥ kiṁ prakaraṇāntarēṇēti । yatō nānadhigatagantr̥
pramāṇam, kiṁtvanapēkṣam । asti cānēkaguṇaśrutyabhāvē'pi ‘phalaṁ
cākarmasannidhau’ ityatrāprakr̥tatvamātrēṇa karmabhēdadarśanam । ataḥ pramā-
ṇāntaraṁ siddhamiti ।</p>
<p>tadētadbālajalpitam; ēvaṁ sati guṇasyaiva bhēdakatvāpattēḥ ।
tathā hi “āgnēyō'ṣṭākapālō bhavati” ityādiṣu prāptē karmaṇyanē-
kaguṇavidhānasyaiva karmabhēdakatvaṁ dr̥ṣṭam, na tu buddhivicchēdakatvam ।
tadatra pratīyamānādr̥ṣṭasāmarthyaparityāgēna dr̥ṣṭasāmarthyakalpanayā buddhi-
vicchēdamātrōpakṣīṇamanēkaguṇavidhānaṁ vyavasthāpyamānamanātmavatāmēva
manasi paraṁ śōbhatē । kiñca yatra prakaraṇasannihitē'pi karmaṇyanēkaguṇa-
vidhānasya bhēdakatvam, tatra jaghanyanāmadhēyamātrōpanītē karmaṇi
guṇasya buddhivicchēdamātrahētutvaṁ na karmabhēdakatvamiti hāsyāspada-
mēva । kiñca kathaṁ “māsaṁ darśapūrṇamāsābhyāṁ yajēta” ityatrānuṣaṅgēṇō-
pasatsambandhaḥ, ākāṁkṣāyā abhāvāt । na cōtpattiśiṣṭapaurṇa-
<pb n="457"/>
māsyamāvāsyākālanirākāṁkṣē karmaṇi māsākhyakālāsambandhā-
nmāsapadākāṁkṣayā sambandhaḥ, yatastithyantaraniyamastithyantarākāṁkṣā-
nivarttakō bhavati । nanu māsāditadvijātīyakālākāṁkṣānivarttakatvēna
“māsaṁ darśapūrṇamāsābhyāṁ yajēta” ityanvayōpapattēranuṣaṅgābhāvēnānēkagu-
ṇavidhānābhāvānnōdāharaṇatvaṁ darśapūrṇamāsavākyasyēti । na ca
pravēśāsambhavō'pi, kriyādvayayōgāt, ktvāśrutyōpasadviniyōgāt, juhō-
tinā ca māsavidhānāditi । kiñca bhāṣyakāraśrutamapyēkaguṇaphala-
manādr̥tya “māsamagnihōtraṁ juhvati” ityētāvanmātramudāhr̥tatvāt,
tadapi nākalitaṁ bhāṣyaṁ nidrālunēti yatkiñcidētaditi yathā
vārttikamēva siddhāntō'bhidhīyatē ।</p>
<head>vārttikakāramatēna siddhāntaḥ</head>
<p>sarvatra dvividhaḥ khalu karmaṇassambandhī guṇō bhavati—upādayō-
'nupādēyaśca । tatrōpādēyasya pūrvāvagatayathāsiddhayacchabdōpabaddhōddēśya-
karmatantratayā vidhiyōgyatvāt dūrasthakarmānuvādēnāpi yatra karma tatrāyaṁ
karttavya ityēṣā vacanavyaktiḥ । anupādēyasya svatantrasya yathāsiddha-
syētarasambandhārthaṁ yacchabdēnōpādānāduddēśyatvam । tēnaiṣā vacana-
vyaktiḥ—yatraiṣa tatra karma karttavyamiti । taduktam—</p>
<lg>
<l>nimittaphalasaṁskāryakāladēśaprabhēdataḥ ।</l>
<l>guṇakarmavidhānārthō'nupādēyatayā smr̥taḥ ।।</l>
</lg>
<pb n="458"/>
<p>sa cāyamanupādēyaṁ prati karmavidhirdēśakālau prati prayōjya-
tvēna tayōḥ prayōgāvacchēdakatvāt prayōgavacchēdakatvēnaiva yathā
saṁskāryē vrīhyādāvavaghātādi viniyujyatē । yathā vā svargē darśa-
pūrṇamāsādi । tayōścikīrṣitatvēna karmaṇa ēva tatra viniyukta-
tvāt । nimittasya tu vidhimātrānvayinō niyōjyaviśēṣaṇatāmātraṁ,
na tu karmaṇastatra viniyōgaḥ, kārakatvēnānāśrayaṇāt, kintu
tasmin sati karttavyamityētāvanmātram । tēna yatraiṣa tatra karmēti
saptamyapi nādhikaraṇaparā, kintūpādēyānuṣṭhānasyānupādēyatantratā-
paraiva, phalanimittayōrvyabhicārāt । tadētayōḥ prayōgaviniyōgayōḥ
karmōtpatyapēkṣāyāṁ yadi tathābhūtasyaivōtpattiḥ prayōgaviniyōgasā-
pēkṣā tadaikavākyatā mahāprakaraṇē sannihitā samasti, tadā ta-
dēvōtpannaṁ karma prayujyatē viniyujyatē cētyakarmārantaratvam । yathā
“samē darśapūrṇamābhyāṁ yajēta, paurṇamāsyāṁ paurṇamāsyā yajēta”
ityēvamādau । yadā tu yathābhūtōtpattiḥ sannihitā nāsti, tadā
tasyaivōtpattiparatvātkarmāntaratvam । na cēha kuṇḍapāyināmayanē
tādr̥śahōmayāgōtpattiḥ sannihitā samasti iti karmāntaratvamēvēti ।
taduktam—</p>
<lg>
<l>upādēyō guṇō yatra bhavētprakaraṇāntarē ।</l>
<l>tatrākarmāntaraṁ yuktamuddēśyē tvanyakarmatā ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 615)</p>
<pb n="459"/>
<p>na ca vācyam—atrāpyagnihōtrādināmnaivōtpatyupasthitērna
karmāntaratvamiti । yatō juhvatītyatrāsatvabhūtaḥ pūrvāparībhāvāpannō
dhātvarthaḥ pratīyatē । nāmapadāttu liṅgasaṁkhyāyōgyaḥ siddharūpaḥ ।
atō nānēnōtpattipratyabhijñānam । taduktam—</p>
<lg>
<l>dhātvarthō'pi yathākhyātē'satvabhūtaḥ pratīyatē ।</l>
<l>satvābhidhāyinā nāmnā tādr̥ṅnaivōpanīyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 616)</p>
<p>na ca nāmasamabhivyāhr̥tasyākhyātasya guṇabhūtanāmapāratantrya-
bhāvaḥ, anupādēyakālānurōdhēna prakr̥tānupasthāpakatvāditi । kiñca na
hyēkaprasarayōrnāmākhyātayōrēkēnōtpatyupasthāpanamaparēṇa prayōgaviniyō-
gayōranyataravidhānamiti prayōjanabhēdaḥ sambhavati, kintvēkārthatvamēva ।
tatrāpi hyākhyātasya vākyārthībhūtabhāvanābhidhānēna prādhānyānnāmnasta-
tparatantratvamēva । tadatra vidhyākhyātasamabhivyāhr̥tasya nāmnō yathā-
vidhyēvārthastāvadavaśyaṁ varṇanīyaḥ । vidhēśca prayōgaparatvānnāmnō'pi
prayōgārthatvama । na ca tasyaiva sakr̥duccaritasyōtpatyarthatvamapīti utpa-
ttividhikalpanayā karmāntaram । “paurṇamāsyāṁ paurṇamāsyā yajēta”
ityādau punarutpattēḥ prakaraṇapratyabhijñānānnāmapadasya prayōgaikyapara-
tvēnōbhayaparatvābhāvānnāyaṁ dōṣa iti ।</p>
<p>yatra tu prakaraṇāntarē'pi “atirātraścaturviśaḥ, prāyaṇīyamahaḥ
<pb n="460"/>
catvārō'bhaplavāḥ, ṣaḍahāḥ pūrṇa” ityādyabhidhāya “r̥ddhikāmāḥ
satramāsīran” iti śrūyatē, tatrātirātrādiśabdānāṁ pūrvakarmōpa-
sthāpakatvam । atra sarvatra sarvasya viniyōjakākhyātaikavākyatāpanna-
sya pūrvōpasthitakarmaṇō viniyōjakatvamiti upasthāpakaviniyō-
jakaśabdabhēdāt karmāntaratvam । yadi tu tatrāpyanubandhabhūtayajati-
dhātvarthaḥ śrūyatē, tadā asatvabhūtatvāttasyātirātrādināmabhiḥ
pratyabhijñānābhāvāttatrāpi syādēva karmāntaratvam । tatrāsīran upēyu-
rityatrānutiṣṭhēyurityavagamyamānakarmāntaram, tathāpi tu bhāvanōpasthāpa-
katvābhāvāt prakaraṇāntaranyāyēna bhāvanā bhinnaiva । sā ca nāmōpa-
sthāpitapūrvakarmaṇaiva viśēṣitā phalasambandhinīti nirmīyatē ।
taduktam—</p>
<lg>
<l>bhidyatē bhāvanāmātraṁ dhātvarthō nāyajiśrutēḥ ।</l>
<l>nāmnā hi tadupādānamāsanōpāyicōditē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 617)</p>
<p>“sarvēbhyō darśapūrṇamāsau sarvēbhyō jyōtiṣṭōmaḥ” ityatrānāra-
bhyādhītatvē'pi anupādēyaṁ pratyupādānē'pi na karmāntaratvam । ēvaṁ
hi śrūyatē—“ēkasmai vānyā iṣṭayaḥ kāmāyāhriyantē sarvēbhyō darśa-
pūrṇamāsau, ēkasmai vānyē yajñakratavaḥ kāmāyāhriyantē sarvēbhyō
jyōtiṣṭōmaḥ” iti । atra cānyaśabdārthasyaiva pūrvāvagatapratiyō-
<pb n="461"/>
gyantaranirūpaṇīyatvādbhāviviniyōgasandarśanēna darśapūrṇamāsajyōti-
ṣṭōmāpēkṣa ēvāyamanyapadārtha iti niścīyatē । na ca viniyōga-
vākyagatadarśapūrṇamāsāpēkṣa ēvāyamanyaśabdaḥ, samānarūpasyaivānya-
śabdārthapratiyōgitvāt । na hyanyō brāhmaṇa ityuktē pratiyōgī
śūdraḥ prakāśatē । kiṁ tarhi ? brāhmaṇa ēva । tadvadatrāpyanyā iṣṭayō'nyē
yajñakratava iti pūrvāvagatōpādānāt, pūrvāvagatapratiyōginirūpaṇīya
ēvāyamanyapadārthaḥ । tēnānyaśabdabalēnaiva darśapūrṇamāsajyōtiṣṭōmō-
tpattērupasthitatvāt “sarvēbhyō darśapūrṇamāsau” “sarvēbhyō jyōtiṣṭōmaḥ”
ityētayōstattatkratuphalaviniyōgaparatvē'pyutpatyantarākṣēpaparatvābhāvānna
karmāntaratvamiti । “ya iṣṭyā paśunā sōmēnāgrayaṇēna vā yajēta
sō'māvāsyāyāṁ paurṇamāsyāṁ vā” ityatrāpi yacchabdōpabaddhayajinaiva
pūrvōtpatyupasthāpanādēvākarmāntaratvam । “darśapūrṇamāsābhyāmiṣṭvā sōmē-
na yajēta” ityatra tu svayamēva vārttikakārapādaiḥ jyōtiṣṭōmaprakaraṇē
śrūyatē ityabhidhānāt prakaraṇāntarēṇa bhēdō nāśaṅkanīyaḥ । (?) ēvaṁ-
kr̥tē nākhyātakīnapūrvakarmāvagatiḥ kr̥tāpi nāmadhēyaṁ bādhitumutsahatē ।
tasmādanupādēyaṁ pratyupādanabuddhivicchēdābhyāṁ viśiṣṭakarmōtpattē-
rbhēdasiddhiḥ । agnihōtrādināmadhēyaṁ tu nāmnā taddharmātidēśā/?/
bhāviguṇayōganirīkṣaṇēna gauṇamēvādhyayanavidhinā svīkr̥tamiti
na kiñcidanupapannamiti ।</p>
<pb n="462"/>
<p>prayōjanam—pūrvapakṣē prakr̥tibhūtasyaivāgnihōtrasya prakr̥tayōśca
darśapūrṇamāsayōrmāsamanuṣṭhānam । siddhāntē tu śabdaprayōgē māsavi-
śiṣṭāgnihōtrādikarmāntarānuṣṭhānamiti ।</p>
<p>sūtrantu—prakaraṇāntarē prakaraṇāntaranimittakaṁ prayōjanānyatvaṁ
karmānyatvamityartaḥ ।।</p>
<trailer>ityēkādaśaṁ prakaraṇāntarādhaikaraṇam ।। 11 ।।</trailer>
<head>atha dvādaśaṁ phalasaṁskāryādhikaraṇam</head>
<sutra>phalaṁ cākarmasannidhau ।। 2. 3. 25 ।।</sutra>
<head>viṣayasaṁśayasaṅgatayaḥ</head>
<p>anārabhya kiñcicchruyatē—“āgnēyamaṣṭākapālaṁ nirvapēdrukkāmaḥ,
agnīṣōmīyamēkādaśakapālaṁ nirvapēdbrahmavarcasakāmaḥ, aindrāgnamēkādaśa-
kapālaṁ nirvapēt prajākāmaḥ” iti । tatra sandihyatē-kiṁ prakr̥tēṣvāgnē-
yādiṣu phalaṁ vidhīyatē ? uta prakr̥tēbhyaḥ karmāntaram ? iti । idānīṁ
yō nāma pūrvōdāharaṇē prakaraṇāntarakr̥tañca karmabhēdaṁ manyatē, (?) na
buddhivicchēdānupādēyaṁ pratyupādanayōrēva bhēdakatvapratipādanārthamida-
mārabhyatē । tatra pañcasvanupādēyēṣu kāladēśayōranupādēyatvaṁ svabhāvādēva
susaṁjñānam । nimittasyāpi nimittatvādēva yasmin dēyaniṣpannē
<pb n="463"/>
karmaṇyasya kāryatā tannimittam । na ca tadupādēyaṁ sambhavati । tēnaitēṣāṁ
tulyatvāt pūrvādhikaraṇaviṣayatvamēva । tatra kālasyōdāharaṇamuktamēva ।
dēśasyāpi “dakṣiṇēna tīrēṇa svarasvatyā āgnēyēnāṣṭākapālēna”
“śamyāparāmīyat” ityādi । atra ca yadyapyatirātrādivadyajiśra-
vaṇaṁ nāsti, tathāpi dravyadēvatāsambandhasya yajyanumānavyatirēkēṇā-
paryavasānādagnihōtrāditulyatvamēvēti karmāntaratvamēva । nimittasyāpi
“satrāyāvagūrya viśvajitā yajēta” “sāmyutthānē viśvajit” ityādyapi
pūrvādhikaraṇa ēva draṣṭavyam । iha tu phalasaṁskāryayōrēva vacanīyamastī-
ti vicāraviṣayatvam । tatra phalōdāharaṇamuktamēva । tattulyanyāya-
tayā saṁskāryasyāpyanuktamapi draṣṭavyam । “traidhātavīyā dīkṣaṇīyā
bhavati” ityādi ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—phalasya tāvat suvyāpāra-
niṣpādyatvānnānupādēyatvam । saṁskāryasyāpi yajamānādēḥ kriyāsi-
ddhyarthamupādēyatvamēva । tēnaitayōranupādānābhāvānna karmabhēdaḥ । nanu
upādēyatvē'pyētayōḥ prāptatvēnāvidhēyatvāt karmaivātra vidhātavyam ।
tacca na saṁvihitamiti agnihōtrāditulyamēvēti । maivam; agnihōtrē
khalu juhōtītyākhyātēna nāmāsambaddhaḥ prayōgō vidhīyatē । nāma-
dhēyañca tatparatantratvānna pūrvakarmōtpatyupasthāpakamiti karmāntaratvam ।
<pb n="464"/>
iha tu pūrvāvagatasya karmaṇō dravyadēvatāsambandhēnaivōpasthāpitatvāt
tadēva karmaphalasya kāmyamānatvēna upādēyasya ca prāptatvēnāvidhēyatvē'pi
tasmin vidhīyamānaṁ karma na bhidyata iti vaiṣamyam । ēvaṁ
“traidhātavīyā dīkṣaṇīyā bhavati” ityatrāpi “māsaṁ darśapūrṇamā-
sābhyāṁ yajēta” itivadyajyaśravaṇāt traidhātavīyānāmnastatparatantratvā-
bhāvāt pūrvasiddhasya sthānasthitatraidhātavīyōpasthāpakatvamēva । tathāca
prakaraṇaṁ bādhitvā vākyēna pūrvasiddhaiva trēdhātavīyā saṁskāryabhūtā
yajamānasaṁskāratvēnaiva dīkṣaṇīyā....vidhīyatē । tēna prakaraṇāntara-
nyāyasyāpyanupādēyaṁ pratyupādānabuddhivicchēdarūpasyābhāvādatrāpya-
karmāntaratvamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi dēśakālayōriva phalasaṁskārya-
yōrapi svabhāvasiddhamanupādēyatvaṁ brūmaḥ । kiṁ tarhi ? samabhivyāhr̥ta-
kriyāpēkṣam । tathāhi—anyārthamanutpādyatvaṁ hyanupādēyatvam ।
taddēśakālanimittānāmēva paraṁ svabhāvasiddham । phalasaṁskāryayōstu
na samabhivyāhr̥takriyārthamutpādyatvam । kiṁ tarhi ? kriyāyā ēva
tadarthamutpādanamiti tadapēkṣamanupādēyatvamēva । nāpi pūrvāvagatasya
karmaṇō dravyadēvatāsambandhēnāpasthāpanam । yatō hyanumānadvārēṇa
dravyadēvatāsambandhasya yāgapratipādakatvam । na caikasyaiva
<pb n="465"/>
yajipadasya pūrvōtpatyupasthānē phalaṁ prati viniyōgē caikadā karaṇatvaṁ
sambhavatīti phalasamabhivyāhr̥tasya karmaṇaḥ śrutasyēvānumitasyāpyagni-
hōtrādivadanupādēyaṁ pratyupādāna......śabdābhyāṁ karmāntaratvamēvēti ।
nanu “traidhātavīyā dīkṣaṇīyā bhavati” ityatra na yajiḥ śrūyatē । nāpi
dravyadēvatāsambandhēnānumīyatē, tadabhāvāt traidhātavīyāpadasyākhyā-
taparatantratvābhāvādatirātrādivākyavat pūrvakarmōpasthāpakatvamavyāhata-
mēvēti kathaṁ karmāntaratvam । ucyatē—syādēvaṁ yadi sakr̥duccari-
tatraidhātavīyāpadaṁ pūrvakarmōpasthāpanaṁ kāryāntarē ca viniyōgaṁ kartu-
mutsahatē । tadatra kāryāntaraviniyōgasyāvaśyakatvādanapēkṣitapūrva-
karmōpasthāpanaṁ karmāntaramēva viniyuktam । atirātrādivākyēṣu vini-
yōjakōpasthāpakaśabdabhēdōpapattiriti prāgēvaitaduktam । ētacca
“sāmyutthānē viśvajit” ityatrāpi samānamiti siddhamatrāpi praka-
raṇāntarādēva karmabhēda iti ।</p>
<p>prayōjanam—pūrvapakṣē darśapūrṇamāsaprayuktēnāpavargasambandhadvayamēva
phalāntaramiti na pr̥thaganuṣṭhānam । siddhāntē tu darśapūrṇamāsa-
prayōgādbahirēvāgnēyadharmānuṣṭhānamiti ।</p>
<p>sūtrantu—akarmasannidhau śrūyamāṇaṁ phalaṁ karmabhēdaṁ karōtītyarthaḥ ।।</p>
<trailer>iti dvādaśaṁ phalasaṁskāryādhikaraṇam ।। 12 ।।</trailer>
<pb n="466"/>
<head>atha trayōdaśaṁ prakaraṇāntarapratyudāhāraṇādhikaraṇam</head>
<sutra>sannidhau tvavibhāgāt phalārthēna punaḥ śrutiḥ ।। 2. 3. 26 ।।</sutra>
<head>viṣayasaṁśayasaṅgatayaḥ</head>
<p>astyavēṣṭiḥ—“āgnēyō'ṣṭākapālaḥ purōḍāśō bhavati” ityēva-
mādiḥ । tāṁ prakr̥tyōcyatē “annādyakāmaṁ yājayēt” iti । tatra
sandēhaḥ—kiṁ karmāntaramavēṣṭēḥ ? utāvēṣṭirēva ? iti । pūrvamasannidhē-
ranupādēyaṁ pratyupādānārthaṁ karmabhēdaḥ । idānīṁ sarvēṣāmēvāsannidhānasya
pratyudāharaṇaṁ sañjātaśaṅkānirāsēna vyutpādayitumidamārabhyatē ।
tatra phalapadamupalakṣaṇārthaṁ, sarvāṇyuddēśādīnyanupādēyānyatrōdāha-
rttavyāni । tadyathā “sarvāṇyuddēśādīnyanupādēyānyatrōdāha-
paurṇamāsyā yajēta, yāvajjīvaṁ darśapūrṇamāsābhyāṁ yajēta, darśapūrṇa-
māsābhyāṁ svargakāmō yajēta, śēṣātsviṣṭakr̥taṁ yajati” iti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—anupādēyānāṁ dēśādīnāmuddē-
śyatvaṁ tāvadvyavasthitam । tadyadi karmāṇyanūdyantē, tadā tānya-
pyuddēṣṭavyāni । na cōddēśyānāmuddēśyaiḥ sambandhaḥ sambhavati ।
taduktam—</p>
<lg>
<l>vihitasya vidhirnāstītyasaṁvādaḥ prasajyatē ।</l>
<l>anūdyamānamuddēśyaṁ na cātrōddēśasambhavaḥ ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 619)</p>
<pb n="467"/>
<p>tēnāpūrvamēva karmātra dēśādisambandhēna prayājyatvēna phalādi-
sambandhēna viniyōjyatvēna vidhēyam । na cāpūrvasya karmaṇaḥ
prayōgō viniyōgō vā pūrvakarmōtpattimantarēṇa bhavatīti prakaraṇa-
sannihitāyāḥ pūrvakarmōtpattērasatkalpatvātkarmāntaramēvēti । ēvaṁ prāptē-</p>
<head>siddhāntaḥ</head>
<p>abhidhīyatē—bhavēdēvaṁ yadyapūrvakarmātra vidhīyēta । na ca
vihitavidhānāsambhavādapūrvavidhiḥ, vyāpārabhēdāt svarūpajñānaparō'pyu-
tpattividhirdēśakālanimittasambandhēna ca prayōgaparaḥ, phalasaṁskārya-
sambandhēna viniyōgaparaḥ । atastasyaiva karmaṇastadbhēdēna vidhitā-
tparyabhēdōpapattērna vihitavidhānāsbhavāt karmāntaratvam । tathāca
sati naikasyaiva vidhērubhayaparatvam । agatyā hyētat svīkriyatē ।
atra ca prakaraṇamēvōtpatyupasthāpakaṁ gatyantaramastīti na tatkarmabhēdaḥ ।
taduktam—</p>
<lg>
<l>bhinnē hi vidhisāmarthyē utpattiviniyōgayōḥ ।</l>
<l>tatra satyāṅgatāvēkamasatyāṁ taddvayaṁ bhavēt ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 619)</p>
<p>utpattivināyōgayōrityutpattiprayōgayōrityapi draṣṭavyam । tēna
nimittē'pi karmaprayōgavidhānasya cōtpattividhyākṣēpakatvam । ataḥ
prakaraṇasannihitāyāmutpattau phalasaṁskāryau prati viniyōgaparatvēna
<pb n="468"/>
vidhyākhyātasya svarūpaphalatvābhāvāddēśakālanimittē ca prayōgaparatvēna
svarūpaparatvābhāvānna karmāntaratvam । dēśakālayōstvaṅgēnāprāptatvāt
prakaraṇōtpannakarmānuvādēnāpi vidhānōpapattēḥ sutarāmakarmāntaratvam ।
na cōddēśyatvāddēśakālayōranūdyatvamēva na vidhēyatvam, upādēyatvāt
karmaṇō vidhēyatvamēva nānūdyatvam । vidhyanuvādayōraprāptitantratvēnō-
pādēyōddēśyatvamutpatyantarāpēkṣāt karmāntaratvamēvēti ।</p>
<p>prayōjanam—pūrvapakṣē avyaktacōdanātvāt sōma ēva haviḥ ।
siddhāntē tu purōḍāśa ēva haviriti ।</p>
<p>sūtrantu—sannidhau karmōtpattissambhavati avibhāgādbuddhivi-
parivr̥ttēḥ phalādyarthēnaiva punaḥ śrutirnōtpatyarthatvēnētyarthaḥ ।।</p>
<trailer>iti trayōdaśaṁ prakaraṇāntarapratyudāharaṇādhikaraṇam ।। 13 ।।</trailer>
<head>atha caturdaśamāgnēyastutyarthatādhikaraṇam</head>
<sutra>āgnēyastūktahētutvādabhyāsēna pratīyēta ।। 2. 3. 27 ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ “āgnēyō'ṣṭākapālō'māvāsyāyāṁ paurṇamā-
syāṁ cācyutō bhavati” iti vidhāya punarucyatē—“āgnēyō'ṣṭākapā-
lō'māvāsyāyāṁ bhavati” iti । tatra sandēhaḥ—kimamāvāsyāyāṁ dvirāgnē-
<pb n="469"/>
yēna yaṣṭavyam ? uta sakr̥t ? iti । pūrvādhikaraṇēnaiva prakaraṇāntarā-
dhikārē paryavasitē satīdānīmupādēyōpabandhavākyacintāprasaṅgādidaṁ
cintyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—anupādēyakālasambaddhasyāgnēyasya punaḥ
śrutasya ‘sannidhau tvavibhāgāt’ ityanēna nyāyēnāpavādānmā
bhūt prakaraṇāntaranimittakō hyāgnēyādbhēdaḥ, abhyāsanimittakastu
bhaviṣyati । tathāhi—na tāvadāgnēyayāgē kiñcidanēna vidhīyatē,
dravyadēvatākālānāṁ pūrvatraiva prāptatvāt । na cāsyārthavādatvam ।
āgnēyavidhāyakavākyasya dūrasthatvēna tadēkavākyatvābhāvāt । nāpi
sannidhānādaindrāgnastutiriyam । āgnēyamātrakīrttanēnaindrāgnastutya-
navagatēḥ । vidhitvē ca sati vihitavidhānāsambhavādabhyāsādēva3
karmabhēda iti । taduktam—</p>
<lg>
<l>vidhiśrutirananyarthā bhēdikētyavadhāritā ।</l>
<l>tādr̥śī cēyamityarthāddbirāgnayaḥ prayujyatām ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 621)</p>
<p>tēnābhyāsōktahētutvādāgnēyābhidhānaṁ karmadvayamēti । ēvaṁ
prāptē'bhidhīyatē—</p>
<pb n="470"/>
<sutra>anyarthā vā punaḥśruti ।। 2. 3. 29 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyaindragnastutyarthō'yamāgnēyārthavādō
na bhavēt । tathāhi—na tāvadatra vidhiḥ śrūyatē । na ca kalpayitumapi
śakyatē, aindrāgnavidhyēkavākyatayā tadarthavādatvēnaivōpapattēḥ । na
cātraindrāgnastutiḥ na pratīyata iti vācyam । kēvalāgnēyakīrttanādē-
vaindrāgnastutiḥ pratīyatē । ayaṁ khalvasyārthaḥ—kēvalāgnidēvatastā-
vadāgnēyaḥ praśastō jñāta ēva । tasmādapīndrayuktāgnidēvataḥ sutarāṁ
praśasta iti । taduktam—</p>
<lg>
<l>praśastaśabdairavadhāritēna vākyāntarātkēvaladēvatēna ।</l>
<l>karttuṁ sahēndrēṇa punaḥ praśaṁsāṁ punaḥ śrutiḥ samyagihāśriyatēyam ।।</l>
</lg>
<p>(taṁ. vā., pr̥. 556)
iti । (taṁ. vā., pr̥. 623.)</p>
<p>prayōjanam—pūrvapakṣē āgnēyayāgayōrbhinnatvātpurōḍāśadvayōpā-
dānam । siddhāntē tvēkatvādāgnēyasyaikapurōḍāśōpādānamiti ।
sūtrantu—āgnēyasya punaḥ śrutiranyārthā āgnēyastutyarthētyarthaḥ ।।</p>
<trailer>iti caturdaśamāgnēyastutyarthatādhikaraṇam ।। 14 ।।</trailer>
<trailer>iti bālavalabhībhujaṅgāparanāmnō bhaṭṭaśrībhavadēvasya kr̥tau
tautātitamatatilakē dvitīyasyādhyāyasya tr̥tīyapādaḥ ।।</trailer>
<pb n="471"/>
<head>atha dvitīyādhyāyasya caturthaḥ pādaḥ</head>
<head>tatra prathamaṁ yāvajjīvādhikaraṇam</head>
<sutra>yāvajjīvikō'bhyāsaḥ karmadharmaḥ prakaraṇāt ।। 2. 4. 1 ।।</sutra>
<head>viṣayasaṁśayasaṅgatayaḥ</head>
<p>bahvr̥cabrāhmaṇē śrūyatē—“yāvajjīvamagnihōtraṁ juhōti” “yāva-
jjīvaṁ darśapūrṇamāsābhyāṁ yajēta” iti । tatra sandēhaḥ—kiṁ
karmadharmābhyāsō yāvajjīvakatā ? uta kr̥rtr̥dharmaniyamō vā yāvajjī-
vikēti । asyāyamarthaḥ—“agnihōtraṁ juhōti” ityutpannasya
“agnihōtraṁ juhuyāt svargakāmaḥ” iti phalē viniyōgaḥ śrūyatē ।
punarapi “yāvajjīvamagnihōtraṁ juhōti” iti śrūyatē । tatra kiṁ
kāmya ēva prayōgē yāvadupabaddhajīvanāvacchinnaḥ kālō'ṅgatayā
vidhīyatē ? tataśca “sāyaṁ juhōti” “prātarjuhōti” ityanēna viśēṣita
ēka ēva kāmyaḥ prayōgō yāvajjīvamabhyasitavyaḥ । atha yāvajjīvaṁ
taduddēśēnānya ēva prayōgō naimittakō vidhīyatē । tataśca “sāyaṁ juhōti”
“prātarjuhōti” ityēkavākyatāvaśāt sāyaṁ prātaḥ samāpanīya upā-
ttaduritakṣayaphalaḥ, akriyānimittapratyavāyaparihāraprayōjanō vā
yathānimittamanuṣṭhēya iti । pūrvatra śabdāntarādisahāyōtpattividhi-
<pb n="472"/>
pramāṇakē karmabhēdē paryavasitē satīdānīṁ śabdāntarādisahāyaprayōga-
vidhipramāṇakaḥ prayōgabhēdō nirūpyatē । na ca prayōgavidhivyāpārasya
caturthādhyāyaviṣayatvādihānirūpaṇīyamiti vācyam । yatō'nuṣṭhānaga-
tāṅgaparimāṇādiviṣayaḥ prayuktilakṣaṇō vyāpārastatra nirūpaṇīyaḥ,
prayōgabhēdaviṣayastu dvitīyādhyāyaviṣaya ēvēti na virōdhaḥ ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—jīvanāvacchinnē hi kālē
vidhīyamānē prakr̥tasya karmaṇaḥ kathaṁbhāvākāṅkṣālakṣaṇaṁ prakaraṇa-
manugr̥hyatē, kālasyāṅgatvēna grahaṇāt । dr̥ṣṭañca lakṣaṇayāpi
yāvacchabdōpabaddhasya kālaparatvam-‘yāvaddōhaṁ svapiti’ ityādiṣu ।
taduktam—</p>
<lg>
<l>karmasthō hi kathaṁbhāvastadaṅgamabhivāñchati ।</l>
<l>kālōpadēśapakṣē ca tattathaivōpayujyatē ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 624)</p>
<p>ēvaṁ sati kalpanālāghavaṁ bhavati । itarathā prayōgāntarama-
pūrvāntarañca kalpyēta । na ca yāvajjīvaṁ darśapūrṇamāsaikaprayōgatvē
sati “darśapūrṇamāsābhyāmiṣṭvā sōmēna yajēta” iti virōdhaḥ ।
asya sābhiprāyēṇaiva iṣṭvēti.......। na cānyatantramadhyē kathamanya-
syānuṣṭhānamiti । vacanabalādēvānyaprayōgamadhyānuṣṭhānāvirōdhāt ।
<pb n="473"/>
na ca yāvajjīvapadasya kālalakṣaṇaiva dōṣaḥ । siddhāntē'pi nimi-
ttatvalakṣaṇāyā aviśiṣṭatvāt । na ca ṇamulā nimittatvamabhidhīyatē,
“abhikrāmaṁ juhōti” ityatra vyabhicārāt । nāpi juhōtērabhyāsa-
lakṣaṇādōṣaḥ, jīvanāvacchinnakālavidhisāmarthyādēvābhyāsākṣēpa-
siddhērlakṣaṇāvaiyarthyāt । na ca kāmyatvēna sarvāṅgōpasaṁhārāsamarthasyā-
dhikarādyāvajjīvañca sarvāṅgōpasaṁhārābhāvādaśakyārthōpadēśa iti
vācyam । aṅgōpadēśavaśēnōdbhūtaśaktērēvādhikārasvīkārāt । tēna
yāvajjīvaṁ sāyaṁ prātarudbhūtaśaktiragnihōtrādiśāstrārthaḥ । tasmādyā-
vajjīvaṁ kāmya ēka ēva sābhyāsō'yamagnihōtraprayōgō darśapūrṇamāsa-
prayōgaśca, na tu prayōgāntaraṁ vidhīyata iti । ēvaṁ prāptē'bhidhīyatē—</p>
<sutra>kartturvā śrutisaṁyōgāt ।। 2. 4. 2. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi kālavidhau yāvajjīvajuhōti-
śabdayōrlakṣaṇāvr̥ttatvaṁ dōṣō na bhavēt । tathāhi—na tāvadyāva-
jjīvaśabdēna kālō'bhidhīyatē, sāmastyaviśiṣṭajīvanamātrābhidhā-
yitvāt । nāpi juhōtiśabdēnābhyāsō'bhidhīyatē, hōmāvacchinna-
bhāvanāmātrābhidhāyitvāt । nāpi jīvanāvacchinnakālavidhi-
sāmarthyādēvābhyāsākṣēpasiddhiḥ, vikalpāsahatvāt । sa kimā-
<pb n="474"/>
kṣipyamāṇō'śābdaḥ ? śābdō vā ? na tāvadaśābdaḥ śāstrārthō
bhavati । śābdatvē ca juhōtēratatparatvāddurvāraiva lakṣaṇēti । tēna
svārthaparityāgēna yāvajjīvaṁ juhōtītyākhyātābhyāṁ kālābhyāsāvēva
lakṣitau vidhātavyāviti vidhāvēva lakṣaṇā prasajyēta । ‘yāvaddōhaṁ
svapiti’ ityādiṣu varttamānāpadēśatvēna yathāprāptānuvādalakṣaṇēyaṁ
gatyantarāsambhavānna dōṣāyēti । tēna yāvatkratubhāvijīvanamēva
nimittabhūtaṁ yāvajjīvaśabdēna pratipādyatē ।</p>
<p>nanu ṇamulā nimittatvābhidhānānnimittatvapakṣē'pi lakṣaṇā-
dōṣō'bhihitaḥ । naitat; śrautatvānnimittabhāvasya । tathāhi—samāna-
karttr̥kadhātvarthasambandhē ṇamulō'nuśāsanāt । yathā ‘kāraṁ saṁharati’
iti । jīvanakriyāyā hōmakriyāsambandhastāvadabhidhānataḥ pratīyatē ।
na ca jīvanasya hōmasambandhaḥ sādhyatvēna, sādhyatāpratipādakaśru-
tyādyabhāvāt । nāpi sādhanatvēna, yāvacchabdōpalabdhasya jīvanasya
sāmastyābhāvēna sādhanatvāsambhavāt । na caikasyaiva kāmyaprayōgasya
yāvajjīvamanabhyasyamānatvāt paryāyēṇaiva jīvanānāṁ pratyabhyāsamanvayō
bhaviṣyatīti vācyam । tathā sati vidhāvēvābhyāsalakṣaṇādōṣasya
duṣpariharatvāt । nimittasya tu sādhyasādhanabhāvavyatirēkēṇa nimi-
tvēnaivānvayōpapattēryāvadupabaddhasya jīvanasya jīvasamabhivyāhr̥takriyāsambandha-
<pb n="475"/>
mātramabhihitam, tathāpi kriyānvayārthatvātsamuccāraṇasya kriyānvayasya
ca nimittatāvyatirēkēṇāsambhavānnimittatārūpasambandhaviśēṣapratipāda-
nārtamēva punaḥ samuccāraṇē'dhyayanavidhēstātparyamunnīyatē । tēna yathā
‘gaurgacchati’ ityatra gavādiśabdānāmākhyābhidhānē'pi abhidhānasya
kriyāsambandhārthatvāt kriyāsambandhasya ca vyaktivyatirēkēṇāsambha-
vādabhidhānasya vyaktiparyantatvādvyaktērapi śrautatvam, tathātrāpi
sambandhamātrābhidhānasya nimittaparyantatvānnimittamapi śrautamēva ।
ētaccākr̥tyadhikaraṇē vistarēṇa pratipāditam । kālasya tu śruti-
śabdābhidhēyasāmānyavyaktirūpatvābhāvādarthāntaratvēna lakṣaṇāviṣaya-
tvamēvēti lakṣaṇādōṣō duṣparihara ēva । tathā juhōtiśabdē cābhyā-
salakṣaṇā prāguktaivēti । nimittapakṣē tu pratinimittaṁ kr̥tsnaśāstrārtha-
samāptēḥ prayōgabhēdādabhyāsābhāvēna nābhyāsalakṣaṇādōṣaḥ । kiṁ
tarhi ? dvayōrēva śrutivr̥ttatvamiti । taduktam—</p>
<lg>
<l>yāvajjīvapadākhyātaśrutivr̥ttatvasambhavaḥ ।</l>
<l>matpakṣē bhavatastvatra lakṣaṇāvr̥ttatā bhavēt ।। iti ।</l>
</lg>
<p>(taṁ. vā., pr̥. 556)
(taṁ. vā., pr̥. 624)</p>
<p>tēna “abhikrāmaṁ juhōti” ityādiṣu sambandhāntarapratikṣēpakasya
yāvacchabdōpabandhasyābhāvāditi sādhyasādhanalakṣaṇō'pi sambandhō-
'viruddha ēva । nanu yāvacchabdōpabandhō'pi ṇamulō nimittārthatvaṁ
<pb n="476"/>
vyabhicaratyēva । yathā ‘yāvajjīvaṁ bhuṅkṣva’ iti । satyamēvaṁ, kintu
vidhyākhyātasamabhivyāhr̥tasya yāvadupabandhasya ṇamulō nimittatvā-
vyabhicārasyōktatvāttathābhūtasyaiva nimittārthatvam । tacca nimittatvaṁ
na dhātvarthē, na ca bhāvanāyāṁ, nāpi phalē, mānāntaravirōdhēna tēṣu
nimittatvāsambhavāt । nimittē satyapi tēṣāmaniṣpattēḥ । kintu
vidhēḥ śabdavyāpārātmanaḥ karttavyatāyāśca dhātvarthasambandhē sati,
tasyaivāvaśyakarttavyatāvagamāt । na caivaṁ satyāhāravirōdhāda-
śakyānuṣṭhēyatvam, “sāyaṁ juhōti prātarjuhōti” iti sāyaṁprātaḥ-
kālāvacchinnasyaiva jīvanasyāpēkṣāvaśēna nimittatvābhyupagamāt ।
taduktamācāryēṇa—</p>
<lg>
<l>jīvanādērnimittasya sāmyāt kālō viśēṣakaḥ ।</l>
<l>nimittārthastatra jātikarmaṇō'vaśyakāryatā ।। iti ।।</l>
</lg>
<p>tēnāyaṁ vākyārthaḥ—sāyaṁ prātarjjīvanavānagnihōtraṁ juhuyā-
dēvētyavaśyakarttavyatā hōmasya pratīyatē । tadēvāvaśyakarttavyaṁ lōkē'-
vagatam, yasyākaraṇē pratyavāyō bhavati । tatrāpyabhāvasya bhāvōtpatti-
hētutvābhāvāt tatkālīnānyakriyākāraṇasyaiva pratyavāyōtpattihētu-
tvam । na ca pratyavāyanivr̥ttiḥ phalaṁ, prāgabhāvarūpatvēna sādhyatvā-
bhāvāt । kintu prayōjanamātrantvatra vidhyavaruddhabhāvanāyāḥ
<pb n="477"/>
puruṣasamīhitasādhyākāṅkṣāyāṁ bubhukṣumubhukṣusādhāraṇātvānnaimittika-
vidhērubhayasādhāraṇamupāttaduritakṣayarūpamaṅgīkriyatē ।</p>
<p>na caivaṁ sādhyabhēdādbhāvanābhēda iti vācyam । agnihōtrasya
kāmyaprayōgē svargaḥ phalam, iha duritakṣaya iti । ‘sannidhau tvavi-
bhāgāt’ ityanēna nyāyēnōtpattiparatvābhāvāt punaḥśrutēstu prayō-
gāntaravidhānēnaivārthavatvāt । ..............syaivāgnihōtrasya darśapūrṇa-
māsayōścaikaḥ kāmyaprayōgaḥ । aparastu yāvannimittamavaśyānuṣṭhēyaḥ ।
ata ēva kiñcidaṅgahānē'pi na vaiguṇyam । yāvajjīvamavaśyaṁ
karttavyaṁ sarvāṅgōpētañcēti virōdhēna kiñcidaṅgābhāvasyāpi vidhyanu-
matatvāt । tēna śrutyanurōdhēna jīvananimittaḥ prayōgabhēdō'tra vidhīyata
iti siddham ।</p>
<p>prayōjanam—pūrvapakṣē jīvanalakṣitakālasyāṅgatvēnāgnihōtra-
darśapūrṇamāsavikr̥tāvatidēśaḥ । siddhāntē tannēti ।</p>
<p>sūtrantu—karttr̥dharmaḥ prayōgō vidhīyatē “yāvajjīvaṁ juhōti”
iti śrutisaṁyōgāt śrutivr̥ttatvādityarthaḥ ।।</p>
<trailer>iti prathamaṁ yāvajjīvādhikaraṇam ।। 1 ।।</trailer>
<pb n="478"/>
<head>atha dvitīyaṁ śākhāntarādhikaraṇam</head>
<sutra>nāmarūpa-dharmaviśēṣa-punarukti-nindā-śakti-samāpti-
vacana-prāyaścittā-nyārthadarśanācchākhāntarēṣu karmabhēda-
ssyāt ।। 2. 4. 8 ।।</sutra>
<head>viṣayasaṁśayasaṅgatayaḥ</head>
<p>iha śākhāntarāṇyudāharaṇam—kāṭhakaṁ kālāpakaṁ paippalā-
dakam ityēvamādīni । tatra sandēhaḥ—kimēkasyāṁ śākhāyāṁ
yatkiñcidagnihōtrādi śrūyatē tacchākhāntarē punaḥ śrūyamāṇaṁ bhidyatē ?
uta na bhidyatē ? iti । pūrvaṁ prayōgabhēdaṁ pratipādyēdānīṁ bhēdāpavādaḥ
kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—‘ēkasyaivaṁ punaḥ śrutiraviśēṣādanarthakaṁ hi
syāt’ iti nyāyēnābhyāsāt karmabhēdaḥ pratipādita ēva । sa
cābhyāsō'pyaviśiṣṭa ēva । na ca śākhāntarē guṇaphalādyarthāntara.......
.................rthā punaḥ śrutirbhavēt । tēna karmaiva vidhēyam । tacca
vihitavidhānāsambhavāt karmāntaramēvēti । na ca karmaikatvē'pi
bhinnādhyētr̥bōdhanēnaiva śākhāntarapunaḥśrutērarthavatvānnābhyāsādbhēda iti
vaktavyam । pratiśākhamadhyētr̥bhēdaniyamē pramāṇābhāvāt । yadyapi
“svādhyāyamadhīyīta” iti svādhyāyagatamēkatvaṁ śrūyatē, svādhyāya-
<pb n="479"/>
śabdēna ca svavēdaśākhābhidhīyatē, tathāpi sāmarthyatō'rthajñānārtha-
tvēna prāptasya svādhyāyasyādhyayanēna saṁskāravidhāvuddēśyatvāt,
uddēśyaviśēṣaṇasya ca “grahaṁ sammārṣṭi” itivadavivakṣitatvādēkasya
nānāśākhādhyayanamaviruddham । kiñca yadyēkasyaikaśākhādhyayana-
mēva niyataṁ bhavēt, tadā vēdāntarīyaśākhādhyayanamapi na prāpnōti ।
tathā ca sati</p>
<lg>
<l>vaidānadhītya vēdau vā vēdaṁ vāpi yathākramam ।</l>
<l>aviplutabrahmacaryō gr̥hasthāśramamāviśēt ।। (manu. 3. 2.)</l>
</lg>
<p>iti vyāhanyēta । tēna punaḥ śrutērananyārthatvādabhyāsāttāvadbhēdaḥ ।</p>
<p>kiñca yatraikasyāmēva śākhāyāṁ kathañcidvicchēdamātrēṇānupādēyaṁ
pratyupādānādagnihōtrādīnāṁ karmāntaratvam, tatra śākhāntarēṣu sutarā-
mēva buddhivicchēdādanupādēyaṁ phalaṁ pratyupādānāt prakaraṇāntarādapi
karmabhēdaḥ । tathā kāṭhakādikarmanāmabhēdādapi bhēdaḥ, ēkatraivārthē'nēka-
śabdasyānyāyyatvāt । tathā guṇādapi bhēdaḥ । ēkasyāṁ śākhāyā-
magnīṣōmīyamēkādaśakapālamāmananti । aparasyāṁ dvādaśakapālam ।
taduktam-rūpāt iti । tathaikasyāṁ kārīrīvākyamadhīyānāstaittirīyā
bhūmibhōjanamācaranti, aparasyāṁ nēti । taduktam—dharmaviśēṣāt
iti । tathā kasyāñciduditahōmanindā, kasyāñcidanuditahōmanindā ।
taduktam—nindāvacanāditi । tathā pratiśākhaṁ nānādharmān
saṅkalayya na kaścidvirōdhādanuṣṭhātuṁ śaknōti, karmabhēdē tu śaknōtīti ।
<pb n="480"/>
taduktam-aśaktēścēti । tathā kasyāñcidanuditahōmavyatikramē prāyaści-
ttamāmananti, kasyāñciduditahōmavyatikramē । taduktam—prāyaścitta-
viśēṣāditi । tadatra sarvatraiva parasparavirōdhāt pūrvatrāsambhavadguṇādēva
bhēdaḥ । tēnātrābhyāsaprakaraṇāntarasaṁjñāguṇairbhāṣyōktapañcaliṅgadarśanaiśca
śākhāntarēṣu karmabhēda ēvēti । ēvaṁ prāptē'bhidadhmahē—</p>
<sutra>ēkaṁ vā saṁyōgarūpacōdanākhyāviśēṣāt ।। 2. 4. 9 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pratyabhijñānasiddhamatra karmaikatvaṁ
na bhavēt । tathāhi—śākhāntarē'pi saiva saṁjñā, tadēva dravyadaivatam,
ta ēva guṇādayaḥ, tadēva ca phalam, sa ēva dhātvarthāvacchinnabhāva-
nāviṣayavidhiḥ । tadēvaṁ pratyabhijñāsamūhasiddhē karmaikatva....yadyapi
kiñcidadhikaṁ nyūnaṁ vā pratīyēta, tathāpi gōrgaḍuni jātē lāṅgūlē vā
cchinnē pratyabhijñāsiddhamēkatvaṁ nōjbhkati tathātrāpīti । taduktam—</p>
<lg>
<l>sarvatra pratyabhijñānāt saṁjñārūpaguṇādibhiḥ ।</l>
<l>ēkakarmatvavijñānaṁ na śākhāsvapagacchati ।। iti ।</l>
</lg>
<p>(taṁ. vā., pr̥. 635)</p>
<p>na cānyad bhēdakāraṇamasti । nanvabhyāsa ēva bhēdapramāṇa-
mityuktam । maivam; ēkaikā hi śākhā svādhyāyaśabdavācyā
pratipuruṣaṁ vyavasthāpyādhyayanavidhinā pramāṇīkr̥tā । pramāṇī-
<pb n="481"/>
bhūtānēkavākya.....taḥ pratīyamānaṁ karmābhyāsatō bhidyatē । na
cōbhayaśākhāgataṁ vākyamēkasya pramāṇam, yēnānarthakyabhiyā karma
bhindyāt । taduktam—</p>
<lg>
<l>svādhyāyagrahaṇēnaikā svaśākhā parigr̥hyatē ।</l>
<l>ēkārthānāṁ vikalpaśca karmaikatvē bhaviṣyati ।। iti ।</l>
</lg>
<p>(taṁ. vā., pr̥. 635)</p>
<p>nanu sāmarthyatō'rthajñānārthatayā prāptaṁ svādhyāyamuddiśyādhya-
yanasaṁskāravidhāvēkatvamavivakṣitamityuktam । ataḥ kathamēkasmin
puruṣē śākhāntarasyāprāmāṇyamityucyatē । syādēvaṁ yadyadhyayanavidhēḥ
prāksvādhyāyasyārthaparatvaniścayō bhavēt, kintu lōkānusārēṇa śaktya-
vadhāraṇamātram । adhyayanavidhitastūccāraṇatātparyādhīnamarthaparatvamiti
arthavādādhikaraṇa ēva prapañcitam । tēna lōkānusārēṇa śaktyava
dhāraṇē jātē'pyuccāraṇatātparyamantarēṇa svādhyāyasyārthaparatvāniśca-
yānna sāmarthyaviniyuktasvādhyāyōddēśēnādhyanasaṁskāravidhiḥ, kintu
svādhyāyakarmakasyaivādhyayanasyārthajñānaṁ pratyupādīyamānatvāt svādhyā-
yasyāpyupādēyatvamiti tadgatamēkatvaṁ vivakṣitamēvēti ēkaiva śākhaikasyā-
dhyētuḥ pramāṇamiti nābhyāsātkarmabhēda iti । vēdāntarīyaśākhādhya-
yanaṁ tu vacanavaśādēva । na caivaṁ vēdāntarīyaśākhāvagatāgnihōtrādi-
karmaṇāmabhyāsādbhēdaprasaṅgaḥ । samuccayāpādakavacanavaśēna sutarāma-
bhēdāvagatēḥ । tathā hi—karmāvabōdhaṁ prati tatrāpyupādīyamāna
<pb n="482"/>
ēva samuccīyata ityēkaḥ karmaprayōgaḥ । tadgatasāhityārthaṁ (?) trivēdī-
bhēlōdbhava ēkasminnēva karmaṇi vēdabhēdēna samuccayāvagamāt । ētēna
prakaraṇāntaraguṇayōrapi bhēdakatvaṁ pratyuktamēva । kāṭhakādisaṁjñā tu na
karmaṇaḥ, kintu kaṭhēna prōktamiti pravacananimittā hi sā । na ca karma
prōcyatē, kiṁ tarhi ? grantha ēva । bhavatu vā karmaṇaḥ saṁjñā, tathāpyutpatti-
saṁyōginī hi saṁjñā bhēdikā । taduktam—‘saṁjñā cōtpattisaṁyōgāt’
iti । na cēyaṁ tathēti na karmabhēdikā । liṅgadarśanāni tu sūtrabhāṣya-
vārttikānusārēṇa karmaikatvāvirōdhēna vyākhyēyāni । taduktam—</p>
<lg>
<l>tasmāttadēvēti matē na karma bhinnaṁ kathañcitpratiśākhamiṣṭam ।</l>
<l>na kāraṇaṁ saptamamasti cānyadatō yathōktaiva tu bhadēsiddhiḥ ।। iti ।</l>
</lg>
<p>(taṁ. vā., pr̥. 646)</p>
<p>prayōjanam—pūrvapakṣē yathāśākhaṁ vyavasthitāṅgānuṣṭhānam ।
siddhāntē tu sarvaśākhāvihitāṅgānuṣṭhānamiti ।</p>
<p>sūtrantu—ēkamēva karmaphalasaṁyōgāddravyadēvatadhātvarthabhāvanā-
viṣayavidhisaṁjñānāmaviśēṣāt pratyabhijñāsphuṭatvādityarthaḥ ।।</p>
<trailer>iti dvitīyaṁ śākhāntarādhikaraṇam ।। 2 ।।</trailer>
<trailer>iti dvitīyādhyāyasya caturthaḥ pādaḥ ।।</trailer>
<trailer>iti bālavalabhībhujaṅgāparanāmnō bhaṭṭaśrībhavadēvasya kr̥tau
tautātitamatatilakē dvitīyō'dhyāyassamāptaḥ ।।</trailer>
</chapter>
<pb n="483"/>
<chapter>
<head>śrī</head>
<head>tautātitamatatilakam</head>
<head>tatra tr̥tīyādhyāyasya prathamaḥ pādaḥ</head>
<head>atha prathamaṁ pratijñādhikaraṇam</head>
<sutra>athātaḥ śēṣalakṣaṇam ।। 3. 1. 1. ।।</sutra>
<head>viṣayasaṁṅgatī</head>
<p>nānākarmalakṣaṇaṁ vr̥ttam । anantaraṁ śēṣalakṣaṇaṁ varttayiṣyāmaḥ-
kaḥ śēṣaḥ ? kēna hētunā śēṣaḥ ? kathañca viniyujyatē ? iti । śrutyā-
dīni ca viniyōgē kāraṇāni vakṣyantē । tēṣāñca balavadabalavattā ।
ētattātparyēṇānyadapyupōddhātādinā । atra vr̥ttavarttiṣyamāṇakīrttanā-
dadhyāyayōrhētuhētumadbhāvalakṣaṇaḥ sambandhō darśitaḥ । tatra prabhā-
karēṇa nānākarmalakṣaṇaṁ vr̥ttamiti nānāśāstralakṣaṇaṁ vr̥ttam । ata-
staddhētukaṁ śēṣalakṣaṇaṁ varttayiṣyāma iti vyākhyātam । tadayuktam;
śāstrabhēdasya lakṣaṇārthatvasya dvitīyādhyāya ēva nirākr̥tatvāt ।
na ca karmabhēdaśabdēna śāstrabhēdō'bhidhīyatē । na ca śāstrabhēdasya
vakṣyamāṇaṁ śēṣaśēṣilakṣaṇaṁ prati hētutvamapyasti । atra yayōrhi
<pb n="484"/>
śēṣaśēṣibhāvaḥ pratipādyastayōrēva bhēdō hētutayā'bhidhīyata ityu-
citam । tathāca bhāṣyam—‘nānākarmalakṣaṇaṁ vr̥ttam’ iti । atō
yatkiñcidētaditi yathāvārttikamēva varṇanīyam । tēnāyamarthaḥ—atha
karmabhēdalakṣaṇānantaraṁ karmabhēdalakṣaṇahētukaṁ śēṣaśēṣilakṣaṇaṁ prati-
pādyata iti । yatō vijñātabhēdānāṁ khalu padārthānāṁ guṇapradhānabhūta-
śēṣaśēṣitvaṁ pratipattuṁ śakyatē । tatra yadyapi prayōgakramādhikāra-
lakṣaṇānāmapi bhēdalakṣaṇāpēkṣatvaṁ vidyata ēva, tathāpi tēṣāṁ
śēṣalakṣaṇāpēkṣatvācchēṣalakṣaṇasya ca bhēdalakṣaṇamātrādhīnatvādbhē-
dalakṣaṇānantaraṁ śēṣalakṣaṇamēvārabhyata iti । taduktam—</p>
<lg>
<l>bhēdānantaravaktavyaṁ śēṣalakṣaṇamēva tu ।</l>
<l>prayōjakakramādīnāṁ śēṣatvādhīnacintanāt ।। iti ।</l>
</lg>
<p>(taṁ. vā., pr̥. 648)</p>
<p>na ca vācyam—śēṣaśēṣiṇōrubhayōrapi pratipādyatvādubhayōrēva
lakṣaṇamucitam । prādhānyācchēṣiṇa ēva vā । śēṣamātralakṣaṇantu
kuta iti । niyataśrutyādīni viniyōgavidhērvyāpārastr̥tīyādhyāya-
viṣayaḥ । anēnēdaṁ sādhyamiti viniyōjakasya vyāpāraḥ, atra
cēdaṁ sādhyamiti na pramēyam । anyataḥ siddhasyānuvādāt । anēnēti
vidhīyatē । tēna śrutyādisahāyasya viniyōgavidhēḥ śēṣaviṣayatvā-
cchēṣiṇastu śēṣalakṣaṇādēvārthasiddhatvācchēṣalakṣaṇamēvaitaditi ।</p>
<pb n="485"/>
<p>taduktam—</p>
<lg>
<l>śrutyādibhiḥ pramāṇaistu śēṣatvasyaiva nirṇayaḥ ।</l>
<l>śēṣī tadviṣayatvēna lakṣyatē nāntarīyakaḥ ।। iti ।</l>
</lg>
<p>(taṁ. vā., pr̥. 652)</p>
<trailer>iti prathamaṁ pratijñādhikaraṇam ।। 1 ।।</trailer>
<head>atha dvitīyaṁ śēṣalakṣaṇādhikaraṇam</head>
<head>pūrvapakṣaḥ</head>
<p>tatra kaḥ śēṣa ityākāṅkṣāyāmupakārakatvalakṣaṇamēva śēṣatvaṁ
pūrvapakṣī bādarirmanyatē । ayañca tasyābhisandhiḥ—na tāvadavinā-
bhāvalakṣaṇaṁ śēṣatvam, avinābhūtayōrapi rūpasparśayōrlōkē vēdē
cāgnēyōpāṁśuyājayōḥ śēṣaśēṣitvavyabhicārāt । taduktam—</p>
<lg>
<l>na yuktamēva śēṣatvamavinābhāvalakṣaṇam ।</l>
<l>vyabhicārādyathā hīdamaśēṣēṣvapi dr̥śyatē ।। iti ।</l>
</lg>
<p>(taṁ. vā., pr̥. 654)</p>
<p>nāpi prayōjyatvam, vināpi prayōjyatvēna purōḍāśakapālādē-
stuṣōpavāpādau śēṣatvadarśanāt । satyapi prayōjyatvē naimittikānāṁ
nimittaṁ prati śēṣatvābhāvāt । taduktam—</p>
<lg>
<l>purōḍāśakapālaṁ hi na ca tāvatprayujyatē ।</l>
<l>siddhastaṣōpavāpēna śēṣastattasya cēṣyatē ।।</l>
</lg>
<pb n="486"/>
<lg>
<l>tathā hōmāḥ prayujyantē bhēdanaskandanādibhiḥ ।</l>
<l>nimittairna ca tēṣvēṣāṁ hōmānāṁ śēṣatā matā ।। iti</l>
</lg>
<p>(taṁ. vā., pr̥. 655)</p>
<p>na cādhikyamēva śēṣatvaṁ—yasmin vihitē yadatiriktaṁ vidhī-
yatē tadadhikaṁ tasya śēṣa iti । pradhānasyāṅgavidhyuttarakālaṁ vidhā-
nēnādhikyē'pi śēṣatvavyabhicārāt । taduktam—</p>
<lg>
<l>vyabhicāryatirēkō'pi pradhānēṣvapi darśanāt ।</l>
<l>tānyapīhātiricyantē śēṣatvē'dhikaśēṣavat ।। iti ।</l>
</lg>
<p>(taṁ. vā., pr̥. 655)</p>
<p>na ca vidhyantatvamēva śēṣatvam, vidhyantatvañca yasminvihitē
yatkathambhāvākāṅkṣāyāṁ parastādvidhīyamānaṁ sambadhyatē, taducyatē ।
upakramōpasaṁhāramadhyavihitānāmapi kathambhāvākāṁkṣayā sambandha-
darśanēna vyabhicārāt । taduktam—</p>
<lg>
<l>upakramōpasaṁhāramadhyāmnātēṣu śēṣatām ।</l>
<l>vicitrāmupalabhyaitannēṣyatē śēṣalakṣaṇam ।। iti ।</l>
</lg>
<p>(taṁ. vā., pr̥. 655)</p>
<p>nāpi pārārthyamēva śēṣatvam, anirūpaṇāt । tathāhi—
yadyanyōddēśapravr̥ttakr̥tisamavāyitvaṁ pārārthyam, tadāvaghātādīnāma-
cētanatvēna kr̥tisamavāyābhāvādaśēṣatvaprasaṅgaḥ । athānyōddēśa-
pravr̥ttakr̥tisādhyatvam, tarhi karttustadabhāvātkarma pratyaśēṣatvaprasaṅgaḥ ।
<pb n="487"/>
athōbhayasādhāraṇaṁ parōddēśapravr̥ttakr̥tisambandhitvamātram, tarhi
dēśakālayōstadabhāvādaśēṣatvam । tasmāllōkavēdasādhāraṇamananyā-
rthasya padārthasyānyōpakārakatvamēva śēṣatvamiti । na caivaṁ sati
gōdōhanasya kratūpakārakatayā kratuśēṣatvaṁ, phalārthatvēnānanyārtha-
tvābhāvāt । nāpi svārthānuṣṭhitānāṁ prayājādīnāṁ prasaṅgēna
purōḍāśayāgōpakārakatvātpurōḍāśayāgaśēṣatvamēva । nāpi paśvartha-
tvēnaiva, ananyārthatvābhāvāt । ata ēvādhānādhyayanadhanārjanādī-
nāmapi na kratūpakārakatayā kratuśēṣatvam । yathākramamāhavanīya-
jñānadhanaprāptyarthatvēnānanyārthatvābhāvāt । na caivaṁ sati kapālānāṁ
purōḍāśārthatvēna na tuṣōpavāpaśēṣatvamiti vācyam । yataḥ pacya-
mānapurōḍāśādhāratvēna kapālānāṁ purōḍāśārthatvam । na ca tēna
rūpēṇa tuṣōpavāpārthatvamiti । atrāpyananyārthatvēnaiva rūpēṇa tuṣō-
pavāpōpakārakatvamiti na tasyāpi śēṣatvamanupapannam । na ca
maśakārthō dhūma ityādiṣūpakāriṣvapi śēṣatvādarśanānnōpakārakatvaṁ
śēṣatvamiti vācyam । yatō nātra śēṣatvaṁ pratīyatē, kintarhi ?
nivr̥ttivacanō hyayamarthaśabdaḥ । taduktaṁ jayādityēna-“maśakārthō
dhūmō maśakanivr̥tyarthaḥ” iti । atō'tra śēṣatvābhāvānnānupapattiḥ ।
kiñca tādarthyamapi vicāryamāṇaṁ nōpakārakatvādanyatpratīyatē ।
tēnōpakāratvamēva śēṣatvam ।</p>
<pb n="488"/>
<p>taduktam—</p>
<lg>
<l>tādarthyamapi naivānyadupakārātpratīyatē ।</l>
<l>tēnōpakāra ēvaikō vijñēyaṁ śēṣalakṣaṇam ।। iti ।</l>
</lg>
<p>(taṁ. vā., pr̥. 656.)</p>
<p>ēvaṁ prāptē'bhidhīyatē—</p>
<sutra>śēṣaḥ parārthatvāt ।। 3. 1. 2. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pārārthyātiriktamupakārakatva-
lakṣaṇaṁ śēṣatvamupapadyatē । tathāhi—kimidamananyārthasyānyōpakā-
rajanakatvam ? na tāvadanukūlavēdanāya yatkiñcitkaratvam । “vrīhīna-
vahanti” ityatrācētanānāṁ vrīhyādīnāmanukūlavēdanābhāvāttān pratya-
vaghātādīnāmaśēṣatvaprasaṅgāt, aśēṣasyāpi svāminō garbhadāsaṁ
prati śēṣatvaprasaṅgācca । athānanyārthasyāpēkṣitakiñcitkaratvamātram,
tarhi “paridhau paśuṁ niyuñjīta” ityatrāgniparidhānārthatvarūpēṇaiva śabdō-
panītasya paridhēḥ paśuniyōjanaśēṣatvaṁ gatam । kintarhi ? parārthatvam ।
na caivaṁ sati ‘kaḥ śēṣa ? kēna hētunā śēṣaḥ ?’ iti śēṣaśabdābhidhēyē
hētupraśnē parārthatvasyārthasvarūpasya hētutvavirōdhāt । tēna kaḥ śēṣaḥ
kēna hētunā śēṣa ityubhayapraśnōttaraparañcaitsūtram । dvayamēkēna sūtrēṇa
<pb n="489"/>
śrutyarthābhyāṁ nirūpyata iti draṣṭavyam । na ca tannirūpayituṁ na
śakyatē, parāddēśapravr̥ttakr̥tyanukūlatvamēva sakalaśēṣasādhāraṇam ।
tatrācētanānāṁ tāvaddravyaguṇasaṁskārāṇāmanyōddēśapravr̥ttakr̥tyanukūlatvaṁ
spaṣṭamēva । ēvaṁ dēśakālayōrapi । tatra dēśasya tāvacchāstrabōdhita-
sādhanatvānuṣṭhēyapadārthādhāratvēna kr̥tyanukūlatvam । tathā kālasyāpi
śāstrāvabōdhitasādhanānuṣṭhānāvacchēdakatvēnaiva kr̥tyanukūlatvaṁ suvyakta-
mēva । na hi paurṇamāsīkālavihitaḥ prayōgayaḥ paurṇamāsīkālānava-
cchinnō'nuṣṭhitaḥ phalasādhanaṁ bhavati । tathā karmaphalapuruṣēṣvapi ।
karmaṇastāvatphalōddēśapravr̥ttakr̥tyanukūlatvaṁ phalabhāvanākaraṇatvēnaiva
suvyaktam । tathā phalasyāpi puruṣabhēdōddēśapravr̥ttakr̥tyanukūlatvaṁ
bhōgyatvēnaiva sphuṭam । tathā puruṣasyāpi karmōddēśapravr̥ttakr̥tyanukūlatvaṁ
kartr̥tvādēva siddham । tēnānyōddēśapravr̥ttakr̥tyanukūlatvamēva śēṣatvam ।
ēvaṁ garbhadāsasyāpi svamyuddēśapravr̥ttakr̥tyanukūlatvamēva śēṣatvam ।</p>
<p>na caivaṁ svāminō'pi garbhadāsōddēśapravr̥ttabharaṇādikr̥tyanukūla-
tvācchēṣatvaprasaṅga iti vācyam । yatō na hi svāminō garbhadāsa-
bharaṇaṁ garbhadāsamuddiśya pravarttatē । kintarhi ? anēna bhr̥tyēna madīyaṁ
kiñcitkaraṇīyamityātmānamēvōddiśya । tēna tatrāpi svāmyuddēśapra-
vr̥ttakr̥tyanukūlatvādgarbhadāsasyaiva śēṣatvam । na ca vācyam—cētanō
hi garbhadāsaścētanatvādātmōddēśēnaiva sarvatra pravartatē, tēna garbhadāsa-
<pb n="490"/>
syātmōddēśapravr̥ttasvāmimardanādikr̥tau svāminō'nukūlatvātsvāmina
ēva śēṣatvam, na garbhadāsasyēti । yatō nityamanapēkṣitaḥ svayōga-
kṣēmaḥ । svāmyuddēśapravr̥ttirhi garbhadāsa ityucyatē । krayaṇādi-
bhistasyai bhūtarūpasyaivōpādānāt । ētacca śēṣatvamupakārakāpakāraka-
sādhāraṇamēva । maśakārthō dhūma ityatrāpyapakārārthatvēna maśakō-
ddēśapravr̥ttāyāṁ kr̥tāvutpādyatē na dhūmasyānukūlatvāt । ataḥ sarva-
trōpakārakatvātiriktaṁ śrutyādipramāṇamēyaṁ pārārthyamēva śēṣatvamiti
siddham ।</p>
<p>prayōjanam—uttarādhikaraṇanibandhanamēva ।</p>
<p>sūtrantu—parārthatvādēvāvaghātādiḥ śēṣa iti vācyam, na
kāraṇāntarāditi ।।</p>
<trailer>iti dvitīyaṁ śēṣalakṣaṇādhikaraṇam ।। 1 ।।</trailer>
<head>atha tr̥tīyaṁ vādaryadhikaraṇam</head>
<sutra>dravyaguṇasaṁskārēṣu bādariḥ ।। 3. 1. 3. ।।</sutra>
<head>saṅgatiḥ</head>
<p>bādarirācāryō dravyaguṇasaṁskārēṣvēva śēṣaśabda iti mēnē,
na yāgaphalapuruṣēṣu । idānīṁ pūrvādhikaraṇapūrvōttarapakṣayōḥ prayōjana-
matra nirūpyatē ।</p>
<pb n="491"/>
<head>pūrvapakṣaḥ</head>
<p>ayamatra bādarēḥ pūrvapakṣaṇō'bhisandhiḥ—yadyupakārakatvamēva
śēṣatvam, tadā dravyaguṇasaṁskārēṣvēvōpakārakatvadarśanācchēṣatvaṁ
nānyatra । dravyasya tāvatpūrvasiddhasya svabhāvata ēvōtpādakatvēna
karmōpakārakatvam । ēvaṁ guṇasyāpyaruṇādēḥ karmasādhanībhūtadravyā-
vacchēdakatvēna svabhāvādēva karmōpakārakatvam । tathā saṁskāra-
syāpyavaghātādēḥ purōḍāśanirvarttakatayā yāgasādhanatvēna cōditānāṁ
vrīhyādīnāmapēkṣitavaituṣyaniṣpādanēna vrīhyādidravyōpakārakatvam ।
ētacca sarvaṁ pramāṇāntarasiddhamēva । na ca yāgasya phalaṁ pratyupa-
kārakatvaṁ pramāṇāntarēṇa pratīyatē, yāgānantaraṁ phalaniṣpattēradarśa-
nāt । nāpi śabdādavagamyatē, sarvākhyātēṣu sādhyatvēnaiva dhātvartha-
syāvagamāt । śrutyādīnyapi dravyaguṇasaṁskārāṇāmēvōpakārakatvē
pramāṇam, śrutyādīnāṁ tēṣvēva darśanāt । tathāhi—kāṣṭhaiḥ pacē-
diti tr̥tīyāśrutiryathā śaknuyādityupabandhātpākāpēkṣitajvalanōpa-
kārakāritvē kāṣṭhānāṁ pramāṇaṁ bhavati ।</p>
<p>nanu bhāvārthādhikaraṇē vidhimēyamēva dhātvarthasya phalakaraṇatvaṁ
vyutpāditam । ataḥ kathamatra dhātvarthasyaṁ phalānupakārakatvam ?
ucyatē—sa hi mēnē, pravarttanātmakō hi vidhiḥ svamahimnā paraṁ
pravarttayatyēva । na cātra dhātusambandhinī karaṇatvapratipādikā tr̥tīyā
<pb n="492"/>
sambhavati, dhātōraprātipadikatvāt । na ca svargakāmaśrutirēva
sādhyatvēna svargaṁ pratipādayantī dhātvarthasya karaṇatvamākṣipatīti
vācyam । sādhyākāṅkṣāyā abhāvēna svargasya sādhyatvēnāpratītēḥ ।
na ca kamisambandhādēva sādhyatvam, ‘brāhmaṇaṁ hantukāmaḥ prājāpatyaṁ
carēt’ ityatra vyabhicārāt । tēna karmaṇaḥ phalōpakārakatvē pramā-
ṇābhāvānna tacchēṣatvam । ētēnaiva phalasyāpi puruṣōpabhōgyatvēna
puruṣaśēṣatvaṁ nirākr̥tam, puruṣānuṣṭhitakarmasādhyatvābhāvāt । puru-
ṣasya tu karma prati dravyatvācchēṣatvamiṣyata ēva । śēṣitvantu
phalābhāvādēvāsya na sambhavati । atō na karmaphalapuruṣāṇāṁ
śēṣaśēṣitvēna trairūpyam, kintu dravyaguṇasaṁskārēṣvēva śēṣatvam ।
atō na palasādhanatayā yāgānuṣṭhānamiti bādariḥ । tacca pūrvādhi-
karaṇapūrvapakṣaprayōjanamiti । ēvaṁ prāptē'bhidhīyatē—</p>
<sutra>karmāṇyapi jaiminiḥ phalārthatvāt ।। 3. 1. 4. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi vidhiraphalē karmaṇi puruṣaṁ
pravarttayitumutsahatē । tathāhi-cētanapravarttanātmakō vidhiḥ । cētanasya
pēkṣāpūrvikā pravr̥ttirabhimatē tatsādhanē ca bhavati । na hi duḥkhasva-
rūpaṁ karma sidhyatviti kaścitpravartatē । tatra yadyapi phalē tatsādhanē ca
<pb n="493"/>
pravr̥ttirna bhidyatē, kintu yēyamuddiṣṭaphalasādhanē pravr̥ttiḥ saiva phalē
pravr̥ttiḥ, tathāpi lipsādhikaraṇanyāyēna phalapravr̥ttēssvarasasiddhatvā-
dapravr̥ttapravarttanātmakō vidhiḥ karmaṇi pravarttayan phalasādhanabhāvabōdha-
napurassaramēva pravarttayati । tēna yēyamuddiṣṭaphalārthā pravr̥ttiḥ, sā
nāntarīyakatayā yadētatsādhanaṣiyatvaṁ tasya karaṇasambandhaḥ phalārtha-
tvamētatkarmaṇō bōdhayatīti karmaṇaḥ phalaśēṣatvam । yadā ca vidhiḥ
karmaṇaḥ phalārthatvaṁ bōdhayati, tadā kintatphalamityākāṅkṣāyāṁ svarga-
kāmapadaṁ svargamēva phalarūpaṁ puruṣōpabhōgyaṁ sādhyatayā samarpayati ।
na hi svōpabhōgyaphalamantarēṇa vidhiścētanaṁ pravarttayituṁ śaknōti ।
taduktamācāryēṇa—</p>
<lg>
<l>apēkṣitatvādbhāvyasya kāmaśabdā hi tatparāḥ ।</l>
<l>viśēṣaṇapradhānatvaṁ daṇḍātyādiṣu darśitam ।। iti ।</l>
</lg>
<p>ataḥ phalasyāpi puruṣaśēṣatvaṁ vidhisammatamēva । taduktam—
‘phalañca puruṣārthatvāt’ (jai. sū., 3. 1., 5.) iti । puruṣasya
tanniṣpādakatayā karmaśēṣatvaṁ nirvivādamēva । taduktam—‘puruṣaśca
karmārthatvāt’ jai. sū., (3. 1. 6.) iti । tēna karmaphalapuruṣāṇāṁparamparaṁ
śēṣaśēṣitvam । dravyaguṇasaṁskārāṇāntu śēṣatvamēva । phalasādhanatvē-
naiva yāgānuṣṭhānamiti jaiminimataṁ pūrvādhikaraṇasiddhāntaprayōjanamiti ।।</p>
<trailer>iti tr̥tīyaṁ bādaryadhikaraṇam ।। 3 ।।</trailer>
<pb n="494"/>
<head>atha caturthaṁ tēṣāmarthādhikaraṇam</head>
<sutra>tēṣāmarthēna sambandhaḥ ।। 3. 1. 7. ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsau—“darśapūrṇamāsābhyāṁ svargakāmō yajēta”
iti । tatra śrūyantē dharmāḥ—nirvapaṇam, prōkṣaṇam, avahanamiti
ya auṣadhadharmāḥ, utpavanavilāpanagrahaṇasādanādayō ya ājyadharmāḥ,
tathā śākhāharaṇam, gavāṁ prasthāpanamityēvamādayō yē sānnāyyadharmāḥ,
tēṣu sandēhaḥ—kiṁ sarvē auṣadha ājyē sānnāyyē ca kartavyāḥ ?
uta yē yatra kiyamāṇā arthavantastē tatra kartavyāḥ ? iti । kaḥ
śēṣa ? kēna hētunā śēṣaḥ ? iti prathamādhikaraṇē vicārya tadvicā-
raprayōjanībhūtānāñca viṣayavyavasthitiṁ dvitīyādhikaraṇēna prati-
pādyēdānīñca kathañca viniyujyata ityayamarthō vicāryatē । asmin
pādē śrutisahāyavidhipramāṇakē viniyōgē pratipādyē samānapadō-
pādānavidhipratyāsatyavaghātādisaṁskārāṇāmēva tāvatprathamaṁ vini-
yōgaḥ pratipādyatē ।</p>
<p>tatra prathamaṁ siddhāntēnōpakramatē । tēṣām—avaghātaprōkṣaṇā-
dīnāṁ saṁskārāṇāmarthēna sambandhaḥ, yē yatra kriyamāṇāḥ śāstrēṇaiva
prayōjanavantō vijñāyantē । tadayamarthaḥ—vrīhyādiśabdairhi svābhi-
<pb n="495"/>
dhēyajātyēkārthasamavētamēvāvāntarāpūrvasādhanatvaṁ lakṣitam । tadarthatvēnai-
vāvadhātādayō jñāyamānā nāpūrvāntarasādhanasānnāyyārthā bhavitumarhanti ।
ēvaṁ vilāpanaśākhāharaṇādayō'pi draṣṭavyā iti nānyōnyaṁ saṅkarō
dharmāṇāmiti । ēvaṁ siddhāntēnōpakramya pūrvapakṣō'bhidhīyatē—</p>
<sutra>vihitastu sarvadharmaḥ syāt saṁyōgatō'viśēṣāt
prakaraṇāviśēṣācca ।। 3. 1. 8. ।।</sutra>
<p>sūtratrayasyāpi bhāṣyē yēṣāmanyōnyasaṁvirōdhaḥ sambhavati,
yathā—vilāpanōtpavanaśākhāharaṇaprasnavanādayaḥ saṁskārāstē'pya-
viśēṣēṇōdāhr̥tāḥ, tathāpi yēṣāmēvānyōnyasaṅkaraḥ sambhavati
ta ēvātrōdāharaṇamiti mantavyam ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvadavāntarāpūrvasādhana-
lakṣaṇayā dharmāṇāṁ viniyōgaḥ sambhavati, yēna vyavasthā bhavēt ।
na lakṣaṇā, pramāṇābhāvāt । tathāhi—yadapūrvagr̥hītāḥ khalvava-
ghātādayō dharmāstadapūrvīya ēva vrīhyādau tadapūrvasādhanatvalakṣaṇayā
vidhātavyāḥ । paramāpūrvēṇaiva hi phalasamatvēna pradhānatayā prakara-
ṇēna prathamaṁ gr̥hītā nāvāntarāpūrvēṇa, tasyāphalatvēnāpradhānatvāt ।
tēna paramāpūrvasambandhapurassaratvāddharmāṇāṁ tatsādhanapadārthasambandha
<pb n="496"/>
ēva vaktavyaḥ । paramāpūrvasambandhēna ca sarvēṣāmēvājyauṣadhasānnā-
yyādīnāmaviśiṣṭatvādavyavasthitatvamēva dharmāṇām ।</p>
<p>nanu nāvaghātādēḥ paramāpūrvārthatvamam, kintu vākya-
balēnāntaraṅgalakṣaṇayā vāṅinayamanyāyēnāvāntarāpūrvārthatvamēva ।
ataḥ kathaṁ dharmāṇāmavyavasthēti । ucyatē—syādēvaṁ yadi vrīhyādērapi
dīkṣaṇīyāyā ivāpūrvasambandhaḥ svatō bhavēt, kintu yāgasamba-
ndhadvārā paramparayā vaktavyaḥ । tatraikasyaiva yāgasya vākyadvayē'pūrva-
dvayamavagatam । “āgnēyēna yajēta” ityatrāvāntarāpūrvam, “darśapūrṇa-
māsābhyāṁ svargakāmō yajēta” ityatra paramāpūrvam । tataḥ paramāpūrva-
syāgrapravr̥ttatvātphalavatvam । tēna ca prayōjanavatvāttasyaiva vrīhi-
śabdātprathamamupasthitēḥ paramāpūrvasādhanalakṣaṇayaivāvaghātādividhānā-
davyavasthaiva dharmāṇāmiti ।</p>
<p>na caivaṁ satyēkasyaivāvaghātādēḥ kathaṁ vrīhiyavayōrdr̥ṣṭā-
rthatvamājyasānnāyyayōścādr̥ṣṭārthatvamiti vācyam । viniyōgō-
ttarakālaṁ kalpanīyatvātprayōjanasya । atō viniyōgabalēna dr̥ṣṭārthatvaṁ
svīkriyamāṇaṁ na dōṣāya । na ca sāmānyataḥ paramāpūrvagrahaṇama-
ntarēṇaiva vrāhyādīnāṁ kāryāntaraviniyuktatvādavāntarāpūrvasādhana-
lakṣaṇayaivāvaghātādisambandha iti vācyam । “suvarṇaṁ bhāryam”
ityatra suvarṇasyāpyapūrvasādhanalakṣaṇāprasaṅgāt । “suvarṇaṁ hastē
<pb n="497"/>
bhavati, atha gr̥hṇāti” ityādivākyaiḥ suvarṇasyāpi kratau kāryāntarē
viniyōgadarśanāt । atha tatra bharaṇasyāpyapūrvasambandhānavagamā-
danapūrvīyasya ca suvarṇamantraiḥ sambandhāvirōdhānna lakṣaṇēti ।
tadatrāpyavaghātasya paramāpūrvagrahaṇē sati svarūpasambandhāvirōdhā-
nnāvāntarāpūrvasādhanalakṣaṇāpramāṇamasti । tēnāvaśyamagratō'pūrvasa-
mbandhō vaktavyaḥ । sa ca prakaraṇātpradhānāpūrvasambandha ēvēti ।</p>
<p>nanvēkāpūrvaprayuktatvē'pi dharmavyavasthā dr̥śyatē । yathā “br̥hatpr̥ṣṭhaṁ
bhavati, rathantaraṁ pr̥ṣṭhaṁ bhavati” iti pr̥ṣṭhasyaikastōtrāpūrvagr̥hītatvē'pi
br̥hadrathantaraistaddharmāṇāñca “br̥hati prastūyamānē cakṣurnimīlayēt” “ratha-
ntarē prastūyamānē samudraṁ manasā dhyāyēt” iti vyavasthitā ēva
cakṣurnimīlanasamudramanōdhyānādayō dharmāḥ śrūyantē anuṣṭhīyantē ca ।
tatra yathā br̥hadrathantarayōścitratvaśūratvaguṇakīrttanavyāpārabhēdamāśri-
tyaikāpūrvasādhanatvē'pi dharmāṇāṁ vyavasthā । tathātra vrīhyājyasānnā-
yyādīnāṁ bhēdēna dharmavyavasthā bhaviṣyati । naivam; na vayamēkāpūrva-
gr̥hītayōrbr̥hadrathantaravyāpārabhēdāddharmavyavasthāṁ brūmaḥ, kintu br̥hadrathanta-
rābhyāṁ pr̥ṣṭhākhyastōtradvārēṇa vilakṣaṇamēvāpūrvadvayaṁ janyatē । na
cāpūrvavailakṣaṇya ēva pramāṇaṁ nāstīti vācyam । stōtraṁ hi pr̥ṣṭham ।
stutiśca yathā citratvakīrttanēna tathā śūratvakīrttanēna । tēnātra
vilakṣaṇastutisādhyamapūrvaṁ kalpyamānaṁ vilakṣaṇamēva kalpyatē ।
<pb n="498"/>
na caivaṁ sati vilakṣaṇakāryatvātsamuccayaḥ । “br̥hadvā pr̥ṣṭhaṁ bhavati
rathantaraṁ vā” iti stutisādhanadvārēṇa vilakṣaṇastutyōrapi vikalpasya
vācanikatvāt । na ca vācanika ēvāyaṁ vikalpō na bhavatīti
vācyam । br̥hadrathantarādhikaraṇē vārttikakārapādairvācanikasyaiva
siddhāntahētutvēnōktatvāt । tēna tatra bhinnapr̥ṣṭhaprayuktā dharmavyavasthā ।
atra tu paramāpūrvaprayuktatvādavaghātādidharmāṇāṁ paramāpūrvasādhanatvasya
sarvaṣāmājyauṣadhasannāyyādīnāmaviśiṣṭatvātsarvē dharmāḥ sarvatra karttavyā
iti । ēvaṁ prāptē'bhidhīyatē—</p>
<sutra>arthalōpādakarma syāt ।। 3. 1. 10 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi paramāpūrvaprayuktā dharmā bhavēyuḥ,
kintvavāntarāpūrvaprayuktā hōtē । tathāhi—āgnēyāpūrvīyapurōḍāśa-
prakr̥titvēna vrīhayō vihitāḥ । tēṣāntāvadāgnēyāpūrvīyatvaṁ vyavasthi-
tamēva । tatsannidhau cāvaghātaprōkṣaṇādayō dvitīyāśrutipratipādita-
vrīhisaṁskārarūpāḥ śrūyantē । saṁskāraśca bhūtabhāvyupayōgasambandhi-
dravyaviṣayaḥ । tēna vrīhisvarūpē'vaghātaprōkṣaṇādayaḥ saṁskārā
asambadhyamānā vrīhīṇāṁ bhāvyupayōgini svarūpē sambadhyamānā
āgnēyāpūrvīyapurōḍāśaprakr̥tidravyatvēnāntaraṅgalakṣaṇābalēna vrīhi-
<pb n="499"/>
śabdōpasthānē sambaddhyantē । tadayamarthōṁ bhavati—āgnēyāpūrvīya-
purōḍāśaprakr̥tidravyamavahanyāditi । ēvañca sati yavasyāpi tadrūpa-
tvādavaghātādyanvayō nānupapannaḥ । taduktamajitākr̥tā—</p>
<lg>
<l>‘vrīhitvaikārthasambandhinyāgnēyāpūrvasādhanē ।</l>
<l>lakṣitē vrīhiśabdēna vidhiyuktaṁ dvitīyayā ।।</l>
</lg>
<p>prōkṣaṇaṁ vyavatiṣṭhēta tatō nātiprasajyatē’ iti । ētaccōpa-
lakṣamamātram । tēna yatra prakr̥tidravyagataḥ saṁskāraḥ śrūyatē, tatrā-
vāntarāpūrvīyaṁ prakr̥tidravyamiti lakṣaṇam । yatra tu pradēyadravyagataḥ
saṁskārō vilāpanādiḥ, tatrāvāntarāpūrvīyaṁ pradēyadravyamiti yathā-
sambhavaṁ sarvamūhanīyam । na caivaṁ sati “suvarṇaṁ bhāryam” ityatrāpi
suvarṇaśabdasyāpūrvasādhanalakṣaṇāprasaṅgaḥ । “suvarṇaṁ hastē bhavatyatha
gr̥hṇāti” ityādivākyavihitāpūrvīyasuvarṇasyāprastutatvēnātrānupa-
sthitēḥ । tēna bharaṇasya saṁskāratvāsambhavātsaktuvadviniyōgabhaṅgō
yukta ēva । na cēha tathēti vaiṣamyam ।</p>
<p>yattu paramāpūrvēṇāgratō gr̥hītatvātparamāpūrvasādhanamēvāvaghātā-
disambandhārthaṁ lakṣaṇīyamityuktam, tadayuktam ; vrīhyavaghātādīnāṁ
paramāpūrvasambandhē pramāṇābhāvāt । prakaraṇēna vrīhyavaghātādīnāṁ
paramāpūrvasambandhō vaktavyaḥ । tatra na tāvadvrīhyādidravyāṇāmakriyā-
rūpatvēna prakaraṇēna grahaṇaṁ sambhavati । kriyārūpatvē'pyavaghātasya
<pb n="500"/>
vrīhisaṁyuktatvāt na prakaraṇēna grahaṇam । atha na grāhakalakṣaṇam,
kintarhi ? sannidhānalakṣaṇam । ēvantarhyavāntarāpūrvasyaiva sannihita-
tvātsarvaviśēṣasambaddhasya ca sāmānyasambandhapūrvakatvē'pyāgnēyāpūrvī-
yavrīhiviśēṣasambandhārthamavaghātasya sāmānyēna tatsambandha ēvāgratō
yuktaḥ, paramāpūrvasambandhastu kutaḥ ? na ca tasyāphalatvēnāprayōja-
katvam, paramāpūrvadvārēṇaiva phalatvāt । anirjñātōpāyaparimāṇatvēna
ca āgnēyādisannihitadharmasambandhaḥ । ataḥ sarvathā avāntarāpūrva-
prayuktā ēva dharmāḥ, tataśca vyavatiṣṭhanta iti siddham ।</p>
<p>prayōjanaṁ pakṣōktam । sūtrantu-avaghātādīnāmājyādiguṇa-
śāstragamyasyārthasya prayōjanasya lōpādakarma sthāt ananuṣṭhānaṁ
syādityarthaḥ ।।</p>
<trailer>iti caturthaṁ tēṣāmarthādhikaraṇam ।। 4 ।।</trailer>
<head>atha pañcamaṁ sphyakapālādhikaraṇam</head>
<sutra>dravyañcōtpattisaṁyōgāttadarthamēva cōdyēta ।। 3. 1. 11 ।।</sutra>
<head>viṣayasaṁśayau</head>
<p>stō darśapūrṇamāsau । tatra samāmananti—“sphyaśca kapālāni
cāgnihōtrahavaṇī ca śūrpañca kr̥ṣṇājinañca śamyā cōlūkhalañca musalañca
dvaṣañcōpalā caitāni vai daśa yajñāyudhāni” iti । tatra sandihyatē—
<pb n="501"/>
kiṁ yō ya iha śakyatē ēbhiḥ kartuṁ tasmai tasmai padārthāyaitāni
samāmnātāni ? uta yadyēna saṁyuktaṁ tasmā ēvēti । vidhipratyāsatyā
prathamaṁ saṁskāraṇāṁ viniyōgavyavasthāṁ pratipādyēdānīṁ dravyaguṇayō-
rviniyōgē pratipādyē guṇasya dravyāvacchēdakatvēna dravyaviniyōgā-
dhīnaviniyōgādanantaraṁ dravyasyaiva viniyōgaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—dvāvatra sphyādīnāṁ saṁyōgau
pratīyētē । “ētāni vai daśa yajñāyudhāni” ityēkaḥ, “sphyēnōddhanti”
ityēvamādiraparaḥ । tayōścaikō vidhiraparō'nuvādaḥ । tatrōddhananādivā-
kyānāṁ vidhitvē daśāpi vākyāni bhinnāni vaktavyāni । pratyēka-
mēvāpūrvasādhanalakṣaṇāpi vaktavyā । yajñāyudhavākyasya tu vidhitva
ēkavākyatvam, nāpyapūrvasādhanalakṣaṇā । tēna yajñāyudhavākyasyaiva
vidhāyakatvāduddhananādivākyānāñca “yadaṣṭākapālō bhavati” iti
vadavayutyānuvādēnārthavādatvamēva । ēvañca pratyēkayajñakriyānvayēna daśa-
saṁkhyāpyupapatsyatē । nanu vidhiratra na śrūyatē । vaiśabdaśca vidhitvapari-
panthīti kathamasya vidhitvam ? ucyatē-“ētāni vai daśa yajñāyudhāni”
ityatrāyudhaśabdasya sādhanavacanatvāt sphyādīnāṁ yajñasādhanatvaṁ
pratīyatē । na cāyamanuvādaḥ, vākyāntarēṇa yajñasādhanatvāprāptēḥ ।
<pb n="502"/>
vaiśabdasya ca “vāruṇō vai yajñāvacaraḥ” ityādiṣu vidhitva-
pratibandhavyabhicārāt । tēnāprāptārthatvāt vidhyadhyāhārēṇāsyaiva
vidhāyakatvam । tatra pradēyatvēna sākṣādyajñasādhanatvasya ca caturthā-
dhyāyē nirākariṣyamāṇatvādānarthakyatadaṅganyāyēna tadaṅgāvatārē
yajñāṅgatvāviśēṣādyathāsāmarthyaṁ sarvārthānyēva syāditi vijñāyata iti ।
ēvaṁ prāptē'bhidhīyatē—</p>
<head>siddhāntaḥ</head>
<p>bhavēdēvaṁ yadi “ētāni vai daśa yajñāyudhāni” ityatra vidhiḥ
śrūyēta । nanvāyu dhaśabdasya sādhanavacanatvātsphyādīnāñca yajña-
sādhanatvasya vākyāntarādaprāptēranuvādāsambhavādvidhyadhyāhārēṇaivāsya
vidhitvamityuktam । maivam; āyudhaśabdasya yuddhasādhanatvēna mukhya-
yajñasādhanavacanatvābhāvāt । yajñasādhanē gauṇō'yamāyudhaśabdaḥ, gauṇaśca
pramāṇāntaraprasiddhaguṇayōganibandhana ēva । na ca vidhēyō'rthaḥ pramā-
ṇāntaraviṣayō bhavati । tēna vidhitvābhāvādvaiśabdasya autsargika-
vidhitvatiraskārēṇānuvādadyōtakatvādyathāprāptaguṇayōgādanuvādatvamē-
vāsya vaktavyam । na ca tadaṅgaṁ sambhavati, yataḥ “sphyēnōddhanti”
ityādivākyairuddhananādidvārēṇa sphyādīnāṁ yajñasādhanatvamavaga-
myatē । āyudhānyapi yuddhasādhanāni । tēna sādhanatvaguṇayōga-
sya sphyādiṣu stutyarthaṁ gauṇa ēvāyamāyudhaśabdaḥ । uddhananādi-
<pb n="503"/>
vākyānāntu pr̥thagākhyātayōgēna pr̥thagvidhānasyaiva niṣpratipakṣatvā-
duddhananādisambandhēna pr̥thagvākyavihitānāṁ sphyādīnām “ētāni
vai daśa yajñāyudhāni” iti sādhāraṇō'yamarthavādaḥ । taduktam—</p>
<lg>
<l>sphyādērutpattisambandhaḥ kāryairuddhananādibhiḥ ।</l>
<l>tatra yajñāyudhānīti prāptamēvānukīrttyatē ।। iti ।</l>
</lg>
<p>(taṁ. vā., pr̥. 671)</p>
<p>apūrvādhikaraṇanyāyēnātrāpi sannihitāvāntarāpūrvasādhanala-
kṣaṇāyāḥ siddhatvāt dravyāṇāmapi yathāsaṁyōgamēva vyavasthitiḥ ।</p>
<p>prayōjanam—pakṣōktamēva । sūtrantu—dravyamutpattāvēvōddha-
navādyarthatvēnāvagamāt uddhananārthamēva cōdyēta, na kriyāntarārtha-
mityarthaḥ ।।</p>
<trailer>iti pañcamaṁ sphyakapālādhikaraṇam ।। 5 ।।</trailer>
<head>atha ṣaṣṭhamaruṇādhikaraṇam</head>
<sutra>arthaikatvē dravyaguṇyōraikakarmyānniyamassyāt ।।3.1.12.।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē krayaṁ prakr̥tya śrūyatē—“aruṇayā piṅgākṣyaikahā-
yanyā sōmaṁ krīṇāti” iti । tatra saṁśayaḥ—kimaruṇimā kr̥tsna-
<pb n="504"/>
prakaraṇē niviśitē ? uta kraya ēvaikahāyanyām ? iti । dravya-
viniyōgaṁ pratipādyēdānīmavasaraprāptō guṇaviniyōgaḥ pratipādyatē ।
atrāruṇāpadasya kēvalaguṇaparatvē piṅgākṣyaikahāyanīpadayōśca
dravyaparatvē sthitē vicāraḥ । tadayuktam; piṅgākṣyaikahānīpada-
yōrapi guṇavacanatvāt । tathāhi—piṅgākṣī ēkahāyanīti ca
bahuvrīhisamāsō'yaṁ matvarthīyapratyayasamānārthaḥ । matvarthīyapratyayasya
tadasyāstyasminniti sambandhē'nuśāsanāttatsamānārthasya bahuvrīhērapi
sambandhavacanatvamēva । kiñca gōmāniti ēkahāyanīti ca viśiṣṭē
pratīyētē । na cātra gōmātramēkahāyanamātraṁ vā viśēṣaṇam, asa-
mbaddhē viśiṣṭapratyayānutpattēḥ । tēna gōsambaddhaḥ, ēkahāyanasamba-
ddhō'tra viśēṣaṇam । viśēṣaṇañca pūrvamadhīyatē । atassamba-
ndhō'tra prathamamabhidhātavyaḥ । taduktam—</p>
<lg>
<l>na hi gōbhirasambandhō gōmānityupapadyatē ।</l>
<l>tasmādviśēṣaṇaṁ tatra sambandhaḥ pūrvamucyatē ।। iti ।</l>
</lg>
<p>(taṁ. vā., pr̥. 673)</p>
<p>tathā ca satyākr̥tinyāyēna tata ēva viśiṣṭapratītisiddhēra-
nabhidhēyamēva dravyam । kintu ‘kr̥ttaddhitasamāsēṣu sambandhābhidhānaṁ
tvatalbhyām’ ityanuśāsanabalātpiṅgākṣītvamēkahāyanītvamityatra
sambandha ēvāvaśyamabhidhēyaḥ । abhidhēyaniṣkarṣē ca tbatalōranuśā-
<pb n="505"/>
sanam । yasya guṇasya hi bhāvāddravyē śabdanivēśaḥ tadabhidhānē
tvatalāviti । prayōgadarśanañca yathā—śābalēyasya gōtvamiti ।
atō'pi piṅgākṣyaikahāyanīśabdābhyāmapi sambandha ēvābhidhīyatē ।
sa ca tadāgamanyāyēna pratyayārtha ēvēti prādhānyāttasyaiva padārthatvam,
na tu dravyasya, ākṣēpalabhyatvāt । tēna piṅgākṣyaikahāyanīśabda-
yōrapi sambandharūpaguṇānvitābhidhānānna vicāraviṣayatvam ।</p>
<p>ucyatē—syādēvaṁ yadyēkahāyanyādiśabdaiḥ sambandhō'bhidhīyatē ।
na caitadasti, bikalpāsahatvāt । tathāhī-kiṁ sambandhamātramabhidhīyatē ?
sambandhaviśēṣō vā ? na tābatsambandhamātram, sakalayaugikaśabdānāṁ
paryāyatvaprasaṅgāt । nāpi sambandhaviśēṣaḥ, tasya sambandhidvayādhī-
natvēna tadabhidhānamantarēṇānabhidhānāt । atha tadarthaṁ dvāvapi samba-
ndhināvabhidhīyētē, tadābhyāmēva viśēṣaṇa viśēṣyabhāvāpannābhyāṁ sa-
mbandhapratītisiddhēḥ kimabhidhānagauravāśrayaṇēna ? taduktam—</p>
<lg>
<l>sarvatra yaugikaiḥ śabdairdravyamēvābhidhīyatē ।</l>
<l>na hi sambandhavācyatvaṁ sambhavatyatigauravāt ।। iti ।</l>
</lg>
<p>(taṁ. vā., pr̥. 675.)</p>
<p>nanvapratītaviśēṣaṇa bhūtē sambandhē viśiṣṭabuddhirna bhavatītyuktam ।
maivam; na hi gōmāniti padē sambandhō'pi viśēṣaṇam । kintarhi ?
gāvaḥ । tāśca gōprātipadikēna prathamamupāttā ēva ।</p>
<pb n="506"/>
<p>taduktam—</p>
<lg>
<l>viśēṣaṇādvinā nēṣṭō viśēṣyapratyayōdbhavaḥ ।</l>
<l>viśēṣaṇañca gāvō'tra na sambandhaḥ kathañcana ।। iti ।</l>
</lg>
<p>(taṁ. vā., pr̥. 675)</p>
<p>tatra viśēṣaṇatvaṁ sambandhinaṁ vinā sambhavati, na tu sambandhā-
vagatiṁ vinā । na ca yadyēna vinā sambhavati tattadavagatimapēkṣatē ।
api tvavagatē tasminnākṣēpalabhyaṁ bhavati । taduktam—</p>
<lg>
<l>na viśiṁṣanti gāvō'rthaṁ pr̥thivyāmanavasthitāḥ ।</l>
<l>tatra kiṁ śakyatē vaktuṁ pr̥thivyapyabhidhīyatē ।। iti ।</l>
</lg>
<p>(taṁ. vā., pr̥. 676)</p>
<p>kiñca vyabhicārādapi na sambandhāvagamō viśiṣṭāvagamani-
mittam । tathāhi—pratīyata ēva pitāputrādiśabdēbhyaḥ sambandhō
na viśiṣṭāvagamā bhavati । putraśabdāttu viśiṣṭānavagamēna niyamēna
bhavatyēva sambandhāvagamaḥ । tēna dravyamēva viśiṣṭaṁ piṅgākṣyaikahāyanī-
śabdābhyāmabhidhīyatē । yattu tvatalōḥ sambandhasyābhidhānādabhidhē-
yaniṣkarṣē ca tvatalōranuśāsanaprayōgayōrdarśanātkr̥ttaddhitasamāsaiḥ
sambaddhamēvābhidhīyata ityuktam । tadayuktam; na hyabhidhēyaniṣkarṣē
tvatalōranuśāsanamasti । kintarhi ? dravyasamavēśabdapravr̥ttinimi-
ttaniṣkarṣē । tathā cānuśāsanam—“yasya guṇasya hi bhāvāddravyē
śabdanivēśaḥ tadabhidhānē tatvalau” iti । tēna gōśabdasya vyakti-
<pb n="507"/>
rūpadravyē pravr̥ttau dravyasamavētamabhidhēyamēva sāmānyaṁ nimittam । atasta-
dēva tatra gōtvaṁ gōtēti tvatalbhyāṁ niṣkr̥ṣyata hatyucitam ।
kr̥ttaddhitasamāsēṣu na dravyasamavētābhidhēyasya nimittasyāsambha-
vātsambandhasya cānabhidhēyasyāpi dravyasamavētasya vastunaḥ śabda-
pravr̥ttinimittatvātsamavētaṁ tvatalbhyānniṣkr̥ṣyatē । taduktam—</p>
<lg>
<l>śabdapravr̥ttinimittē hi bhāvapratyaya iṣyatē ।</l>
<l>dēvadattasya gōmatvaṁ sambandhaśca pratīyatē ।। iti ।</l>
</lg>
<p>(taṁ. vā., pr̥. 673.)</p>
<p>ataḥ piṅgākṣyaikahāyanīśabdābhyāṁ dravyamēvābhidhīyata iti
siddham । nanu bhavatu piṅgakṣyaikahāyanīśabdayōrdravyavacanatvam,
tathāpyaruṇāśabdasyāpi guṇaviśiṣṭadravyavacanatvēna kēvala(guṇa)vacana-
tvābhāvātkathaṁ vicāraviṣayatvam ? tathāhi-rūparasagandhādiśabdānāṁ
khalu kēvalaguṇavacanānāṁ matvarthīyapratyayamantarēṇa dravyasamānādhika-
raṇasyābhāvāt । na hi bhavati ‘rūpaṁ paṭa’ iti sāmānādhikaraṇyam,
api tarhi ? ‘rūpavān paṭa’ iti । aruṇādipadēṣu vināpi matvarthīya-
pratyayēna ‘aruṇaḥ paṭō'ruṇā śāṭī’ iti dravyasāmānādhikaraṇyādna-
ṇaviśiṣṭadravyavacanatvamēva । kiñca ‘guṇavacanēbhyaśca’ iti śuklāruṇā-
diśabdēṣu matublōpānuśāsanāt ‘śuklavān paṭaḥ’ ityasminnēvārthē
śuklaḥ paṭa iti prayōgānuśāsanavaśādvijñāyatē । na ca śuklasya
<pb n="508"/>
śabdasya vācakatvaṁ sambhavati । yathā.... ....vattēṣūdbhidādipadēṣu pratya-
yalōpāśuśāsanaṁ prakr̥tibhāgasyaivōbhayathā pratipādanasāmarthyapradarśa-
nārtham । ēvamatrāpyaruṇādipadasyaiva guṇadravyapratipādanasāmarthya-
pratipādanārthaṁ matublōpānuśāsanam । atō'pi dravyavacanatvamēva ।
taduktam—</p>
<lg>
<l>śabdānāṁ na hi lōpēna vākyārthaḥ pratipādyatē ।</l>
<l>tasmādubhayasāmarthyamēvaṁ tatrāvagamyatē ।। iti ।</l>
</lg>
<p>(taṁ. vā., pr̥. 681)</p>
<p>nāpi guṇavacanatvē'pi śuklādipadānāṁ lakṣaṇayā dravyasāmā-
nādhikaraṇyam, rūpādiśabdānāmapi lakṣaṇayā dravyasāmānādhika-
raṇyād rūpaṁ paṭa iti prayōgaprasaṅgāt । kiñca dravyagatasaṁyōgē
dr̥śyatē—aruṇaḥ paṭaḥ aruṇā śāṭīti । atō'pi dravyavacanatvam ।
tēna guṇavaddravyavacanatvādaruṇāśabdasya kēvalaguṇavacanatvābhāvāda-
nupapannō vicāra iti ।</p>
<p>ucyatē—guṇavaddravyavacanatvē'pi guṇābhidhānasyāvaśyābhyu-
pēyatvādākr̥tinyāyēnākṣēpādēva dravyapratītisiddhērna dravyagōcarāpyabhi-
dhānaśaktiḥ kalpayituṁ śakyatē । tēnākr̥tinyāyēnaivākṣiptadravyadvārēṇa
śuklaḥ paṭa iti sāmānādhikaraṇyōpapattērna tadvaśēna dravyavacanatvam ।
na caivaṁ sati rūparasādipadānāmapyākṣiptadravyadvārēṇaiva rūpaṁ paṭa iti
<pb n="509"/>
sāmānādhikaraṇyaprasaṅgaḥ, śabdaśaktivaicitryāt । tathā hi—
kēṣāñcicchabdānāṁ kēṣucidarthēṣvabhidhānavadēva lakṣaṇāśaktirapyanādi-
kālapravr̥ttatvēna nirūḍhā । yathā śuklādiśabdānāṁ dravyēṣu ।
kēṣucitkriyatē । yathā-rathāṅganāmā cakravākaḥ । kēṣucitkarttumapi
na śakyatē । yathā—sparśarūparasagandhānām । taduktam—</p>
<lg>
<l>nirūḍhā lakṣaṇāḥ kāścitsāmarthyādabhidhānavat ।</l>
<l>kriyantē sāmprataṁ kāścitkāścinnaiva tvaśaktitaḥ ।। iti ।</l>
</lg>
<p>(taṁ. vā., pr̥. 683)</p>
<p>na ca sambandhamātranibandhanatvāllakṣaṇāyā ēvaṁvidhavaicitryā-
sambhava iti vācyam । abhidhānaśaktēriva lakṣaṇāśaktērapi
vaicitryōpapattēḥ । yathābhidhānavādinaḥ samānē'pi guṇābhidhānē
śuklādiśabdā guṇaviśiṣṭaṁ dravyamabhidadhati, rūpādiśabdāstu guṇa-
mātram । ēvaṁ śuklādiśabdā ēva guṇamabhidadhānāḥ pradhānabhūtaṁ
sāmānādhikaraṇyōcitaṁ dravyaṁ lakṣayanti, na rūpādiśabdā
ityābhidhānavadēva lakṣaṇāvaicitryōpapattērnānupapannam । na caivaṁ
śaktidvayasvīkārādaviśēṣaḥ, abhidhānaśaktērvābhidhēyāvinābhāvō-
pasthitārthatātparyāyā lakṣaṇāśaktiśabdārthatvāt । ata ēva matupō
lōpāmnānaṁ vā, atrānādikālanirūḍhalakṣaṇāvaśādēva । liṅga-
saṁkhyayōścākṣiptāśrayabhūtadravyadvārēṇaiva । tathācānuśāsanam—
<pb n="510"/>
‘guṇavacanānāmāśrayatō liṅgavacanāni bhavanti’ iti । guṇavacanatvaṁ
cōpasarjanībhūtārthābhidhānam । kathantarhi vaiyākaraṇānāṁ vaiśēṣikā-
divatpratiniyatā guṇāssantīti ? na; rūparasādiśabdēṣu niṣkr̥ṣṭa-
guṇābhidhāyiṣu yathākathañcidāśrayōpasthitau prasaṅga iti ।
atō'ruṇāpadasya guṇavacanatvādupapannō vicāra iti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—aruṇayēti tr̥tīyānta-
maruṇāpadaṁ kēvalaguṇavacanaṁ satkārakārthañca pratīyatē । na cāmūrtasya
guṇasya kārakatvaṁ sambhavati, kriyāsamavāyābhāvāt । dravyāva-
cchēdakatvēnāsya kārakatvam, tathāpi kriyāsamavāyābhāvēnāsyā-
kārakatvāt । na ca bhūtadravyasbandhamātrēṇa kārakavibhaktiyōgaḥ ।
tathāsati vidhāvaupacārikaśabdaprasaṅgāt । na caivaṁ sati jātērapya-
kārakatvamiti vācyam । jātērapyudāhaṇatvēna vicāraviṣayatvāt ।
ākr̥tyadhikaraṇē ca vācyatvapratipādanaparatayēha siddhamēva kriyā-
rthavatvamupadarśitam । tēnātra dravyagataṁ kārakatvamanūdya guṇō vidhēyaḥ ।
na caivaṁ sati svavākya ēvaikahāyanīpadasya dravyavacanatvāt hanta !
tr̥tīyāpratipāditakārakatvānuvādēnaivāruṇaguṇavidhānamiti vācyam ।
vairūpyalakṣaṇavākyabhēdaprasaṅgāt । tathāhi—ēkasyaivaikahāyanīpa-
dasya krayaṁ prati vidhēyaguṇabhūtōpadēśārthatvam, aruṇaguṇaṁ pratya-
<pb n="511"/>
nūdyamānaprādhānabhūtāddēśyārthatvam । tathā ēkahānīpadasya kiyā-
sambandhāya kārakavibhaktiyōgaḥ, guṇasambandhāya ca sambandha-
pratipādakaṣaṣṭhīvibhaktiyōgaḥ । ētacca sakr̥duccāritē vaidikē'bhyupagamanaṁ
pauruṣēyatvamāpādayatīti, tēna prakaraṇagatakriyāṅgakaraṇībhūtakr̥tsna-
dravyagatamēva kārakatvamanūdyāruṇāguṇō vidhīyata iti । na caivaṁ
sati prakaraṇagatasambandhē'pi vibhāgalakṣaṇavākyabhēdadōṣa iti
vācyam । vairūpyalakṣaṇavākyabhēdasyāpyavaśyābhyupagamanīyatvāt ।
na hi vibhāgamantarēṇa parasparabhinnārthatvaṁ sambhavati ।</p>
<p>kiñca pauruṣēyatvāpādakō hi vairūpyalakṣaṇō vākyabhēdō
mahādōṣamāvahati । na ca vibhāgalakṣaṇō vākyabhēdaḥ pauruṣēyatvāvahaḥ,
kintu sahōccaritānāmaucityamātraprāptyaikārthātikramamātramēva ।
tathā ca “syōnaṁ tē sadanaṁ kr̥ṇōmi” ityādiṣvarthaikatvābhāvēna vibhāga-
lakṣaṇavākyabhēdasya spaṣṭatvāditi vaiṣamyam । tēnāyamarthaḥ—sarvāṇyēva
prakaraṇagatakārakāṇi grahādīnyaruṇāni karttavyānīti । nanu
vibhajyamānamapyaruṇāpadaṁ svatō'vidhāyakamiti kalpitavidhinaiva
tadarthaḥ sannidhilakṣaṇaprakaraṇōpalakṣitē kārakē vidhātavyaḥ ।
sannidhānañcaikahāyanīrūpakārakēṇaiva prakr̥ṣṭataram । na ca kalpitavidhinā
tatsambandhavidhānē viruddhatrikadvayāpattilakṣaṇō vākyabhēdaḥ pauruṣēya-
tvāpādakō'stītyēkahāyanīgatakārakatvānuvādēnāruṇaguṇō vidhīya-
<pb n="512"/>
tām, na tu prakaraṇagatakārakatvānuvādēnēti । ucyatē—vidhēyā-
nvayaparō hi vidhistadēvōddēśyamapēkṣatē, yēna vinā vidhātumēva
nōtsahatē । taduktam—“haviṣā viśēṣaṇaṁ nōbhayatvēna”iti । tadatra
kārakamātrōddēśē vidhyānarthakyājjyōtiṣṭōmāpūrvīyamēva kāraka-
muddiśyatē । punaścaikahāyanīgatatvēna viśēṣaṇavivakṣāyāṁ pauruṣēyatvāvahō
vākyabhēdō duṣparihara ēvēti prakaraṇagatasakalakārakasambandha ēva
guṇasya yuktaḥ ।</p>
<p>nanu śuklāruṇādiśabdānāṁ kēvalaguṇavacanatvē'pi nirūḍha-
lakṣaṇayā guṇōpasarjjanadravyapradhānatvamuktam । tēna liṅgasaṁkhyā-
kārakatvamapi dravyasyaivōpādāyāruṇāpadaṁ dravyāntaraṁ kraya ēva
vidhattām । na caikahāyanyāvarōdhāddravyāntarāpravēśaḥ, vibhinnāna-
tiprayōjanatvēna vākyāntaravihitānāmapi vāsaḥprabhr̥tīnāṁ samucca-
yasvīkārāditi । ucyatē—satyamuktam, kintūpasarjanatvaṁ
guṇasya padārthavēlāyām । tathāhi-śuklaḥ paṭa iti śuklapadaṁ
yadyapi nirūḍhalakṣaṇāvaśādākṣiptadravyamēva paṭasāmānādhikaraṇyaṁ
bhajatē, tathāpi lōhitōṣṇāṣanyāyēnōpasarjanībhūtaguṇaparamēvēti
vyutpattiḥ । śuklaḥ śuklau śuklā ityatra tu dravyaparakārakatvañca
kriyānvayitvarūpaṁ vākyārthō bhavati, na liṅgasaṁkhyāvatpadārthaparya-
vasāyitvam । tēnātra kārakatvānvayō guṇasyaiva vaktavyaḥ ।</p>
<pb n="513"/>
<p>na ca vācyam-guṇaparatvē'ruṇāpadasya kutra liṅgasaṁkhyayōranvaya
iti । lakṣitadravya iti cēt—tarhi yugapacchjatilakṣaṇāvirōdhātkā-
rakatvamapi dravyasyaivāstu, yatō na śrutyarthānupayōgalakṣaṇā, yēna
svārthapratipādanamavāntaravyāpārīkr̥tya lākṣaṇikārthaparyavasāyi padaṁ
bhavēt । kintu śrutyarthōpapatyarthamēva । tathāhi—guṇamabhidadhātyaru-
ṇādipadam, aguṇasya ca guṇinamantarēṇāsambhavātsvārthōpapatyarthaṁ
guṇinamēva dravyaṁ lakṣayati । tēna ‘nimittaṁ vidhirapabādhatē’ iti
svārthaparityāgēnaivēyamanādinirūḍhalakṣaṇā । anēnaivābhiprāyēṇōpasa-
rjanībhūtākṣiptadravyapradhānō guṇaḥ śuklāruṇādiśabdēbhyaḥ pratīyatē,
rūpādiśabdēbhyaḥ svatantra ityucyatē । na tūpasarjanatvēnābhiprāyēṇa ।
na ca śrautārthaparityāgēna lākṣaṇikānvayaḥ sambhavatīti guṇasyaiva
kārakānvayaḥ । liṅgasaṁkhyānvayastvākṣiptadravyasyaiva, guṇē tasyā-
sambhavāt । na caitanna bhavati । dr̥ṣṭō hi svārthaparasyāpi śabdasya
lakṣitēnāpi liṅgasaṁkhyānvayaḥ । yathā “rājā rājasūyēna”
iti tr̥tīyayā rājasūyaprātipadikābhihitānāmēva samudāyināṁ
kārakatvānvayaḥ, lakṣitasamudāyasya saṁkhyānvayaḥ ।</p>
<p>nanvamūrttatvādguṇasya kārakatvaṁ na sambhavatītyuktam । ataḥ
svārthānupayōgādēvēyaṁ lakṣaṇā । tēna kārakatvayōgyatvavidita-
dravyaviniyōjakamēvāruṇāpadamāpadyata iti pūrvapakṣābhāvaḥ । ucyatē-
<pb n="514"/>
ēvaṁ hyatra pūrvapakṣī manyatē—kārakatvānvayastāvadatra guṇasya
pratīyatē । tatra kiṁ sa ēva yathōpapadyatē tatsvīkriyatām ? atha
vā lakṣitadravyaṁ kriyāyāṁ vidhīyatām ? tatra lakṣitadravyavidhānē
śrutyarthaparityāgō vidhau ca lakṣaṇā । na ca guṇasya prakr̥takārakā-
nvayō nōpapadyatē । tatra yadyapyutsargataḥ prātipadikārthasya kāra-
kībhāvēnaiva sambandhō yujyatē, tathāpyasambhavēna tatparityāgātsambandha-
mātramēva svīkarttumucitam । tacca kārakatvānuvādēna guṇavidhānē
na sambhavatīti tadēva svīkriyatē । tatrāpyānarthakyatadaṅganyāyēna
karaṇakārakībhūtadravyaviṣayatvam । atō'nuvādasya yathāpratīta-
viṣayatvātsarvāṇyēva kārakāṇyaruṇīkarttavyānīti । taduktam—</p>
<lg>
<l>ataśca padamēvaitadvākyēnaivaṁ vibhajyatē ।</l>
<l>yā vyaktiḥ karaṇatvēna cōditāpūrvasādhanam ।।</l>
</lg>
<lg>
<l>tayā tatsādhayēnnityamaruṇatvaviśiṣṭayā ।</l>
<l>ēvañcēdaruṇaṁ kāryaṁ karaṇaṁ yadgrahādyapi ।। iti ।</l>
</lg>
<p>( taṁ. vā., pr̥. 680. )</p>
<p>na caivaṁ sati guṇasya karmakārakatvamapi na sambhavatīti vācyam ।
tasya kriyāsamavāyavyatirēkēṇa kriyōddēśyatāmātrēṇa sambhavāt ।
tasmātkaraṇakārakāṇyēvāruṇīkāryāṇi, na tu kartrādīnyapīti ।
ēvaṁ prāptē—</p>
<pb n="515"/>
<head>siddhāntaḥ</head>
<p>abhidhīyatē—bhavēdēvaṁ yadi guṇasya kārakatvaṁ nōpapadyatē ।
kriyānirvartanaṁ hi kārakatvam । tatkriyāpēkṣānibandhanam । yathā
ca kriyā dravyaṁ vinā na bhavatīti svaniṣpattayē dravyamapēkṣatē,
tathā guṇānavacchinnasya dravyaviśēṣasya kriyārthamupādātumaśakyatvāt
guṇamapēkṣata ēva । tatrākāṁkṣāvaśādyadi svavākyasthamubhayaṁ paśyati,
tadānyōnyānugrahādubhayamapi svasādhanatayā gr̥hṇāti । atha guṇaṁ na
paśyati yathā “paśunā yajēta” iti ( tatra guṇāpēkṣayā yaṁ kañcana-
guṇaṁ svīkarōti ) tathā dravyāpēkṣayā yatkiñciddravyaṁ
svīkurutē । atra cōbhayasvabhāvādubhayamapi sādhanatayā
krayakriyā svīkurutē । nanu utkr̥ṣṭaṁ kriyāṁ kurvatkārakaṁ bhavati ।
guṇasya cāmūrtatvēna kriyāsamavāyābhāvāt kathaṁ kārakatvam ?
ucyatē-na hi pradhānabhūtakriyāsamavāyēna karaṇakārakaṁ bhavati, tasyāḥ
kartr̥mātrasamavētatvāt, kintu tadanukūlavyāpārajananēna । tacca guṇa-
syāpi dravyāvacchēdarūpavyāpārātsambhavatīti tasyāpi kārakatvamēva ।</p>
<p>atha dravyasya vyāpārō dravyasamavētō guṇasya vyāpārō na
guṇasamavēta ityakārakatvam । guṇasya cōktaṁ dravyasamavētavyāpārē-
ṇaiva kārakatvaṁ bhavatīti । atha dravyē tathaiva dr̥ṣṭamiti cēt-guṇasya na
tathā dr̥ṣṭamiti dravyasyāpyakārakatvaprasaṅgaḥ । tēnāsau vyāpārō bhavatu
<pb n="516"/>
svasamavētō'nyasamavētō vā । sarvathā kriyānukūlavyāpārēṇaiva
karaṇatvam । dravyasya vyāpārō dravyasamavēta ēva, guṇasya tvarthāvacchē-
dakarūpō vyāpārō yadyarthaviśēṣarūpō'sau tadārthasamavētapadārthajñāna-
rūpastadā puruṣasamavēta ēvēti । dr̥ṣṭañcānyasamavētēnāpi vyāpārēṇa
karaṇatvam । yāgasyaiva puruṣasamavētēnāpyapūrvavyāpārēṇa phalabhāva-
nākaraṇatvam । atō nānupapannaṁ guṇasya karaṇatvam । ēvañca
sati svavākyavidhinaiva vidhānōpapattau na vidhinaiva kalpanāgauravam ।
nāpi vākyabhēdēnāpi pratyayābhihitasya kārakatvasya prakr̥tyarthēna
saha yathākathañcitsambandhāśrayaṇēna prātipadikāntarārthānvayitvaṁ
bhaviṣyatīti ।</p>
<p>na caivaṁ dravyaguṇayōrēkakrayakriyānvayē sati parasparamanvaya iti
vācyam । samabhivyāhāralakṣaṇavākyādēvānyōnyānvayōpapattēḥ ।
tathāhi—kiñciddravyamavacchindatā aruṇaguṇēna mayā krayaḥ
sādhayitavya ityaruṇaguṇō dravyamapēkṣatē । tathaikahāyanīdravyamapi
kriyārthamupādānāya kēnacidguṇēna mamāvacchēdakēna bhavitavyamiti
guṇamapēkṣatē । na cātrānyatkiñciddravyaṁ guṇō vā samasti । tataśca
sannihitātikramē kāraṇābhāvādanayōrēva parasparaṁ sambandhō'vagamyatē ।</p>
<p>kiñca krayō'pyatra na guṇadravyāntarākṣēpaṁ sahatē । yadi
hyasāvaniyatadravyaguṇō bhavēt, tadā dravyāntaraṁ guṇāntaraṁ ca
<pb n="517"/>
sahētāpi । ēkahāyanīdravyakō'ruṇaguṇaścāsau śrūyatē । ataścaiva....
....tayā parasparānvitau dravyaguṇāvākarṣan pradhānabhūtō'sau tayōrē-
vānvayaṁ sampādayatīti । taduktam—</p>
<lg>
<l>krayaścāvagatadravyaguṇaḥ prādhānyasammataḥ ।</l>
<l>anicchannaśrutaṁ kiñcidguṇaṁ dravyē niyacchati ।। iti ।</l>
</lg>
<p>(taṁ. vā., pr̥. 693)</p>
<p>na cātra śrutivirōdhaḥ, śrutyavagatakratusambandhānuguṇatvā-
danyānyāsambandhasya । taduktam—</p>
<lg>
<l>krayāpēkṣita ēvāyaṁ sambandhaḥ kriyatē punaḥ ।</l>
<l>na cātrānuguṇā vr̥ttiḥ durbalāpi virudhyatē ।। iti ।</l>
</lg>
<p>(taṁ. vā., pr̥. 694)</p>
<p>tēna tr̥tīyāśrutipratipāditakrayāṅgabhāvanirvāhārthamēva paraspa-
rānvayābhyupagamātsatyamupakāryōpakārakabhāvēnānyōnyaṁ dravyaguṇayōra-
ṅgāṅgibhāva iti siddhaṁ guṇasyāpi kriyāyā ēva karaṇatvamiti ।
atra ca vāyavyavākyamapyudāharaṇamēva । yatō'trāpi vāyavyēna śvētēna
yajētēti vākyaṁ vyajyatē । pūrvapakṣaścātra guṇapadasya śrutivr̥ttyanurōdhēna
kēvalaguṇaparatvāttasya cāmūrttatvēna kriyāsādhanatvābhāvāt prākara-
ṇikadravyagatapratyayārthībhūtakārakatvānuvādēna guṇamātravidhāyakatvam ।
siddhāntastu dravyāvacchēdakadvārēṇa guṇasyāpi kriyāyāṁ kāraka-
<pb n="518"/>
tvamiti । taccātra vāyavyapadēna dravyōpādānācchvōtapadasyāpyaviśiṣṭa-
miti na kaścidviśēṣaḥ ।</p>
<p>prayōnajanam—pakṣōktam । sūtrantu—arthaikatvē dravyaguṇa-
yōraikakarmyātkriyārthatvātparasparaniyamaḥ syāditi ।।</p>
<trailer>iti ṣaṣṭhamaruṇādhikaraṇam ।। 6 ।।</trailer>
<head>atha saptamaṁ grahaikatvādhikaraṇam</head>
<sutra>ēkatvayuktamēkasya śrutisaṁyōgāt ।।3.1.13।।</sutra>
<head>viṣayasaṁśayasaṅgatayaḥ</head>
<p>asti sōmō “ya ēvaṁ vidbān sōmēna yajatē” iti । tatra
śrūyatē—“daśāpavitrēṇa grahaṁ sammārṣṭi” iti । tathā agnihōtrē
śrūyatē-“agnēstr̥ṇānyapacinōti” iti । tathā darśapūrṇamāsayāśśrūyatē-
“purōḍāśaṁ paryagni karōti” iti । tatra sandēhaḥ-kimēkasya grahasyāgnēḥ
purōḍāśasya ca sammārjanādi karttavyam ? uta sarvēṣāṁ grahaṇāṁ, sarvēṣāma-
gnīnāṁ, sarvēṣāṁ purōḍāśānām ? iti । saṁskāradravyaguṇānāṁ yathāsaṁyōgaṁ
vyavasthayā viniyōgē pratipāditē idānīṁ kimuddēśyasya saṁyōginō
viśēṣaṇaṁ vivakṣitam ? utāvivakṣitam ? iti nirūpyatē । atra
caikatvayuktamityupalakṣaṇam । dvitvabahutvayuktamapyudāhartavyam । tēna
<pb n="519"/>
“yasya purōḍāśau kṣāyataḥ” tathā “yasya havīṁṣi naśyēyurduṣyēyurvā”
ityēvamādīnyapi vākyāni vicāraviṣayā ēva ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—“graha sammāṣṭi” ityatra
grahatvavadēkatvamapi śrūyatē । na caikapadōpāttayōrgrahatvaikatvayōrgrahatvaṁ
vivakṣitaṁ naikatvamityatra hētuṁ paśyāmaḥ । tēna yathā “paśunā yajēta”
ityatraikatvayuktasyaiva paśōḥ karaṇatayā kriyāyāmupādīyamānatvēna
vivakṣā, tathaikatvayuktasyaiva grahasya karmakārakatayā kriyāyāmuddēśyatvēna
vidhivivakṣā bhaviṣyati । na ca padaśrutyā grahaviśēṣaṇasyaikatvasya
kathaṁ vākyēna sammārgānvaya iti vācyam । virōdhābhāvāt ।
paśvēkatvayōriva grahaikatvayōrapi āśrayāśrayirūpēṇa viśēṣaṇaviśēṣya-
bhāvasya padaśrutipramāṇakatvātsammārgabhāvanayā ca saha śēṣaśēṣibhāvasya
vākyapramāṇakatvāt । tēna paśvēkatvasyēva grahasyōddēśyatvēna sammārgā-
nvaya iti ।</p>
<p>nanu kāryōpayuktaṁ hi saṁskriyatē । kāryōpayōgaśca daśānāmapi
grahāṇāmaviśiṣṭaḥ । tēna daśāpi grahāḥ sammārṣṭavyā iti । maivam;
kāryōpayōgitvāviśēṣēṇa camasānāmapi sammārgaprasaṅgāt । atha
camasaśrutyabhāvādgrahasyaiva śrutatvāt grahāṇāmēva sammārgaḥ, ēvaṁ
daśatvasyāśrutatvādēkasyaiva sammārgaḥ । na cōddēśyagatatvamēvāvivakṣā-
<pb n="520"/>
kāraṇam, upādēyagatasyāpi viśēṣaṇasyōpādēyagatatvēnaivāvivakṣā-
praṅgāt । kiñca “aṣṭavarṣaṁ brāhmaṇamupanayīta” ityatrōddēśyagatayōra-
pyaṣṭavarṣatvapuṁstvayōḥ, tathā “vasantē brāhmaṇō'gnīnādadhīta” ityatrāgni-
gatabahutvasya, tathā “yūpaṁ chinatti” ityatra yūpagataikatvasyōddēśyaviśēṇa-
ṣaṇasyāpi vivakṣādarśanēna vyabhicārādapi nōddēśyaviśēṣaṇatvamavi-
vakṣākāraṇam ।</p>
<p>athōcyēta—dvividhamuddēśyaṁ prāptamaprāptañca । tatra brāhmaṇasyā-
gnīnāṁ yūpasya cānyatō'prāptatvāduddēśyasyāpi viśēṣaṇavivakṣā
bhavatu nāma । grahasya tu “grahairjuhōti” ityatra grahāṇāṁ prāptatvādyathā-
prāptānāmēvōddēśyatvānna viśēṣaṇavivakṣā yuktēti । tadayuktam;
grahāṇāmapi sammārgasambandhēnāprāptatvāt । atha hōmē prāptatvānnā-
prāptatvam, tarhi brāhmaṇasyāpi lōkē prāptatvānnāprāptatvamiti viśēṣaṇa-
vivakṣā na syāt । na ca vidhyanapēkṣitatvādēvāvivakṣitatvam, yatō
yathā vidhirniruddēśyavidhānāsambhavāduddēśyamapēkṣatē, tathā kiṁ rūpaṁ
taduddēśyamityanuṣṭhānaupayikaṁ tadviśēṣaṇa mapi । tatra yadi svavākyaiḥ
saṁkhyādikaṁ viśēṣaṇaṁ na prāpnōti, tadā prakaraṇāgatamapi viśēṣaṇaṁ
gr̥hṇāti । svavākyagataviśēṣaṇalābhē tu nairākāṅkṣyānnānyadapēkṣatē ।
tadiha svavākyagataikatvasaṁkhyayā nirākāṅkṣō vidhirna prakaraṇamupasa-
rpatīti prātipadikōccāraṇavēlāyāṁ grahaśabdātprakaraṇagāminō daśaiva
<pb n="521"/>
grahāḥ pratīyantē । tē ca kāryōpayōgitvēna sarva ēva saṁskāramapēkṣantē ।
pratyayavaśāttu tadēkatvasvīkārē satītarēpāṁ prāptānāmapi varjanāt
parisaṅkhyaiva dōṣaḥ syāt ।</p>
<p>maivam; samabhivyāhāralabhyaṁ hi padavidhiḥ svīkurutē, na
pratītamātram । tathā satyēkahāyanīpadādapi nānāguṇakadravyōpasthitau
aruṇaguṇō (na) viśēṣaṇē'pi parisaṁkhyā syāt । tēna yatra viśēṣalā-
bhāya padāntarasamabhivyāhāraṁ vidhirapēkṣatē, tatra pratyayasamabhivyāhāraṁ
nāpēkṣata iti kimētat ? na cōbhayōddēśē pratyēkaṁ vākyāsamāptērvākyabhēda
iti vācyam । uddēśyabhēdē hi vākyabhēdō bhavati । iha tvapēkṣāvaśāt
“aṣṭavarṣaṁ brāhmaṇamupatayīta” itivadviśiṣṭōddēśānna vākyabhēdaḥ ।
tēna tathā “daśāpavitrēṇa” ityatrōpādēyagataikatvavivakṣā, tathā grahami-
tyatraikasyaiva grahasya śrutisaṁyōgāduddēśyamapi grahādikamēkatvayuktamēva
vivakṣitatvēna sammārjanīyamiti । ēvaṁ prāptē'bhidhīyatē—</p>
<sutra>sarvēṣāṁ vā lakṣaṇatvādaviśiṣṭaṁ hi lakṣaṇam ।। 3. 1. 14 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pratītamātraṁ vidhiruddēśyatvēna
vivakṣyēta । tathāhi—vidhēyārōpitavyāpārō vidhirniruddēśyavidhā-
nāsambhavāduddēśyamapēkṣatē । uddēśyañca dvividham—prāptamaprāptañca ।
<pb n="522"/>
yatrāprāptamuddēśyam, tatra yathāśabdamuddēśyasvīkārātpratītaviśēṣaṇa-
parityāgē kāraṇābhāvēna vidhyākāṅkṣāyā vidyamānatvādbhavatu nāma
viśēṣaṇavivakṣā । yathā—“aṣṭavarṣaṁ vrāhmaṇamupanayīta” “agnīnā-
da/?/ta” “yūpaṁ chinatti” ityādiṣu prāptōddēśē'pi । yatra viśēṣaṇa-
vivakṣāmantarēṇōddēśyatvamēva na sambhavati, yathā “yasyōbhayaṁ havi-
rārtimārcchēt” ityatrārttigamanasya nimittasya haviṣā viśēṣaṇam ।
yatra cānanyagatiśabdaśca na saptadaśāratnitāvidhānamapēkṣatē vāja-
pēyasyētyanuvādāsambhavāt vājapēyē, tatrāpi satyāṁ vidhyākāṅkṣāyāṁ
bhavatu nāmōddēśyagataviśēṣaṇavivakṣā ।</p>
<p>na caivaṁ sati “yasyōbhayaṁ havigarttim” ityatrāpyubhayatvaviva-
kṣāprasaṅgāt ‘prathamaṁ vā niyamyēta’ ( jai. sū., 11. 1. 42. ) ityanēna
nyāyēnāgnēyahavirārttinimittatvakramāpanōdārthatvēnaivāprayōjanatvēnānanya-
gatikatvābhāvāt vidhyākāṅkṣānivr̥ttēḥ na kēvalamuddēśyaviśēṣaṇam ।
upādēyaviśēṣaṇamapi vidhyākāṅkṣābhāvādavivakṣitamēva । yathā—
“satrādudavasāya pr̥ṣṭhaśamanīyēna yajēran” ityatra । atra hi yadyapi
pratyayēnōpādēyakartr̥gatamēva bahutvamiti tathāpi prakr̥tyarthaparyālōcanēna
vidhyapēkṣitam । tathāhi—“satrādu davasāya yajēran” iti ktvāpra-
tyayēnōdavasānasamānakartr̥katvaṁ yāgasya pratipāditam । udavasānasya
ca kriyāvirāmarūpasya pratyēkamēva samavāyāt pratyēkamēvōdavasānakartr̥-
<pb n="523"/>
katvam । tathā ca sati samānakarttr̥tvapratipādakēna ktvāpratyayēna
yāgē'pyēkaikaśa ēva karttr̥tvapratipādanāttadvirōdhē pratyayapratipāditamapi
karttr̥bahutvaṁ vidhyākāṅkṣitamavivakṣitaṁ bhavati । kintu pracayaśiṣṭakarttr̥-
bahutvaṁ yathāprāptaṁ pratyayēnōcyata iti । tēna sarvatra vidhivivakṣāyāṁ
vidhyākāṅkṣā kāraṇam, avivakṣāyāñca na vidhānākāṅkṣākṣēti
siddham, na tūpādēyagatatvamuddēśyagatatvañcēti । tadatra “grahaṁ
sammārṣṭi” ityādiṣu na kiñcidvivakṣākāraṇamasti । na tāvada-
prāptōddēṣṭuḥ, “grahairjuhōti” ityādinā grahādīnāṁ kāryāntarasādhanatayā
prāptatvāt । nāpyēkatvaṁ vinā uddēśyatvāparyavasānaṁ, grahamātrasyaivō-
ddēśyatvasambhavāt । nāpyēkatvasyānanyagatiśabdōpādānam, karmatvapra-
tipādanāt karmaṇi dvitīyāvibhaktērupāttatvāt । tatra ca nāntarīyakatayā
pratīyamānamapyēkatvamavivakṣāmāpādayitumalam । tēna grahamātramēva
pūrvaprāptaṁ kāryōpayuktamuddēśyamanūdya sammārgō vidhātavyaḥ । anuvādasya ca
yathāprāptaviṣayatvāt daśānāmēva grahaṇam । kāryōpayuktānāṁ tulyaprāptē-
rēkatvasya cōktanyāyēna vivikṣākāraṇābhāvātsammārgākhyaḥ saṁskārō
vidhīyamānō daśabhirēva grahairaviśēṣātsambadhyata iti । taduktam—</p>
<lg>
<l>vyaktīruddiśya yatkarma svajātyādyupalakṣitāḥ ।</l>
<l>vihitaṁ guṇabhāvēna tatsarvārthaṁ pratīyatē ।। iti ।।</l>
</lg>
<p>(taṁ. vā., pr̥. 705.)</p>
<pb n="524"/>
<p>upādēyasya tu kāryasādhanatayā prāganavagatasya śabdaikavēdya-
tvādyathāśabdāpādānamēva vidhiviṣayatvamautsargikam । na tu “paśunā
yajēta” ityatra pr̥ṣṭhaśamanīyavatpratyayārthāvarōdhakāraṇamasti । tēnaika-
tvaviśiṣṭasyaiva paśōḥ karaṇatvēna śabdōpāttatvāt, tathābhūtasyaiva
vidhiviṣayatvamiti vaiṣamyam ।</p>
<p>yattu kāryōpayōgitvēnāvagatānāmanuvādē camasānāmapi sammārga-
prasaṅga ityuktam, taccamasādhikaraṇa ēva nirasanīyam । yattu
grahasyāpi sammārgasambandhēnāprāptatvādaprāptōddēśa ēvēti viśēṣaṇa-
vivakṣā । atha “grahairjuhōti” iti vākyāntaraprāptatvānnāprāptatvam,
tarhi brāhmaṇasyāpi lōkaprāptatvādviśēṣaṇāvivakṣētyuktam । tadayuktam;
na hi vidhēyabhūtakriyāsambandhēna prāptiraprāptirvā atra vivakṣāyā-
mavivakṣāyāṁ vā kāraṇam, kintu yatkriyāṅgatvēna saṁskārasya
vidhānaṁ tatkriyāyāmuddēśyasya prāptyaprāptī avivakṣādau kāraṇam । iha
ca jyōtiṣṭōmabhāvanāṅgatvēna sammārgarūpaḥ saṁskārō vidhātavyaḥ ।
tasyāñca jyōtiṣṭōmabhāvanāyāmuddēśyabhūtasya grahasya “grahairjuhāti”
iti vākyāntarēṇa prāptatvādbhavati prāptōddēśaḥ । “aṣṭavarṣaṁ brāhmaṇamupa-
nayīta” ityatra tūṣanayanalakṣaṇasya saṁskārasyādhyayanāṅgatayā
vidhānāt tasyāṁ cādhyayanabhāvanāyāmuddēśyabhūtasya brāhmaṇasyaivō-
panayanātprāgaprāptatvāt bhavatyaprāptōddēśaḥ । tēnātra viśiṣṭasyaivōddēśya-
<pb n="525"/>
tvēna vidhyapēkṣitatvānna vākyabhēdaḥ । grahāṇāntu jyōtiṣṭōmabhāvanāṅga-
tvēnānyata ēva “grahairjuhōti” iti prāptatvāt “grahaṁ sammārṣṭi” ityatra
grahōddēśēnaiva vidhēyārōpitavyāpārasya vidhēruddēśyākāṁkṣānivr̥ttēḥ
punarēkatvōddēśēnāpi sammārgavidhānē vidhyāvr̥ttilakṣaṇastāvadēkō
vākyabhēdaḥ । tathaikatvasya kēvalasyōddēṣṭumaśakyatvāttaduddēśēna sammārga-
vidhānārthaṁ punarapi grahapadamāvarttanīyamiti padāvr̥ttilakṣaṇō'pyaparō
vākyabhēda iti । taduktam—</p>
<lg>
<l>grahaikatvē yadōddiśya sammārga upadiśyatē ।</l>
<l>ēkaikasminsamāpyētē kriyāvakyē tadānayōḥ ।। iti ।</l>
</lg>
<p>( taṁ. vā., pr̥. 707 )</p>
<p>tathāca satyadhyayanavidhyadhyāpitavākyōcitasamāmnāyānyatvēna
pauruṣēyatvādaprāmāṇyaprasgaḥ । taduktam—</p>
<lg>
<l>punaruccāryamāṇaśca samāmnāyādbahiḥ sthitaḥ ।</l>
<l>pratyayaḥ pauruṣēyatvādaprāmāṇyaṁ prasajyatē ।।</l>
</lg>
<p>(taṁ. vā., pr̥. 708)</p>
<p>kiñca viśēṣaṇatvēna vivakṣyamāṇamapyēkatvaṁ kiṁ svāyōgavyava-
cchēdēna grahaviśēṣaṇam ? sajātīyānyayōgavyavacchēdēna vā ? yadi
svāyōgavyavacchēdēna<fn n="1"/> (?) sajātīyānyayōgavyavacchēdēna tathōddēśyatvēna
daśānāmēva grahāṇāṁ sammārgaprāptērēkatvaviśēṣaṇēnētaravyāvr̥ttau durvāraḥ
<footnote n="1">atra granthapāta iti pratibhāti ।</footnote>
<pb n="526"/>
parisaṁkhyādōṣapraṅgaḥ । nanu ‘liṅgaviśēṣanirdēśāt puṁyuktamaitiśāyanaḥ’
(jai.sū., 6.1.6.) ityatraivōddiśyamānaviśēṣaṇavivakṣāyā nirākariṣya-
māṇatvādvyarthamidamadhikaraṇam । maivam; na hi tatrōddiśyamānaviśēṣaṇa-
syāvivakṣā pratipādyatē । atraiva pratipāditatvāt, kintūddiśyamāna-
viśēṣaṇatvamēva । tathāhi—“svargakāmō yajēta” ityatraikavacanānna
svargakāmapadāvagatamēkatvaṁ tēnōpādēyārthagatatvātsaṁkhyēva liṅgamapi viva-
kṣitavyamiti pūrvapakṣōtthānnānniyamēna svargakāmapadasyōddiśyamānārtha-
tvamēva pratipādayiṣyatē । saṁkhyāyāstu na svargakāmapadōpāttatvēna,
kintūpādēyakartr̥gatatvēnākhyātābhidhānāt । atō nāsya tēna
gatārthatvamiti ।</p>
<p>prayājanam—pakṣōktam । sūtrantu—sarvēṣāṁ grahādīnāṁ sammārgā-
dikartavyam, grahatvādimātrasyaiva lakṣaṇatvādaviśiṣṭaṁ hi sarvēṣāṁ
grahatvādi sādhāraṇamityarthaḥ ।।</p>
<trailer>iti saptamaṁ grahaikatvādhikaraṇam ।। 7 ।।</trailer>
<pb n="527"/>
<head>athāṣṭamaṁ camasādhikaraṇam</head>
<sutra>saṁskāradvā guṇānāmavyavasthā syāt ।। 3. 1. 16 ।।</sutra>
<head>viṣayasaṁśayau</head>
<p>asti jyōtiṣṭōmaḥ । tatra śrūyatē—“daśāpavitrēṇa grahaṁ
sammārṣṭi” iti । tatraiṣō'rthaḥ samidhagataḥ—sarvē grahāḥ sammārjanīyā
iti । idamidānīṁ sandihyatē—kiṁ camasā api sammārṣṭavyāḥ ?
uta na ? iti । uddēśyaviśēṣaṇasyaikatvādēravivakṣāyāṁ pratipādi-
tāyāmidānīṁ kimuddēśyagataṁ grahatvamapyavivakṣitaṁ vivakṣitaṁ vēti
nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—grahasvarūpasambandhisammārga-
saṁskāravidhirānarthakyādapūrvīyarūpē vakyavyaḥ । na cātra vrīhiṣvivā-
vaghātasya vyavasthākaraṇamapūrvabhēdaḥ samasti । tēna jyōtiṣṭōmāpūrvīya-
rūpa ēva sammārgavidhirvaktavyaḥ । tacca svarūpaṁ grahacamasayōraviśi-
ṣṭamiti camasānāmapi sammārgaḥ kartavyaḥ । nanu vrīhīṇāmivāgnēyā-
pūrvaṁ grahaṇāmapi svasādhyāpūrvamastyēva । tēnāntaraṅgalakṣaṇābalēna
svāpūrvalakṣaṇayaiva vyavasthōpapattēḥkathaṁ camasasambandhō'pi sammārgasya ।
ucyatē—utpatyapūrvabhēdē hyantaraṅgalakṣaṇayā dharmavyavasthā bhavati ।
<pb n="528"/>
tēna vrīhyādiṣvavaghātādīnāṁ bhavatu vyavasthā । iha tu “sōmēna
yajēta” ityutpattērēkatvādēkaivōtpattiḥ । ēkamēva phalāpūrvamapi । tatsā-
dhanatvañca sōmarasādhāratvarūpaṁ grahacamasasādhāraṇamēva । tēna
yathā haviḥprakr̥tidravyasādhanabhāvāviśēṣēṇa vrīhiṣu vidhīyamānō'vaghā-
tādiryavēṣvapi sambadhyatē, tathā sōmarasādhārarūpasādhanatvāviśēṣā-
dgrahē vidhīyamānaḥ sammārgaścamasē'pi sambadhyatē । na ca vācyam—
“payasā maitrāvaruṇaṁ śrīṇāti” ityatra yathā apūrvamātravyavasthitatvaṁ
tathā sammārgasya bhaviṣyati । ētasmi.... ....tvētadadhikaraṇa siddhāntē
tatrā vyavasthā bhaviṣyati । tēna guṇānāṁ grahacamasayōravyavasthā
sōmarasādhāramātrasaṁskāratvāditi । ēvaṁ prāptē'bhidhīyatē—</p>
<sutra>vyavasthā vārthasya śrutisaṁyōgāt tasya śabdapramā-
ṇatvāt ।। 3. 1. 17. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi grahacamasayōrapūrvē bhēdō na
bhavēt । tathāhi—yadyapi “sōmēna yajēta” ityēka ēva sōmayāga-
ssakr̥dutpannaḥ, tathāpi taddēvatōddēśaviśiṣṭagrahaṇabhēdādgrahacamasābhyā-
mabhyasyamānō'sau svāpūrvasādhanam । grahacamasābhyāsayōśca kṣaṇika-
tvēna svarūpasāhityābhāvādapūrvadvārēṇaiva sāhityam । tēna sāhitya-
sidhyarthaṁ kalpitāvāntarāpūrvadvārēṇaivāvaghātādivyavasthōpapattau na
<pb n="529"/>
paramāpūrvaprayuktatvēna camasēṣvapi sammārgaḥ । taccābhyāsāpūrvaṁ vibhinnadē-
vatōddēśaviśiṣṭagrahaṇasādhyatvēna । ‘na hi yatsamitsambandhēna sādhyatē,
tattanūnapātsambandhēna’ iti nyāyēna vibhinnamēvēti yuktā dharmavyavasthā ।
tēna sōmarasādhāratvāviśēṣē'pi grahacamasayōrabhyāsāpūrvabhēdasya
vyavasthitatvānna dharmasaṅkaraḥ । vrīhiyavayōstu tadabhāvādyukta ēva
dharmasaṅkara iti ।</p>
<p>nanūtpatyapūrvaṁ hi saṁskāravyavasthāpakaṁ bhavati । yathā-āgnēyā-
dyapūrvamavaghātasya । utpatyapūrvasiddhyarthaṁ kalpanīyābhyāsāpūrvasya tu
saṁskāravyavasthāhētutvē “yadyapi caturavattī yajamānaḥ syāt pañcāvattaiva
vapā kāryā” ityatrāpi vapāsambandhēna śrutasya pañcāvadānasya vapā-
bhyāsāpūrvagr̥hītatvēna hr̥dayādisambandhō na syāt । ataśca yathā
tatrāgnīṣōmīyōtpatyapūrvagr̥hītatvādbhēdēna hr̥dayādyēkādaśāvadēyasambandhaḥ,
tathā atrāpi sōmōtpatyapūrvagr̥hītatvēna tadēkatvāccamasasambandhō'pi
durvāra iti । na hi tatra vapōddēśēna pañcāvattaviśiṣṭa-
mavadānaṁ vidhīyatē । ‘yadyapi caturavattī yajamānaḥ’ ityatra yadyapi-
śabdēnātidēśaprāptāvadānamanūdyāvadānāntaravidhānanivr̥ttiphalatvāt ।
nāpi vapāviśiṣṭāvadānōddēśēna pañcāvattatvam uddiśyamānaviśēṣaṇa-
vivakṣāyāṁ vākyabhēdagrasaṅgāt । nāpi vapāmātrōddēśēna pañcāvattatvam,
ēkasyā vapāyāḥ pañcatvāsambhavāt, pañcāvattahr̥dayagatāvadānasamba-
<pb n="530"/>
ndhabādhaprasaṅgācca । tēnātidēśaprāptāvadānamātrōddēśēna pañcatvamātraṁ
vidhīyatē । vapāpadaṁ caikadēśānuvādaḥ । ataḥ sarvāṇyēva paśvaṅgāni
pañcāvattāni kāryāṇātyarthaḥ । atra tu grahōddēśēnaiva sammārgavidhāna-
sambhavādvaiṣamyamiti ।</p>
<p>prayōjanam—pakṣōktam । sūtrantu—grahēṣvēva sammārgasya
vyavasthā na camasasambandhaḥ । arthasya grahasya grahamiti śrutyā
saṁyōgāt, tasya ca sammārgasambandhasya śabdapramāṇakatvāditi ।।</p>
<trailer>ityaṣṭamaṁ camasādhikaraṇam ।। 8 ।।</trailer>
<head>atha navamamānarthakyataṅgādhikaraṇam</head>
<sutra>ānarthakyāttadaṅgēṣu ।। 3. 1. 18 ।।</sutra>
<head>viṣayasaṁśayasaṅgatayaḥ</head>
<p>vājapēyē śrūyatē—“saptadaśāratnirvājapēyasya yūpō bhavati”
iti । tatra sandēhaḥ—kiṁ saptadaśāratnitā vājapēyasyōrddhvapātrē'pi
niviśatē ? uta paśōryūmē/?/ nivaśatē ? iti । uddēśyadvārēṇa saṁskā-
raviniyōgagataṁ viśēṣaṁ nirūpyēdānīmuddēśyadvārēṇaiva guṇaviniyōgagatō
viśēṣō nirūpyatē ।</p>
<pb n="531"/>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—saptadaśāratnitā hyatra vidhā-
nānantaryādvājapēyēnaiva sambadhyatē, na tu vyavahitaśrutēna yūpēna ।
kiñca pradhānasya khalvaṅgasambandhō bhavati । pradhānañca vājapēyō na
yūpaḥ, nāpi paśuyāgaḥ । tathā prakaraṇañca vājapēyasya, na paśuyāgasya ।
prakaraṇañcāṅgaviniyōgakam । api ca vājapēyasyēti ṣaṣṭhīśrutyā
vājapēyasambandhaḥ saptadaśāratnitāyāḥ pratīyatē, vākyēna yūpasambandhaḥ ।
śrutiśca vākyādbalīyasī । tēna sarvathā vājapēyasambandha ēva sapta-
daśāratnitāyāḥ, na paśvaṅgayūpasambandhaḥ । taduktam—</p>
<lg>
<l>ānantaryātpradhānatvāttathā prakaraṇācchutēḥ ।</l>
<l>vājapēyēna sambandhassākṣānna paśunā saha ।। iti ।</l>
</lg>
<p>(taṁ. vā., pr̥. 727 )</p>
<p>nanu “saptadaśāratniḥ” ityanyapadārthapradhānabahuvrīhisamāsō'yaṁ
guṇaviśiṣṭadravyavacanaḥ । sa caikavākyōpāttēna yūpēnaiva sāmānādhi-
karaṇyātsambandhamarhati, na vājapēyakarmaṇēti kathaṁ vājapēyēna
sambadhyatē ? ucyatē—satyaṁ guṇaviśiṣṭadravyavacanō'yam, tathāpi
dravyasya prāptatvāllōhitōṣṇīṣanyāyēna guṇavidhirēvāyam । tatrāpi
vājapēyē yūpābhāvēna “vājapēyasya” iti ṣaṣṭhīvirōdhānna yūpēna
sambadhyatē, kintu vājapēyasyētyākṣiptavājapēyadravyadvārēṇa vājapēyē-
<pb n="532"/>
naiva । tacca dravyaṁ na grahacamasādi, kintu ṣōḍaśināmadhēyamūrddhvapātram ।
atastasyaivōrddhvatvēna khādiratvēna ca yūpasādr̥śyādyūpaśabdēnānuvāda-
sambhavāttēna sāmānādhikaraṇyēnāyaṁ yūpaśabdō vr̥tyantarēṇōrddhvapātra-
viṣaya ēvēti । yadi tu saptadaśāratnipadaṁ yūpēna saha yathākathañci-
tsambadhyēta, tadā vājapēyē yūpābhāvēna “vājapēyasya” ityanuvādāsa-
mbhavādvājapēyaśabdēna yūpasambandhī paśuyāgō lakṣaṇīyaḥ । taccāyu-
ktam; yatō ‘guṇē tvanyāyya kalpanaikadēśatvāt’ (jai. sū. 9.3.5.) iti
nyāyēna yūpasyaiva vr̥tyantarāśrayaṇaṁ yuktam, na tu pradhānayāgābhidhāyinō
vājapēyaśabdasya । kiñca virōdhēna hi lakṣaṇā bhavati । na ca
prathamōccāritavājapēyaśabdasamayē virōdhō'sti । asti tu yūpō-
ccāraṇasamayē । tēna tatraiva lakṣaṇā yuktā । yathā “yē yajamānāsta
r̥tvija” ityatra na prathamōccaritaṁ lakṣaṇāvr̥ttam । kintva-
nantarōccaritamr̥tvikpadam, tatraiva virōdhadarśanāt । tēnōrddhvapātra
ēva saptadaśāratnitā niviśata iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi saptadaśāratnitāvyatirēkēṇa
yūpaśabdō'rthavān bhavēt । na cōrddhvapātralakṣaṇayāsyārthavatvam,
lakṣaṇākāraṇābhāvāt । dvēdhā hi śabdasya mukhyārthaparityāgēnā-
nyaparatvaṁ bhavati—viruddhapadasāmānādhikaraṇyādvā, yathā ‘agni-
<pb n="533"/>
rmāṇavakaḥ’ iti । vaiyadhikaraṇyē'pyananyathāsambhavēna vā, yathā
gaṅgāyāṁ ghōṣō vasatīti । na cātra yūpapadasyōrddhvapātrapadasāmānādhi-
karaṇyam, nāpi vājapēyasyēti ṣaṣṭhīpratipāditō vājapēyasambandhō
yūpasyānanyathāsiddhaḥ । na hyaṅgāṅgisambandhamēvaikaṁ ṣaṣṭhī bravīti ।
kintarhi ? sambandhamātram । taccāṅgāṅgitvēnōpakārakatayā mukhya-
syaiva yūpasyāstīti kiṁ lakṣaṇayā ?</p>
<p>taduktam—</p>
<lg>
<l>agatyā lakṣaṇāvr̥ttiḥ samabhivyāhr̥tairbhavēt ।</l>
<l>na cōrddhvapātrasambandhī yūpaśabdaḥ pratīyatē ।। iti ।</l>
</lg>
<p>( taṁ. vā., pr̥. 728 )</p>
<p>yaccānantaryaṁ vājapēyasya saptadaśāratnitāsambandhārthamuktam,
tadānantaryaṁ yūpē'pyaviśiṣṭam । yadāpi pradhānatvaṁ ṣaṣṭhīśrutiyōgi-
tvañca vājapēyasya parēṇa sambandhanimittamuktam, tadupakārakabhūta-
yūpaśabdē'pyaviruddhamēva । tēnāyaṁ viśēṣaḥ—pūrvapakṣē nirnimittamēva
yūpaśabdō lakṣaṇāvr̥ttō'bhyupētavyaḥ । siddhāntē tu sarvamēva padaṁ
mukhyārthamiti । na caivaṁ sati vājapēyaviśiṣṭyūpānuvādēna saptadaśāra-
tnitāvidhānē viśiṣṭānuvādādvākyabhēdaḥ, yūpamātrōddēśēna tadvidhānē
yūpavadyāgamātrasambandha iti vācyam । yata uddiṣṭaviśēṣa vivakṣāyāṁ
hi vākyabhēdō bhavati, na tu viśiṣṭōddēśē । iha tu yadi vājapē-
<pb n="534"/>
yōddēśēna saptadaśāratnitā vidhīyatē, tadā vājapēyasyētyuddēśāparyava-
sānādārtēriva haviṣā yūpēna viśēṣaṇam । atha yūpōddēśēna, tadā
vājapēyasyētyananyagatiśabdōpādānādvājapēyēnaiva viśēṣaṇam । na hi
yūpamātrōddēśēna saptadaśāratnitāvidhissambhavati । tēna viśiṣṭōddēśē-
nātra vākyabhēda iti ।</p>
<p>idantviha vaktavyam—svarūpē kāryē ca vōpayuktamaṅgaṁ bhavati ।
tatra yūpasya prakr̥tau vijñātōtpattiprakāratvānna tatsvarūpē saptadaśāra-
tnitōpayujyatē । nāpi paśuniyōjanarūpē tatkāryē, tasya saptadaśā-
ratnitāvyatirēkēṇa prakr̥taparimāṇēnaiva siddhēḥ । tēnāpūrvōpayōginī
sā bhavantī vājapēyāpūrvōpayōginī paśvapūrvōpayōginī vā । tatra
paśvapūrvōpayōginīti kēcit । nēdaṁ yuktam; nēha paśuyāgīyatva-
puraskārēṇa yūpē saptadaśāratnitā vidhīyatē, kintu “vājapēyasya”
iti śrutirvājapēyaviśēṣitē yūpē vājapēyayāgīyatvapuraskārēṇaiva ।
tēna vājapēyāpūrvaprayuktaiva saptadaśāratnitā nāśrutapaśuyāgāpūrvaprayuktā ।
atō vājapēyāṅgamēva । na ca vājapēyānaṅgatvādyūpasya na tadvārēṇa
vājapēyaṅgātvamiti vācyam । yatō'nupakāriṇi hi sthitō nōpakā-
rīti na tadartha iti । tēna yathānaṅgabhūtavatsāśritasya sānnāyyā-
ṅgatvam, tathā saptadaśāratnitāyā apīti nānupapapannaṁ kiñcit ।</p>
<p>prayōjanam—pakṣōktam । sūtrantu-pradhānē vājapēyē sākṣādyūpā-
<pb n="535"/>
bhāvādānarthakyādidaṁ vacanam yastadaṅgēpu paśuyāgēṣu yūpastatraiva
parimāṇaṁ vidadhātītyarthaḥ ।।</p>
<trailer>iti navamamānarthakyatadaṅgādhikaraṇam ।। 9 ।।</trailer>
<head>atha daśamabhikramaṇādhikaraṇam ।</head>
<sutra>kartr̥guṇē tu karmāsamavāyādvākyabhēdaḥ syāt ।।3.1.19।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ prayājavākyē śrūyatē—“abhikrāmaṁ juhōttyabhi-
jityai” iti । tatra sandēhaḥ—kiṁ prayājēṣvēvābhikramaṇam ?
uta kr̥tsnē prakaraṇē ? iti । saṁskāradravyaguṇānāṁ viniyōgaṁ nirū-
pyēdānīṁ yatkarmasambandhitvēna śrūyamāṇamarthātsaṁskāratvaṁ pratipadyatē,
tat prasaṅgānnirūpyatē ।</p>
<head>bhāṣyakāramatēna pūrvapakṣaḥ</head>
<p>atra bhāṣyakārō vākyabhēdēna pūrvapakṣaṁ kr̥tvā ēkavākyatvēna
siddhāntitavān । ayañca tasyābhisandhiḥ—abhikrāmamiti
ṇamulayaṁ ktvāpratyayasamānārthaḥ । abhikramyābhikramya juhōtīti ।
atra cābhikramaṇasya hōmārthatvaṁ pratīyatē । na ca kriyāyāḥ
kriyārthatvamamūrttatvātsambhavati ācamanādēriva । yattu kriyāyāṁ
<pb n="536"/>
karttr̥dvārēṇa tatprayōjanatvēna tadartham । na caikasminvākyē hōmaṁ
prati guṇatvēnākṣiptasya karturabhikramaṇaṁ prati prādhānyēnānvayō
bhavitumarhati, vākyabhēdaprasaṅgāt । tēna juhōtipadādāhatyābhikramaṇaṁ
kriyārthēna prakaraṇēna gr̥hītaṁ satkarttr̥dvārēṇa prākaraṇikasakalakarmārtham ।
na cātrāpi vākyabhēdō dōṣāya, vairūpyalakṣaṇavākyabhēdasya
pauruṣayatvāpādakatvēna vibhāgalakṣaṇavākyabhēdasyānatidōṣatvāditi
pūrvapakṣaḥ ।</p>
<head>bhāṣyakāramatēna siddhāntaḥ</head>
<p>siddhāntastu—syādētadēvaṁ yadyanēnaiva vākyēnābhikramaṇasya
karttr̥sambandhō vidhīyatē । kintvaruṇaikahāyanīnyāyēnōktahōmānva-
yinōḥ kartrabhikramaṇayōranyōnyamupakāryōpakārakatayānvayaḥ । śaknōti
cāhavanīyasannidhāpanēnābhikramaṇaṁ karturupakarttum । apēkṣitaśca
svakartturāhavanīyadēśasambandhaḥ । tēna hōmōddēśēna vidhīyamānamabhi-
kramaṇaṁ sannidhivaśātprayājāṅgamēvēti ।</p>
<head>vārtikakāramatōpakramaḥ</head>
<p>tadayuktam; na hi dhātusambandhavihitasya ṇamulpratyayasya
samabhivyāhr̥tajuhōtiparityāgēna prayōgaḥ sambhavati, asādhutvaprasa-
ṅgāt । kiñca vibhinnasyāpyasya karttr̥sambandhō vā ? dhātusambandha
ēva vā ? na tāvatkartr̥sambandhaḥ, tatsambandhiṇamulpratyayasya dhātu-
<pb n="537"/>
sambandhānuśāsanavirōdhāt । nāpi dhātusambandhaḥ, tathā sati
samabhivyāhr̥tajuhōtiparityāgakāraṇābhāvāt । tēna pūrvapakṣastāva-
danupapannaḥ । tathā siddhāntō'pi nōpapadyatē । na hi prakaraṇātsa-
rvārthasyābhikramaṇasya sannidhau prayājārthatvaṁ sambhavati, prakaraṇā-
tsannidhēdurbalatvāt । atha bhavatu sannidhērasya prayājārthatvaṁ,
tathāpi yasyaiva prayājasyānantaraṁ śrūyatē tasyaivābhikramaṇamaṅgaṁ syānna
tu sakalaprayājānām । kiñcaivaṁ sati rājasūyaprakaraṇagr̥hītasya
vidēvanādērapi sannidhiviśēṣādabhiṣēcanāyāṅgatvaṁ syāt । atō
yatkiñcidētaditi yathāvārttakamēkavākyatvāparityāgēnādhikaraṇaṁ
varṇanīyam ।</p>
<head>vārtikakāramatēna pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—darśapūrṇamāsaprakaraṇē “abhi-
krāmaṁ juhōti” iti śrūyatē । na cātra vākyakr̥taḥ kaścidviśēṣaḥ
pratīyatē, yēna dīkṣaṇīyāvāṅniyamavadviśēṣasambandhō bhavēt । na ca
prayājasannidhirēva niyāmaka iti vācyam । prakaraṇātsannidhērdubala-
tvāt । ‘ēkasya sannidhēraviśēṣitō hētuḥ’ iti nyāyātsarvahōmārtha-
tvamēvābhikramaṇasya । athōcyēta—mā nāma bhūtsannidhānātpratyayā-
rthatvam, prakaraṇantu bhaviṣyati । tathāhi—yathā śāstratvāviśēṣē'pi
sāmānyaśāstrānniravakāśaṁ viśēṣaśāstraṁ balavat, tathā mahāprakaraṇā-
<pb n="538"/>
dapi avāntaraprakaraṇamiti prayājārthatvamēvābhikramaṇasyēti ।
tadayuktam; avāntaraprakaraṇasyaivābhāvāt । kartavyasya hītikartavyatā-
kāṅkṣālakṣaṇaṁ prakaraṇam । itikarttavyatākāṅkṣā ca sādhyasambandhō-
ttarakālīnā । prayājābhikramaṇabhāvanayōstu sādhyākāṅkṣāyāṁ yathā
prayājabhāvanā kratūpakāraṁ sādhyatayā gr̥hṇāti, tathābhikramaṇabhāvanā-
pyaṅgapradhānahōmasambandhadvārēṇa kratūpakārakamēva sādhyatayā gr̥hṇātīti
kratūpakārasādhyanirākāṅkṣatvānnābhikramaṇaṁ prayājētikarttavyatākāṅkṣayā
prayājōpakāraṁ sādhyatayā grahītumarhatīti nābhikramaṇa syāvāntarapraka
raṇēna prayājārthatvam । na ca krapūpakārakasādhyakalpanātaḥ prāgēva
prayājabhāvanāyāḥ sāmānyēna sādhyasambandhāditikarttavyatākāṅkṣāyāṁ
satyāmavāntaraprakaraṇēnābhikramaṇasambandhō bhaviṣyatīti vācyam ।
yatō yakṣānurūpō balirbhavati । tēna sāmānyasādhyasambandhasya
sāmānyākṣiptētikarttavyatānirākāṁkṣatvādabhikramaṇasvarūpētikarttavya-
tāviśēṣāsambandhāditi । ataḥ karttr̥guṇē'bhikramaṇē avāntaraprakara-
ṇābhāvēna prayājakarmāsambandhādvākyabhēdaḥ । na ca prayājavākyēnaika-
vākyatā syāt, kintu prakr̥tahōmamātrārthataivēti । ēvaṁ prāptē'bhi-
dhīyatē—</p>
<sutra>sākāṅkṣaṁ tvēkavākyaṁ syādasamāptaṁ hi pūrvēṇa ।।3.1.20।।</sutra>
<p>ayamabhiprāyaḥ-bhavēdēvaṁ yadyavāntaraprakaraṇēnābhikramaṇaṁ prayājāṅgaṁ
<pb n="539"/>
na bhavēt । na cāvāntaraprakaraṇaṁ nāsti, sandaṁśapāṭhasyānanyathā-
siddhatvāt । sannidhimātraṁ hi yatra karttr̥vacanasthānē nāntarīyakatayā
na vidhikāritaṁ bhavatu tatra viśēṣakam, prayājasandamaśapāṭhastvadhyayana-
vidhikāritatvātprayājārthatvamantarēṇa hōmamātrārthatvē nōpapadyatē ।
tasyānanyapaṭhitasyāpi vākyabalēna hōmamātrārthatvasiddhēḥ । taduktam—</p>
<lg>
<l>yēnābhikramaṇādūddhva/?/ prayājānāṁ guṇō'paraḥ ।</l>
<l>vidhāsyatē prayājānāṁ tasmātprakaraṇāstitā ।। iti ।</l>
</lg>
<p>(taṁ. vā., pr̥. 731)</p>
<p>yattūktam—prayājābhikramaṇa bhāvanayōḥ sādhyākāṅkṣāyāṁ yuga-
padēva sādhyatvēna kratūpakāragrahaṇāt prayājabhāvanētikarttavyatā-
kāṅkṣāyāmabhikramaṇasya (na) prayājāṅgatvam । ataḥ kathamavāntarapraka-
raṇamiti । tadayuktam; prayājasandaṁśādhyayanavaśēnaivōnnītaprayājāṅga-
tvasyābhikramaṇasya pradhānasambandhō bhavati । ataḥ siddhaṁ sandaṁśābhi-
vyaktaprayājāvāntaraprakaraṇēnābhikramaṇasya prayājārthatvamiti ।</p>
<p>atra prabhākarēṇāvāntaraprakaraṇanirāsārthamidamuktam—kāryaṁ
hi vākyārthaḥ । kāryaśca kr̥tipradhānam । tasya ca viśēṣaḥ prakr̥ti-
viśēṣādēva । kr̥tēśca viśēṣaḥ—kā kr̥tiḥ, kasya kr̥tiriti
viṣayaniyōjyābhyāmēva । sa ca viśēṣō viṣayasambhavē'pi
niyōjyābhāvēnādhikāravākyaṁ na kāryāntarapratipādakaṁ, kintu (?)
<pb n="540"/>
yaugikañca na kāryābhidhāyipadānāṁ vyaktivācitvādvyakti-
vacanānāñca sannihitavyaktigāmitvādadhikāravākyāvagatakāryānu-
vādēnaiva prathamamāvirbhavati । taduktam—‘sannihitē vidhau vidhirava-
gamyamānaḥ sa ēva tāvadagantubhucitaḥ’ ( pra. paṁ., pr̥.204. cau. saṁ. )
iti । tēnānabhivyaktēṣvēvāṅgāpūrvē/?/ṣu prathamaṁ yatkiñcitsannidhi-
samāmnātamavirōdhēna saṁyuktaṁ tatsarvamēva prayōjanam । prayōjaninā ca
nirūpyaidasarthyamātrēṇa pradhānavidhipratyayēnānanvitamabhidhīyatē । tadēva
ca grāhakagrahaṇamityucyatē । paścātsvarūpasāhityābhāvēna kṣaṇikānāṁ
sambhūyapradhānagatamahōpakārajanānārthamutpatyapūrvē kalpitē kāryābhidhā-
yividhiśabdasadbhāvātprayājādiviṣayakr̥tisādhyamēva kāryaṁ vidhi-
śabdēnābhidhīyatē । niyōjyāntarābhāvācca pradhānāpūrvīyaniyōjya-
viśēṣitaiva sā kr̥tiriti niścīyatē । tasyāntu daśāyāmabhi-
vyaktē'pyaṅgāpūrvē yadi nāmāṅgāpūrvāṇāmitikarttavyatākāṅkṣā svarasa-
vidhisiddhā bhavēt tarhi grāhyābhāvānnāvāntaraprakaraṇaṁ grāhakam ।
bhavati cāṅgāpūrvāṇāmitikarttavyatākāṅkṣā svarasasiddhā । tathā
hi—na tāvadapūrvasvarūpa itikarttavyatākāṅkṣā, kintu kāryatvarūpē ।
tacca rūpaṁ pradhānakāryēṇa sahāṅgānāmēkamēva, tatkr̥tērēva tatparyanta-
tvāt । na hi sādhyakr̥tiḥ sādhanakr̥tirna bhavati, yatō na hi
svargakr̥tēranyā yāgakr̥tiḥ । tēnādhikārāpūrvakr̥tērēvāṅgāpūrvaparyantatvā-
<pb n="541"/>
nnāṅgāpūrvāṇāṁ pr̥thagitikarttavyatākāṅkṣēti nāṅgāpūrvāṇāmavāntara-
prakaraṇamiti ।</p>
<p>tadayuktam; bhavatu tāvat sannihitē vidhau vidhirēva gamyamānaḥ
sa ēva tāvadavagantumucitaḥ’ iti samayaparikalpitaṁ prathamamavāntarāpūrvā-
nabhidhānam । paścādabhivyaktantu prayōjanāpūrvaṁ kimityabhikramaṇagrāhakaṁ
na bhavati ? prathamamadhikārāpūrvagr̥hītatvēna grāhyābhāvāditi cēt—
naivam; vāṅniyamasyāpi dīkṣaṇīyāpūrvēṇa grahaṇāprasaṅgāt । tatrā-
pyanuvādāśaṅkayā prathamaṁ dīkṣaṇīyāpūrvānabhivyaktāvadhikārāpūrvēṇa
vāṅniyamagrahaṇasya vāviśiṣṭatvāt । atha tatra nyāyasampādanōpa-
sthitadīkṣaṇīyāpūrvēṇa saha vākyasambhāvitasambandhavirōdhādvāṅni-
yamasya cādhikārāpūrvāgrahaṇam, atrāpi nyāyasampādanēnōpasthita-
prayājāpūrvēṇa sahāvāntaraprakaraṇasambhāvitasambandhavirōdhādabhikra-
maṇasyāpi na kāryagrahaṇam । ēvañca sati yathā tatra dīkṣaṇīyā-
pūrvasya svārasikētikarttavyatākāṅkṣāvirahē'pi samabhivyāhāravaśā-
dutthāpitākāṅkṣasya vāṅniyamagrahaṇam, tathātra prayājāpūrvasya
svārasikētikarttavyatākāṅkṣāvirahē'pi sandaṁśāmnānavaśādutthāpitā-
kāṅkṣyaivābhikramaṇagrahaṇaṁ bhaviṣyatīti sarvaṁ samānaṁ anyatra
svakapōlakalpitamithyāsamayasiddhāntābhinivēśāt । ataḥ siddha-
mavāntaraprakaraṇēnābhikramaṇasya prayājaśēṣatvamiti ।</p>
<pb n="542"/>
<p>prayōjanam—pakṣāktam । sūtrantu sākāṅkṣaṁ prayājakarma, tēna
tadvākyamabhikramaṇavākyēna sahaikavākyaṁ syāt । yatō'bhikramaṇāpūrvē-
ṇāṅgajātēnāsamāptam । tataścābhikramaṇātparastādapi śrutyādivihita-
prayājānāmaṅgatvadarśanāditi ।।</p>
<trailer>iti daśamamabhikramaṇādhikaraṇam ।। 10 ।।</trailer>
<head>athaikādaśamupavītādhikaraṇam</head>
<sutra>sandigdhē tu vyavāyādvākyabhēdaḥ syāt ।। 3.1.21 ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ saptamāṣṭamayōrbrāhmaṇānuvākayōḥ sāmadhēnī-
kalpāḥ । navamē nividaḥ । daśamē kāmyāḥ sāmidhēnīkalpāḥ—
idaṅkāmasyaitāvatīranubrūyādidaṅkāmasyaitāvatīriti । ēkādaśē yajñō-
pavītamāmnātam—“upavyayatē dēvalakṣmamēva tatkurutē” iti । tatra
sandēhaḥ-kiṁ sāmidhēnīrēvānubruvatōpavyātavyam ? uta prakaraṇē
sarvānēva padārthānanutiṣṭhatōpavyātavyam ? iti । avāntaraprakaraṇasya
sthitasyēdānīṁ parimāṇaṁ nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—ubhayākāṅkṣālakṣaṇaṁ prakara-
<pb n="543"/>
ṇam । pradhānasya cētikarttavyatākāṅkṣasya sandaṁśē'śrutānāñca
sādhyākāṅkṣiṇāmapi samakālamēva karaṇōpakārasādhyasambandhēnōbhayā-
kāṅkṣāyā abhāvānnāvāntaraprakaraṇam । yathā prayājāvāntarasandaṁśa-
gr̥hītēnāpyayōgyatayā na pradhānōpakāraḥ prathamaṁ sādhyatayā gr̥hyatē ।
yatō na hyupavītaṁ nāmārthāntaram, kintu vāsōvinyāsarūpam । tacca
parispandōpayuktam । na ca pradhānasya parispandarūpatvam, uddēśatyā-
garūpatvāt । tadyadi sannihitaṁ parispandasākāṅkṣaṁ karma na syāt,
tadayōgyēnāpi prakr̥tapradhānēna sambadhyatē tadā ānarthakyatadaṅganyāyēna
parispandarūpēṣvaṅgēṣu sambadhyētāpi । asti tvavāntaraprakaraṇābhivya-
ktagrāhakībhāvamavāntaraprakaraṇēnaiva sannidhāpitaṁ spandarūpatvēna yōgyaṁ
sāmadhēnyanuvacanamēva । tēna sandaṁśābhāvē'pi sandaṁśaphalasyōbhayākā-
ṅkṣālakṣaṇasya vidyamānatvātsannihitamupavītamavāntaraprakaraṇēnānuvacanē-
naiva sambadhyatē ।</p>
<p>nanvagnisamindhanaprakāśanaṁ dr̥ṣṭamēva sāmadhēnīkāryam । tatra kathaṁ-
bhāvākāṅkṣāyāṁ vivakṣitaprayatnatālvādisaṁyōgādi dr̥ṣṭamēva kathaṁ-
bhāvākāṅkṣāpūrvakaṁ sambadhyatē । kathambhāvākāṅkṣā ca prakaraṇam ।
atastadabhāvātkathamavāntaraprakaraṇaṁ sāmidhēnīnāmiti । ucyatē—
satyamēvam, tathāpi agnisamindhanaprakāśanasyānyēnāpi siddhērniya-
mādr̥ṣṭaṁ kathaṁ sidhyatītyanuvartata ēvākāṅkṣā । tasmādastyavāntarapraka-
<pb n="544"/>
raṇam । nanu tathāpi nivitpadavyavāyēna sāmidhēnīprakaraṇasyōpavītaṁ
yāvadananuvr̥ttēḥ kathamupavītasyāvāntaraprakaraṇasannidhāpitānuvacanasamba-
ndhaḥ ? ucyatē—na hyasambandhamātraṁ prakaraṇavicchēdakaṁ bhavati ।
pūṣādyanumantraṇamantrāṇāmapi darśapūrṇamāsaprakaraṇavicchēdakatvaprasa-
ṅgāt । atha tatra parastādapi darśapūrṇamāsānuvr̥ttērasti prakaraṇam,
tarhyatrāpi sāmidhēnyanuvr̥ttērnānupapannam । athavā nividāmapi sandaṁśēna
sāmidhēnyanuvacanāṅgatvamēva । taduktam—</p>
<lg>
<l>abhitassābhidhēnīnāṁ kīrttanātprakiyā sthitā ।</l>
<l>paraprakaraṇē pāṭhō nividāmathavāṅgayā/?/ ।। iti ।</l>
</lg>
<p>(taṁ. vā., pr̥. 733)</p>
<p>tēnōpavītasya sāmidhēnyanuvacanāṅgatvātsāmidhēnīrēvānubruvāṇa-
syōpavyānamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi nivitpadavyavahitaṁ sāmidhēnī-
prakaraṇamanuvarttatē । tāvaddhi prakaraṇamanuvartatē, yāvadviniyōgārhaṁ
paśyati । asaṁyuktañca prakaraṇēna viniyujyatē । iha ca
nivitpadāni “dēvēddhō manviddha” ityēvamādīni । sāmidhēnī
ca liṅgēnāgnisamindhanē viniyujyantē । atō na tāvadēṣāṁ
sāmidhēnyanuvacanāṅgatvam । nāpi pūṣādyanumantraṇavadanaṅgasyāpi
<pb n="545"/>
prakaraṇāvicchēdakatvam । tataḥ paraṁ sāmidhēnyanuvacanasya śrutyādi-
bhiraṅgāntaravidhānādarśanāt । darśapūrṇamāsayōranaṅgānāmapi pūṣā-
dyanumantraṇamantrāṇāṁ parastādapi darśapūrṇamāsāṅgavidhānadarśanā-
dbhavatu prakaraṇāvicchēdakatvam, sāmidhēnyanuvacanasya śrutyādibhi-
raṅgantarāvidhānāt iha na tathēti vaipamyam । taduktam—</p>
<lg>
<l>vicchinnā sāmidhēnīnāṁ nividbhiḥ prakriyā yataḥ ।</l>
<l>na hi kāmyaiḥ punaḥkalpaiḥ sandhātuṁ sā hi śakyatē ।। iti ।</l>
</lg>
<p>(taṁ. vā., pr̥. 734)</p>
<p>nanu yadi vicchinnaṁ sāmidhēnīprakaraṇam, tadā daśamē
brāhmaṇānuvākē “ēkaviṁśatimanubrūyāt pratiṣṭhākāmasya” ityādīnāṁ
kāmyasāmidhēnīkalpānāṁ prakriyāśrayābhāvātkathaṁ guṇaphalasambandha-
vidhānam ? atha vākyēnaivāśrayō vidhīyatē, tadā vidhēyasaṅkhyāḥ
phalasambandhakaraṇē āśrayasambandhakaraṇē ca vākyaṁ bhidyētēti ।
ucyatē—syādēvam, yadyēkaviṁśativākyādērguṇātphalaṁ brūmaḥ, kintu
rēvatīvāravantīyavatsaṁkhyāviśiṣṭamanuvacanāntaramēvaitat phalē vidhīyatē ।
tatkathamityākāṅkṣāyāmanubrūyāditi śabdasāmānyātsaṁkhyāsambandhācca
kratvarthasāmidhēnyanuvacanavaditi gamyatē । sāmidhēnīnāmanyēṣāñca
dharmāṇāmatidēśātprāptiḥ ।</p>
<p>nanūpakārapr̥ṣṭhabhāvēnātidēśō guṇabhūtānāmēva bhavati, tēṣāmēvō-
pakārakatvāt । atra ca dvitīyāśrutyā sāmidhēnīnāṁ prādhānyamava-
<pb n="546"/>
gamyatē, anuvacanasyaiva guṇabhāvaḥ । ataḥ kathaṁ pradhānabhūtānāṁ
sāmidhēnīnāmatidēśa iti । dvirūpāśca khalu sāmidhēnyaḥ—anuvacanaṁ
prati sāmidhēnīprakāśanakāryāpēkṣayā pradhānabhūtāḥ, anuvacanasvarūpā-
pēkṣayā guṇa bhūtāśca । tatra agnisamindhanaprakāśakatvāt tathābhūtamēva
kāryāpēkṣayā prādhānyaṁ dvitīyayā pratipādyatē । anuvacanasvarūpa-
sidhyarthaṁ sāmidhēnīnāṁ guṇatvamēva । “ēkaviṁśatimanubrūyātpratiṣṭhā-
kāmasya” ityatra tu kāmyaprayōgē'nuvacanaṁ svarūpasidhyarthamēvēti-
karttavyatākāṅkṣyā sāmidhēnyatidēśānnānupapannam । na ca vācyam—
ēvaṁ sati darśapūrṇamāsāgr̥hītatvāddarśa pūrṇamāsaprayōgādbahirēva kāmyā-
nāṁ prayōgassyāditi । yatō dārśapūrṇamāsikanigadānāmanūdyamā-
natvēna hyanuvacanatvam । tēna kratōrvahiḥ prayōgē'nuvacanatvamēva na
syāt । taduktam—</p>
<lg>
<l>paścādyathōcyamānō'yamanuśadaḥ prayujyatē ।</l>
<l>na tu kratuprayuktatvātsvātantryē sati labhyatē ।। iti ।</l>
</lg>
<p>(taṁ. vā., pr̥.735</p>
<p>na caivaṁ sati sannidhānaviśēṣātkābhyasāmidhēnyanuvacanāṅga-
tvamēvōpavītasyāstu, kathaṁ sarvārthatvamiti vācyam । yatō'sya
vikr̥titvēnātidiṣṭaprāptaprākr̥tadharmanirākāṅkṣasya prakaraṇātsannidhānādvā
dharmagrāhakatvaṁ vaktavyam । sannidhēśca prakaraṇaṁ balīyaḥ ।</p>
<pb n="547"/>
<p>taduktam—</p>
<lg>
<l>prākr̥tēna kathaṁbhāvē tadīyē pūritē sati ।</l>
<l>paścātsannidhināṅgaṁ syātsa ca prakaraṇāvaraḥ ।। iti ।</l>
</lg>
<p>(taṁ. vā., pr̥. 736)</p>
<p>ataḥ siddhaṁ mahāprakaraṇēnōpavītasya sarvārthatvamiti ।</p>
<p>prayōjanam—pakṣōktam । sūtrantu—upavītē sāmidhēnyarthatva-
sarvārthatvasandēhē nivitpadēna sāmidhēnyanuvacanasannidhāpakaprakaraṇavya-
vāyādupavītavākyasya sāmidhēnyanuvacanavākyādbhēdaḥ syāditi ।।</p>
<trailer>ityēkādaśamupavītādhikaraṇam ।। 11 ।।</trailer>
<head>atha dvādaśaṁ vāraṇādīnāṁ sarvayajñārthatvādhikaraṇam</head>
<sutra>guṇānāñca parārthatvādasambandhaḥ samatvātsyāt ।।3.1.22।।</sutra>
<head>viṣayasaṁśayasaṅgatayaḥ</head>
<p>agnyādhēyē vāraṇādīni pātrāṇyahōmārthāni hōmārthāni ca
śrūyantē “tasmādvāraṇō vai yajñāvacaraḥ syāt na tvētēna juhuyāt ।
vaikaṅkatō yajñāvacarasssājjuhuyādēvaitēna” iti । na ca vāraṇavaikaṅka-
tānāṁ pātrāṇāmagnyādhēyēna sambandhaḥ । kutaḥ ? yajñāvacaravacanāt ।
yajñasyaitāni pātrāṇi vākyēna prakaraṇaṁ bādhitvā bhavanti । tatraiṣa
sandēhaḥ—vāraṇādīni pātrāṇi kiṁ pavamānēṣṭiṣu niviśantē ?
<pb n="548"/>
uta darśapūrṇamāsādiṣu sarvayajñēṣu ? iti । prasaṅgāgataṁ vicāradvayaṁ-
parisamāpyēdānīmānarthakyatadaṅganyāyasyāpavādaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhiprāyaḥ—“vāraṇō vai yajñāvacaraḥ” i-
tyādhānaprakaraṇē yadyapi vāraṇādīni pātrāṇi śrūyantē, tathāpyā-
dhānasya sākṣādayajñarūpatvādyajñāvacara iti vākyēna yajñasambandhitvēna
pratīyamānānyānarthakyatadaṅganyāyēnādhānāṅgabhūtēṣu pavamānēṣṭiṣu yajñarū-
pēṣu niviśanta iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi pavamānēṣṭayō'pyādhānāṅgaṁ bhavēyuḥ ।
na tvēvam, kintu yathādhānaṁ sākṣādagnyarthaṁ tathā pavamānēṣṭayō'pi ।
na ca samapradhānēṣvaṅgāṅgibhāvō'sti, yēnānarthakyatadaṅganyāyō bhavēt ।
tasmādvākyabalēna sarvayajñasambandha ēva bhavēdvāraṇādipātrāṇāmiti ।</p>
<p>prayōjanam—pakṣōktam । sūtrantu—guṇānāmagniguṇānāmā-
dhānapavamānahaviṣāṁ pārārthyātparasparamasambandhaḥ syātsamatvāditi ।।</p>
<p>tadētadyathābhāṣyamadhikaraṇaṁ vārtikakārapādā nānumanyantē ।
ayañca tēṣāmabhisandhiḥ—“vājapēyasya yūpaḥ” ityatra saptadaśā-
ratnitāyāḥ ṣaṣṭhyā vājapēyasambandhāvagamādyuktamānarthakyatadaṅganyāya-
viṣayatvam । iha tu vāraṇādipātrāṇāṁ virōdhisaṁyuktānāmahīna-
<pb n="549"/>
yuktadvādaśōpasattāyā iva prakaraṇēnāgrahaṇādvākyabalēnōtkarṣātsa-
kalayajñārthatvamēva yuktam । tēnādhānasambandhasyaivājñātatvātsatyapyā-
dhānāṅgatvē pavamānēṣṭīnāmānarthakyatadaṅganyāyēna sannivēśāsambha-
vātpūrvapakṣastāvadaśōbhanaḥ । tathā pavamānēṣṭīnāṁ sākṣādagnyarthatvē
pramāṇābhāvāt ‘phalavatsannidhāvaphalaṁ tadaṅgam’ iti nyāyēnā-
dhānārthatvasyaiva vyavasthitatvādanutkarṣātsakalayajñārthatvasiddhayē sama-
prādhānyasiddhāntō'pi nōpapanna iti ।</p>
<p>atraikē samādhānamēvamabhidadhati—jyōtiṣṭōmasannidhiśrutānāma-
pyupasaddvādaśatvādīnāmahīnādisamabhivyāhr̥tānāṁ sarvathā sambandhā-
bhāvādbhavatūtkarṣaḥ, tadaṅgabhūtānāmapyahīnādīnāmabhāvāt । iha
tvādhānāṅgabhūtānāṁ pavamānēṣṭīnāmēva vidyamānatvāttatsambandhēnaiva
yajñāvacaratōpapattērna vāraṇādīnāṁ sarvayajñārthatvam । na ca vājapēyasyē-
tivat ṣaṣṭhyabhāvēnādhānasambandhābhāvānnēmānyānarthakyatadaṅganyāyavi-
ṣaya iti vaktavyam । yatō na hi tatrāpi ṣaṣṭhībalēna saptadaśāratni-
tāyā vājapēyasambandhaḥ । tathā sati vājapēyasambandhē yūpasambandhē
ca vidhīyamānē parimāṇasya vākyabhēdaprasaṅgāt, kintu vāja-
pēyasannidhipāṭhādarthaprāptamēva vājapēyasambandhamanuvadati ṣaṣṭhī ।
tathātrāpyādhānasannidhipāṭha ēva svārthavatvāya vāraṇādipātrā-
ṇāmapyādhānārthatvaṁ pratipādayiṣyatīti nānupapannam । na ca pava-
<pb n="550"/>
mānēṣṭīnāṁ yāgarūpāṅgābhāvādyāgarūpāṅgayuktasya cābhidhēyatvādayajña-
tvam, tathā ca sati yajñāvacaratvēna śrutānāṁ pātrāṇāmādhāna-
vatpavamānēṣṭisambandhābhāvādutkarṣa ēva prāpnōtīti vācyam । yata
‘iṣṭiṣu darśapūrṇamāsayōḥ’ iti pavamānēṣṭīnāmapi darśapūrṇamāsavikāra-
tvēnātidiṣṭaprayājādyaṅgaprāptēryajñatvamēva ।</p>
<p>na ca pavamānēṣṭīnāmaṅgatvādaṅgānāñcētikarttavyatākāṅkṣābhāvā-
tprayājādyanatidēśa iti vācyam । svārasikākāṅkṣābhāvē'pi
liṅgadarśanōtthāpitākāṅkṣāvaśādēvātidēśasiddhēḥ । ēvaṁ hyaruṇaparā-
śaraśākhābrāhmaṇē śrūyatē'nuvādasarūpam—“yē darśapūrṇamāsayōrddharmāḥ,
tē sarvēṣṭīnāmagnīṣōmīyasya ca” iti । atra ca sarvēṣṭisambandhēna
darśapūrṇamāsadharmānuvādāttadaṅgatēti । yathā pavamānēṣṭīnāmatidēśēna
darśapūrṇamāsadharmaprāptirasti, tathā pavamānēṣṭiṣvēva śrūyatē—
“vr̥dhanvānāgnēyaḥ kāryaḥ pāvakavān saumyaḥ” iti । anēna cāgnēya-
saumyājyabhāgānuvādēna vr̥dhanvatpāvakavatvavidhānaṁ sambhavati, yadyati-
dēśēnātrājyabhāgaprāptirasti । tadubhābhyāmēva liṅgadarśanābhyāmā-
kāṅkṣōtthāpanādatidēśasiddhēḥ pūrvapakṣastāvacchōbhanaḥ ।</p>
<p>tathā siddhāntabhaṅgō'pi na saṅgacchatē । ādhānasyēva pavamānē-
ṣṭīnāmapi sākṣādagnyarthatvāt । nanvādhānasyaiva vākyasamadhigamya-
m । na tāvatpavamānēṣṭīnāmagnyarthatvaṁ grāhakagrahaṇēna vaktavyam ।
<pb n="551"/>
grāhakagrahaṇañca prayōjanaprayōjanibhāvēnādhikāraniyōgēnānvitābhidhā-
narūpam । na cāgniradhikārarūpaḥ । tēna grāhakagrahaṇābhāvātkutō
niṣpramāṇakaṁ pavamānēṣṭīnāmagnyarthatvam ? kutastarāñca sākṣāttvamiti ।
maivam; prayōjanarūpaṁ hi grāhakamiti vyutpattiḥ । adhikāraniyōga-
syāpi grāhakatvaṁ nādhikārayōgatvēna, taccāgnērapyaviśiṣṭam । “yadāha-
vanīyē juhōti” iti hōmasādhanatvēna prayōjanarūpasya tasya dvitīyāva-
bōdhitasādhyarūpatvāt, tēna “agnīn” iti dvitīyāntamagnipadamēva
sannidhisamāmnātāgniḥ pavamānēṣṭibhirapyanvitaṁ svārthamabhidhattē ।
prayājādibhiriva darśapūrṇamāsādhikārāpūrvaṁ liṅśabda iti । athavā
pavamānēṣṭyapūrvamēva svaviṣayānuṣṭhānasiddhyarthaṁ sannidhisamāmnātārtha-
vatvātprayōjanavadagnyarthatvamēva svaviṣayasyākṣipatīti aupādānikamēva
tāsāmagnyarthatvamiti ।</p>
<p>na caivaṁ satyutpattiśiṣṭādhānāvarōdhātphalavatsannidhinyāyēna
prayājādivadādhānāṅgatvamēvēti vācyam । upadēśātidēśasampratipattyā
sākṣāttvasyaiva pratīyamānatvāt । upadēśadaśāyāṁ hi grāhakagrahaṇēna
vā upādānēna vā pavamānēṣṭīnāmagniḥ sādhyabhūta ityavagatē kiṁ
prayājādivatsādhanāṅgatayā pāramparyēṇa ? ādhānavadēva vā sākṣāt ?
iti sandēhē darśapūrṇamāsavikr̥titvēnāsāṁ tadaṅgagrāhitvāt, tatra ca
“yadāhavanīyē juhōti” iti sākṣātsambandhāvagatēḥ ihāpi
<pb n="552"/>
hōmarūpatvādidānīṁ sākṣātsambandhādādhānasyaivāgnisādhyatvāt ।
prayājādīnāṁ tvatidēśatō'pi sākṣāttvānavagatērutpattiśiṣṭāgnēyāvaruddhē-
'dhikārāpūrvē bhavatu ‘phalavatsānnidhāvaphalaṁ tadaṅgam’ iti nyāya-
viṣayatvam, na tviha tathēti vaiṣamyam ।</p>
<p>nanūpadēśēna balavatātidēśanirapēkṣēṇa phalavatsanidhinyāyēna
prayājādivat pāramparyamasandigdhamēva prathamamavagataṁ, na tu sa-
ndigdham । ataḥ kathamupadēśaviparītātidēśapravr̥ttiriti । maivam;
sarvatraiva vaikr̥tōpadēśasyātidēśasāpēkṣasyaiva viśēṣaviṣayatvāt ।
anyathā “sauryaṁ caruṁ nirvapēdbrahmavarcasakāmaḥ” ityatrāpyupadēśabalī-
yastvēna sauryē śūdrādisādhāraṇabrahmavarcasakāmādhikāraprasaṅgaḥ । atha
tatrātidiṣṭadārśapūrṇamāsikāhavanīyādyaṅgānurōdhēnādhikāraviśēṣanirṇa-
yaḥ, tathātrāpyatidēśaprāptasākṣādagnisambandhānurōdhēna pavamānēṣṭīnāṁ
sākṣādagnisādhyakatvamēva nirṇīyata ēvēti nānupapannam । na ca
vācyam—bhavatu sāmānyōpadēśasyātidēśatō viśēṣaviṣayatvamavi-
rōdhāt, iha tūpadēśataḥ pavamānēṣṭiṁ prati agnēḥ pradhānyē nirūpitē kathaṁ
tadvirōdhādiha guṇatvēnātidēśaḥ ? tadabhāvē ca kathamupadēśātidēśa-
sampratipatyā sākṣāttvam ? iti । yatō hyatrāgnērādhānapavamānēṣṭija-
nyātiśayavatō'tidēśātpavamānēṣṭiguṇatvaṁ parēṇāpyabhyupagamyatē, asa-
mbhavādēva । kintvādhānajanyātiśayavata ēva ।</p>
<pb n="553"/>
<p>tathācōktam—</p>
<lg>
<l>yadā tvētā vidhīyantē prakr̥tau santi nō tadā ।</l>
<l>tasmādāhitamātrē'gnau karttavyāssambhavādimāḥ ।। iti ।</l>
</lg>
<p>
tathābhūtasya cāgnēḥ pavamānēṣṭīnāṁ hōmarūpatvēnādhikaraṇakāraka-
tayā guṇatvē'pi pavamānēṣṭijanyātiśayaśālitayā prādhānyamavi-
ruddhamēva । na hi bhāvanāyā dhātvarthaniṣpādakatayā guṇatvē'pi
phalabhāvanātvēna prādhānyaṁ virudhyatē । puruṣasya vā yāgaṁ prati
karttr̥tvabhāktr̥tvābhyāṁ guṇapradhānatvē virudhyētē । athavā bhavatūpa-
dēśalabdhaprādhānyasya guṇatvavirōdhaḥ, tathāpyasambhavaḥ । ‘tuṣārava-
ttāvatsamparihīyatām’ iti nyāyēna virōdhiguṇaparityāgēnāpi sā-
kṣāttvasvīkārō nānupapannaḥ । na hi “grahaṁ sammārṣṭi” ityatrā
sambhavasvīkārasyaikatvasyāvivakṣāyāṁ sambhavinō'pi karmatvasyāvi-
vakṣā yuktā ।</p>
<p>nanu prākr̥tapadārthānāṁ vaikr̥tāpūrvaguṇatvēnaivātidēśaḥ । atathā-
bhūtasya ca guṇatvābhāvē satyatidēśasyābhāvātkathamatidēśataḥ sākṣā-
ttvamiti । naivam; bhavēdēvaṁ yadi pratipadārthanirūpaṇēnātidēśapravr̥ttiḥ,
kintu karaṇōpakārajanakapadārthasambandhiviṣayō'sau । tatra cāvarja-
nīyatayā sō'pi prāpta ēva । tathācābhāṇakō'pyatra lōkasya
dr̥śyatē । tēnātidēśalabdhatvē'pyasambhaviguṇatvaparityāgēna sākṣā-
<pb n="554"/>
tsvīkārō yukta ēvēti siddhaṁ samaprādhānyamādhānapavamānahaviṣāmiti ।
na caivaṁ sati nirapēkṣavidhivihitatvēnādhānapavamānahaviṣāṁ vikalpa
iti vaktavyam । yatō nirapēkṣavidhivihitānāṁ dvēdhā vikalpō
bhavati—yathā pramāṇāntarāvagataṁ pratyēkakāryajanakatayā dr̥ṣṭārthānāṁ
vrīhiyavānām, samuccayāsambhavēnā dr̥ṣṭārthānāṁ vā yathā ṣōḍaśigrahaṇā-
grahaṇādīnām । tatra na tāvadatra pramāṇāntarāvagataṁ pratyēkakāryatvam,
aṣṭārthatvāt । nāpi samuccayāsambhavō'pi, ēkāśrayavidhiniṣēdhā-
bhāvāt । tēnātra yūpadharmāṇāmiva takṣaṇacchēdanādīnāmadr̥ṣṭārthatvāya
nirapēkṣavidhivihitatvē'pi samuccaya ēvēti nānupapannam । tadyajñasaṁyō-
gō'gnisannidhiyuktānāṁ śrutānāṁ vāraṇādipātrāṇāmutkarpamagnisambandha-
nirvāhānusandhānē tatsādhanībhūtasyāpyayajñatvātsādhanāṅgapavamānēṣṭisa-
mbandhēna pūrvapakṣōktōtkarṣavidhyutpādanāya nirākaraṇīyam । samaprā-
dhānyē tu agnisādhanībhūtapavamānēṣṭisambandhēnaiva sutarāmagnisambandhō-
papattēḥ samaprādhānyamēva hi tasyaivēti (?) dēvadānakalpitabhāṣyā-
kṣarasyaiva bhāṣitam । sa khalvēvamāha—agnyādhēyē vāraṇādi-
pātrāṇi śrūyantē । tēnādhānasādhyasaṁskārārthatvamēva pātrāṇāmavaga-
myatē, na tvagnimātrārthatvam । nāpi pavamānēṣṭijanyaṁ saṁskārārthatvam ।
na cādhānasambandhē lāghavam । tēnādhānāṅgatvanirāsaḥ pavamānēṣṭīnāṁ
vāraṇādipātrōtkarṣasiddhayē yukta ēvēti na kiñcidanupapannamiti ।</p>
<pb n="555"/>
<p>atrōcyatē—yattāvatpūrvapakṣabhaṅgasamādhānārthaṁ saptadaśatvavaidha-
rmyamuktam, tadvaidharmyamātraṁ viśēṣānāpādakatvāt । tathāhi—kimanēna
vaidharmyēṇa vāraṇādipātrāṇāmānarthakyatadaṅganyāyēna pavamānēṣṭinivē-
śō'bhimataḥ ? vākyavaśēna vā ? na tāvatpūrvaḥ kalpaḥ, vākyāvagata-
pradhānasambandhanirvāhāya khalvaṅgāvataraṇamānarthakyataṅganyāyēna ।
na cēha saptadaśāratnitāyā iva vāraṇādipātrāṇāmādhānasambandha-
pratipādakaṁ kiñcidvākyamasti । na ca vākyēna yajñasaṁyōgināṁ vāra-
ṇādipātrāṇāmayajñabhūtādhānasambandhapratipādakaṁ prakaraṇaṁ sambhavati ।
‘asaṁyuktaṁ prakaraṇāditikarttavyatārthitvāt’ iti prakaraṇasya śrutili-
ṅgavākyāsaṁyuktaviṣayatvāt । vākyēna tu saṁyuktasyāpi sannidhānātpra-
dhānāpūrvīyatvē dīkṣaṇīyāvāṅniyamasyāpi pradhānāpūrvīyatvaprasaṅgāt ।
tathā sati tasyāpyānarthakyatadaṅganyāyāviṣayatvāpattēḥ na tāvadāna-
rthakyatadaṅganyāyēnāṅganivēśaḥ । na ca vākyabalēnaiva vāraṇādipātrāṇāṁ
pavamānēṣṭinivēśaḥ, vākyasya yajñapātrasādhāraṇatvāt । na ca
“vrīhibhiryajēta” itivatsannidhānādapi yāgaviśēṣāvagamaḥ, pava-
mānēṣṭisannidhāvaśrutatvāt । taduktam‘agnyādhēyē śrūyantē’ iti ।</p>
<p>na cādhānasannidhānādhyayanamēva prayōjanavattvāya vāraṇādipā-
trāṇāṁ tadaṅgabhūtayajñarūpapavamānēṣṭisambandhamāpādayati । itarathā niṣpra-
yōjanastatsannidhirūpēṇānuvāda iti vācyam । vaiparītyaparicchēdāt ।
<pb n="556"/>
tathāhi—dvēdhā khalvaṅgamātrasambandhō dharmāṇāṁ dr̥ṣṭaḥ । sandaṁśēna vā,
yathā-abhikramaṇādayaḥ prayājasya । aṅgābhidhāyakaśabdaviśēṣa-
vaśēna vā, yathā—dīkṣaṇīyādīnāṁ vāṅniyamādayaḥ । tadatra
pātrāṇāṁ pavamānēṣṭimātrāṅgatvē yadētatsandaṁśānadhyayanaṁ tadabhidhāya-
kaviśēṣaśabdānabhidhānaṁ vā tadanupapannaṁ, pātrāṇāmatatsambandhamēva
pratipādayati । ādhānasannidhipāṭhastu sakalayajñasādhāraṇatvēna
yatra kutracitpaṭhanīyasyānārabhyavādē vā nāsti anyaprakaraṇapāṭhē vā
kaścidviśēṣaḥ । anyaprakaraṇapāṭēnōpasaddvādaśatvādīnāṁ prakaraṇāntara-
sambandhasya dr̥ṣṭatvāt । na ca tatrāṅgēṣvapyahīnābhāvaḥ kāraṇam,
uktanyāyēnāṅgasadbhāvāsadbhāvayōrakāraṇatvāt । ētēna yaduktam—
vājapēyē'pyanuvādikā ṣaṣṭhīti, tadapi nirastam । ṣaṣṭhyabhāvē hyanēnaiva
nyāyēna virōdhisaṁyuktāyāḥ saptadaśāratnitāyāḥ prakaraṇē vājapēya-
sambandhānavagamāt yūpāvyabhicārōpasthitasakalapaśuyāgasādhāraṇa-
tvādapyutkarṣa ēva prasajyatē ।</p>
<p>na caivaṁ sati vājapēyasambandhavidhānē yūpasambandhavidhānē ca
vākyabhēda iti vācyam । saptadaśāratnitāyā yūpaviśēṣaṇatayā
vājapēyāpūrvasambandhamātrajñāpanāt । na ca tathāpyuddiśyamānaviśē-
ṣaṇavivakṣayā vākyabhēda iti vācyam । yatō yatrōddiṣṭasya viśēṣa-
ṇānvayastatraiva viśiṣṭōddēśēna vākyabhēdaḥ । yathā “yasyōbhayaṁ havi-
<pb n="557"/>
rārtimārcchēt” ityatra । taduktam—‘mr̥ṣyāmahē haviṣā viśēṣaṇam’
iti । tatra yathā kēvalārttigamanasya yatkiñcidāśrayasya nityatvēna
naimittikēṣṭāvuddēśyatvāsahatvēna havirviśēṣitasyaivōddēśyatvam, tathā
kēvalasya vājapēyasyāpi saptadaśāratnirūpaparimāṇaviśēṣavidhāvuddēśya-
tvāsambhavādyūpaviśēṣitasyaivōddēśyatvamiti । na caivaṁ sati saurya-
sannidhiśrutasya kr̥ṣṇalahōmasyāpi vākyabalēna sakalaprayājasambandhaḥ
prāpnōtīti vācyam । anuvādānāṁ sannihitagāmitvāt । prayājānu-
vādēna vidhīyamānō'tra kr̥ṣṇalahōmaḥ prakr̥tivatpadasannidhāpitaprayājā-
nuvādēnaṁ caritārthō na sakalaprayājōpasarpaṇaṁ sahatē ।</p>
<p>na ca vācyam—prakr̥tivacchabdēna sauryayāgasannidhiriva prayā-
jānāṁ na kr̥ṣṇalahōmasannidhiḥ । tēna yathātrādhānasannidhisambandhē-
'pi pavamānēṣṭīnāṁ na vāraṇādipātranivēśaḥ, tathātrāpīti । yataḥ
prakr̥tivacchabdēnātra prayājānāṁ sauryasannidhiḥ kalpanīyaḥ । sa ca
prakaraṇāmnānātprayājānuvādasahitakr̥ṣṇalahōmānurōdhēna tathābhūta ēva
kalpyatē, yathā kr̥ṣṇalahōmavidhānayōgya ēva bhavati । pavamānēṣṭīnāntu
vāraṇādipātravyavadhānasya pratyakṣasiddhatvēnākalpanīyatvādvaiṣamyamiti
na kiñcidanupapannam । ataḥ pūrvapakṣasamādhānaṁ tāvadasamādhānamēvēti ।</p>
<p>tathā siddhāntasamādhānamapi yatkiñcidēva । pavamānēṣṭēḥ grāhaka-
grahaṇēna upādānēna vā agnyarthatvē'pyutpattivākyaśiṣṭādhānāvaruddhē
<pb n="558"/>
tasmin ‘phalavatsannidhāvaphalaṁ tadaṅgam’ iti nyāyēna pāramparyasyaiva
siddhatvāt । nanu samāptavaikr̥tōpadēśānāmatidēśamapēkṣamāṇānāmēva
viśēṣaviṣayatvātprathamamagnyarthatvē'vagatē paścādupadēśātidēśasampratipatyā
sākṣāttvanirṇaya ityuktam । ataḥ kathamupadēśataḥ pāramparyam ?
naivam, yatrōpadēśēna vinigamanāyāṁ hētussādhāraṇassyāt, tatrā-
tidēśasāpēkṣasyaiva brahmavarcasakāmādau viśēṣaviṣayatvam । iha tūpa-
dēśasyaiva phalavatsannidhinyāyasahakr̥tasya prayājādivatpāramparyasādha-
natvaviśēṣaviṣayatvānna durbalātidēśāttadvirōdhisākṣāttvapratītissa-
mbhavati । na hi prayājānāmatidēśataḥ sākṣāttvānavagatiḥ pārampa-
ryakāraṇam । tathā satyatidēśataḥ pāramparyānavagatēḥ sākṣātvasyāpi
prasaṅgāt । atha tatra phalavatsannidhinyāyasaha kr̥tasyaivōpadēśasya
pāramparyapratipādakatvam, tadatrāpi samānamiti nānupapannam ।
bhavatu vātidēśāpēkṣaiva samastavaikr̥tōpadēśapravr̥ttiḥ, tathāpi nātrāti-
dēśataḥ sākṣāttvamavagantuṁ śakyatē, virōdhāt । upadēśasya hyagniḥ
sāmyabhūtaḥ prādhānyēnāvagamyatē । atidēśē cōpakāradvārēṇa padārtha-
prāptirbhavantī guṇatvēnaiva bhavati । ataḥ kathaṁ guṇa bhūtāgnisambandha-
matidēśalabdhaṁ sākṣāttvaṁ pradhānabhūtāgnisambandhamanubhavitumutsahatē । na
ca sambhavituṁ yāvattāvatsamparihīyatāmiti guṇatvaparityāgēna sākṣā-
ttvasvīkāra iti vācyam । vikalpāsahatvāt । tatra yadā pavamāna-
<pb n="559"/>
janyātiśayavatō guṇatvāsambhavaḥ, tadā tathābhūtasya guṇatvāsambha-
vēnātidēśasyāpyasambhavātkathaṁ tadanārūḍhaniṣkr̥ṣṭasākṣātvātidēśaḥ ?
“grahaṁ sammārṣṭi” ityatra yathābhūtagrahāprāptau satyāṁ kiñcidvivakṣita-
miti śakyamabhidhātum । nanu grahasyāprāptau yattuṣārāpaharaṇa-
nyāyēnāvarjanīyatayā tathābhūtasyaivāhavanīyasyātidēśa ityuktam,
vikr̥tyupakārānarhasya yadētadupakārakatvavijñānaṁ tatkiṁ bhrāntasyā-
bhrāntasya vā ? na tāvadbhrāntaṁ prati vicāraḥ sambhavati । na
cābhrāntasyāpyēvaṁvidhaṁ vijñānaṁ sambhavati । atha sambhavati, tadā
paścādapi na guṇatvaparityāga iti kathaṁ tasya pradhānībhūtāgni-
sambandhaḥ (?) ṣaḍōsya tu yūpapraviṣṭasya bhrāntyāpaharaṇaṁ sambhavatyēvē-
ti bhrāntabhāṣitamēvēti ।</p>
<p>atha kēvalādhānajanyātiśayavatō haviḥprakṣēpādhārakāraṇatvēna
guṇatvasambhavāttathābhūtasyaivātidēśatastathābhūtasya prakr̥tāviva sākṣā-
tvasyāpyavirōdhāt । tathāpi na sādhyabhūtāgnisambandhaḥ sākṣāttva-
syēti । atō nōpadēśātidēśasampratipatyāgnēḥ sākṣātpavamānēṣṭi-
sādhyatvam । tēna yadētaduktam—bhāvanāvatpuruṣavaccaikasyāgnērēkatra
guṇapradhānāvirōdha iti taṁ pratyanīkamapi (?) nākalitamēvētyalamagni-
bhirati । kiñca samaprādhānyē satyādhānapavamānēṣṭīnāṁ vikalpō'pi
durnivāra ēva । na cādr̥ṣṭārthānāṁ ṣōḍaśigrahaṇāgrahaṇavadvidhiniṣēdhā-
<pb n="560"/>
bhāvātsamuccaya ēvēti vaktavyam । ēkaprayōgavacanaparigr̥hītānāma-
dr̥ṣṭārthānāṁ vidhiniṣēdhakr̥ta ēva vikalpaḥ । tadabhāvē punaradr̥ṣṭārthānāṁ
parasparanirapēkṣasādhanabhāvāpannānāṁ samuccayakāraṇābhāvādvikalpō durni-
vāra ēva । itarathā pr̥thagadhikāravatāmapyēkasvargasādhanānāṁ samu-
ccayaprasaṅgāt । na ca chēdanatakṣaṇādīnāmivātraikaṁ prayōgavacana-
manugrāhakamupalabhāmahē ।</p>
<p>nanu svarūpē kāryē vōpayuktamaṅgaṁ bhavati । na ca pavamānēṣṭīnā-
matra nimittarūpādhānasvarūpōtpattyupayōgitvam, nāpyagnigatādhānajanya-
saṁskāraniṣpatyupayōgitvam । udīcyāṅgatvēna pavamānēṣṭīnāmādhāna-
janyasaṁskārasyāgratayā ca siddhatvāt । tēnāṅgatvābhāvātsannidhērau-
padēśikamēva sākṣātvam । tataḥ samaprādhānyamēvēti । ucyatē—
bhavēdēvaṁ yadi pavamānēṣṭīnāmādhānakāryōpayōgō na syāt । dvividhaṁ
hi kāryam-avyavahitaṁ vyavahitañca । tatrāvyavahitakāryōpayōgāsa-
mbhavē'pi yathā prayājādīnāmāgnēyādyutpattyapūrvajanyaparamāpūrvarūpakāryō-
payōgitvam, tathēhāpyādhānajanyāhavanīyākhyasaṁskārōtpattyupayōgō
bhaviṣyatīti kimanupapannam ? ataḥ pavamānēṣṭītyuktam । pavamānēṣṭī-
nāmādhānāṅgatvē ādhānajanyasyātiśayasya pavamānēṣṭisāpēkṣatvātpa-
vamānēṣṭīnāñca pavamānēṣṭiṣvēva (?) nirdēśādbhaṭṭamatē pavamānēṣṭiṣvagnīnā-
matidēśa ēva na syāt । samaprādhānyē tvādhānamātrasaṁkr̥tasyāgnērati-
<pb n="561"/>
dēśōpapattēḥ samaprādhānyamiti, tadapi pavamānēṣṭīnāmādhānajanyātiśa-
yātiriktāhavanīyarūpakāryōpayōgitvādēva nirākr̥taṁ vēditavyam ।
yātiriktāhavanīyarūpakāryōpayōgitvādēva nirākr̥taṁ vēditavyam ।</p>
<p>nanu sarvatra samabhivyāhr̥tadhātvarthasyāvyavahitakarmagōcaratvaṁ dvitī-
yāvibhaktēravagatam, tatkathamādhānajanyasaṁskāravyavahitāhavanīyaviṣaya-
tvam ? āgnēyādīnāntu bhavatyādipratipādyabhāvanākarmaṇi phalāpūrva-
vyavadhānēnāpi karaṇatvōpapattērvaiyarthyamiti, tadayuktam; parēṇāpyavaśyaṁ
bhāvanākarmaṇyēvāgnīniti dvitīyāsvīkārāt । tathāhi—pavamānēṣṭī-
nāmagyarthatvaṁ grāhakagrahaṇēna vā upādānēna vā vaktavyam । na ca
tadubhayamapi dhātvarthakarpaṇyupapadyatē, prayōjanaprayōjanibhāvēnānvaya-
syāsambhavaparāhatatvāt । na hyādhānajanyasaṁskārasya kvacidvinaniyō-
gābhāvātprayōjanatvaṁ sambhavati । “yadāhavanāyē juhōti” ityāhava-
nīyasyaiva viniyōgāt । na cāsyāhavanīyatvēna viniyuktasyā-
dhānaikajanyatvēna pavamānēṣṭīnāmananvaya iti vācyam । anāhavanīyatvē-
'pi tasyāhavanīyōtpatyupayōgitvēna prayōjanatvāt । janyātiśayābhi-
matasyāhavanīyōtpattiyōgitvāttēna rūpēṇa tasyaiva sādhyatvamapītītarēta-
rāśrayapraṅgāt । siddhē hyādhānajanyasaṁskārasyāhavanīyākhyasyāhava-
nīyākhyasaṁskārāntarātmanyupayōgitvē pavamānēṣṭīnāṁ tatprayōjanatvam ।
tatprayōjanatvē ca sati tadatiriktāhavanīyākhyasaṁskārasiddhiḥ ।
itarathādhānajanyasaṁskārasyāhavanīyaparityāgakāraṇābhāvāt । dr̥ṣṭā
<pb n="562"/>
ca “agnihōtraṁ juhōti” ityādau bhāvanākarmaṇyapi dvitīyā । na
hyagnihōtranāmadhēyasya dhātvarthasya bhāvanākarmatvaṁ sambhavati । ātmā-
śrayaprasaṅgāt । tēnaitadēva vaktavyam—āhavanīyātiśayaśālinō
“yadāhavanīyē juhōti” iti viniyōgāt “āhitāgnirāhavanīya”
iti ca śrutērāhavanīyarūpātiśayavāniti sthitau śrutyā nirṇīyatē ।
tasya ca sākṣādādadhātidhātvarthakarmatvē sati ādhānaprakaraṇaṁ bhrāntā-
nām, pavamānēṣṭīnāṁ sarvathā kēnāpi prakārēṇānanvayādbhāvanākarma-
tvam । tathāca satyuktaprakārēṇa samapradhānyāsambhavātprayājādiva-
tphalavatsannidhāvaphalasya tadaṅgatvamēva tēna vaktavyam । asmanmatē'pi
bhāvanākarmaṇyāhavanīyē dvitīyētyubhayamatē'nyataḥ paricchēdasyōktatvā-
diti nānupapannam ।</p>
<p>sūtrantu pūrvādhikaraṇaśēṣatayā vyākhyēyam । tatra hyaṣṭamānuvā-
kaśrutasāmidhēnyanuvacanasya navamānuvākaśrutābhirnividbhiraṅgāṅgibhāvama-
tivyavadhānābhāvādēkādaśānuvākaśrutōpavyānasya sāmidhēnyanuvacanā-
daṅgāṅgitvābhāvāvyavadhānānnōpavyānasāmidhēnyanuvacanayōraṅgāṅgitvami-
ti vyutpādyatē । taduktam—</p>
<lg>
<l>vadanti sāmidhēnīvannividō'gnisamindhanam ।</l>
<l>saṁyuktatvādatastāsāṁ nāṅgaṁ prakaraṇēna tāḥ ।। iti ।</l>
</lg>
<p>(taṁ. vā., pr̥. 738)</p>
<p>tadayamarthō bhavati—guṇānāṁ sāmidhēnyanuvacananividāṁ parārtha
<pb n="563"/>
tvādagnyarthatvāt asambandhaḥ syāditi na kiñcidanupapannamityala-
mativistarēṇēti ।।</p>
<trailer>iti dvādaśaṁ vāraṇādīnāṁ sarvayajñārthatvādhikaraṇam ।।12।।</trailer>
<head>atha trayōdaśaṁ vārtraghnyadhikaraṇam</head>
<sutra>mithaścānarthasambandhāt ।। 3. 1. 24. ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ śrūyatē—“vārtraghnī paurṇamāsyāmanūcyētē, vr̥dha-
nvatī amāvāsyāyām” iti । tatra sandēhaḥ—kimanuvākyāyugala-
sya pradhānē nivēśaḥ ? utājyabhāgayōḥ ? iti । ānarthakyatada-
ṅganyāyaprasaṅgāgataṁ vicāradvayaṁ parisamāpyēdānīmānarthakyatadaṅganyāya
vaidharmyēṇa prasaṅgādyathāyōgaṁ vyavasthā pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yadyapi paurṇamāsyamāvasyā-
śabdau kālē mukhyau, tathāpyanuvākyāyugaladvayasya dēvatāprakāśa-
kasya kālārthatvāsambhavātsvabhāvādēva yāgayōgitvāllakṣaṇayā
yāgaparatvamēva । tatra kiṁ kramānurōdhēnājyabhāgaparatvaṁ vānayōḥ ?
yadi vā prakaraṇā/?/rōdhēna pradhānayāgaparatvam ? tatra prakaraṇasya
<pb n="564"/>
balīyastvātkramabādhēna pradhānasambandha ēvānuvākyādvayasya prakaraṇā-
nugr̥hītēna vākyēna pratipādyatē । taduktam—</p>
<lg>
<l>nityaṁ tatrānuvākyābhiryāgānāmēva saṅgatiḥ ।</l>
<l>na kālayōḥ kramastasmātpradhānāṅgatayā hr̥taḥ ।। iti ।</l>
</lg>
<p>(taṁ. vā., pr̥. 379)</p>
<p>kiñca yathā prakaraṇēnājyabhāgayōḥ pradhānārthatvaṁ tathānuvākyā-
yugalayōrapi । atō'pi pradhānārthatvādanayōrnānyōnyasambandhaḥ ।
taduktam—</p>
<lg>
<l>guṇānāñca parārthatvādityanēnāpi hētunā ।</l>
<l>sambaddhaṁ nā/?/jyabhāgābhyāmanuvākyācatuṣṭayam ।। iti ।</l>
</lg>
<p>(taṁ. vā., pr̥. 739)</p>
<p>tasmādājyabhāgakramaṁ bādhitvā vākyēna pradhānārthatvaptēvānuvā-
kyānāmiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyanuvākyādvayasya pradhānakarmaṇyartha-
samavāyō bhavēt । tathāhi—ēkātrānuvākyāgnēyī, aparā saumī ।
paurṇamāsyākhyakarmatrayē'pyagnīṣōmīyē'gnisahitasyaiva sōmasya dēvatā-
tvam । kēvalasya sōmasya prakāśanaṁ mahēndrādhikaraṇanyāyēnaiva na
sambhavati । na cānuvākyādvayēnaivāgnīṣōmaprakāśanamiti vācyam ।
“anuvākyāmanvāha” ityēkasmin karmaṇi vivakṣitā/?/nuvākyāgatai-
<pb n="565"/>
katvabādhaprasaṅgāt । na cānēnaiva vākyēna dvitvamapi vidhīyatē ।
prāptē karmaṇi dvitvasya mantraviśēṣasya ca vidhānē vākyabhēdaprasaṅgāt ।
“purō'nuvākyāmantāha” ityatra tvanēkāsāṁ purō'nuvākyānāṁ kramaprāpta-
tvādēkatvamātraṁ vidhīyata iti yuktam । atra tu mantraviśēṣasyāpi
vivakṣāyāṁ vākyabhēda ēvēti kiñcitkālavacanatvēnōpapattau kathaṁ
lākṣaṇikakarmaparatvāśrayaṇam ? na ca mantrasya kālārthatvāsambhavā-
tpaurṇamāsyamāvāsyāśabdayōrlakṣaṇayā karmaparatvamiti vācyam ।
vyavasthārthatvēnaiva kālavacanōpapattēḥ । tathāpyājyabhāgayōḥ kāmavāda-
vadanuvākyāyugaladvayamāmnāyatē । ājyabhāgayōśca prathamasyāgnirdēvatā,
dvitīyasya sōmaḥ । tēna kramaliṅgābhyāmājyabhāgārthamētadanuvākyā-
yugaladvayamavagatam । ājyabhāgau ca pratipradhānaguṇāvr̥ttinyāyēna
paurṇamāsyamāvāsyākramasamudāyadvayē āvr̥tyā prayōktavyau । tatra
cāvyavasthayā mantraprāptau vyavasthārthaṁ vacanam—paurṇamāsyāṁ yāva-
jyabhāgau tau vr̥trahapadavanmantrakau, amāvāsyāyāṁ yāvājyabhāgau
tau vr̥dhanvatpadavanmantrakau prayōktavyāviti । ētacca paurṇamāsya-
dhikaraṇa ēva prapañcitam । atō mukhyakālārthatvēnaiva vākyōpapattau
na liṅgakramabādhēna lakṣaṇayā pradhānakarmaparatvāśrayaṇaṁ yuktam ।
tēnānuvākyāyugalasyājyabhāgayōrēva nivēśa iti siddham ।</p>
<p>prayōjanam—pakṣōktam । sūtrantu—mithō'nyōnyamanuvākyānāṁ
<pb n="566"/>
pradhānayōśca darśapūrṇamāsayōraṅgāṅgibhāvēnānarthasambandhādarthasambandhā-
bhāvādityarthaḥ ।।</p>
<trailer>iti trayōdaśaṁ vārtraghnyadhikaraṇam ।।13।।</trailer>
<head>atha caturdaśaṁ hastāvanējanādhikaraṇam</head>
<sutra>ānantaryamacōdanā ।। 3. 1. 24 ।।</sutra>
<head>viṣayasaṁśayau</head>
<p>jyōtiṣṭōmē śrūyatē—“muṣṭīkarōti vācaṁ yacchati, dīkṣitamā-
vēdayati” iti । tathā “hastāvavanēniktē, ulaparājiṁ str̥ṇāti” iti ।
atra sandēhaḥ—kiṁ muṣṭīkaraṇaṁ vāgyamaścāvēdanārtham ? uta kr̥tsna-
prakaraṇē nivēśaḥ ? iti । tathā hastāvanējanaṁ kimulaparājiṁ staritum ?
uta prakaraṇē sarvān padārthān karttum ? iti । anantarōktaḥ kramavi-
niyōgō'trāpōdyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—atra yadyapi mahāprakaraṇēna
muṣṭikaraṇavāgyamayōrhastāvanējanasya ca sarvārthatvamēva pratibhāti ।
tathāpyāgnēyādyadhyayanavidhitaḥ samānē'pi prakaraṇē muṣṭikaraṇavāgya-
mayōrēva dīkṣitāvēdanasannidhisamāmnānam । hastāvanējanasya cōlapa-
<pb n="567"/>
rājistaraṇasannidhisamāmnānam । anēnaivāṅgāṅgibhāvastēṣāṁ pratīyatē ।
na ca sambandhayōgyānāṁ gauraśvaḥ puruṣō hastītivadasannidhiḥ, yēna
prakaraṇēna ca sambadhyēta । samanvayāpādakayōgyatālakṣaṇaliṅga-
syānugrāhakasya vidyamānatvāt । tathāhi-yājamānayōrmuṣṭikaraṇa-
vāgyamasaṁskārayōḥ praṇidhānahētutvāt praṇidhānasampādyaṁ kriyā-
ntaramapēkṣitam । anantarā ca dīkṣitāvēdanakriyā śrūyatē ।
abhihitaśca dīkṣitarūpō yajamānō'dhvaryuṇā—‘yatkiñcidāvēdya-
mānaṁ vatsasya gr̥hṇāti’ iti । ēvañca hastāvanējanamapi hasta-
saṁskārō hastābhyāṁ kiñcitkriyamāṇamapēkṣatē । hastasampādyamulapa-
rājistaraṇañcānantaraṁ śrūyatē । tadapi naiva sambadhyatē । tēna yadyapi
prakaraṇaṁ sannidhērbalavat tathāpi yōgyatālakṣaṇaliṅgasahāyēna
kramēṇaiva muṣṭikaraṇavāgyamayōrdīkṣitāvēdanārthatvam, hastāvanējanasya
cōlaparājistaraṇārthatvamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi prakaraṇēna sarvārthatvaṁ na bhavēt ।
sarvatra prabalaśrutiliṅgavākyāvāntaraprakaraṇāni mahāprakaraṇasyāpavā-
dakāni bhavanti । śrutistāvannāstyēva । na hyatrāvēdayitumiti
śrūyatē । yadi tu śrūyēta, tataḥ ‘tumunēvulau kriyāyāṁ kriyārthāyām’
( pā.sū., 3. 3. 10 ) ityēkavākyatayā viniyōgō bhavēdapi । na
<pb n="568"/>
tvēvamasti । liṅgañca yōgyatālakṣaṇamantantarārthatvēna sādhāraṇam ।
athavā sarvātvamēva yuktam । yatō bahuṣu padārthēṣvatiśayēnō-
payujyatē । ēkasmādyathākathañcidapi niṣpādasambhavāt । na ca vākyaṁ
samasti । na hi “muṣṭīkarōti, vācaṁ yacchati dīkṣitamāvēdayati”
ityādīnāṁ bhinnākhyātayōgināṁ kēnacidyadyādyupabandhēna vinaikavākya-
tvaṁ sambhavati, yatprakaraṇaṁ bādhēta । nāpyavāntaraprakaraṇamatrāsti ।
sandaṁśēna hi tadavagamyatē । taduktam—</p>
<lg>
<l>paraprakaraṇasthānāmaṅgē śrutyādibhiri/?/bhiḥ ।</l>
<l>jñātē punaśca tairēva sandaṁśēna tadiṣyatē ।। iti ।</l>
</lg>
<p>( taṁ. vā., pr̥. 741 )</p>
<p>na cātra dīkṣitāvēdanōlaparājistaraṇayōrēvaṁvidhassandaṁśō'sti,
yēnāvāntaraprakaraṇaṁ bhavēt । na cādhyayanavidhikāritasannidhisamā-
mnānarūpakramādēvāṅgāṅgibhāvanirṇaya iti vācyam । sannidhisamā-
mnānasya nāntarīyakatvēnāviśēṣatvāt । avaśyaṁ hi prakaraṇē
paṭhyamānaṁ yasya kasyacitsannidhau paṭhanīyam, sarvatrannidhau paṭhitumaśa-
kyatvāt । tēna nāntarīyakatayā yasya kasyacitsannidhau pāṭhē'pi
sarvārtha ēvādhyayanavidhikāritō nirṇīyatē । yatra punarākāṅkṣāyā
abhāvātprakaraṇagrahaṇaṁ na sambhavati, tatra sannidhērnāntarīyakatvāsa-
mbhavātsannihitapadārthatādarthyamētatsannidhipāṭhasyādhyayanavidhitātparyā-
<pb n="569"/>
davadhāryatē । yathājyabhāgayārēvānuvākyānāmiti । ata ēva na
liṅgasahāyō'pi sannidhirūpaḥ kramō'trāṅgāṅgitvē pramāṇam, prakaraṇa-
dvayōraviśēṣavidhāyakatvāt । tēna muṣṭikaraṇavāgyamahastāvanējanānāṁ
prakaraṇātsarvārthatvamiti siddham ।</p>
<p>prayōjanam—pakṣōktam । sūtrantu-ēvaṁvidhēṣvānantaryaṁ sannidhi-
samāmnānamacōdanā nāṅgāṅgitvacōdanamityarthaḥ ।।</p>
<trailer>iti caturdaśaṁ hastāvanējanādhikaraṇam ।।14।।</trailer>
<head>atha pañcadaśaṁ caturdhākaraṇādhikaraṇam ।</head>
<sutra>śēṣastu guṇasaṁyuktaḥ sādhāraṇaḥ pratīyēta mitha-
stēṣāmasambandhāt ।। 3. 1. 26 ।।</sutra>
<head>viṣayasaṁśayau</head>
<p>darśapūrṇamāsayōḥ samāmnāyatē—“āgnēyaṁ caturdhā karōti”
iti । tatra sandēhaḥ—kimāgnēyē'gnīṣōmīyē aindrāgnē ca sarvatra
caturddhākaraṇam ? utāgnēya ēva ? iti । sarvatra yathāsaṁyōgaṁ vini-
yōgavyavasthāṁ pratipādyēdānīm “āgnēyaṁ caturdhā karōti” ityādiṣu
kimēkadēśadvārēṇāpi saṁyōgō bhavati uta nēti vicāryatē ।</p>
<pb n="570"/>
<head>pūrvapakṣaḥ</head>
<p>atrāyaṁ pūrvapakṣaḥ—“āgnēyaṁ caturdhā karōti” ityatra yadyapya-
gnistaddhitēna dēvatātvēnaiva samavētaḥ pratipādyatē, tathāpi nātrāgniḥ
kāryōpayōgī । kāryōpayōgī hi yathāśabdamupādīyamānaḥ kāryaṁ
bhajatē, ayantūpalakṣaṇamātram । upalakṣaṇañca kāryōpayōgipadārthāva-
gatimātraprayōjanam । tasya ca samavāyamātrēṇaiva siddhatvānna dēvatā-
tvaviśēṣaṇābhāvē'pi kiñcidduṣyati । tēna yathā “upāṁśuyājamantarā
yajati” iti kāryatayā upāṁśuyājaṁ lakṣayituṁ dvau purōḍāśāvupāttau
tathāpyēkapurōḍāśāyāṁ paurṇamāsyāmasatyapyagnīṣōmīyē āgnēyamātra-
syaiva kālōpalakṣaṇatvam । yathā lōkē ḍitthaḍabitthayōrmātā ēkē-
nāpi ḍitthasya mātētyupalakṣyatē, tathātrāpyēka ēvāgnirvināpi dēvatā-
tvaṁ samavāyamātrēṇāgnīṣōmīyaindrāgnapurōḍāśāvapyupalakṣayiṣyati ।
tēnāgnēyacaturddhākaraṇamagnirūpaguṇadvārēṇa purōḍāśasaṁyuktaṁ purōḍāśa-
trayasādhāraṇamēva bhavēt । na cātrāgnidēvatātvēna kāryōpayōgitva-
masti, kintūpalakṣaṇatvamātramityuktam । na cōpalakṣaṇatvakāryōpa-
yōgitvayōravinābhāvaḥ, tayōḥ parasparāsambandhāt । ataścaturdhākaraṇaṁ
purōḍāśatrayasādhāraṇamēvēti । ēvaṁ prāptē'bhidhīyatē—</p>
<pb n="571"/>
<sutra>vyavasthā vārthasaṁyōgālliṅgasyārthēna sambandhālla kṣa-
ṇārthā guṇaśrutiḥ ।। 3. 1. 27 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi parityaktadēvatābhāvamagnimātra-
matrōpalakṣaṇaṁ bhavēt । tathāhi-āgnēyataddhitēna tāvadagniviśēṣitaṁ
dēvatātvamupāttam । purōḍāśasya cāgnidēvatōddēśēna tyaktatvāt ।
yadyapi tadānīṁ purōḍāśatyāgaṁ pratyuddēśyatvēna dēvatātvasya kāryōpa-
yōgō nāsti, tathāpyatra nirvr̥ttatvēna purōḍāśōpalakṣaṇatvamaviruddha-
mēva । tēna nirvr̥ttatvēnōpalakṣaṇatvāviśēṣē'pi mukhyasyaiva dēvatātva-
syōpalakṣaṇatvē sambhavati nāgnimātrasyōpalakṣaṇatvamucitam । na
ca dvidēvatyē purōḍāśē'gnirdēvatā । na cōbhayādhiṣṭhānavyāsaktaṁ dēvatā-
tvamēkēnāgninā āgnēya iti vyapadēṣṭuṁ śakyatē । taduktam—</p>
<lg>
<l>na hi vyāsaṅgi vijñānamēkēna vyapadiśyatē ।</l>
<l>nāgnīṣōmīya āgnēya aindrāgnō vā taducyatē ।। iti ।</l>
</lg>
<p>(taṁ. vā., pr̥. 743.)</p>
<p>tēna yadyapyupalakṣaṇaṁ na kāryōpayōgi, tathāpyāgnēyapadēna dēvatā-
tvainaivāgnērupāttatvāttatparityāgē kāraṇābhāvānna tēnānupalakṣitaṁ
<pb n="572"/>
śakyam । upāṁśuyājē tu yamalapurōḍāśābhyāmupalakṣitakālasyaika-
purōḍāśāyāmapi paurṇamāsyāṁ pratyabhijñāyamānatvācchakyō'sau
grahītum । na hi tatra sattāyā agnīṣōmīyapurōḍāśasya kālōpa-
lakṣakatvam । upāṁśuyājē tatsattābhāvāt । kintarhi ? yōgyatā
tadutpattihētubhūtakāraṇanirūpaṇīyā । sā ca yōgyatā ēkapurōḍā-
śāyāmapi paurṇamāsyāmastyēvēti yuktamupāṁśuyājānuṣṭhānamiti vaiṣa-
myam । yattu “āgnēyasya mastakaṁ vibhajya prāśitramavadyati”
iti śrūyatē, “āgnēyasya mastakaṁ vibhajya prāśitramavadyati”
iti śrūyatē, tatsāmānyavacanēna sarvatra prāśitrāvadānē pratipāditē
satyanēnāgnēyasya mastakaviśēṣamātraṁ vidhīyatē, na tvāgnēyōpādānakaṁ
purōḍāśatrayamupādāya prāśitrāvadānaṁ vidhīyata iti mantavyam ।
tēna yadapi ‘taṁ caturddhā kr̥tvā purōḍāśaṁ barhipadaṁ karōti’ iti
barhiṣatvaṁ śrūyatē, tadapi samānyavacanamanēnaivōpasaṁhiyatē । yastu
viśēṣavacanēnaivāprāptatvātsāmānyavacanamanarthakamiti manyatē, taṁ pratyu-
cyatē-barhiṣatvakaraṇavidhānārthaṁ tadvacanamiti । atha tadapi “barhiṣi
havīṁṣyāsādayati” ityanēnaiva vacanēna prāptam, tadā caturddhākaraṇaṁ
kr̥tvā barhipatvaṁ karttavyamiti kramavidhānārthamēva vacanaṁ bhaviṣyatīti
sarvamupapannam ।</p>
<p>prayōjanam—pakṣōktam । sūtrantu-caturddhākaraṇasyāgnēyapurōḍā-
śarūpārthasaṁyōgēnaiva vyavasthā liṅgasya dēvatātvasya tēnaivārthēna
<pb n="573"/>
sambandhāt । prāśitrē tu yēyamāgnēyaguṇaśrutiḥ sā mastakadēśala-
kṣaṇārthā, na tu prāśitrāvadānavidhānārthēti ।।</p>
<trailer>iti pañcadaśaṁ caturddhākaraṇādhikaraṇam ।। 15 ।।</trailer>
<trailer>iti śrībālavalabhībhujaṅgāparanāmnō bhaṭṭabhavadēvasya kr̥tau</trailer>
<head>tautātitamatatilakē tr̥tīyasya prathamaḥ pādaḥ ।।</head>
<head>atha tr̥tīyādhyāyasya dvitīyaḥ pādaḥ</head>
<head>tatra prathamaṁ liṅgādhikaraṇam</head>
<sutra>arthābhidhānasaṁyōgānmantrēṣu śēṣabhāvassyāttasmādu-
tpattisambandhō'rthēna nityasaṁyōgāt ।। 3.2.1. ।।</sutra>
<head>viṣayasaṁśayasaṅgatayaḥ</head>
<p>iha mantrā udāharaṇam “barhidēvasadanaṁ dāmi” ityēvamādayaḥ ।
tatra sandēhaḥ—kiṁ mukhya ēvābhidhēyē mantrāṇāṁ viniyōgaḥ ? uta
gauṇē'pīti । śrautaviniyōgaṁ pratipādyēdānīmavasaraprāptō laiṅgikō
viniyōgaḥ pratipādyatē । imantu sandēhamasahamānaḥ kaścidāha—
nanu mukhyagauṇavibhāgavacanaṁ nāsti, sarvēṣāmēva śabdādavagamya-
mānatvēna mukhyatvāt । tathā hi—‘mukhādibhyaḥ’ iti ivārthakaya-
tpratyayāntō mukhyaśabdaḥ । mukhamiva mukhyamiti prathamāvagamyamānē'rthē
varttatē । atō'gniśabdātprathamaṁ jvalanō'vagamyatē yathā, tathā
<pb n="574"/>
māṇavakō'gnirityatra māṇakō'pi । ataḥ sō'pi mukhya ēvēti ।
na ca gauṇatvaṁ kathañcitsambhavati । guṇāgamananimittaṁ hi gauṇatvaṁ
vaktavyam । na cāgnisamavētō yō guṇaviśēṣaḥ sa kadācidapi
māṇavakē sambhavati । yē tvaparē'pyaṣṭau gauṇatvaprakārā bhāṣyavā-
rttikayōrupanyasya dūṣitāstē'titucchatvānnēha pradarśitāḥ । ataḥ sarva
ēvānanyagatiḥ śabdārthaḥ । śabdasyābhidhānaśaktiṁ kalpayan mukhya
ēva bhavatīti nāsti mukhyatvagauṇatvayōrviśēṣa iti kathaṁ saṁśayaḥ ?</p>
<p>atrōcyatē-sarvēṣāmēva gauṇaśabdānāṁ śabdāntarasamabhivyāhr̥tā-
nāṁ sati sādr̥śyē pratipādanādasati cāpratipānādanvayavyatirēkābhyāṁ
sādr̥śyaṁ tāvadavaśyaṁ prathamaṁ pratyētavyam । na tāvadanavagatē'gnau tatsā-
dr̥śyaṁ pratyētuṁ śakyata ityavaśyaṁ prathamamagnērabhidhānam । tataśca
tadnatalakṣitapaiṅgalyaguṇayōgādēva sādr̥śyarūpānmāṇavakapratītisiddhērna
tadnatavācakaśaktikalpanāyāṁ pramāṇamastīti gauṇatvam । tēna satya-
magnisamavētō guṇaviśēṣō māṇavakē nāsti, tathāpi guṇasāmānyaṁ
tāvadastyagnipaiṅgalyādirūpam । tasya ca śaktyantarasambaddhasyāpi
śaktyantarasambandhāvirōdhādyuktō gauṇamukhyavibhāga ityupapannassaṁ-
śayaḥ । ayaṁ vicārō'rthāttatsiddhisūtrātprāgēva draṣṭavyaḥ । iha siddha-
mukhyagauṇabhēdādhīnatvāttatra yajamānaprastarādiśabdānāṁ gauṇānāṁ
nimittamātrakathanasyēti ।</p>
<pb n="575"/>
<head>pūrvapakṣaḥ</head>
<p>atrāyaṁ pūrvapakṣaḥ—“barhirdēvasadanaṁ dāmi” iti mantrō'yaṁ
prakaraṇinā gr̥hītaḥ sāmarthyāttatsambandhiviśēṣē viniyōktavyaḥ ।
sāmarthyañca barhiḥśabdasya yathābhidhānataḥ kuśaprakāśanē, tathā sādr̥-
śyādviniyuktakāśaprakāśanē'pi । tēnōbhayaśēṣō'yaṁ mantraḥ pratipradhānā-
vr̥ttinyāyēnōbhayalavanē'pi prayōktavyaḥ । taduktam—</p>
<lg>
<l>tatra nityaṁ parārthatvādubhayatra prayōgitā ।</l>
<l>sākṣānna hyabhidhānasya kiñcidabhyadhikaṁ phalam ।। iti ।</l>
</lg>
<p>( taṁ. vā., pr̥. 749. )</p>
<p>ēvañca sati gauṇyā vr̥ttyā pūṣādyanumantraṇamantrāṇāṁ pūṣādyabhā-
vē'pyagnyādīnāṁ prakāśanōpapattērnōtkarṣō bhaviṣyatīti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi tulyavanmukhyagauṇārthayōjakaḥ
śrutyantarakalpanāyāṁ pramāṇamasti । ēvañca sati gauṇārthagōcaraṁ vā
madhyaprāptamupāyāntaramapi dhyānādikaṁ na bādhiṣyatē । taduktam—</p>
<lg>
<l>kr̥tārthē mantrapāṭhē tu gauṇānāṁ smārakāntaram ।</l>
<l>anivāritasāmarthyaprāptaṁ kiñcidvicā<fn n="1"/>ryatē ।। iti ।</l>
</lg>
<p>( taṁ. vā., pr̥. 570 )</p>
<p>ēvañca sati pūṣādyanumantraṇamantrāṇāmapi liṅgēna pūṣādiśēṣa-
<footnote n="1">kimiti bādhyata iti mudritavārtikapāṭhaḥ ।</footnote>
<pb n="576"/>
tvānna durbalaprakaraṇānurōdhēna vr̥tyantarāśrayaṇaṁ bhavatīti । yāgānu-
mantraṇasamākhyayā yāgasāmānyasambandhē satyutkarṣātpūṣadēvatya-
yāgasambandha iti । ataḥ siddhaṁ mukhyārthē liṅgēna mantrāṇāṁ
viniyōga iti ।</p>
<p>prayōjanam—pakṣōktam । sūtrantu-yasmādarthaviṣayābhidhāna-
saṁyōgānmantrēṣu śēṣabhāvō yuktaḥ syāttasmādautpattikēna mukhyēnaivārthēnaiṣāṁ
śēṣiśēṣalakṣaṇaḥ sambandhō na gauṇēna । kutaḥ ? tēnaiva mukhyēnaivā-
vyabhicāritayā nityasambandhāditi ।।</p>
<trailer>iti prathamaṁ liṅgādhikaraṇam ।। 1 ।।</trailer>
<head>atha dvitīyamaindryadhikaraṇam</head>
<sutra>vacanāttvayathārthamaindrī syāt ।। 3. 2. 3. ।।</sutra>
<head>viṣayasaṁśayasaṅgatayaḥ</head>
<p>agnau śrūyatē—“nivēśanaḥ saṅgamanō vasūnāmityaindryā gārhapatya-
mupatiṣṭhatē” (mai. saṁ., 3. 2. 4) iti । tatra sandēhaḥ-kimindrasyōpa-
sthānam ? uta gārhapatyasya ? iti । idānīṁ pūrvādhikaraṇāpavādaḥ
kriyatē । atra “nivēśanaḥ saṅgamanō vasūnām” iti mantrēṇēndrasya
dēvarājasya vasunivēśanasaṅgamanakarttr̥tvēna yathēndrō'bhidhātuṁ śakyatē,
tathā ‘dhruvō'dhvaraśca sōmaśca viṣṇuścaivānilō'nalaḥ’ iti
<pb n="577"/>
hyēvaṁ vasurūpasyāgnēḥ ‘vasūnāṁ pāvakaścāsmi’ iti śrēṣṭhatvakīrttanādvasu-
nivēśanasaṅgamanakartr̥tvēnāgnirapyabhidhātuṁ śakyata ēva । tathāpi-
aindryēti taddhitaśrutyā indrasyaiva prādhānyēnābhidhānaṁ vēdānumatamiti
matvēdamudāhr̥tam । ata ēva vārttikē sphuṭōdāharaṇapratipādakēndrapada-
vānēva mantrō'tra śākhāntarē paṭhyata iti nidarśitaḥ—“kadācana
starīrasi nēndra saścasi” iti ।</p>
<head>pūrvapakṣaḥ</head>
<p>atrāyaṁ pūrvapakṣiṇōbhisandhiḥ—yadyapyasya mantrasya śrutyā gā-
rhapatyasambandhaḥ pratīyatē । śrutiśca liṅgādbalīyasī, tathāpyagnēriva
sēkē'śaktasya śrutiśatēnāpi viniyōktumaśakyatvānna gārhapatyē'sya
viniyōgaḥ sambhavati । yatō nānēnēndrābhidhāyakēna mantrēṇa
kathañcidapi gārhapatyō'bhidhātuṁ śakyatē । na cābhidhānaṁ vinā
prakārāntarēṇāsya mantrasya gārhapatyaśēṣatvamanēna vākyēna pratipādyata
iti vācyam । upatiṣṭhata ityātmanēpadavirōdhāt । “upānmantrakaraṇē”
( pā. sū., 1. 3. 25 ) ityupapūrvāttiṣṭhatērmantrakaraṇē'rthē ātmanēpadaṁ
vidhīyatē । kathaṁ gārhapatyamiti dvitīyēti cēt—ucyatē, vacanaṁ
tāvaddēśavidhānārthamēva । dvitīyā ca saktuvadavivakṣitēpsitārthā-
kārakasāmānyalakṣaṇadvārēṇādhikaraṇamācaṣṭē । tēnāpamarthaḥ—gārhapa-
tyadēśē sthitvā aindryēndrōpasthānaṁ karttavyamiti । ēvaṁ prāptē—</p>
<pb n="578"/>
<head>siddhāntaḥ</head>
<p>abhidhīyatē—bhavēdēvaṁ yadi pratyakṣa śrutivirōdhē'pi mantrāṇāṁ
mukhyārthatvamupapadyēta । tathāhi—avaśyaṁ tāvadatraikasyāmukhyārthatvaṁ
vaktavyam । tatra kiṁ mantrānurōdhēna brāhmaṇavākyagatagārhapatyapadē
vr̥tyantaramāśrīyatām ? brāhmaṇānurōdhēna vā mantragatēndrapadē ? tatra
brāhmaṇasyāprāptavidhitvēna svatantratvātprathamapravr̥ttēścānanyapramāṇakē-
'rthē gauṇatvamayuktam । mantrasya tu brāhmaṇavihitārthapratipādakatvēna
tatparatantrapravr̥ttērbrāhmaṇapratipāditārthānurōdhēna gauṇatvamēva yuktam ।
taduktam—</p>
<lg>
<l>gauṇatvaṁ yatra nāma syāttkacidbrāhmaṇamantrayōḥ ।</l>
<l>tatrānuvādarūpatvānmantrāṇāṁ gauṇatēṣyatē ।। iti ।</l>
</lg>
<p>(taṁ. vā., pr̥. 753)</p>
<p>tēna mantragata ēvēndraśabdō yajñasādhanatvaguṇayōgādgārhapatyaṁ
prakāśayati । athavā—‘idi paramaiśvaryē’ iti dhātōrayamindraśabdō
vyutpannaḥ । agnēśca yadyapi paramaiśvaryannāsti, tathāpi svakāryē
tāvaddāhapākādāvaiśvaryamasti । tēnaiśvaryaguṇayōgādvā ayamindraśabdō
gārhapatyē gauṇaḥ । taduktam—</p>
<lg>
<l>syādagnērgauṇamindratvaṁ yajñasambandhakāritam ।</l>
<l>indatyarthānusārādvā svakāryē sō'pi hīśvaraḥ ।। iti ।</l>
</lg>
<p>( taṁ. vā., pr̥. 755 )</p>
<pb n="579"/>
<p>tasmādindraśabda ēva gārhapatyē gauṇa iti siddham । yattu balā-
balādhikaraṇēnaiva gatatvādidamanarthakamiti kēciccōdayanti, tadayuktam ;
śrutiliṅgabalābalanirvāhasyaiva tadadhikaraṇādhīnatvāt । tathā hi—
śrutivirōdhē gauṇānāmapi mantrāṇāṁ mantratvaṁ bhavatītyētadadhikaraṇa-
siddhaṁ bhavati yadā, tadā tatra śrutērbalavatvaṁ bhavitumarhati, itarathā
aśakyārthē viniyōgāsambhavāt ‘ānarthakyapratihatānāṁ viparītaṁ
balābalam’ iti nyāyēna śrutirēvānyathā nīyētēti na kiñcidanu-
papannamiti ।</p>
<p>prayōjanam—pakṣōktam । sūtrantu—vacanādaindrī ayathārthā
gauṇārthētyarthaḥ ।।</p>
<trailer>iti dvitīyamaindyradhikaraṇam ।। 2 ।।</trailer>
<head>atha tr̥tīyaṁ haviṣkr̥dāhvānādhikaraṇam</head>
<sutra>tathāhvānamapīti cēt ।। 2. 3. 5 ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsau । tatradēmāmnāyatē—‘haviṣkr̥dēhīti virava-
ghnannāhvayati’ iti । tatra sandēhaḥ—kimēṣa mantrō'vahantiṁ prati śrutyā
upadiśyatē ? uta hantirasya kālaṁ lakṣayati ? iti । ēvamadhi-
<pb n="580"/>
karaṇadvayēna yathākramaṁ mukhyārthē mantrāṇāṁ viniyōgaṁ kvacidapavādañca
nirūpyēdānīṁ ka utsargaviṣayaḥ kō'pavādasyētyucyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“haviṣkr̥dēhi haviṣkr̥dēhi” iti mantrō-
'yam । “iti triravaghnannāhvayati” iti brāhmaṇam । pūrvādhikaraṇē
mantrabrāhmaṇayōrvirōdhē mantrasyaiva mukhyārthatvaṁ na brāhmaṇasyētyuktam ।
yadyatra haviṣkr̥dēhītyāhvayatīti sambandhaḥ kriyatē, tadāhvānāṅga-
tvānmantrasya nāvaghātāṅgatvamiti । athāvaghnanniti kālō lakṣaṇīyaḥ,
tadāyamarthaḥ—avaghātakālē'dhvaryuryajamānapatnīṁ haviṣkr̥dēhi haviṣkr̥-
dēhītyāhvayatīti । tathāca sati mantrānurōdhēna brāhmaṇavākyasyaiva
mukhyārthatvaṁ syāt । tēnāyaṁ sambandhō haviṣkr̥dēhītyavaghnanniti yathā-
śrutasyaivāvaghātasya mantrō'ṅgam । mantragatahaviṣkr̥tpadasyaiva guṇādava-
ghātaprakāśakatvam । yō hi haviṣkarōti sa haviṣkr̥t । havirutpatya-
nukūlaścāvaghāta iti । ēhīti padēnāpi sannidhiguṇayōgādavaghāta
ēva nirdiśyatē । yō hyāgacchati sa sannihitō bhavatyēva । avaghā-
tō'pi kriyamāṇaḥ sannihitō bhavatīti brāhmaṇagatatvāt āhvaya-
tīti padamanuvādabhūtaṁ paramapratītamagatyaupacārikamēva । yō hyāhvayati
sa ēhīti padamuccārayati । ayamapi mantrō'vaghātaprakāśakaṁ gauṇa-
mēhīti padamuccārayatī tyāhvayatītyucyatē । na ca triravaghnanniti prāptē'
<pb n="581"/>
vaghātē mantravidhānādāhvānamantrasya ca trirabhyāsavidhānādvākyabhēda
iti vācyam । śākhāntarē haviṣkr̥dēhīti trirabhyāsapāṭhāt
tritvasyāpi prāptasyānuvādāt । atō mantrāvaghātasambandhavidhirē-
vāyamiti । ēvaṁ prāptē'bhidhīyatē—</p>
<sutra>na kālavidhiścōditatvat ।। 3. 2. 6. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi mantrānurōdhēna brāhmaṇē kāla-
lakṣaṇādōṣō bhavēt । na caitadasti । tathāhi—liṅgēna
tāvadayaṁ mantrō yajamānapatnyāhvānāṅgaṁ pratīyatē । tacca tadaiva
hīyatē, yadi brāhmaṇagatā kācicchjatirvirudhyēta । tatra viniyōktrī
śrutistāvadatra nāstyēva । na cāvaghnanniti kālalakṣaṇāyāmabhidhātrī
śrutiḥ pīḍyata iti vācyam । yataḥ ‘karttari kr̥t’ (pā.sū.,3.4.67)
iti kr̥tpratyayō'yaṁ śatr̥rūpaḥ karttari vācyē'nuśiṣṭaḥ । ‘lakṣaṇahētvōḥ
kriyāyāḥ’ ( pā. sū., 3. 2. 126 ) ityanuśāsanē ca kriyānta-
ralakṣaṇōpādhiviśiṣṭaḥ karttā śatr̥vācya ityavagamyatē । kartrā ca
kriyāntaraṁ kāladvārēṇaiva lakṣyatē-yadāyaṁ svapadagatē dhātvarthē karttā,
tadāyaṁ kriyāntarasyēti । yathā—‘āmnāyaṁ kurvanmaunamācarēt’
iti । tēna yadi kālō na lakṣyēta, tadā yatkarttuḥ
<pb n="582"/>
kriyāntaralakṣaṇārthatvaṁ taddhīyata ityanuśāsanasiddhēyaṁ lakṣaṇā śruti-
tulyā na dōṣāyēti । āhvayatīti padañca mukhyārthamēvēti na kāci-
cchjatipīḍā matpakṣē । tava tu brāhmaṇavākyagatāhvayatipadasyaiva ni-
mittamaupacārikatvē na yathārthatvamiti mahānayaṁ viśēṣa iti । atra
cētaratsarvamanūdya tririti vidhīyatē । yatō mantrastāvalliṅgādēva
yajamānapatnyāhvānē prāptaḥ । tathā havirniṣpādanārthāvaghātakālē
yajamānapatnyā haviṣkr̥ttr̥tīyā (?) tatsannidhyupāyatvēnāhvānasya
haviṣkr̥dēhītyāhvānamapyarthaprāptam । ēvaṁ kāryakālē ca tatsannidhērapi
.... ....davaghātakālō'pyarthaprāpta ēva । ētēna mantrasya trirabhyāsa-
paramētadvacanam । atha trirabhyāsō'pi śākhāntaraprāptastadā dvirabhyā-
sasya śākhāntaraprāptatvāt trirabhyāsaniyamārthaṁ vacanamiti । taduktam—</p>
<lg>
<l>trirabhyāsaparatvāttu na mantrō'tra vidhīyatē ।</l>
<l>lakṣaṇē ca śaturvr̥ttiḥ prāptañcānyadanūdyatē ।। iti ।</l>
</lg>
<p>( taṁ. vā., pr̥. 756 )</p>
<p>prayōjanam—pūrvapakṣē avaghātē mantraḥ prayōktavyaḥ । siddhāntē
tvāhvāna iti ।</p>
<p>sūtrantu—nāvaghātamantravidhiḥ, kintvaghnanniti padēna kāla-
vidhiḥ । kālapratipādanantu tritvamātrasya cōditatvādarthavaditi ।।</p>
<trailer>iti tr̥tīyaṁ haviṣkr̥dāhānādhikaraṇam ।। 3 ।।</trailer>
<pb n="583"/>
<head>atha caturthaṁ vāgvisargādhikaraṇam</head>
<sutra>tathōtthānavisarjanē ।। 3. 2. 10 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē samāmananti—“uttiṣṭhannanvāha agnīdagnīnvihara”
iti । tathā “vrataṁ carata” iti । kimutthānaṁ vāgvisarjanañca prati-
mantrayōrupadēśaḥ ? uta kālārthaḥ saṁyōgaḥ ? iti । idānīmudā-
haraṇāntarē'dhikāśaṅkāṁ nirākarttu pūrvanyāya ēvātidiśyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—pūrvādhikaraṇē'vaghnannityatrā-
nuvādē bhavatu kālalakṣaṇā । iha tu “uttiṣṭhannanvāha” ityanēna
lakṣitaḥ kālaḥ “agnīdagnīn vihara” iti praiṣāṅgatvēna vidhēyaḥ ।
tathā “vrataṁ kr̥ṇuta”ityatra vijñātakālēna mantrēṇa lakṣitaḥ kālō
vāgvisargāṅgatvēna vidhēyaḥ । na ca vidhēyasyārthasya lākṣaṇikatvaṁ
yuktam । kiñca pūrvādhikaraṇē trirabhyāsaparatvādvidhērmantrō na vidhī-
yata ityucitam । na cēha kiñcidanyadvidhēyamastītyutpatyā vāgvisargā-
ṅgattvēna mantravidhirēvāyamiti । na ca prakaraṇasāmarthyābhāvānna
mantravidhiriti vācyam । aindrīnyāyēnāgatyā vr̥tyantarēṇāpi
sāmarthyōpapattēḥ । tēna mantravidhirēvēti । ēvaṁ prāptē—</p>
<pb n="584"/>
<head>siddhāntaḥ</head>
<p>abhidhīyatē—bhavēdēvaṁ yadi liṅgavirōdhō na bhavēt ।
tathāhi—na tāvadaindrdyētivadviniyōgaḥ śrūyatē, kintu samabhivyāhā-
rādviniyōgō'numātavyaḥ । na cāsau samabhivyāhāralakṣaṇādvākyā-
lliṅgē satyanumātuṁ śakyatē । tēna gatyantarāsambhavēna tāvadavaśyaṁ
kālō lakṣaṇīyaḥ । tatra ‘uttiṣṭannanvāha’ ityatra tāvat ‘lakṣaṇa-
hētvōḥ kriyāyāḥ’ ityanuśāsanē śatuḥ kālalakṣaṇārthatvaṁ nirdōṣamiti
pūrvādhikaraṇa ēva darśitam । tathā “vrataṁ kr̥ṇuta” iti vijñāta-
kālēna praiṣamantrēṇa kālō lakṣyatē । tēnāyamarthaḥ—utthānakālē-
'dhvaryurāgnīdhramr̥tvijam “agnīdagnīnvihara” iti prēṣayati । tathā
“vrataṁ carata” iti praiṣamantrēṇa kālō lakṣyatē । pāṭhakālē'dhvaryurvācaṁ
visr̥jēditi ।</p>
<p>prayōjanam—pakṣōktam । sūtrantu—yathāvaghnannityatra vākyē
kālalakṣaṇā, tathā utthānavisarjanavākyayōrapi । utthānasamabhi-
vyāhr̥tō vidhistathā vāgvisarjanasamabhivyāhr̥taśca vidhirlakṣitakāla-
vidhānārtha ityarthaḥ ।।</p>
<trailer>iti caturthaṁ vāgvisargādhikaraṇam ।। 4 ।।</trailer>
<pb n="585"/>
<head>atha pañcamaṁ sūktavākādhikaraṇam</head>
<sutra>sūktavākē ca kālavidhiḥ parārthatvāt ।।3. 2. 11।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ śrūyatē—“sūktavākēna prastaraṁ praharati”
iti । tatra sandēhaḥ—kiṁ sūktavākaḥ praharaṇaṁ pratyupadiśyatē ? utēyaṁ
kālalakṣaṇā ? iti । idānīṁ pūrvādhikaraṇōktakālārthatvāpavādaḥ
kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi sūktavākēnēti śrutyā sūktavākasya
praharaṇāṅgatvamavagamyatē । tathāpi na sūktavākasya praharaṇābhidhā-
nāsāmarthyamasti । na cāsamarthasya śrutiśatēnāpi viniyōgaḥ
sambhavati । caindrīmantravacchau/?/taviniyōgabalēna vr̥ttyantarāśrayaṇē-
nāpi sūktavākasya praharaṇaprakāśakatvaṁ bhaviṣyatīti vācyam ।
abhidhānēna gārhapatyaprakāśanāsambaddhasyaindrīmantrasyōpatiṣṭhata iti
prakāśanē viniyōgādadhyayanavidhinā tatra vr̥tyantarēṇaiva prakāśaka-
mātramāśritam । na cēha sūktavākēna prastarapraharaṇamupatiṣṭēta,
prakāśayēdvēti śrūyatē । kintarhi ? “sūktavākēna prastaraṁ praharēt”
ityētāvanmātram । tatkiṁ kr̥tsnasyaiva mantrasya vr̥tyantarāśrayatō
<pb n="586"/>
bhavatvayathārthatvam ? uta sūktavākapadamātrasyēti “bhūyasāṁ syātsa-
dharmatvam” iti nyāyēna sūktavākapadamātrasyaiva vr̥tyantarēṇa kāla-
paratvamucitamiti vaiṣamyam । kiñca prastarapraharaṇasyāpi pratipatti-
karmaṇōdr̥ṣṭārthasya na mantrāpēkṣā tadvānyadēvatā vā samasti । atō
na sūktavākasya praharaṇāṅgatvam, kintu sūktavākasyaiva dēvatā-
prakāśanēna kr̥tārthasya praharaṇasya ca dhāraṇōpayuktaprastarapratipatti-
tvēna kr̥tārthasya “darśapūrṇamāsāviṣṭvā sōmēna yajēta” itivatkā-
lārtha ēva saṁyuktaḥ । tēna sūktavākapadamatra kālalakṣaṇārthamēva ।
yadyapi cōpapadavibhaktēḥ kārakavibhaktirbalīyasī, tathāpyuktaprakārēṇa
kārakatvāsambhavādagatyā itthaṁbhūtalakṣaṇārthaivēyaṁ tr̥tīyā varṇanīyā ।
sūktavākēnēti sūktavākōpalakṣitaṁ prastaraṁ praharēditi । upalakṣaṇa-
tvañca sūktavākasya kāladvārēṇaiva । tēnāyamarthaḥ—sūktavākaprayōga-
kālē prastaraṁ praharēditi । atra sūktavākasyāpīṣṭadēvatāprakāśanēna
kr̥tārthatvāttallakṣitaḥ kāla ēva vidhīyata iti । ēvaṁ
prāptē'bhidhīyatē—</p>
<sutra>upadēśō vā yājyāśabdō hi nākasmāt ।। 3. 2. 12 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyupapadavibhaktērbalīyasī kārakavi-
bhaktistr̥tīyātra na śrūyēta । tasyāśca mukhyaṁ karaṇatvamēvārthaḥ ।
<pb n="587"/>
“anyāyaścānēkārthatvam” iti nyāyādanyatra lākṣaṇikatvamiti ।
na ca mukhyē sambhavati lākṣaṇikatvaṁ yuktam । na ca mukhyaṁ karaṇa-
tvaṁ praharaṇēna sambhavati, yēna kālalakṣaṇārthatvamāśrīyēta ।
nanvagnyādīṣṭadēvatāprakāśanasambaddhō'yam । atō na prastarapraharaṇa-
prakāśanasambaddhaḥ । ataḥ śrutiśatēnāpi viniyōktuṁ na śakyata
ityuktam । naivam, virōdhābhāvāt । tathāhi—yadasya svasāmarthyē-
nēṣṭadēvatāprakāśanasāmarthyaṁ prastarapraharaṇē viniyujyamānasya tadanukūla-
mēva, yataḥ sarvatra kriyātatsādhanābhidhānēna mantrasyāṅgatvaṁ bhavati ।
tatra yadyapi prastarapraharaṇaprakāśanātprāk prasiddhapraharaṇakriyāprakāśanaṁ
tadaṅgabhūtadēvatāprakāśanaṁ vātra nāsti, tathāpi pratipāditāṅgabhāvasya
yatprakāśyaṁ tadēva nūnamasyāṅgamiti viniyōgōpapattayē kalpyatē, na dēva-
tārthēna । sādhanaprayōgasambaddhānāmēva dēvatānāmagnyādīnāmihāpi dēva-
tārthēnaivānvayaḥ । ēvañca dēvatābhāvasāpēkṣahavissāpēkṣatvātprastarasya
ca svavākyāttasya “idaṁ havirajuṣata” iti haviṣṭvanirdēśāttatra prastara
ēva haviṣṭēna sambadhyatē । svataḥprakṣēparūpō'yaṁ ‘idaṁ haviḥ’ iti dravya-
dēvatāsambandhabalēnōddēśatyāgabhāvāpannahōmō bhavatu na tu yāgamātram ।
ēvaṁ mantrō'pi yathā liṅgēnēṣṭadēvatāsaṁskārārthaḥ, tathā śrutyā prastara-
saṁskārarūpahōmārthō'pīti । tēnāgnyādidēvatāprakāśanēnaiva sūkta-
vākasyōbhayārthatvānnāsti śrutiliṅgayōrvirōdha iti ।</p>
<pb n="588"/>
<p>taduktam—</p>
<lg>
<l>bhēdēna śrutiliṅgābhyāṁ sūktavākāṅgatā yadi ।</l>
<l>syādvirōdhastataḥ kintu tulyārthatvēna nāstyasau ।। iti ।</l>
</lg>
<p>(taṁ. vā., pr̥. 762)</p>
<p>yattu prastarapraharaṇasya pratipattikarmaṇō dr̥ṣṭārthasya dēvatāpēkṣā
mantrāpēkṣā vā na samastītyuktam । tadayuktam ; prakaraṇaviniyukta-
mantrārthayōrupapatyarthamēva praharaṇagatākāṅkṣōtthāpanēnaiva raktapaṭavadanvayō-
papattēḥ । na cāsya prathamaṁ pratipattitvamapyavadhāritam, kintu dravya-
dēvatāsambandhēna hōmarūpatvē hōmasvarūpāvadhāraṇōttarakālaṁ kimidamartha-
karma pratipattikarma vēti cintāyāṁ pratipattikarmalakṣaṇayōgātpratipatti-
karmatvamēva । ‘utpattau yēna saṁyuktaṁ tadarthaṁ tacchjatihētutvāttasyārthāntara-
gamanē śēṣatvātpratipattiḥ syāt’ iti hi pratipattilakṣaṇam । a-
sya cāyamarthaḥ—utpattau yēna dravyādinā saṁyuktaṁ karma taddravyaṁ
tr̥tīyādiśrutihētutvāttadarthaṁ tasya dravyasya karmāntaragamanē śēṣa-
tvātkr̥taprayōjanatvāttatkarma taddravyapratipattiḥ syāt । praharaṇa-
mapi ca “prastarē juhūmāsādayati sarvā vā srucaḥ” iti juhvādyāsāda-
nakr̥tārthaprastarasaṁyōgēna śrūyamāṇaṁ hōmarūpatvē'pi pratipattirūpamēva ।
na ca pratipattirūpatvē hōmarūpatvaṁ virudhyatē, sviṣṭakr̥dādīnāṁ
hōmarūpāpannānāmēva pratipattitvadarśanāt । tēna dvitīyāpyatra prastaramiti
<pb n="589"/>
mukhyārthaiva । na tu saktuvadviniyōgabhaṅgēna tr̥tīyārthā । guṇabhāvastu
prastarayāgaṁ prati kalpitaśabdapratipādya ēvēti nānupapannam ।</p>
<p>prayōjanam—pūrvapakṣē sūktavākapāṭhakālē prastarasya prakṣēpamātra-
manuṣṭhātavyam । siddhāntē tu yadyapi prasaṅgēna praharaṇakāla ēva
sūktavākapāṭhō'nuṣṭhēyaḥ tathāpi hōmarūpatvāduddēśatyāgāvapyanuṣṭhēyāviti ।</p>
<p>sūtrantu—sūktavākasya prastarapraharaṇaṁ prati aṅgaparyāyakaraṇa-
tvēnaivōpadēśaḥ । ēvañca ‘sūktavāka ēva yājyā’ iti yāgasādhanatva-
sāmyēnaupacārikō yājyāśabda upapannō bhaviṣyati, itarathākasmikaḥ
syāditi ।।</p>
<trailer>iti pañcamaṁ sūktavākādhikaraṇam ।। 5 ।।</trailer>
<head>atha ṣaṣṭhaṁ sūktavākasya vibhajyaviniyōgādhikaraṇam</head>
<sutra>kr̥tsnōpadēśādubhayatra sarvavacanam ।। 3. 2.16. ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ—“sūktavākēna prastaraṁ praharati” iti śrūyatē ।
tatra sandēhaḥ—kiṁ paurṇamāsyāṁ kr̥tsnasūktavākaḥ prayōktavyaḥ,
kr̥tsnō'māvāsyāyām ? uta yathāsāmarthyaṁ niṣkr̥ṣya yathāyathaṁ
prayōgaḥ ? iti । tr̥tīyāśrutibalēna sūktavākaḥ praharaṇāṅgamiti
<pb n="590"/>
sthitam । idānīṁ kr̥tsna ēva paurṇamāsyāmamāvāsyāyāñca prayō-
ktavyaḥ, uta vibhajyēti prasaṅgāccintyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapīṣṭadēvatāprakāśanāparityāgēnaiva sūkta-
vākasya praharaṇāṅgatvam, tāśca paurṇamāsyāmagnyādyāḥ, sūktavākaśca
bhēdēnaiva tatprakāśanasambaddha iti yathāsāmarthyaṁ bhēdēnaiva sūktavāka-
prayōgō yuktaḥ, tathāpi sūktavākēnēti śrutyā kr̥tsnasyaiva sūktavākasya
praharaṇē viniyōgādēkadēśaviyōgē cāsūktavākatvaprasaṅgātkr̥tsna
ēva paurṇamāsyāmamāvāsyāyāñca prayōktavyaḥ । nanu parasparanira-
pēkṣavibhinnadēvatārthatvādbhinnā ēva sūktavākāḥ । tēna liṅgānurōdhēna
vibhajyaiva prayōgō yuktaḥ । kathamubhayatrāpi kr̥tsnasyaiva prayōgaḥ ? iti ।
ucyatē—bhavēdēvamarthatō bhinnavākyatvam, yadi śabdataḥ prathamamēka-
vākyatvaṁ nāvagamyēta । sūktavākamantrē hi prathamam “idaṁ dyāvā-
pr̥thivī bhadramabhūt” iti śrūyatē । antē ca “asyāmr̥dhaddhōtrāyāṁ
dēvaṅgamāyām” iti । madhyē ca “agniridaṁ havirajuṣata avīvr̥dhata mahō
jyāyō'kr̥ta” iti । tataḥ punaḥ “agnīṣōmāvidaṁ havirajuṣētām”
ityēvamādīni dēvatāvanti padānyāmnāyantē । tēna yathā
vaiśvānaravākyasyōpakramōpasaṁhārayōrdvādaśa kapālakīrttanānmadhyasthitāṣṭā-
kapālādipadānāṁ vākyabhēdapratibhānē'pi na bhinnavākyatvam,
<pb n="591"/>
tathātrāpyupakramōpasaṁhāravarttipadānāṁ tantratvānmadhyabhēdapratibhānē'pi na
bhinnavākyatvam । tathā sarvēṣāmēvēṣṭadēvatāprakāśanēnaikaprayōjanatvēnai-
kārthatvamapyavihatam । tathāpyadhyāpakā adhyētāraśca ‘sūktavāka-
madhyāpayāmaḥ’ ‘sūktavākamadhīsaha’ iti kr̥tsnamēva sūktavākaṁ
vyapadiśanti । taduktam—</p>
<lg>
<l>mantrō yathā samāmnātaḥ sūktavākō'bhidhīyatē ।</l>
<l>tasya niṣkr̥ṣyamāṇasya naiva syātsūktavākatā ।। iti ।</l>
</lg>
<p>( taṁ. vā., pr̥. 765 )</p>
<p>tadvatpaurṇamāsyāmamāvāsyādēvatābhidhāyipadānāmamāvāsyāyāñca
paurṇamāsīdēvatābhidhāyipadānāmānarthakyam । dyāvāpr̥thivīpadādivatstu-
tyarthatvēnaivōpapattēḥ । tēna praharaṇarūpē hōmē kr̥tsnamantraprayōgē'pi
dēvatārthatvam । paurṇamāsyāmamāvāsyāyāñca iṣṭadēvatāprakāśanānu-
guṇō vēti । tēna kr̥tsnasyaiva sūktavākasya sūktavākēnētyupadiṣṭatvā-
dubhayatra paurṇamāsyāmamāvāsyāyāñca kr̥tsnasyaiva prayōga iti । ēvaṁ
prāptē'bhidhīyatē—</p>
<sutra>yathārthaṁ vā śēṣabhūtasaṁskārāt ।। 3. 2. 17 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi liṅgābādhēna śrutirvyavasthā-
payituṁ na śakyatē । tathāhi—prayōgavartidēvatā/?/mabhiśrūyamāṇaṁ
<pb n="592"/>
tantrapadōpētamiṣṭadēvatāprakāśanaṁ kurvadvākyaṁ sūktavāka ityucyatē ।
prayōgāsambaddhadēvatāpadasāhityē tu duruktavākō bhavati, na sūkta-
vākaḥ । tēna yāvanti padānyēkaprayōgavarttidēvatāpadasahitānīṣṭa-
dēvatāprakāśanaṁ kurvanti, tāvanyēkaḥ sūktavākaḥ tantrapadānāmapi
tāvadbhirēvaikaprayōjanavaśīkr̥taiḥ sambandhōpapattau kr̥tsnasya tvēkaka-
lpanāyāṁ pramāṇābhāvāt । ēvañca sati paurṇamāsīprayōgavarttidēvatā-
trayābhidhāyakānyēva padānyabhitastantrapadōpētānyēkaḥ, ēvamamāvāsyā-
yāmapyaparaḥ sūktavāka iti yathāliṅgamēva sūktavākēnēti śrutyupa-
pattērna śrutyā liṅgasya bādhaḥ । yadi tūbhayatrāpi kr̥tsnaḥ prayujyēta,
tadā asamavētārthapadaprayōgēṇāsūktavākatvātsūktavākaśrutipīḍaivāpadyēta ।
tadēvaṁ vyavasthitē sati haratirapi yathōpapādēna sūktavākasyānyatvā-
tkr̥tsnēnaiva sādhitō bhavatīti nānupapannam । taduktam—</p>
<lg>
<l>bindau ca samudāyē ca tōyaśabdō yathēṣyatē ।</l>
<l>saṁsargidravyarūpatvāt sūktavākapadaṁ tathā ।। iti ।</l>
</lg>
<p>( taṁ. vā., pr̥. 770 )</p>
<p>na cādhyāpakādhyētr̥prayōgavirōdhaḥ । svādhyāyakālē kr̥tsna-
syaiva sūktavākatvāt । tathāhi—sarvādau sarvāntē ca tantrapadāni
śrūyantē । tāni prayōgasamavētadēvatānurōdhēna tatprakāśakapadavatāmēva
sūktavākatvasiddhayē ācchidya sambandhanīyāni । adhyāpanakālē
<pb n="593"/>
tu prayōgābhāvāt sarvaprākr̥tadēvatāprakāśakatvāttāvānēvaikaḥ sūkta-
vākaḥ । anyathākaraṇē'sūktavākatvaprasaṅgaḥ ।</p>
<p>taduktam—</p>
<lg>
<l>sarvaprākr̥tadēvatyaḥ svādhyāyē tāvadiṣyatē ।</l>
<l>paṭhannanyādr̥śaṁ tatra taṁ vināśayati dhruvam ।। iti ।</l>
</lg>
<p>( taṁ. vā., pr̥. 770 )</p>
<p>tasyāmēva darśapūrṇamāsaprakr̥tau prayōgakālē paurṇamāsyamāvāsyā-
samudāyaprayōgayōrbhēdānniṣkr̥ṣṭatadgatadēvatāpadānyēvōhitasambandhāni ta-
ntrapadānyēkaḥ sūktavākaḥ । ēvañcāgnēyavikr̥tau saurya ēkasyaiva
sūryasta dēvatātvādēkāgnidēvatāpadasthānōhitasūryyapadavānēva tantrapadōpēta
ēkaḥ । taduktam—</p>
<lg>
<l>niṣkr̥ṣṭadēvatāmadhyaḥ prakr̥tau samudāyayōḥ ।</l>
<l>sūryyādipadamadhyaśca vikr̥tāvavadhāryatē ।। iti ।</l>
</lg>
<p>( taṁ. vā., pr̥. 770 )</p>
<p>ataḥ paurṇamāsyamāvāsyayōryathāliṅgaṁ vibhajya sūktavāka-
prayōga iti siddham ।</p>
<p>prayōjanam—pakṣōktam । sūtrantu—yathādēvatamēva sūktavā-
kasya praharaṇē prayōgaḥ । pradhānīyadēvatāprakāśanāparityāgēnaiva haraṇē
viniyōgādityarthaḥ ।।</p>
<trailer>iti ṣaṣṭhaṁ sūktavākasya vibhajyaviniyōgādhikaraṇam ।। 6 ।।</trailer>
<pb n="594"/>
<head>atha saptamaṁ liṅgakramasamākhyānādhikaraṇam</head>
<sutra>liṅkramasamākhyānātkāmyayuktaṁ samāmnānam ।।3.2.20.।।</sutra>
<head>viṣayasaṁśayasaṅgatayaḥ</head>
<p>iha kāmyayājyānuvākyākāṇḍamudāharaṇam । “indrāgnī rōca-
nā divaḥ” “pracarṣaṇibhyaḥ” “indrāgnī navatiṁ puraḥ” “śnathaduvr̥tram”
ityādyā r̥caḥ । brāhmaṇē ca kāmyā iṣṭayaḥ śrūyantē—“aindrāgnamē-
kādaśakapālaṁ nirvapēdyasya sajātā viyāyuḥ” “aindrāgna mēkadaśakapālaṁ
nirvapēdbhrātr̥vyavān” “agnayē vaiśvānarāya dvādaśakapālaṁ nirvapēdrukkā-
maḥ” “agnayē vēśvājarāya dvādaśakapālaṁ nirvapēt sapatnamabhidhnōkṣyan”
ityēvamādayaḥ । tadētā yājyānuvākyāḥ prati sandēhaḥ—kiṁ yāva-
tkiñcidaindrāgnaṁ karma tatra sarvatrānēnaindrāgnēya yājyānuvākyāyugalēna
bhavitavyam ? utaitasyāmēvaindrāgnyāmiṣṭau kāmyāyām ? iti ।
ēvaṁ vaiśvānaryō yājyānuvākyāḥ । ēvaṁ sarvatrōtsargāpavādābhyāṁ
liṅgasya viniyōjakatvaṁ nirūpyēdānīṁ liṅgasyaiva viniyōjakatvamuta
pramāṇāntarasāpēkṣasyēti tadgata ēva viśēṣaścintyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapyatra yēnaiva kramēṇaindrāgnīdīni karmāṇi
samāmnātāni tēnaiva kramēṇa taddēvatyāni kāmyasamākhyāyuktāni
yājyāpurōnuvākyāyugalānyapi śrūyantē । tathāca sati kramēṇa
<pb n="595"/>
sāmākhyā ca tadaṅgatvēnaiva yājyānuvākyāviniyōgō yuktaḥ ।
tathāpi liṅgasya kramātsamākhyātaśca balīyastvādindrāgnyādiprakā-
śanasāmarthyātmakēna liṅgēna kramasamākhyayōrbādhitatvādindrāgnyādi-
dēvatākakarmamātrāṅgatvamēva yājyānuvākyānāṁ yuktamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi samānyasambandhanirapēkṣaṁ liṅgaṁ
viniyōjakaṁ bhavēt । agnyādiprakāśanasāmarthyaṁ hi liṅgam । na
cāgnyādisvarūpē viniyōgaḥ sambhavati, vaiyarthyaprasaṅgāt । sambhavati
tu tēṣāṁ yāgāpūrvīyarūpē । na ca sāmānyasambandhamantarēṇa yāgā-
pūrvīyatvaṁ labhyatē । tēna yatra sāmānyasambandhāpādakaṁ vākyaṁ prakaraṇaṁ
vā samasti, tatra tadapēkṣasyaiva liṅgasya viniyōjakatvam । atra
tu vākyaprakaraṇayōrabhāvādyadi kramasamākhyāpēkṣā na bhavēt, tadā
liṅgasya viniyōjakatvamēva na syāt । tēnātra kramēṇa yājyānuvā-
kyānāmaindrāgnyādikāmyēṣṭibhissāmānyasambandhō vaktavyaḥ । tatra
kiṁ kurvatō'syāṅgatvamiti viśēṣāpēkṣāyāṁ svābhidhēyasamavētārthaprakā-
śanē viniyujyatē । yatra punaḥ kramēṇa sāmānyasambandhē jātē'pyapēkṣā,
kāryadvayasādhāraṇaṁ hi liṅgaṁ sandigdhatvāt kēvalaṁ na viniyōgasamarthaṁ,
tatra vinigamanāsidhyarthaṁ samākhyāpyāśrīyatē । yathā kēvalāgnidēva-
tyasya karmaṇaḥ krama āgnēyī r̥kpaṭhyatē । tasyāśca liṅgēna kārya-
<pb n="596"/>
dvayamavagamyatē—samidhyamānāgniprakāśanamijyamānāgniprakāśanañca ।
tatra yadi yājyāsamākhyā nāśrīyēta, tadā prāthamyātsamidhyamānāgni-
prakāśanārthatvamēva syāt । yājyāsamākhyayā tu ijyatē anayētījya-
mānadēvatāprakāśanasāmarthyaṁ mantrasya kalpyatē । yadyapyabhidhānasāma-
rthyaṁ na dēvatārthē, kintu yāgasamanvayisādhāraṇāgnisvarūpamātrē ।
tathāhi—samākhyākalpitayāgaviṣayasāmarthyānurōdhēnējyamānadēvatāpra-
kāśana ēva liṅgēna viniyujyatē । taduktam—</p>
<lg>
<l>nāsati kratusambandhē sāmarthyaṁ viniyōjakam ।</l>
<l>yēna ca kratusambandhastēna kāmyārthatā sphuṭā ।। iti ।</l>
</lg>
<p>( taṁ. vā., pr̥. 771 )</p>
<p>ataḥ sarvatra sāmānyasambandhapūrvaka ēva liṅgaviniyōga iti ।</p>
<p>prayōjanam—pakṣōktam । sūtrantu—liṅgakramasamākhyābhiḥ
kāmyēṣṭisambaddhamēva mantrasamāmnānaṁ na sarvatra yātītyarthaḥ ।।</p>
<trailer>iti saptamaṁ liṅgakramasamākhyādhikaraṇam ।। 7 ।।</trailer>
<head>athāṣṭamamāgnēyyadhikaraṇam</head>
<sutra>adhikārē ca mantravidhiratadākhyē'nuśiṣṭatvāt ।3.2.21।।</sutra>
<head>viṣayasaṁśayasaṅgayaḥ</head>
<p>jyōtiṣṭōmē śrayatē—“āgnēyyāgnīdhramupatiṣṭhatē, aindryā sadaḥ,
<pb n="597"/>
vaiṣṇavyā havirddhānam” iti । tatra sandēhaḥ—kiṁ prakr̥tābhirēvaṁli-
ṅgābhirupasthātavyaḥ ? uta dāśatayībhya ēvaṁliṅgā āgamayitavyāḥ ?
iti । sāmānyasambandhāpēkṣaṁ liṅgaṁ vinayōjakamiti pratipādyēdānīṁ
liṅgōpalakṣitamantraviniyōjikāyāḥ śrutērapi sāmānyasambandhāpēkṣaṁ
viniyōjakatvaṁ prasaṅgāt pratipādyatē । atra bhāṣyānusārēṇa prathamama-
prakr̥tā dāśatayīkāṇḍapaṭhitā ēvāgnēyyādaya āgnīdhrādyupasthānē
viniyuktā iti । tadayuktam; prakr̥taparityāgē kāraṇābhāvāt । na
ca kāryāntaraviniyōga ēva parityāgē kāraṇam । dāśatayapaṭhi-
tānāmapi kāryāntaraviniyuktatvēna parityāgaprasaṅgāt । asti hi
tāsāmapi kāryāntarē viniyōgaḥ—“yasyāśvinē śasyamānē sūryyō
nōdiyādapi sarvā dāśatayīranubrūyāt” iti । atha kāryāntara-
viniyuktatvē'pi tāsāṁ vacanavaśādapi viniyōgaḥ, tadatra prakaraṇa-
paṭhitānāmapi samānam । yattu prakr̥tānāṁ stōtraśastrasādhanatvēna
viśēṣaśāstrāvaruddhatvānna sāmānyaśāstraviṣayatvamityuktam, tadapi
dāśatayakāṇḍapaṭhitānāmapi “sarvā dāśatayīranubrūyāt” iti
viśēṣaśāstrāvaruddhatvātsamānam । atō nātra dāśatayakāṇḍapaṭhitā-
nāmēva viniyōga iti ।</p>
<head>pūrvapakṣaḥ</head>
<p>tatrāyaṁ pūrvapakṣiṇō'bhisandhiḥ—āgnēyīśabdēna hi mantrāṇāṁ
<pb n="598"/>
viniyōgaḥ । yathā ca prakr̥tā āgnēyī tathā dāśatayakāṇḍapaṭhitā
api । tēna sarvāsāmēvāgnēyyādiśabdōpāttānāṁ prakr̥tānāmaprakr̥tānā-
ñcāgnīdhrādyupasthānē viniyōga iti । nanu ‘sāsya dēvatā’ ityasmi-
nnarthē taddhitāntamāgnēyīpadamanuśiṣṭam । āgnēyīśabdasya ca prakr̥ta-
parāmarthakatvātprakaraṇapaṭhitā ēvāgnēyyādayō viniyujyanta iti
yuktam । ataḥ kathaṁ sarvaviṣayatvam ? ucyatē—tatraivāsyēti sarva-
nāmapadasya sannihitaviśēṣaviṣayatvam, yatra viśēṣyasya samudāyā-
rthasya viśēṣaṇībhūtāvayavārthasambandhō vidhīyatē । yathā “āgnēyō-
'ṣṭākapālaḥ” iti । atra hyagnisambandhasyāprāptatvādviśēṣaṇībhūtā-
gnisambandhō vidhēyaḥ । tēnāgnisambandhātprāgēvāsyētiśabdaviṣayō
nimittāntarasannidhānata ēva vaktavyaḥ । yatra tu samudāyārthasya
viśēṣaṇībhūtāvayavārthasambandhō na vidhēyaḥ, kintu prāksiddhāvaya-vā
rthasambaddhaḥ samudāya ēva kāryāntarē viniyujyatē, tatra prākprasiddhāva-
yavārthasambandhinō'rthānāsādya asyēti śrutiścaritārthā na paścādāgatēna
sannidhānēnānyathākarttuṁ śakyatē । yathā “āgnēyyāgnīdhramupatiṣṭhatē”
ityatraiva । atra hyācā.... ....gnisamarthō vidhēyaḥ śabdārthasambandhasya
lōkasiddhatvēnāvidhēyatvāt । tēna prasiddhāgnyādisambandhānāmr̥cā-
maviśēṣaṇaivāsyaśabdēna parāmarthātsarvāsāmēva prakr̥tānāmaprakr̥tānāṁ
vāgnīdhrādyupasthānē viniyōga iti ।</p>
<pb n="599"/>
<p>na caivaṁ sati “ēkahāyanyā krīṇāti” ityatrāpi prākprasiddhai-
kahāyanasambaddhāyā ēva krayē viniyōgādaviśēṣēṇaiva gōmahiṣacchā-
gādīnāmēkaṁ hāyanamasyā iti bahuvrīhisamāsāntargatāsyaśabdē-
nōpasthānaṁ vaktavyam । yatastatraikahāyanīvākyē gōpadaṁ śrūyatē,
tadarthasya ca vākyārthanvayaniyatatvāt gaurēvaikahāyanī bhavatīti
yuktam । iha tu na tathēti vaiṣamyam । tasmādadhikr̥tēṣu prakaraṇasthē-
ṣvatadākhyēṣu vā prakr̥tēṣu sādhāraṇyēnaivēṣṭatvātsādhāraṇō mantravidhi-
riti । ēvaṁ prāptē'bhidhīyatē—</p>
<sutra>tadākhyō vā prakaraṇōpapattibhyām ।। 3. 2. 22 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi śrutērapi sāmānyasambandha-
nirapēkṣāyā viniyōjakatvaṁ bhavēt । tathāhi—“āgnīdhramupatiṣṭhatē”
iti na tāvadāgnīdhrasvarūpē'yamupasthānaviniyōgō yuktaḥ, tatsvarūpē
vidhyānarthakyāt । kintu jyōtiṣṭōmāpūrvīyarūpē । na ca jyōtiṣṭō-
māpūrvīyarūpē āgnīdhrē jyōtiṣṭōmānapūrvīyā r̥gviniyōktuṁ
śakyatē । na hi sāmānyēna śrāddhīyatvēnānavagataṁ matsyamāṁsādikaṁ
śrāddhaviśēṣē viniyujyatē । yathā narabhāravahanayōgyatvēnānirūpitō
bhāraviśēṣavahanē viniyujyatē । tēna prathamaṁ dāśatayakāṇḍapaṭhitānā-
<pb n="600"/>
māgnēyyādīnāṁ jyōtiṣṭōmāpūrvasambandhō vaktavyaḥ । na cānyatsā-
mānyasambandhōpapādakaṁ vacanamasti । idamēva vākyaṁ sāmānya-
viśēṣasambandhāpādakaṁ vaktavyam । prakaraṇādhītānāntu “agna
āyāhi vītayē” ityādīnāṁ prakaraṇasamāmnānādēva jyōtiṣṭōmā-
pūrvasambandhāvagatēḥ । na cārthāttāsāmēva viniyōgō yukta iti ।
taduktam—</p>
<lg>
<l>kratukāryaviśēṣō'yaṁ mantrasyāsyōpadiśyatē ।</l>
<l>sāmānyaprāptyapēkṣaśca viśēṣō nityamiṣyatē ।। iti ।</l>
</lg>
<p>( taṁ. vā., pr̥. 778 )</p>
<p>tēna siddhasāmānyasambandhānāmēva prakr̥tānāmr̥cāmāgnīdhrōpasthā-
nē viniyōgō na tu kalpanīyasāmānyasambandhānāmaprakr̥tānāmiti
siddham ।</p>
<p>prayōjanam—pakṣōktam । sūtrantu-tadākhyō jyōtiṣṭōmīyatvēna
ya ākhyāyatē tasyaivāyaṁ mantrasya viniyōgaḥ prakaraṇāt prakr̥ta-
tvōpapattēriti ।।</p>
<trailer>ityaṣṭamāgnēyyadhikaraṇam ।। 8 ।।</trailer>
<pb n="601"/>
<head>atha navamaṁ bhakṣādhikaraṇam</head>
<head>bhakṣapēṭikā</head>
<sutra>liṅgasamākhyānābhyāṁ bhakṣārthatānuvākasya ।।3.2.25।।</sutra>
<head>viṣayasaṁśayasaṅgatayaḥ</head>
<p>bhakṣamantraḥ śrūyatē—“bhakṣēhi mā viśa dīrghāyutvāya śanta-
nutvāya, ēhi vasō purōvasō priyō mē hr̥dō'syāśvinōstvā
bāhubhyāṁ sadhyāsaṁrāyaspōṣāya varcasē suprajāstvāya, nr̥cakṣasaṁ
tvā dēva sōma sucakṣā avakhyēṣam, /?/‘hinva mē gātrā harivō gaṇānmē
mā vitītr̥ṣaḥ śivō mē saptarṣīnupatiṣṭhasva mā mē vāṅnābhimatigāḥ,
/?/‘mandrābhibhūtiḥ kēturyajñānāṁ vāgjuṣāṇā sōmasya tr̥ṣyatu, vasumadgaṇasya
rudravadgaṇasyādityavadgaṇasya sōma dēva tē matividaḥ prātassavanasya,
mādhyandinasya savanasya, tr̥tīyasya savanasya gāyatracchandasastriṣṭu-
pchandasō jagatīcchandasō'gniṣṭata indrapītasya narāśaṁsapītasya
pitr̥pītasya madhumata upahūtasyōpahūtō bhakṣayāmi” ( tai. 3. 2. 5. )
ityēvamādi । tatra sandēhaḥ—kr̥tsna ēvānupākō bhakṣaṇē vini-
yōjanīyaḥ ? uta kaścidasyāvayavō'nyatrāpi ? iti । liṅgasya
viniyōjakatvaṁ sāmānyasambandhasāpēkṣamiti pratipādanaprasaṅgēna
śrutērapi sāmānyasambandhasāpēkṣaviniyōjakatvamiti pratipādyēdānīṁ
liṅgata ēva viśēṣaḥ—kiṁ sākṣādacōditēṣvarthākṣiptēṣu liṅgasya
viniyōjakatvaṁ na vēti nirūpyatē ।</p>
<pb n="602"/>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi “bhakṣēhi” ityupakramasya “sadhyā-
sam” ityantasya grahaṇārthatvam, “nr̥cakṣasam” ityupakramasya “śrava-
khyēṣam” ityantasyāvēkṣaṇārthatvam, “hinva mē gātrā” ityupakramasya
“mā mē vāṅnābhimatigāḥ” ityantasya grahaṇārthatvam, “mandrābhibhūtiḥ”
ityupakramasya “bhakṣayāmi” ityantasya bhakṣaṇārthatvaṁ pratīyatē, tathāpi
sōmarasabhakṣaṇasyaiva vihitatvālliṅgasya vihitaviṣayamantraviniyōja-
katvādgrahaṇāvēkṣaṇasamyagjaraṇānāñca /?/ bhakṣaṇākṣēpalabdhatvēna
lauṅgikaviniyōgāyōgyatvātkr̥tsna ēvāyaṁ mantrō bhakṣaṇē viniyujyatē ।
kiñcōpakramē “bhakṣēhi” iti śrūyatē । upasaṁhārē ca “bhakṣayāmi”
iti । tēnōpakramōpasaṁhārayōrbhakṣaṇakīrttanādvaiśvānaravākyavatkr̥tsnasyai-
vānuvākasyaikavākyatvādbhakṣānuvākasamākhyānācca kr̥tsnasyaiva bhakṣa-
ṇārthatvam । kiñca grahaṇādīnāmarthaptō lōkadr̥ṣṭyā prāptatvāllauki-
kyēvētikarttavyatā yuktā । tēna laukikapadēnāpi tatprakāśanasiddhērna
vaidikamantrāpēkṣā । tēna grahaṇāvēkṣaṇasamyagjaraṇādipadānāmapi
viśiṣṭabhakṣaṇaprakāśanārthatvamēva । ataścaikavākyatā, ēkōpakramōpa-
saṁhāragatabhakṣaṇakīrttanaliṅgādbhakṣānuvākasamākhyānācca kr̥tsna ēva
mantrō bhakṣaṇārtha iti । ēvaṁ prāptē'bhidhīyatē—</p>
<sutra>tasya rūpōpadēśābhyāmapakarṣō'rthasya cōditatvāt।।3.2.26।।</sutra>
<pb n="603"/>
<head>siddhāntaḥ</head>
<p>ayamabhiprāyaḥ—bhavadēvaṁ yadyarthaprāptaviṣayē laiṅgikaviniyōgō
mantrasya na bhavēt । tathāhi—yadyapyatra grahaṇādayō na vidhīyantē,
tathāpi bhakṣaṇasya grahaṇādinā vinā asambhavādbhakṣaṇavidhyākṣipta-
mēva grahaṇamavēkṣaṇañcāvaśyānuṣṭhēyam । samyagjaraṇañca bhakṣaṇasyaiva
pratipattirūpasya dravyabhakṣaṇaparyantasya vidhānādbhakṣaṇavidhivihitamēva
yatnāntarasādhyatvātpr̥thaganuṣṭhēyam । tēṣāñcāsmr̥tānāmanuṣṭhānāsambhavāttē-
ṣāmapi vaidikabhakṣaṇavidhyarthamavaśyānuṣṭhēyatvēnāsti smr̥tihētuvaidikō-
pāyāpēkṣā । śaknōti ca bhakṣētyayaṁ mantrō grahaṇādīn prakāśayitum ।
tēna sūktavākavadyathāliṅgaṁ grahaṇādiṣu vibhajyaiva mantraḥ prayōktavya
iti ।</p>
<p>yattūpakramōpasaṁhārayōrbhakṣaṇakīrttanādēkavākyatvātkr̥tsnasyaiva bha-
kṣaṇārthatvamityuktam । tadayuktam; viprakr̥ṣṭatvāt । tathāhi—
upakramōpasaṁhāraikarūpyādēkavākyatvam, tadanurōdhāccāsamarthasya vākya-
sya lākṣaṇikasāmarthyarūpaṁ liṅgaṁ kalpanīyam, tatō'pi śrutiriti
viprakarṣaḥ । grahaṇādyabhidhānasāmarthyātsākṣādēva śrutikalpanamiti
sannikarṣādyabhidhānasāmarthyādēva vibhajyaviniyōga iti । samākhyā
ca liṅgāddurbalā laukikī caikadēśadvārēṇāpyupapannēti na kiñcidanupa-
pannam ।</p>
<pb n="604"/>
<p>prayōjanam—prakṣōktam । sūtrantu—tasya mantrasya bhāgaśō
bhakṣādapakarṣarūpālliṅgādgrahaṇādērupadiṣṭatvācca kathamaśrutasyōpadi-
ṣṭatvam ? tatrāha—arthasya bhakṣaṇākṣēpasya cōditatvāditi ।।</p>
<trailer>iti navamaṁ bhakṣādhikaraṇam ।। 9 ।।</trailer>
<head>atha daśamaṁ mandrābhibhūtyadhikaraṇam</head>
<sutra>guṇābhidhānānmandrādirēkamantraḥ syāttayōrēkārtha-
saṁyōgāt ।। 3. 1. 27 ।।</sutra>
<head>viṣayasaṁśayasaṅgatayaḥ</head>
<p>bhakṣānuvākē mandrādirbhakṣayāmyantō bhāgaḥ śrūyatē । tatra
sandēhaḥ—kiṁ mandrādistr̥pyatvityanta ēkaḥ, vasumadgaṇādiraparaḥ ?
uta mandrādirbhakṣayāmyanta ēka ēva mantraḥ ? iti । pūrvāpavādatvēnēda-
mārabhyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yathā pūrvādhikaraṇē bhakṣa-
ṇaprakāśanaliṅgēna bhakṣānuvākasya vibhajya viniyōgō darśitaḥ,
tathā tr̥ptērapi bhakṣaṇākṣiptatvāttatprakāśanaliṅgēna mandrādēstr̥pyatvi-
tyantasya vibhajya tr̥ptau viniyōga iti । na ca vācyam—
<pb n="605"/>
jyōtiṣṭōmāṅgasya mantrasya kathaṁ jyōtiṣṭōmānaṅgabhūtā tr̥ptirdvāramiti । yatō
na hyaṅgamēva sarvatra mantradvāraṁ bhavati । anaṅgībhūtaphalaprakāśakasya mantra-
syānaṅgatvaprasaṅgāt । kintarhi ? sambandhamātram । asti cātrā-
pyaṅgabhūtabhakṣaṇadvārēṇa sambandha iti । tēna mandrādistr̥pyatvityantō
vibhajya tr̥ptau prayōktavya iti । ēvaṁ prāptē—</p>
<p>abhidhīyatē—bhavēdēvaṁ yadyanuniṣpannāyāstr̥ptēḥ prakāśanaṁ
kēnāpyaṁśēnōpayujyatē । tathāhi—anuṣṭhānōpayuktamantrasya prakāśana-
manuṣṭhānōpayōgitāvadēkānuṣṭhēyaphalaprakāśanēna ? tadaprakāśanēna vā ?
yathā khalvanuṣṭhēyamaprakāśitaṁ nānuṣṭhīyatē, tathā niṣphalamapi nānuṣṭhīyata
ēva । tēna phalaprakāśanamapyanuṣṭhānōpayuktamēva । tr̥ptistu nānuṣṭhēyā,
nāpyanuṣṭhēyaṁ phalam । kintūpayuktaviśiṣṭasōmarasapratipatyarthamanuṣṭhānā-
ṅgabhakṣaṇādanuniṣpannāsau na mantrēṇa prakāśanīyēti na tatprakāśa-
nārthaṁ vibhajya mantrasya prayōga iti । taduktam—</p>
<lg>
<l>yēṣāṁ pr̥thaganuṣṭhānamarthākṣiptaṁ pratīyatē ।</l>
<l>tēṣāṁ mantra prakāśyatvaṁ nānuniṣpādināṁ bhavēt ।। iti ।</l>
</lg>
<p>(taṁ. vā., pr̥. 786 )</p>
<p>tēna yadyapi tr̥pyatviti pr̥thakpadamākhyātārthaḥ svatantraḥ pratīyatē,
tathāpi pr̥thakprakāśanānarhatvātprārthanāyāṁ prāptakālatāyāṁ vā lōṭ-
pratyayō varṇanīyaḥ । tadayamarthaḥ—anēna bhakṣaṇēna vāgindriyaṁ tr̥ptaṁ
<pb n="606"/>
bhaviṣyatīti prārthanā । athavānēna bhakṣaṇēna vāgindriyatr̥ptēḥ prāptaḥ
kāla iti । ēvaṁ mandrādirbhakṣayāmyanta ēka ēvāyaṁ mantrō bhakṣaṇē
prayōktavya iti siddham ।</p>
<p>prayōjanam—pakṣōktam । sūtrantu—bhakṣaṇaguṇatvēna tr̥ptēravidhā-
nānmandrādirbhakṣayāmyanta ēkō mantraḥ । tayōstr̥ptibhakṣaṇaprakāśakayō-
rbhāgayōrēvārthasaṁyōgādēkabhakṣaṇārthasaṁyōgādityarthaḥ ।।</p>
<trailer>iti daśamaṁ mandrābhibhūtyadhikaraṇam ।। 10 ।।</trailer>
<head>athaikādaśamindrapītādhikaraṇam</head>
<sutra>liṅgaviśēṣanirdēśātsamānavidhānēṣvanaindrāṇāmamantratvam
।। 3. 2. 28 ।।</sutra>
<head>viṣayasaṁśayau</head>
<p>ēṣa ēva mantra udāharaṇam । iha ca pradānānyaindrāṇyanaindrāṇi
ca vidyantē । tēṣāṁ bhakṣaṇānyapi santi । tatra sandēhaḥ—kimaindrēṣva-
naindrēṣu ca mantraḥ ? utaindrēṣvēva mantraḥ anaindrāṇāmamantrakaṁ bhakṣaṇa-
miti । liṅgasamākhyābhyāṁ bhakṣaṇaśēṣabhūtō mantra iti tāvanni-
rūpitam । indrādyanēkadēvatābhyastasya sōmarasapradānasya śēṣabhakṣaṇā-
nyapi pratipradhānamabhyasanīyānītyapi sthitam । tatra kimaindrapradāna-
<pb n="607"/>
śēṣabhūtabhakṣaṇa ēvāyaṁ mantrō'ṅgam ? utaindrānaindrabhakṣaṇāṅgamitīdānīṁ
prasaṅgāccintyatē ।</p>
<head>pūrvapakṣaḥ</head>
<p>tatrāyaṁ pūrvapakṣiṇō'bhisandhiḥ—tatra khalu mantrē “sōmasya
prātassavanasyēndrapītasya bhakṣayāmi” iti śrūyatē । tatra prātassavana-
sya yassōmastasyāhaṁ bhakṣayāmīti tāvadvaiyadhikaraṇyaṁ vyavasthitam ।
indrapītasyēti padasya tu kiṁ sōmasamānādhikaraṇyam ? uta savana-
sāmānādhikaraṇyamiti sandēhē savanasāmānādhikaraṇyam—indrēṇa
pītaḥ sōmō yasminsavanē tadindrapītaṁ savanamiti । (?).... ....rasō
yaḥ sōmañcānēkapadavikṣiptatvādindrēṇa pīta iti tr̥tīyāntatatpuruṣa-
samāsāddurbalaḥ । tēna samāsabalīyastvāt prādhānyācca sōmasya
tasyaivēndrapītapadēnābhidhānam । na cānaindraḥ sōma indrapītaśabdē-
nābhidhātuṁ śakyata iti liṅgēnaindrapradānaśēṣabhūtasōmabhakṣaṇa ēvāyaṁ
mantrō viniyujyatē । na cānaindrēṣūhēna prayōga iti vaktavyam ।
prakr̥tāvūhāsambhavāt । tēnēndrapītasyēti liṅgaviśēṣanirdēśātsa-
mānavidhānēṣu prakr̥tivikārabhāvarahitēṣu pradānēṣvanaindrāṇāmamantratva-
miti । ēvamupakramya pūrvapakṣāntaramabhidhīyatē—</p>
<sutra>yathādēvataṁ vā tatprakr̥titvaṁ hi darśayati ।।3. 2. 29।।</sutra>
<pb n="608"/>
<p>asyāyamabhiprāyaḥ—yadyapyanaindrēṣu mantrō'yamasamavētārthaḥ,
tathāpyūhēnaiva tēṣu prayōktavyaḥ । karmaikatvē'pi pradānānāṁ bhinnānāṁ
prakr̥tivikārabhāvōpapattēḥ । tathāhi-upādiṣṭadharmō hi sarvaḥ prakr̥tirbha-
vēt । anupadiṣṭadharmaśca sākāṅkṣā vikr̥tiḥ । iha ca “indrāya tvā
vasumata” iti mantrēṇa sōmagrahaṇamānayōraindrapradānārthatvamēvāvagamyatē ।
yatra sōmastaddharmō'pi tatraivētyanaindrāṇāṁ pradānānāṁ sōmadharmavatvam,
itarāṇi tu sākāṅkṣāṇyatidēśēna gr̥hṇanti । cōdanāsāmānyātta-
dvikāratvēna dharmaprāptau satyāṁ yathādēvatamūhēnaiva mantraprayōga iti । nanu
“sōmēna yajēta” ityutpattēḥ sarvēndravāyavādigrahaṇasādhāraṇatvātsō-
maprāptēranaindrēṣvapi sōmaḥ tadvārēṇa sōmadharmaśca prāpta ēva । ataḥ
prakr̥tivikāratvāsambhavēnōhābhāvādamantrakamēvānaindrāṇāṁ grahaṇaṁ mānañca
bhaviṣyati । maivam ; sādhanabhūtamantravaśādēva sāmānyaśrutasyāpi
sōmasya niyamōpapattēḥ, vidyārūpasādhanavaśādiva tatsādhyabhūta-
syāgnihōtrādēstraivarṇikaniyatatvamiti । tēnānaindrēṣvatidēśādēva sōma-
dharmaprāptirvaktavyā । tathā ca sati yathādēvatamūhēnaiva mantraprayōgaḥ ।
‘tatprakr̥titvaṁ hi darśayati’ ityanēna sūtrāvayavēna liṅgadarśanamuktam ।
tacca bhāṣyavārttikayōrēva suvyaktamiti ।।</p>
<trailer>ityēkādaśa indrapītādhikaraṇaikadēśaḥ ।। 11 ।।</trailer>
<pb n="609"/>
<head>atha dvādaśaṁ punarabhyunnītādhikaraṇam</head>
<sutra>punarabhyunnītēṣu sarvēṣāmupalakṣaṇaṁ dviśēṣatvāt ।।3.2.30।।</sutra>
<head>viṣayasaṁśayau</head>
<p>atra viṣayabhāṣyamaviṣayatvādvistaratvāccōpapādyatē । tadartha
ēva likhyatē । jyōtiṣṭōma aindrāścamasāḥ । tēṣu brahmādīnāmr̥tvijāṁ
catvāraścamasāḥ । tē vaṣaṭkārānuvaṣaṭkārā aindragrahaṇamānābhyā-
mindrē paryavasitāḥ । aparē ca maitrāvaruṇādīnāmr̥tvijāṁ ṣaṭ cama-
sāḥ । tēṣu cēndrōddēśēna vaṣaṭkāramātrē hutē arddhāvaśiṣṭē ca drōṇakala-
śānmitrāvaruṇādyuddēśēna gr̥hītaḥ sōmarasō'bhyunnītaḥ । tēna ca
mitrāvaruṇādyā dēvatāḥ ṣaḍijyantē । tāni ca mitrāvaruṇādyuddēśēna
kriyamāṇāni pradānānīndrapradānavikr̥tibhūtānīti pūrvanyāyēnaiva
siddham । tēṣāṁ ṣaṭcamasānāṁ śēṣabhakṣaṇamantrē sandēhaḥ—kiṁ
mitrāvaruṇapītasyētyūhaḥ karttavyaḥ ? utēndramitrāvaruṇapītasya ?
iti । idānīṁ pūrvapakṣōktanyāyānusārēṇava kr̥tvācintayōhaviṣaya-
viśēṣaścintyatē ।</p>
<p>atra siddhāntēnōpakramatē । indrōddēśēna hutaśēṣavastu camasēṣu
dēvatāntarārthaṁ drōṇakalaśādānīya nikṣiptaḥ sōmarasaḥ punarabhyunnīta
ityucyatē । tasya dēvatāntarōddēśēna hōmē'pi sati tacchēṣatvādūhēna
sarva ēvēndramitrāvaruṇādaya upalakṣaṇīyā iti ।</p>
<pb n="610"/>
<sutra>apanayādvā pūrvasyānupalakṣaṇam ।। 3. 2. 31 ।।</sutra>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi camasēṣvaindraśēṣatvamasti, tathāpi
mitrāvaruṇōddēśēna prakṣiptarasasaṁrgādēkatāpannō rasaḥ kr̥tsna ēva
mitrāvaruṇārthāśrāvaṇapratyāśrāvaṇābhyāmapanītēndrasambandhaḥ pradānakālē
mitrāvaruṇārtha ēva jātaḥ । tēna pūrvēndrasambandhasyāpanītatvātprakr̥tau
cāpanītadēvatāsambandhasyānupalakṣaṇānnēndra upalakṣayitavyaḥ, kintu
mitrāvaruṇāvēva । tēnēndrasyāpanayānnēndra upalakṣaṇīya iti । ēvaṁ
prāptē'bhidhīyatē—</p>
<sutra>agrahaṇādvā'napāyaḥ syāt ।। 3. 2. 32 ।।</sutra>
<p>ayamabhiprāyaḥ—bhavēdēvaṁ yadīndrasambandhō'panītō bhavēt ।
dēvatāntarasambandhēna hi pūrvadēvatāsambandhō nāpanītaḥ । dēvatāntara-
sambandhaśca drōṇakalaśādabhyunnīyamānasyaiva sōmarasasya । tasyaiva
grahaṇavēlāyāṁ dēvatāntarasambandhasya śāstrēṇa pratipāditatvāt ।
yathāgr̥hītasyaiva dravyasya dēvatōddēśēna tyāgāt । āśrāvaṇapratyā-
śrāvaṇayōrapi tadarthatvamēva । taduktam—</p>
<lg>
<l>dēvatāṁ yāṁ yaduddiśya dravyaṁ svatvēna gr̥hyatē ।</l>
<l>tasyāstadēva sambandhi nānyattanmadhyapātyapi ।। iti ।</l>
</lg>
<p>( taṁ. vā., pr̥. 790 )</p>
<pb n="611"/>
<p>tēna yadyapi saṁsargidravyatvēna dravyasya vibhāgō nāvagamyatē,
tathāpi śāstrāgatasya vibhāgasya vidyamānatvādindrārthagr̥hītasya vacana-
mantarēṇa mitrāvaruṇādyarthatvēna saṅkalpayitumaśakyatvānnānēna samba-
ndhō'panīta iti indraśēṣasyāpi vidyamāntvātsō'pyupalakṣayitavya
iti । tasmādindramitrāvaruṇapītasyētyēvamūhaḥ karttavya iti ।</p>
<p>nanu prākr̥tapadōddhārēṇa tasya sthānē padāntaranikṣēpaḥ khalūhaḥ ।
indramitrāvaruṇapītasyēti tu prayōgē prākr̥tamindrapadaṁ vidyata ēvēti
kathamūhaḥ ? ucyatē—indramitrāvaruṇaśēṣayōrbhinnatvādbhēdēna bhakṣaṇama-
ntrasyāpi prayōgō bhavēt, sa naivōcitaḥ । tatrēndraśēṣatvalakṣaṇā-
rthēndrapadasthānē mitrāvaruṇādipadōhō naiva yuktāḥ kintu śēṣayōrmiśri-
tatvāt tantrē satyubhayōrapi tantrēṇaivātra prayōgaḥ । tatrētarapadānāṁ
sādhāraṇatvādbhavatu tantrōccāraṇam । dēvatāvācakasya tu yathāvasthi-
tēndrapadavyavahitamitrāvaruṇapadasyaiva bhinnatvēna tantrōccāraṇasmabhavā-
dūhitānūhitapadayōrāvr̥ttamēvōccāraṇamiti na dōṣaḥ । tēnēndramitrā-
varuṇapītaṁ bhakṣayāmītyēvaṁrūpa ēva mantraprayōga iti siddham ।
kr̥tvācintādhikaraṇatvānnātra pr̥thak prayōjanam ।</p>
<p>sūtrantu—indrārthasya śēṣasya mitrāvaruṇārthamagrahaṇē tatrēndrasya
dēvatāyā anapāyaḥ syāditi ।।</p>
<trailer>iti dvādaśaṁ punarabhyunnītādhikaraṇam ।। 12 ।।</trailer>
<pb n="612"/>
<head>atha trayōdaśaṁ pātnīvatādhikaraṇam</head>
<sutra>pātnīvatē tu pūrvavat ।। 3. 2. 33 ।।</sutra>
<head>viṣayasaṁśayau</head>
<p>asti pātnīvatō grahaḥ—“yadupāṁśupātrēṇa pāntīvatamāgrayaṇāt
gr̥hṇāti” iti । dvidēvatyānāṁ hi śēṣā āgrayaṇasthālīmunnītāḥ,
tataḥ pāntīvatō gr̥hyatē । atha hutē pātnīvatē tacchēṣē bhakṣyamāṇē
bhavati sandēhaḥ—kimaindravāyavādyā upalakṣayitavyāḥ ? uta na ?
iti । pūrvāpavādatvēnēdamārabhyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi jyōtiṣṭōma āgrayaṇasthālīnāma-
dhēyaṁ sōmapātram, tathāpyabhiṣutaḥ pūtaḥ sōmarasō drōṇakalaśēṣvēva
nikṣiptaḥ samasti । tatraiva ca dvidēvatyānāmaindravāyavādīnāṁ
hutaśēṣaḥ sōmarasō vacanānnikṣiptaḥ । tataḥ śrūyatē—“āgrayaṇā-
dupāṁśupātrēṇa pātnīvataṁ gr̥hṇāti” iti । atra vacanēnāgrayaṇasamba-
ndhinaḥ sōmarasasya pātnīvatē grahaṇaṁ vidhīyatē । tatra dvidēvatyasa-
śēṣabhakṣaṇa indravāyupatnīvatpītasyētyēva ūhēna mantraprayōgaḥ karttavya-
iti । ēvaṁ prāptē'bhidhīyatē—</p>
<sutra>grahaṇādvāpanītaṁ syāt ।। 3. 2. 34 ।।</sutra>
<pb n="613"/>
<head>siddhāntaḥ</head>
<p>ayamabhiprāyaḥ—bhavadēvaṁ yadyāgrayaṇapātrasambandhitvamatra patnī-
sambandhitvē nimittamiti śrūyēta, kintvāgrayaṇādityapādānaśrutērāgra-
yaṇādapētatvamātram । tacca dvidēvatyaśēṣasyāpi sampātāyātasyāstīti
tadapi patnīvaddēvatārthamēva । taduktam—</p>
<lg>
<l>yō'paityāgrayaṇātsōmaḥ sa pātnīvata iṣyatē ।</l>
<l>śēṣaścaiva tatō'paiti tēna saṅkalpyatē tadā ।। iti ।</l>
</lg>
<p>( taṁ. vā., pr̥. 791. )</p>
<p>pūrvādhikaraṇē tu mitrāvaruṇādyarthagrahaṇaṁ bhavēt, kintu gr̥hītasya
paścātsampātāyātasya tatsaṁsargaḥ । atō'napanītapūrvadēvatāsa-
mbandhasyēndraśēṣasya bhavatu pūrvadēvatōpalakṣaṇam । iha tu patnīvaddēvatō-
ddēśēna miśritasyaiva vacanavaśēna dēvatāntarārthagrahaṇādyathāgr̥hītasyaiva ca
saṅkalpanādyuktaḥ pūrvadēvatāpanayaḥ । taduktam—</p>
<lg>
<l>yasya grahaṇavēlāyāṁ sannidhiḥ sō'panīyatē ।</l>
<l>saṁhatēna hi saṅkalpaḥ karttavyastatra cōdyatē ।। iti ।</l>
</lg>
<p>( taṁ. vā., pr̥. 791 )</p>
<p>tēna patnōvatpītasyētyētāvanmātramēvōhanīyamiti ।</p>	
<p>prayōjanam-na vaktavyamēva । sūtrantu—patnīvadarthaṁ yaddvidēvatya-
syāpi śēṣasya grahaṇādapanītaṁ dvidēvatāsambandhitvamiti ।।</p>
<trailer>iti trayōdaśaṁ pātnī sādhikaraṇam ।। 13 ।।</trailer>
<pb n="614"/>
<head>atha caturdaśaṁ tvaṣṭradhikaraṇam</head>
<sutra>tvaṣṭāraṁ tūpalakṣayētpānāt ।। 3. 2. 35 ।।</sutra>
<head>viṣayasaṁśayau</head>
<p>asti pātnīvataḥ sōmaḥ । tatra mantraḥ—“agnā i patnīvan
sajūrdēvēna tvaṣṭrā sōmaṁ piba” iti । tatra sandēhaḥ—kiṁ tvaṣṭōpala-
kṣayitavyaḥ ? uta na ? iti । tasminnēva pātnīvatē kiṁ tvaṣṭurapi
māntravarṇikaṁ dēvatātvamasti nāstīti tatprasaṅgāccintyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi “upāṁśupātrēṇa pātnīvataṁ gr̥hṇāti”
iti nirapēkṣasyaiva patnīvatastaddhitāddēvatātvamavagamyatē, tathāpyasya
mantrasya tāvadayamarthaḥ—hē agnē patnīvat tvaṁ sōmaṁ pivēti । na ca
paramārthataḥ patnīvatō'gnēḥ sōmapātr̥tvaṁ sambhavati, kintūddēśyatvam ।
tēna sambhavāduddēśyagatamēva sahabhāvamavēkṣya sa pratipādyata iti gamyatē ।
na ca sahabhāvē sati taddhitāvagatanirapēkṣapatnīvaddēvatāvirōdhaḥ ।
yajētētyākhyātādhigatanirapēkṣayajamānakarttr̥tvasyēva vacanāt patnyanu-
pravēśavadupapattēḥ । tēna tvaṣṭrā sahitasya patnīvataḥ śēṣaṁ bhakṣayāmītyūhē
sati tvaṣṭāpyupalakṣayitavya iti । ēvaṁ prāptē'bhidhīyatē—</p>
<sutra>atulyatvāttu naivaṁ syāt ।। 3. 2. 36 ।।</sutra>
<pb n="615"/>
<p>ayamabhiprāyaḥ—bhavēdēvaṁ yadi taddhitamantrayōstulyavaddēvatāprati-
pādakatvaṁ bhavēt । na tvēvamasti taddhitēna hi dēvatātvaṁ nirapēkṣasya
patnīvatō'bhidhānēnaiva pratipādyatē । mantravarṇāttvanupapatyā kalpanīyam ।
na ca śrautakālpanikayōstulyatvamasti । ēvamapi yathākathañci-
tkalpyētāpi yadyanyasāpēkṣā taddhitōtpattirbhavēt । na ca mantrasyā-
pi tvaṣṭṭadēvatātvārthakalpanāmantarēṇānaṅgatvam । patnīvadabhidhānēnai-
vāṅgatvōpapattēḥ । na ca sahapātr̥tvanirdēśānyathānupapattyā tvaṣṭurapi
dēvatātvam । sahapātr̥tvanirdēśasya taddhitavirōdhinaḥ stutyarthatvē-
nāpyupapattēḥ । nāpyēkakriyānvayēnaiva sahaśabdaprōyōgō'yamaikāntikaḥ ।
‘sahaiva daśabhiḥ putrairbhāraṁ vahati gardabhī’ ityādiṣu vyabhicārāt ।
tatra hyētāvānarthō'vagamyatē—sastu daśasu putrēṣu saiva gārdabhī bhāraṁ
vahati । taduktam—</p>
<lg>
<l>mantracōdakayōstāvadatulyatvaṁ balābalē ।</l>
<l>pātr̥tvēnāpyatulyatvaṁ sahamātrābhidhānataḥ ।। iti ।</l>
</lg>
<p>(taṁ. vā., pr̥. 793)</p>
<p>yajētētyatra tvēkavacanēna kartturēkatvamavagamyatē । na tu taddhitāntā-
divākyanirapēkṣatvam । na ca patnīsahabhāvavidhānañcānyathōpadarśayi-
tuṁ śakyatē । tēna tatra bhavatu sahabhāvēna patnyanupravēśaḥ । iha tu
na tathēti vaiṣamyam । atō na tvaṣṭōpalakṣaṇīya iti ।।</p>
<pb n="616"/>
<p>prayōjanam—na vaktavyamēva । sūtrantu-atulyatvāttaddhitamantra-
yōrna tvaṣṭurdēvatātvamiti ।।</p>
<trailer>iti caturdaśa tvaṣṭradhikaraṇam ।। 14 ।।</trailer>
<head>atha pañcadaśaṁ triṁśadadhikaraṇam</head>
<sutra>triṁśacca parārthatvāt ।। 3. 2. 37 ।।</sutra>
<head>viṣayasaṁśayau</head>
<p>tasminnēva pātnīvatē mantrē—“aibhiragnē sarathaṁ yāhyarvāṅ
nānārathaṁ vā vibhavō hyaśvāḥ । patnīvatastriṁśataṁ trīṁśca dēvānanuṣva-
dhamāvaha. mādayasva” iti । tatra saṁśayaḥ—kiṁ trayastriṁśatō
dēvānāmupalakṣaṇam ? uta na ? iti । pūrvanyāya ēvōdāharaṇāntarē
adhikāśaṅkāṁ nirākarttumatidiśyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—ayaṁ hyatra mantrārthaḥ—hē agnē ēbhirdēvaiḥ
sahārvācīnaṁ samaṁ vā rathamāruhyāyāhīti । āṭō vyavahitasambandhaḥ
sambhavati । tē aśvāḥ prabhāvayuktā bhavanti । āgatya ca patnīvatastra-
yastriṁśaddēvānanuṣvadhamāvaha, āhūya mādayasva tarpaya ēbhirviśiṣṭa iti
yāvat । tēnātra trayastriṁśaddēvānāṁ tarpaṇīyatvēna prādhānyāvagamāttēṣāṁ
dēvatvamēva । pūrvādhikaraṇē tu ‘sahayuktē'pradhānē’ (pā. sū. 2. 3. 19)
<pb n="617"/>
ityaprādhānyānuśiṣṭatr̥tīyānirddēśāttvaṣṭurna dēvatātvam, kintu stutyartha-
tvam । svabhāvakīrttanamēvēti śēṣaḥ । na cātrāgnērapi parivēṣṭṭatvēnā-
bhōktr̥tvāttvaṣṭr̥vadadēvatātvamiti vācyam । parivēṣṭṭatvasya bhōktr̥tvā-
virōdhāt । yathā lōkē'pi gaṇabhōktaiva kaścidbhuktavān bhōkṣyamāṇō
vā parivēṣṭā bhavatīti । na ca “āgrayaṇātpāttīvataṁ gr̥hṇāti”itivadvā
kaścidviśēṣō'sti, yēnāgnērdēvatātvaṁ nānyasyētyēvaṁ niścīyatē । tēna
“pātnīvataṁ gr̥hṇati” ityatra taddhitēna patnīvanmātrasyaiva dēvatātvābhidhānē
sati kō'sau (?) patnīvatsambandhāvagamātsamuccitayōrapi dēvatātvam ।
tēnāgnivattūyastriṁśaddēvā apyupalakṣaṇīyā iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi taddhitāntapātnīvatapadamēkasminnagnau
trayastriṁśati dēvēṣu ca tulyavatpravarttēta । na tvētadasti । tathāhi—
patnīvān dēvatā asyēti yadi vigrahastadā śīghrapratītivaśādēka
ēvāgniērdēvatā । atha patnīvantō dēvatā asyēti vigragaḥ, tadā
triṁśatō dēvatānāṁ pratyēkasamavētaikaikatvatrayastriṁśatō dēvatāparyālōcanēna
bhinnapadōpāttāgniparyālōcanēnākṣiptavilambitapratītirbhavēt । na ca
śīghrapratītisambhavē vilambitapratītirātmānaṁ labhatē । tēnāgnirēva
patnīvaddēvatēti । na ca mantravarṇāvagatabhōktr̥tvānyathānupapatyā
trayastriṁśatō dēvānāmapi dēvatātvam । pāramārthikabhōktr̥tvābhā-
<pb n="618"/>
vēna stutiparatvē sati vidhivākyaparyālōcanēna vihitāgnērēvaiśvaryaprakā-
śanaparatvēnōpapattēḥ—ēvaṁbhūtō'yamagniḥ trayastriṁśaddēvān bhōjayatīti ।
taduktam—</p>
<lg>
<l>cōdanārthānurōdhēna mantraḥ sarvaḥ pravarttatē ।</l>
<l>tēna tvaṣṭṭavadēvātra triṁśatāgnērabhiṣṭutiḥ ।। iti ।</l>
</lg>
<p>( taṁ. vā., pr̥. 795 )</p>
<p>tasmāttvaṣṭṭavadēva trayastriṁśadapi nōpalakṣaṇīyā iti ।</p>
<p>prayōjanam—na vaktavyam । sūtrantu—triṁśadapi nōpalakṣa-
ṇīyāḥ parārthatvādvihitāgnistutyarthatvādityarthaḥ ।।</p>
<trailer>iti pañcadaśaṁ triṁśadadhikaraṇam ।। 15 ।।</trailer>
<head>atha ṣōḍaśamanuvaṣaṭkārādhikaraṇam</head>
<sutra>vaṣaṭkāraśca karttr̥vat ।। 3. 2. 38 ।।</sutra>
<head>viṣayasaṁśayau</head>
<p>astyatra vaṣaṭkāradēvatā “sōmasyāgnē vīhītyanuvaṣaṭkarōti”
iti । tatra sandēhaḥ—kimanuvaṣaṭkāradēvatōpalakṣaṇīyā nēti ।
atrāpi sa ēva nyāyaḥ kēnacidviśēṣēṇōdāharaṇāntarē'tidiśyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—bhavatu trayastriṁśatō dēvatānāṁ
<pb n="619"/>
dēvatātvābhāvādanupalakṣaṇam । iha tu “sōmasyāgnē vīhi” ityasya
hōmamantrasya karaṇatvēnānuvaṣaṭkārē viniyōgādagnēścōdanayā mantra-
varṇāccānuvaṣaṭkāradēvatātvamaikāntamēva । tasmādanuvaṣaṭkāraśēṣa-
bhūtasōmabhakṣaṇē agnirapyupalaṇīya ēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi drōṇakalaśādanuvaṣaṭkāradēvatārthaṁ
sōmō gr̥hyatē । kintarhi ? pradhānadēvatārthēna । anuvaṣaṭkārō hi
pratipattikarma, tēna hi pradhānadēvatārthamāhr̥tamēva dravyaṁ pratipādyatē ।
atō yathā pūrvataḥ pātādhvaryurhōtā vā itarapānāntarēṇa pratipatti-
karmasambandhitvēna nōpalakṣyatē, tathānuvaṣaṭkāradēvatāpi । tadā hyupa-
lakṣyēta yadi ca prakr̥tāvaindrapratipattisambandhina upalakṣaṇaṁ kr̥taṁ
bhavēt । na caivamasti । taduktam—</p>
<lg>
<l>yathā paścāttanaḥ pātā pūrvapātrupalakṣaṇam ।</l>
<l>aprākr̥taṁ na kurvīta tathaināmapi dēvatām ।। iti ।</l>
</lg>
<p>(taṁ. vā., pr̥. 797)</p>
<p>tēna tvaṣṭṭavattrayastriṁśadvadanuvaṣaṭkāradēvatāpyagnirnōpalakṣaṇīya
ēvēti ।</p>
<p>prayōjanam—na vaktavyamēva । sūtrantu—pānakarttr̥vadanuvaṣaṭ-
kāradēvatāpi nōpalakṣaṇīyēti ।।</p>
<trailer>iti ṣōḍaśamanuvaṣaṭkārādhikaraṇam ।। 16 ।।</trailer>
<pb n="620"/>
<head>atha saptadaśamanaindrāṇāmamantrakabhakṣaṇādhikaraṇam</head>
<sutra>chandaḥ pratiṣēdhastu sarvagamitvāt ।। 3. 2.39. ।।</sutra>
<p>sthitāduttaramucyatē । naitadasti, yaduktamūhēna mantravadbhakṣaṇaṁ
karttavyamiti । dvēdhā hi pūrvapakṣitam—amantrakaṁ bhakṣaṇam, ūhēna
vā । tatrōhapūrvapakṣābhyupagamēnaiva pañca vicārān parisamāpyēdānī-
mūhapūrvapakṣamēva nirācaṣṭē ।</p>
<p>ayamatra siddhāntinō'bhisandhiḥ—prakr̥tivikārabhāvē hi
satyūhō bhavati । na caikasyaiva jyōtiṣṭōmasya prakr̥tivikārabhāvaḥ
sambhavati । na ca grahaṇābhyāsāḥ pr̥thakkarmāṇi, yēna tēṣāṁ
prakr̥tivikārabhāvō bhavēt । na ca tēṣāṁ madhyē kēṣāñcidēva sōmasamatva-
manyēṣāñca prakr̥tivikārabhāvaḥ sambhavati । sarvēṣāmēva yāgadvārēṇa
yugapatsarvadharmatvāt । taduktam—</p>
<lg>
<l>tulyaprakaraṇā hyēṣā jyōtiṣṭōmakriyēṣyatē ।</l>
<l>prakr̥tirvikr̥tiścēṣṭā na cātmaivātmanaḥ kvacit ।। iti ।</l>
</lg>
<p>(taṁ. vā., pr̥. 798)</p>
<p>nanu “indrāya vasumatē tvā gr̥hṇāmi” iti mantrasya grahaṇa-
dvārēṇēndrapradānārthatvāttadvaśēnaindrapradāna ēva sōmadharmaniyamaḥ, āhava-
nīyasambandhavaśēnēva traivarṇikasyāgnihōtrādiniyama ityuktam ।
maivam ; bhavatvanārabhyōtpannasyāhavanīyasya “yadāhavīyē juhvati”
<pb n="621"/>
ityanēnānārabhyavādēna sarvahōmārthasya traivarṇikamātrasambandhasya
hōmaniyāmakatvam, āhavanīyavyatirēkēṇa hōmāsambhavāt tasya
ca traivarṇikamātravyavasthitatvāt । na cāsya tadvatsōmārthatvam,
yēna mantrēṇa vinānyaḥ sōmō grahītumēva na śakyatē, kintu
liṅgaprakaraṇābhyāmaindrasōmārthatvamēva mantrasya । tēnaindra ēva sōmō
mantrēṇa gr̥hyatē । itarēṣāñcāmantrakaṁ grahaṇamiti prathama ēva pūrvapakṣaḥ
sādhīyāniti ।</p>
<p>sūtrantu—pūrvōktaliṅgadarśanasamādhānārthatvācca bhāṣyavārtikayō-
ssuvyaktamiti ।।</p>
<trailer>iti saptadaśamanaindrāṇāmamantrakabhakṣaṇādhikaraṇam ।। 17 ।।</trailer>
<head>athāṣṭādaśamaindrāgnabhakṣasyāmantrakatvādhikaraṇam</head>
<sutra>aindrāgnē tu liṅgābhāvātsyāt ।। 3. 2. 40 ।।</sutra>
<p>asti tatraindrāgnaḥ sōmaḥ—“aindrāgnaṁ gr̥hṇāti” iti । tatra
sandēhaḥ—mantravadbhakṣaṇamamantrakaṁ vēti । aindrāṇāṁ samantrakaṁ bhakṣaṇa-
manaindrāṇāmamantrakamiti prathamapūrvapakṣē sthitē idānīṁ kr̥tvācintayā-
vicārāntaramārabhyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—bhavatvanaindrāṇāmamantrakaṁ
<pb n="622"/>
bhakṣaṇam । aindrāgnē tvindrakarttr̥kasya yāgasya vidyamānatvācchēṣabhakṣaṇē
mantraḥ prayōktavya ēva । nanu dvidēvatyasyaikēna vyapadēśaḥ caturddhākaraṇa
ēva nirākr̥taḥ । tathāhi—tatra sāpēkṣasyāgnērāgnēya iti taddhitēnō-
panyastatvādagnīṣōmīyayōḥ purōḍāśayōrnāgnēyaśabdēnōpādānam । tathē-
ndrapīta iti samāsasyāpi sāpēkṣādindrapadānupādānānnāgnisāpē-
kṣēndraviṣayatvamiti । tēnaiva gatatvānnārabdhavyamidamadhikaraṇam ।
maivam ; ēvamatra pūrvapakṣavādī manyatē—agnirasya dēvatētyāgnēyaḥ ।
dēvatātvañcauddēśarūpayajamānasaṅkalpaviṣayatvam । taccāgnēyataddhitēnāsya
nirapēkṣāgnērēvōpāttamiti dvidēvatyapurōḍāśaṁ na pratipādayatītyuktam ।
indrēṇa pīta ityatra tu sampradānakr̥tayāgarūpavyāpāraviṣayatvam ।
taccōbhayōddēśaparityaktasyāpi svakīyabhāgē'nyanirapēkṣasyāpi sambha-
vatyēva । tathaindrāgnē mantraliṅgasadbhāvādindrapītasyēti mantraḥ prayōktavya
ēvēti । ēvaṁ prāptē'bhidhīyatē—</p>
<sutra>ēkasminvā dēvatāntarādvibhāgavat ।। 3. 2. 41. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadīndrapītaśabdō'yaṁ mukhyō bhavēt ।
na caitatsambhavati । dēvatāyāḥ sōmarasapānāsambhavāt । pānē'pi
caṁ hutāvaśiṣṭasyāpītatvēna indrapītavyapadēśānarhatatvāt । na
<pb n="623"/>
cānyasmin pītē anyaḥ pīta iti vyapadēṣṭuṁ śakyatē । tēna
lakṣaṇayā saṅkalpaparō'yam । indrapītasyētīndrāya saṅkalpita
ityarthaḥ । tathāca sati kr̥tsnasyaivēndrāya saṅkalpitatvāt śēṣō'pi
vyapadēṣṭuṁ śakyata iti । taduktam—</p>
<lg>
<l>yō hi tāvaddhutaḥ sōmaḥ sa naivamabhidhīyatē ।</l>
<l>na ca tasyēndrapītatvādahutastvindrapītatā ।। iti ।</l>
</lg>
<p>( taṁ. vā., pr̥. 800 )</p>
<p>na caindrapradānasya miśrasaṅkalpitasyānyataravyapadēśaḥ samāsa-
vr̥ttēndrapadēna sambhavati । taddhitasāpēkṣasamāsaniṣēdhāt ।
tasmādaindrāgnasyāpyamantrakamēva bhakṣaṇamiti ।</p>
<p>prayōjanam—na vaktavyam । sūtrantu—ēkasminnaindrē dēvatā-
ntarādagnērvicchidya mantraḥ prayōktavyaḥ । caturddhākaraṇarūpapurōḍāśa-
vibhāga ivēti ।।</p>
<trailer>ityaṣṭādaśamaindrāgnabhakṣasyāmantrakatvādhikaraṇam ।। 18 ।।</trailer>
<head>athaikōnaviṁśaṁ bhakṣamantrasya gāyatrānyacchandaskē'pi</head>
<head>viniyōgādhikaraṇam</head>
<sutra>chandaśca dēvatāvat ।। 3. 2. 42 ।।</sutra>
<head>viṣayasaṁśayau</head>
<p>tasminnēva mantrē “gātatracchandasaḥ” ityucyatē । tatra sandēhaḥ—
<pb n="624"/>
kimēkacchandasi sōmē mantraḥ ? uta nānācchandasyāpi ? iti ।
pūrvāpavādatvēnēdamārabhyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ-yathēndrapītasyēti sāpēkṣatvadōṣānna sambhavati,
tathā gāyatracchandasa ityapi nānācchandasi sāpēkṣatvadōṣādēva na
sambhavati । tēna yadyapi jyōtiṣṭōmē kēvalagāyatracchandāḥ sōmō
nāsti, tathāpi yatra kēvalagāyatracchandāḥ sōmō'sti, tatraivāsya
mantrasya prayōgaḥ । ataḥ chandō'pi dēvatāvannirapēkṣamēva viśēṣaṇa-
miti । ēvaṁ prāptē'bhidhīyatē—</p>
<sutra>sarvēṣu vābhāvādēkacchandasaḥ ।।3. 2. 43।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi gāyatracchandāḥ kvacidapi vēdē
bhavēt । na tvētadasti । trayāṇāmapi vēdānāṁ kvacitsādhanāṁśē
chandōntarasyāvaśyaṁbhāvitvāt । atō rathantarasāmavatastvayōgavyava-
cchēdēnaiva gāyatracchandasa iti viśēṣaṇatvam, nānyayōgavyavacchēdēna ।
tēna sāpēkṣamasamarthamityētadapi na nityasāpēkṣaviṣayam । yatra
nairapēkṣyamapi sambhavati, tadviṣayamēvaitat । taduktam—</p>
<lg>
<l>yatra nāmōpapadyēta nirapēkṣaṁ viśēṣaṇam ।</l>
<l>sāpēkṣasyāgrahastatra na tu yatrāpi nāsti tat ।। iti ।</l>
</lg>
<p>(taṁ. vā., pr̥. 801)</p>
<pb n="625"/>
<p>atō'tra kēvalagāyatracchandasō'bhāvānnānācchandasvō'pi sōmē
prayōktavya ēvāyaṁ mantra iti ।</p>
<p>prayōjanam—na vaktavyamēva । sūtrantu—sarvēṣu nānācchanda-
skēṣu mantraḥ, gāyatryēkacchandasaḥ sōmasyābhāvāditi ।।</p>
<trailer>ityaṣṭādaśaṁ bhakṣamantrasya gāyatrānyacchadaskē'pi</trailer>
<trailer>viniyōgādhikaraṇam ।। 18 ।।</trailer>
<head>atha viṁśa indrapītādhikaraṇaśēṣaḥ</head>
<sutra>sarvēṣāṁ tvaikamantryamaitiśāyanasya bhaktipānatvāt
savanādhikārō hi ।। 3. 2. 44. ।।</sutra>
<head>indrapītādhikaraṇasiddhāntaḥ</head>
<p>yaduktamaindrāṇāmamantrakaṁ bhakṣaṇamiti, naitat ; sarvēṣāṁ
samantrakamiti । yathā samāmnātaśca mantraḥ syāt । ēvaṁ tāvattr̥-
tīyātatpuruṣasamāsāśrayaṇēnēndrapadasāmānādhikaraṇyamiti kr̥tvā ai-
ndrāṇāṁ samantrakaṁ bhakṣaṇamanaindrāṇāmamantrakamiti prathamapūrvapakṣani-
rāsēna pāramārthikaḥ siddhāntō'bhidhīyatē । ayamabhiprāyaḥ—
bhavēdēvaṁ yadi indrapītasyēti padaṁ tr̥tīyāsamāsēna sōmasamānādhikaraṇaṁ
<pb n="626"/>
bhavēt । kintarhi ? bahuvrīhisamāsāśrayaṇēna savanasamānādhikaraṇa-
midam । indrēṇa pītassōmō yasminsavanē tadbhavatīndrapītaṁ savanam ।
tasya savanasya yassambandhī sōmaḥ sō'nindrapītō'pi śakyata
ēvēndrapītasyēti vyapadēṣṭumityavikr̥ta ēva mantrassarvaḥ śēṣabhakṣaṇē
prayōktavyaḥ । taduktam—</p>
<lg>
<l>indrēṇa yasminsavanē pītassōmō nirūpyatē ।</l>
<l>tasya yō'nyō'pi sambandhī sa ēvaṁ vyapadiśyatē ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 802 )</p>
<p>nanu bahuvrīhisamāsasyānēkapadavivakṣitatvāttr̥tīyāsamāsā-
ddurbalatvamityuktam । tatkathaṁ savanasamānādhikaraṇamiti ।
ucyatē—indrapītasya sōmasyēti ṣaṣṭhyantasya bhakṣaṇakriyāsamba-
ndhānupapattēranyabhakṣaṇōpadēśāccēndrapītasya sōmasyāvayavaṁ bhakṣayāmī-
tvavayavapadamavaśyamatrādhyāharttavyam । na ca bhakṣaṇīyō vidyamānaḥ
śēṣa indrēṇa pītaḥ, indrāya vā dattaḥ । tēna vidyamānatvācchēṣō
nēndrapītaśabdārthaḥ । na cēndrōddēśatyaktasya bhāgasyēndrapītatvādvidya-
mānasya ca tadēkadēśatvādavidyamāna ēvēndrapītaśabdēnābhidhīyata
iti vācyam । yataḥ sambandhasāmānyē sōmasyēti ṣaṣṭhī । na cāvidya-
mānasya sambandhō'trōpalakṣaṇatvēnāśrayaṇīyaḥ । na vidyamānasambandhē
sambhavati bhūtapūrvasambandhāśrayaṇam ।
<pb n="627"/>
kiñca yadyasau kr̥sna ēvaikēna bhakṣyatē (?) indrapītāvayavatvāt ।
na hi kapālāvayavō ghaṭāvayavō bhavati । tēnaupacārika ēvāyaṁ
tadavayavavyapadēśaḥ । na ca mukhyē sambhavatyaupacārikāśrayaṇaṁ yuktam ।
yadā tvindrēṇa pītaṁ yasmin savanē tasya savanasya yaḥ sōma
iti vyutpatyā vidyamānaśēṣa ēvābhidhīyatē, tadā tadavayavabhakṣaṇē
sati nātītasambandhōpalakṣaṇatvam । nāpyanavayavē'vayavaśabda iti
bahuvrīhisamāsa ēva yuktaḥ । nanu bahuvrīhisamāsē'pi mukhyapītaśabdē-
nēndrōddēśēna tyāgō lakṣaṇīyaḥ, tadatrēndrōddēśēna grahaṇamēva lakṣyatām ।
tathāca sati vidyamānasyāpi śēṣasyēndrōddēśēna gr̥hītatvānna pūrvōkta-
dōṣaprasaṅga iti । maivam ; lakṣitalakṣaṇādōṣāt । tathāhi—
pānēna tyāgō lakṣaṇīyaḥ । tyāgēna ca taduddēśēna grahaṇam ।
bahuvrīhipakṣē tu tyāgamātralakṣaṇam । kiñcāpēkṣāvaśātprakaraṇāviśēṣā-
ccaitadēvōcitam । tathāhi—dharmapradānānyēva śēṣabhakṣaṇē tatprakāśakaṁ
mantramapēkṣantē । prakaraṇañca jyōtiṣṭōmasyāviśiṣṭamēva । bahuvrīhisamā-
sāśrayaṇēna sarvēṣāmēva samantrakaṁ bhakṣaṇamiti siddham ।</p>
<p>prayōjanam—pakṣōktam । sūtrantu—aindrāṇāṁ grahāṇāṁ sarvēṣāṁ
caikamantryamiti aitiśāyanasyācāryasya matam । yataḥ savananirddēśō'-
yamindrapītasyēti । anyathāpīta ēva gauṇaḥ pītaśabdaprayōgaḥ
samprasajyētēti ।</p>
<pb n="628"/>
<lg>
<l>itīndrapītayē hīyaṁ śrutiryūthānmayādhunā ।</l>
<l>udghāṭitā ca dāsasya gr̥hyatāmarthalōlupā ।।</l>
</lg>
<trailer>iti viṁśa indrapītādhikaraṇaśēṣaḥ ।। 19 ।।</trailer>
<head>iti bhakṣapēṭikā</head>
<trailer>iti śrībālavalabhībhujaṅgāparanāmnō bhaṭṭabhavadēvasya kr̥tau</trailer>
<head>tautātitamatatilakē tr̥tīyasyādhyasya dvitīyaḥ pādaḥ ।।</head>
<head>atha tr̥tīyādhyāsya tr̥tīyaḥ pādaḥ ।।</head>
<head>tatra prathamamupakramādhikaraṇam</head>
<sutra>śrutērjātādhikāraḥ syāt ।। 3. 3. 1. ।।</sutra>
<head>viṣayasaṁśayasaṅgatayaḥ</head>
<p>jōtiṣṭōmē śrūyatē—“uccair̥cā kriyatē, uccaiḥ sāmnā, upāṁśu
yajuṣā” iti । tatra sandēhaḥ-kimr̥gādijātimadhikr̥tyaitē śabdāḥ
pravr̥ttāḥ ? athavā vēdamadhikr̥tya ? iti । ēvaṁ liṅgaviniyōgaṁ
pratipādyēdānīmavasaraprāptō vākyaviniyōgaḥ prastūyatē । atrōccaistvā-
didharmō vidhīyamānaḥ kimr̥gādijātiśēṣatayā vidhīyatē ? kimr̥gvē-
dādiviṣayatayā ? iti । nanu mantrabrāhmaṇātmakō vēdaḥ, ēka ēva ca
r̥ṅmamtrō vēdatrayē'pi paṭyatē । atastasya vēdatrayarūpatvādanadhyava-
sāyō vikalpō vā bhavēt । jātadharmatvē tu pādabaddhar̥ksamba-
<pb n="629"/>
ndhānnānadhyavasāyō nāpi vikalpa iti jātadharmatvamēva yuktam ।
taduktam—</p>
<lg>
<l>jātasya hi vyavasthānācchakyaṁ dharmāvadhāraṇam ।</l>
<l>saṅkīrṇatvāttu vēdānāṁ bhavēttaddharmasaṅkaraḥ ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 804 )</p>
<p>ataḥ sandēhābhāvātkathamatra vicāra iti । ucyatē—
syādēvaṁ yadi r̥gvēdēna yatprakāśyatē taduccairuccāritēnēti siddhānta-
vacanavyaktirbhavēt । kintarhi ? yadr̥gvēdēna vidhīyatē taduccairiti ।
ēkasya ca mantrasya vēdatrayapāṭhē'pi na sarvatra vidhānamasti । yēna
yēnaiva yō mantrō vidhīyatē taddharmatvamēva tasya । atha kaścidvēdadvayēna
vidhīyatē, tadā tulyatvādagatyā vikalpa ēvēti । tadayaṁ
sandēhārthaḥ—kimr̥gjātēna yatprakāśyatē taduccaiḥsvēraṇānuṣṭhātavyam ?
uta sāmavēdēna yadvidhīyatē, taduccaiḥ svarēṇānuṣṭhātavyamiti ।
siddhāntayuktibalēna tu yājyānuvākyāsu vihitasvarūpēṇaiva
svarānuṣṭhānaṁ karmasu ca prakāśakamantradvārēṇaivēti vivēktavyam ।
tadarthañca bhāṣyavārtikayōḥ kāraṇasandēhō'yamupanyastaḥ—kimr̥kchabdō
jāta paraḥ ? athavā vēdaparaḥ ? iti ।</p>
<head>pūrvapakṣaḥ</head>
<p>atrāyaṁ pūrvapakṣaḥ—‘tēṣāmr̥gyatrāthavaśēna pādavyavasthā’ ityā-
<pb n="630"/>
diṣu ēkārthāvacchinnapādasamūhātmakō mantra r̥kchabdārthaḥ ēkārthā-
vacchinnapadasamūhātmakaśca mantrō yajuḥśabdārthaḥ । r̥gāśritaḥ
svarasamūhātmakaśca gītiviśēṣaḥ sāmaśabdārtha iti nirūpitamēva ।
tēna “uccairr̥cā kriyata” ityādiṣu śrautar̥gādyuddēśēnaivavōccaiṣṭvādidha-
rmō vidhīta iti jātadharmatvamēva । </p>
<p>nanvarthavādōpakramamidaṁ vākyam । tatra ca prathamaṁ vēdaḥ śrūyatē ।
tathā hi “prajāpatirvā idamēka āsīt sa tapō'tapyata tasmāttēpānā-
ttrayō dēvā asujyanta—agnirvāyurādityaḥ । tē tapō'tapyanta, tēbhya-
stapastēpānēbhyastrayō vēdā asr̥jyanta—agnērr̥gvēdaḥ, vāyōryajurvēdaḥ,
ādityātsāmavēdaḥ” iti । tatra śrūyatē—“uccairr̥cā kriyatē, uccaiḥ
sāmnā upāṁśu yajuṣā” iti । tēnōpakramānurōdhādr̥gādipadaṁ lakṣaṇayā
vēdaparamēva yuktam । na ca lakṣaṇaiva dōṣaḥ, dōṣaḥ, vēdē upakramē'pi
mantraparatvēna lakṣaṇāsvīkārāt । kiñca yatrōpasaṁhārasthārthavādānu-
rōdhēnā'pi “aktāḥ śarkarā upadadhāti” ityatra vidhyuddēśārthavarṇanam,
tatrōpakramasthārthavādānurōdhē sutarāmēvōcitamiti kathamr̥gādipadānāṁ
jātaparatvamiti । ucyatē—“aktāḥ śarkarā” ityādikō hi
vidhyuddēśaḥ sandigdhatayā tatrārthavādamapēkṣatām, iha tvr̥gādipadānāṁ
nissandigdhajātavacanātvānnārthaviśēṣamavadhārayitumapēkṣā samasti,
yēnārthavādamapēkṣēran । kiñca vidhiśēṣō hyarthavādō vivakṣitalakṣaṇā-
<pb n="631"/>
vr̥ttaśca । tēna pradhānabhūtavidhyuddēśānurōdhēna tasyaiva lakṣaṇāvr̥tta-
tvamucitam, na tu vidhyuddēśasya । kiñca “aktāḥ śarkarāḥ” ityatra
vidhyuddēśākṣiptāñjanasādhanadravyasāmānyasya, nāpi vidhīyamānāñcana-
kriyāyāḥ “tējō vai ghr̥tam” iti vākyaśēṣasthaghr̥tagrahaṇē kaści-
dvirōdhaḥ samasti । iha tu vidhyuddēśagatasya r̥gādipadasya svārthapari-
tyāgēna vēdaparatvamiti bhavati virōdhaḥ taduktam—</p>
<lg>
<l>yathā ca dravyasāmānyaṁ kriyā vā na virudhyatē ।</l>
<l>viśēṣairvākyaśēṣasthairnaivaṁ vēdairr̥gādayaḥ ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 803 )</p>
<p>kiñca jātadharmatvē jyōtiṣṭōmaprakaraṇamapyaviruddhaṁ bhavati ।
jātarūpasya mantrasya jyōtiṣṭōmē kārtsnyēnaiva vidyamānatvāt ।
vēdadharmatvē tu mantrabrāhmaṇavākyasamūhātmakasya vēdasya jyōtiṣṭōmē
kārtsnyēnābhāvādanyatrāpi r̥gvēdēna yadvidhīyatē, tadupāṁśa
karttavyamiti prakaraṇabādhaḥ । taduktam—</p>
<lg>
<l>pratisaṅghātavarttitvājjātaṁ prakaraṇē'sti naḥ ।</l>
<l>vēdō mahāsamūhatvātprakr̥tau na samāpyatē ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 804 )</p>
<p>tēna r̥gādipadānāṁ śrutyanurōdhājjātadharmatvamēvōccaiṣṭvādīnā-
miti । ēvaṁ prāptē'bhidhīyatē—</p>
<sutra>vēdō vā prāyadarśanāt 3. 3. 2. ।।</sutra>
<pb n="632"/>
<head>siddhāntaḥ</head>
<p>ayamabhiprāyaḥ—bhavēdēvaṁ yadyupakramasthārthavādē vēdaḥ śrūyamāṇō
nāvagamyēta । tathāhi—vēdastāvadupakramē pratīyatē । stutiviṣayaśca
sa ēva bhavati, yō vidhīyatē । yatra vānyādvidhīyatē, tatra vēdasya
svārthapratipādanē sāmarthyataḥ prāptatvātkimatra vidhēyamityākāṅkṣāyāṁ
tadēkavākyatāpannēna “uccairr̥cā kriyatē” ityanēnōccaiṣṭvādi vidhī-
yamānaṁ vēdasambindhitvēnaiva pratīyatē । na ca “uccairr̥cā kriyatē”
iti r̥ṅmantrāvagamānna vēdaviṣayatvamiti vācyam । upakramānurōdhēna
vidhyuddēśagatar̥gādipadānāmapi lakṣaṇayā vēdaparatvāt ।</p>
<p>nanu viśēṣō hyarthavādō'svārthaparaśca । ataḥ prathamōvagatē'pi
pradhānabhūtavidhyuddēśānurōdhēna tasyaiva lakṣaṇayā r̥gādimantraparatva-
mucitam । viparītantu kutaḥ ? ucyatē—syādēvaṁ yadi r̥gādi-
sambandhēnōccaiṣṭvādividhirlabdhātmakō bhavēt । iha tu prathamaṁ stūya-
mā/?/navēdāvaruddhabuddhinā vidhyuddēśagatamapi caramaṁ pratīyamānamr̥gādipadaṁ
vēdaparamēva pratīyata ityarthavādaviparītārthatvābhāvānnārthavādastha-
vēdaśabdasya lakṣaṇayā r̥gādiparatvamiti । tēna yadyapi vidhyuddē-
śārthavādayōḥ pradhānaguṇabhāvēna balābalamastyēva, tathāpyuktanyā-
yēnōpakramasthavēdajñānasyaiva balavatvādvidhyuddēśagatar̥gādipadānāmēva
vēdalakṣaṇārthatvam ।</p>
<pb n="633"/>
<p>taduktam—</p>
<lg>
<l>vidhyarthavādasambaddhamanyadēva balābalam ।</l>
<l>mukhyapaścāttanatvēna jñānānāmanyadēva tat ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 806 )</p>
<p>yatra punaḥ pūrvajñānanirapēkṣamēvōttaraṁ jñānaṁ pūrvaviparītamutpadyatē,
tatra pūrvābādhēnōttarasyātmalābhābhāvādbhavatu pūrvajñānasyaiva bādhaḥ ।
yathā—śuktāvidaṁ rajataṁ nēdaṁ rajatamiti jñānayōḥ taduktam—</p>
<lg>
<l>pūrvāt paravalīyastvaṁ tatra nāma pratīyatām ।</l>
<l>anyōnyanirapēkṣāṇāṁ yatra janma dhiyāṁ bhavēt ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 806 )</p>
<p>na ca vidhyuddēśē lakṣaṇādōṣaḥ, anuvādagatatvēnāduṣṭatvāt । yathā
khalvanyatrārthavādānāmanuvādakatvāllakṣaṇāvr̥ttiraduṣṭā, tathātrārthavādā-
vagatavēdaviṣayāṇāmr̥gādipadānāmapyanuvādakatvāllakṣaṇāvr̥ttvamaviru-
ddham । kiñcēyaṁ lakṣaṇā vēdēnaivāśritā । yathā—“r̥gbhiḥ pūrvāhvē
divi dēva īyatē yajurvēdē tiṣṭhati madhyē ahnaḥ, sāmavēdēnāstamayē
mahīyatē vēdairaśūnyastribhirēti sūryaḥ” iti । atra hi yajuḥsāmagata-
vēdaśabdasāhacaryādantē ca vēdairiti bahuvacananirddēśādupakramastharkpa-
dasyāpi vēdaviṣayatvamēva nirṇīyatē । atō na r̥gādipadēbhyō
vēdapratītivaimukhyam ।</p>
<p>yattu vēdadharmatvē jyōtiṣṭōmaprakaraṇaṁ bādhyata ityuktam, tadanu-
<pb n="634"/>
manyāmaha ēva, balavatā vākyēna sarvatraiva prakaraṇabādhasyēṣṭatvāt ।
api ca jātadharmatvē “uccaiḥ sāmnā” iti vākyamanarthakamēva syāt ।
“r̥cyadhyūḍhaṁ sāma gāyati” iti sāmnāmr̥gāśrayatvēna r̥cāmēvō-
ccaiṣṭvēna sāmnāmapyuccaiṣṭvasiddhēḥ । vēdadharmatvē tu r̥gvēdēnāpyanyadvi-
dhīyatē sāmavēdēnāpyanyaditi nāyaṁ dōṣaḥ । tadayamarthō bhavati—
“uccairr̥cā kriyatē” iti r̥gvēdēna yatkriyatē r̥gyajussāmarūpaṁ
taduccaissvarēṇānuṣṭhātavyam । atha ca r̥gvēdavihitō'rthō mantradvārēṇai-
vōccaiḥsvarēṇānuṣṭhātavyaḥ । na tvr̥ṅmantrēṇa yatkriyata iti siddham ।</p>
<p>prayōjanam—pakṣōktam । sūtrantu—prāyadarśanādvēda ēvōccaiṣṭvā-
dividhānē r̥gādiśabdairuddiśyatē, prāyadarśanādupakramē kīrttanāditi ।।</p>
<trailer>iti prathamamupakramādhikaraṇam ।। 1 ।।</trailer>
<head>atha dvitīyaṁ guṇamukhyavyatikramādhikaraṇam</head>
<sutra>guṇamukhyavyatikramē tadarthatvānmukhyēna vēdasaṁyōgaḥ
।। 3. 3. 9. ।।</sutra>
<head>viṣayasaṁśayasaṅgatayaḥ</head>
<p>astyādhānam—“ya ēvaṁ vidvātagnimādhattē” iti । tadyāju-
rvaidikam । tatra sāmagānamāmananti—“ya ēvaṁ vidvān vāravantīyaṁ
gāyati, ya ēvaṁ vidvān yajñāyajñīyaṁ gāyati, ya ēvaṁ vidvān
<pb n="635"/>
vāmadēvyaṁ gāyati” iti । tatra sandēhaḥ—kimādhānē sāmagānamuccaiḥ ?
utōpāṁśviti । pūrvamuccaiṣṭvādīnāṁ vēdadharmatvaṁ pratipāditam । idānīṁ yatra
vēdāntaravihitasya pradhānasya vēdāntaravihitamaṅgaṁ bhavati, tatra katamō
vēdadharmaḥ syāditi prasaṅgānnirūpyatē । atra yadyapi vāmadēvyādisāmnāṁ
sāmavēdē pāṭha ēvōtpattiḥ, na tu pr̥thagutpattividhirasti, tathāpyutpatti-
vidhirastīti kr̥tvācintayāyaṁ vicāraḥ । vēdāntarē'nurūpamaṅgamutpa-
dyatē vākyēna vēdāntarīyapradhānē viniyuktaṁ tadīyaprayōgavacanēna
gr̥hyatē, tatra phaliṣyati ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—pūrvaṁ hi “uccaiḥ sāmnā
kriyatē” iti sāmavēdēna yadvidhīyatē taduccaiḥ karttavyamiti nirūpitam ।
vāmadēvyagānādīnāñca sāmavēdāmnātānāṁ sāmavaidikōtpattividhivi-
viṣayatvam । yājurvaidikādhānāṅgatvēna yājurvaidikapradhānīyaprayōga-
vidhiviṣatvam । tatrānyatarasvaraparigrahē kataraḥ svaraḥ parigr̥hyatāmiti
sandēhē utpattividhēḥ prathamāvagatatvādasādhāraṇatvācca prayōgavidhēścara-
māvagatatvātsādhāraṇatvācca utpattividhēḥ svaraparigraha ēvōcitaḥ ।
nānāvidhāṅagapradhānasādhāraṇō hi prayōgavidhiḥ । utpattividhistu
vāmadēvyādigānapratyarthapratiniyataḥ । tēnaiṣāmutpattividhinimittakaḥ
svarō yukta iti । ēvaṁ prāptē—</p>
<pb n="636"/>
<head>siddhāntaḥ</head>
<p>abhidhīyatē—bhavēdēvaṁ yadyaṅgadharmānuṣṭhānē pradhānadharmabādhadōṣō na
bhavēt । tathāhi—pradhānamaguṇaṁ bhavatītyaṅgānyanuṣṭhīyantē । yadyaṅgadha-
rmānurōdhēna pradhānadharmō bādhyatē, tadā yadarthamaṅgānuṣṭhānaṁ tadēva hīyēta ।
aṅgasya tu vaiguṇyē'pi tatsaguṇatvasyācikīrṣitatvātpradhānasaguṇatva-
sya ca siddhatvānna kaściddēāṣaḥ । tēna yadyapi vāravantīyādisāmnaḥ
svarūpasiddhamuccaiṣṭvaṁ yājurvaidikaprayōgavidhēśca sāmapradhānaviṣayatvēna
pradhānadvāraprāptamupāṁśutvam, tathāpi tasya pradhānadharmatvēnaiva balīya-
stvādguṇadharmabādha ēvēti । taduktam—</p>
<lg>
<l>guṇē svarūpatō dharmaḥ pradhānadvāratō'paraḥ ।</l>
<l>yatra syāttatra vijñēyaṁ guṇadharmasya bādhanam ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 810 )</p>
<p>nanvēvaṁ sati yājurvaidikaprayōgavidhivihitānāṁ vāravantīyādi-
sāmnāṁ svata ēvōpāṁśutvaprāptēḥ kathaṁ guṇamukhyavyatikramanyāyaviṣa-
yatvam । ucyatē—syādēvaṁ yadi yājurvaidikaḥ prayōgavidhiḥ
sākṣātpradhānamivāṅgamapi spr̥śēt । sa hyaṅgaviśiṣṭaṁ pradhānamanuṣṭhēyatayā
vidadhadviśiṣṭavidhinyāyēna kalpitavidhivihitaviśēṣaṇa viśiṣṭamēva
pradhānaṁ vidhattē । na ca kalpitaviśēṣaṇavidhīnāṁ yājurvaidikatvam, tatra
tēṣāmapaṭhitatvāt । pradhānasyaiva svataḥ siddhamupāṁśutvaṁ na tvaṅgānām ।
<pb n="637"/>
kathaṁ tarhyaṅgānāmupāṁśutvam ? ucyatē—sāṅgasya hi pradhānasya
yājurvaidikaprayōgavidhivihitatvēnōpāṁśutvamanuṣṭhēyam । yadyaṅgānāṁ
nānuṣṭhāyēpta, tadā sāṅgasya nānuṣṭhitaṁ bhavatīti pradhānasaguṇatvārtha-
mēvāṅgēṣvanuṣṭhīyatē । anyathā pradhānamēva viguṇaṁ bhavatīti । nanvaṅga-
dharmāṇāmutpattividhinimittatvēna prathamōpanipātātpratyātmaniyatatvēna
cāsādhāraṇatvātprabalapradhānadharmasya tu pradhānadvārēṇa paramparayā
prāptatvāccaramabhāvitvācca durbalatvam । atastadēva bādhyata iti
yuktam । maivam ; uktamēvaitatpūrvādhikaraṇē nirapēkṣōtpannayōrvirōdhē
vijñānayōḥ pūrvabādhēnōttarasyōtpattyasambhavāccaramabhāvināpyuttarēṇa
pūrvasyaiva bādhaḥ tēnaikasminvākyē pūrvapadārthasāpēkṣatvāduttarapadārthā-
vadhāraṇasya bhavatu pūrvasyaiva balavatvam । iha tu bhinnavākyatvēna
nirapēkṣatvācchuktirajatavaduttarasyaiva balīyastvam । ataḥ pradhāna-
dharmēṇōpāṁśutvēnāṅgadharma ēvōccaiṣṭvaṁ bādhyata iti ।</p>
<p>prayōjanam—pakṣōktam । sūtrantu—guṇapradhānadharmayōrvirōdhē
pradhānatvādnaṇasya pradhānārthasambandhivēdavaśēnaiva guṇasya dharmasambandha
iti ।</p>
<p>tadētadyathābhāṣyamadhikaraṇaṁ vārtikakārapadā nānumanyantē,
“aṅgaguṇavirōdhē ca tādarthyāt” ityanēnaiva nyāyēna gatatvāt ।
nanu ‘ya iṣṭyā paśunā sōmēnāgrayaṇēna vā yajēta sō'’māvāsyāyāṁ
<pb n="638"/>
paurṇamāsyāṁ vā’ ityanēnaikasyaivāmāvāsyākālasya tatra sōmāṅga-
dīkṣaṇīyāṅgatvaṁ pradhānasōmayāgāṅgatvañca prāptam । tatra dīkṣaṇīyā-
kālānurōdhē sati pradhānakālabādha ēva bhavēt, nāṅgakālaḥ ।
tatra nyāyaḥ—pradhānaṁ hi saguṇaṁ karttumaṅgaguṇaḥ kriyatē ।
dīkṣaṇīyākālānurōdhēna ca pradhānakālātikramē pradhānamēva viguṇaṁ
bhavēditi dīkṣaṇīyākāla ēva bādhyatē । tadihāpyautpattikāṅga-
svarānurōdhēna pradhānasvarabādhē prayōgavidhivihitasaṁsargipradhānagatō-
pāṁśutvātikramē pradhānamēva viguṇaṁ bhavēditi na kaścidviśēṣaḥ ।
kiñca “ya ēvaṁ vidvānvāravantīyaṁ gāyati” ityādiviniyōgavi-
dhayō yājurvaidikā iti bhāṣyakārēṇa svayamudāhr̥tāḥ । utpatti-
vidhiśca viniyōgārthatvādviniyōgasya ca prayōjanapratyāsattērvini-
yōgavidhivaśēnaivautpattikasvarabādhē sati prayōgavacanamāśritya guṇa-
mukhyavyatikramanyāyōpanyāsēna svābhihitamapi vismr̥taṁ bhāṣya-
kārēṇēti ।</p>
<p>tēnētthamidamadhikaraṇaṁ varṇanīyam—kiṁ vāravantīyādi-
sāmnāṁ sāmavaidikōtpattividhivaśēnōccaiṣṭvadharmaḥ ? uta yājurvaidikavini-
yōgavidhivaśēnōpāṁśutvamiti । tatra prathamāvagatatvādinā pūrvōkta-
nyayēnōtpattisvarō grāhya iti prāptē—</p>
<p>abhidhāyatē—bhavēdēvaṁ yadyutpattividhērna viniyōgavidhirbalavān
<pb n="639"/>
bhavēt । tathāhi—anutpannasya viniyōktumaśakyatvādviniyōgārthaivō-
tpattiḥ । viniyōgastu pradhānatvānmukhyaḥ । tēna guṇamukhyayōrutpa-
ttiviniyōgavidhyōrvirōdhē guṇasyōtpattividhērmukhyabhūtaviniyōgavidhya-
rthatvānmukhyaviniyōgavidhisambandhinā svarēṇaiva vāravantīyādīnāmu-
pāṁśutvēna sambandha iti । prayōjanam—pakṣōktam । sūtraṁ vyākhyā-
tamēvēti ।।</p>
<trailer>iti dvitīyaṁ guṇamukhyatikramādhikaraṇam ।। 2 ।।</trailer>
<head>atha tr̥tīyaṁ jyōtiṣṭōmasya yājurvaidikatādhikaraṇam</head>
<sutra>bhūyastvēnōbhayaśruti ।। 3. 3.10 ।।</sutra>
<head>viṣayasaṁśayau</head>
<p>yajurvēdē jyōtiṣṭōmaṁ samāmananti—“jyōtiṣṭōmēta svargakāmō
yajēta” iti । tathā sāmavēdē'pyēvaṁ samāmnātam—“jyōtiṣṭōmēna
svargakāmō yajēta” iti । sakr̥cca kr̥tāyāṁ kriyābuddhau dvitīyaṁ guṇārthaṁ
śravaṇaṁ bhavati । tatra sandēhaḥ-kiṁ yājurvaidikaṁ guṇārtham ? uta vipa
rītamiti । pūrvamaṅgēṣvautpattikō vēdadharmō viniyōgavidhivaśēnāpadyata
iti pratipādyēdānīṁ pradhānamēva yatrōbhayatvēna śrūyatē, tatra katarasya
vēdasya sambandha uccaiṣṭvādidharmō'trānuṣṭhātavya iti sandēhē satyadhikāra-
<pb n="640"/>
vākyayasyōbhayatrāviśēṣādyatrōtpattistatraivānuṣṭhātavya iti sthitē
utpattividhirēva kutrēti vicāryatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—na tāvadēkatrōtpannasyānyatrā-
ṅgasambandhārthaṁ śravaṇam । ubhayatraivāṅgaśravaṇāviśēṣāt । nāpi phalē
viniyōgārthaṁ, phalasyāpyubhayatra śravaṇāviśēṣāt । atō'dhyētr̥bhēdēna
vikalpēnaivōtpādakatvam । yata ēkasya nāma vēdādhyayanasambhavē
sati svaśākhā tāvatprathamamasyādhyētavyā । tēna yadvēdagatā śākhā
yēna prathamamadhītā sa ēva vēdastasyōtpādaka iti śākhāntaravadvēda-
samuccayō'pi vyavasthitayē vikalpa ēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyaṅgabhūyastvaśravaṇēna viśēṣāvagatirna
syāt । yajurvēdē hi jyōtiṣṭōmasya dīkṣaṇīyādikētikarttavyatā
bhūyasī śrūyatē, na tathā vēdāntarē । iti karttavyatāyāḥ prakaraṇa-
grāhyatvādyatrētikarttavyatā tatraiva prakaraṇam । yatra ca prakaraṇaṁ tatraiva
karttavyatāvagamādutpattiḥ । itaratra ca guṇārthaṁ śravaṇamiti । taduktam ।</p>
<lg>
<l>guṇānāṁ yatra bhūyastvamitikarttavyatātmakam ।</l>
<l>tatra tēnaiva liṅgēna tasya karttavyatēṣyatē ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 815 )</p>
<pb n="641"/>
<p>prayōjanam—pakṣōktam । sūtrantu—ubhayaśruti yatkarma tasyā-
ṅbhūyastvēnōtpattinirṇaya iti ।</p>
<p>tadasya yathābhāṣyaṁ siddhāntahētuṁ vārtikakārapādā nānu-
manyantē । yadi khalvitikarttavyatōtpatyavagatau liṅgaṁ tadā tadalpatva-
bhūyastvayōḥ kō viśēṣaḥ ? na hi dhūmatvēnāvadhāritō'lpīyān
dhūmō'gniṁ nānumāpayati । taduktam—</p>
<lg>
<l>badyasya gamakatvēna svaśaktēravadhāritam ।</l>
<l>tadalpaṁ bahu vā tasya pratītau na viśiṣyatē ।। iti ।</l>
</lg>
<lg>
<l>yādr̥śasya hi dhūmasya gamagatvāvadhāraṇā ।</l>
<l>sa tādr̥gbahuralpō vā vahniṁ gamayati dhruvam ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 816 )</p>
<p>atō yathāvārtikamēva siddhāntahēturvarṇanīyaḥ । pratikarma
viśēṣasvarūpavijñānamutpattiḥ । dravyadēvatēna ca karmaviśēṣanirūpaṇaṁ
bhavati । jyōtiṣṭōmasya ca dravyadēvataṁ kr̥tsnamēva yajurvēdē
samānmāyatē । tēna tatraiva karmōtpadyatē । itaratra vēdē karmasvarūpa-
mātramanukīrttya stōtraśastramātravidhānāt guṇārthamēva śravaṇam ।
nanvanēkē'pi guṇāḥ prativēdaṁ vidhīyantē । tēṣāṁ prativākyaṁ
karmānuvādēna na vidhayaḥ śrūyantē । nāpyēkēna karmānuvādēna sarvēṣāṁ
vidhānamavagamyatē । atō na tāvadvākyēnānēkaguṇavidhānam ।
<pb n="642"/>
nāpi prakaraṇēnānūdyamānasya, prakaraṇābhāvāt । karttavyasya
hītikarttavyatākāṅkṣā prakaraṇam । na cānuvādē karttavyatā
sambhavati । ataḥ prakaraṇēnāpyaṅgasambandhāsambhavātkathaṁ guṇārthaṁ
śravaṇamiti । ucyatē—na hi svarūpēṇānūdyamānamitikarttavyatā-
kāṅkṣāparipanthi । kintarhi ? vidhātumuddēśyatvēnānūdyamānatvam ।
iha tu yādr̥śaṁ karmōtpattividhāvavagataṁ tēna yadyētaddhētvantarē śuddhasyaiva
śravaṇamadhyayanavidhikāritaṁ tadasya prayōjanam । sa tu sannidhi-
samāmnātētikarttavyatāsambandhāvagamārthamēvēti nirṇīyatē । atō
yajurvēda ēva jyōtiṣṭōmasyōtpattiḥ । vēdāntarē guṇasambandhārthamēva
śravaṇamiti siddham ।</p>
<p>prayōjanam—pakṣōktam । sūtrantu—dravyadēvatādivyañjaka-
bhūyastvēna yajurvēda ēva jyōtiṣṭōmasyōtpattirubhayavēdaśravaṇē'pīti
sthitam ।।</p>
<trailer>iti tr̥tīyaṁ jyōtiṣṭōmasya yājurvaidikatādhikaraṇam ।। 3 ।।</trailer>
<pb n="643"/>
<head>atha caturthaṁ prakaraṇādhikaraṇam</head>
<sutra>asaṁyuktaṁ prakaraṇāditikartavyatārthitvāt ।।3.3.11।।</sutra>
<head>viṣayasaṁśayasaṅgatayaḥ</head>
<p>uktāni viniyōgakāraṇāni śrutirliṅgaṁ vākyamiti । śrutiḥ—
“aindryā gārhapamupatyatiṣṭhatē” iti dvitīyāvibhaktiḥ । liṅga mantrēṣu
vacanasāmarthyam—“barhirdēvasadanaṁ dāmi” iti । vākyam—
“aruṇayā piṅgākṣyā krīṇāti” iti । atha kimētāvantyēva viniyōgē
kāraṇāni ? uta nēti । śrutiliṅgavākyānāṁ viniyōjakapramāṇānāṁ
svarūpasya viniyōgasāmarthyasya ca lōkasiddhatvāttadupēkṣayā tadgataṁ
viśēṣamēva paramāpūrvasādhanē śrutirviniyuṅktē ? kiṁ vāvāntarīpūrvasādhanē ?
tathā kiṁ mukhyē viniyōjakaṁ sāmarthyam ? kiṁ vā gauṇē'pīti ।
ēvaṁ kimupasaṁhārāpēkṣitārthasamarpaṇēnōpakramasya tadēkavākyatā viparītaṁ
vēti nirūpyēdānīṁ prakaraṇādīnāṁ svarūpasya viniyōgasāmarthyasya
ca lōkāprasiddhatvat tatsvarūpaṁ viniyōgasāmarthyañca nirūpyatē ।
viśēṣaṇanirūpaṇañca balābalādhikaraṇa ēva bhaviṣyati ।</p>
<head>pūrvapakṣaḥ</head>
<p>atrāyaṁ pūrvapakṣaḥ—cōdanālakṣaṇō hi dharmaḥ । tēna śrutēḥ
śrāvaṇaśabdarūpāyā liṅgasya cārthagataśabdābhidhānasamarthasya vākyasya
cākāṅkṣitayāgyārthapadāntarasamabhivyāhārarūpasya śabdāntargatatvād-
<pb n="644"/>
bhavatu śēṣaviniyōgē prāmāṇyam । prakaraṇādīnāntu śabdānantarga-
tvānna śēṣaviniyōgē prāmāṇyam ।</p>
<p>nanu prakaraṇamapi śabdāntargatamēva । karaṇōpakārabhāvēnāparya-
vasitārthasya sādhyabhāvēnāparyavasitānāmaṅgavākyānāṁ parasparākāṅkṣā
hi prakaraṇam । atastasyāpi śabdāntargatatvāt kathamapramā-
ṇyam ? ucyatē—syādētadēvaṁ yadyākāṅkṣāmātraṁ sambandhē kāraṇaṁ
bhavēt । tathā sati prakāraṇāntarāmnātēnāpi sambandhaprasaṅgāt ।
kintu sannidhānamapi । tacca yathāprakaraṇāntarāmnātēna saha nāsti,
tathānēkavākyavyavahitaiḥ prayājādibhirapi darśapūrṇamāsayōrnāsti
ityasambandhānna prakaraṇaṁ pramāṇamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyavyavadhānēnaiva sambandhō bhavēt,
vyavadhānēyattāniyamō vā bhavēt । na tvētadasti, sarvathā sambandhōpa-
labdhēḥ । kiñcākāṅkṣā'nivr̥ttau satyāṁ tatpūraṇasamarthēnōpalabdhēnaiva
sambandhō bhavati । sa cāvyavahitēna yathā bhavati, tathaivāsambaddhavya-
vāyābhāvē sati vyavahitēnāpi bhavatyēva । na ca prayājādīnāṁ
darśapūrṇamāsāsambaddhapadavyavāyō'sti, yēna prakaraṇāntarāmnānatulya-
tvaṁ bhavēt । tatra yadā pradhānaṁ nirākāṅkṣaṁ sākāṅkṣamaṅgaṁ pradhānā-
kāṅkṣāmutthāpya sambadhyatē, tathā pradhānākāṅkṣākalpanāvyavahitaḥ
<pb n="645"/>
sambandhō na prākaraṇikaḥ, kintu kramanibandhana ēva । yadā tu
pradhānamaṅgamubhayamapi sākāṅkṣaṁ tadōbhayākāṅkṣānibandhanaḥ sambandhaḥ
prākaraṇikaḥ śīghraṁ bhavati । na cātrōbhayākāṅkṣā nāsti ।
tathāhi—darśapūrṇamāsābhyāṁ svargaṁ bhāvayēdityatra kathamityākāṅkṣā-
yāmavicchinnāyāmēvāśrutaprayōjanāni prayājādīni śrūyantē । na
cānyatkiñcidupakārāntaraṁ prayōjanāntaraṁ vānayōḥ pratīyatē ।
na ca kalpayitumapi śakyatē, śrutāhānyaśrutakalpanāgauravaprasaṅgāt ।
tēnōbhayōḥ sākāṅkṣayōrnaṣṭāśvadagdharathavatprākaraṇika ēva sambandha
iti । taduktam—</p>
<lg>
<l>avicchinnē kathambhāvē yatpradhānasya paṭhyatē ।</l>
<l>anirjñātaphalaṁ karma tasya prakaraṇāṅgatā ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 817 )</p>
<p>tēna siddhamubhayākāṅkṣālakṣaṇaṁ prakaraṇam । tacca viniyōja-
kamiti ।</p>
<p>prayōjanam—pūrvapakṣē darśapūrṇamāsānaṅgatvātprayājādīnāṁ pra-
yōgādbahirēvānuṣṭhānam । siddhāntē tu darśapūrṇamāsaprayōga ēvēti ।</p>
<p>sūtrantu—yacchjatiliṅgavākyairasaṁyuktam taditikarttavyatārthitva-
lakṣaṇātprakaraṇātprakr̥tasya karmaṇō'ṅgamiti ।।</p>
<trailer>iti caturthaṁ prakaraṇādhikaraṇam ।। 4 ।।</trailer>
<pb n="646"/>
<head>atha pañcamaṁ kramādhikaraṇam</head>
<sutra>kramaśca dēśasāmānyāt ।। 3.3. 12 ।।</sutra>
<head>viṣayasaṁśayau</head>
<p>atha kimētāvantyēva viniyōgakāraṇāni ? nētyucyatē । atra
kramasyāpi prakaraṇavadēva svarūpasya viniyōgāsāmarthyasya ca
lōkāprasiddhatvāttadēva nirūpyatē । viśēṣanirūpaṇañca balābalā-
dhikaraṇa ēva bhaviṣyati ।</p>
<p>atrēyaṁ viṣayaśuddhiḥ—darśapūrṇamāsayōḥ khalu prakaraṇē
āgnēyādīni karmāṇi kramēṇa vihitāni । tēnaiva kramēṇa mantrakāṇḍē
anumantraṇamantrāḥ samāmnātāḥ । tatrētarēṣāṁ spaṣṭaliṅgānāṁ mantrāṇāṁ
prakaraṇēna sāmānyasambandhē sati liṅgēnaivāgnēyādiṣu viniyōgaḥ
sidhyatīti na kramōdāharaṇatvam । dabdhimantrasya tvaspaṣṭaliṅgasyō-
pāṁśuyājakramapaṭhitasya liṅgaviniyōgābhāvātkiṁ kramēṇōpāṁśuyāja-
śēṣatvamasti ? nāstīti nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—śrutiliṅgavākyaprakaraṇāni
viniyōgakāraṇānyuktāni । tatrānumantraṇamantrāṇāṁ prakaraṇēna
sarvārthatvāvagamē'pi liṅgasya balavatvādbhavatvitarēṣāmāgnēyādiviśēṣavi-
<pb n="647"/>
ṣayatvam । “dabdhirnāmāsi” ityasya tu viśēṣaliṅgābhāvādasiśabda-
sya ca prakaraṇasannihitamātraparāmarśakatvēna sādhāraṇatvātpāṭhakrama-
mātrasya ca durbalatvēna balavati prakaraṇē paripanthinyātmalābhā-
sambhavātprakaraṇātsarvārthatvamēva । tatra yadāpyāgnēyādayaḥ spaṣṭali-
ṅgāni, tadā “dabdhirnāmāsi” ityādīnāmanivr̥ttiyāgabhāvitvēnaivā-
dr̥ṣṭārthatvātsamuccayō bhaviṣyati । atha kr̥tayāgapratyavakṣaṇēna dr̥ṣṭārthatvaṁ
tadā agatyā vikalpō bhaviṣyatīti nāsti kramākhyaṁ viniyōjakaṁ
pramāṇamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi kramasya viniyōjakatvaṁ na bhavēt ।
dēśasāmānyalakṣaṇī hi kramaḥ । dēśasāmānyañca dvividham—
pāṭhasādēśyamanuṣṭhānasādēśyañca । tatra yadyapi “dābdhirnāmāsi”
ityasya mantrasya prakaraṇaṁ sādhāraṇaṁ liṅgaṁ spaṣṭam । kramaśca
prakaraṇājjaghanyaḥ, tathāpi yō'sya mantrasyōpāṁśuyājēna saha
pāṭhasādēśyalakṣaṇaḥ kramō'dhyayanavidhikāritaḥ tēnāsyōpāṁśuyāja-
śēṣatvamēvōnnīyatē । na ca balīyasā prakaraṇēna sarvārthatvam ।
mantrasya hi viniyōgaḥ prakāśanasāmarthyōnmīlanēnaiva prakaraṇēnāpi
karttavyaḥ । tatra yadi sarvasādhāraṇamēva sāmarthyamasya prakaraṇamunmī-
layēt, tadēha vispaṣṭaliṅgānāṁ mantrāṇāṁ viśēṣaviṣayatvēna śīghrapravr̥-
<pb n="648"/>
ttatvāddabdhimantragatasya cāsiśabdasya sādhāraṇatvēna vilambyapravr̥tta-
tvātsvabhāvatō'ṣṭadōṣaduṣṭō vikalpō viṣamaśiṣṭaścāpadyēta । kiñcō-
pāṁśuyājē matrāntarābhāvāt nityavadasya viniyōgaḥ । āgnēyādiṣu
tu pākṣika iti vaiṣamyañca bhavēt । kramasya tu liṅgōnmīlakatvē
sati na vikalpaḥ, nāpi viniyōgavaiṣamyam । tēnāpēkṣitavidhānā-
nurōdhēnāsiśabdō'yaṁ kramasannidhāpitōpāṁśuyājaviṣaya ēvēti nirṇī-
yatē । taduktam—</p>
<lg>
<l>na vā vijñātaliṅgānāṁ prakriyā viniyōjikā ।</l>
<l>asītyasya ca sāmarthyaṁ sannidhāvupasaṁhr̥tam ।। iti ।</l>
</lg>
<p>(taṁ. vā., pr̥. 801)
( taṁ. vā., pr̥. 820 )</p>
<p>anuṣṭhānasādēśyalakṣaṇastu kramaḥ paśudharmāṇāmupākaraṇādī-
nāmagnīṣōmīyē paśau viniyōjakaḥ, na tu tatra pāṭhasādēśyalakṣaṇaḥ
kramaḥ sambhavati । agnīṣōmīyasya dīkṣākālē daśamyāmutpatyarthaṁ
pāṭhāt aṅgānāṁ caturdaśyāmutpannatvāt, kintvanuṣṭhānārthamagnīṣōmī-
yasya caturddaśyāṁ pāṭhāttatraivāṅgānāmapi pāṭhē satyanuṣṭhānasādēśyaṁ
viniyōgasya kāraṇam ।</p>
<p>prayōjanam—pakṣōktam । sūtrantu—kramō'pi prakaraṇavadvini-
yōjakaḥ, dēśasāmānyāt samānadēśatvādityarthaḥ ।।</p>
<trailer>iti pañcamaṁ kramādhikaraṇam ।। 5 ।।</trailer>
<pb n="649"/>
<head>atha ṣaṣṭhaṁ samākhyādhikaraṇam</head>
<sutra>ākhyācaivaṁ tadarthatvāt ।। 3. 3. 13. ।।</sutra>
<head>saṁśayasaṅgatī</head>
<p>atha kimētāvantyēva viniyōgakāraṇānīti । nētyucyatē ।
atra samākhyāyāḥ prakaraṇakramavadēva svarūpasya viniyōgasāmarthyasya
ca lōkāprasiddhatvāttadēva nirūpyatē । viśēṣanirūpaṇañca balābalā
dhikaraṇa ēva bhaviṣyati ।</p>
<head>pūrvapakṣaḥ</head>
<p>atrāyaṁ pūrvapakṣaḥ—ādhvaryavādiśabdā hi karmaviśēṣēṣu vēdē
prayuktāḥ । tēṣu ca karttr̥viśēṣāpēkṣāyāmādhvaryavādisamākhyābhi-
radhvaryvādaya ēva karttr̥tvēna viniyujyanta iti hi samākhyāyā
viniyōjakatvam । na caitatsambhavati । adhvaryōridaṁ karmādhvaryavamiti
yaugikatvē satyāsāṁ samākhyānāṁ viniyōjakatvam । na ca
prāgaprasiddhasambandhānāṁ yaugikaśabdānāṁ prayōgaḥ । yathā pācaka-
pāṭhakādiśabdānām । na cālaukikatvādatra samākhyātaḥ prāk-
sambandhāvagatirasti । athāsti tadā tata ēva viniyōgasiddhēḥ
kiṁ samākhyā ? atha samākhyāta ēva sambandhāvagatiḥ, tathā
ca satītarētarāśrayatvaprasaṅgaḥ । siddhē hi sambandhē samākhyāpravr̥ttiḥ,
<pb n="650"/>
samākhyāpravr̥ttau ca sambandhāvagatiriti । tēna rūḍhaivēyamaśva-
karṇādivadādhvaryavādisamākhyēti na viniyōjikēti ।</p>
<p>nanu rūḍhatvē 'pyādhvaryavaśabdasya samākhyayā viniyōjakatvaṁ na
viruddhamēva । tathāhi—ādhvaryavasamākhyayā viniyōjakatvaṁ yasmin
karmaṇi prayuktaṁ, tasya karmaṇaḥ kartrapēkṣāyāṁ varṇasārūpyādadhvaryurēvō-
patiṣṭhatē, nōdgātrādiḥ । tēna rūḍhatvē'pi sārūpyātsamākhyaiva viniyō-
jikēti । maivam; vyutpatyabhāvāt । na hi sādr̥śyōpasthitasya śabdasyā-
rthaḥ sadr̥śaśabdāntarēṇa sambadhyatē iti vyutpattirasti । na hi lōkē
hālikamānayētyuktē kiṁjātīyō'sāvityapēkṣāyāṁ śabdasādr̥śyādu-
pasthitō mālikaḥ sambadhyatē । tēna prakaraṇēnādhvaryavādīnāṁ sarva-
karmārthatvādanyavasthayaiva karttr̥tvamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi yaugikī samākhyā viniyō-
jikā vyavasthākāraṇaṁ na bhavēt । tathāhi—sarvatra khalvasambhavaḥ
pratīyamānayōgaparityāgakāraṇam । yathāśvakarṇādau । na cātrādhvaryu-
nāsti, karma vādhvaryukarttr̥kaṁ na sambhavati । tēnādhvaryōridaṁ karmā-
dhvaryavamiti śabdapravr̥ttinimittayōgasambhavādyaugikatvamēvādhvaryavādi-
śabdānām । na ca prāgaprasiddhasambandhatvānna yaugikaḥ samākhyā-
prayōga iti sāmpratam । laukikē hi śabdaprayōgē paryanuyōgō'yaṁ
<pb n="651"/>
yujyatē, na tu vaidikē, anādiśabdaprayōgasyaivaṁdhiparyanuyōgānarha-
tvāt । tēna yathāsamākhyāprayōgō'nādistathā tatkalpitaḥ samba-
ndhā/?/'pyanādirēvēti yaugikyēvēyaṁ samākhyā । tathā cādhvaryōridaṁ karmēti
yōgavyutpattivaśātparasparāpēkṣayā karttr̥kriyayōḥ samākhyāpramāṇakaḥ
śēṣaśēṣibhāvalakṣaṇaḥ sambandhaḥ sampadyata iti bhavati samākhyāpi
viniyōjikēti । taduktam—</p>
<lg>
<l>yaugikī yā samākhyā sā sambandhapratipādinī ।</l>
<l>sō'pi buddhāvupasthāpya śēṣasambandhabōdhakaḥ ।। iti ।।</l>
</lg>
<p>( taṁ. vā., pr̥. 820 )</p>
<p>prayōjanam—pakṣōktam । sūtrantu—samākhyāpi prakaraṇa-
kramavadviniyōjikā viniyōgārthatvāditi ।।</p>
<trailer>iti ṣaṣṭhaṁ samākhyādhikaraṇam ।। 6 ।।</trailer>
<head>atha saptamaṁ balābalādhikaraṇam</head>
<sutra>śrutiliṅgavākyaprakaraṇasthānasamākhyānāṁ samavāyē
/?/gāradaurbalyamarthaviprakarṣāt ।। 3. 3. 14. ।।</sutra>
<head>viṣayasaṁśayasaṅgatayaḥ</head>
<p>uktāni viniyōgakāraṇāni—śrutirliṅga vākyaṁ prakaraṇaṁ
<pb n="652"/>
sthānaṁ samākhyānamiti । ēṣāṁ samavāyē kiṁ balīya iti cintyatē ।
śrutyādīni viniyōgapramāṇāni pratipādyēdānīṁ tēṣāmēkārthasamavāya-
virōdhē balābalaṁ nirūpyatē । tatra prathamaṁ śrutiliṅgayōrēva tāvadbalā-
balaṁ vicāryatē । tatrōdāharaṇam-“kadācata starīrasi nēndra saścasi”
iti mantraḥ indraprakāśanasamarthō'yam “aindryā gārhapatyamupatiṣṭhatē”
iti śrutyā gārhapatyaprakāśanē viniyuktaḥ ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yathā hi śrutirviniyōgē pramāṇaṁ, tathā
liṅgamapi viniyōgē pramāṇamiti pratipāditamēva । na ca pramāṇasya
pramāṇāntarēṇa vādhaḥ sambhavati, tādr̥śasya bādhasyābhāsaviṣayatvāt ।
nanu na svatō liṅgasya prāmāṇyam, kintu śrutyanumānadvārēṇa । na
ca pratyakṣaśrutiviruddhālliṅgācchjatyanumānaṁ sambhavati । agnīviva
śaityānumānam । tēnōtpatti pratibandhalakṣaṇasya bādhasya vidyamāna-
tvānna tulyabalatvam । maivam ; na hi śrutēnāpyaśaktasya viniyōgaḥ
sambhavati । na caindrīmantrasya gārhapatyaprakāśanasāmarthyamasti, kintu
śrutivaśātsāmarthyaṁ kalpanīyam । tēna yāvatā kālēna śrutiraindrī-
mantrasya gārhapatyaprakāśanasāmarthyaṁ kalpayiṣyati, tāvatā liṅgarūpā-
dapi sāmarthyācchjatikalpanāsambhavānnōtpattivirōdhalakṣaṇō bādha iti
tulyabalatvamēva ।</p>
<pb n="653"/>
<p>taduktam—</p>
<lg>
<l>vikṣēpō yāvatā liṅgē syācchjatēranumāpakē ।</l>
<l>liṅgānumānabhūtāyāṁ tāvataiva śrutāvapi ।। iti ।</l>
</lg>
<p>(taṁ. vā., pr̥. 831)</p>
<p>ataḥ śrutiliṅgayōstulyabalatvōdvikalpa ēva । tēna kasmiṁ-
ścitprayōgē gārhapatyaprakāśanē prayōktavyaḥ, kasmiṁścitprayōgē cēndra-
prakāśana iti । athavā gārhapatyēndrōbhayaśēṣatvānmantrasya pratipradhānaṁ
guṇāvr̥ttinyāyēna samuccaya ēva । tēnaikasminnēva prayōgē āvr̥tyā
mantraḥ prayōktavyaḥ । athavā abhyupētyavādōnōktaṁ liṅgasya śrutyanu-
mānadvārēṇa śrutisāpēkṣasya viniyōjakatvam । vastutastu śruti-
nirapēkṣasyāpi viniyōjakatvē na kiñcidvādhakaṁ pramāṇamasti ।
śrutēstvavaśyaṁ liṅgasāpēkṣamēva viniyōjakatvam । asamarthasya śruti-
śatēnāpi viniyōktumaśakyatvāt । tēna balavatā liṅgēnaiva śrutērbā-
dhitatvādaindrīmantrēṇa niyamēnēndraḥ prakāśanīyō na gārhapatya iti ।
ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi śrutinirapēkṣasya liṅgasya
viniyōjakatvaṁ bhavēt । na tvētadasti । tathāhi—‘cōdanālakṣaṇō'rthō
dharmaḥ’ ityatra cōdanaiva dharmē pramāṇamityuktam । na ca liṅgaṁ cōdanā,
<pb n="654"/>
aśabdarūpatvāta/?/ । tatrēndrādiḥ śabdaḥ sō'pi svārthamēvābhidhattē, na
śēṣatvaṁ pratipādayati । kintarhi ? prakaraṇēna labdhasāmānyasambandhō
mantraḥ kathamupakuryādityapēkṣāyāṁ sāmarthyaparyālōcanēnaindraprakāśanasama-
rthaścāyaṁ mantraḥ । tēnānēna mantrēṇēndraṁ prakāśayēditi śrutiravaśyama/?/—
māvyā । gārhapatyaśēṣatvantu “aindryā gārhapatyamupatiṣṭhatē” ityakṣaraśru-
timātrādēva pratīyata iti śrutikalpanāviprakr̥ṣṭaṁ liṅgaṁ pratyakṣaśrutyā
bādhyata iti ।</p>
<p>nanu śrutērapi liṅgānumānaviprakarṣāviśēṣāttulyabalatvamityu-
ktam । naitat, viniyōgē hi sannikarṣaviprakarṣau balābalaṁ pratyu-
payujyētē । na ca śrutēḥ sāmarthyāvagamasāpēkṣaṁ viniyōjakatvam,
kintu śabdaśravaṇamātrēṇāvagatē viniyōgē paścāttadanurōdhēna sāmarthya-
mapi kalpyatē । liṅgasya tu śrutimananumāya viniyōjakatvāsambhavā-
cchjatyanumānaviprakr̥ṣṭaṁ viniyōjakatvamiti bhavati viprakarṣācchjatitō
durbalatvam । taduktam—</p>
<lg>
<l>viniyōgābhidhānasya dvāratvāddurbalatvadhīḥ ।</l>
<l>tacca pūrvānumāyāṁ syānnōttaratra kathañcana ।। iti ।</l>
</lg>
<p>( taṁ. vā., pr̥. 817 )</p>
<p>tēnārthaviprakarṣālliṅgamēva śrutyā bādhyatē । ēvaṁ liṅgavadvākya-
prakaraṇasthānasamākhyā apīti siddham ।</p>
<pb n="655"/>
<p>(taṁ. vā., pr̥. 801)
atha vākyaliṅgayōrvirōdhē kimudō/?/haraṇam ? “syōnantē sadanaṁ
karōmi ghr̥tasya dhārayā suśēvaṁ kalpayāmi । tasminsīdāmr̥tē
pratitiṣṭha vrīhīṇāṁ mēdha sumanasyamānaḥ” iti । atra sandihyatē—
kiṁ kr̥tsnō mantra upastaraṇē purōḍāśasādanē ca prayōktavyaḥ ?
uta kalpayāmyanta upastaraṇē, tasminsīdētyayaṁ purōḍāśasādanaṁ
prati ?</p>
<head>pūrvapakṣaḥ</head>
<p>atrāyaṁ pūrvapakṣaḥ—bhavatu śrutēḥ pratyakṣālliṅgādbalīyastvam ।
liṅgavākyayōstvanumīyamānaśrutidvārēṇa viniyōjakatvāviśēṣātkathaṁ
balābalam । tadiha yathā kalpayāmyantasya sadanakaraṇaprakāśana-
sāmarthyaṁ, tasminsīdētyantabhāgasya ca purōḍāśapratiṣṭhāpanaprakāśana-
sāmarthyam, tathā sadanakaraṇasya prayōjanāpēkṣatvāttasminsīdēti
tacchabdasya ca pūrvōktasāpēkṣatvātsāpēkṣasamabhivyāhr̥tānāṁ padānā-
mēkavākyataiva pratīyatē । atō liṅgavākyānurōdhēnāvr̥tta ēva mantraḥ
sadanakaraṇē purōḍāśapratiṣṭhāpanē ca prayōktavya iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi liṅgādērvākyasyāvyavahitaṁ śrutyanu-
mānaṁ bhavēt । tathāhi—sarvatraiva mantrē kiñcidēva padaṁ prayōgasamavētā-
rthaprakāśakam । itarāṇi tu dr̥śyamānaikavākyatānurōdhēna samavētārtha-
<pb n="656"/>
prakāśanasāmarthyaṁ parikalpya svārthamupasarjanīkr̥tya tadviśiṣṭasamavētārtha-
prakāśanatayā sambadhyantē । tataḥ śrutimanumāya viniyujyantē ।
ētaccāvirōdhē sati bhavati । iha tu “syōnaṁ ta/?/” iti “tasminsīda”
iti pūrvōttarayōrvibhinnārthasāmarthyaṁ kr̥tvā yāvadēkavākyatvānurōdhēna
pūrvasyōttaratra uttarasya ca pūrvatra sāmarthyaṁ kalpyatē, tāvadēva pūrvōttarayōḥ
prasiddhasāmarthyadvayēna kalpitaśrutidvārēṇa viniyōgasiddhēranvayabhēdēnai-
katvabuddhirēva bhrāntēti kutō viniyōjakatvaṁ vākyasyēti । taduktam—</p>
<lg>
<l>ēkavākyatayā yāvatsāmarthya/?/manumīyatē ।</l>
<l>sāmarthyēna śrutistāvatkalpyatē viniyōjikā ।। iti ।</l>
</lg>
<p>( taṁ. vā., pr̥. 822. )</p>
<p>tasmācchjatikalpanāyāṁ liṅgaviprakr̥ṣṭatvādvākyasya liṅgamēva
balīya iti siddham ।</p>
<p>atha vākyaprakaraṇayōrvirōdhē kimudāharaṇam ? sūktavākanigadaḥ ।
tatra hi paurṇamāsīdēvatāśabdā amāvasyādēvatāśabdāśca samāmnātāḥ ।
tē ca bhinnārthatvānna parasparamēkavākyatāmupagacchanti । kintu
vibhajya yathāyōgaṁ paurṇamāsyāmamāvāsyāyāñca prayōktavyā iti
sthitam । idānīṁ tatsamabhivyāhr̥taviśēṣaṇādiṣu sandēhaḥ—kiṁ
prakaraṇānurōdhēnōbhayatra prayōktavyāni ? uta vākyānurōdhēna
yathāviśēṣyam ? iti ।</p>
<pb n="657"/>
<head>pūrvapakṣaḥ</head>
<p>atrāyaṁ pūrvapakṣaḥ—bhavatu dēvatāpadānāṁ samavētārthānāṁ yathā-
dēvataṁ liṅgānurōdhēna vibhajya prayōgaḥ । itarēṣāntu prakaraṇēna
sarvārthatvāvagamādubhayatraiva prayōga iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi vākyamananumāya prakaraṇaṁ
viniyōjakaṁ bhavēt । na tvētadasti । svārthabōdhasamāptānāmaṅgāṅgi-
vākyānāmupakāryōpakārakākāṅkṣā hi prakaraṇam । tatrōbhayākāṅkṣā-
vadēkavākyatvaṁ kalpanīyam । tatō liṅgam, tataśca śrutiḥ । vākyē
tu pratyakṣaḥ sambandhaḥ, tēnāsya śrutikalpanaṁ liṅgamātravyavahitamiti
viprakarṣādbhavati prakaraṇaṁ durbalam, vākyamēva balīya iti ।
taduktam—</p>
<lg>
<l>pratyakṣāsaṅgatirvākyē na tu prakaraṇē'styasau ।</l>
<l>ākāṅkṣātō'numātavyā tāvatā viprakr̥ṣṭatā ।। iti ।</l>
</lg>
<p>( taṁ. vā., pr̥. 816 )</p>
<p>ataḥ siddhaṁ prakaraṇādvākyaṁ balīya iti ।</p>
<p>atha prakaraṇakramayōrvirōdhē kimudāharaṇam ? rājasūyamahā-
prakaraṇē abhiṣēcanīyakramē śaunaśśēpākhyānamāmnātam । yadi
prakaraṇaṁ balavatsarvēṣāṁ tarhyayaḥ śēṣaḥ । yadi kramaḥ, abhiṣēcanīyasyaiva ।</p>
<pb n="658"/>
<head>pūrvapakṣaḥ</head>
<p>pūrvapakṣastu—rājasūyaprakaraṇasamāmnātaśaunaḥśēpākhyānaṁ pra-
dhānasākāṅkṣaṁ kramarūpātsannidhiviśēṣādabhiṣēcanīyāṅgatvēna vijñā-
yatē । nanu prākr̥tāṅganirākāṅkṣō'bhiṣēcanīyaḥ । kramēṇākāṅkṣāmu-
tthāpya tatra śaunaśśēpākhyānaṁ sambandhanīyam, rājasūyasya tu
svata ēva sākāṅkṣatvādubhayākāṅkṣākr̥tasya sambandhasya śīghrabhā-
vitvātprakaraṇēna rājasūyāṅgatvamēvōcitam । kathamabhiṣēcanīyā-
ṅgatvam ? ucyatē—syādēvaṁ yadi rājasūyō'bhiṣēcanīyādibhyō-
'rthāntaraṁ bhavēt । kintarhi ? abhiṣēcanīyādīnāmadhikr̥takarma-
samūhātmakō'sau । tēna yathābhiṣēcanīyaḥ prākr̥tāṅganirākāṅkṣaḥ,
tathā vikr̥tyantarasyāpīti rājasūyaprakaraṇābhāvācchaunaśśēpākhyā-
nasya kramēṇākāṅkṣāmutthāpyābhiṣēcanīyāṅgatvamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyabhiṣēcanīyādyapūrvēbhyō rājasūyāpūrvaṁ
bhinnaṁ na bhavēt । iha tvārādupakārakāṅgasahitābhicaṣēnīyādikarma-
janyamanyadēva svārājyaphalakaṁ rājasūyāpūrvam । na cābhiṣēcanīyā-
dyapūrvanairākāṅkṣyē rājasūyāpūrvaṁ nirākāṅkṣaṁ bhavati । tēna kramāda-
bhiṣēcanīyāpūrvasyākāṅkṣā kalpanīyā । rājasūyasya tu klr̥̄ptā-
kāṅkṣatvam । atō yāvatkramēṇābhiṣēcanīyasyākāṅkṣā kalpyatē,
<pb n="659"/>
tāvatprakaraṇēna rājasūyasyaikavākyatā । tatā liṅgam, tataḥ
śrutiriti sannikarṣātsarvārthatvaṁ śaunaśśēpākhyānasyēti siddham ।
taduktam—</p>
<lg>
<l>ākāṅkṣātaḥ prabhr̥tyēkē śrutyartha prati gacchati ।</l>
<l>tāmapi tvanyatō labdhvā śrutirēkasya kalpyatē ।। iti ।</l>
</lg>
<p>( taṁ. vā., pr̥. 833 )</p>
<p>tēnārthaviprakarṣātprakaraṇēna kramō bādhyata iti siddham ।</p>
<p>atha kramasamākhyayōrvirōdhē kimudāharaṇam ? kiñca balavattara-
miti । paurōḍāśikamiti samākhyātē kāṇḍē sānāyyakramē
“śundhadhvaṁ daivyāya karmaṇē” iti śundhanārthō mantraḥ samāmnātaḥ ।
tatra sandihyatē—kiṁ samākhyānasya balīyastvātpurōḍāśa/?/pātrāṇāṁ
śundhadhvamiti mantrō viniyōktavyaḥ ? atha sānnāyyapātrāṇāmiti ।</p>
<head>pūrvapakṣaḥ</head>
<p>atrāyaṁ pūrvapakṣaḥ—samākhyāpi śabdarūpatvācchjatitulyaiva ।
ataḥ kramaṁ bādhitvā samākhyānibandha ēva samarthō balavāniti ।
tēnātra purōḍāśasyāyamityasminnarthē pravarttamānā paurōḍāśikasamākhyā
kramaprāptasāśa/?/yyapātrasambandhaṁ bādhitvā purōḍāśapātraśundhana ēva
“śundhadhvaṁ daivyāya karmaṇē” iti mantraṁ viniyukta iti । ēvaṁ prāptē—</p>
<pb n="660"/>
<head>siddhāntaḥ</head>
<p>abhidhīyatē—bhavēdēvaṁ yadi samākhyā śrutivacchēṣaśēṣisamba-
ndhamabhidadhyāt । kalpanāyāmapi vā śēṣaśēṣisambandhaṁ kalpayēt । kintvatra
paurōḍāśikasamākhyā purōḍāśaviśiṣṭamantramabhidhattē । tadvaśēna
kalpanā sambandhamātraṁ kalpayati, na tu śēṣaśēṣirūpam । kramastu
sādēśyalakṣaṇasambandharūpō vēdakalpita ēva । tēna yāvatsamākhyayā
sambandhaḥ kalpyatē, tāvatkramēṇa sambandhinyākāṅkṣā, ākāṅkṣayā
caikavākyatvaṁ, tatō liṅgaṁ, tataḥ śrutirityēkāntaritatvēna samākhyāyā
viprakr̥ṣṭatvātkramēṇa samākhyā bādhyatē । taduktam—</p>
<lg>
<l>anya ēva hi sambandhaḥ kalpyatē yaḥ samākhyā ।</l>
<l>anyañca śēṣaśēṣitvaṁ yacchratyā pratipādyatē ।। iti ।</l>
</lg>
<p>(taṁ. vā., pr̥. 834)</p>
<p>tadayaṁ saṅkṣēpārthaḥ-śrutiḥ pañcānāmapi liṅgavākyaprakaraṇasthāna-
samākhyānāṁ bādhikā, samākhyā ca śrutyādipañcakasya bādhyā ।
liṅgavākyaprakaraṇakramāṇāntu caturṇāṁ pūrvapūrvāpēkṣayā bādhyatvamutta-
rōttarāpēkṣayā bādhakatvamiti । taduktam—</p>
<lg>
<l>bādhikaiva śrutirnityaṁ samākhyā bādhyatē sadā ।</l>
<l>itarēṣāntu bādhyatvaṁ bādhakatvamapēkṣayā ।। iti ।</l>
</lg>
<p>( taṁ. vā., pr̥. 858 )</p>
<pb n="661"/>
<p>prayōjanam—sarvatraiva pakṣōktam । sūtrantu-vyākhyātamēvēti ।
ayañca śrutyādibhirvārttikakārapādairaprāptabādha ityuktam । sāmā-
nyaśāskṣasya tu viśēṣaśāstrēṇātidēśasya cōpadēśēna prāptabādha iti ।
tadayuktam; sarvatraivāprāptabādhahētōrarthaviprakarṣasyāviśēṣāt । yathā hi
liṅgaṁ śrutiṁ kalpayituṁ pravr̥ttaṁ pratyakṣayā śrutyā apahr̥taviṣayaṁ na
pravarttatē, tathā sāmānyaśāstramapi samānyadvārēṇa viśēṣāvataraṇapravr̥ttaṁ
viśēṣaśāstrēṇāpahr̥taviṣayaṁ na pravarttatē । ēvamatidēśaśāstramapīti
kathamanayōḥ prāptabādhōdāharaṇatvam ? atha sāmānyadvārēṇa viśēṣa-
śāstrābhāsarūpā viṣayabuddhirjātā bādhyata iti prāptabādha ityucyatē ।
sā kiṁ viśēṣaśāstradarśinaḥ ? tadadarśinō vā ? tatra viśēṣaśāstra-
darśinaḥ śrutidarśina iva liṅgābhāsabuddhirapi na jāyatē ēva ।
atha viśēṣaśāstrādarśinaḥ, tadā pratyakṣaśrutyadarśinō liṅgādapyābhā-
sabuddhirjāyata ēvēti kō'nayōrviśēṣaḥ ? । ucyatē—satyamēvamutpa-
ttipratibandhalakṣaṇa ēva sarvatra bādhaḥ । sa ēva kvacitprāptasya ।
tathāhi—pratyakṣaśrutivirōdhē liṅgācchjatikalpanā na pravr̥ttaiva ।
tēna tatra śāstramaprāptamēva । sāmānyaśāstrantu na prāptamēva, viśēṣa-
śāstrāvaruddhē viśēṣarūpē viṣayē na pravarttata iti prāptabādha ēvēti
vivēkaḥ । tēna prāptāprāptaśabdō'yaṁ śāstragōcara ēva na bādhyaviṣaya-
gōcara ityavadhātavyamiti । taduktamajitākārēṇa—‘yadā tu sāmā-
<pb n="662"/>
nyabōdhakaṁ śāstraṁ tadrūpā vyaktiriti vyavahitavyaktiviṣayaṁ kalpyatē,
tadaikamēva śāstraṁ tādrūpyaviśēṣāt sarvārthaṁ bhavēt ananyagativiśēṣa-
śāstradarśanāttaditaraviṣayārthaṁ kalpyata iti na śāstrasyaiva cāprā-
māṇyam’ iti ।</p>
<trailer>iti saptamaṁ balābalādhikaraṇam ।। 7 ।।</trailer>
<head>athāṣṭamamahīnādhikaraṇam</head>
<sutra>ahīnō vā prakaraṇādgauṇaḥ ।। 3.3. 15 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmaṁ prakr̥tya samāmananti—“tistra ēva sāhnasyōpasadaḥ
kāryāḥ, dvādaśāhīnasya yajñasya savīryatvāya” iti । tatra sandēhaḥ—
kiṁ dvādaśōpasattā jyōtiṣṭōmasya ? utāhīnasyēti । virōdhē sati
śrutyādīnāṁ balābalaṁ pratipādyēdānīṁ virōdha ēva kutrāsti kutra
nāstīti vicārāvasarē prakaraṇasya tāvacchjatiliṅgavākyaiḥ sahētaḥ
prabhr̥ti pañcādhikaraṇaṁ yāvadyathāsambhavaṁ virōdhāvirōdhau sampradhāryētē ।
taduktam—</p>
<lg>
<l>balābalavibhaktānāṁ śrutyādīnāmataḥ param ।</l>
<l>virōdhaḥ kvāsti nāstīti viṣayaḥ pariśōdhyatē ।। iti ।</l>
</lg>
<p>( taṁ. vā., pr̥. 862 )</p>
<pb n="663"/>
<head>pūrvapakṣaḥ</head>
<p>atrāyaṁ pūrvapakṣaḥ—“tisna ēva sāhnasyōpasadaḥ kāryāḥ” ityatra
yathā sahāhnā samāpyata iti sāhnaśabdābhihitasya jyōti-
ṣṭōmasyaivōpasatitvaṁ prakaraṇānurōdhēnāṅgīkr̥tam, tathā “dvādaśā-
hīnasya” ityatra na kutaścidyajñāddhīna iti vyutpatyā ahīnaśabdēna
jyōtiṣṭōmābhidhāyinā sambhavadupasaddvādaśatvamapi prakaraṇānugrahāya
jyōtiṣṭōmārthamēvāṅgīkarttumucitam । tēna yadyapi ‘ahna khaḥ kratusamūhē’
ityanuśāsanēna samūhasambandhē dvādaśāhakratuvacanō'pyayaṁ sambhāvyatē,
tathāpi prakaraṇāvirōdhāya nañsamāsāśrayaṇamēva yuktam । ēvañca
sati jyōtiṣṭōmē upasaddvādaśatvatritvayōrvikalpa ēva । na ca
kathaṁ viṣamaśiṣṭō vikalpa iti vācyam । “ēkā dēyā ṣaḍdēyā
dvādaśa dēyāḥ” itivatṣōḍaśigrahaṇāgrahaṇavacca phalabhūyastvārthitvā-
dēvōpapattēḥ । tathā ca sati “tisra ēvōpasadaḥ kāryā” ityēva-
kārō'pi pākṣikadvādaśatvavyāvarttaka ēva । tēnāhīnaśabdō'yaṁ
prakaraṇānurōdhādahōrūpaguṇayōgādyaugikaḥ । sa ca jyōtiṣṭōma-
vacanaḥ । atō dvādaśōpasattvamapi tasyaiva vidhīyata iti । ēvaṁ
prāptē'bhidhīyatē—</p>
<sutra>asaṁyōgāttu mukhyasya tasmādapakr̥ṣyēta ।।3. 3. 16।।</sutra>
<pb n="664"/>
<head>siddhāntaḥ</head>
<p>ayamabhiprāyaḥ—bhavēdēvaṁ yadi nañsamāsāntō'yamahīnaśabdō
bhavēt । na tvēvasti । nañsamāsē hi sati nañō'vyayatvēnōdāttasvara-
tvam । avyayasya pūrvapadasya prakr̥tisvara ityanuśāsanādahīnapadamā-
dyudāttaṁ prāpnōti । madhyōdāttaṁ caitatsamāmnāyatē । tacca khapratyayā-
ntatvē satyupapadyatē । khapratyayasya ca ‘ahnaḥ khaḥ kratusamūhē’ ityahnaḥ
samūhasambandhē kratuvacanatvājjyōtiṣṭōmasya caikāhasādhyatvēnānēvaṁrū-
patvādahīnasyēti ṣaṣṭhīśrutyā ahargaṇasambandhāvagamāt dvādaśōpasattva-
syōtkarṣa ēvēti । kiñca yadi hi dvādaśōpasattāpi jyōtiṣṭōmasyaiva
tadā prakaraṇādēvōpasattritvadvādaśatvayōrjyōtiṣṭōmārthatvasiddhēḥ sāhnasyē-
tyahīnasyēti ca padadvayamanarthakaṁ syāt । ahīnapadavaśāttvahargaṇasambandhē
dvādaśōpasatvasyōpasattritvasyāpyanuṣaṅgēṇa dvādaśāhakratusambandhō mā
bhūditi bhramāpanōdārthaṁ sāhnasyēti jyōṣṭōmavācakaṁ padamarthavaditi
śrutibalādutkarṣa ēva । taduktam—</p>
<lg>
<l>dvādaśatvamahīnēna ṣaṣṭhīśrutyaiva saṅgatam ।</l>
<l>ahīnō'hassamūhaśca jyōtiṣṭōmē hi sāhnatā ।। iti ।</l>
</lg>
<p>(taṁ. vā., pr̥. 863)</p>
<p>prayōjanam—pakṣōktam । sūtrantu-mukhyasya jyōtiṣṭōmasyā-
hīnaśabdēnāsambandhāttasmānmukhyajyōtiṣṭōmādapakr̥ṣyētēti ।।</p>
<trailer>ityaṣṭamamahīnādhikaraṇam ।।8।।</trailer>
<pb n="665"/>
<head>atha navamaṁ pratipadadhikaraṇam</head>
<sutra>dvitvabahutvayuktaṁ cōdanāttasya ।। 3. 3. 17 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē śrūyatē—“yuvaṁ hi stha/?/ svarpatī iti dvayōryajamā-
nayōḥ pratipadaṁ kuryāt, ētē asr̥gramindava iti bahubhyō yajamānēbhyaḥ”
iti । tatra sandēhaḥ—kiṁ jyōtiṣṭōma ēva niviśētē pratipadau ? uta
dviyajñēṣu dvirātrādipūtkraṣṭavyau ? iti । atrāpi śrutiprakaraṇayōrvirō-
dhāvirōdhasaṁśayē'dhikāśaṅkāṁ nivarttayituṁ pūrvanyāyō'tidiśyatē ।
yathā jyōtiṣṭōmasyāhīnaśabdābhidhēyatvāsambhavādupasaddvādaśatvavidhā-
namutkr̥ṣṭaṁ, tathā jyōtiṣṭōmē yajamānadvitvabahutvābhāvāttadyuktaṁ pratipadvi-
dhānamapyutkr̥ṣyata iti siddhāntēnōpakramya pūrvapakṣaṁ gr̥hṇāti—</p>
<sutra>pakṣēṇārthakr̥tasyēti cēt ।। 3. 3. 18 ।।</sutra>
<head>pūrvapakṣaḥ</head>
<p>atrāyaṁ pūrvapakṣaḥ—na tāvadatrāhīnaśabdavadaprakr̥tayajñasabandhā-
bhidhāyakaḥ śabdō'sti । na ca “dvayōryajamānayōḥ” ityanēnaiva śabdēna/?/
yajñāntarōpasthitiḥ, śābdāśabdayōḥ sambandhāsambhavēna lakṣaṇā-
prasaṅgat । nāpi yajamānavaddvitvaśēṣatvēnaiva pratipadvidhānam,
<pb n="666"/>
vidhyānarthakyaprasaṅgāt । tēna yajamānadvitvanimittakaṁ jyōtiṣṭōma-
prakr̥tiyāga ēva mantraviśiṣṭapratipadvidhānaṁ vaktavyam । na ca
nimittaṁ na sambhavati, naimittikāvaśyakarttavyajyōtiṣṭōmaprayōgē
ēkasyāśaktau satyāmaṅgāntaravatkartraikyahānēna dvikarttr̥katvōpapattēḥ ।
athavā “kṣaumē vasānāvagnimādadhīyātām” itivatpatnyabhiprāyēṇa
jyōtiṣṭōmasyaiva dviyajamānatvōpapattērnōtkarṣaḥ । atō naimitika-
jyōtiṣṭōmaprayōgē ēkasyāśaktau satyāṁ yajamānadvitvasyāsambhavātpra-
karaṇa ēva mantraviśiṣṭapratipadvidhānamiti । ēvaṁ prāptē'bhidhīyatē—</p>
<sutra>na vā prakr̥tērēkasaṁyōgāt ।। 3. 3. 19 ।।</sutra>
<head>siddhāntaḥ</head>
<p>bhavēdēvaṁ yadi yajamānadvitvabahutvē jyōtiṣṭōmē kathamapi sambhavataḥ।
tathāhi—naimittikakāmyasādhāraṇaṁ yajētētyākhyātōpāttamupādīyamā-
nakarttr̥gatamēkatvaṁ vivakṣitamatra pratīyatē । na ca tatparityāgakāraṇaṁ
kiñcidasti । na ca naimittikāvaśyakartavyajyōtiṣṭōmaprayōga
ēkasyāsāmarthē satītarāṅgavadēkatvaparityāgēna dvibahuyajamānatvaṁ
bhaviṣyatīti vācyam । yataḥ śaktyadhīnōpādānaṁ khalvaṅgamaśaktyā
hīyatē । na ca kartturēkatvaṁ śaktyadhīnōpādānam । tēna yathaikaḥ
śaknuyāttathā kuryāditi naimittikē śaktyadhīnamaṅgahīnatvamitarāṅga-
<pb n="667"/>
viṣayaṁ vijñāyatē । yathā kālāśaucayōrasāmarthyē'pi śaktyādhīna-
tvādaparityāgaḥ, tathā kartrēkatvasyāpīti । nāpi patnyabhiprāyēṇa
yajamānadvitvam । apatnīkayāganiṣēdhē sati patnīsahabhāvasya
nityatvēna nimittatvāsambhavāt । na ca “bahubhyō yajamānēbhyaḥ”
8ityatra dvipatnyabhiprāyēṇa । nimittatvādaṁśē ‘sarūpāṇāmēkaśēṣaḥ’
( pā. sū., 1. 2. 64 ) ityanuśāsanē virūpāṇāmēkaśēṣaniṣēdhāt
tatra ‘pumāṁstriyā’ ( pā. sū., 1. 2. 67 ) iti smaraṇāt bhavatu
yajamānayōriti kathañcidaṁśarūpasyaikaśēṣaḥ । yajamānēbhya iti tu
‘pumāṁstriyā’ ityēkavacananirdēśāt lakṣaṇānugamābhāvēna sambhavatyēva ।</p>
<p>kiñcōbhayatrāpi svarasataḥ puṁdvitvabahutvapratītau satyāṁ
striyā saha dvitvapratītirlakṣaṇayā vaktavyā । na ca sambhavantyāṁ gatau
lakṣaṇāśrayaṇamucitam । “kṣaumē vasānau” ityatrāgatyā lākṣaṇika-
mapi dvitvamāśritam । na hi tatra dvipuruṣakamādhānaṁ kvacidabhihitam ।
iha tu kulāyayajñasya “ētēna rājapurōhitau yajēyātām” iti
dviyajamānasya kratōḥ prāptatvādbahuyajamānānāñca tritvādīnāṁ vidya-
mānatvāttatsambandhēna mukhyārthēnaivōpapattau na lakṣaṇākāraṇamastī-
tyutkarṣa ēva । kiñca “upāsmai gāyatā naraḥ iti pratipadaṁ kuryāt”
iti nityabhūtamapi pratipadantaramatrāsti । tadyadyapatnīkayāganiṣēdhēna
nityaprāptapatnīsāhityē'pi ēkapatnīkaprayōgasya naimittikatvaṁ, tadā
<pb n="668"/>
tasya pratipadantarāvaruddhēnāpatnīkaprayōgābhāvāt nityabhūtapratipada-
ntaravidhānamapyanityamēva syāt । nityanaimittikayōrviṣamaśiṣṭō vā
vikalpa āpadyēta । yattvaprakr̥takratusambandhē'sya pramāṇaṁ nāstī-
tyuktam, tanna; pratipacchabdādēvāvyabhicārāt pratipadyuktakratūpasthitau
satyāṁ yajamānadvitvabahutvavaśēna kratuviśēṣapratītisiddhērnātra prakaraṇa
ēva mantraviśiṣṭapratipadvidhānaṁ, kintu dvibahuyajamānakakratugatīti-
diṣṭapratipadanuvādēnaivōtkarṣānmantrayōrvidhānamiti siddham ।</p>
<p>nanu yajamānasya dvitvasya ca nityatvēnānimittatvānmr̥ṣyāmahē
haviṣā viśēṣaṇamitivat dvitvaviśiṣṭasyaiva yajamānasya bhavatu nimitta-
tvēnōddēśyatvam । kintu pratipadapyatra mantravidhānāyōddēṣṭavyā ।
tadatrōddēśyabhēdādāvr̥ttilakṣaṇō vākyabhēdaḥ । iha tu pratipadā
mantraḥ sambadhyatē । yajamānadvitvādīnāṁ nimittē karttavyatā sambadhyatē ।
tadayamarthaḥ—pratipanmantrasya karttavyatā yajamānadvitvē nimittē
pratyētavyēti । bhinnaviṣayatvāduddēśayōrna vākyabhēdaḥ । uddēśyatvañca
nimittasya । tanna kiñcidvidhānāyōpayujyatē । kintarhi ? samantraivā-
nyatra ? vidhīyamānasyākarttavyatājñānāyēti na kiñcidanupapannam ।</p>
<p>prayōjanantu—pakṣōktam । sūtrantu—prakr̥tē jyōtiṣṭōmē
pratipadōrvidhānāyōgāditi ।।</p>
<trailer>iti navamaṁ pratipadadhikaraṇam ।। 9 ।।</trailer>
<pb n="669"/>
<head>atha daśamaṁ jāghanyadhikaraṇam</head>
<sutra>jāghanī caikadēśatvāt ।। 3. 3. 20. ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōḥ śrūyatē—“jāghanyā patnīḥ saṁyājayanti”
iti । tatra saṁśayaḥ—kimētadvidhānaṁ darśapūrvamāsayōḥ ? uta
paśāviti । prakaraṇaṁ bādhitvā śrutibalēnōtkarṣaṁ pratipādyēdānīṁ
tadapavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi jāghanyēti tr̥tīyāśrutyā jāghanyā
guṇabhāvāvagamātpatnīsaṁyājēṣvēva jāghanī guṇatvēna vidhīyata ityu-
citam, tathāpi darśapūrṇamāsayōḥ patnīsaṁyājānāmājyadravyāvaruddha-
tvāttēṣu ca jāghanīvidhāvaṣṭadōṣaduṣṭavikalpaprasaṅgāt “prayājaśēṣēṇa
havīṁṣyabhighārayati” itivadviniyōgabhaṅgēna jāghanīsaṁskāratvēnaiva
patnīsaṁyājā vidhīyanta iti । sā ca lōkasthā niṣprayōjanatvēna
na saṁskārārhā, nāpi darśapūrṇa māsayōḥ kr̥tōpayōgapaśvēkadēśabhūtā
saṁskārārha jāghanī samasti । nāpi jāghanyaiva paśvapēkṣā, ēkadēśa-
dravyāṇāmaprayōjakatvasya sthitatvāt । tēnāgnīṣōmīyapaśuyāgagataiva
kr̥taprayōjanā pratipattirūpasaṁskārasāpēkṣā patnīsaṁyājaiḥ pratipādyata
<pb n="670"/>
ityutkarṣa ēva । kiñcaivaṁ satyagnīṣōmīyapaśāvatidēśaprāptānāṁ patnī-
saṁyājānāṁ jāghanīpratipatyarthatvēna dr̥ṣṭārthatvaṁ sāmavāyikatvañca
bhavati । itarathā prakr̥tāvivādr̥ṣṭārthatvamārādupakārakatvañca । adr̥ṣṭārtha-
tvācca dr̥ṣṭārthatvam, ārādupakārakatvācca sāmavāyikatvaṁ balīyaḥ ।
tathā jāghanyā patnīsaṁyājavidhānē sannihitasvapadārthaviṣayō vidhirbha-
vati । patnīsaṁyājēṣu ca jāghanīvidhānē vyavahitaparapadārthaviṣayō
vidhiriti । sannihitārthavidhisambhavē ca na viprakr̥ṣṭārthavidhānamitya-
tō'pyutkarṣaḥ patnīsaṁyājānām । tēṣāmagnīṣōmīyē paśāvatidēśēnaiva
prāptatvāt, kintu darśapūrṇamāsayōḥ śrutamidaṁ vākyamagnīṣōmīyē paśā-
vatidēśaprāptān patnīsaṁyājān jāghanīsaṁskāratvēna vidadhātī-
tyutkarṣaḥ । tēna darśapūrṇamāsayōradr̥ṣṭārthamēva patnīsaṁyājā/?/ anuṣṭhīyantē ।
agnīṣōmīyē tu pratipattitvēna dr̥ṣṭārthamēva । tasmājjāghanyā utkarṣa-
kāraṇamagnīṣōmīya ēva tasyāḥ kr̥tōpayōgapaśvēkadēśatvamiti । ēvaṁ
prāptē'bhidhīyatē—</p>
<sutra>cōdanā vāpūrvatvāt ।। 3. 3. 21. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi jāghanī patnīsaṁyājasaṁskāryatvē-
na pratīyatē । kintarhi ? tr̥tīyāśrutyā patnīsaṁyājaguṇatvēnaivōpā-
<pb n="671"/>
dīyamānā pratīyatē । na ca prayājaśēṣavaddvitīyārthē tr̥tīyēti
vaktavyam । kr̥taprayōjanadravyaikadēśatvānavagamāt । prayājaśēṣō hi
kr̥taprayōjanadravyairakadēśabhūta ēva prayājaśēṣaśabdādavagamyatē । tēna tasya
pratipattirūpasaṁskārāpēkṣitvādbhavatu dvitīyārthē tr̥tīyā, jāghanī
tvatrāpūrvaiva vidhīyatē । taduktam—</p>
<lg>
<l>jāghanyuddiśyamānā syātsaṁskāryātkarṣakāraṇam ।</l>
<l>ihōpādīyatē'ṅgatvādyāgēṣvājyavadēva sā ।। iti ।</l>
</lg>
<p>(taṁ. vā., pr̥. 869)</p>
<p>na ca prakr̥tāvājyēna saha vikalpabhiyā yatra kr̥taprayōjana-
dravyaikadēśabhūtā jāghanī paśuyāgē tatraivāyaṁ vidhirutkr̥ṣyata iti
vaktavyam । vikalpasyāpi pramāṇabalāyātasya viniyōjakabhaṅgē-
nōtkarṣakāraṇāsambhavāt । ēvañca sati pramāṇabalāyātaṁ prakr̥tāviva
vikr̥tāvapyadr̥ṣṭārthatvaṁ patnīsaṁyājānāṁ na dōṣāya । nāpi parapadārtha-
vidhānadōṣaḥ । sarvatraiva viśiṣṭavidhigauravabhayātpadārthōtkarṣē sati
parapadārthavidhānasyālaṅkārārthatvāt । nanu prakaraṇē'pi patnīkartr̥ka-
yāgānuvādēna jāghanīvidhānē viśiṣṭānuvādādvākyabhēdaḥ prāpnōti ।
maivam; śabdatātparyaṁ vināpyadhikārādēva patnīsambandhiviśēṣita-
yāgaprāptēḥ । tathā ca yatsaṁyājayati, tajjāghanyētyētāvatyēva
vidhīyamānē patnīsaṁyājānāmēva prāptatvānna viśiṣṭānuvādadōṣa iti ।</p>
<pb n="672"/>
<p>idantviha vaktavyam—kathaṁ sāmānyavihitēnājyēna viśēṣavi-
hitāyā jāghanyā vikalpaḥ ? sarvatra sāmānyaviśēṣaśāstrayōrbādhya-
bādhakabhāvābhāvaprasaṅgāt । naitat; dvayōrēva viśēṣaśāstratvāviśēṣāt ।
tathāhi—yadi khalvājyavidhau yajñāyētyētāvanmātraṁ śrūyēta atra ca
patnīsaṁyājarūpō viśēṣastadā bhavatyēva sāmānyaviśēṣanyāyaḥ ।
kintu “sarvasmai vā ētadyajñāya gr̥hyatē yaddhruvāyābhājyam” iti
yajñāyēti sāmānyamabhidhāyāpi punastatsamānādhikaraṇasarvaśabdō-
ccāraṇam । tēnaitajjñāyatē-tadutpattiśiṣṭadravyānavaruddhaprakr̥tasakala-
yāgaviṣayatvamēvādhyayanavidhyabhimataṁ yajñaśabdasyēti । tēna dvayōrapi
viśēṣaviṣayasyā/?/dvikalpa iti ।</p>
<p>prayōjanam—pūrvapakṣē kēvalājyadravyakamēva darśapūrṇamāsayōḥ
patnīsaṁyājānuṣṭhānam । siddhāntē tu jāghanyā saha vikalpēnānuṣṭhāna-
miti । sūtrantu—jāghanyā ēva cōdanā vidhānamapūrvatvāt
prayājaśēṣavaddravyaikadēśatvēnāpratītapūrvatvādityarthaḥ ।।</p>
<trailer>iti daśamaṁ jāghanyadhikaraṇam ।। 10 ।।</trailer>
<pb n="673"/>
<head>athaikādaśaṁ santardanādhikaraṇam</head>
<sutra>sarntanaṁ prakr̥tau krayaṇavadanarthalōpāt syāt ।।3.3.24.।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē'dhiṣavaṇaṇalakē prakr̥tya śrūyatē—“dīrghasōmē
santr̥dyāddhr̥tyā” iti । tatra sandēhaḥ—kiṁ santardanaṁ jyōtiṣṭōma
ēva ? ahōsviddīrghakālēṣu sōmēṣu ? iti । śrutyā saha prakaraṇasya
virōdhāvirōdhau pratipādyēdānīṁ vākyaprakaraṇayōrvirōdhāvirōdhau
vicāryētē । atra yadyapi “dīrghasōmē santr̥dyāt” iti saptamīśruti-
rasti, tathāpi śēṣiṇi khalviyaṁ saptamī । na cēyamadhikaraṇābhi-
dhāyinī guṇavibhaktiḥ pradhānyarūpaṁ śēṣitvaṁ vadati । adhikaraṇa-
tvañca tadabhidhēyaṁ na karmaṇassambhavati । ataḥ śrutērasamatvāt
“amāvāsyāyāṁ pūrvēdyurvēdiṁ karōti” itivadvākyalakṣaṇa ēvāyamanvaya
iti vākyaprakaraṇavirōdhāvirōdhacintēyamiti ।</p>
<head>pūrvapakṣaḥ</head>
<p>atrāyaṁ pūrvapakṣaḥ—na tāvatsantardanaṁ nāma prakr̥takarmasambandhā-
narhamarthāntaram । kintarhi ? abhipūyamāṇasōmādhāraphalakayōrdī-
rghārthamēkasyōparyaparasya sthāpanam । tattāvatprakaraṇē sambhavatyēva । na
ca prakr̥tasya karmaṇō dīrghasōmatvaṁ na sambhavati । sōmō hi jyōti-
<pb n="674"/>
ṣṭōmaḥ । sa cēṣṭipaśubandhādyapēkṣayā dīrghakālatvāddīrgha ēva । nanu
“asantr̥ṇṇē bhavataḥ” ityasantardanamapi phalakayōḥ śrūyatē । satyam ;
ata ēva vrīhiyavavadvikalpō bhaviṣyati । ēvañca sati vākyapraka-
raṇayōravirōdhō bhavati । na ca svalpasōmatvājjyōtiṣṭōmasya
phalakayōrdārḍhyārthamasantardanē'pi abhiṣavasambhavātsantardanavidhāna-
manarthakamiti vācyam । krayaṇavadupapattēḥ । yathā hi svalpatvēna
sōmasyālpamūlyatvē'pi ēkayāpi gavā krayaṇasiddhau vāsaḥprabhr̥tīnāṁ
vidhānādabhyudayakārīti vijñāyatē, tathā phalakāsantardanē'pi
sōmābhiṣavasiddhau santardanavidhānādavagaptyatē santardanēna dr̥ḍhīkr̥ta-
yōrēva phalakayōḥ sōmābhiṣavō'bhyudayakārī bhavatīti । tasmā-
tsantardanaṁ prakr̥tau jyōtiṣṭōma ēva vidhīyatē, na tūtkr̥ṣyata iti ।
ēvaṁ prāptē'bhidhīyatē—</p>
<sutra>utkarṣō vā grahaṇādviśēṣasya ।। 3. 3. 25. ।।</sutra>
<p>ayamabhiprāyaḥ—bhavēdēvaṁ yadīṣṭipaśubandhādyapakṣayā sōmasya
dīrghatvamatra pratīyatē । na tvētadasti, vijātīyatvāt । sarvatra khalu
sajātīyavyāvartanēna viśēṣaṇamarthavadbhavati । vijātīyasya viśēṣasya
padōpāttajātivyāvarttitatvāt । yathā paṭaḥ śukla iti paṭatvēnaiva
paṭajātivyāvr̥ttau kr̥ṣṇādipaṭāntaravyāvr̥ttiphalamēva śuklaviśēṣaṇam ।
na cātra sōmayāgāntarasyābhāvādvijātīyāpēkṣayāpi kathañciddīrghatva-
<pb n="675"/>
mavadhāryatē, yadi śabdā/?/pātta ēva vijātīyō bhavēt । na cātrēṣṭipaśu-
bandhādayaḥ kēnacicchabdēnōpāttāḥ pratīyantē । tēnāgniṣṭōmasaṁsthasyaiva
jyōtiṣṭōmasya pratītiḥ । ētasya dviṣaṣṭyabhyāsarūpatvēna svalpatvā-
dukthyādisaṁsthāntarāṇāñcādhikagrahaṇavivr̥dhyā dīrghatvāt satrādī-
nāñca jyōtiṣṭōmavikārāṇāmanēkāhasādhyānāṁ pratyahamāvr̥tyā graha-
camasānuṣṭhānēna sutarāṁ dīrghatvāddīrghasōmēṣu vākyēna vidhīyamānaṁ
santardanaṁ prakaraṇaṁ bādhitvā tēṣvēvōtkr̥ṣya vidhīyatē । taduktam—</p>
<lg>
<l>dr̥ṣṭvā hrasvaṁ sajātīyaṁ dīrghabuddhiḥ pravarttatē ।</l>
<l>tasmātsōmasya dīrghaṁtvaṁ bhavētsōmāntarēkṣayā ।। iti ।</l>
</lg>
<p>( taṁ. vā., pr̥. 872 )</p>
<p>nanu karmadhārayasamāsapakṣē hyēvaṁ bhavati । yadā tu dīrghasya
yajamānasya sōmō dīrghasōma iti ṣaṣṭhītatpuruṣasamāsāśrayaṇam, tadā
prakaraṇa ēva santardanavidhānōpapattērnōtkarṣa iti । maivam ; ṣaṣṭhyartha-
lakṣaṇāyā vilambitapratītēstatpuruṣasamāsātsamānādhikaraṇatvēna
śīghrapratītēḥ karmadhārayasamāsasya balīyastvāt । tasmātsarvēṣvēva
dīrghasōmēṣūtkarṣa iti siddham । nanūkthyādisaṁsthāsu grahapātravivr̥ddhā-
vapi triparvadaśamuṣṭiparamitasyaiva sōmasyābhiṣavātsantardanamadr̥ṣṭārthamēva
bhavēt, “dhr̥tyā” ityarthavādānupapattēśca । adhikasōmābhiṣavē hi
/?/raṇāśaṅkāyāṁ dhāraṇāśāsanāddhāraṇārthavādōpapattēḥ । tēna yatraiva
<pb n="676"/>
satrādiṣu pratyahaṁ triparvadaśamuṣṭiparimitasya sōmasyābhiṣavastatraiva
santardanasya dr̥ṣṭārthatvamarthavādōpapattiścēti tēṣvēvōtkr̥ṣya vidhānaṁ
yuktamiti । maivam ; tathāhi—sōmastāvaddvividhaḥ, svalpaparvā
dīrghaparvā ca । tayōśca prayōjanavaśādupādānē pradānavivr̥ddhēśca pradēya-
vivr̥ddhimantarēṇāsambhavādarthāddīrghaparvā grahīṣyatē । tathā satyabhiṣōta-
vyasōmātirēkātsantardanamapi dr̥ṣṭārtham, arthavādaścōpapannō bhaviṣyati ।
triparvadaśamuṣṭiparimāṇātikramaśca na bhaviṣyatīti kimanupapannam ?</p>
<p>nanvēvaṁ tarhi prakaraṇa ēva dīrghasōmasya vidyamānatvādukthyādi-
saṁsthāsvēva nivēśō'sya bhaviṣyati । kiṁ satrādiṣvanēkāhēṣūtkarṣagra-
haṇēnēti । ucyatē—syādēvaṁ yadi saṁsthāsu vyavasthāpakaṁ prakaraṇaṁ
bhavēt । na tāvatprakaraṇam, agniṣṭōmasaṁsthasya hi jyōtiṣṭōmasya
prakaraṇaṁ, na saṁsthāntarāṇām ; tēṣāṁ vikr̥titvēna prakaraṇābhāvāt ।
nāpi kramaḥ, tatsannidhipāṭhābhāvāt । vākyasya ca dīrghasōmōllēkhēna
pravr̥ttasya sarvasādhāraṇatvāt । tēna yathā “ya ētēnāniṣṭvāthānyēna
yajēta” ityatrōnyaśabdō na saṁsthāmātraviṣayaḥ, kintvagniṣṭōmavyati-
riktasakalasōmayāgaviṣayaḥ । tathā dīrghasōmaśabdō'pyagniṣṭōmavyati-
riktasakalasōmayāgaviṣaya ēvēti । taduktam—</p>
<lg>
<l>agniṣṭōmānyamātrē hi dīrghaśabdō'vakalpatē ।</l>
<l>atō'nyēnētivattasmātsaṁsthākratvantaragrahaḥ ।। iti ।</l>
</lg>
<p>( taṁ. vā., pr̥. 875 )</p>
<pb n="677"/>
<p>tēna yadētadbhāṣyakārēṇōktam—prakaraṇānugrahāya saṁsthāsvēva
nivēśa iti taddhiyamēva ।</p>
<p>prayōjanam—pūrvapakṣē agniṣṭōmē'pi santardanānuṣṭhānam ।
siddhāntē tu tadvyatiriktasōmayāgēṣviti । sūtrantu—prakr̥tajyōti-
ṣṭōmādutkarṣa ēva santardanasya vākyēna dīrghasōmaviśēṣagrahaṇāditi ।।</p>
<trailer>ityēkādaśaṁ santardanādhikaraṇam ।। 11 ।।</trailer>
<head>atha dvādaśaṁ pravargyādhikaraṇam</head>
<sutra>saṁkhyāyuktaṁ kratōḥ prakaraṇātsyāt ।। 3. 3. 32 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē pravargyaṁ prakr̥tya śrūyatē—“na prathamayajñē pravr̥ñjyāt
dvitīyē vā tr̥tīyē vā pravr̥ñjyāt” iti । tatra sandēhaḥ—kiṁ
jyōtiṣṭōmē sarvēṣvēva prayōgēṣu na pravarjitavyam ? uta prathamē prayōgē
pratiṣēdhaḥ ? iti । pūrvaṁ vākyaprakaraṇayōrvirōdhē prakaraṇāmnātasya
vākyēnōtkarṣātprakaraṇabādhaṁ pratipādyēdānīmutkarpē'pi vākyēna prakaraṇasya
bādhaḥ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“na prathamayajñē pravr̥trjyāt” iti śrūyatē ।
<pb n="678"/>
/?/dhikaraṇaśca prathamaśabdaḥ “ēṣa vāva prathamō yajñānām” ityatra
jyōtiṣṭōmaviṣayō vēdēnaivābhyanujñātaḥ । prayōgavācitvē tu prathamaśabda-
sya yajñasāmānādhikaraṇyaṁ viruddhyēta । na hi prayōgō yajñaḥ, tadanu-
ṣṭhānarūpatvāt । lakṣaṇāśrayaṇē tu lakṣaṇaiva dōṣaḥ । na hi prathama-
śabdasyāpi yajñaparatvē lakṣaṇādōṣaḥ । ēvañca sati niṣēdhavākyasya
prakaraṇēna saha sāmañjasyaṁ bhavati । nanu “yatpravargyaṁ pravr̥ñjanti”
iti yadyapyanārabhya śrūyatē, tathāpi “purastādupasadāṁ pravargyēṇa
pracaranti” iti vākyēnāpāditajyōtiṣṭōmasambandhō'yam । niṣēdhasya
tu sarvaprayōgasambandhē sati tasya niravakāśatvamēva syāt । maivam ;
ētadvidhiprāptipūrvakatvānniṣēdhasya ṣōḍaśigrahaṇāgrahaṇavadvikalpēnaivāva-
kāśōpapattēḥ । tasmātprathamasaṁkhyāyuktaṁ pravargyapratiṣēdhanaṁ sarvaprayōga-
yuktasyaiva kratōrjyōtiṣṭōmasya prakaraṇē syāditi । ēvaṁ
prāptē'bhidhīyatē—</p>
<sutra>naimittikaṁ vā kartr̥saṁyōgālliṅgasya tannimittatvāt
।। 3. 3. 33. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi prathamaśabdō jyōtiṣṭōmamabhida-
dhyāt । kintarhi ? kartturapravr̥ttasyādyamanuṣṭhānaṁ prathamaśabdēnābhidhīyatē
ētacca lōkasiddhamēva । na hyāvr̥tyā bhōjanaṁ prathamaṁ bhōjanamityucya/?/tē,
<pb n="679"/>
āvr̥ttō vā yajñaḥ prathamō yajña ityabhijīyatē । tadyōgādanyatra
prathamaśabdō lākṣaṇikaḥ । tēna kratāvapi prathamaśabdaḥ prathamānuṣṭhāna-
yōgāllākṣaṇika ēva । tatra “na prathamayajñē pravr̥ñjyāt” ityatra kiṁ
yajñaśabdānurōdhēna prathamaśabda ēva yajñalakṣaṇārthō bhavatu ? prathamaprayō-
gaśabdānurōdhēna vā yajñaśabda ēva prathamānuṣṭhānalakṣaṇārthō bhavatviti
sandēhē “yō hōtā sō'dhvaryuḥ” itivatprathamōccaritaprathamaśabdānurōdhēna
yajñaśabda ēva prayōgalakṣaṇārthō yuktaḥ । na hyanyatra prathamaprayōgasya
niṣēdhanimittatā sambhavati, yēna prathamapratītō'pi hīyēta । “ēṣa vāva
prathamō yajñānāṁ yajjyātiṣṭōmaḥ” iti jyōtiṣṭōmasamānādhikaraṇēna
prathamōccaritēna ēpaśabdēna samabhivyāhr̥taḥ prathamaśabdō yuktaṁ yallakṣa-
ṇayā'pi karmaparō bhavatīti ।</p>
<p>nanu bhavatu prathamaśabdasyānuṣṭhānavacanatvam, yajñaśabdasya ca
lakṣaṇayā tatparatvam, jyōtiṣṭōmaprathamaprayōgatvantu kutaḥ ? prakaraṇasya
vākyēna bādhitatvāt । ucyatē—syādēvaṁ yadyayaṁ vidhirbhavēt ।
kintarhi ? niṣēdhō'yam । sa ca prāptyapēkṣaḥ, prāptiśca pravargyasya
“purastādupasādāṁ pravargyēṇa pracaranti” iti upasatpūrvabhāvaniyamā-
tsōmayāgādanyatrōpasadāmabhāvāttatrāpi ‘prakr̥tau vādviruktāt’ ityanēna
nyāyēna jyōtiṣṭōmaviṣayatvamēva । kiñca prāthamyanimittakō'yaṁ
niṣēdhaḥ, prāthamyañca “ēṣa vāva prathamō yajñānām” iti vēdēna jyōti-
<pb n="680"/>
ṣṭōmasyaiva niyatam । tēna vākyēna prakaraṇaṁ bādhitvā jyōtiṣṭōma-
prathamaprayōga ēva pravargyapratiṣēdha iti siddham । taduktam—</p>
<lg>
<l>yadi prathamaśabdō'yaṁ nāma syājjyōtiṣaḥ svataḥ ।</l>
<l>tata ēvaṁ bhavēdēṣa prayōgasya tu vācakaḥ ।। iti ।</l>
</lg>
<p>( taṁ. vā., pr̥. 877 )</p>
<p>nanu taittirīyaśākhāyāṁ jyōtiṣṭōmaprakaraṇa ēvaṁ śrūyatē—
“agniṣṭōmē pravr̥ṇakti” iti । tasya tarhi kiṁviṣayatvam ? na tāva-
dagniṣṭōmadvitīyatr̥tīyādiprayōgaviṣayatvam, tatra ca pravr̥ṇaktīti
sāmānyavacanēnaiva prāptatvāt । nāpi prathamaprayōgaviṣayatvam, tatrāpi
sāmānyavacanēnaiva prāptēḥ । aprāptau satyāṁ prāptipūrvakasya
niṣēdhasyāsambhavāt । nāpi tatraiva vikalpaprayōjanēnārthavatvam,
sāmānyavacanēnaiva vikalpasyāpi siddhatvāt । “agniṣṭōmē pravr̥ṇakti”
iti kathamasyārthavatvamiti vaktavyam । taducyatē—agniṣṭōma-
prathamaprayōgē vyavasthitavikalpārthamētadvacanamiti brūmaḥ । na ca
sāmānyavacanēnaiva tathābhūtavikalpasiddhiriti vācyam । yataḥ
pratiṣēdhēnāgniṣṭōmamātraviṣayatvēnānumataprāmāṇyē'pi sāmānyavidhistā-
vadavaśyaṁbhāvanīyaḥ, anyathā vikalpāsambhavāt । tatra yadi
pratiṣēdhō'pi vidhivadēkaprayōgasādhāraṇaḥ syāt, tadā vidhiniṣēdha-
pōstulyaviṣayatvādavyavasthayōpādānavarjanē syātām । yathā
<pb n="681"/>
prathamaikaprayōgaviṣayaḥ pratiṣēdhastadā tadgatasāmānyavidhibādhēnaiva
niṣēdhasya caritārthatvāt vyavasthitaviṣaya ēva vikalpaḥ । prathama-
prayōgē pravargyānanuṣṭhānam, dvitīyādiprayōgē pravargyānuṣṭhānamēva ।
ēvañca sati “agniṣṭōmē pravr̥ṇakti” ityasya dvitīyatr̥tīyāgniṣṭōma-
prayōgē sāmānyavacanēnaiva pravargyasya prāptatvāttatra niravakāśamidaṁ
vacanam । niṣēdhastu tamēva prathamaprayōgaṁ vikalpārthamālambatē । tatra
caikaviṣayatvādēva vidhiniṣēdhayōrvyavasthāyā asambhavātpuruṣabhēda-
māśritya vyavasthita ēva vikalpaḥ paridr̥śyata iti । sō'pi
ca śrōtriyānūcānabrāhmaṇaviṣaya ēva । ēvaṁ hi śrūyatē—“kāmantu
yō'nūcānaḥ śrōtriyaḥ syāttasya pravr̥ñjyāt” iti । atra karttr̥viśēṣō-
pādānēna “agniṣṭōmē pravr̥ṇakti” ityasyānyatraivōpasaṁhārāttēnāgniṣṭōma-
prathamaprayōgē śrōtriyabrāhmaṇasyaiva vikalṣaḥ aśrōtriyabrāhmaṇa-
kṣatriyāvaiśyānāntu nityaṁ karaṇamēva । tasmāt prathamaṁ “yajamānō-
'tirātrēṇa yajēta” iti śravaṇādyadyapyatrirātrasyāpi pākṣika-
prathamaprayōganimittā niṣēdhaprāptiratidēśatō'sti, tathāpyagniṣṭōmanimi-
ttasya pravargyavidhānasya nimittatābhāvēna tatrāsambhavānnityama-
nuṣṭhānamēva । anyāsu tu vikr̥tiṣu nitmamēvānuṣṭhānamiti ।</p>
<p>prayōjanam—pakṣōktam । naimittikaṁ pravargyapratiṣēdhanaṁ karttuḥ
prathamapravarttakanaimittikam । kasmāt ? liṅgasya prathamaśabdagatābhi-
<pb n="682"/>
dhānasāmarthyasya tannimittatvāt । karttuḥ prathamapravartananimittatvāditi
sūtrārthaḥ ।।</p>
<trailer>iti dvādaśaṁ pravargyādhikaraṇam ।। 12 ।।</trailer>
<head>atha trayōdaśaṁ pēṣaṇādhikaraṇam</head>
<sutra>pauṣṇaṁ pēṣaṇaṁ vikr̥tau pratīyētācōdanātprakr̥tau ।।3.3.34.।।</sutra>
<p>darśapūrṇamāsayōḥ samāmananti—“taptmā/?/tpūṣā prapiṣṭabhāgō'-
dantakō hi saḥ” iti । tatra sandēhaḥ—kiṁ pauṣṇaṁ pēṣaṇaṁ prakr̥tau ?
uta vikr̥tau ? iti । ayañca vicāraḥ pūrvōktasantardananyāyēnaiva
gatārthaḥ । yatō na hi darśapūrṇamāsayōḥ pūṣā nāma dēvatā samasti ।
na ca lakṣaṇayā darśapūrṇamāsadēvatavānēna pratipādyatē । “adantakō
hi” iti hētuvannigadasamavāyāt । na hyagnyādīnāmadantakatvaṁ
vēdē purāṇē vā kvacitpratītam । pūṣṇastvadantakatvaṁ vēdē purāṇē ca
pratīyatē । asti ca vikr̥tau tasya tasya haviṣaḥ pūṣā dēvatā ।
atō'rthavattvāttatraiva vākyabalēna pēṣaṇamutkr̥ṣyatē । tadayaṁ pūrvanyāya-
siddhō'pyartha uttaravicāradvayārthaṁ saṅkīrtyata iti mantavyam ।</p>
<p>sūtrantu—pūrvasambandhipēṣaṇaṁ vikr̥tāvutkr̥ṣyēta । prakr̥tau tasyā-
cōdanā avidhānamityarthaḥ ।।</p>
<trailer>iti trayōdaśaṁ pēṣaṇādhikaraṇam ।। 13 ।।</trailer>
<pb n="683"/>
<head>atha caturdaśaṁ pēṣaṇasya caruviniyōgādhikaraṇam</head>
<sutra>tatsarvārthamaviśēṣāt ।। 3. 3. 35. ।।</sutra>
<head>viṣayasaṁśayasaṅgatayaḥ</head>
<p>pauṣṇaṁ pēṣaṇaṁ prakr̥tau śrūyamāṇaṁ vikr̥tāvityuktam । tatra
sandēhaḥ—kiṁ carau paśau purōḍāśē ca ? uta carāvēva ? iti ।
prakaraṇaṁ bādhitvā vākyabalēnōtkarṣaṁ pratipādyēdānīmutkr̥ṣṭasyaiva
pēṣaṇasya prasaṅgādviśēṣaścintyatē । atrāyaṁ pūrvapakṣaḥ—“tasmātpūṣā
pratiṣṭabhāgō'dantakō hi” ityaviśēṣapravr̥ttamidaṁ vākyaṁ yadyatpūṣadēvatyaṁ
havistatra tatra pēṣaṇaṁ vidadhāti । pūṣadēvatyaścaruḥ purōḍāśaḥ paśu-
śca । tēna triyatē'sandigdhamēva pēṣaṇamiti । na cāpiṣṭēna purōḍāśā-
sambhavāt purōḍāśē pēṣaṇavidhānamanarthakam । anyārthapiṣṭakriyārthi-
tvēnāpi purōḍāśasiddhau prayōgagatānuṣṭhānaphalatvēnaiva virōdhāt ।
ataścarau purōḍāśē paśau cāviśēṣātsarvatraiva pēṣaṇamiti । ēvaṁ
prāptē'bhidhāyatē—</p>
<sutra>carau vārthōktaṁ purōḍāśē'rthavipratiṣēdhātpaśau na syāt
।। 3. 3. 36 ।।</sutra>
<head>siddhāntaḥ</head>
<p>purōḍāśē paśau ca pēṣaṇaṁ na bhavati । tathāhi—purōḍāśē
<pb n="684"/>
tāvatprayāgagatānuṣṭhānārthamapi vidhānamanarthakam । atidēśādēva
prayōgagatapēṣaṇasya prāptatvāt । nāpi paśau, (?) avattasyaiva pēṣaṇē-
na virōdhaparihāraḥ, avadānasya pr̥thakpadārthatvābhāvāt । na tvavadānaṁ
nāma pr̥thak padārthaḥ karttavyatvēna vidhīyatē । kintu sviṣṭakr̥dādi-
śēṣakāryavaśēna ēkadēśaprakṣēpēṇa pradānāvagamāttasya cāvadānamanta-
rēṇāsambhavādēkadēśapradānākṣiptāvadānānuvādēna dvitvamātraṁ vidhī-
yatē । na pradhānasyaivāyamārōpō (?) yadavadānaṁ nāma । na caikasmi-
nnupakrāntē padārthē padārthāntarēṇa vyavadhānaṁ vidhiranumanyatē । atō-
'nyatrāvadānānantaraṁ pēṣaṇaṁ sambhavatīti hr̥dayasyaiva pēṣaṇaṁ vaktavyam ।
tathā ca sati hr̥dayāpādānakamavadānaṁ “utsādanadēśādavaghyati”
iti vicchēdadēśādavadānamiti vipratiṣēdhāt na paśāvapi pēṣaṇa-
miti । nanu carāvapi vipratipēdhō'sti । viśadaśuddhau-
danavacanatvāccaruśabdasya, pēṣaṇē ca sati vaiśadyavināśāt ।
maivam ; anavastrāvitāntarūṣmasiddhatvavacanō hi caruśabdaḥ । tēna
pākaviśēṣasyaiva caruśabdapravr̥ttinimittatvāttasya ca viśadasiddha-
yōraviśēṣātpiṣṭapakvasyāpi carutvāvirōdhaḥ । tēna prāptivipratiṣē-
dhayōrabhāvāccarāvēva pēṣaṇavidhānamiti siddham । na ca vācyam—
yathā purōḍāśē tathā carāvapyatidēśaprāptamēva pēṣaṇaṁ na vidhēyamiti ।
yataḥ purōḍāśārthapiṇḍaniṣpattiḥ khalu dvāramasya prakr̥tau, na
<pb n="685"/>
carustaṇḍulamātrēṇa niṣpadyatē । tēna dvārābhāvātkr̥ṣṇalēṣvivāvaghātaḥ
pēṣaṇaṁ nivr̥ttamapi punaradr̥ṣṭārthaṁ pratiprastūyata iti nānupapannam ।</p>
<p>prayōjanam—pūrvapakṣē carau paśau ca pēṣaṇam । siddhāntē tu
carāvēvēti । sutrantu—carāvēva pēṣaṇaṁ vidhīyatē, na purōḍāśē, ati-
dēśaprāptatvāt । na paśau, arthavipratiṣēdhādityarthaḥ ।।</p>
<trailer>iti caturdaśaṁ pēṣaṇasya caruviniyōgādhikaraṇam ।। 14 ।।</trailer>
<head>atha pañcadaśaṁ pēṣaṇasyaikadēvatyē nivēśādhikaraṇam</head>
<sutra>ēkasminnēkasaṁyōgāt ।। 3. 3. 39 ।।</sutra>
<head>viṣayasaṁśayau</head>
<p>pauṣṇaṁ pēṣaṇaṁ vikr̥tau bhavati carāvēvētyuktam । athēdānīmidaṁ
sandihyatē—kimēkadēvatyē pauṣṇa ētadbhavitumarhati ? uta dvidē-
vatyē ? iti । udāharaṇam—rājasūya uttarē trisaṁyuktē sōmā-
pauṣṇa ēkādaśakapāla aindrāpauṣṇaścaruḥ । sōmāpauṣṇasya purōḍā-
śatvēnātidēśaprāptatvātpēṣaṇasyēdaṁ prasaktānuprasaṅgēna vicāryatē ।
tatraikasminnēva pūṣṇi dēvatāyāṁ pēṣaṇaṁ karttavyam । pūṣētyēkavacanēnaika-
syaiva pūṣṇaḥ saṁyōgāt । “āgnēyaṁ caturddhā karōti” ityēkasminnē-
<pb n="686"/>
vāgnau dēvatāyāṁ caturddhākaraṇamivēti । kiñca pūrvapakṣē pākavaiṣamyaṁ
bhavēt । yataḥ pūṣṇō bhāgastāvadavaśyaṁ piṣṭvā paktavyaḥ । indrasya ca
taṇḍulātmaka ēva । na ca mr̥dukaṭhinayōḥ pākasāmyaṁ samasti ।
atha vaiṣamyapraśamanārthamindrasyāpi bhāgaḥ piṣyēta, tatō bhāgasaṅkara-
ssyāt । taduktam—</p>
<lg>
<l>piṣyādarddhaṁ samastaṁ vā dvidēvatyē carau bhavāna ।</l>
<l>pūrvasmin bhāgavaiṣamyaṁ parasmin bhāgasaṅkaraḥ ।। iti ।।</l>
</lg>
<p>( taṁ. vā., pr̥. 883. )</p>
<p>iti siddhāntēnōpakramya pūrvapakṣaṁ gr̥hṇāti—</p>
<sutra>api vā sadvitīyē syāddēvatānimittatvāt ।। 3.3.41 ।।</sutra>
<head>pūrvapakṣaḥ</head>
<p>atrāyaṁ pūrvapakṣaḥ—“pūṣā pratiṣṭabhāgaḥ” ityatra pūṣasadbhāvani-
mittaṁ hi pēṣaṇamavagamyatē । na tu pūṣaviśēṣitahavirnimittam ।
nāpi pūṣaviśēṣitayāgasambandhihavirnimittam । tathā sati dvidēvatyasya
haviṣō dvidēvatyasya vā yāgasyānyasāpēkṣadēvatābhāvēna pūṣṇā
viśēṣṭuma/?/śakyatvānna bhavatyēva pēṣaṇam । yadā tu pūṣasadbhāvamātrani-
mittamidaṁ pēṣaṇam, tadā dvidēvatyē'pi pūṣṇō bhāvāttadupalakṣitasya
‘samaṁ syāt’ iti nyāyēnārtharūpasya vidyamānatvāddvidēvatyē'pi pēṣaṇaṁ
yuktam ।</p>
<pb n="687"/>
<p>taduktam—</p>
<lg>
<l>haviṣō yadi pauṣṇasya tadyāgāṅgasya vā bhavēt ।</l>
<l>anuktatvāddvidēvatyē na bhavētpēṣaṇaṁ tataḥ ।। iti ।</l>
</lg>
<p>( taṁ. vā., pr̥. 885 )</p>
<p>na cāgnēyacaturddhākaraṇavannirapēkṣapūṣadēvatāsambandhinyēva haviṣi
pēṣaṇamiti vācyam । yatastatra taddhitāntamāgnēyapadam । na ca
sāpēkṣā taddhitasyōtpattiriti yuktaṁ nirapēkṣāgnidēvatya ēva caturddhā-
karaṇam । na cēha taddhitāntatvamastīti vaiṣamyam । nanu
“indrapītasya bhakṣayāmi” ityatra samāsō'pi sāpēkṣasyāniṣiddha ēva ।
“pūṣā prapiṣṭabhāga” iti ca samāsa ēva । ataḥ kathaṁ dvidēvatyasya
grahaṇam । ucyatē—prapiṣṭabhāgaśabdō hi samāsāntō na tu pūṣēti
prathamāntaṁ padam । ataḥ pūṣṇō'samastatvātsāpēkṣatvē'pi na virōdhaḥ ।
nāpi pauṣṇabhāgapēṣaṇē pākavaiṣamyam । arddhapakvē taṇḍulē piṣṭanikṣē-
pēṇa pākasāmyōpapattēḥ । athavā asambhavēna vibhinnasthālīpākādēva
pākasya sāmyaṁ bhaviṣyatīti sadvitīyē'pi pūṣṇi pūṣasadbhāvamātrani-
mittatvātpēṣaṇaṁ kartavyamēvēti । ēvaṁ prāptē'bhidhīyatē—</p>
<sutra>ēkasminvārthadharmatvādaindrāgnavadubhayōrna syādacōditatvāt
।। 3. 3. 44 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pūṣasadbhāvanimittaṁ pēṣaṇaṁ
<pb n="688"/>
bhavēt । na tvēvamasti, nimittasyāpratītatvāt । kintarhi ?
“pūṣā prapiṣṭabhāgaḥ syāt” iti vākyātpūṣabhāganimittamētatpēṣaṇaṁ
pratīyatē । na ca tadapi sambhavati, dēvatāyā mukhya ēvāsambhavāt ।
bhajasēvāyāmityasmātkarmasādhanō'yaṁ bhāgaśabdaḥ । bhajyatē sēvyata
ityarthaḥ । na ca dēvatā haviḥ sēvatē, dēvatāyā bhōktr̥tvasya navamē
niṣēdhāt । tēna lākṣaṇikō'yaṁ bhāgaśabdaḥ । yaddhi yaduddēśēna
tyajyatē tattēna bhajyata iti lōkasiddham । tēna mukhyabhajanatvāsa-
mbhavāttatpūrvabhāvyuddēśatyāgō lakṣyatē । tēnāyamarthaḥ—pūṣaṇamuddiśya
yaḥ tyajyatē sa pūṣṇō bhāgaḥ । na caindrāpauṣṇaṁ haviḥ pūṣaṇamuddiśya
tyajyatē, indrapūṣavyāsaṅgitvāduddēśasya । tēnaitatpēṣaṇaṁ pūṣamātraprayuktaṁ
na, nāpi tadbhāgaprayuktam । kintu taduddēśatyāgarūpayāgadvārēṇa
yāgāpūrvaprayuktam ।</p>
<p>taduktam—</p>
<lg>
<l>na hyēṣa dēvatādharmō na tadbhāgasya gamyatē ।</l>
<l>pūṣadēvatyayāgārthaṁ dharmastvēṣa pratīyatē ।। iti ।</l>
</lg>
<p>( taṁ. vā., pr̥. 887 )</p>
<p>na cēndrapūṣabhāgāpūrvapēṣaṇaṁ karttavyaṁ na tu dvidēvatyē (?) ।</p>
<p>prayōjanam—pakṣōktam । sūtrantu—ēkasminnēva pūṣṇi
/?/vākyē'rthaśabdō bhavēt । yāgātprathamarūpārthadharmatvāt । kratūbha-
<pb n="689"/>
yōrindrapūṣṇōrddēvatvē aindrāgnavat । yadvā “āgnēyaṁ caturddhā karōti”
iti caturddhākaraṇavaddvidēvatyē aindrāgna (?) iti ।।</p>
<lg>
<l>yō nāma kaścidiha saṁviditaṁ pramēyaṁ
granthāntarē likhati vā vadati svayaṁ vā ।।</l>
<l>sākr̥rtr̥tāmananukīrttya sa kīrttilōpāt
nissantatirjagati janmaśatāni bhr̥yāt ।।</l>
</lg>
<trailer>iti pañcadaśaṁ pēṣaṇasyaikadēvatyē nivēśādhikaraṇam ।। 15 ।।</trailer>
<trailer>iti śrībālabalabhābhujaṅgāparanāmnō bhaṭṭabhavadēvasya kr̥tau</trailer>
<head>tr̥tīyasyādhyāyasya tr̥tīyaḥ pādaḥ ।।</head>
<head>atha tr̥tīyādhyāyasya pañca<fn n="1"/>maḥ pādaḥ</head>
<head>tatra prathamamupāṁśuyājē śēṣakāryābhāvādhikaraṇam</head>
<sutra>ājyācca sarvasaṁyōgāt ।। 3. 5. 1. ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsau । tatra śrūyatē—“uttarārddhātsviṣṭakr̥tē
samavadyati, iḍāmavadyati” iti । tathānyānyapi śēṣakāryāṇi ।
tatra sandēhaḥ—kimājyādupāṁśuyājadravyātsviṣṭakr̥darthamavadātavyaḥ ?
<footnote n="1">tr̥tīyādhyāyasya caturthaḥ pādaḥ upalabdhamātr̥kāyāṁ nāsti ।</footnote>
<pb n="690"/>
uta nēti । sarvapradānādhikaraṇē śēṣasadbhāvaḥ pratipāditaḥ ।
‘sarvēbhyō vā kāraṇāviśēṣāt’ (jai. sū., 3. 4. 44.) ityatra sarvēbhyō
havirbhyaḥ śēṣakāryaṁ kartavyamiti nirūpitam । tasyēdānīmatiprasakta-
syāpavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“śēṣātsviṣṭakr̥tē samavadyati” ityādi-
śēṣakāryavidhīnāmaviśēṣapravr̥ttatvādupāṁśuyājasyāpi yadājyadravyaṁ
tatpratipattitvamaviśiṣṭaṁ sviṣṭakr̥dādikarmaṇāmiti । nanu nāvaśyaṁ
tāvadājyadravyasya sarvārthatvācchjatērapyupāṁśuyājaśēṣatvēna pratipattyapē-
kṣitvam । nāpi jauhavasyājyasya ; “caturavattaṁ juhōti” iti
vacanēna kr̥tsnasyaiva hōmasambandhāvagamāt । ataḥ kathamupāṁśuyājā-
jyasamarthatvaṁ sviṣṭakr̥dādānāmiti । ucyatē—yadyapi jauhavājyasya
“caturavattaṁ juhōti” iti sambandhaḥ pratīyatē, tathāpi sviṣṭakr̥dādīnāṁ
prakaraṇāvagatasakalapradhānasambandhanirvāhāya juhvāṁ kiñcicchēṣayitavyam ।
yathā “camasairjuhōti” ityatra satyapi hōmasambandhē śēṣakāryavaśēna
śēṣaḥ sthāpyatē, tathātrāpīti । ēvañca “sarvēbhyō havirbhyaḥ samavadyati”
iti sarvahavissambandhānuvādō'pyupapatsyatē । tēnā/?/jyādapi sviṣṭakr̥dartha-
mavadātavyam । aviśēṣēṇa sarvasaṁyōgāvagamāditi । ēvaṁprāptē—</p>
<sutra>aśēṣatvāttu naivaṁ syātsarvādānādaśēṣatā ।। 3.5.4. ।।</sutra>
<pb n="691"/>
<head>siddhāntaḥ</head>
<p>ayamabhiprāyaḥ—bhavēdēvaṁ yadyupāṁśuyājadravyasyājyasya śēṣō/?/
bhavēt, tathāhi—dhruvāyāṁ tāvadupāṁśuyājasya śēṣō nāstītyuktamēva ।
na ca juhvāmapyasti । “caturavattaṁ juhōti” iti vacanēna kr̥tsnasyaiva
hōmasambandhāvagamāt । na ca kr̥tsnasya hōmasambandhē'pi śēṣa-
kāryavaśēnaiva śēṣasthāpanamiti vācyam । śēṣakāryāṇāṁ pratipatti-
rūpatvēna dravyasthāpanaprayōjakatvābhāvāt । camasēṣu na śēṣakārya-
vaśēna śēṣasthāpanam । kintu vacanavaśādēva । ēvaṁ hi tatra śrūyatē—
“alpaṁ juhōti” iti । na cātra vacanamēvaṁbhūtamasti । yattu
“sarvēbhyō havirbhyaḥ samavadyati” ityanuvādadarśanātsarvatraiva śēṣasa-
dbhāva ityuktam, tadayuktam ; anuvādatvēna sarvaśabdasya yathā-
prāptagōcaratvāt । ‘sarvē brāhmaṇā bhuktavanta’ itivadvidyamānaśēṣaviṣaya-
tvēnōpapattēḥ । ataḥ śēṣābhāvādupāṁśuyājājyē nāsti śēṣa-
kāryamiti ।</p>
<p>prayōjanam—pakṣōktam । sūtrantu—aśēṣatvācchēṣābhāvā-
nnāsti śēṣakāryam । aśēṣatvañca sarvasyaiva hōmārthamādānāditi ।।</p>
<trailer>iti prathamamupāṁśuyājē śēṣakāryābhāvādhikaraṇam ।।1।।</trailer>
<pb n="692"/>
<head>atha dvitīyaṁ sākaṁprasthāyīyē śēṣakāryābhāvādhikaraṇam</head>
<sutra>sākaṁ prasthāyīyē sviṣṭakr̥diḍañca tadvat ।।3.5.13।।</sutra>
<head>viṣayasaṁśayau</head>
<p>darśapūrṇamāsau prakr̥tya śrūyatē—“sākamprasthāyīyēna yajēta”
iti । tatra sandēhaḥ—kiṁ sviṣṭakr̥dasti nāstīti । atrōdāharaṇā-
ntarē'dhikāśaṅkāṁ nirākarttuṁ pūrvōktanyāyō'tidiśyatē । iha ca
sākamprasthāyīyaṁ nāma karmāntaraṁ na vidhīyatē । kintu sānnāyyapātrābhyāṁ
dadhipayaḥpūrṇakumbhīmyāṁ saha prasthānalakṣaṇō guṇaḥ paśurūpē phalē
vidhīyata iti rathantarapādē ‘ayanēṣu cōdanā/?/ntaraṁ saṁjñōpabandhāt’
ityatrādhikaraṇē sthāpitam । idānīṁ śēṣakāryamatrāsti navēti
vicāryatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—kumbhībhyāṁ saha prasthāna-
lakṣaṇō guṇaḥ phalāya vidhīyamānaḥ sānāyyādhikārabhūta iti
tāvatsiddham । prakr̥tau ca sviṣṭakr̥dindrapradānārthasānnāyyādavadīyata
ityapi siddham । tadvikāratvādatidēśaprāpta ihāpyavadātavyam । na
cātrōpāṁśuyājavacchēṣō nāstīti vācyam । tatra hi dhrauvājyasya
sādhāraṇatvājjauhavājyasya ca “caturavattaṁ juhōti” iti vacanēna
<pb n="693"/>
sarvasyaiva hōmasambandhāvagamāt yuktaḥ śēṣābhāvaḥ । iha tu
sānnāyyasya sādhāraṇatvābhāvātkr̥tsnahōmavidhānābhāvācca śēṣabhāvā-
datidēśaprāptēḥ śēṣakāryairbhavitavyamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatrāpi śēṣaḥ sambhavēt । tathā hi—
yāvaddhōtavyaṁ dravyaṁ tāvataiva sahāhavanīyadēśaṁ prati prasthīyata iti yuktam ।
tadiha hōmārthaṁ kumbhībhyāṁ saha prasthānavidhānaṁ kumbhīyamiti tasyaiva
yadi hōmasambandhō vidhīyatē tadaiva paraṁ dr̥ṣṭārthaṁ bhavati, itarathā
tvadr̥ṣṭārthatvaprasaṅgaḥ । na cāhavanīyadēśātkumbhībhyāṁ saha prasthāyā-
vadāya hōtavyamiti vācyam । “agnīdhē srucau pradāya saha kumbhī-
bhirabhikrāmannāha” ityavadānasādhanasrukparityāgēna gamanavidhānā-
sambhavāt । tēnāpi kumbhīparimitasyaiva sānnāyyasya hōmasbandhā-
vagamēna śēṣābhāvānnāsti śēṣakāryamiti siddham ।</p>
<p>prayōjanam—pakṣōktam । sūtrantu sākaṁprasthāyīyē'pyupāṁśuyā-
javatsviṣṭakr̥diḍaṁ na karttavyamiti ।।</p>
<trailer>iti dvitīyaṁ sākamprasthāyīyē śēṣakāryābhāvādhikaraṇam ।।2।।</trailer>
<pb n="694"/>
<head>atha tr̥tīyaṁ sautrāmaṇyāṁ śēṣakāryābhāvādhikaraṇam</head>
<sutra>sautrāmaṇyāñca grahēṣu ।। 3. 5. 14 ।।</sutra>
<head>viṣayasaṁśayasaṅgatayaḥ</head>
<p>asti sautrāmaṇā । tatra grahāḥ śrūyantē āśvinasārasva-
taindrāḥ । tatra kēṣāñcitpiṣṭaprabhavasurādravyakatvēnāgnēyavikāratvāccōda-
kēna sviṣṭakr̥diḍaṁ prāptam । athēdānīṁ sandēhaḥ—kinnivartatē ? uta
nēti । atrāpyudāharaṇāntarēṣvadhikāśaṅkāṁ nirākarttuṁ sa ēva
nyāyō'tidiśyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—kēṣāñcit piṣṭadravyaprabhavasurādravyakatvēnā-
gnēyavikāratvāt payōdravyakatvēna ca sānnāyyavikāratvādatidēśāt
sviṣṭakr̥dādiśēṣakāryaprāptistāvadasti । na ca śēṣō nāsti ।
jyōtiṣṭōmasōmacamasēṣviva vācanikaśēṣasadbhāvasya pratīyamānatvāt ।
ēvaṁ hyatra śrūyatē—“ucchinaṣṭi na sarvaṁ juhōti” iti । ataḥ śēṣasa-
dbhāvādasti śēṣakāryamiti । nanu śēṣasya pratipattyantaraṁ śrūyatē ।
tatra grahasya tāvat—“brāhmaṇaṁ parikrīṇīyāducchēṣaṇasya pātāram”
iti parikrītabrāhmaṇasya pātuḥ, surāgrahaśēṣasyāpi “śatātr̥ṇṇāyāṁ
vikṣāgyanti” iti śatātr̥ṇṇārūpapātraviśēṣē kṣāraṇamiti balīya-
<pb n="695"/>
saupadēśikapratipatyantarēṇātidēśikapratipattērbādha ēvēti । maivam ;
virōdhābhāvāt, sviṣṭakr̥dādyanuṣṭhānāvaśiṣṭasyaiva caturddhāpurōḍāśabhakṣa-
ṇavat pānavikṣāraṇayōrupapattēḥ । tēna śēṣaśadbhāvāt karttavyamēva
śēṣakāryamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi kr̥tsnasyaiva śēṣasyaupadēśikapratipa-
ttisambandhō na bhavēt । tathāhi-“payōgrahān juhōti” iti vacanāt
kr̥tsnasyaiva hōmasambandhaḥ pratīyatē । tatra yathā “ucchinaṣṭi na sarvaṁ
juhēti” iti vacanēna śēṣasadbhāvaḥ pratipādyatē । tathā kr̥tsnasyaiva śēṣasya
parikrītabrāhmaṇabhakṣaṇaśatātr̥ṇṇākṣāraṇasambandhēnōpadēśādēvāvagata-
tvāt na kiñcitkarttavyamiti na pratipatyantarāpēkṣā samasti, yēnāti-
dēśikī pratipattiḥ sambadhyatē । purōḍāśē tu “uttarārddhātsviṣṭakr̥tē
samavadyati” ityēkadēśamātrasyaiva sviṣṭakr̥dādyarthatvādavaśiṣṭasya
caturddhākr̥tasya vacanavaśādbhakṣaṇārthatvamapi । na cēha tathēti śēṣābhā-
vānnāsti sviṣṭakr̥dādiśēṣakāryamiti siddham ।</p>
<p>prayōjanam—pakṣōktam । sūtrantu-sautrāmaṇyāṁ grahēṣu śēṣakāryaṁ
na karttavyamiti na śāstrādatidiśyata iti ।।</p>
<trailer>iti tr̥tīyaṁ sautrāmaṇyāṁ śēṣakāryābhāvādhikaraṇam ।। 3 ।।</trailer>
<pb n="696"/>
<head>atha caturthaṁ sarvapr̥ṣṭhēṣṭyadhikaraṇam</head>
<sutra>dravyaikatvē karmabhēdātpratikarma kriyēran ।। 3. 5. 16 ।।</sutra>
<head>viṣayasaṁśayasaṅgatayaḥ</head>
<p>asti sarvapr̥ṣṭhēṣṭiḥ—“indrāya rāthantarāya, indrāya vārhatāya
indrāya vairūpāya indrāya vairājāyēndrāya śākkarāya indrāya raivatāya”
iti । tatra purōḍāśō bahūnāṁ karmaṇāṁ sādhāraṇaḥ । tatra sandēhaḥ—
kiṁ pratikarma sviṣṭakr̥diḍaṁ karttavyam ? uta sakr̥dēvēti । pūrvaṁ śēṣa-
kāryamēva nāstīti cintitam । idānīṁ satsu śēṣakāryēṣu prasaṅgēna
tadviśēṣaścintyatē । atraika ēvēndraḥ śrūyatē tathāpi rathantaravairūpādiviśē-
ṣaṇabhēdēna dēvatātadguṇādēva ṣaḍēva karmāṇi bhinnānīti vyavasthitam ।
tatra yēṣāṁ śākhināṁ pratikarma ṣaḍēva purōḍāśāstēṣāṁ nāyaṁ vicāraḥ ।
yēṣāntu ṣaṭkarmasādhāraṇa ēka ēva purōḍāśō rathacakraparimitaḥ
śrūyatē tēṣāmayaṁ vicāraḥ-karmabhēdātpratikarma śēṣakāryaṁ karttavyam ?
uta dravyaikatvānnēti । nanu ‘ēkadravyē ca saṁskārāṇāṁ vyākhyāta-
mēkatvam’ ityēkādaśādhikaraṇēnaiva gatamidam । tatra hyātitthōpasada-
gnīṣōmīyānēkakarmasādhanē'pi barhiṣi dravyaikatvē lavanādisaṁskārāṇāṁ
tantratvamiti nirūpitam, tadvadihāpyanēkakarmasādhanasyāpyēkasya
purōḍāśasya sviṣṭakr̥dādayaḥ saṁskārāstantraṁ bhaviṣyantīti । ucyatē-</p>
<pb n="697"/>
<head>pūrvapakṣaḥ</head>
<p>atrāyaṁ pūrvapakṣiṇā'bhisandhiḥ—sādhāraṇāṅgāminō hi
saṁskārē na punaḥ saṁskārāpēkṣā samastīti bhavatu tadgāmināṁ saṁskā-
rāṇāṁ viśēṣāgrahaṇāttantratvam । iha punarēkatvē'pi purōḍāśāvayava-
bhēdēnānēkakarmasādhanatvē sati viśēṣagrahaṇātsaṁskr̥tē'pyēkadēśa
ēkadēśāntarasya saṁskārāpēkṣā samastāti na tantratvam । atō
dravyaikatvē'pi karmabhēdād bhēdēnaiva sviṣṭakr̥tsaṁskāraḥ karttavya iti ।
ēvaṁ prāptē'bhidhīyatē—</p>
<sutra>avibhāgācca śēṣasya sarvān pratyaviśiṣṭatvāt ।।3.5.17।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyayaṁ hūyamānasaṁskāraḥkarmasaṁskārō
vā bhavēt । tathāhi—avadānadēśadvārēṇa karmaṇā huyamānasya ca
saṁskārādavadānadēśasya ca bhinnattvādviśēṣagrahaṇādbhavatyēvāvr̥ttiḥ ।
na tvētadasti, adr̥ṣṭārthatvaprasaṅgāt । kintvatidēśaprāptō'yaṁ prakr̥tya-
nusārēṇa śrutaśēṣasaṁskāraḥ । ēka ēva cāsau purōḍāśaḥ sarva-
sādhāraṇō bhavati । taduktam—</p>
<lg>
<l>na hyētatkarmasaṁskārō hūyamānasya cēṣyatē ।</l>
<l>hutaśēṣasamānatvāttantatvaṁ tu pratīyatē ।। iti ।</l>
</lg>
<p>(taṁ. vā., pr̥. 996)</p>
<pb n="698"/>
<p>prayōjanam—pakṣōktam । sūtrantu avibhāgādēkatvācchēṣasya
sarvān pratyaviśiṣṭatvāt sādhāraṇatvāt tantratvamēva sviṣṭakr̥dādīnā-
miti ।।</p>
<trailer>iti caturthaṁ sarvapr̥ṣṭhēṣṭyadhikaraṇam ।। 4 ।।</trailer>
<head>atha pañcamamaindravāyavē dvirbhakṣaṇādhikaraṇam</head>
<sutra>aindravāyavē tu vacanāt pratikarma bhakṣaḥ syāt ।।3.5.18।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmaḥ—“jyōtiṣṭōmēna svargakāmō yajēta” iti ।
tatraindravāyavagrahē sandēhaḥ—kiṁ sakr̥t bhakṣaṇam ? uta dviriti ।
atrānantarādhikaraṇapratipādyaṁ sōmaśēṣabhakṣaṇaṁ siddhaṁ kr̥tvā pūrvā-
dhikaraṇāpavādatvēnānantaramidamārabhyatē ।</p>
<head>pūrvapakṣaḥ</head>
<p>tatrāyaṁ pūrvapakṣaḥ-aindravāyavē hi dvirāvr̥ttō hōmō dravyaṁ caikamēva ।
tatra pūrvādhikaraṇanyāyēna sakr̥dbhakṣaṇēnaiva śēṣapratipattisiddhēḥ sakr̥dēva
bhakṣaṇamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi bhakṣaṇāvr̥ttipratipādakaṁ vacanāntaraṁ
<pb n="699"/>
na bhavēt । ēvaṁ hi śrūyatē—“dviraindravāyavasya bhakṣayati dvirhyētasya
vaṣaṭkarōti” iti । atō vacanabalādbhakṣaṇamapyāvr̥ttamiti siddham ।
tadētadyathābhāṣyamadhikaraṇaṁ śrīmadvāttiṁkakārapādā nānumanyantē,
sandēhābhāvāt । na hi pratyakṣavacanē sati sandēhō bhavati । nanvēvaṁ-
vidhānyadhikaraṇāni dr̥śyanta ēva, yēṣu nyāyēna pūrvapakṣē vacanēna
siddhāntaḥ । yathā vārttikakāramatē vāyavyapaśāvatidēśaprāptā
“tvaṁ hyagnē prathamō manōtā” ityāgnēyī manōtā । tatra vāyupadōhēna
prayōktavyamiti nyāyāt pūrvapakṣaṁ kr̥tvā “yadyaṣyanyadēvatyaḥ paśugagnē-
yyēva manōtā kāryā” iti vacanāt siddhāntitam, tathēhāpi
syāditi । naitatḥ tatraiva tadbhavati yatra pratipāditō nyāyō
vacanādbādhitō bhavati । vacanābhāvē sa na syāt । yathā
manōtāyām । ēvaṁ hi tatra nyāyaḥ—agnīṣōmīyē paśau yadyapi
samuditayōrdēvatātvaṁ manōtā cāgnimātraprakāśikā, tathāpyagnēḥ
samavētatvānmantrasya ca samavētaprakāśanēna sarvatrārthavatvātprakr̥tau mantra-
prayōgē sati agnirahitāyāṁ vikr̥tāvūhaḥ karttavya iti । sa caiṣa nyāyō
vacanēna bādhitaḥ । yatra samuditadēvatyē prakr̥tau karmaṇyanyataraprakāśa-
nēna samavētārthō mantrō vikr̥tau anyadēvatyē karmaṇyūhēna prāpnōti,
tatra phaliṣyati । iha tu pūrvādhikaraṇēnaivāsya nyāyasya siddhatvā-
tkimanēnādhikaraṇēnēti । sūtrantu pūrvādhikaraṇaśēṣatvēnaiva vyākhyēyam ।
<pb n="700"/>
tathāhi—ēvaṁ tatra śaṅakanīyam—“dviraindravāyavasya bhakṣayati
dvihyēṁtasya vaṣaṭkarōti” ityatra hi vaṣaṭkārōpalakṣitapradhānabhēdā-
dēva bhakṣaṇarūpapratipattibhēdaṁ vēda ēva pratipādayati । tēna sarva-
pr̥ṣṭhāyāṁ satyapi dravyaikatvē pradhānabhēdātsviṣṭakr̥dādipratipattibhēdēna
bhavitavyamēvēti । tatrēdamupāttam-aindravāyavē tu vacanāt pratikarma bhakṣaḥ
syāditi । asyārthaḥ—nātra pradhānabhēdahētukaḥ pratipattihētubhēdaḥ
pratipādyatē । kintarhi ? bācanikaṁ, hētvadhikaraṇē caivaṁvidhānāṁ hētutvasya
nirākr̥tatvāditi । ēvañca pūrvādhikaraṇaśēṣatvē sati sōmabhakṣa-
sāmānyavicāramakr̥tvā viśēṣavicāravyatikramō na bhaviṣyatīti ।।</p>
<trailer>iti pañcamamaindravāyavē dvirbhakṣaṇādhikaraṇam ।।5।।</trailer>
<head>atha ṣaṣṭhaṁ sōmē śēṣabhakṣādhikaraṇam</head>
<sutra>sōmē'vacanādbhakṣō na vidyatē ।। 3.5.19 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē santi sōmāḥ । tēṣu sandēhaḥ—kiṁ tēṣāṁ śēṣō
bhakṣayitavyaḥ ? uta nēti । darśapūrṇamāsayōḥ śēṣapratipattiṁ vicā-
ryēdānīṁ prasaṅgēna jyōtiṣṭōmasya sōmaśēṣabhakṣaṇarūpā pratipatti-
rvicāryatē ।</p>
<pb n="701"/>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi “alpaṁ juhōti” iti vacanādgraha-
camasayōrasti sōmaśēṣaḥ, tathāpi bhakṣaṇarūpapratipattiprāpakōpadēśā-
bhāvānmūlaprakr̥titvēna cātidēśāsambhavānnāsti bhakṣaṇamiti । nanu
caindravāyavē tāvat “dviraindravāyavasya bhakṣayati” ityupadēśāt bhakṣaṇaṁ
prāpnōtītyuktamēva । ēvamanyatrāpi bhakṣaṇapratipādakaliṅgadarśanamasti-
“sarvataḥ parihāramāśvinaṁ bhakṣayati” iti । atra prāptabhakṣaṇānuvādēna
sarvataḥ parihāralakṣaṇaṁ bhakṣaṇasya niḥśēṣatvaṁ vidhīyatē । tathā
“bhakṣitāpyāyitāṁścamasāndakṣiṇasyāvalambē havirddhānē sādayanti”
ityatrāpi prāptabhakṣaṇānuvādēna camasasya havirddhānadakṣiṇadēśāsādanaṁ
vidhīyatē । ēkadēśasthamapi ca liṅgaṁ sthālīpulākanyāyēna sarvatra
prāpakamasti । atō'sti sarvatraiva bhakṣaṇamiti । taduktaṁ sūtrakr̥tā-
‘syādvānyarthadarśanāt’ iti । maivam; pramāṇāntarāvagatārthadyōtakaṁ
liṅgam, na tu prāpakam । na cātra pramāṇāntaraṁ prāpakamastīti na
bhakṣaṇamiti । atha prāpakapramāṇābhāvādēva tānyēva vacanānyaṅgatā-
viśiṣṭavidhānādbhakṣaṇaprāpakāṇi, tathāpi yathōpadēśamēva bhakṣaṇaṁ
na sarvatra । taduktaṁ sūtrakr̥tā—‘vacanānyapūrvatvāta tasmādyathōpadēśaṁ
syaḥ’ iti । yattvāpātataḥ siddhāntasūtratvēnaivaitatsūtraṁ bhāṣyē pratibhāti,
na tattathaiva grāhyam । kintu vārttikānusārēṇa bhāṣyamapyavahitaiḥ
<pb n="702"/>
pūrvapakṣānuguṇatvēnaiva kāryamiti । atō yāvadvacanamēva sōmabhakṣaṇa-
miti । ēvaṁ prāptē'bhidhīyatē—</p>
<sutra>camasēṣu samākhyānāt saṁyōgasya tannimittatvāt ।। 3. 5. 22 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatra samākhyādibhēdabhinnaḥ sarvatrai-
vōpadēśō bhakṣaṇasya prāpakō na bhavēt । tathāhi—camasēṣu tāvat
“praitu hōtuḥ camasaḥ pra brahmaṇaḥ prōdgātr̥̄ṇāṁ pra yajamānasya” ityēvamā-
dikāḥ praiṣagatāssamākhyāḥ santi । camasasamākhyāścādanārthasya
camudhātōḥ prayōgādadyatē asminnityarthē bhavanti । na capraiṣavēlāyāṁ
tatra camanaṁ bhūtaṁ varttamānaṁ vōpalabhyata iti pāriśēṣyādbhaviṣyaccamana-
pratipādaka ēvōpadēśō'numīyatē । “alpaṁ juhōti” iti darśanāt
sōmēśēṣavantaścamasāḥ prēṣitā iti tasyaivāpēkṣitā pratipattiriti
śēṣasya bhakṣaṇaṁ gamyatē । na ca hōtrādīnāmēva camasināṁ hōtrādi-
sambandhēnaiva samākhyādarśanāt । kiñca yadi pra yajamānasyēti
samākhyayā yajamānasya śēṣabhakṣaṇaṁ prāpyatē, tadā “yadi rājanyaṁ
vaiśyaṁ vā yājayēt sa yadi sōmaṁ vibhakṣayiṣēt” ityatra phalacamasa-
vidhau “na sōmam” iti sōmabhakṣaṇapratiṣēdhasaṅkīrttanaṁ nāvakalpēta
samākhyāvyatiriktasya yajamānacamasē bhakṣaṇaprāpakasyābhāvāt ।
tasmādasti camasēṣu samākhyayā bhakṣaṇamiti siddham ।</p>
<pb n="703"/>
<p>prayōjanam—pūrvapakṣē yadi yāvadvacanaṁ bhakṣaṇaṁ tadā na
hōtrādīnāṁ camasēṣu bhakṣaṇam । siddhāntē tu samākhyayā hōtrādīnāṁ
bhakṣaṇamiti । sūtrantu—samākhyābalāccamasēṣvasti śēṣabhakṣaṇaṁ
samākhyayā bhakṣaṇaṁ saṁyōganimittatvāditi ।।</p>
<trailer>iti ṣaṣṭhaṁ sōmē śēṣabhakṣapratipādanādhikaraṇam ।। 6 ।।</trailer>
<head>atha saptamaṁ sasubrahmaṇyōdgātr̥bhakṣādhikaraṇ</head>
<sutra>udgātr̥camasamēkaḥ śrutisayōgāta ।। 3. 5. 23 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmaḥ—“jyōtiṣṭōmēna svargakāmō yajēta” iti ।
tatrāsti praiṣaḥ—“praitu hōtuścamasaḥ pra brahmaṇaḥ prōdgātr̥̄ṇām” iti ।
atra samākhyānādbhakṣa ityuktam । tatra sandēhaḥ—kimēka ēva
camasamudgōtā bhakṣayēt ? uta sarvē bhakṣayēyuḥ ? atha vā subrahmaṇya-
varjitāśchandōgā bhakṣayēyuḥ ? athavā saha subrahmaṇyēna ? iti ।
samākhyānimittaṁ bhakṣaṇaṁ pratipādyēdanīṁ prasaṅgāt tadgataviśēṣa-
ścintyatē । atra bahuvacanaśrutēḥ prakr̥tityayavisaṁvādēna sandēhaḥ ।
prōdgātr̥̄ṇāmityasyaiva vicāraviṣayatvam ।</p>
<head>pūrvapakṣaḥ</head>
<p>atrāyaṁ pūrvapakṣaḥ—udgātr̥̄ṇāmiti bahuvacanaṁ śrūyatē । ēkaścō-
<pb n="704"/>
dgātā, “udgātāraṁ vr̥ṇīta” iti vacanāt । tatra prakr̥tityayayōranya-
tarārthaparityāgē'vaśyakarttavyē saṁkhyāyāḥ saṁkhyēyaguṇabhūtatvād
‘guṇē tvanyāyyakalpanaikadēśatvāt’ iti nyāyēna prātipadikārthā-
sambhavinō bahutvasyāvivakṣitatvādudgātr̥śrutisaṁyōgādudgātr̥camasē
ēka ēvōdgātā bhakṣayēditi । athavā pāśamantraprakaraṇē bahutvaṁ na
kēnacitprakārēṇāstītyavivakṣā yuktā । iha tu prakaraṇē r̥tvijō
bahavaḥ santyēva । śaknōti cōdgātr̥śabda ēkakarmasambandhadvārēṇa
tān bhakṣayitum । atō lakṣaṇāyāmupapadyamānāyāṁ nāvivakṣā
bahutvasyēti udgātr̥śabdasya sarvartviksaṁyōgāt sarva ēva bhakṣayēyuḥ ।
taduktaṁ sūtrakr̥tā—‘sarvē vā saṁyōgāt’ (3. 5. 24) iti ।</p>
<p>athavā śrutivr̥ttau sambhavantyāṁ lakṣaṇāyā ayōgāt ।
sambhavati cātrōdgāyantītyudgānasaṁyōgādudgānaśabdābhidhēyāstrayaḥ—
udgātā prastōtā pratiharttā cēti । tēna subrahmaṇyasya gānayōgābhāvā-
ttadvivarjitāstraya ēva bahutvasaṁyōgādbhakṣayēyuḥ । taduktaṁ sūtrakārēṇa-
‘tatsaṁyōgādvahuśrutēḥ’ iti । tasmādasubrahmaṇyāstraya ēva stōtrakāri-
ṇō bhakṣēyuriti । ēvaṁ prāptē'bhidhīyatē—</p>
<sutra>sarvē tu vēdasaṁyōgātkāraṇādēkadēśaḥ syāt ।। 3. 5. 26 ।।</sutra>
<p>ayamabhiprāyaḥ—bhavēdēvaṁ yadyugānanimittō'yamudgātr̥śabdastē-
pu vartitumarhati । tathāhi—ēka ēvōdgātā dvau gātārau । gānaṁ hi
<pb n="705"/>
lōkavēdasādhāraṇaṁ gītimātram । udgānantu dvitīyā sāmnō
bhaktirutpūrvasyaḥ gāyatērarthaḥ । taccaika ēvōdgātā karōti । gānamātraṁ
prastōtr̥pratihartārau । tēna gānayōgasyāvyāpitvānna tannimittatvam ।
vēdasaṁyōganimitta ēvāyaṁ chandōgapravacanaṁ hyaudgātraśabdēnābhidhīyatē ।
tēna yē tasyōdgātāra iti audamēdhinyāyēnānumīyantē chandōgapravaca-
nāt sahasubrahmaṇyāścatvāra ēvēti, ta ēva bhakṣayantīti siddham ।</p>
<p>prayōjaman—pakṣōktam । sūtrantu—sarva ēva sasubrahmaṇyāścha-
ndōgāḥ pravacanavēdasaṁyōgāt bhakṣayēyuḥ । yatra tu “viniṣadya udgātāraḥ
sāmnā stuvanti” ityādau subrahmaṇyavarjitānāṁ stōtrakāriṇāṁ
grahaṇam, tatra subrahmaṇyastōtrasaṁyōgābhāvaḥ kāraṇam । sa hi
subrahmaṇyāmr̥caṁ kr̥tvaiva karmadēśānnirgataḥ । tadidamuktam—kāraṇā-
dēkadēśē syāditi । na caitadyuktam । audamēdhinyāyasyāvēṣṭyadhikaraṇa
ēva nirākr̥tatvāt । tatra hi udamēdhipītō udamēdha ityanuśāsanā-
bhāvēna audamēdhyudamēghayōḥ pramāṇāntaraprasiddhatvādbhavatu yathā-
kathañcit prakr̥tyanumānam । iha cōdgātr̥tvasyāprasiddhatvādyathānu-
śāsanamēva śabdārthō'nugantavyaḥ । smaranti cōdgāturidamityaṇpratyayaṁ,
na tu tasya kartēti pratyayalōpam । atō na yuktamētadityanyathā
vyākhyāyatē । tathāhi—yathā jātinimittō rājā tadyōgādrājyam ।
tadyōgādbrāhmaṇādiṣu gauṇō rājaśabdaḥ, tathātrāpi varaṇanimitta
<pb n="706"/>
ēvōdgātā, tatsaṁyōgāt pravacanamaudgātram । tadyōgācca prastōtrādiṣu
caturṣvapi gauṇa ēvōdgātr̥śabdaḥ । tatra caturṇāmēva bhakṣaṇē prāptē
subrahmaṇasya sadapi antarvēdyāñca bhakṣaṇakālē sannidhānābhāvāttad-
vyatiriktā ēva bhakṣayēyuḥ । na cāyaṁ karttr̥saṁskāraḥ, yēna yatra
subrahmaṇyō'sti tatraiva nītvā dīyēta । śēṣasaṁskārō hyasau । tasya
ca taditarabhakṣaṇēnāpi siddhatvādbahuvacanañca kapiñjalanyāyēna
triṣvēva caritārthamiti ।</p>
<p>sūtrantu—sarva ēvōdgātr̥śabdēnābhidhīyantē, na stōtrakāriṇa
ēva, tēṣāmapyasannidhānātkāraṇādēkadēśē subrahmaṇyavarjitōdgātr̥tr̥tīyē
bhakṣaḥ syāditi ।।</p>
<trailer>iti saptamaṁ sasubrahmaṇyōdgātr̥bhakṣādhikaraṇam ।। 7 ।।</trailer>
<head>athāṣṭamaṁ grāvastutassōmabhakṣādhikaraṇam</head>
<sutra>grāvastutō bhakṣō na vidyatē'nāmnānāt ।। 3. 5. 27 ।।</sutra>
<p>jyōtiṣṭōmē grāvastunnāmā hōtr̥puruṣaḥ । tatra sandēhaḥ—kiṁ
sa sōmaṁ bhakṣayēduta nēti । samākhyānimittaṁ bhakṣaṇaṁ nirūpyēdānīṁ
vācanikamēva bhakṣaṇaṁ nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—na tāvad grāvastutō bhakṣaṇapratipādakaṁ
<pb n="707"/>
viśēṣavacanamasti । nāpi “yathācamasamanyāṁścamasāṁścamasinō bhakṣa-
yanti, athaitasya hāriyōjanasya sarva ēva lipsantē” iti sāmānya-
vacanēna hāriyōjanapātrē grāvastutō'pi bhakṣaṇaprāptiḥ, tasya
camasimātrabhakṣaṇavidhāyakatvāt । tathāhi—ēkamidaṁ vākyaṁ
pratīyatē । asyārthaḥ—yathācamasamanyāṁścamasānēkaikaṁcamasinō bhakṣa-
yanti, athaitasmin hāriyōjanē sarva ēva camasinō bhakṣayantīti ।
tasmāt svavākyāvagatacamasiviśēṣitatvāt sarvaśabdasya na
r̥tviṅmātraviṣayatvam । atō nāsti grāvastutō bhakṣa iti ।
ēvaṁ prāptē'bhidhīyatē—</p>
<sutra>sarvēṣāṁ vā tadvidhitvāttadarthā casasiśrutiḥ ।। 3. 5. 30 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi camasibhiḥ sarvaśabdasyārthō
viśēṣyēta । tathāhi—sarvatraivāyaṁ sarvaśabdō'dhikāraviśēṣitō na
viśēṣāntaramapēkṣatē । yathā asmin bhōjyē sarvē bhuktavanta iti ।
adhikr̥tāśca sarva ēva r̥tvijaḥ । atastairēvāyaṁ nirākāṅkṣaḥ
sarvaśabdō na viśēṣaṇāntaramapēkṣatē । na ca camasipadasyārthavatvāya
camasibhiḥ sarvaśabdasyārthō viśēṣyata iti vācyam । tasyōbhayathāpi
hāriyōjanaśrutyarthatayaivārthavatvāt, śrutisaṅkōcaprasaṅgācca । tadayaṁ
<pb n="708"/>
vacanārthaḥ—yathācamasamanyāṁścamasāṁścamasinō bhakṣayanti, hāriyōjanē
punaḥ sarva ēvartvijaścamasinō'camasinaśca bhakṣayantīti । atō'sti
hāriyōjanē grāvastutō'pi bhakṣa iti siddham ।</p>
<p>sūtrantu—sarvēṣāmēva r̥tvijāṁ hāriyōjanē bhakṣavidhānādasti
grāvastutō'pi bhakṣaḥ । camasiśrutistu hāriyōjanastutyarthā na tu
sarvaśabdaviśēṣaṇārthēti ।।</p>
<trailer>ityaṣṭamaṁ grāvastutassōmabhakṣādhikaraṇam ।। 8 ।।</trailer>
<head>atha navamaṁ vaṣaṭkartuḥ prathamabhakṣādhikaraṇam</head>
<sutra>vaṣaṭkārācca bhakṣayēt ।। 3. 5. 31 ।।</sutra>
<head>viṣayasaṁśayau</head>
<p>atha kiṁ samākhyaiva bhakṣaṇē kāraṇam ? nēti brūmaḥ ।
vaṣaṭkārācca bhakṣayēt । vaṣaṭkāraśca bhakṣaṇanimittam । katham ?
ēvaṁ hi śrūyatē—“vaṣaṭkarttuḥ prathamabhakṣaḥ” iti । atra prāpta-
bhakṣaṇānuvādēna prathāmyamātraṁ vidhīyatē, athavā vaṣaṭkāranimittakaṁ
prāthamyaviśiṣṭaṁ bhakṣaṇāntaramiti ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—sarvatra viśiṣṭavidhigauravabhayē-
<pb n="709"/>
nōpapadasaṅkāntō vidhirdhātvarthasya vilambinīmapi yathākathañcitprāpti-
mapēkṣatē । asti ca hōturvaṣaṭkarttr̥tvāt “praitu hōtuścamasaḥ” iti
samākhyayā svacamasē bhakṣaṇaprāptiḥ । atastatraiva samākhyāprāptabhakṣa-
ṇānuvādēna vaṣaṭkāranimittakaṁ prāthamyamātraṁ vidhīyatē । tēna vaṣaṭ-
karttavyanimittakaṁ bhakṣaṇaṁ karttavyamiti । ēvaṁ prāptē—</p>
<head>siddhāntaḥ</head>
<p>abhidhīyatēḥ—bhavēdēvaṁ yadyatra samāsānnikr̥ṣya ca bhakṣaṇama-
nuvadituṁ śakyatē । tathāhi—na tāvadatra bhakṣaṇamātrānuvādēna
prāthamyaṁ vidhīyatē, anyatrāpi prasaṅgāt । kintarhi ? vaṣaṭkartturyō
bhakṣa iti vaṣaṭkarttr̥sambandhibhakṣaṇānuvādēna । tathā sati vaṣaṭkarttr̥-
sambandhasāpēkṣasya bhakṣaṇasya prāthamyēna saha na samāsaḥ sambhavati,
asamarthatvāt । atha prāthamyēna bhakṣaṇasya prādhānyācca ‘bhavati vai
pradhānasya sāpēkṣamya samāsaḥ’ ityanuśāsanādvaṣaṭkartusambandhasāpē-
kṣamapi bhakṣaṇaṁ prathamapadēna samasyata ityucyatē, tathāpi prāthamyaṁ
tāvadbhakṣaṇaguṇabhūtaṁ, tadapi vaṣaṭkāranimittakatvādvaṣaṭkarttr̥bhakṣaṇasya
prāthamyaṁ na nimittāntarēṇa । kintarhi ? vaṣaṭkārēṇaiva । tēna
vaṣaṭkarttr̥riti sambandhādguṇabhūtasyāpi prāthamyasya sāpēkṣatvāt
spaṣṭa ēva samāsadōṣa iti । bhakṣaṇaprāthamyayōrniṣkr̥ṣyānuvadituṁ
vidhātuṁ vā'śakyatvād vaṣaṭkarttuḥ prāthamyaviśiṣṭamapūrvamēva bhakṣaṇaṁ
<pb n="710"/>
vidhīyata iti । nanu “ēkaṁ sāma tr̥cē kriyatē stōtrīyam” iti
samāsāpēkṣaṁ samāsasthāmapyr̥camanūdya tritvavidhānaṁ dr̥ṣṭam, tathā
prāthamyavidhānaṁ bhaviṣyati । naitat; tatrāpi samāsārthasyaiva
vidhānāt, kintu r̥cāṁ sāmāvyabhicārēṇaiva prāptatvāt tritvasya
cāprāptatvāttira/?/tvaparō vidhirityucyatē । iha tu yāvadvaṣaṭkāraṁ
bhakṣaṇasyāprāptatvāt samāsārtha ēva vidhēstātparyādbhakṣaṇamēva
viśiṣṭaṁ vidhīyatē । tēna vaṣaṭkāranimittakaṁ bhakṣaṇaṁ hōtrā sarvatra
kr̥tvā samākhyānimittakaṁ bhakṣaṇaṁ camasē karttavyam । na tu tasyaiva
prāthamyamiti siddham ।</p>
<p>prayōjanam—pakṣōktam । sūtrantu—na kēvalaṁ samākhyayā
vaṣaṭkarttā svacamasa ēva bhakṣayēt, kintu vaṣaṭkāranimittakaṁ
pātrāntarēṣvapi bhakṣayēditi ।।</p>
<trailer>iti navamaṁ vaṣaṭkarttuḥ prathamabhakṣādhikaraṇam ।। 9 ।।</trailer>
<head>atha daśamaṁ hōmābhiṣavayōrbhakṣanimittatvādhikaraṇam</head>
<sutra>hōmābhiṣavābhyāṁ ca ।। 3. 5. 32. ।।</sutra>
<head>viṣayasaṁśayasaṅgatayaḥ</head>
<p>aparamapi kāraṇaṁ hōmābhiṣavau । “havirddhānē grāvabhirabhiṣu-
tyāhavanīyē hutvā pratyañcaḥ parētya sadasi bhakṣayānta” iti । pūrvaṁ vaṣa-
<pb n="711"/>
ṭkāranimittaṁ vācanikaṁ bhakṣaṇaṁ pratipādyēdānīṁ hōmābhiṣavanimitta-
kamapi vācanikaṁ bhakṣaṇaṁ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ-sarvatrōpapadasaṅkrāntō vidhirdhātvarthaṁ prāptamanū-
dyōpapadārthaṁ vidhattē । asti cātra samākhyāvaṣaṭkārābhyāṁ bhakṣaṇa-
prāptiḥ । atastadanuvādēnōpapadārtha ēva vidhātavyaḥ । tatra na
tāvaddhōmābhiṣavau । tayōḥ sādhanayōrēva vacanāntaraprāptatvāt । nāpya-
bhiṣavādhāratvēna havirdhānaṁ, tasyāpi haviḥsaṁskārādhikaraṇatvēna
vacanāntaraprāptatvāt । na vābhiṣavahōmabhakṣaṇānāṁ kramō'bhidhīyatē,
arthādēva prāptatvāt । na hyanabhiṣutya hōmaḥ sambhavati । na cānabhiṣu-
tasya pratipattirūpaṁ bhakṣaṇaṁ sambhavati । na cābhiṣavahōmayōrnirjñā-
taprayōjanayōrbhakṣaṇāṅgatvēna vidhānam । ataḥ pāriśēṣyādbhakṣa-
ṇādhikaraṇatvēna sada ēva vidhīyatē । na ca bhakṣaṇasya taddēśatvēna
tadadhikaraṇatvaprāptiḥ । niyāmakābhāvē satīcchayānyatrāpi sthānē
bhakṣaprāptēḥ । tēna niyamārthatvēna sadōvidhānamarthavaditi । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi hōtrādināṁ sadōdēśaparityāgēna
karmānuṣṭhānaṁ sambhavati hōtrādināṁ sakalāṅgānuṣṭhānadēśō hi sadaḥ ।
bhakṣaṇamapyaṅgamēva । ataḥ kathamapyanyadēśē na kriyatē । atastēṣāṁ
<pb n="712"/>
tatraiva karmapravr̥ttiniyamāt sadasītyētadapi prāptamēva । atō hōmābhi-
ṣavanimittakaṁ bhakṣaṇāntaramēvātra vidhīyata iti siddham ।</p>
<p>prayōjanam—pūrvapakṣē grahēṣu vaṣaṭkartr̥bhirēva bhakṣayitavyam ।
siddhāntē tu hōmābhiṣavakartr̥bhirapi grahēṣu bhakṣayitavyam । sūtrantu—
hōmābhiṣavābhyāmapi nimittabhūtābhyāṁ bhakṣaḥ syāditi ।।</p>
<trailer>iti daśamaṁ hōmābhiṣavayōrbhakṣanimittatvādhikaraṇam ।। 10 ।।</trailer>
<head>athaikādaśaṁ bhakṣaṇanimittasamuccayādhikaraṇam</head>
<sutra>pratyakṣōpadēśāccamasānāmavyaktaḥ śēṣē ।। 3. 5. 33. ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē śrūyatē—“praitu hōtuścamasaḥ pra brahmaṇaḥ prōdgātr̥̄ṇām”
iti । tatraiṣa saṁśayaḥ—kiṁ camasēṣu hōmabhiṣavakarttārō vaṣaṭkarttāraśca
bhakṣayēyuḥ ? uta na ? iti । ēvaṁ samākhyādirūpēṣu nimittēṣu satsu
naimittikō bhakṣō bhavatīti nirūpyēdānīmētēṣāṁ nimittānāṁ yatra
samavāyō bhavati, tatra naimittikō bhakṣaḥ kiṁ vikalpēna syāt ?
atha vā samuccayēna ? iti prasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—naimittikē bhakṣaṇē vikalpa
<pb n="713"/>
iti । kutaḥ ? ēkārthatvādbhakṣaṇānām । avaśiṣṭasya havyasya prati-
pattirūpaḥ saṁskāraḥ । sa ca sarvēṣāmaviśiṣṭa ityatō vikalpēna
bhakṣaḥ syāditi । ēvaṁ prāptē—</p>
<p>ucyatē—na vā/?/vadvikalpaḥ sambhavati । tasyāṣṭadōṣaduṣṭatvēnā-
nyāyyatvāt । samuccayastarhi bhakṣāṇāṁ bhaviṣyatīti cēt—sō'pi na
sambhavati, ēkārthatvāt । ēkēna nimittēna bhakṣaṇarūpē kr̥tē
satītaramya niravakāśatvāt । ataḥ pāriśēṣyādbādhō'bhyupētavyaḥ ।
tatra kiṁ samākhyānimittō bhakṣaḥ itarayōrvaṣaṭkārahōmābhiṣavanimitta-
yōrbhakṣayōrbādhakaḥ syāt ? itarau vā bādhakau ? iti saṁśayē samā-
khyānimitta itarayōrbādhakaḥ syāt । kr̥taḥ ? praitu hōtuścamasa iti
viśēṣaviṣayatvāt । itarayōśca sāmānyaviṣayatvāt । sāmānyācca
viśēṣō balavāniti sa ēva tayōrbādhaka iti । nanvitarayōḥ pratya-
kṣōpadiṣṭatvēna balīyasvāt asya ca samākhyayā kalpyamānatvēna
daurbalyāttāvēva bādhakau syātāmiti । ucyatē—pratyakṣōpadiṣṭatvēna
balīyastvamanayōstathāpi ‘ānarthakyapratihatānāṁ viparītaṁ balābalam’
iti nyāyēna samākhyānimittasyaiva bhakṣaṇasya balīyastvāt sa
ēvētarayōrbādhakaḥ syāt । kiñcāvaśyaṁ camasān vihāyānyatra nirava-
kāśatvāditarayōśca grahēṣu sāvakāśatvāt sa ēva balīyāniti ।
tasmāt samastēṣu camasinō bhakṣayēyuriti । ēvaṁ prāptē'bhidhīyatē—</p>
<pb n="714"/>
<sutra>syādvā kāraṇabhāvādanirddēśaścamasināṁ karttustadvacana-
tvāt ।। 3. 5. 34. ।।</sutra>
<head>siddhāntaḥ</head>
<p>camasēṣu vaṣaṭkarttārō hōmābhiṣavakarttāraśca bhakṣayēṣuḥ bhakṣaṇa-
nimittasadbhāvāt । tathāhi ‘vaṣaṭkārācca bhakṣayēt’ ityatra vaṣaṭkā-
rasya, ‘hōmābhiṣavābhyāṁ ca’ ityatra hōmābhiṣavayōśca samuditayōrbha-
kṣaṇanimittatvamuktam । tacca nimittadvayaṁ camasēṣvapyasti । atō
nimittasadbhāvāccamasēṣvapi vaṣaṭkārtr̥̄ṇāñca naimittikō bhakṣaḥ
syāditi । kiñca nivarttakaśāstradarśanāt sarvatra nivr̥ttirbhavati ।
na hi kiñciccamasēṣu vaṣaṭkārahōmābhiṣavanimittasya bhakṣasya nivartta-
kaśāstramasti । “praitu hōtuścamasaḥ” ityētadēva nivarttakaṁ bhaviṣyatīti
cēt—na; samākhyānimittabhakṣaṇamātraprāptāvēvāsya vyāpārō
nānyanivr̥ttau tātparyamasti, tridōṣaduṣṭaparisaṁkhyāprasaṅgāt । nanu
‘praitu hōtuścamasa’ iti viśēṣaviṣayatvēna pravr̥ttatvāditarayōśca sāmānya-
viṣayatvāt samākhyānimittakō bhakṣō balavānityuktam । maivam;
“vaṣaṭkarttuḥ prathamabhakṣaḥ” ityasyāpi viśēṣaviṣayatvāt । tathāhi—
na tāvadvaṣaṭkarttr̥sāmānyaṁ kiñcidasti । vaṣaṭkarttr̥śabdasya kr̥dantatvēna
yaugikatvāt yaugikānāñca sannihitaviśēṣavācitvāt । atō
vaṣaṭkarttr̥viśēṣanimittatvēna prāthamyaviśiṣṭaṁ naimittikaṁ bhakṣaṇaṁ
<pb n="715"/>
vidhīyatē । tadapi viśēṣavacanamēvēti samākhyānimittō bhakṣō
viśēṣavihitatvāditarayōrvādhaka ityasti । kiñca asati sambhavē
sarvatra bādhō'ṅgīkriyatē । tēna cātraikasmin naimittikē bhakṣē kr̥tē
itarayōrasambhavō'sti । sōmasya sāvayavatvēna śēṣasadbhāvāt ।
viśēṣatastiktakaṭukatvādalpaṁ bhakṣayēditi vacanācca । ataḥ pratipattyapē-
kṣāyāṁ satyāṁ yāvantō naimittikā bhakṣāstēṣāṁ pratipattiḥ karttavyēti ।
tasmādbhakṣaṇaśabdā iti siddham ।</p>
<p>prayōjanam—pūrvapakṣē camasēṣu camasibhirēva bhakṣayitavyam ।
siddhāntē tu vaṣaṭkārahōmābhiṣavakarttr̥bhirapīti ।</p>
<p>sūtrantu—syādvā camasēṣvapi hōmābhiṣavādinimittō'pi bhakṣaḥ
kāraṇasya vacanasya bhāvāt । anirddēśāt, na hi camasināmēva
camasēṣu nirddēśaḥ anyēṣāṁ niṣēdhaḥ । camasibhakṣaṇakarttavyatāmātra-
vidhāyakatvāt, samākhyāvacanikasyēti ।।</p>
<trailer>ityēkādaśaṁ bhakṣaṇanimittasamuccayādhikaraṇam ।। 11 ।।</trailer>
<pb n="716"/>
<head>atha dvādaśamēkapātrē hōtuḥ prathamabhakṣādhikaraṇam</head>
<sutra>ēkapātrē kramādadhvaryuḥ pūrvō bhakṣayēt ।। 3. 5. 36 ।। </sutra>
<head>saṁśayasaṅgatī</head>
<p>atha yatraikasmin pātrē bahavō bhakṣayēyuḥ kastatra kramaḥ ?
ēkasmin pātrē bahunāṁ bhakṣaṇē siddhē idānīṁ kēna kramēṇa bhakṣaṇa-
miti prasaṅgānnirūpyatē । nanu “vaṣaṭkarttuḥ prathamabhakṣaḥ” iti śrūyatē ।
vaṣaṭkarttaiva ca hōtā । atō vācanikē hōtuḥ prathamabhakṣaṇē sati
kathaṁ sandēhaḥ ? ucyatē—</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—sōmarasastāvadadhvaryōrēva hastē
bhakṣaṇasamayē samasti । adhvaryuṇāpi cāsau hōmābhiṣavanimittaṁ
bhakṣayitavya ēva । tadyadyadhvaryurhōtrē samarpayēt hōtā ca punaradhvaryavē
bhakṣaṇārthaṁ samarpayati, tadā prayōgō vikṣipyēta । taccāśubhāvāpēkṣī
prayōgavidhirnānumanyatē । tēna prathamaṁ tāvadadhvaryurēva bhakṣayēt । tataḥ
kēna bhakṣayitavyaḥ ? ityapēkṣāyāṁ bhavati vacanam—“vaṣaṭkarttuḥ prathama-
bhakṣaḥ” iti । tēnādhvaryuvyariktabhakṣaṇāntarāpēkṣamēva vaṣaṭkartturbhajña-
ṇaprāthamyamiti । tasmādēkapātrē'nēkēṣu bhakṣayatsu kramāt sannidhila-
kṣaṇādadhvaryōrēva prathamaṁ bhakṣaṇaṁ pratīyata iti । ēvaṁ prāptē'bhidhīyatē—</p>
<sutra>hōtā vā mantravarṇāt ।। 3. 5. 37 ।।</sutra>
<pb n="717"/>
<p>ēvaṁ hi mantraḥ śrūyatē “hōtuścitpūrvē haviradyamāśatē” iti ।
asyāyamarthaḥ—hōturēva yatpūrvaṁ prathamaṁ adyaṁ adanīyaṁ haviḥ
tadagrāvāṇa āśata bhuktavantaḥ । tathā “hōtēva naḥ prathamaṁ pāhi”
iti । tasyāpyayamarthaḥ—hōtā yathā naḥ asmāt prathamaṁ pātaiva,
tathā tvamapi pāhītyarthaḥ । kiñca “vaṣaṭkarttuḥ prathamabhakṣaḥ”
iti bhakṣakartr̥r̥tviṅmātrāpēkṣayaiva prāthamyaṁ pratīyatē, na tat
prayōgaprāśubhāvānurōdhēnānyathayituṁ yuktam । tathā nimittakramā-
nurōdhādapyayamēvātra naimittikasya bhakṣaṇasya kramō yuktaḥ ।
prathamaṁ hi hōtā vaṣaṭkarōti, tatō'dhvaryurjuhōti । tasmāddhōtaiva
prathamaṁ bhakṣayatīti siddham ।</p>
<p>prayōjanam—pakṣōktam । sūtrantu—hōtaiva prathamaṁ bhakṣayēt
mantravarṇāt tasyaiva prathamaṁ bhakṣaṇapratītēḥ ।।</p>
<trailer>iti dvādaśamēkapātrē hōtuḥ prathamabhakṣādhikaraṇam ।। 12 ।।</trailer>
<head>atha trayōdaśamanujñāpūrvakaṁ bhakṣaṇādhikaraṇam</head>
<sutra>vacanādanujñātabhakṣaṇam ।। 3. 5. 40 ।।</sutra>
<p>athaikapātrē sāmō'nēkēna bhakṣyatē । kintatrānujñāpyānanujñāpya
vā bhakṣayitavyam ? utānujñāpyaivēti । ayañca sandēhō bhāṣya-
kārēṇa “tasmātsōmō nānupahūtēna pēyaḥ” ityasya vacanasya viṣaya-
<pb n="718"/>
pradarśanārthaṁ pradarśitaḥ । na tu vicārārtham । pratyakṣē vacanē sati
sandēhābhāvāt । tēna sūtramidaṁ vacanagatasyōpahūtapadasyānujñā-
rūpārthakathanārthamuttaravicāraviṣayapradarśanārthaṁ cēti bōdhyam ।।</p>
<trailer>iti trayōdaśamanujñāpūrvakaṁ bhakṣaṇādhikaraṇam ।। 13 ।।</trailer>
<head>atha caturdaśaṁ vaidikamantrēṇānujñāpanādhikaraṇam</head>
<sutra>tadupahūta upahvasvētyanēnānujñāpayēlliṅgāt ।। 3. 5. 41 ।।</sutra>
<head>saṁśayaḥ</head>
<p>athānujñātēnaiva bhakṣayitavyamiti sthitē kiṁ laukikēna vacanē-
nānujñāpayitavyam ? uta vaidikēnēti ?</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapyatrāmnātō mantrassamasti, tathāpi
mantrasya pūrvōttarabhāgābhyāmanujñāpanaprakāśananirddhāraṇakāraṇābhāvāt
liṅgēnānujñāpanē viniyōktuṁ na śakyata iti laukikēnaiva vacanēnā-
nujñāpanaṁ karttavyamityēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra mantrādanujñāpanaṁ na pratīyēta ।
na ca kr̥tsnasya mantrasyānujñāpanāprakāśanādaviniyōgaḥ । sarvatra
mantraikadēśasyaiva samavētārthaprakāśanē satītarapadānāṁ tadanukūlatvēnai-
<pb n="719"/>
vārthatvāt kr̥tsnamantraviniyōgasyāpyupapattēḥ । bhavati kr̥tsnamantraprayōgē-
ṇaiva ca sarvathā vaidikēnaivānujñānaṁ na laukikēnēti siddham ।।</p>
<p>prayōjanam—pakṣōktam । sūtrantu—upahūta upahvayasvētyanēnaiva
vaidikēnānujñāpanamiti ।।</p>
<trailer>iti caturdaśaṁ vaidikamantrēṇānujñāpanādhikaraṇam ।। 14 ।।</trailer>
<head>atha pañcadaśaṁ vaidikamantrēṇānujñādānādhikaraṇam</head>
<sutra>tatrārthātprativacamam ।। 3. 5. 42 ।।</sutra>
<head>saṁśayaḥ</head>
<p>ētadavagatam—“upahūta upahvayasva” ityanēna anujñāpayēditi ।
atha prativacanē sandēhaḥ-kiṁ laukikaṁ prativacanam ? utaitadēva ? iti ।</p>
<head>pūrvapakṣaḥ</head>
<p>pūrvapakṣastu—kr̥tsnasyāpi mantrasyānujñāpanē viniyōgasambhavē-
nābhihitatvādanujñāpya prativacanaṁ laukikamēva karttavyam । athavānu-
jñānujñāpanayōrmantrayōrliṅgādaviśēṣēṇa pratītērubhayatrāpi kr̥tsna ēvāvr̥ttō
mantraḥ prayōktavya iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdavaṁ yadyatra viśēṣagrahō na bhavēt । tathāhi—
samabhivyāhāralakṣaṇādvākyādanyatarabhāgasyānyatarārthatvēnātra prayōgō
<pb n="720"/>
vaktavyaḥ । abhidhānasāmarthyālliṅgādupahūta iti pūrvasya mantrabhāga-
syānujñāyām, upahvayasvētyuttarasya tu bhāgasyānujñāpanē viniyōgaḥ
pratīyatē । tēna liṅgēna vākyaṁ bādhitvōttarasyānujñāyāṁ prayōga iti
siddham ।।</p>
<trailer>iti pañcadaśaṁ vaidikamantrēṇānujñādānādhikaraṇam ।। 15 ।।</trailer>
<head>atha ṣōḍaśamēkapātrāṇāmanujñāpya bhakṣaṇādhikaraṇam</head>
<sutra>tadēkapātrāṇāṁ samavāyāt ।। 3. 5. 43 ।।</sutra>
<head>saṁśayaḥ</head>
<p>idaṁ sandihyatē—kiṁ yaḥ kaścidanujñāpayitavyaḥ ? uta samāna-
pātra iti ।</p>
<head>pūrvapakṣaḥ</head>
<p>pūrvapakṣastu—na tāvadatrānujñāpyaḥ kaścidviśēṣarūpēṇa śrūyatē,
kintvanujñāpanamātram । anujñāpanēna cānujñāpyamātrākṣēpa iti yēna
kēnacidanujñātō bhakṣayēditi । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyētadanujñāpanamatyantāprāptaṁ vidhīyatē ।
kintu lōkē prāptamēvaitanniyamyatē । lōkē sādhāraṇadravyē viniyōga
ēvaṁ pratisambandhicittānukūlanārthamanujñāpanaṁ dr̥ṣṭam । ēkapātrē
<pb n="721"/>
sthitaśca sōmō bahūnāṁ sādhāraṇō na bhinnapātrastha iti samānapātrā-
ṇāmēvādhikabhakṣaṇāśaṅkayānujñāpanaṁ dr̥ṣṭārthanniyamyata iti siddham ।</p>
<p>prayōjanam—pakṣōktam । sūtrantu—tadanujñāpanamēkapātrāṇāmēva
samavāyāt sādhāraṇatvādityarthaḥ ।</p>
<trailer>iti ṣōḍaśamēkapātrāṇāmanujñāpya bhakṣaṇādhikaraṇam ।। 16 ।।</trailer>
<head>athaṁ saptadaśaṁ svayaṁ yaṣṭurbhakṣaṇādhikaraṇam</head>
<sutra>yājyāpanayēnāpanītō bhakṣaḥ pravaravat ।। 3. 5. 44 ।।</sutra>
<head>viṣayasaṁśayau</head>
<p>asti jyōtiṣṭōmaḥ । tatra r̥tuyājēṣu śrūyatē—“yajamānasya
yājyā sō'bhiprēṣyati—hōtarētadyajēti, svayaṁ vā niṣadya yajati”
iti । yadā svayaṁ yajati, tadā sandēhaḥ—kimasya bhakṣō'sti ?
nāstīti । atrēyaṁ viṣayaśuddhiḥ—asti jyōtiṣṭōmē r̥tugrahā-
bhyāsaḥ । santi ca tatra yājyāḥ । tāśca yadyapi samākhyayā
hōtr̥prayōjyā ēva, tathāpyatra yajamānasadasyānāmētatprayōgārthaṁ
varaṇam । hōturapanīya cānyairapi tāḥ prayōktavyāḥ । tatra
yajamānajyāyāṁ pakṣadvayaṁ vihitam—hōtrē ca pratyarpaṇaṁ, svayaṁ
vōccāraṇam । yadā svayaṁ samuccārayati tadā sandēhaḥ—kiṁ vaṣaṭ-
<pb n="722"/>
kārō hōtrā karttavyaḥ, tataśca tannimittabhakṣaṇamapi hōtraiva karttavyam ?
uta yajamānēnaivēti ।</p>
<head>pūrvapakṣaḥ</head>
<p>pūrvapakṣastu—yājyā hi hōtussakāśādvacanēnāpanītā, na tu
vaṣaṭkārabhakṣau । na ca yājyāpanayēnaiva vaṣaṭkārabhakṣayōrapyapanayaḥ,
tayōryājyātō'rthāntaratvāt । tēna yathā yājyāpanayē'pyarthāntarabhūtaṁ
pravaraśabdābhidhēyaṁ varaṇaṁ nāpanīyatē, tathā vaṣaṭkārabhakṣāvapīti ।
atō yājyāmātrōccāraṇamitarartvigvadyajamānēna karttavyam । vaṣaṭkā-
rastannimittañca bhakṣaṇaṁ hōtraivēti । ēvaṁ prāptē'bhidhīyatē—</p>
<sutra>yaṣṭurvā kāraṇāgamāt ।। 3. 5. 45. ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi yājyāpanayē bhakṣaṇakāraṇabhūtō
vaṣaṭkārō nāpanīyēta । tathāhi—nātra “yadamānasya yājyā”
ityatāvanmātraṁ śrūyatē । kintu “svayaṁ niṣadya yajati” iti । na ca
yājyōccāraṇamātrēṇējyatē । kintarhi ? vaṣaṭkāraparyantēna, tasyaiva
haviḥpradānārthatvāt । kiñca “anavānaṁ yajati” iti śrūyatē । asya
cāyamarthaḥ—yājyā ārabhya yāvadyāgō na samāpyatē, tāvatparyantaṁ
vicchēdō na karttavyaḥ । vaṣaṭkārēṇa ca yāgaḥ samāpyatē । tadyadi
yājyāṁ prayujya viramēdyajamānastadā prayatnavicchēdamēva kuryāt ।
<pb n="723"/>
tasmādvaṣaṭkāraprayōgasya yajamānakarttavyatvāttannimittamēva bhakṣaṇa-
mapi yajamānēnaiva karttavyam । yacca varaṇavadbhakṣaṇamapi nāpanīyata
ityuktam, tadyuktam; yatō varaṇaṁ khalu ddōturnāpanīyata ityu-
citamēva । tasya khalvarthāddhōtari pravr̥ttatvāt । atō yājyāpanayē
sati bhakṣaṇaṁ yajamānēnaiva karttavyamiti siddham ।</p>
<p>prayōjanam—pakṣōktam । sūtrantu—vaṣaṭkārē bhakṣaṇakāraṇasya
vaṣaṭkārasya yaṣṭurāgamanāditi ।।</p>
<trailer>iti saptadaśaṁ svayaṁ yaṣṭurbhakṣādhikaraṇam ।।</trailer>
<head>athāṣṭādaśaṁ phalacamasādhikaraṇam</head>
<sutra>phalacamasō naimittikō bhakṣavikāraḥ śrutisaṁyōgāt ।। 3. 5. 47 ।।</sutra>
<p>jyōtiṣṭōmē śrūyatē—“yadi rājanyaṁ vaiśyaṁ vā yājayēt sa
yadi sōmaṁ bibhakṣayiṣēt nyagrōdhastibhinīrāhr̥tya tāssampiṣya dadhanyu-
nmr̥jya tamasmai bhakṣaṁ prayacchēnna sōmam” iti । tatra sandēhaḥ—kiṁ
phalacamasaḥ sōmabhakṣavikāraḥ ? utējyāvikāraḥ ? iti ।
prasaktasōmabhakṣaṇānuprasaṅgēnēdānīṁ phalacamasō'pi bhakṣaṇasambandhēna
śrūyamāṇō vicāryatē ।</p>
<pb n="724"/>
<head>pūrvapakṣaḥ</head>
<p>pūrvapakṣastu—sōmasya tāvadubhayasambandhaḥ pratīyatē—yāgasa-
mbandhō bhakṣaṇasambandhaśca । tatra tāvadyāgasambaddhasya na sōmasyāyaṁ
phalacamasō vikāraḥ । yāgasambandhitvēnāsyāśravaṇāt । kiṁ tarhi ?
yadi sōmaṁ vibhakṣayiṣēt tataḥ phalacamasamasmai bhakṣaṁ prayacchēditi
śrūyērbhakṣaṇasambandhisōmavikāra ēva । tathāhi—paśō śrūyatē—
“tryaṅgaiḥ sviṣṭakr̥taṁ yajati” iti । hr̥dayādyēkādaśabhiraṅgaiḥ pradhānabhū-
taḥ paśuyāgō nirvarttitaḥ । prakr̥tau ca sānnāyyayāgaśēṣasyaiva sviṣṭakr̥taḥ
pratipāditatvādatrāpyēkāśānāmavayavānāṁ madhyē yaiḥ kaiścit tribhi-
raṅgairiṣṭaśēṣaiḥ sviṣṭakr̥dyāgaḥ karttavya iti pūrvapakṣayitvā, yāga
sambandhāpēkṣasya tritvasyāṅgaiḥ saha samāsāsambhavādēkādaśasu
madhyē trayāṇāmavāntarasāmānyamaṅgānāṁ nirddhārayitumaśaktērnayāgaśēṣā-
ṇāmupādānam । kintarhi ? “dōṣṇō dakṣiṇasya pūrvārddhādagnayē
samavadyati, gudasya madhyataḥ śrōṇyā jaghanataḥ” ityēkēnāpyuddēśēna
sambandhātīra/?/ṇyavadhāritāni । tairēva viśēṣaiḥ sviṣṭakr̥dyāgaḥ
karttavya iti siddhāntitam । tēna yathā śarairbarhiṣāṁ vikāraḥ,
tathēhāpījyāśēṣāṇāmanijyāśēṣairvikāra iti । taduktaṁ sūtrakr̥tā—
‘tryaṅgairvā śaravadvikāraḥ syāta’ (jai. sū., 10. 7. 11.) iti । atō-
'trāyanijyāśēṣēṇa phalacamasēnējyāśēṣasya sōmasya vikārō na
<pb n="725"/>
virōtstyatē । ēvañca satyutpattiśiṣṭaḥ sōmaḥ pradhānakarmaṇi yāgē
bādhitō na bhaviṣyati । ‘na sōmam’ ityarthaprāptabhakṣaṇagatasōmanivr̥tya-
nuvādēnaiva bādhādatrāpyupapatsyata iti ।</p>
<p>yē tvārādupakārakaṁ phalacamasasādhanaṁ bhakṣaṇaṁ vidhīyata iti
pūrvapakṣayanti, taiśca pūrvapakṣavārttikākṣarāṇyanākalitāni ।
na cāyaṁ pakṣō yuktyāpi saṅgacchatē, anēkadōṣaduṣṭatvāt ।
tathāhi—phalacamasāntaṁ bhakṣaṁ prayacchēditi viniyōgabhaṅgi ? na
bhakṣaṇaṁ kuryāditi । tathā sōmabhakṣaṇasya phalacamasēnātulya-
kāryatvēnānivarttitatvānna sōmamiti nāyamarthaprāptānuvādaḥ ।
niṣēdhaparatvē ca vākyabhēdaḥ । vihitasōmabhakṣaṇapratiṣēdhādvāṣṭa-
dōṣaduṣṭavikalpāpattiḥ । tathā adr̥ṣṭakalpānādayaśca dōṣā
apyabhihitāḥ । siddhāntasamayē pakṣavikalpamātrēṇa yaccintitaṁ
tadēvātra tāḥ pūrvapakṣīkr̥tamityupēkṣaṇīyamēvēti । tasmādbhakṣaśrutisaṁyō-
gādrājanyavaiśyanimittakaḥ phalacamasō bhakṣavikāra iti । ēvaṁ prāptē-
'bhidhīyatē—</p>
<sutra>ijyāvikārō vā saṁskārasya tadarthātvāt ।। 3. 5. 48 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pūrvapakṣē phalacamasaḥ pratipatti-
sambandhārhō bhavēt । dvividhaṁ hi dravyamākārṇakaramiti pratipatti-
<pb n="726"/>
mapēkṣatē । kr̥taprayōjanatvādyathā sōmarasaḥ purōḍāśō vā । prayō-
janārthōpādānanāntarīyakōpādānatvāt yathā “tryaṅgai sviṣṭakr̥
yajati” ityādiṣutryaṅgādi । na ca pūrvapakṣē phalacamasaḥ kr̥taprayōjanaḥ ।
nāpi prayōjanārthōpādānanāntarīyakōpādāna iti pratipatyapēkṣā-
bhāvānna pratipattisambandhō ghaṭatē । tryaṅgasya tu paśuyāgārthōpātta-
paśunāntarīyakōpādānasyākīrṇakaratvēna pratipatyapēkṣāyāṁ vacanābhāvē
puruṣēcchādhīnā yā kācit pratipattirbhavēt । vacanasadbhāvē tu
yathāvacanamēva pratipattirbhavati । tēna yāgīyadravyasaṁskārabhakṣaṇa-
sambandhānyathānupapatyā phalacamasasya sōmavadavaśyaṁ yāgasādhanatvaṁ
kalpanīyam । tatrāpi “sa yadi sōmaṁ vibhakṣayiṣēt” iti yajamāna-
sambandhibhakṣaṇakīrttanādyāvatttryaṅgē'nupayujyamānō yajamānabhakṣaṇasaṁ-
skāraḥ pratipadyēta, tāvataiva yajñabhāgēnārthāpatyā sambandha iti yajamā-
nacamasa ēva sōmaṁ vikarōti, na grahacamasāntarēṣviti sthitam ।
naimittikatvādutpattiśiṣṭasōmabādhō'pi na dōṣaḥ । ēvañca sati
krayābhiṣavādisaṁskr̥tēnaiva yaṣṭavyamityanyatra pādē pratipādanīyam । ēvaṁ
“yadi sōmaṁ na vindēt pūtīkānabhiṣuṇuyāt” ityatrāpi sōmābhāvē
sōmasambandhinō'bhiṣavarūpasaṁskārasya pūtīkēṣu darśanāt pūtīkānāṁ
yāgasādhanatvamētēnaiva nyāyēnāvagantavyam ।</p>
<p>prayōjanam—pūrvapakṣē yajamānasya camasē'pi sōmēnaiva yaṣṭavyam ।
<pb n="727"/>
bhakṣaṇamātrantu phalacamasasya । siddhāntē tu phalacamasēnaiva yaṣṭavyam ।
sūtrantu—ijyāyāṁ phalacamasēna sōmasya vikārēṇa bhakṣaṇamātraṁ
saṁskārasya bhakṣaṇarūpasya tadarthatvāta yāgasādhanadravyārthatvāditi ।।</p>
<trailer>ityaṣṭādaśaṁ phalacamasādhikaraṇam ।। 18 ।।</trailer>
<head>athaikōnaviṁśāmanuprasarpyadhikaraṇam</head>
<sutra>anuprasarpiṣu sāmānyāt ।। 3. 5. 52. ।।</sutra>
<head>viṣayasaṁśayasaṅgatayaḥ</head>
<p>asti rājasūyaḥ । tatra śrūyatē—“śataṁ brāhmaṇāḥ sōmaṁ
bhakṣayanti, daśa daśaikaikaṁ camasamanuprasarpēyuḥ” iti । tatra rājanya-
camasē sandēhaḥ—kiṁ rājanyā anuprasarpēyuḥ ? uta brāhmaṇāḥ ?
rājanyacamasē phalacamasō rājanyēna bhakṣayitavya iti nirūpitam ।
idānīṁ kvacit kr̥tiviśēṣē tadapavādaḥ kriyatē ।</p>
<head>pūrvapakṣaḥ</head>
<p>pūrvapakṣastu—vākyadvayamētat । “śataṁ brāhmaṇāḥ sōmaṁ bhakṣayanti”
ityēkam । “daśa daśaikaikaṁ camasamanuprasarpēyuḥ” ityaparam । tatra
bhakṣayantīti vartamānarūpatvāt pūrvapasyāvidhāyakatvāduttarasya
cānuprasarpēyurityanupahataśaktividhyākhyātasambandhādvidhāyakatvamēva ।
<pb n="728"/>
nanvēvaṁ satyayamasya vākyasyārthaḥ—yē bhakṣaṇārthamēkaikaṁ camasamanupra-
sarpanti, tē daśa daśa prasarpantīti viśiṣṭānuvādvādvākyaṁ bhidyēta ।
maivam; anuprasarpaṇīyakarmaviśēṣarahitāyā anuprasarpaṇakriyāyāḥ
kartturuddēśyatvāyōgāt । tēna yathaiva.............sambhavāddhavirviśēṣi-
tāyā ēvōddēśyatvaṁ, tathēhāpi prasarpaṇakriyāmātrasya sāmānyarūpasyō-
ddēśyapratītyayōgyatvāt prasarpaṇīyakarmaviśēṣaviśēṣitāyā ēva karttā
daśasaṁkhyāvidhāvuddēśya iti ।</p>
<p>nanvēvaṁ kriyāntarārthamapi yē camasamanusarpanti tēṣāmapi
daśatvaṁ syāt । bhakṣaṇārthamiti viśēṣaṇē tu sa ēva viśiṣṭānuvādō
dōṣaḥ । maivam; camasamityētāvataiva bhakṣaṇāprāptēḥ । tathāhi—
camyatē'sminniti camasaḥ । tēna camasapadādēva bhakṣaṇasya prāptatvādbha-
kṣaṇārthamēvānusarpaṇāvagatēstadarthakr̥taviśēṣaṇavivakṣā । na ca
ēkaikamiti pr̥thagvivakṣaṇīyam । tathābhūtasyaiva prakr̥titaḥ prāptatvāt ।
na ca prāptē karmaṇi daśa daśēti daśatvasyārthasya ca vidhānādvākyabhēda
iti vaktavyam । pratipradhānāvr̥ttinyāyēna praticamasaṁ daśatvaprāptēścānu-
vādāt । tēnātra daśatvasaṁkhyāmātraṁ vidhīyatē । anyat sarvamanūdyatē ।
ēvañca sati praticamasaṁ yathāprāptabhakṣaṇānvayāddaśatvasya rājanyacamasē
rājanyatvasyēva prāptatvāt saṁkhyāyāścamasāntaravr̥ttitvāt rājanyacamasē
rājanyā ēva daśa bhakṣayanti । tathā ca sati “śataṁ brāhmaṇāḥ sōmaṁ
<pb n="729"/>
bhakṣayanti” iti pūrvavākyē praticamasaṁ daśatvavidhiḥ avayavaśiṣṭatvā-
cchatamityanuvādaḥ ।</p>
<p>tathā brāhmaṇā iti brāhmaṇabhūyastvēna brahmaṇapadamanu-
vādaḥ । rājanyacamasē ca yadyapi phalacamasō'sti na sōmaḥ,
tathāpi sōmabhūyastvāt sōmamiti sōmaphalacamasayōranuvādaḥ ।
bhakṣayantītyanirdēśaprāptamēvānūdyatē । na ca sarvānuvādē daśadaśagrahaṇaṁ
vyarthamiti । daśagrahaṇasyaivānarthakatvāttatrānuprasarpaṇakarttr̥pu daśatvaṁ
vidhīyamānamēkakālīnatvādrājanyānāmēva । atō rājanyā ēva
rājanyacamasē bhakṣayēyuriti । ēvaṁ prāptē'bhidhīyatē—</p>
<sutra>brāhmaṇā vā tulyaśabdatvāt ।। 3. 5. 53 ।।</sutra>
<head>siddhāntaḥ</head>
<p>ayamabhiprāyaḥ—bhavēdyadi “śataṁ brāhmaṇāḥ sōmaṁ bhakṣayanti”
ityētadapi vākyaṁ vidhāyakaṁ na bhavēt । tathāhi—agatyā khalu
sarvānuvādō bhavati । tatrāpi brāhmaṇēṣu lakṣaṇayā brāhmaṇaśabdasya
vr̥ttirityētadapyagatyā svīkarttavyam । na cātra vidhiśabdō
nāsti । bhakṣayantītyētasya pañcamalakāratvēna vidhitvōpapattēḥ ।
atō mukhya ēvātra brāhmaṇaśabdārthō vidhīyatē । na ca prāpta-
bhakṣaṇānuvādēna brāhmaṇavidhānēna ca vākyabhēda iti vācyam ।
uttaravākyavihitapraticamasadaśatvavidhisāmarthyēnaiva pracayaśiṣṭaprāpta-
<pb n="730"/>
tvāt । anuvādē ca brāhmaṇamātravidhānāt । sōmamiti ca
yāgasādhanalakṣaṇayā sōmaphalacamasayōrēvānuvādaḥ । na ca
saṁkhyāyāḥ samānarūpāyā vr̥ttitvādarthata ēva rājanyajātīyaśabdō-
'pyavadhāritatvādrājanyacamasē brāhmaṇyōnavakāśa iti vācyam ।
yata ēkaikaṁ camasamanuprasarpantīti camasapadōpasthāpitabhakṣaṇakriyā-
vadvēdēnaiva daśasaṁsthāvagamōpapattēḥ । ataḥ kiṁjātīyāstē bhakṣakā
ityapēkṣāyāṁ yāvacchutī rājanyakalpanārthaṁ prakramatē, tāvatpratyakṣa-
śrutivihitairbrāhmaṇairēva nairākāṅkṣyaṁ kriyata iti na rājanyāma-
vakāśaḥ । tēna rājanyacamasē'pi brāhmaṇā ēva daśa bhakṣayēyuriti
siddham ।</p>
<p>prayōjanam—pakṣōktam । sūtrantu—rājanyacamasē'pi brāhmaṇā
ēva bhakṣayēyuḥ । tulyēna brāhmaṇaśabdēna sarvacamasēṣu brāhmaṇāvidhā-
nāditi ।।</p>
<lg>
<l>yō nāma kaścidiha saṁvidita pramēyaṁ
granthāntarē likhati vā vadati svayaṁ vā ।</l>
<l>matkarttr̥tāmananukīrttya sa kīrtilōpāt
nissantatirjagati janmaśatāni bhūyāta ।।</l>
</lg>
<trailer>ityēkōnaviṁśamanuprasarpyadhikaraṇam ।। 19 ।।</trailer>
<trailer>iti bālavalabhībhujaṅgāparanāmnō bhaṭṭaśrībhavadēvasya kr̥tau</trailer>
<trailer>tautātitamatatilakē tr̥tīyasya pañcamaḥ pādaḥ ।।</trailer>
<pb n="731"/>
<head>atha tr̥tīyādhyāyasya ṣaṣṭhaḥ pādaḥ</head>
<head>tatra prathamaṁ anārabhyādhītānāṁ prakr̥tigāmitvādhikaraṇam</head>
<sutra>sarvārthamaprakaraṇāt ।। 3. 6. 1 ।।</sutra>
<head>viṣayasaṁśayasaṅgatayaḥ</head>
<p>anārabhya kiñcit śrūyatē—“yasya khādiraḥ snuvō bhavati
chandasāmēva rasēnāvadyati, sarasā asyāhutayōḥ bhavanti । yasya
parṇamayī juhūrbhavati na sa pāpaṁ ślōkaṁ śr̥ṇōti” ityēvamādi ।
tatra sandēhaḥ—kiṁ khādirādi prakr̥tau vikr̥tau ca niviśatē ?
uta prakr̥tāvēvēti । suvarṇabharaṇādārabhyānārabhyavādādivicārē
prastutē prasaṅgāt sarvapradānavicārataḥ prabhr̥ti śēṣaviṣayavicāraṁ
parisamāpyēdānīṁ sa ēvānārabhyavādaḥ prastutō vicāryatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—atra śrutyādipramāṇābhāvē'pi khādira-
tāparṇatādīnāṁ kratusambandhastāvadaśvapratigrahēnyānyēna siddhaḥ ।
yatra vyabhicaritaḥ kratusambandhaḥ, tasyāpyaśvadānasyēva yathā-
kathañcitkratūpasthitimātrēṇa kratusambandhāpādakatvam, tatrāvyabhi-
caritakratusambandhānāṁ sruvādīnāṁ sutarāmēva kratusambandhāpāda-
katvam । ataścōpadēśātidēśābhyāṁ prakr̥tikr̥tisādhāraṇyāt prakr̥ti-
vikr̥tyarthatvamēvānārabhyaśrutānāṁ yuktam ।</p>
<pb n="732"/>
<p>nanu khādiratādividhānārthapragratō vikr̥tāvātidēśikī
sruvādiprāptirvaktavyā । atidēśēnaiva sruvādivat khādira-
tādirapi vikr̥tau prāpnōtīti tadvidhānē dviruktidōṣaḥ syaditi ।
ucyatē—syādēvaṁ yadi vikr̥tiṁ vihāva khādiratādyupadēśaḥ
prathamaṁ prakr̥tigāmī bhūtvā caramaṁ vikr̥tigāmī bhavēt ।
sa hi sruvādimukhēna kratupravēśaprabhilaṣan sruvādiprāpti-
mātramapēkṣatē । sruvādināñca yathā prakr̥tau prāptirupadēśāttathā
vikr̥tāvapyasti । na ca sruvādināmatidēśa ēvānārabhyādhīta-
khādiratāyāḥ prakr̥tisambandhamantarēṇa na bhavatīti vācyam । ēvaṁ
hi manyatē pūrvapakṣī—yadyapyupakāradvārēṇābhi/?/dēśataḥ prāptiriti
daśamādyē sthāsyati, tathāpyupakārasya pratipādarthamēva vilakṣaṇa-
tvāttadvārēṇa prāptirbhavantī pratyēkamēva bhavati । sā ca yāvadanārabhya-
vādaḥ khādiratādividhānārthaṁ prakr̥tivikr̥tigatasruvānirikṣaṇaṁ kurutē,
tādavadupakārakākāṅkṣāvaśādagrata ēva pravr̥ttēti khādiratāvyati-
rēkēṇaiva sruvasyāpyagratō vikr̥tau prāptatvādbhavati sruvadvārēṇa prakr̥ti-
vikr̥tisādhāraṇa ēva khādiratāvidhiriti । tēnāprakaraṇādhītaṁ
khādiratādi prakr̥tivikr̥tyarthamēvēti । ēva prāptē'bhidhīyatē—</p>
<head>siddhāntaḥ</head>
<sutra>prakr̥tau vā dviruktatvāt ।। 3. 6. 2. ।।</sutra>
<pb n="733"/>
<p>ayamabhiprāyaḥ—bhavēdēvaṁ yadi pratyēkamupakārātidēśō bhavēt ।
kintu kathamiti mahōpakāragatēyamākāṅkṣā'tidēśakāraṇaṁ prakr̥tigata-
mahāpakārasambandhapratipādakamēva prakr̥tivacchabdaṁ kalpayitvā tadvārēṇa
padārthasambandhaṁ vikr̥tau karōti, na tu pratyēkōpakārātidēśadvārēṇa ।
tathā satyanēkavākyakalpanādōṣāt । mahōpakārāvagatiḥ prakr̥tāva-
pūrvasyānirjñātōpāyaparimāṇatvāt śrutismr̥tyācāraparyantanirikṣaṇēna
paryavasyati, naupadēśikapadārthamātrēṇa । tatkathamanārabhyaśrutivihitaṁ
sruvaprakr̥tibhūtaṁ khādiratvamanāsādyaiva mahōpakārāvagatipayavasānam ?
aparyavasitāyāñca mahōpakārāvagatau kutō'tidēśatō mahōpakāraprāptiḥ ?
kutastarāṁ tatpr̥ṣṭhabhāvēna sruvādiprāptiriti । taduktam—</p>
<lg>
<l>varttēta yadi bhēdēna prakr̥tyaṅgēṣu cōdakaḥ ।</l>
<l>tata ēvaṁ bhavēdēṣa yugapattu pravarttatē ।। iti ।</l>
</lg>
<p>(taṁ. vā., pr̥. 1028)</p>
<p>tēnāvaśyamagratō mahōpakārē satyēva prakr̥tāvanārabhyavihitakhā-
diratvādividhānāya dvārabhūtānāṁ sruvādināmatidēśataḥ prāptimabhi-
dadhatāvaśyaṁ khādiratvādiprāptirapyatidēśata ēva vaktavyā । tathā
sati durnivārō dviruktidōṣaḥ । yēṣāṁ tu vikr̥tāvapyatidēśata ēva
dvāraprāptiḥ, tēṣāṁ tvanārabhyavādā api prakr̥tivikr̥tyarthā ēva । yathā
“/?/yē juhvati” ityanārabhyavi/?/hita ēvāhavanīyaḥ sarvāsvēva
<pb n="734"/>
juhōtyutpattiṣu yugapadēva sambadhyatē । tasmāt prakr̥tyartha ēva
khādiratvādividhiriti siddham ।</p>
<p>prayōjanam—pūrvapakṣē khādiratvādīnāmupadiṣṭatvāviśēṣēṇa
tadvaiguṇyē prakr̥tau vikr̥tau ca prāyaścittasāmyam । siddhāntē tūpadi-
ṣṭādiṣṭayōrvaiguṇyē prāyaścittaviśēṣa iti । sūtrantu—prakr̥tāvēva
khādiratādinivēśaḥ, na vikr̥tau dviruktidōṣāditi ।।</p>
<trailer>iti prathamaṁ anābhyavādasya prakr̥tigāmitādhikaraṇam ।। 1 ।।</trailer>
<head>atha dvitīyaṁ anārabhyādhītasyāpi vikr̥tigāmitādhikaraṇam</head>
<sutra>prakaraṇaviśēṣāttu vikr̥tau virōdhi syāt ।। 3. 6. 9 ।।</sutra>
<head>viṣayasaṁśayau</head>
<p>anārabhya kiñcit sāmidhēnīnāṁ parimāṇamāmnātam—
“saptadaśa sāmidhēnīranubrūyāt” iti । tatra sandēhaḥ—kimēta-
tprakr̥tai niviśatē ? uta vikr̥tāviti । idānīmanārabhya śrutānāṁ
prakr̥tigāmitvamapōdyatē ।</p>
<p>atrāyaṁ pūrvapakṣaḥ—yadyapi pāñcadaśyaṁ prakaraṇē śrūyatē—
tathāpyānārabhya śrutasyāpi sāptadaśyasya pūrvādhikaraṇōktanyāyēna
prakr̥tyarthatvāt sāmidhēnyanuvacanādēkakaryatvēna sāptadaśyapāñcadaśya-
<pb n="735"/>
yōrvikalpa ēvēti । nanvanārabhyavādēna sāptadaśasya sāmidhēnyanu-
vacanadvārēṇa tatsambandhikratumātrasambandhō'vagamyatē । prakaraṇēna ca
kratuviśēṣasambandhaḥ । tēna viśēṣēṇa sāmānyasya bādhāt kutō
vikalpaḥ ? syādēvaṁ yadi vākyamēva kratuviśēṣasambandhaṁ pratipādayēt ।
na tvētadasti । dvayōrēva vākyayōstulyarūpatvāt । kintu prakaraṇēna
viśēṣasambandhō vaktavyaḥ । tacca vākyaddurbalam । tēna yāvatpra-
karaṇēna viśēṣasambandhaḥ kriyatē, tāvadvākyadvayēna tulyabalēna
sāptadaśyapāñcadaśyayōḥ prakr̥tau vikalpa ēvāvadhāryata iti । taduktam—</p>
<lg>
<l>tatra nāma viśēṣēṇa sāmānyasya nirākriyā ।</l>
<l>pratyakṣō yatra sambandhō viśēṣēṇa ।। iti ।</l>
</lg>
<p>(taṁ. vā., pr̥. 1037)</p>
<p>tasmāt sāptadaśyamapi prakr̥tyarthamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyarabhyaśrutānārabhyaśrutavākyayōstu-
lparūpatvaṁ bhavēt । tathāhi—pāñcadaśyaṁ prakaṇēna labdhāpūrva-
sambandhaṁ vākyēna vidhīyamānamapūrvōyānapūrvīyayōḥ sambandhāsa-
mbhavādapūrvasāmānyalakṣaṇayā'pūrvīyasāmidhēnīsambandhēnaiva vidhāyatē ।
sāptadaśyaṁ tvānārabhyaśruta/?/ /?/thamamalabdhāpūrvasambandhēnaiva vākyēna
vidhāyatē । ataśca khādiratādivadānarthakyaparihārāya sāmidhēnya-
<pb n="736"/>
vyabhicārōpasthitēnāpūrvēṇa sambadhyatē । na sāmidhēnīsvarūpasambandhā-
viśēṣē'pi prakaraṇaśrutaṁvākyam । tattvapūrvīyasāmidhēnīsambaddhamēva pāñca-
daśyaṁ vidadhāti । anārabhya śrutantu sāmidhēnīsvarūpasambandhamēva
sāptadaśyaṁ vidadhāti । paścāttu tadupapattyarthaṁ kratvapūrvasambandha iti ।
ataḥ prathamaṁ pāñcadaśyāvaruddhē kratau sāptadaśyasyānavakāśātkutō
vikalpaḥ ? taduktam—</p>
<lg>
<l>tulyō yadyapi sambandhaḥ sāmidhēnīḥ pratīṣyatē ।</l>
<l>tathāpi kratusambandhavaiṣamyānna vikalpyatē ।। iti ।</l>
</lg>
<p>(taṁ. vā., pr̥. 1030)</p>
<p>nanu prakr̥tāvanavakāśasya sāptadaśyasya kā tarhi gatiḥ ? vikr̥-
tāviti cēt—na; tatrāpi prakr̥tivadatidēśaprāptasya sāmidhēnyanuva-
canasya pāñcadaśyāvaruddhatvēna sāptadaśyapravēśāsambhavāt । tēnāna-
rthakyapratihatānāṁ viparītaṁ balābalamiti nyāyēna prakr̥tāvēva vikalpē-
nāsyā nivēśō'bhyupētavya iti । ucyatē—syādēvaṁ yadi mitra-
vindādhvapakalpāsu vikr̥tiṣu sāptadaśyasyāvakāśō na bhavēt । tāsu
khalu prakaraṇaśrutamēva sāmidhēnīsāptadaśyamasti । atastēnāti-
diṣṭasya pāñcadaśyasya bādhitatvādbhavati । sāptadaśyasyāvakāśa iti ।
na ca prakaraṇaśrutēnaiva sāptadaśyavidhānādasya vaiphalyamiti vācyam ।
utpattiviniyōgābhyāṁ bhēdēnārthavatvāt । anārabhyaśrutēna hi
<pb n="737"/>
vākyēna sāptadaśyaṁ sāmidhēnīsambandhēnōtyāditam । prakaraṇa-
śrutivākyēna ca kratuviśēṣasambandhēna viniyujyata iti kimanu-
papannam ?</p>
<p>prayōjanam—pakṣōktam । sūtrantu-prakaraṇaviśēṣātpāñcadaśyasya
kratuviśēṣasambandhāviśēṣatadvirōdhisāptadaśyaṁ vikr̥tau mitravindā-
dhvarakalpāsu bhavēditi ।।</p>
<trailer>iti dvitīyaṁ anārabhyādhītasyāpi vikr̥tyarthatādhikaraṇam ।। 2 ।।</trailer>
<head>aya tr̥tīyaṁ naimittikasāptadaśyādēḥ prakr̥tyarthatādhikaraṇam</head>
<sutra>naimittikaṁ tu prakr̥tau tadvikāraḥ saṁyōgaviśēṣāt ।। 3. 6. 10 ।।</sutra>
<head>viṣayasaṁśayau</head>
<p>darśapūrṇamāsayōrāmnātam—“bhō/?/dōhanēna paśukāmasya praṇayēt”
iti । tathāgnīṣōmīyē paśau śrūyatē —“bailvō brahmavarcasakāmēna
karttavya” iti । ēvañjātīyakēṣu sandēhaḥ—kiṁ prakr̥tau nivēśaḥ ?
uta vikr̥tau ? iti । anārabhyaśrutānāṁ yathākramaṁ prakr̥tyarthatvaṁ
pratipādyēdānīmārabhyaśrutānāmēva prakr̥tyarthatvamadhikāśaṅkānirākaraṇēna
prasaṅgāt pratipādyatē । atra yadyapi sūtrē naimittakasyaiva vicāraḥ ।
asti ca prakr̥tau naimittikaṁ sāmidhēnīsāptadaśyam—“saptadaśa
<pb n="738"/>
vaiśyasya” iti tadapi vicāraṇīyamēva, tathāpi tulyanyāyatayā
pūrvapakṣasaukaryēṇa bhāṣyakārēṇa kāmyamēvōdāhr̥tya vicāritam ।</p>
<head>pūrvapakṣaḥ</head>
<p>atrāyaṁ pūrvapakṣaḥ—ārabhyaśrutānāmapi gōdōhana bailvādīnāṁ
svavākyōpāttaphalasaṁyōgānna tāvatprakaraṇagrahaṇamasti । tasyā-
saṁyuktagrāhitvāt । kiñca kāmyānāṁ gōdōhanādīnāṁ prakr̥tau
pravēśaḥ prakaraṇāvagatakratvaṅgabhūtacamasādibādhēna vaktavyaḥ । tathā ca
sati kratōrēva vaiguṇyātkratuphalasiddhistāvannāsti । nāpi viguṇa-
kratusambandhinō guṇātphalamiti । taduktam—</p>
<lg>
<l>kratvarthāṅgaprahāṇō hi na syāttasya kratōḥ phalam ।</l>
<l>guṇācca na phalaṁ sidhyēdviguṇaṁ kratusāśritāt ।। iti ।</l>
</lg>
<p>(taṁ. vā., pr̥. 1034)</p>
<p>api ca yadapi gōdōhanādīnāṁ praṇayanādi sādhyaṁ tasya
cōtpattiśiṣṭacamasādinirākāṅkṣatvānna gōdōhanādisambandhō vaktuṁ
śakyatē । atō na tāvadēṣāṁ prakr̥tau pravēśaḥ sambhavati । nanvanēnaiva
hētunā vikr̥tāvapi pravēśō na sambhavati । atidiṣṭacamasādi-
virōdhasya tatrāpyaviśiṣṭatvāt । ucyatē—satyamēvaṁ, tathāpyasti
viśēṣaḥ । prakr̥tau khalūpadiṣṭapadārthānusārēṇōpakārō vidhinā
svīkr̥taḥ । tēnāsāvupadiṣṭacamasādiparityāgēna na phalārthōpadiṣṭa-
gōdōhanādisādhyāmupakārasiddhimanumanyatē । vikr̥tau tūpakārāva-
<pb n="739"/>
dhāraṇapurassaramaṅgāvadhāraṇam । upakārasya ca puruṣārthēnāpi gōdō-
hanēna sidhyaviśēṣādupēkṣata ēvātidēśikamaṅgamiti bādhakasaukaryā-
dvikr̥tyanvaya ēva kāmyānāmiti । ēvaṁ naimittikasyāpi nityāvaru-
ddhatvātprakr̥tāvapravēśādētēnaiva nyāyēna bādhakasaukaryāvagamamātrē cama-
sō vihitaḥ । gōdāhanantu prāptē camasē paśukāmakarttr̥kaprayōgaviśēṣē
vihitaṁ pūrvaprāptasāmānyavihitādbalavattaramiti vyavasthitam ।</p>
<p>kiñca nityabhūtaścamasaḥ paśukāmavyatiriktaprayōgē'pi sāvakāśaḥ ।
gōdōhanantu paśukāmaprayōgaikaviṣayamiti niravakāśam । sāvakāśācca
niravakāśaṁ balīya ityapi sthitam । tathā kratvarthō hi camasaḥ ।
sa ca paramparayā kratūpakārakadvārēṇa puruṣārthasambaddhaḥ । gōdōhanañca
svavākyōpāttēnaiva paśurūpapuruṣārthēna sambaddham । viprakr̥ṣṭaphalācca sanni-
kr̥ṣṭaphalaṁ balavattaramityapi vyavasthitam । tēna viśēṣavihitatvā-
danyatrānavakāśatvātpratyāsannapuruṣārthatvādgōdōhanaṁ sāmānyavihitaṁ
sāvakāśaṁ viprakr̥ṣṭaphalaṁ camasaṁ bādhata ēvēti । taduktam—</p>
<lg>
<l>viśēṣavihitaṁ hyētatprāptē cānavakāśakam ।</l>
<l>puruṣārthasamīpē ca camasaṁ tēna bādhatē ।।</l>
</lg>
<p>(taṁ. vā., pr̥. 1037)</p>
<lg>
<l>kāmyanaimittikānāṁ ca vākyōpāttaṁ prayōjanam ।</l>
<l>ataḥ śīghraṁ pravr̥ttatvānnityāttē balavattarāḥ ।। iti ।।</l>
</lg>
<p>(taṁ. vā., pr̥. 1033)</p>
<pb n="740"/>
<p>ataḥ kāmyanaimittikayōrapi nityabādhēna prakr̥tāvēva nivēśō-
papattērna vikr̥tigamanam । nanvēvaṁ sati kratvarthacamasabādhēna kratōrvai-
guṇyānna kratuphalasiddhiḥ । nāpi viguṇakratusambandhinō gōdōha-
nātphalamityuktam । ataḥ kathaṁ camasabādha iti । ucyatē—bhavēdēvaṁ
yadi kratvarthamēva praṇayanaṁ gōdōhanaṁ nāśrayēt । tathāhi—gōdōhanēna
praṇayēditi viśiṣṭavidhigauravabhiyā viśēṣaṇībhūtagōdōhanasaṅkrāntō-
'yaṁ vidhiḥ praṇayanānuvādamapēkṣatē । sannihitañca camasasādhyaṁ kratvarthaṁ
praṇayanamasti । atastadēvāśrayamāsādya dadhnēndriyādhikaraṇanyāyēna
phalē guṇavidhiḥ paryavasyati । tēna camasasādhyasya kratvarthasyaiva
praṇayanasya gōdōhanēnāśritatvānna kratōrvaiguṇyama । nāpi guṇasya
viguṇakratusambandhitvam । tēna dvayōrēva phalasādhanatvamavyāhr̥tam ।
atō yadyapyutpattiśiṣṭacamasanirākāṅkṣaṁ praṇayanaṁ gōdōhanamapēkṣatē
tathāpi gōdōhanamēva phalasādhanamagatyā prakr̥taṁ praṇayanamāśritya
samānaviṣayatayā camasabādhēnaiva niviśatē । taduktam—</p>
<lg>
<l>ucyatē yō guṇaḥ kāmyaḥ kratvarthēna na gr̥hyatē ।</l>
<l>kratvartha karma gr̥hṇāti sa ēva svārthasiddhayō ।। iti ।।</l>
</lg>
<p>(taṁ. vā., pr̥. 1035)</p>
<p>ataḥ siddhaṁ kāmyaṁ naimittikañca prakr̥tāvēvēti ।</p>
<p>prayōjanam—pakṣōktam । sūtrantu—naimittikamityupala-
<pb n="741"/>
kṣaṇam । naimittikaṁ kāmyañca prakr̥tāvēva niyamyatō saṁyōgaviśēṣā-
tprakr̥tisambandhabalīyastvāditi ।।</p>
<trailer>iti tr̥tīyaṁ naimittikasāptadaśyādēḥ prakr̥tyarthatādhikaraṇam ।। 3 ।।</trailer>
<head>atha caturthaṁ pavamānēṣṭyadhikaraṇam</head>
<sutra>iṣṭyarthamanyādhēyaṁ prakaraṇāt ।। 3. 6. 11 ।।</sutra>
<head>viṣayasaṁśayasaṅgatayaḥ</head>
<p>santi pavamānēṣṭayaḥ—“agnēya pavamānāya purōḍāśamaṣṭākapālaṁ
nirvapēdagnayē pāvakāya, agnayē śucayē” iti । tāsāṁ prakaraṇē
samāmnātam—“vasantē brāhmaṇō'gnīnādadhīta” iti । tatra sandēhaḥ-
kimagnyādhēyaṁ pavamānēṣṭyartham ? uta nēti । ārabhyānārabhyavāda-
prastāvēnēdānīmārabhyavādapratibhātasyānārabhyavādatā pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—pavamānēṣṭiprakaraṇē hyādhānaṁ śrūyatē ।
prakaraṇātarda/?/mēva yuktam । nanvāgnīnādadhītēti vditīyāśrutyāgnyartha-
tvamādhānasyāvagamyatē । ataḥ kathaṁ prakaraṇātpavamānēṣṭyarthatvam ।
maivam; iṣṭyarthāgnidvārēṇaivādhānasyēṣṭyarthatvōpapattēḥ । yathāvaghātasya
darśapūrṇamāsārthavrīhidvārēṇaiva darśapūrṇamāsārthatvam । nanvagnēḥ pavamā-
<pb n="742"/>
ṣṭyarthatvē satyādhānasya tadvārēṇaiva pavamānēṣṭyarthatvaṁ bhavati ।
vāraṇādhikaraṇa ēva pavamānēṣṭīnāmagnyarthatvamuktam । ataḥ kathaṁ
tadviparītamabhidhīyatē । ucyatē—tatra hyānarthakyatadaṅganyāyāpavādēnē-
ṣṭīnāmādhānāṅgatvamātraṁ nirākr̥tam । na tvagnyarthatvaṁ pratipāditam ।
nanvagnyarthatvē sati pavamānēṣṭīnāmādhānasya ca ‘guṇānāñca parārthatvāt’
iti nyāyēna pavamānēṣṭīnāmādhānāṅgatvaṁ nirākriyatē । asati
tvagnyarthatvē pavamānēṣṭīnāṁ prakaraṇātphalavadādhānāṅgatvamēvēti vāraṇā-
dhikaraṇamēva bhajyēta । maivam; ēvaṁ hi tatra manyatē—āhitāgni-
sādhyā hi pavamānēṣṭayaḥ । na tāsāmagnyarthānāmagnisādhanībhūtādhānā-
ṅgatvaṁ sambhavati । tadvaraṁ viśvajinnyāyēna kalpitaphalatvamēva prakaraṇa-
sadbhāvāt । ādhānasyaiva pavamānēṣṭyarthāgnisaṁskāratvēna tadaṅgatva-
miha pūrvapakṣē pratipādyata iti na tēna sahāsya virōdhaḥ ।</p>
<p>nanvēvaṁ tarhyanēnaiva nyāyēnēṣṭīnāmādhānāṅgatvasiddhēḥ ‘guṇānāñca
parārthatvāt’ iti sautrō hēturanarthakaḥ syāt । naitat; ētadarthapara-
tvādēva sūtrasya । tadayamarthaḥ—ādhānasyāgnyarthatvādagnīnāñca
pavamānēṣṭyarthatvātpavamānēṣṭīnāñca viśvajinnyāyēna svargārthatvānna pavamā-
nēṣṭināmādhānāṅgatvamiti । yattu pavamānēṣṭīnāṁ tatrāgnyarthātvamuktam,
tadiha siddhamēvādhānāṅgatvasphuṭīkaraṇārthamityavadhātavyam । tēna
prakaraṇātpavamānēṣṭarthamādhānamiti । ēvaṁ prāptē'bhidhīyatē—</p>
<pb n="743"/>
<sutra>na vā tāsāṁ tadarthatvāt ।। 3. 6. 12 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pavamānēṣṭīnāṁ prakaraṇaṁ bhavēt ।
tathāhi—kalpiphalatvēna hiṣṭānāṁ prakaraṇaṁ vaktavyam । na ca
kalpanāyāṁ pramāṇamasti । sādhyabhūtāgnisannidhānāttadarthatvē sati
phalakāṅkṣānivr̥ttēḥ । na cāgnīnāmēva pavamānēṣṭisādhanatvānnāgniriṣṭīnāṁ
sādhya iti vācyam । ādhānapavamānajanyātiśayadvayaśālī
vahnirāhavanīyaḥ । tēnādhānajanyātiśayavataḥ pavamānēṣṭisādhanatvam ।
āhavanīyaśabdavācyasya tu sādhyamiti kō virōdhaḥ ? yathā
cādhānapavamānajanyō'gnirāhavanīyastathā vāraṇadhikaraṇē bhadraṁ pūrvapakṣa
ēvōktamiti nēha prapañcyatē । tasmādiṣṭīnāmagnyarthatvābhāvādanāra-
bhyādhītamēvādhānamiti siddham ।</p>
<p>prayōjanam—pūrvapakṣa darśapūrṇamāsādiṣu nādhānasādhyāgni-
raṅgamityanāhitāgnērapyadhikāraḥ । siddhāntē tvāhitāgnērēvādhikāra
iti । na cāgnyādhānamēvāṅgamiti pūrvapakṣaḥ, siddhāntē ca
varṇanīyaḥ—“agnīnādadhīta” iti vākyēna labdhaprayōjanamā-
dhānam । ajñātaprayōjanāḥ pavamānēṣṭayaḥ । tēna tatprakaraṇādā-
dhānārthā ēva vijñāyantē । na cāgnēḥ pavamānēṣṭyarthatvādādhānasya
cāgnyarthatvādādhānamēva pavamānēṣṭyaṅgam । “āhavanīyē juhōti”
<pb n="744"/>
iti vākyēnōpadiṣṭahōmānuvādēnāhavanāyavidhānāt । pavamānē-
ṣṭīnāñca yajurutpattitvēna hōmasyātidēśikatvādaupadēśikāti-
dēśikayōśca prāptikālavaiṣamyēṇaikōpadēśaviṣayatvāsambhavāt । na
cātidēśādēvāgniḥ pavamānēṣṭyaṅgamiti vaktavyam । prakaraṇalakṣaṇō-
padēśēna pavamānēṣṭīnāmēvādhānāṅgatayāgnyarthatvādādhānabādhitatvādya-
thādhānasaṁskr̥tē'gnau pavamānēṣṭayaḥ kriyantē, tathātraivōpariṣṭādvakṣyāmaḥ ।
atō nādhānamiṣṭīnāmaṅgam । tāsāmēva prakaraṇēnāṅgatvāt ।
taduktaṁ sūtrakr̥tā—‘na vā tāsāṁ tadarthatvāt’ iti ।।</p>
<trailer>iti caturthaṁ pavamānēṣṭyadhikaraṇam ।।</trailer>
<head>atha pañcamamādhānasya prakr̥tivikr̥tyarthatādhikaraṇam</head>
<sutra>tatprakr̥tyarthaṁ yathānyē'nārabhyavādāḥ ।। 3. 6. 14 ।।</sutra>
<head>viṣayasaṁśayau</head>
<p>tadēvādhānaṁ kiṁ prakr̥tyartham ? uta sarvakārmārtham ? iti sandēhaḥ ।
atra ca prakr̥tyarthābhidhānamupadiṣṭahōmaprakr̥tivikr̥tyabhiprāyēṇa । siddhē
ādhānasyārabhyaśrutatvē'gnyarthatvē cēdānīmagnidvārēṇaiva prakr̥tyarthatvā-
śahā/?/nirākaraṇēna kēvalāgnyarthatvaṁ pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yathānārabhyaśrutaḥ khādiratvādiḥ srugādi-
<pb n="745"/>
dvārēṇa prakr̥tyarthaḥ, tathānārabhyaśrutamapyādhānamagnidvārēṇa dvirukti-
dōṣahānārthaṁ kēvalaprakr̥tyarthamēva yuktam । nanu srugādīnāṁ laukika-
tvāttatsvarūpē khādiratvādividhānamanarthakamiti bhavatvapūrvasādhana-
lakṣaṇayā prakr̥tyarthatvam । iha tvāhavanīyasyālaukikatvāttadutpa-
tyarthatvēnaivādhānōpapattērnāpūrvasādhanalakṣaṇayā prakr̥tyarthatvaṁ sambha-
vati । ucyatē—ēvaṁ hi manyatē—nālaukikārthō'yamāhavanīyaśabdaḥ,
kintu srugādivallōkasiddhāgnivacana ēva । “yadāhavanīyē juhōti”
iti kratau viniyōgē kratvarthāntargatirastyēva । atastadvārēṇa srugā-
divatprakr̥tyarthamēvādhānam ।</p>
<p>bhavatu vā'laukika ēvāhanīyaśabdaḥ, tathāpi tasyā-
puruṣārthatvēnāvaśyaṁ kratāvēva vidhānaṁ vaktavyam । tatra yathā
bhāviviniyōgapratisandhānēnādhānavidhānē siddhē'pi śēṣitvamāhava-
nīyasya, tathā kratupravēśē'pyādhānasya bhāviviniyōgapratisandhānē-
naivāhavanīyasya dvāratā bhaviṣyati । tasmādētadādhānamitarānāra-
bhyavādavatprakr̥tyarthamiti । ēvaṁ prāptē'bhidhīyatē—</p>
<trailer>sarvārthaṁ vādhānasya svakālatvāt ।। 3. 6. 15 ।।</trailer>
<head>siddhāntaḥ</head>
<p>ayamabhiprāyaḥ—bhavēdēvaṁ yadyāhavanīyasvarūpaprayuktamādhānaṁ na
<pb n="746"/>
bhavēt । na ca srugādivallōkasiddhāgnivacanō'yamāhavanīyaśabdaḥ ।
ādhānajanyasaṁskārarahitāgnimātrē lōka āhavanīyaśabdaprayōgā-
bhāvāt । tēna laukikānāṁ srugādināṁ khādiratādividhēḥ prāgēva
“sruvēṇāvadyati” ityādivākyairavagatakarmāṅgatvāttadvārēṇa khādira-
tvādīnāṁ siddhē kratvarthatvē bhavatu prakr̥tivikr̥tyarthatvavicāraḥ । āhava-
nīyasya tvādhānataḥ prāganavatasvarūpatvēna kratvaṅgatvē pramāṇābhā-
vātkathaṁ tadvārēṇādhānasya prakr̥tyarthatvam ? taduktam—</p>
<lg>
<l>siddhē'ṅgatvē tatastēṣāṁ kimarthatvaṁ vicāritam ।</l>
<l>na tu karmāṅgabhāvē'sya pramāṇaṁ kiñcidasti tē ।। iti ।</l>
</lg>
<p>(taṁ. vā., pr̥. 1040)</p>
<p>tēna cālaukikatvē'pyāhavanīyasya bhāviviniyōgapratisandhā-
nāttacchēpitvavadādhānasya kratupravēśadvāratāpi bhaviṣyatīti vācyam ।
kratūpayōgitvēna puruṣārthabhūtasyāhavanīyasyaivālaukikatvēna sruvavila-
kṣaṇasya prayōjakatvē sati kratupravēśē kalpanānavakāśāta । atā
nāstyagnidvārēṇa prakr̥tyarthatvam । kintu pr̥thagāddavanīyātpatiprayukta-
mēvaitadādhānamiti ।</p>
<p>prayōjanam—pūrvapakṣē ādhānasya kratvaṅgatvēna pradhānaprayōgā-
ntargatatvāttaddēśatatkālatatkarttr̥tvam । siddhāntē tu puruṣārthatvādādhā-
nasya svakālē svadēśē svakarttr̥bhirēvānuṣṭhēyatvamiti । sūtrantu—sarvārtha-
<pb n="747"/>
mādhānaṁ sarvakarmārtham, na tu sarvakarmāṅgabhūtam । siddhāntē tasyāgni-
niṣṭhatvāt । svakālatvāditi svātantrēṇa kālaviśēṣasya paurṇamā-
syamāvāsyārūpasya vidhānādityarthaḥ । tēna sandēhabhāṣyē'pi yatsarvā-
rthatvābhidhānaṁ tatsarvārthāgnyarthatvābhiprāyēṇēti mantavyam ।।</p>
<trailer>iti pañcamamādhānasya prakr̥tivikr̥tyarthatādhikaraṇam ।। 5 ।।</trailer>
<head>atha ṣaṣṭhaṁ pavamānēṣṭyanatidēśādhikaraṇam</head>
<sutra>tāsāmagniḥ prakr̥titaḥ prayājavat ।। 3. 6. 16 ।।</sutra>
<head>viṣayasaṁśayasaṅgatayaḥ</head>
<p>santi pavamānēṣṭayaḥ—“agnayē pavamānāya” ityēvamādyāḥ । tatra
sandēhaḥ—kiṁ pavamānēṣṭisaṁskr̥tē'gnau pavamānēṣṭayaḥ karttavyāḥ ? uta
na ? iti । ādhānasya pavamānēṣṭyaṅgatvanirāsēnēha āhavanīyasva-
rūpaprayuktatvē sādhitē prasaṅgadidānīṁ pavamānēṣṭīnāṁ pavamānēṣṭisaṁskr̥tē-
'pyanuṣṭhānāśaṅkā nirākriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—darśapūrṇamāsavikārabhūtā hi pavamānēṣṭayaḥ
tatra yathaiva prayājādayō'tidiśyantē, tathā pavamānēṣṭisaṁskr̥tō'pyagniḥ ।
na ca pavamānēṣṭisaṁskr̥tō'gniḥ pavamānēṣṭibhirvinā sambhavatīti
pavamānēṣṭayaḥ pavamānēṣṭiṣvanuṣṭhēyā iti । na ca tāsāmapi saṁskr̥tāgni-
<pb n="748"/>
sādhyatvē'parāparēṣṭyapēkṣāyāmanavasthēti vācyam । anupādēyakāla-
ṅgānurōdhēna yāvatyaḥ paurṇamāsyamāvāsyē nātikrāmanti tāvatya ēva
kariṣyanta iti nānavasthā । tasmāttāsāmapi prayājādivatsaṁskr̥tō-
'gniraṅgamiti । ēvaṁ prāptē'bhidhīyatē—</p>
<sutra>na vā tāsāṁ tadarthatvāt ।। 3. 6. 17 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pavamānēṣṭayō darśapūrṇamāsāṅgaṁ
bhavēyuḥ । tā hyagnimātraprayuktā na darśapūrṇamāsāṅgamiti । nanvagni-
stāvaddarśapūrṇamāsāṅgaṁ pavamānēṣṭiṣvatidiśyatē । na ca pavamānēṣṭārvi-
nāgniḥ sidhyati । tēnāgnisidhyarthamēvēṣṭayō'nuṣṭhātavyā iti । maivam;
upakārēṇa hi vikr̥tau prākr̥tapadārthaprāptirbhavati । na ca pavamānēṣṭī-
nāmagnijanyōpakārapēkṣā samasti । atō'gnērēva pavamānēṣṭisādhyatvā-
ttēnēṣṭividhēḥ prāgāhavanīyarūpasyāniṣṭatvāttadvyatiriktapadārthajanya
ēvōpakāraḥ pavamānēṣṭiṣvatidiśyata iti na pavamānēṣṭiṣu pavamānēṣṭi-
prāptiriti । bhavatu vāgnērapyatidēśaḥ, tathāpi pavamānēṣṭijanyasaṁskā-
rasya pavamānēṣṭibhyaḥ prāgasiddhatvādāhitamātra ēvāgniviṣayaḥ
kariṣyati । ētattvabhyupētyavādēnōktam । yatō'ṅgaṁ khalvatidiśyatē ।
na cādhānamātrasaṁskr̥tō'gnirdarśapūrṇamāsāṅgam । ādhānapavamānēṣṭija-
nyasthaivāhavanīyasyāṅgatvāt । yata āhitē'gnau pavamānēṣṭīnāmanuṣṭhā-
<pb n="749"/>
nam । tadyadyādhānāṅgatvasidhyarthamudīcyāṅgabhūtāḥ pavamānēṣṭayaḥ,
tadā tajjanyasaṁskārasahitēnādhānajanyasaṁskārēṇāhavanīyākhyaḥ saṁ-
skārō janayitavyaḥ । sa cāhitāgnyanuṣṭhitābhirēva samānadēśatvā-
tsidhyatīti yuktaṁ tatrānuṣṭhānam । na tvagnēḥ pavamānēṣṭayaṅgatvēnēti ।
atō na pavamānēṣṭiṣvapi pavamānēṣṭayaḥ karttavyā iti siddham ।</p>
<p>prayōjanam—pakṣōktam । sūtrantu—na pavamānēṣṭayaḥ pavamānē-
ṣṭisaṁskr̥tē'gnau karttavyāḥ । tāsāmēvāgnyarthatvādagniprayōjanatvāditi ।।</p>
<trailer>iti ṣaṣṭhaṁ pavamānēṣṭyanatidēśādhikaraṇam ।। 6 ।।</trailer>
<head>atha saptamaṁ paśudharmāṇāmagnīṣōmīyārthatvādhikaraṇam</head>
<sutra>tulyaḥ sarvēṣāṁ paśuvidhiḥ prakaraṇāviśēṣāt ।। 3. 6. 18 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmē paśuragnīṣōmīyaḥ—“yō dīkṣitō yadagnīṣō-
mīyaṁ paśumālabhatē” iti । tathā savanīyaḥ ānubandhaśca । santi ca
paśudharmāḥ—upākaraṇamupānayanaṁ, niyōjanaṁ, saṁjñapanaṁ, viśasanamityē-
vamādayaḥ । tē kiṁ sarvēṣāmagnīṣōmīyasavanīyānubandhyānām ?
utāgnīṣōmīyasya savanāyasya ca ? utāgnīṣōmīyasyaiva ? iti ।
śrutiliṅgavākyaiḥ saha prakaraṇasya virōdhāvirādhau nirūpyēdānīṁ
kramasya śrutiliṅgavākyaprakaraṇaiḥ sahaḥ virōdhāvirōdhacintāyāṁ
<pb n="749"/>
prathamaṁ prakaraṇēna saha virōdhāvirādhau nirūpyētē । atra yadyapi
bhaṣyakārēṇa trēdhā sandēhō varṇitaḥ, tathāpi pakṣāntarasyāpi
sambhavādvārtikē caturddhaiva darśitaḥ—kimayaṁ paśudharmastrayāṇāmēva ?
atha savanīyasyaiva ? athāgnīṣōmīyasavanīyayōḥ ? utāgnīṣō-
mīyasyaivēti ।</p>
<head>pūrvapakṣaḥ</head>
<p>atrāyaṁ pūrvapakṣaḥ—jyōtiṣṭōmē aupavasathyē'hani caturdaśyāṁ
paśudharmāḥ śrūyantē । na ca tē vākyēna kēnacitpaśunā sambaddhāḥ
pratīyantē । nāpyavāntaraprakaraṇēnāgnīṣōmīyārthāḥ savanīyārthāḥ vā
bhavanti । utpatau hi prakaraṇaṁ bhavanti । utpatiścāgnīṣōmīyasya dī-
kṣākālē sōmakrayasannidhau daśamyāmēva । aupavasathyē tu paśudharmasa-
nnidhāvanuṣṭhānamātraṁ śrūyatē । tathā savanīyasyāpi sutyākālē amā-
vāsyāyāmutpattiḥ । anuṣṭhānaṁ tasyāpi paśudharmasamīpē । aupava-
sathyē'hani guṇārthaṁ śravaṇam । anubandhyāyāstvaupavasathyē nōtpatti-
rnānuṣṭhānam । sō'māvāsyāntē pratipadyanuṣṭhīyatē । tēna vākyāvāntara-
prakaraṇābhyāṁ kēnāpi paśunā'gr̥hītatvāt jyōtiṣṭōmamahāprakaraṇē-
naivāgnīṣōmīyasyānuṣṭhānasādēśyarūpaṁ kramaṁ bādhitvā jyōtiṣṭōmā-
rthāstāvadvijñāyantē । tasya ca sōmadravyatvānna paśudharmaiḥ prayōjanamityā-
narthakyatadaṅganyāyēṣvavatarantō'ṅgatvāviśēṣāttriṣvēva paśuṣu bhavantīti ।</p>
<pb n="751"/>
<p>na tāvadavaya pūrva/?/pakṣaḥ sambhavati । paśusambandhēna śrutānāṁ
dharmāṇāṁ nirākāṅkṣatvāt । asaṁyuktagrāhiṇā jyōtiṣṭōmaprakaraṇēna
grahaṇāsambhavāt vāraṇādipātrāṇāmiva yajñasambandhēna śrutānāmā-
dhānaprakaraṇēna । atō nānarthakyatadaṅganyāyēna sarvapaśvarthatvam ।
ētacca vāraṇādhikaraṇa ēva vivēcitam । bhavatu vānyasaṁyuktasyāpi
prakaraṇēna grahaṇam, tathāpyaupavasathya ēva savanīyasyōtpattēravāntara-
prakaraṇēna savanīyārtha ēva dharmā bhavanti । na ca savanīyasya
sutyākāla ēvōtpattēraupavasathyē prakaraṇābhāva iti vācyam । yēna
“āśvinaṁ grahaṁ grahītvā trivr̥tā yūpaṁ parivīyāgnēyaṁ savanīyaṁ paśu-
mupākarōti” iti vākyēna sutyākālē savanīyōtpattirvaktavyā ।
tataścāśvinagrahagrahaṇānantaryaṁ raśanātrivr̥ttvaṁ yūpaparivyāṇaṁ taduttara-
kālamupākaraṇañca dravyañca dēvatā cētyētatsakalaviśēṣaṇaviśiṣṭō
yāgō vidhēyaḥ । tathā ca sati sutarāṁ viśiṣṭavidhigauravamāpadyēta ।
asti caupavasathyē dravyadēvatāviśiṣṭayāgamātravidhāyakam “āgnēyama-
jamagniṣṭōma ālabhatē” iti vākyam । na ca kathaṁ tarhi sutyākālē
tasyānuṣṭhānamiti vācyam । tēnōtpāditasyāpi savanīyayāgasya
sutyākālē punarutkarṣaśravaṇāt । ēvaṁ hyaupavasathyē śrūyatē—
“vapayā prātassavanē caranti, purōḍāśēna mādhyandinē, aṅgaistr̥tīya-
savanē” iti । atra hi prātassavanaśabdēna prātaḥkālīnō
<pb n="752"/>
jyōtiṣṭōmāvayavō'bhidhīyatē । jyōtiṣṭōmaśca sutyākālē'nuṣṭhēyaḥ ।
tatrēva vapādipracāraḥ śrūyatē । tēnaupavasathyōtpannasyāpi savanīyasya
vapādipracāradarśanātsutyākāla ēvānuṣṭhānamiti śrūyatē । tatra ca
pradhānadēśatvādaṅgānāmiti nyāyēnāṅgēṣvapyupākaraṇādiṣvākr̥ṣṭēṣu
kālāniyamē prāptē aśvinagrahaṇānantaryamātraṁ vidhīyatē । anyatsarva-
manūdyatē । taduktam—</p>
<lg>
<l>savanīyān purōtpādya vapāmutkr̥pya vākyataḥ ।</l>
<l>tatrāpyaniyamē prāptē tadviśēṣō vidhīyatē ।। iti ।</l>
</lg>
<p>(taṁ. vā., pr̥. 1046)</p>
<p>tēnāyamatra sūtrārthaḥ—bhavētsarvēṣāṁ tulyaḥ paśudharmavidhiḥ, yadi
prakaraṇāviśēṣō bhavēt । asti tu prakaraṇē viśēṣaḥ । yataḥ sava-
nīyasya yatrōtpattistatraivōpākāraṇādidharmāḥ śrūyantē । ataḥprakāraṇā-
tsavanīyārthā ēva dharmā iti ।</p>
<p>kṣōdīyānayamapi pūrvapakṣapāśaḥ । tathāhi—bhavatvēvaṁ savanī-
pārthā dharmā anuṣṭhānasādēśyalakṣaṇātkramādagnīṣōmīyārthā api
prāpnuvanti । nanu savanīyōtkarṣē sati paśudharmāṇāmapi sutyākāla
ēvānuṣṭhānamityanantaramēvōktam । ataḥ kathaṁ dharmāṇānuṣṭhānasādē-
śyalakṣaṇātkramādagnīṣōmīyārthatvamapīti । na ca sthānasāmarthyabalēna
tatrāpi dharmānuṣṭhānamiti vācyam । dīkṣākālōtpannasyāpyagnīṣō-
mīyasyāmnānasāmarthyabalādr̥śamyāmapyanuṣṭhānaprasaṅgāt । ucyatē—
<pb n="753"/>
sarvatra khalvanuṣṭhānasādēśyalakṣaṇaḥ kramaḥ samānadēśānuṣṭhānāvagati-
rūpaḥ । taccānuṣṭhānasidhdirūpam । anuṣṭhānē siddhē kramāvagataśēṣatvā-
nantarakālabhāvitvāt । paśudharmāṇāṁ caupavasathya āmnānasāmarthyā-
danuṣṭhānamavagatamēvēti kramādagnīṣōmīyārthatvamapīti । tēna yadyapi
savanīyōtkarṣē sati pradhānadēśatvādaṅgānāmiti nyāyēna savanāyāṅgā-
tvēna yadanuṣṭhānaṁ tasya bhavatu sutyākālatvam । agnīṣōmīyāṅgatvēna
tvanuṣṭhānasyaupavasathyakālīnatvabādhapramāṇābhāvādabādhitamēva dharmāṇāṁ
tatkālānamapyanuṣṭhānamiti dīkṣākālaḥ syāt । tasya tvagnīṣōmī-
yasya yadyapyāmnānasāmarthyēnātrānuṣṭhānamavagatamēva, tathāpi balavatā
vacanēnaupavasathyē tadutkarṣādanyasya ca tadaṅgatvēnāpyanugrahahētōrabhāvā-
ddīkṣākālāvagatamanuṣṭhānaṁ bādhyata ēva । iha tu na tathēti vaiṣamyam ।
nanu śrutiliṅgādhikaraṇaviruddhamidamabhidhīyatē । tatra hi śrutyā
gārhapatyārthasyaindrīmantrasya na durbalaliṅgēnēndrārthatvamiṣyatē । tathātrāpi
balīyasā prakaraṇēna savanīyārthānāṁ dharmāṇāṁ kathaṁ durbalēna kramēṇā-
gnīṣōmīyārthatvamiti । ucyatē—tatraivaitadyatra śēṣasambandha ēva
balīyasi pramāṇē pravr̥ttē durbalapramāṇasya nāvaśyaṁbhāvinī pravr̥ttiḥ ।
yathaindrīmantra ēva । iha tvagnīṣōmīyasya paśudharmairvinā sidhyabhāvā-
davaśyaṁ durbalapramāṇē'pi dharmaprāptirvaktavyā । tatra kiṁ sakalōpadēśapratya-
stamayē pravarttamānādatijaghanyādatidēśādbhavatu ? athavōpadēśāntargatā-
<pb n="754"/>
tkramāditi sandēhē satyupadēśarūpātkramādēvāgnīṣōmīyasya dharmasambandhō
yuktaḥ । taduktaṁ sūtrakr̥tā ‘sthānācca pūrvasya’ iti । tasmātprakaraṇa-
kramābhyāṁ savanīyāgnīṣōmīyārthāḥ paśudharmmā iti । ēvaṁ prāptē'-
bhidhīyatē—</p>
<sutra>naikadēśatvāt ।। 3. 6. 22 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi “vapayā prātassavanē caranti”
iti । vākyēna sutyākālasambandhēna pradhānōtkarṣē satyapyaṅgānāmu-
tkarṣō bhavēt । na ca pradhānadēśatvādaṅgānāmiti nyāyēna pradhānō-
tkarṣē'ṅgānāmapyutkarṣa iti vācyam । yatastatraivaitat yatrānirjñātadēśakā-
lānyaṅgāni bhavanti । nirjñātadēśakālānāntu na pradhānadēśakālatvam ।
yathā jyōtiṣṭōmāṅgānāmēva dīkṣādīnāṁ viśēṣavihitadaśamyādikā-
latvam । atrāpi savanīyāṅgānāmupākaraṇādīnāmaupavasathyakālē
vidhānānurōdhēnānutkarṣaḥ । tēnōpakāraṇōtkarṣō vidhātavyaḥ । tasya
cāśvinagrahaṇōttarakālaścēti prāptē karmaṇyanēkaguṇavidhānādvākyabhēdā
bhavēt । bhavatu vā yathākathañcidvākyabhēdaparihāraḥ, tathāpyēkasya
karmaṇō dvayōrutpattivākyatvāsambhavādēkēnōtpattiparasya ca guṇavi-
dhānārthaṁ śravaṇamiti vaktavyam । tatra kēnōtpattiḥ kasya guṇavidhā-
nārthatvamiti saṁśayē “āgnēyamajamagniṣṭōma ālabhatē” ityasya
<pb n="755"/>
“vapayā prātassavanē caranti” ityādivākyairēkavākyatvāpannasya
vapāpracārādiguṇavidhānārthamēva savanīyānuvādakatvaṁ yuktam । upā-
dēyasya vapāpracāralakṣaṇasya guṇasya dūrasthasutyākālōtpattyaiva
savanīyakarmānuvādēnāpi vidhānasambhavāt । viśēṣēṇa ca prātassavanē
sambandhāttatkālīnasavanīyayāgōpasthitau satyāṁ sukaraṁ tadguṇavidhā-
namityaupavasathyaśrutānyēva “āgnēyamajamagniṣṭōma ālabhatē” ityupakra-
myāpi “vapayā prātassavanē caranti” ityādivākyāni guṇavidhāna-
parāṇi, sutyākālaśrutantvanupādēyasya kālasya tirōhitakarmānu-
vādēna vidhānāsambhavātprakaraṇanyāyēna kālaviśiṣṭakarmavidhānārthamē-
vēti tatraiva karmōtpattiriti niścīyatē । taduktam—</p>
<lg>
<l>guṇārthaupavasathyē'hni savanīyapunaḥśrutiḥ ।</l>
<l>utpattiḥ prakriyā caiṣāmāśvinagrahaṇōttarā ।। iti ।</l></lg>
<p>(taṁ. vā., pr̥. 1044)</p>
<p>tēnaupavasathyē savanīyaprakāraṇābhāvānniṣpratipakṣēṇa sthānasya
kramēṇa kēvalāgnīṣōmīyapaśuyāgārthatvam । atidēśatastu savanīyā-
nubandhyārthatvāmiti siddham ।</p>
<p>prayōjanam—pūrvapakṣē tulyanyāyatayā paśupurōḍāśayāgasyau-
pavasthyaśrutasyāgnīṣōmadēvatāsaṁskārārthatvātsavanīyē kēvalāgnidai-
vatyatvēna tayārabhāvānna liṅgavirōdhēna savanīyārthatvam । siddhāntē
<pb n="756"/>
tu savanīyasyāgnīṣōmīyavikr̥titvādūhēnāgnyādisaṁskāratvādatidē-
śataḥ savanīyārthatvamānubandhyārthatvamapiti । sūtrantu—pradhānōtkarṣē
tadēkadēśatvēnōpākaraṇādyaṅgōtkarṣaḥ । tēṣāmaṅgānāṁ nirjñātasvakāla-
tvādityabhiprāyaḥ ।।</p>
<trailer>iti saptamaṁ paśudharmāṇāmagnīṣōmīyārthatādhikaraṇam ।। 7 ।।</trailer>
<head>athāṣṭamaṁ śākhāharaṇādīnāmubhayadōhārthatādhikaraṇam</head>
<sutra>dōhayōḥ kālabhēdādasaṁyuktaṁ śr̥taṁ syāta ।। 3. 6. 28 ।।</sutra>
<head>viṣayasaṁśayau</head>
<p>asti sāyaṁdōhaḥ prātardōhaśca । santi ca dōhadharmāḥ—śākhā-
haraṇaṁ gavāṁ prasnāvanaṁ dōhanamityēvamādayaḥ । tē kiṁ sāyaṁdōhārthāḥ ?
utōbhayārthāḥ ? iti । kramasya prakaraṇāvirōdhaṁ pratipādyēdānīṁ tadapavādaḥ
pratipādyatē । atra yadyapi bhāṣyē dōhārthatvēnaiva vicāraḥ pratibhāti,
tathāpi pūrvēdyurdōhānuṣṭhānapratipādakavacanābhāvādaprasiddhatvēna ca
śrutikalpanāyā asambhavāddadhipayōgata ēvāyaṁ vicārō bhāṣyakārēṇa
dōhadvārēṇōkta iti mantavyam ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi “aindra dadhyamāvāsyāyām, aindraṁ
<pb n="757"/>
payō'māvāsyāyām” iti dadhipayōyāgāvamāvāsyāyāmēvānuṣṭhēyau,
tathāpi dvayōrēva prātaḥ kālānuṣṭhēyatvēna dadhiyāgasya sadyōjātadadhi (?)
miśrājyatvāsambhavādavaśyaṁ caturdaśyāmēva sāyaṁkālē dadhiyāgārthaṁ
dōhānuṣṭhānamarthasiddhama । na tu payōyāgārtham । tasyāmāvāsyāyāṁ
prāptaḥkālakr̥tadōhēnaiva niṣpattēḥ । dēhadharmā api śākhāharaṇādaya-
ścaturdaśyāmēva śrūyantē । atō dōharūpāṅgadvārēṇa dadhiyāgasya
caturdaśyāmēvōpakrāntatvādanuṣṭhānasādēśyalakṣaṇēna kramēṇa dadhyarthā
ēva dōhadharmāḥ । tēna dōhayōścaturdaśyamāvāsyākālabhēdācchr̥taśabda-
vācyaṁ dugdhaṁ dharmairasaṁyuktaṁ syāditi । ēvaṁ prāptē'bhidhīyatē—</p>
<sutra>prakaraṇāvibhāgādvā tatsaṁyuktasya kālaśāstram ।। 3. 6. 29 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pradhānasya dadhiyāgasya
caturdaśyāmanuṣṭhānaṁ bhavēt । tathāpi pradhānasya khalu dharmōpadēśaḥ
kriyamāṇasya balavatpramāṇāvirōdhē sati kramēṇa dharmagrāhakatvaṁ
bhavati । yathāgnīṣōmīyasya paśudharmagrāhakatvam । na cēha dadhi-
yāgasya caturdaśyāmanuṣṭhānam । “amāvāsyāyāmamāvāsyayā yajēta”
iti sāṅgasyaivāmāvāsyāyāmanuṣṭhānāvagamāt । kintu dadhyarthadōhasya
caturdaśyāmanuṣṭhānam । na ca dadhiyāgārthadōhasya tatrānuṣṭhānē
dadhiyāgasya kramō bhavati । nāpi tatrānuṣṭhīyamānatvēna taddōhasya
<pb n="758"/>
kramēṇa dōhārthatvamēva, dharmāṇāmarthasiddhatvēna kramābhāvasyōktatvāt ।
ataḥ pūrvēdyurāmnātānāṁ śākhāharaṇādidharmāṇāṁ kramēṇa na dadhi-
yāgārthatvam, nāpi dōhārthatvam, kintu prakaraṇāvibhāgādubha-
yārthatvē satyēva kēṣāñciddharmāṇāṁ śākhāharaṇādināṁ dadhisidhyarthaṁ
pūrvēdyuranuṣṭhānamiti siddham ।</p>
<p>prayōjanam—pakṣōktam । sūtrantu—prakaraṇāviśēṣādubhayasaṁ-
yuktasyaiva śākhāharaṇādēścaturdaśīkālē śāstramēva paraṁ vidhānārthamiti ।।</p>
<trailer>ityaṣṭamaṁ śākhāharaṇādīnāmubhayadōhārthatādhikaraṇam ।। 8 ।।</trailer>
<head>atha navamaṁ grahadharmāṇāṁ savanatrayārthatādhikaraṇam</head>
<sutra>tadvatsavanāntarē grahāmnānam ।। 3. 6. 30 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmaḥ “jyōtiṣṭōmēna svargakāmō yajēta” iti ।
tatraindravāyavādyāḥ prātassavanē daśa grahā āmnātāḥ । tatra dharmāḥ
śrūyantē-“upōptē'nyē grahāḥ sādyantē'nupōptē dhruvaḥ । daśāpavitrēṇa grahaṁ
sammārṣṭi” iti । santyaparē mādhyandinē savanē aparē tr̥tīyasavanē
grahāḥ । tēṣu mādhyandinatr̥tīyasavanīyēṣu ca sandēhaḥ—kiṁ grahadharmāḥ
karttavyāḥ ? uta prātaḥsavanē yē grahāḥ tēṣvēva ? iti । adhikāśa-
ṅkānirākaraṇārthamudāharaṇāntarē pūrvōkta ēva nyāyō'tidiśyatē ।</p>
<pb n="759"/>
<head>pūrvapakṣaḥ</head>
<p>atrāyaṁ pūrvapakṣaḥ—bhavatu dadhiyāgasya caturdaśyāmanuṣṭhīyamā-
nasya tatkramabhāvēna dōhadharmāṇāṁ prakaraṇāviśēṣādubhayadōhārthatvam,
grahadharmāṇāntu prātassavanānuṣṭhēyānāṁ prātassavanānuṣṭhīyamānagrahayāgā-
rthatvamanuṣṭhānasādēśyalakṣaṇātkramādyuktam । na ca prakaraṇātkramasya
durbalatvātprakaraṇēna sarvagrahārthatvamiti vācyam । kramēṇa prātassa-
vanikagrahārthatvē'pi prakaraṇāvirōdhāt । ataḥ kramēṇa prātassava-
nikagrahārthatvēmēva grahādharmāṇāmiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi prakaraṇavirōdhē kramasya viniyō-
jakatvaṁ bhavēt । tathāhi—jyōtiṣṭōmāpūrvagr̥hītāḥ khalu grahadharmāsta-
tsādhanībhūtagrahasambandhinastatsādhanatvāviśēṣātsavanatrayavarttigrahasamba-
ndhinō vijñāyantē । na ca kramēṇa prātassavanikagrahārthatvē'pi prakara-
ṇāvirōdha iti vācyam । apūrvārthatvapratipādakasya prakaraṇasya
kramēṇaikadēśārthatvaviṣayasaṅkōcalakṣaṇabādhaprasaṅgāt । tasmātkramaṁ
bādhitvā prakaraṇēna savanatrayavarttigrahārthā ēva grahadharmā iti siddham ।</p>
<p>prayōjanam—pakṣōktam । sūtrantu—yathā dōhadharmā dōhadvaya-
sādhāraṇāstathā grahadharmā api savanāntarīyagrahasādhāraṇā ēvēti ।।</p>
<trailer>iti navamaṁ grahadharmāṇāṁ savanatrayārthatādhikaraṇam ।। 9 ।।</trailer>
<pb n="760"/>
<head>atha daśamaṁ raśanādharmasādhāraṇyādhikaraṇam</head>
<sutra>raśanā ca liṅgadarśanāt ।। 3. 6. 31 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmē paśuragnīṣōmīyaḥ—“yō dīkṣitō yadagnīṣō-
mīyaṁ paśumālabhatē” iti । tatra raśanā śrūyatē, raśanādharmāśca
“trivr̥dbhavati, darbhamayī bhavati, praviṣṭāntā karttavyā” iti । tatra
sandēhaḥ—kimētē dharmā agnīṣōmīyaraśanāyāḥ savanīyaraśanāyāśca
sādhāraṇāḥ ? utāgnīṣōmīyārthā ēva ? iti । prakaraṇakramayōrvi-
rōdhāvirōdhau nirūpyēdānīṁ śrutikramayōrvirōdhāvirōdhau nirūpyētē ।
atra yadyapi sākṣānna raśanā śrūyatē, kintu “yūpaṁ parivyayati” iti
yūpaparivyāṇādēva labhyatē, tathāpi darbhamayyādiśabdānāṁ yaugikatvēna
parivyāṇākṣiptaraśanāviśēṣavacanatvādbhāṣyē raśanā śrūyata ityaktam ।
yūpaparivyāṇaṁ “yūpaṁ parivyayati” ityanēna yathāgnīṣōmīyē vidhīyatē,
tathā “āśvinaṁ grahaṁ gr̥hītvōpānaṣkramya yūpaṁ parivyayati” ityanēna
savanīyē'pi vihitam । tēna yūpaparivyāṇākṣēpādēvōbhayatraiva
raśanāyāḥ prāptatvādraśanādharmāḥ śrūyamāṇāḥ kimagnīṣōmīyaraśanārthā
ēva utāgnīṣōmīyasavanīyaraśanārthā iti bhavati sandēhaḥ ।</p>
<head>pūrvapakṣaḥ</head>
<p>atrāyaṁ pūrvapakṣaḥ—agnīṣōmīyasya kramē caturdaśyāṁ raśanā-
<pb n="761"/>
dharmā darbhamayyādayaḥ śrūyantē na savanīyasya । tēna paśudharmavadagnī-
ṣōmīyayūpaparivyāṇārthā ēva raśanādharmāḥ । nanu śrutyā raśanā-
mātrārthāḥ pratīyantē । śrutiśca vākyādbalīyasī । satyam; kintu
yūpasvarūpasambandha ānarthakyādapūrvasādhanalakṣaṇayā śrutyā vini-
yōgō vaktavyaḥ । tēna yathā śrutyā prakaraṇasahāyabhūtayā
barhirdharmāḥ prakaraṇavartibarhirmātrārthāḥ, ēvaṁ śrutisādhāraṇyē'pi na
piṇḍapitr̥yajñabarhirarthāḥ tathā raśanādharmā api kramasahāyayā śrutyā
kramōpasthitāgnīṣōmīyayūpaparivyāṇaraśanārthā ēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyagnīṣōmīyakramaśrutasya “yūpaṁ pari-
vyayati” iti parivyāṇasya brīhiprōkṣaṇavadyūpadvārēṇa pradhānā-
pūrvanirvr̥ttāvupayōgō bhavēt । kintu yūpasyālaukikatvēnānirjñātō-
pāyaparimāṇasya sādhanāpēkṣāyāṁ “yūpaṁ parivyayati” iti dvitīyā-
śrutyā yūparnirvr̥tyupayōgitvēnaiva parivyāṇasya yūpāṅgatvaṁ vijñāyatē ।
ēvaṁ savanīyē'pi “upaniṣkamya yūpaṁ parivyayati” iti dvitīyā-
śrutyā yūpāṅgatayā parivyāṇaṁ śruyamāṇaṁ sādhāraṇasya yūpasyāgnī-
ṣōmīya ēva niṣpannatvāt । yadyapi na yūpasvarūpanirvr̥ttyupayuktam,
tathāpi svarūpē kāryē cōpayōgyaṅgaṁ bhavatīti nyāyēna yūpakāryapaśu-
niyōjanōpayuktadārḍhyātiśayajananēnaivāṅgaṁ bhavati । ētacca yūpāṅgaṁ
<pb n="762"/>
parivyāṇaraśanātvāviśēṣādubhayaraśanāsādhāraṇā ēva bhavanti । na
caivaṁ satyagnīṣōmīyayūpasyaiva kramēṇa sannidhāpitatvātkramasahāya-
yā śrutyā tatparivyāṇaraśanārthā ēva vijñāyantē । prakāraṇasahāyayēva
śrutyā barhirdharmā darśapūrṇamāsīyabarhirarthā iti vācyam । yatō ya
ēva hyagnīṣōmīyasya yūpaḥ, sa ēva savanīyasyāpi । tēnāgnī-
ṣōmīyayūparivyāṇaraśanāsambandhitvēna vidhīyamānā dharmāḥ savanāyē
yūparivyāṇaraśanāsambandhēnāpi vihitā bhavanti । piṇḍapitr̥yajña-
barhiṣō na darśapūrṇamāsabarhirbhyō'nyatvādyuktam । yattvasādhāraṇā
dharmā iti tathāpi savanīyōtpattivākyē “trivr̥tā yūpaṁ parivīya”
ityanuvādō raśanādharmasādhāraṇyādvinānupapadyamānō liṅgaṁ bhavati ।
tēna liṅgadarśanādapi sādhāraṇā raśanādharmā iti siddham ।</p>
<p>prayōjanam—pūrvapakṣē savanīyaraśanāyā darbhamayādiniyamaḥ ।
siddhāntē'gnīṣōmīya ēva darbhamayādidharmaniyama iti ।
sutrantu—raśanēti raśanādharmōpalakṣaṇārtham । tēnāyamarthaḥ—yadvadagra-
hadharmāḥ savanatrayavarttigrahasādhāraṇāḥ, tadvadraśanādharmā api sādhā-
raṇāḥ । liṅgadarśanaṁ cōktamēvēti ।।</p>
<trailer>iti daśamaṁ raśanādharmasādhāraṇyādhikaraṇam ।। 10 ।।</trailer>
<pb n="763"/>
<head>athaikādaśaṁ grahadharmāṇāmaṁśvadābhyarthatādhikaraṇam</head>
<sutra>ārācchiṣṭamasaṁyuktamitaraiḥ sannidhānāt ।। 3. 6. 32 ।।</sutra>
<head>viṣayasaṁśayau</head>
<p>dūrādyacchiṣyatē jyōtiṣṭōmasya, yathaupānuvākyākāṇḍēṁ'śva-
dābhyau । tatra sandēhaḥ—kiṁ jyōtiṣṭōmē samāmnātā grahadharmāḥ
karttavyāḥ ? uta nēti । idānīṁ prasaṅgadvākyaprakaraṇayōrvirōdhāvirōdhau
vicāryētē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—bhavatu raśanādharmāṇāṁ yūpaikatvātkrama-
nibandhanamavyavasthānam । iha tu grahāṇāṁ bhinnatvādyūpavadgrahadharmā-
ścaikēna prakaraṇēna gr̥hītāstēṣvēva sammārgādidharmāṇāṁ barhirdharmavat
vyavasthōpapattērnāsti dūrādvihitayōraṁśvadābhyayōḥ sammārgādigrahadharma-
sambandha iti । ēvaṁ prāptē'bhidhīyatē—</p>
<sutra>saṁyuktaṁ vā tadarthatvācchēṣasya tannimittatvāt ।। 3. 6. 33 ।।</sutra>
<head>sidhdāntaḥ</head>
<p>ayamabhiprāyaḥ—bhavēdēvaṁ yadyatra prakaraṇādvākyasya viśēṣa-
katvaṁ bhavēt । tathāhi—prakaraṇasya khalvatiprasaktē vākyē prakr̥tā-
pūrvasādhānōpasthāpakatayā vyavasthāpakatvam । yathā barhirdharmavidhāyaka-
vākyē darśapūrṇamāsāpūrvōsthāpakatvēna, tadatrāpi prakaraṇasya
<pb n="764"/>
jyōtiṣṭōmāpūrvasādhanāṅgōpasthāpakatvēnaiva viśēṣakatvaṁ vaktavyam ।
jyōtiṣṭōmāpūrvīyatvaṁ cāṁśvadābhyayōrapi grahadharmairbhavitavyamēva ।
yēṣāntu payōgrahasurāgrahādīnāṁ jyōtiṣṭōmāpūrvasambandhō nāsti,
tēṣāmēva paraṁ na grahadharmasambandhaḥ । tēna prakr̥tavyavasthāviśēṣakatvā-
dyāvajjōtiṣṭōmāpūrvīyagrahasambandha ēva dharmāṇāmiti siddham ।</p>
<p>prayōjanam—pakṣōktam । sūtrantu—aṁśvadābhyagrahasvarūpamapi
grahadharmaiḥ saṁyuktam । tayōrapi jyōtiṣṭōmārthatvāt । śēṣasya ca
grahadharmasya tannimittatvāt jyōtiṣṭōmārthatvanimittatvāditi ।।</p>
<trailer>ityēkādaśaṁ grahadharmāṇāmaṁśvadābhyagrahārthatādhikaraṇam ।। 11 ।।</trailer>
<head>athaṁ dvādaśaṁ citriṇyadhikaraṇam</head>
<sutra>agnyaṅgaprakaraṇē tadvat ।। 3. 6. 35 ।।</sutra>
<p>anārabhyāgnimucyatē—“citriṇīrupadadhāti, vajriṇīrupada-
dhāti, bhūtēṣṭakā upadadhāti” iti । santi ca prakaraṇē
iṣṭakādharmāḥ—“akhaṇḍāmakr̥ṣṇalāñca kuryāta” iti । tathā
“bhasmanā iṣṭakāḥ saṁskuryāt” iti । tatra sandēhaḥ—kima-
prakaraṇē samāmnātānāmimē dharmāḥ karttavyāḥ (?) uta nēti । idānī-
da/?/dāhaṇāntarē'dhikāśaṅkāṁ nirākarttuṁ prakaraṇē samāmnātā imē
dharmāḥ karttavyā iti pūrvōkta ēva nyāyō'tidiśyatē ।</p>
<pb n="765"/>
<head>pūrvapakṣaḥ</head>
<p>ayaṁ pūrvapakṣaḥ—bhavatu grahādipātrāṇāmavyabhicaritajyōtiṣṭō-
māpūrvānvayānāṁ prakaraṇamanapēkṣyāpi vākyēna sammārgādisaṁskāravi-
dhānādaprakr̥tānāmapi sammārgādidharmasambandhaḥ । iṣṭakādīnāntu
vyabhicaritār̥/?/yapūrvasambandhānāmapūrvānvayārthaṁ prakaraṇamapēkṣitavyam ।
atō yāsāmēvēṣṭakānāṁ prakaraṇavattitvaṁ, tāsāmēva dharmasambandhō na
tvanyāsāmiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyanārabhyādhītānāmapīṣṭakānāṁ sthaṇḍi-
ladvārēṇāgnyapūrvasādhanatvaṁ vākyēna na pratīyēta । yathā khalvaṁśvadā-
bhyayōranārabhyaśrutayōrapi vākyēna jyōtiṣṭōmāpūrvasambandhē sati
sammārgādigrahadharmasambandhaḥ, tathēhāpyaprakaraṇaśrutānāmapīṣṭakānāṁ
vākyēna sthaṇḍilanirmāṇadvārēṇāgnyapūrvārthatvāvagatēḥ prakaraṇa-
sahāyēna vākyēnāgnyapūrvasādhanēṣṭakāsu vidhīyamānāḥ dharmāḥ sādhāraṇā
ēvēti siddham ।</p>
<p>prayōjanam—pakṣōktam । sūtrantu—aprakaraṇē śrūyamāṇā
api vākyēnāgnyaṅgamiṣṭakā aṁśvadābhyavatsadharmikā iti ।।</p>
<trailer>iti dvādaśaṁ citriṇyadhikaraṇam ।। 12 ।।</trailer>
<pb n="766"/>
<head>atha trayōdaśamabhiṣavādīnāmasamānavidhānatādhikaraṇam</head>
<sutra>naimittikamatulyatvādasamānavidhānaṁ syāt ।। 3. 6. 36 ।।</sutra>
<p>jyōtiṣṭōmē śrūyatē—“yadi rājanyaṁ vaiśvaṁ vā yājayētsa yadi
sōmaṁ bibhakṣayiṣēt, nyagrōdhastibhinīrāhr̥tya tāḥ sampiṣya dadhanyu-
nmr̥jya tamasmai bhakṣaṁ prayacchēnna sōmam” iti । santi ca sōmadharmāḥ
krayō'bhiṣava ityēvamādayaḥ । tatra sandēhaḥ—kiṁ samānavidhānā ētē
dharmāḥ sōmasya phalacamasasya ca ? uta sōmārthāḥ phalacamasasya
tadvikāratvāditi । pūrvatra tu dharmāṇāṁ samānavidhānatvaṁ pratipāditam ।
idānīntadapavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrva/?/pakṣaḥ-pūrvamaprakaraṇaśrutatvē'pyaṁśvadābhyayōrjyōtiṣṭōmā-
pūrvasādhanatvāviśēṣādiṣṭakānāñcāgnyapūrvārthatvāviśēṣātsamānō dharma-
vidhirityuktam । tadatrāpi sōmaphalacamasayōrjyōtiṣṭōmāpūrvasādhana-
tvāviśēṣādapūrvasādhanalaṇayā kriyābhiṣavādayō dharmā vidhīyamānāḥ
sōmaphalacamasasādhāraṇā ēvēti vijñāyantē । nanu grahadharmāṇāmiṣṭa-
kādharmāṇāñca grahamātrambandhēnēṣṭakāmātrasambandhēna ca vidhīnādbhavatu
sādhāraṇyam । sōmadharmāṇāntu sōmasambandhēnaiva vidhānātkathaṁ sōma-
phalacamasasādhāraṇyamiti । ucyatē—sōmasvarūpē dharmavidhānānartha-
kyādatrāpi jyōtiṣṭōmāpūrvīyahaviḥprakr̥tidravyasambandhēna vidhānaṁ
<pb n="767"/>
vaktavyam । tacca rūpaṁ sōmaphalacamasasādhāraṇamēva । tēna yathā
darśapūrṇamāsāpūrvīyahaviḥprakr̥tidravyasambandhēna vidhīyamānā avaghāta-
prōkṣaṇādayō dharmā vrīhiyavasādhāraṇāḥ, tathā sōmadharmā api
krayābhiṣavādayaḥ sōmaphalacamasasādhāraṇā iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi nityānityasaṁyōgavirōdhō na
bhavatē । tathāhi—krayābhiṣavādayaḥ khalvanityajyōtiṣṭōmāpūrva-
gr̥hitā nityadvāramēvāśrayantē । sōmaśca nityaḥ, sakalajyōtiṣṭōma-
prayōgabhāvitvāt । tēna nityāmnātā dharmā nityasōmārthā ēvēti
siddham ।</p>
<p>idantviha vaktavyam—kathaṁ phalacamasē sōmadharmaprāptiḥ ? ati-
dēśāditi brūmaḥ । na caikasminnēva karmaṇi kathamatidēśa iti
vācyam । yatō nātra karmātidēśaḥ, kintu dravyadharmātidēśaḥ ।
dravyayōśca sōmaphalacamasayōrēkasminnapi karmaṇi bhēdānnātidēśānu-
papattiḥ । tatra yathā avagatakaraṇabhāvaṁ karmātidiṣṭadharmakaṁ kathamityā-
kāṅkṣāyāṁ dravyadēvatādisārūpyōpasthitakarmāntarāddharmān gr̥hṇāti,
tathā dravyamapagakriyāsādhanabhāvaṁ kathamityākāṅkṣāyāṁ sārūpyō-
pasthitadravyāntarāddharmān gr̥hṇāti । tadatra phalacamasēna yāgaṁ bhāvayēt
kathamityākāṅkṣāyāṁ sōmasthānāpattilakṣaṇasya sārūpyasyāntaraṅga
<pb n="768"/>
tvātsōmavadityavagatē sōmadharmānēva gr̥hṇāti । na caivaṁ satyubhayathāpi
phalacasamē sōmadharmānuṣṭhānāviśēṣānniṣprayōjanō vicāra iti
vācyam । guṇakāmapravr̥ttyapravr̥ttiprayōjanēna prayōjanavatvāt ।
tathāhi—sōmaphalacamasayōryadābhiṣavādividhiḥ samānaḥ, tadōbhaya-
sminnabhiṣavādau guṇakāmāśrayatvanirūpaṇātphalacamasābhiṣavē'pyā-
śrayapratyabhijñānādguṇakāmēna pravr̥rttitavyam । asamānavidhānatvē'nu-
ṣṭhānasambandhina ēvābhiṣavasyāśrayatvānirūpaṇātphalacamasasambandhēnā-
śrayapratyabhijñānābhāvānnivr̥ttirguṇakāmasyēti pūrvapakṣasiddhāntayōḥ
prayōjanama ।</p>
<p>sūtrantu—naimittikaphalacamasādi nityēna sōmēnātulyatvāda-
samānavidhānaṁ bhavēditi ।।</p>
<trailer>iti trayōdaśamabhiṣavādīnāmasamānavidhānatādhikaraṇam ।। 13 ।।</trailer>
<head>atha caturdaśaṁ mukhyapratinidhyōssāmānavidhyādhikaraṇam</head>
<sutra>pratinidhiśca tadvat ।। 3. 6. 37 ।।</sutra>
<head>viṣayasaṁśayasaṅgatayaḥ</head>
<p>asti pratinidhiḥ śrutē dravyē'pacaritē । yathā vrīhyapacārē
nīvārāḥ । tatra sandēhaḥ—kiṁ nīvārāḥ samānavidhānāḥ ? uta
nēti । pūrvāpavādēnēdamārabhyatē ।</p>
<pb n="769"/>
<head>pūrvapakṣaḥ</head>
<p>atrāyaṁ pūrvapakṣaḥ—nityaśrutā hyavadhātādayō nityaśrutaivrī-
hibhirēva sambandhamarhanti na nīvāraiḥ, tēṣāmaśrutatvāt । kintu
vrīhyapacārē'vaśyaṁ karttavyaṁ nityam, kāmyañca prārabdhamavaśyaṁ
samāpanīyam । tatra dravyāpēkṣāyāmapacaritadravyasadr̥śā nīvārā
ēvōpādīyantē । tēnāsamānavidhānānāmēva vrīhikāryāpatyā
phalacamasavadatidēśādēva dharmāsambandhō bhavatīti । ēvaṁ prāptē'bhi-
dhīyatē—</p>
<sutra>na tadvatprayōjanaikatvāt ।। 3. 6. 38 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi phalacamasavatsvēnaiva mahimnā
nīvārāḥ karmasādhanaṁ bhavēyuḥ । kintu vrīhiśāstrasyāvayavaparyantatvāt,
vrīhyavayavānāñca katipayānāṁ nīvārēṣu vidyamānatvāt tadupā-
ditsayā puruṣaḥ pravarttamānō nāntarīyakatayā nīvāratvamupādattē ।
tadatirēkēṇa vrīhyavayavōpādānāsambhavāt । tē ca vrīhyavayavāḥ
“vrīhibhiryajēta” iti pratyakṣaśāstracōditā ēvēti yuktamavaghātā-
didharmāṇāṁ nīvārēṣvapi samānavidhānatvamiti ।</p>
<p>prayōjanam—pūrvapakṣē vrīhīṇāmapacārē vrīhisthānē nīvāra-
padōhaḥ karttavyaḥ । siddhāntē tu vrīhipadasyaiva prayōgānna tadūhaḥ ।
<pb n="770"/>
nanu “vrīhibhiryajēta” iti śāstrēṇa vrīhitvajātiḥ sādhanatvēna
pratipāditā, vrīhyavayavāśca । vrīhitvamantraśca liṅgādvrīhitvajāti-
prakāśana ēva viniyuktaḥ । tēna yathā yavēṣu liṅgābhāvādaprayōgaḥ,
tathā nīvārēṣvapīti kathaṁ siddhāntē vrīhipadaprayōgādanūhaḥ
prayōjanamiti । ucyatē—syādēvaṁ yadi svarūpēṇāmūrttā jātiryāga-
sādhanaṁ bhavēt । kintarhi ? āśrayavyaktyavayavōpalakṣaṇatvēna ।
tēṣāmēva purōḍāśaprakr̥titvēnāpēkṣitavidhānāt । tēna yathā
“vrīhibhiryajēta” iti vidhau sādhanabalādvrīhibuddhirvrīhitvōpa-
lakṣitān purōḍāśaprakr̥tibhūtānavayavānēva viṣayīkarōti । ēvamatra
yō'yaṁ vrīhiśabdō vidhyuddēśānurōdhī pravarttamānastathābhūtānēvā-
vayavān viṣayīkarōti । tē ca nīvārē'pyaviśiṣṭā ēva । tēna
yadyapi nīvārēṣu vrīhitvāsamavāyaḥ, tathāpi vrīhitvōpalakṣitā-
nāmēvāvayavānāṁ nīvārēṣvapi pratyabhijñānāditarēṣāṁ pratinidhya-
sambhavādasyaiva vrīhitvōpalakṣitatvamapīti sūktaṁ siddhāntē'nūhaḥ
prayōjanamiti ।</p>
<p>sūtrantu—yadvadupadēśēna vrīhayō dharmavantaḥ, tadvannāvārā api ।
vrīhiśāstrēṇaiva yāgasiddhiprayōjanatvāvagamāditi ।।</p>
<trailer>iti caturdaśaṁ mukhyapratinidhyōssāmānāvidhyādhikaraṇam ।। 14 ।।</trailer>
<pb n="771"/>
<head>atha pañcadaśaṁ pratinidhau mukhyadharmānuṣṭhānādhikaraṇam</head>
<sutra>niyamārthā guṇaśrutiḥ ।। 3. 6. 40 ।।</sutra>
<head>viṣayasaṁśayau</head>
<p>atha yaḥ pratinidhiḥ, tatra kiṁ samānavidhānam ? uta nēti ।
yathā “yadi sōmaṁ na vindētpūtōkānabhiṣuṇuyāta” iti । idānīṁ
pratinidhānāśaṅkānirākaraṇēna samānavidhātvamēva pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—bhavatu nōvārāṇāṁ pr̥thak śāstrārthatvābhāvēna
kāryapratyabhijñānādbrīhidharmāṇāmavahantyādīnāṁ samānavidhānatvam,
pūtīkānāntu pr̥thakśāstrārthatvāttatkāryāpatyā phalacamasavadasamāna-
vidhānatvamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi pūtikānāṁ yāgasādhanatvārthamēta-
dvacanaṁ bhavēt । kintarhi ? sōmāpacārē tasyāvaśyaṁ karttavyatvēna
kāmyasya ca prakrāntasya samāpanīyatyēna vrīhyapacāra iva sadr̥śōpā-
dānāpēkṣāyāṁ satyāmanēkasōmasadr̥śāpādānāvayavē sati pūtīkō-
pādānaniyamārthamidaṁ vacanam । tēnāyamarthō bhavati—yatsōmāpacārē
tatsadr̥śān sōmāvayavānupādadīta, tatpūtīkagatānēvēti ।</p>
<pb n="772"/>
<p>taduktam—</p>
<lg>
<l>yāgasādhanatāṁ kuryātpūtīkānāṁ yadi śrutiḥ ।</l>
<l>tataḥ syātkāryavarttitvaṁ na tvēvaṁ sā pravarttatē ।। iti ।</l>
</lg>
<p>(taṁ. vā., pr̥. 1059)</p>
<p>tataḥ śrutasyāpi pratinidhēraśrutapratinidhisamānatvātsamānavidhā-
natvamēvēti siddham ।</p>
<p>prayōjanam—pūrvādhikaraṇavadēva sōmasthānē pūtīkapadōhaḥ
pūrvapakṣē । siddhāntē tu sōmapadaprayōga ēvētyanūhaḥ । sutrantu—yēyaṁ
pūtīkānāṁ yāgaguṇatvēna śrutiḥ sā pūtīkāniyamārthā na svarūpavidhā-
nārthēti ।।</p>
<trailer>iti pañcadaśaṁ pratinidhau mukhyadharmānuṣṭhānādhikaraṇam ।। 15 ।।</trailer>
<head>atha ṣōḍaśaṁ saṁsthādhikaraṇam</head>
<sutra>saṁsthāstu samānavidhānāḥ prakaraṇāvibhāgāt ।। 3. 6. 41 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmaḥ । tatra saṁsthāḥ samāmnātāḥ—agniṣṭōmaḥ,
ukthyaḥ, ṣōḍaśī, atirātra iti । tatra dīkṣaṇīyādayō dharmāḥ ।
tēṣu sandēhaḥ—kiṁ sarvasaṁsthaṁ jyōtiṣṭōmaṁ prakr̥tya dīkṣaṇīyādayō
dharmā uktāḥ ? utāgniṣṭōmasaṁsthamabhiprētya ? iti । idānīṁ samāna-
vidhānāpavādaḥ kriyatē । atrēyaṁ viṣayaśuddhiḥ—yadyapi saptasaṁsthō
<pb n="773"/>
jyōtiṣṭōmaḥ-agniṣṭōmō'tyagniṣṭōma ukthyaḥ ṣōḍaśyatirātrō vāja-
pēyō'ptōryāma iti, tathāpi tāsāṁ dharmasannidhyāmnānābhāvēna samāna-
vidhānāśaḍkābhāvātsannidhyāmnātāścatasra ēvōdāhr̥tāḥ tatrāpyanē-
kagrahacamasayāgābhyārōnānēkasaṁsthasya jyōtiṣṭōmasyādhyayanakramēṇa
prathamamagniṣṭōmasaṁsthā phalasambandhēna śravaṇātkratvaṅgabhūtaiva । tatra
yadyapyagniṣṭōmē samāmnātē “jyōtiṣṭōmēna svargakāmō yajēta” iti
phalavidhānam, “vasantē vasantē jyōtiṣā yajēta” iti nimittē vidhā-
nam, tathāpi phalanimittasambandhē saṁsthāyā jyōtiṣṭōmaviśēṣaṇatvē-
nāśravaṇāt jyōtiṣṭōmamātrasyaiva ‘ēkasya tūbhayatvē saṁyōgapr̥thaktvam’
iti nyāyēna phalārthatvaṁ naimittikatvañca । tataḥ “paśukāma ukthyaṁ
gr̥hṇīyāt, ṣōḍaśinā vīryakāmaḥ stuvīta, atirātrēṇa prajākāmaṁ
yājayēt” iti kramēṇa tisrō jyōtiṣṭōmasaṁsthāḥ phalasambandhēna
śrūyantē । tatrāpi jyōtiṣṭōmasyāpi prātisvikaṁ phalaṁ saṁsthānāntva-
dhikaṁ phalamiti dvayōrēva phalasādhanatvam । tatra dīkṣaṇīyādayō
dharmāḥ śrūyamāṇāḥ kiṁ jyōtiṣṭōmē ukthyādiṣu ca samānavidhānāḥ ?
uta jyōtiṣṭōmasyaivēti bhavati sandēhaḥ ।</p>
<head>pūrvapakṣaḥ</head>
<p>atrāyaṁ pūrvapakṣaḥ—dīkṣaṇīyādayō hi dharmā vidhīyamānā
jyōtiṣṭōmasya saṁsthānāñca phalavatvēnākāṅkṣāyōgyatāsannidhānāviśē-
<pb n="774"/>
ṣādubhayōrapi samānavidhānā ēvēti । nanu krayābhiṣavādidharmāṇāṁ
nityānityasaṁyōgavirōdhātsōmaphalacamasayōḥ samānavidhānatvamananta-
ramēva nirākr̥tam ‘naimittakamatulyatvādasamānavidhānaṁ syāt’ ityatra ।
tatkathaṁ nityajyōtiṣṭōmē anityāsu saṁsthāsu ca dīkṣaṇīyādīnāṁ
samānavidhānatvamiti । ucyatē—krayābhiṣavādīnāṁ hi prakaraṇēna
jyōtiṣṭōmānvayānnityatvē siddhē nitya ēva sōmō dvāraṁ nānityaḥ
phalacamasa iti yuktam । iha tu jyōtiṣṭōmasya saṁsthānāñca prakara-
ṇāviśēṣādvinigamanāpramāṇābhāvādubhayārthatvamēva dharmāṇāmiti na
nityānityasaṁyōgavirōdhaḥ । na cākriyātvēna saṁsthānāṁ na prakaraṇa-
miti vācyam । yatō jyōtiṣṭōmasyapi na kriyātvēna prakaraṇaṁ,
kintu phalavatvēna । tattu saṁsthānāmapyaviśiṣṭam । tēna yathā
jyōtiṣṭōmaḥ phalatvādupajātakathaṁbhāvaḥ sannihitān dīkṣaṇīyādi-
dharmān gr̥hṇāti, tathā saṁsthā api phalatvādupajātakathambhāvā
dharmān gr̥hṇantīti samānavidhānatvamēva dīkṣaṇīyādidharmāṇāmiti ।
tēna jyōtiṣṭōmasya saṁsthānāñca prakaraṇāviśēṣāddīkṣaṇīyādidharmāḥ
samānavidhānā ēvēti । ēvaṁ prāptē'bhidhīyatē—</p>
<sutra>vikārāstu kāmasaṁyōgē sati nityasya samatvāt ।। 3. 6. 43 ।।</sutra>
<p>ayamabhiprāyaḥ—bhavēdēvaṁ yadyatrāpi nityānityasaṁyōgavirōdhō
<pb n="775"/>
na bhavēt । tathāhi—yathā krayābhiṣavādayō dharmāḥ prakaraṇēna
nityabhūtajyōtiṣṭōmasambandhānnityamēva dvāramākāṅkṣamāṇā nityabhūtēna
sōmēnaiva sambadhyantē, nānityēna phalacamasēna । tathēhāpi dīkṣaṇī-
yādayō dharmā nityavadāmnātā nityamēva svasambandhinaṁ śēṣiṇamapē-
kṣamāṇā nityabhūtēna jyōtiṣṭōmēna sambadhyantē, nānityābhiḥ
saṁsthābhiriti । na hi dīkṣaṇīyādayō dharmāḥ phalacamasavannimitta-
sambandhēna śrūyantē, yēnānityā bhavēyuḥ । saṁsthāstu phalasambandhēna
śravaṇādanityabhūtāḥ । atō nityānityasaṁyōgavirōdhānna tābhiḥ
sambadhyantē ।</p>
<p>nanu jyōtiṣṭōmasyāpi phalasambandhaḥ śrūyatē—“jyōtiṣṭōmēna
svargakāmō yajēta” iti । tathā “vasantē vasantē jyōtiṣā yajēta”
iti nimittasambandhēna jyōtiṣṭōmō'pi nimittasambandhādanitya iti
nityānityasaṁyōgō'pyaviśiṣṭa ēva । naitat; na vayaṁ svarūpatō
nityatvamanityatvaṁ vā brūmaḥ । kintarhi ? śrutitaḥ । na ca jyōtiṣṭō-
maḥ kvacitphalasambandhēna nimittasambandhēna vā śrūyatē, “sōmēna
yajēta” iti nityavacchutasyaiva phalasambandhō nimittasambandhaśca
pratīyatē । saṁsthānāṁtūtpattāvēva phalasambandhēna śravaṇātphalānvitā-
nāñcānityatvādanityatvēnaiva śravaṇamiti na tābhiḥ sambadhyantē ।
nanu “paśukāma ukthyaṁ gr̥hṇīyāt ṣōḍaśinā vīryakāmaḥ stuvītāti-
<pb n="776"/>
rātrēṇa prajākāmaṁ yātayēta” iti grahaṇastōtrayāgānāṁ phalasambandhaḥ
śrūyatē । kathaṁ saṁsthānāṁ phalasambandha iti । ucyatē-sarvatra viśiṣṭa-
vidhigauravabhayēnāpapadasaṅkrāntō vidhirddhātvarthamanūdyōpapadārthamēva phalē
vidhattē । athāprāptō dhātvarthaḥ, tarhi viśiṣṭamēva dhātvarthaṁ phalē
vidhatta iti pratipāditam । na cātra dhātvarthō na prāptaḥ, grahaṇastōtra-
yāgānāṁ vākyāntarairēva prāptatvāt । na cōkthyādiśabdānāṁ graha-
ṇādisāmānādhikaraṇyādudbhidādivadgrahaṇādināmadhēyatvamēvēti vā-
cyam । yatō'jñātasandigdhārthasya sāmānādhikaraṇyēna nāmadhēyatvaṁ
niścīyatē, na punarvrīhisōmādivannirūḍhārthasyāpi । iha tūkthyā-
diśabdānāṁ smr̥titō jyōtiṣṭōmasaṁsthāviśēṣēṣvēva prasiddhatvānna
sāmānādhikaraṇyēna grahaṇādināmadhēyatvādhyavasānamiti saṁsthānā-
mukthyādiśabdavācyānāṁ phalē vidhānamiti ।</p>
<p>nanu saṁsthā hi samāptiḥ । sā ca kriyōparatirūpatvāda-
bhāvarūpēti kathaṁ tasyāḥ phalasādhanatvamiti । ucyatē—kēnōktaṁ
nābhāvō bhāvāntarōtpattau kāraṇamiti । pramāṇābhāvasyaivābhāva-
jñānōtpattihētutvāt । vihitanityanaimittikākaraṇasya ca pratya-
vāyahētutvāt । tathāca smaranti—</p>
<lg>
<l>akurvanvihitaṁ karma ninditañca samācān ।</l>
<l>prasaktaścēndriyārthēṣu prāyaścittīyatē naraḥ ।। iti ।</l>
</lg>
<p>(manu., 11. 44)</p>
<pb n="777"/>
<p>atha vāstyēvātrāpyaudāsīnyasaṅkalpō bhāvarūpa ēva । sa
saṁsthāśabdavācya ityavirōdhaḥ । nanu kathantarhi saṁsthānāṁ
dīkṣaṇīyādidharmasambandhaḥ ? na tāvadupadēśēna, samānavidhānatvasya
nirākr̥tatvāt । nāpyatidēśēna, atidēśasya sārūpyanibandhana-
tvāt । saṁsthānāñca jyōtiṣṭōmēna saha sārūpyabhāvāt ।
ucyatē—na hi sārūpyamadr̥ṣṭarūpēṇa dharmātidēśōpayōgi ।
kintarhi ? dharmavataḥ karmaṇā buddhisannidhāpanēna । iha ca phalāya
vihitābhirāśrayatvēna jyōtiṣṭōmō gr̥hītaḥ । tēnāśrayatvapratipattyaiva
jyōtiṣṭōmasya sannihitatvātkimatra sārūpyēṇēti । ētacca
dadhnēndriyakāmādhikaraṇa ēva purastātsādhitam—na ca sārūpya-
mēvaikaṁ kāraṇamiti । ataḥ siddhaṁ dīkṣaṇīyādīnāṁ saṁsthāsva-
samānavidhānatvamiti । anuṣṭhānantvasamānavidhānatvē'pi sādhāraṇa-
mēva । jyōtiṣṭōmārthānuṣṭhitairēva dīkṣaṇīyādībhirdharmaiḥ prasaṅgādēva
saṁsthānāmapyupakārasiddhēriti ।</p>
<p>prayōjanam—phalacamasavadēva guṇakāmapravr̥ttyapravr̥ttī । tatrāpi
yadēva prākr̥tamukthyādisaṁsthānimittaṁ grahaṇaṁ stōtraṁ śastrañca tēṣu yō
dharmaḥ prakr̥tagrahastōtraśastragatō'tidēśēna prāpnōti, na tu yō guṇa-
kāmaḥ । tēna pūrvapakṣē saṁsthāsvapi pravartitavyam । siddhāntē tu
nēti । sūtrantu—ukthyādisaṁsthā nityāgniṣṭōmasaṁsthāvikr̥ti-
<pb n="778"/>
bhūtā niviśanta iti vikārāḥ, yataḥ kāmasaṁyōgē sati tāḥ
śrūyantē । kāmyaścārthō nityamarthaṁ vikr̥tya niviśanta iti sthitō
nyāyaḥ । tēna samānavidhānatvāt nityavadāmnātā dīkṣaṇīyādayā
hi dharmā nityasyaivāgniṣṭōmasya nityatvēna tulyatvāditi ।।</p>
<lg>
<l>yō nāma kaścidiha saṁviditaṁ pramēyaṁ
granthāntarē likhati vā vadati svayaṁ vā ।</l>
<l>matkarttr̥tāmananukīrttya sa kīrtilōpāt
nissantatirjagati janmaśatāni bhūyāt ।।</l>
</lg>
<trailer>iti ṣōḍaśaṁ saṁsthādhikaraṇam ।। 16 ।।</trailer>
<trailer>iti bhaṭṭaśrībhavadēvakr̥tau tautātitamatatilakē</trailer>
<trailer>tr̥tīyasya ṣaṣṭhaḥ pādaḥ ।।</trailer>
<pb n="779"/>
<head>atha tr̥tīyādhyāyasya saptamaḥ pādaḥ</head>
<head>tatra prathamaṁ vēdibarhiradhikaraṇam</head>
<sutra>prakaraṇaviśēṣādasaṁyuktaṁ pradhānasya ।। 3. 7. 1 ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsau । tatra santi barhidharmā vēdidharmāśca । tatra
sandēhaḥ—kiṁ barhirādayō barhirdharmāśca pradhānasya ? utāṅgapradhānānā-
miti । vākyaprakaraṇavirōdhāvirōdhadvārēṇa samānāsamānavidhānatva-
mēva dharmāṇāṁ nirūpyatē । na tu vākyēna prakaraṇavirōdhāvirōdhāvēva,
tayōḥ pūrvamēva nirūpitatvāt ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—yadyapi “barhiṣi harvīṣyāsā-
dayati, barhirlunāti, vēdi khanati” iti vākyē viśēṣēṇa ca
barhiṣōhavirāsādanasambandhastaddharmāṇāñca vēdibarhissambandhaḥ pratīyatē,
tathāpi havirāsādanamātrasambandhēna barhirlavanavidhērānarthakyāt
laukikabarhiṣaśca prasaṅgādavaśyamapūrvasādhanatākāritaḥ sambandhō
vaktavyaḥ । na cāpūrvasādhanatā prakaraṇamantarēṇa labhyatē । prakaraṇa-
ñca nāṅgānām, kintu pradhānasyaivēti pradhānamātrasambandha ēva barhiṣa-
staddharmāṇām । tēna yadyapi prakaraṇaṁ na viśēṣakaṁ karttr̥grāhakamēva,
<pb n="780"/>
tathāpyadhikāravidhyākāṅkṣā khalu prakaraṇam । grāhakatvañca tasyaitadēva
yadākāṅkṣāvatōradhikāravidhērēva grāhakatvam । sa ca pradhānōpakārrā/?/-
mēva sannidhiśrutān dharmānanigr̥hṇātīti bhavatyarthādviśēṣaṇaphalamiti ।
atō bhavati grāhakalakṣaṇavaśādēva vākyasya pradhānagōcaramēva
viniyōjakatvamiti । taduktam—“prakaraṇaviśēṣāta” iti । na ca
vēdyādīnāṁ dēśarūpatvāt, dēśasya ca prayōgāṅgatvēnāṅgapradhānārthatvāt,
vēdyādānāmaṅgapradhānārthatvamēvēti vaktavyam । yataḥ “samē darśapūrṇamā-
sābhyāṁ yajēta, pracīnapravaṇē vaiśvadēvēna yajēta” iti (?) yāgapradhānē
vaiśvadēvasyaiva karaṇatvēna dēśasambandhavidhānāt tadviśēṣa ēva nyāyaḥ ।
vēdyādīnāntu prakaraṇaniyatēna vākyēna pradhānamātrārthatvāvagamāta
pradhānarthatvamēvēti nānupapannam । nāpi dvādaśōpasatvavadavirōdhisaṁyō-
gō'pi sarvēṣāmēvēti vēdyādīnāṁ prakaraṇē samāvēśāttēnōpasaddvādaśa-
tvavadvākyēna virōdhyasaṁyuktaṁ varhirādi prakaraṇēna pradhānamātrasyaivēti ।
ēvaṁ prāptē'bhidhīyatē—</p>
<sutra>sarvēṣāṁ vā śēṣatvasyātatprayuktatvāt ।। 3. 7. 2 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatra prakaraṇaṁ viniyōjakaṁ bhavēt ।
kintarhi ? vākyamēva । asaṁyuktaṁ hi prakaraṇēna viniyujyētētyuktam ।
iha cāṅgapradhānasādhāraṇahavirāsādanasaṁyōgēnaiva vēdibarhiṣī śrūyētē ।
<pb n="781"/>
taddharmāśca vēdibarhirmātrasambandhēna । ataḥ kathaṁ prakaraṇavaśēna
pradhānamātraśēṣatvaṁ vēdibarhiṣōstaddharmāṇāñca । nanvēvaṁ sati praka-
raṇasya vākyārthāvyavasthāpakatvē vākyamanyatrāpi prasajyēta ।
tatrānarthakyabhiyā mā nāma laukikaṁ vidadhātu, piṇḍapitr̥yajñīyē
tu dūrasthē havirāsādanē vēdibarhirvidhitvam । naitadēvam; syādēvaṁ
yadi svatantramatra vākyaṁ viniyōjakaṁ bhavēt । kintu darśapūrṇa-
māsādhikāravidhisannidhisamāmnānavaśēna tadēkavākyatāpannam । tēna
darśapūrṇamāsāntargatasyaiva vēdibarhirvidhēssāṅgasambandhaḥ । ucyatē—
syādētadēvaṁ yadi vēdibarhiṣōstaddharmāṇāñca sākṣāttadgatavēdi-
barhiṣōḥ svatantraṁ lavanādidharmavidhiḥ । (?) na ca piṇḍapitr̥yajñahavi-
rdarśapūrṇamāsavākyāntargatam, yēna tatrāpi dharmavidhirbhavēt । tathā ca
sūtram—‘na tadvākyaṁ hi tadarthatvāt’ iti । darśapūrṇamāsaprakaraṇagr̥hī-
tatvēna tadēkavākyatvaṁ vaktavyam । prakaraṇañca pradhānasyaivēti
pradhānasambandhaḥ prāpnōti, kathamaṅgasambandhaḥ ? ucyatē—syādēvaṁ
yadi barhiṣastaddharmāṇāñca sākṣātpradhānasambandhō bhavēt । kintu
pradhānīyahavirāsādanadvārēṇa vēdabarhiṣōstaddharmāṇāñca pradhānīya-
vēdabarhirdvārēṇa pradhānasambandhō vaktavyaḥ । pradhānīyatvañca dvēdhā
bhavati—pradhānārthatvēna pradhānōpakārakatvēna vā । tatra yadi
pradhānārthahavirāsādanādisambandhaḥ puraskriyatē, tadā vākya-
<pb n="782"/>
syātisaṅkōcō bhavēt । pradhānōpakārakatāmātrābhyupagamē tu na
vākyavirōdhō nāpi prakaraṇavirōdhaḥ । sambandhatvāñcōpakārakatvamēva
dharmasambandhē prayōjakam, na tu tādarthyam । taduktam—
‘anupakāriṇi hi sthitaṁ nōpakarōti na ca tadartham (taṁ. vā., pr̥. 1076)
iti । tēnāyaṁ vākyārthaḥ—yaddarśapūrṇamāsōpakārakaṁ haviḥ tadvēdyāṁ
barhiṣi samāsādayati, yā darśapūrṇamāsōpakārikā vēdistāṁ khanati,
yaddarśapūrṇamāsōpakārakaṁ barhistallunātīti । darśapūrṇamāsōpakāra-
katvañca yathā pradhānahaviṣāmēvamaṅgaviṣāmapyaviśiṣṭam । pradhānāpūrva-
gr̥hītānāmapi dharmāṇāmaṅgapradhānārthatvaṁ yuktamēvēti siddham ।</p>
<p>prayōjanam—pakṣōktam । sūtrantu—sarvēṣāmēvāṅgapradhānahavi-
rāsādanādīnāṁ vēdibarhirādīnāṁ śēṣabhūtāḥ, śēṣatvasya prakaraṇā-
prayuktatvādityati ।।</p>
<trailer>iti prathamaṁ vēdibarhiradhikaraṇam ।। 1 ।।</trailer>
<head>atha dvitīyaṁ yajamānadharmāṇāṁ pradhānārthatādhikaraṇam</head>
<sutra>phalasaṁyōgātsvāmiyuktaṁ pradhānasya ।। 3. 7. 6 ।।</sutra>
<head>viṣayasaṁśayau</head>
<p>jyōtiṣṭōmē kēśaśmaśruṇōrvapanaṁ, payōvratāni, tapaścāmnātāni ।
<pb n="783"/>
tēṣu sandēhaḥ—kimaṅgapradhānārthāni ? uta pradhānārthāni ? iti ।
asminnadhikaraṇē yēṣāṁ saṁskārāṇāṁ yajamānagāmitvaṁ vyavasthāsyatē,
tēṣāmēva viṣayatvam ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi yajamānasya dvairūpyamasti—yāga-
karttr̥tvaṁ phalabhōktr̥tvañca, tathāpi karttr̥tvāvagamapūrvakatvādbhōktatvāva-
gamasya sarvēṣāmēvāṅgapradhānānāmupakārapēkṣitvātkartr̥tvādyaṁśōpanipātē
ca yajamānasya sākṣōtprayuktyā ca sāṅgapradhānakarttr̥tvēna sāṅga-
pradhānōpakārōpapattēḥ karttr̥tvāṁśōpanipātādaṅgapradhānārthatvamēva vapanādi-
saṁskārāṇāmiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi karttr̥tvāṁśōpanipātinaḥ saṁskārā
bhavēyuḥ । bhōktr̥tvāṁśanipātinaśca tē । karttr̥tvasya saṁskārairvināpya-
dhyayanamātraniṣpattitvēnaiva sarvalōkasiddhatvāt । phalabhōktr̥tvaṁ tu na
saṁskārairvinā bhavatīti na pramāṇāntarasiddham । tēna phalabhōktr̥tvāṁśa-
ēva yajamānasya yōgyatāmādadhānāḥ kriyāḥ saṁskārā ityucyantē ।
phalāpūrvasya ca pradhānajanyatvātpradhānārthā ēva yajamānasaṁskārāḥ ।
tēna yathāyānyadr̥ṣṭōrthānyaṅgāni taiḥ phalabhōktr̥tvam, na tatra nyāyēna
pūrvapakṣō viśēṣaṇam (?) dr̥ṣṭārthānyaṅgāni daikṣādīni phalayōgyatā-
<pb n="784"/>
mādadhānānyēvāṅgāni bhavanti, tathaitē'pi saṁskārā iti siddhaṁ
yajamānasaṁskārāṇāṁ kēvalapradhānārthatvamiti ।</p>
<p>prayōjanam—pūrvapakṣē yadyaṅgārthatvamapi saṁskārāṇām, tadā
daikṣādayō jyōtiṣṭōmāṅgāni vikārēṣvapi karttavyāḥ । siddhāntē tu
nēti । sūtrantu—phalabhōktr̥tvātsvāmibhūtayajamānasaṁyuktaṁ vapanādi
pradhānasyaivēti ।।</p>
<trailer>iti tr̥tīyaṁ yajamānadharmāṇāṁ pradhānārthatādhikaraṇam ।। 2 ।।</trailer>
<head>atha dvitīyaṁ saumikavēdēraṅgapradhānārthatādhikaraṇam</head>
<sutra>cīkīrṣayā ca saṁyōgāt ।। 3. 7. 7 ।।</sutra>
<head>viṣayasaṁśayau</head>
<p>jyōtiṣṭōmē śrayatē—“triśatprakramā prācī caturviṁśatiragrēṇa
triṁśajjaghanēna iyati śakṣyāmahē” iti । tatra sandēhaḥ—kimēvamāda-
yō'ṅgapradhānārthāḥ ? uta pradhānārthāḥ ? iti । idānīṁ vicāradvayēna
pūrvōktapradhānārthatvāpavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“iyati śakṣyāmahē” iti vākyāccikīrṣā-
saṁyōgēna saumikī mahāvēdiḥ śrūyatē । pradhānatvañca phalavatvāt ।
tēna cikīrṣāsaṁyōgēna śrutā vēdiḥ kēvalapradhānārthaivēti । ēvamaparya-
<pb n="785"/>
vasita ēva vicārē vicārāntaraṁ rvasūtragatasaṁyōgāditi padānu-
ṣaṅgalōbhēna prastūyatē ।</p>
<head>atha caturthamabhimarśanasyāṅgapradhānārthatādhikaraṇam</head>
<p>stō darśapūrṇamāsau । tatra śrūyatē-“caturhōtrā paurṇamāsīmabhi-
mr̥śēt pañcahōtrāmāvāsyāyām” iti । tatra sandēhaḥ—kimaṅgapradhā-
nārthamabhimarśanam ? uta pradhānārtham ? iti । atrāyaṁ pūrvapakṣaḥ—
paurṇamāsyamāvāsyāśabdayōḥ pradhānakarmasamudāyadvayārthatyāttayōścāmū-
rttatvēnābhimarśanāyōgyatvāllakṣaṇayā paurṇamāsyamāvāsyāśabdayōryō-
gyatayā svāṅgabhūtē haviṣi vr̥ttirvaktavyā । tathāca sati kēvalapradhā-
nārthamēvābhimarśanamiti । tēna paurṇamāsyamāvāsyābhidhānēna saṁyōgā-
dabhimarśanapadābhidhēyaḥ sparśaḥ caturhōtr̥mantrēṇa pañcahōtr̥mantrēṇa ca
kriyamāṇaḥ pradhānahavissambaddha ēva karttaṁvya iti । ēvaṁ prāptē—</p>
<head>aparyavasitē pūrvavicārē tāvatsiddhāntō'bhidhīyatē—</head>
<sutra>tadyuktē tu phalaśrutistasmātsarvacikīrṣā syāt ।। 3. 7. 8 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi pradhānamātraṁ cikīrṣitaṁ bhavēt ।
tathāhi—yadi śakṣyāmahē asyāṁ karttumiti hi cikīrṣā
pratīyatē । pradhānamātrasya khalvalpaparimāṇavēdyāmapi śakyānuṣṭhāna-
tvāditi yadi śakṣyāmaha iti yō'yaṁ siddhāntē mahāvēdyāṁ
<pb n="786"/>
cikīrṣānirdēśaḥ, sa sarvāṅgōpētajyōtiṣṭōmārthatva ēva vēdērupapadyatē,
na pradhānamātrārthatvē । pradhānamātrārthatvēnāvasitē dēśē daikṣādi-
sakalāṅgayuktasyaiva śakyakaraṇatvāt । tēnēyaṁ cikīrṣā vēdēraṅgapra-
dhānārthatvamēva pratipādayati । na ca vēdēḥ sāṅgapradhānārthatvaṁ
na sambhavati, dēśaviśēṣātmakatvāt । dēśakālayōgaśca sāṅgapradhāna-
prayōgaviṣayatvāvadhāraṇāvirōdhādvēdēḥ sāṅgapradhānārthatvamēva । yattu
phalaṁ na cikīrṣitamityuktam । tadapyaviruddham, sāṅgasyaiva
phalatvēna cikīrṣitatvāt । tasmātsarvāṅgōpētajyōtiṣṭōmārthaiva saumi-
kamahāvēdiriti siddham । na ca vācyam—yadyaṅgadhānārthatvamēva
vēdērupadēśēna, kathantarhi darśapūrṇamāsavikārēṣu dīkṣaṇīyādiṣu
mahāvēdēḥ prasaṅgēnōpakārakatvaprayōjanañcāṅgē vārttikakārapādairuktam ।
bhāṣyakārēṇa hi tathā vēdiprasaṅganyāyō dvādaśē darśitaḥ । sa ca
nyāyaḥ prayōjanabhaṅgē'pyaviśiṣṭa iti na kiñcidanupapannam ।</p>
<p>prayōjanam—pūrvapakṣē'gnīṣōmīyavikārē mahāvēdirna karttavyā ।
siddhāntē tu karttavyēti । sūtrantu—tadyuktē sarvāṅgayuktē phalaśrutēḥ
phalānvitasyaiva sarvāṅgaprayuktasyaiva jyōtiṣṭōmasya vēdyāṁ cikīrṣā
syāditi ।।</p>
<trailer>iti tr̥tīyaṁ saumikavēdēraṅgapradhānārthatādhikaraṇam ।। 3 ।।</trailer>
<pb n="787"/>
<p>idānīṁ dvitīyavicārapūrvapakṣē siddhāntō'bhidhīyatē—</p>
<sutra>guṇābhidhānātsarvārthamabhidhānaṁ syāta ।। 3. 7. 10 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi paurṇamāsyamāvāsyāprātipadi-
kadvayamatra lakṣaṇāvr̥ttaṁ bhavēt । tathāhi—kālakarmatatsamudāyānā-
manabhimraṣṭavyatvādavaśyaṁ tāvatpaurṇamāsīmamāvāsyāmityatra prakr̥ti-
pratyayayōranyatarēṇa lakṣaṇāvr̥ttēna bhavitavyam । tatra yadyapi
prakr̥tipratyayayōḥ pratyayārthaḥ pradhānamiti guṇabhūtaṁ prātipadikamēva
lakṣaṇāvr̥ttamucitam । tāvatāpi tatsambandhyamāvāsyādiśabdē'sati
karttavyaviśēṣānavagamātprathamāvagatatvēna prātipadikamukhyārthatvasyaivō-
citatvātpaurṇamāsyamāvāsyāprātipadikadvayaṁ mukhyakālārthamēva । dvi-
tīyāvibhaktistu caramabhāvinī lakṣaṇayā saptamyarthē kalpatē ।
paurṇamāsyāmamāvāsyāyāmiti tatrādhikaraṇatvamēva na karmatvam ।
abhimarśanakarmaṇō haviṣō'dhikārādēva labdhatvāt । ataḥ kāladvā-
rēṇa mantradvayavyavasthārthamēvēdaṁ vākyadvayam—yatpaurṇamāsyāṁ haviḥ
taccatuhōtrā mantrēṇābhimr̥śēt, yadamāvāsyāyāṁ havistatpañcahōtrābhi-
mr̥śēditi । tasmātpaurṇamāsyamāvāsyāsambandhihavirmātrābhimarśanāda-
ṅgapradhānārthamēvābhimarśanamiti siddham ।</p>
<pb n="788"/>
<p>prayōjanam—pakṣōktam । sūtrantu—paurṇamāsyamāvāsyayōra-
dhikaraṇatvarūpaguṇavidhānātpaurṇamāsyamāvāsyāśabdayōḥ kāladvayā-
bhidhānaṁ sarvahavirabhimarśanārthamiti ।।</p>
<trailer>iti caturthamabhimarśanasyāṅgapradhānārthatādhikaraṇam ।। 4 ।।</trailer>
<head>athaṁ pañcamaṁ dīkṣādakṣiṇayōḥ pradhānārthatādhikaraṇam</head>
<sutra>dīkṣādakṣiṇantu vacanātpradhānasya ।। 3. 7. 11 ।।</sutra>
<head>viṣayasaṁśayau</head>
<p>jyōtiṣṭōmē dīkṣā śrūyatē—“tisrō dīkṣāḥ” iti । tathā
dakṣiṇā śrūyatē—“tasya dvādaśaśataṁ dakṣiṇā” iti । tatra
sandēhaḥ—kiṁ dākṣādakṣiṇamaṅgapradhānānām ? uta pradhānasyēti ।
idānīmaṅgapradhānārthatvamēvātiprasaktamapōdyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi “sōmasya dakṣiṇā” iti vacanā-
ddikṣādakṣiṇayōḥ pradhānasambandha ēvāvagamyatē, tathāpi “dīkṣitaḥ
sōmaṁ krīṇāti” ityatra dīkṣitasyōpādīyamānatvēna vivakṣitadīkṣā-
vidhiviśēṣaṇasyaiva yajamānasya sōmakrayādau karttr̥tvēna viniyōgā-
ddīkṣāyāṁ kartr̥gāmitvaṁ pratīyatē । kartuśca sāṅgapradhānārthatvāddīkṣāyā
<pb n="789"/>
api sāṅgapradhānārthatvamēvēti “sōmasya dīkṣēti” iti ṣa ṣṭhyabhidhēsya
sambandhasya sākṣātpāramparyēṇa vā'viruddhatvāddīkṣāyāścāṅgapradhānārtha-
tvamēva । dakṣiṇayāśca r̥tvigānamanārthatvasya vyaktatvādaṅgapradhānārthatvaṁ
suvyaktamēva । tamsāddīkṣādakṣiṇamaṅgapradhānārthamēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi “dīkṣā sōmasya” “dakṣiṇāḥ
sōmasya” iti vacanadvayamanyathōpapadyēta । tathāhi—kartr̥gāmitvēnāṅga-
pradhānārthatvasya dīkṣādakṣiṇayōrnyāyata ēva labdhatvāt tēnāpi
vacanēna tadrūpa ēva sambandhaḥ pratipādyatē tadā vacanadvayamidanarthaka-
mēvāpadyēta । na ca sākṣātsambandhapratipādakatvē sambhavati ṣaṣṭhīśrutēḥ
paramparāsambandhapratipādakatvamapyucitam । tēna “sōmasya dīkṣā
sōmasya dakṣiṇā” iti ca ṣaṣṭhīśrutyōraṅgapradhānārthatvabādhēna dīkṣā-
dakṣiṇayōḥ pradhānārthatvamēva pratipādayati । nanu samānakarttr̥sanni-
pātitvēna nyāyātsarvayāgārthatvaṁ bhavatu dīkṣāyāḥ, nyāyasya ca
vacanabādhitatvāt । “dīkṣitaḥ sōmaṁ krīṇāti” ityādivacana-
vaśātsōmakrayādyaṅgārthatvamapi prāpnōti, kathaṁ pradhānamātrārthatvam ।
ucyatē—ananyārthaṁ hi viśēṣaṇaṁ viśiṣṭaṁ viniyujyatē, na
tvanyārthatvamēva pratītamapi । na hi “yajamānasammitaudumbarī bhavati”
ityatra phalārthasya yāgasyāpuruṣaviśēṣaṇasyaudambarīsammānē vini-
<pb n="790"/>
yōgādbhavati । tēnātrāpi dīkṣāyā vacanēna pradhānārthatvasyāvadhā-
ritatvānna sōmakrayaṇē viniyōgaḥ sambhavatīti siddhaṁ kēvala-
pradhānārthatvam । dakṣiṇāyāśca kēvalapradhānārthāyā ēva yathā prasaṅgē-
nāṅgōpakārakatayā dvādaśē pratipādanīyam । ataḥ siddhaṁ dīkṣā-
dakṣiṇayōḥ kēvalapradhānārthatvamiti ।</p>
<p>prayōjanam—pūrvapakṣē sōmāṅgavikārēṣu dīkṣādakṣiṇayōḥ
prāptiḥ । siddhāntē tu nēti । sūtrantu—vyaktārthamēvēti ।।</p>
<trailer>iti pañcamaṁ dīkṣādakṣiṇayōḥ pradhānārthatādhikaraṇam ।। 5 ।।</trailer>
<head>atha ṣaṣṭhaṁ yūpāvaṭadēśalakṣaṇādhikaraṇam</head>
<sutra>tathā yūpasya vēdiḥ ।। 3. 7. 13 ।।</sutra>
<head>viṣayasaṁśayau</head>
<p>asti jyōtiṣṭōmē paśuragnīṣōmīyaḥ—“yā dīkṣitō yadagnī-
ṣōmīyaṁ paśumālabhatē” iti । tatra yūpaṁ prakr̥tya śrūyatē—
“vajrō vai yūpō yadantarvēdi minuyāttannirddahēt, yadvahirvēdi avaruddhaḥ
syādardhamantarvēdi minōtyarddhaṁ bahirvēdi, anavaruddhō bhavati na nirdahati”
iti । tatra sandēhaḥ—kimantarvēdi iti yūpāṅgabhāvēna vēdirupa-
diśyatē ? uta “ardhamantarvēdi ardhaṁ bahirvēdi” iti dēśalakṣaṇā-
rthamucyatē ? iti । idānīṁ pā/?/vanikāṅgatvāpavādēnēdamārabhyatē ।
<pb n="791"/>
tatra ‘cikīrṣayā ca saṁyōgāt’ ityatra sāṅgapradhānārthatvaṁ vēdēḥ
pratipāditaṁ virōdhādyūpāṅgatvābhidhānamayuktamityētadadhikaraṇamarthātpūrvaṁ
draṣṭavyam । anēna tu yūpāṅgatvē vēdērnirākr̥tē kiṁ kēvalapradhānārthā ?
uta sāṅgapradhānārthēti yuktō vicāraḥ ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“arddhamantarvēdi minōti” ityanēna
vākyēna mukhyavēdirēva yūpamānāṅgatvēna vidhīyatē, na tu lakṣitō
dēśaḥ, lakṣaṇāprasaṅgādēva । “iyati śakṣyāmahē” iti sāmānya-
vacanam । tadapi yūpamānaṁ yūpaviṣayamēvōpasaṁharttavyam । yūpamānantu
iyati śakṣyāmaha iti । tathāca satyāparārddhamānaṁ tasyārthādēva
bahiranuṣṭhānaṁ prāptamēvōcyatē arddhaṁ vahirvēdītyanēna । yathā dīkṣā-
dakṣiṇaṁ vacanātpradhānasya, tathā vēdirapi yūpamānāṅgatvēna vacanēna
vidhīyata iti । ēvaṁ prāptē'bhidhīyatē—</p>
<sutra>dēśamātraṁ vā'śiṣyēṇaikavākyatvāt ।। 3. 7. 14 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi “arddhaṁ barhirvēdi” ityasyānu-
vādakatvaṁ kathañcidupapadyēta । tathāhi—yadi yūpamānaṁ nityavadanta-
rvēdi prasaktaṁ bhavēt । arddhasyāntarvēdyāṁ prāptatvātpunarvacanaṁ parisaṁkhyārthaṁ
bhavēditi niyamēna tadardhamānasya bahirvēdyāmēva prāptatvāttadarddhaṁ bahirvē-
<pb n="792"/>
dyādyupapadyata ēvēti nityānuvādaḥ । atha yūpamānaṁ nityamēva
bahirvēdi prasaktaṁ bhavēttadāpyarddhasyāntarvēdividhānē'rddhāntarasya bahirēva
sthitatvādbhavatyēva nityānuvādaḥ । na caitadubhayamapyasti । aniyamē-
nāntarvā yūpamānē'rddhamantarvēdītyarddhasyāntarvēdimānē vihitē'rddhāntarasyā-
pyaniyatadēśatvēna vēdyāmantarvā bahirvā mānaprasaktau bahirarddhamānasya
nityātvānupapattiḥ । athārddhaṁ bahirvēdītyētadapi vidhīyatē, tadā vākya-
bhēdaḥ । na cārddhamēvāntarvēdīti vidhyarthaḥ sambhavati । yatō vidhīyamānaṁ
hi niyamyatē, nānūdyamānaṁ vidhīyatē । tēna tādr̥śamavadhāraṇamarddhamarnvē-
dyāmarddhaṁ bahirvēdyāmiti । atō'ntabahirvēdītyasya nityānuvādatvāsa-
mbhavādantarvēdibahirvēdiśabdābhyāṁ lakṣitō dēśa ēva yūpamānāṅgatvēna
vidhīyatē, na vēdiriti । tasmādvācanikayūpāṅgatvamiti siddham ।</p>
<p>prayōjanam—pūrvapakṣē vēdēryūpāṅgatvādaṅgapradhānārthatā nāstīti ।
antarvēdyāṁ śucīnāñca viniyōgō'pyatra kāraṇam । (?) na nisargapa-
dādīnāṁ viniyujyēta vā na vēti । siddhāntē na vēdyāmaṅgapradhānahavīṁ-
ṣyāsādayitavyāni । siddhāntē vēdēryūpāṅgatvābhāvāt ‘cikīrṣayā ca
saṁyōgāt’ ityanēna nyāyēna vēdyāmaṅgapradhānahavīṁṣyāsādayitavyāni ।
sūtrantu—dēśa ēvāntarvēdilakṣitō vidhīyatē na vēdiḥ । aśiṣyēṇa
vidhyanuvādāsambhavādvākyēnārddhaṁ bahirvēdītyanēnaikavākyatvāditi ।।</p>
<trailer>iti ṣaṣṭhaṁ yūpāvaṭadēśalakṣaṇādhikaraṇam ।। 6 ।।</trailer>
<pb n="793"/>
<head>atha saptamaṁ havirdhānasya sāmidhēnyanaṅgātādhikaraṇam</head>
<sutra>sāmidhēnīstadanvāhuriti havirdhānayōrvacanātsāmi-
dhēnīnām ।। 3. 7. 15 ।।</sutra>
<head>viṣayasaṁśayau</head>
<p>jyōtiṣṭāmē śrūyatē—“uta yatsunvanti sāmidhēnīstadanvāhuḥ”
iti । tatra sandēhaḥ—kiṁ sāmidhēnīnāmaṅgabhāvēna havirddhānaviśiṣṭāḥ
sāmidhēnyō'nuvaktavyāḥ ? uta havirddhānēnāmūṣāmanūcyamānānāṁ dēśō
lakṣyata iti ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yatsunvanti sāmidhēnīstanvāhurityasya vā-
kyasyāyamarthaḥ—yasmin havirddhānē hōmābhipavaṁ kurvanti tasmin
havirddhānē sāmidhēnīranuvadantīti । atra ca sāmidhēnyarthavacanā-
dhikaraṇatvēna havirddhānaviśēṣavibhāgādvācanikamēva havirddhānaviśēṣasya
sāmidhēnyanuvacanāṅgatvaṁ pratīyatē । na pūrvavidhyanuvādatvēna śēṣō
mantrāntaraṁ tatra śrūyatē । yēna śrutivr̥ttiṁ parityajya dēśalakṣaṇārthatā
syāt । havirddhānamātrasyaiva śravaṇāt । na ca havirddhānadvārēṇa
viniyuktatvātsāmidhēnyanuvacanē'pi viniyōgē virōdhaḥ, “purōḍāśa-
kapālēna tuṣānupavapati” itivadupapattēḥ । tasmāllakṣaṇākāraṇābhā-
vātsābhidhēnīsvadarthāṅgarītivacanēna havirddhāna ēva sāmidhēnyaḥ, na
<pb n="794"/>
havirddhānamātrasya sāmidhēnyanuvacanasambandhō vaktavyō bhavēt ।
tadā kasmin havirddhāna iti viśēṣāpēkṣāyāṁ yasmin havirddhānē
sōmābhiṣavaṁ karōti tasmin havirddhānē sāmidhēnyanuvacanaṁ karttavya-
mityupapadyatē viśēṣavidhānañca । na cātra sāmānyasambandhō'vagatapūrvaḥ ।
tēna sāmānyasambandhō'pi vidhātavyaḥ viśēṣasambandhaścēti vākyaṁ
bhidyēta । na ca viśēṣasambandhādēva sāmānyasambandhō'pyākṣēpātsē-
tsyatīti vācyam । anyathaiva vacanōpapattērarthāpattiparikṣayāt ।
tathāhi—jyōtiṣṭōmē daikṣapaśuyāgē dīkṣaṇīyāyāñca darśapūrṇamāsa-
dharmātidēśātsāmidhēnyanuvacanaprāptiḥ । tasya ca “aparēṇa vēdim” iti
prakr̥tāvēva śravaṇādvēdyupadēśō'pyātidēśādēva । jyōtiṣṭōmē havirdhānadvaya-
mapyatidēśāt । aparēdēśō'pi tathā dakṣiṇōttarahavirddhānasānnipā-
...................tatra sāmānyēnōpadēśasambandhaprāptau viśēṣāpēkṣāyāṁ
yasminnityanēna sannihita ēvāparadēśō lakṣitasāmidhēnyanuvacanāṅga-
tvēna vidhīyatē । kiñca havirddhānasāmidhēnyanuvacanayōḥ kr̥tārthatvēnōpa-
rinirākāṅkṣatvāddēśōpalakṣaṇatvamēva yuktam । tathāhi—havirddhānaṁ
tāvatsōmādihavirddhāraṇēnaiva kr̥tārthatvadanuvacanamapi nāṅgatvēna vidhī-
yatē । agnisamindhanaprakāśanēnaiva kr̥tārthamiti nānyagāmitvāpēkṣēti
dēśalakṣaṇārthatvamēva yuktam । na tu vācanikamaṁ havirddhānasya sāmidhē-
nyanuvacanāṅgatvamiti siddham ।</p>
<pb n="795"/>
<p>prayōjanam—pūrvapakṣē havirddhāna ēva sāmidhēnyō'nuvaktavyāḥ ।
siddhāntē tu tatsamīpadēśa iti । sūtrantu—samīpadēśamātra ēvānu-
vacanaṅgaṁ havirddhānam । yatastasya pratyakṣaṁ sphuṭamēva nairākāṅkṣāpādakaṁ
sōmadhāraṇamēva prayōjanabhūtamiti ।।</p>
<trailer>iti saptamaṁ havirdhānasya sāmidhēnyanaṅgatādhikaraṇam ।। 7 ।।</trailer>
<head>athāṣṭamaṁ yajamānabhinnakartrantarasadbhāvādhikaraṇam</head>
<sutra>śāstraphalaṁ prayōktari tallakṣaṇatvāttasmātsvayaṁ prayōgē syāt
।। 3. 7. 18. ।।</sutra>
<head>viṣayasaṁśayasaṅgatamaḥ</head>
<p>iha karmāṇyudāharaṇam—“agnihōtraṁ juhuyātsvargakāmaḥ, darśa-
pūrṇamāsābhyāṁ svargakāmō yajēta, jyōtiṣṭōmēna svargakāmō yajēta”
iti । tatra saṁśayaḥ—kimētāni karmāṇi svayamanuṣṭhātavyāni ?
uta svargakāmaḥ svayaṁ juhūyāt śēṣamanyaḥ svayaṁ vā ? uta śēṣamanya
ēvēti । kramasya śrutyādibhiḥ prakāraṇāntaiḥ saha virādhāvirōdhau
vicāritau । idānīṁ samākhyāyāḥ śrutyādibhirēva kramāntaiḥ saha
virōdhāvirōdhau nirūpyētē ।</p>
<pb n="796"/>
<head>pūrvapakṣaḥ</head>
<p>atrāyaṁ pūrvapakṣaḥ—“darśapūrṇāmāsābhyāṁ svargakāmō yajēta”
ityadhikāravidhiriyam । karmajanyaphalabhāgitvamadhikāraḥ । sa ca
prakaraṇabalēna sāṅgapradhānē prayōgakarttr̥tvāvagamāttatkālīna ityādhi-
kāravidhivākyasyākhyātābhihitasya sāṅgapradhānakarturēvākṣiptasya
phalānvayaḥ pratīyatē । tēna yadi kiñcadapyaṅgaṁ yajamānaḥ svayaṁ
na kuryāta tadāṅgapradhānakarttr̥tvābhāvātphalamēvāsya na syāt ।
tasmātsāṅgamēva pradhānaṁ yajamānēna karttr̥vyamiti । hōtrādisamākhyā
caikasyaiva yajamānasya tattaddhōtrādikarmasambandhanibandhanā bhaviṣyati ।
hōtrādisamākhyā ca na sākṣātkarmaṇāṁ, kintvanuṣṭhitānāmēva
tadvārēṇa karmāṇāmitarētarāśrayadōṣavaraṇabharaṇayōścādr̥ṣṭārthatvamēva (?)
ataḥ śāstraikapramāṇatvātphalasya śāstragamyaṁ phalaṁ sāṅgapradhāna-
prayōktari yajamāna ēva yasmādbhavati, tasmātsāṅgaprayāgē yajamānaḥ
svayamēva ca karttā syāditi kartrantarāṇāmabhāvānna samākhyā
viniyōjikēti pūrvapramāṇaiḥ saha tatsamākhyāvirōdhāvirōdhavicārō-
'narthaka ēvēti ।</p>
<p>atha vā “svargakāmō yajēta” ityatra dhātuḥ pradhānakarma-
mātrāvācī । tataḥ paravarttinā ca pratyayēna pradhānakartturēvōpādānā-
ttasyaiva svargaphalaṁ niyamyatē । tēna phalaṁ pradhānakartturēva । na ca
<pb n="797"/>
karttr̥tvaṁ pradhānakartturēvēti niyamaḥ । śaktau svayamēva karōtyaśaktā-
vanyadvārēṇāpi । tasmāddēvatōddēśatyāgarūpasya yāgasya pradhānatvā-
ttanmātra ēva phalārthī yajamānaḥ karttā śēṣabhūtāṅgakāriṣu na pradhānasya
yaḥ karttā sa ēvāṅgē syāttasmādanyō vētyaniyamaḥ । tathācōktam—
‘utsargē tu pradhānatvācchēṣakārī pradhānasya tasmādanyaḥ svayaṁ vā
syāt’ (jai. sū., 3. 7. 19.) iti । niyamēna kartrantarāṇāma-
bhāvāt na samākhyā viniyōjikētyatrāpi pakṣē vyartha ēva samā-
khyāvirōdhāvirōdhavicāra iti । ēvaṁ prāptē'bhidhīyatē—</p>
<sutra>anyō vā syātparikrayāmnānādvipratiṣēdhātpratyagātmani
।। 3. 7. 20 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi “r̥tvijō vr̥ṇītē” iti
vidhānaṁ “dvādaśaśataṁ dakṣiṇā” ityādibharaṇavidhānaṁ ca na syāt ।
na caitaddr̥ṣṭārthaṁ, tatkarmasaṁyuktānāmr̥tvijāṁ tvapēkṣitānatīnāṁ
sambandhitvēna śravaṇāt । na ca dr̥ṣṭē karmakāritvē sambhavatyadr̥ṣṭaṁ
kalpayitumucitam । tēnartvikparikrayārthō'yaṁ varaṇabharaṇādiḥ ।
yadi tu yajamānaḥ svayamēvāṅgānyapi kuryāt, tadā parikrayasyā-
tmanyasambhavātparikrayavidhibādhaḥ syāt । athānyō'pi pakṣē kuryāt,
tathāpi nityavadāmnānaṁ virundhyāt । nityaparikrayasya nityatāṁ
<pb n="798"/>
karttumavaśyaṁ parikrayārhāṇi kartrantarāṇi upādātavyāni । atō
yajamānasya pradhānahavirūtsargē sākṣātkarttr̥tvamēṅgēṣu tu prayukti-
dvārēṇa । tēnāyamadhikāravākyagatākhyātābhihitā bhāvanā gr̥hīta-
karttuparikrayē prayōgē phalārthikarttr̥tvamākāṅkṣantī sākṣātprayukti-
dvārēṇa yathōktamēva karttr̥tvamākṣipatīti na virōdhaḥ । ēvamātmanē-
padasyāpi parikrayavatīṁ bhāvanāmāśrityāsyēdr̥śēnaiva karttr̥tvēna phalō-
pabhōgaḥ sāmanakarttr̥ka iti svargakāmasāmānādhikaraṇyaṁ virōtsyata
iti na kiñcidanupapannam ।</p>
<p>prayōjanam—pakṣōktam । sūtrantu—aṅgēṣvanya ēva karttā
syāt krayavidhānāt । tasya parikrayasya pratyagātmani
virōdhāditi ।।</p>
<trailer>ityaṣṭamaṁ yajamānabhinnakartrantarapratipādanādhikaraṇam ।। 8 ।।</trailer>
<head>atha navamamr̥tviksaṁkhyāniyamādhikaraṇam</head>
<sutra>tatrārthātkarttr̥parimāṇaṁ syādaniyamō'viśēṣāt ।। 3. 7. 21 ।।</sutra>
<head>saṁśayasaṅgatī</head>
<p>atra bhāṣyakārēṇa vyaktatvātsandēhō na pradarśitaḥ । tēnāya-
mēvātra sandēhaḥ—kimaniyamēnartvijaḥ krētavyāḥ ? uta niyamēna
<pb n="799"/>
ṣōḍaśaivēti । yajamānavyatiriktā anyē'pi krayōpāttāḥ karttārō
yatassanti tatastēṣāṁ parimāṇamidānīṁ prasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—parikrayavidhyarthavatvāya khalu kartrantara-
pravēśaḥ । tadarthavatvañcaikasya dvayōrvōpādānēna bhavatīti niyamēna
ṣōḍaśōpādānaṁ na sambhavati । atha “svargakāmō yajēta” ityatra
sāmānādhikaraṇyādātmanēpadārthakr̥tsnaprayōgaphalārthinaḥ karttr̥tvē'vagatē
yāvanmātramabādhitvā parikrayavidhēraśakyasamādhānaṁ tāvanmātramēva
bādhitavyam । yajamānavyatiriktaikakartr̥pravēśēnaiva parikrayavidhirupa-
panna ityēka ēvartvik parikrētavyaḥ । tēna parikrayavidhisāmarthyā-
tkartr̥parimāṇamaniyatam । ēkō dvau trayō vāṅgēṣu karttāraḥ, ēka
ēva vā parikrētavya iti yathāvārttikamēvēti । ēvaṁ prāptē'bhidhīyatē—</p>
<sutra>api vā śrutibhēdātpratināmadhēyaṁ syuḥ ।। 3. 7. 22 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatrāṅgāni bhinnakarmāṇi śrūyēran ।
tathāhi—“tān purō'dhvaryurvibhajati, pratiprasthātā manthinaṁ juhōti,
nēṣṭā patnīmabhyudānayati” ityādivākyaistattadaṅgasambandhitvēna ṣōḍa-
śaiva karttārō jyōtiṣṭōmē śrūyantē । prayōgavidhinā ca sakartr̥kāṇyē-
vāṅgatvēna gr̥hītāni ṣa tēṣāmaṅgānāṁ tattatkartr̥sambandhārthaṁ tāvanta ēva
<pb n="800"/>
karttāra upādātavyāḥ yāvatsamākhyaṁ kartr̥bhēdaḥ । pradhānaikatvē
kartustatra karmasambandha ēvēti bādha ēvādhvaryavādisamākhyābhēdō
bhaviṣyati, kiṁ kartr̥bhēdābhyupagamēna ? taduktama—‘aikasya karmabhēdā-
diti cēt’ iti । ucyatē—yadi karmānuṣṭhānavēlāyāṁ taduttarakālaṁ
vā samākhyāḥ śruyēran । tathāca lāvakādisamākhyāvadēkasminnapi
bhavēyuḥ prāgēva tattatkarmasambandhādvaraṇavēlāyāmēva prayujyantē ।
‘adhvaryuṁ vr̥ṇīta’ ityādyāmnānēna varaṇāni bhinnānyēva । punaḥ
śrutērabhyāsādēva bhinnāni । tēna yāvadvaraṇaṁ vākyabhēdaḥ । na
caikasyaiva puruṣasya nānāvaraṇāni bhaviṣyantīti vācyam ।
yasmāt dr̥ṣṭārthaṁ varaṇamānatidvārēṇa karmārthamupādanaṁ prayōjanam । na
caikēna varaṇēnōpāttasya kr̥takaratvātpunarupādānaṁ sambhavati । nanu
lōkē nānākarmakaraṇāya ēkasyāpi kartuḥ vibhinnairupādānairvibhinnā-
natidvārēṇa punarupādānaṁ dr̥śyata ēva । ēvamatrāpi bhinnairvaraṇai-
rbhinnānatidvārēṇaikasyāpi punaḥ punarupādānaṁ bhaviṣyati । maivam;
syādēvaṁ yadi lōkavadādhvaryavādikarmakaraṇārthamatra varaṇaṁ bhavēt ।
kintu jyōtiṣṭōmaprayōgavidhiparigr̥hītasya varaṇasya “r̥tvijō
vr̥ṇītē” iti r̥tvigdvārēṇa jyōtiṣṭōmārthatvam । ataḥ karmārtha-
dvārēṇa । tatra hyēkasya karturvaraṇēna jyōtiṣṭōmārthamupādānaṁ jātamēvēti
varaṇāntarēṇa punarupādānaṁ kartavyamēvēti । kiñca r̥tvijāmētā
<pb n="801"/>
ādhvaryavādisaṁjñāḥ, utpattisaṁyōgāt । tēna yathā ‘saṁjñā cōtpatti-
saṁyōgāta’ ityanēna karmaṇāṁ bhēdaḥ tathā kartr̥̄ṇāmapīti । taduktaṁ
sūtrakr̥tā—‘nōtpattau’ iti । tasmātsamākhyayā ṣōḍaśaivartvijō
jyōtiṣṭōma upādātavyā iti siddham ।</p>
<p>prayōjanama—pakṣōktam । sūtrantu—ādhvaryavādiśrutibhēdā-
tpratināmadhēyaṁ bhinnā ēva karttārō bhavēyuriti ।।</p>
<trailer>iti navamamr̥tviksaṁkhyāniyamādhikaraṇam ।। 9 ।।</trailer>
<head>atha daśamaṁ camasādhvaryubhēdādhikaraṇam</head>
<sutra>camasādhvaryavaśca tairvyapadēśāt ।। 3. 7. 25 ।।</sutra>
<head>viṣayasaṁśayasaṅgatayaḥ</head>
<p>santi jyōtiṣṭōmē camasādhvaryavaḥ “camasādhvaryūn vr̥ṇītē”
iti । tēṣu sandēhaḥ—kimēta ēvōcyantē ? utaibhyō'nyē ? iti ।
idamanuprasaṅgādvicāryatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—‘adhvaryu vr̥ṇītē’ ityādiṣvādhvaryavādi-
śabdānāṁ prākprasiddhārthatvādyāvatsamākhyaṁ bhavatu karttr̥bhēdaḥ ।
camasādhvaryava ityatrādhvaryupuruṣāṇāmēva camasasambandhamātrātirēkaḥ,
<pb n="802"/>
na tu karttr̥bhēdaḥ । varaṇañca tēṣāṁ bhēdēna r̥tvijāmājñākaraṇārthaṁ
yajamānēna kriyatē, na tu kriyājñākaraṇārthā । tadarthaṁ pūrvamēva
tēṣāṁ vr̥tatvāt । tasmātṣōḍaśānāmēvā'nyatamāścamasādhvaryava iti ।
ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi tatrōpādānaṁ bhavēt । tathāhi—
“madhyataḥ kāriṇāṁ camasādhvaryavō hōtrakāṇāṁ camasādhvaryavaḥ”
iti tēṣūpadiśyantē । ṣōḍaśasu madhyē catvārō madhyataḥ kāriṇō
vēdanibandhanaśca ṣapṭhyantavyapadēśaḥ । tēna daśānāmēva sambandhitvēna
vyapadēśā bhavanti । tēṣāṁ madhyē pratisambandhinaścamasādhvaryavaḥ ।
na cāvasita ēva ṣaṭcamasādhvaryava iti vācyam । daśaca/?/masambandhēna
daśatvasya vakṣyamāṇatvāt ।</p>
<p>prayōjanam—pakṣōtkam । sūtrantu—camasādhvaryavō'pyanya ēva
daśabhiścamasaiḥ sambandhitvēna vyapadēśāditi ।।</p>
<trailer>iti daśamaṁ camasādhvaryubhēdādhikaraṇam ।। 10 ।।</trailer>
<pb n="803"/>
<head>athaikādaśaṁ camasādhvaryūṇāṁ bahutvādhikaraṇam</head>
<sutra>utpattau tu bahuśrutēḥ ।। 3. 7. 26 ।।</sutra>
<p>tēṣvēva sandēhaḥ—kimaniyama ēkō dvau bahavaḥ ? uta bahava
ēvēti । ētadapyanuprasaṅgēna vicāryatē ।</p>
<head>pūrvapakṣasiddhāntau</head>
<p>atrāyaṁ pūrvapakṣaḥ—camasādhvaryūṇāmuddēśyatvāduddēśyagatasaṁkhyāyā
grahaikatvavadavivakṣitvātsaṁkhyāntarānapēkṣitvādbhavatvavivakṣā । iha tu
camasārdhvayūṇāṁ prāganavagatasaṁkhyākatvātsaṁkhyāyāścāvaśyāpēkṣaṇīya-
tvācchutatvēnaiva bahutvamēva parigr̥hyatē । tasmādbahava ēva camasādhvaryava
upādātavyā iti । atra ca prāptōddēśyaviśēṣaṇaṁ vivakṣitamityētadēva
vyutpādyata iti vaktavyam । anantarādhikaraṇa ēva daśatvasiddhērana-
rthakamidamadhikaraṇamiti ।</p>
<p>prayōjanam—pakṣōktam । sūtrantu—utpattau prathamaṁ jñātamēva
“camasādhvaryūn vr̥ṇītē” iti bahutvaśrutērbahava ēvēti ।।</p>
<trailer>ityēkādaśaṁ camasādhvaryūṇāṁ bahutvādhikaraṇam ।। 11 ।।</trailer>
<pb n="804"/>
<head>atha dvādaśaṁ camasādhvaryūṇāmiyattādhikaraṇam</head>
<sutra>daśatvaṁ liṅgadarśanāt ।। 3. 7. 27 ।।</sutra>
<head>viṣayasaṁśayau</head>
<p>jyōtiṣṭōmē santi camasādhvaryavaḥ । tē ca bahava ityuktam ।
kiyantaḥ punastē bahavaḥ ? iti sandēhaḥ । ētadapyanuprasaṅgādēva vicāryatē ।</p>
<head>pūrvapajñaḥ</head>
<p>atrāyaṁ pūrvapakṣa—“camasādhvaryūn vr̥ṇītē” iti bahutvamātraṁ
śrūyatē । tacca ‘prathamaṁ vā niyamyēta’ (jai. sū. 11. 1. 42) iti
kapiñjalanyāyēna triṣvēva caritārthamiti traya ēva camasādhvaryūva iti ।
ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi daśatvapratipādakaṁ pramāṇaṁ na bhavēt ।
tatra hi madhyataḥkāriṇō hōtrakāśca r̥tvijaścamasādhvaryūṇāṁ
svāmina ityuktamēva । tēna pratiniyatā daśaiva camasādhvaryavaḥ, tathā
camasādhvaryūṇāṁ vyāpāraviṣayāśca daśaiva camasāḥ । na ca trayāṇāṁ daśa
svāminaḥ sambhavanti । na caikadā trayāṇāṁ vyāpāraviṣayāśca daśa
camasāḥ sambhavanti । tathā jyōtiṣṭōmavikārē daśapēyayāgē daśa
camasādhvarvaḥ “daśa daśaikaikaṁ camasamanuprasarpanti” iti । sa cānu-
<pb n="805"/>
vādaḥ, prakr̥tau camasādhvaryūṇāṁ daśatvē sati sambhavēt । anuvāda-
liṅgadarśanādapi daśaiva camasādhvaryava iti siddham ।</p>
<p>prayōjanam—pakṣōktam । sūtrantu—daśa camasādhvaryavō na
tu bahutvaṁ tritvē, daśatvamēva camasādhvaryūṇāmiti liṅgadarśanādapi ।।</p>
<trailer>iti vdādaśaṁ camasādhvaryūṇāmiyattādhikaraṇam ।। 12 ।।</trailer>
<head>atha trayōdaśaṁ śamiturapr̥thaktvādhikaraṇam</head>
<sutra>śamitā ca śabdabhēdāta ।। 3. 7. 28. ।।</sutra>
<head>viṣayasaṁśayasaṅgatayaḥ</head>
<p>asti śamitā “śamitā paśuṁ nayati” iti । sa kiṁ kīrtti-
tānāmanyamaḥ ? utānyastēbhyaḥ ? iti । idānīṁ pūrvāpavādaḥ
kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—autpattikō hi saṁjñapanē saṁjñibhēdaḥ
prakr̥tapravēśasambhavēna balavatā kvacidapōdyētāpi । yathā dākṣāyaṇa-
saṅkramayajñādau । na cēha prakr̥tapravēśaḥ sambhavati । ēṁva hi śrūyatē—
“klōmā cārddha vaikartanañca śamituḥ tadbrāhmaṇāya dadyāt, yadyabrāhmaṇaḥ
syāt” iti । na ca r̥tvijāṁ madhyē kaścidabrāhmaṇō'sti yathā-
vatpaśārvapādyuddharaṇarūpakāryakarttr̥tvēna śamitētyucyatē । ṣōḍaśānāmēva-
<pb n="806"/>
rtvijāṁ brāhmaṇatvaniyamāt śamitēti saṁjñābhēdāt prakr̥tēbhyō'nya ēva
paśōḥ śamitēti । ēṁva prāptē'bhidhīyatē—</p>
<sutra>prakaraṇādvōtpattyasaṁyōgāt ।। 3. 7. 29 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadīyamutpattiyōginī saṁjñā bhavēt ।
yadi “camasādhvaryūna vr̥ṇītē” itivat ‘śamitāraṁ vr̥ṇītē’ iti
śrūyēta, tadā varaṇabhēdē sati vr̥tasya varaṇāsambhavādutpattāvēva
bhinnakarttr̥sambandhinī (?) dēśāt । athavā hōtrakāṇāṁ camasādhva-
ryava itivadvyapadēśabhēdō bhavēt । caivamasti । kintarhi ?
siddhavat “śamitā paśumupanayati” iti śrūyatē । śaknōti cādhvaryuvadēva
vihitatvēna śamanayōgācchamitr̥śabdō varttitum । na ca “śamitā
paśuṁ gr̥hṇāti” iti śravaṇādadhvaryōśca vyāpārāntaraniviṣṭatvātkartr̥bhēda
iti vācyam । yatō'dhvaryōrvyāpr̥tatvēnāpi tatpratipuruṣāṇāṁ karttr̥tvaṁ
sambhavati, “itaramanyastēṣāṁ yatō viśēṣaḥ syāt” iti nyāyāt ।
yattu “yadyabrāhmaṇaḥ syāt” iti liṅgadarśanaṁ, tadayuktam; prāpakapramā-
ṇābhāvē sati yajamānaviṣatvēna tadupapattēḥ traivarṇikasyādhikārāda-
brāhmaṇō'pi bhavatyēva । tēnāyamarthaḥ—yadyabrāhmaṇō yajamānaḥ
syāt, tadā hōmārthaṁ brāhmaṇāya dadyāditi । tasmātprakr̥tānāmēvā-
nyatamaḥ śamitēti siddham ।</p>
<pb n="807"/>
<p>prayōjanam—pakṣōktam । sūtrantu—prakr̥tānāmēvānyatamaḥ
śamitā । prakaraṇācchamitr̥saṁjñāyā adhvaryvādisaṁjñānāmivōtpattisaṁ-
yōgābhāvāditi ।।</p>
<trailer>iti trayōdaśaṁ śamiturapr̥thaktvādhikaraṇam ।। 13 ।।</trailer>
<head>atha caturdaśamupagātr̥̄ṇāmapr̥thaktvādhikaraṇam</head>
<sutra>upagāśca liṅgadarśanāt ।। 3. 7. 30 ।।</sutra>
<head>viṣayasaṁśayau</head>
<p>jyōtiṣṭōmē—santyupagā nāmartvijaḥ । tē kimadhvaryādibhyō-
'nyē ? utānyatama iti । pūrvanyāya ēvādhikāśaṅkānirākaraṇārthaṁ
cakārēṇātidiśyatē ।</p>
<head>pūrvapakṣaḥ</head>
<p>ayaṁ pūrvapakṣaḥ—bhavatu hōtrakāṇāṁ camasādhvaryava itivanmu-
khyaśamitēti prakr̥tasambandhitvēna vyapadēśābhāvācchamituḥ prakr̥tēṣvē-
vāntarbhāvaḥ । iha tu upa samīpē gāyantītyupagāḥ prakr̥taprati-
sambandhyapēkṣāḥ । tataścamasādhvaryuvattēnōpadēśabhēdātprakr̥tēbhyō'nya
ēvōpagā iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyupagāḥ prakr̥tēbhyō'nyatvamantarēṇa
nōpapadyēran । gāyantamr̥tvijamupagāyantītyupagāḥ । ayañca vyapadēśaḥ
<pb n="808"/>
prakr̥tamapi gāyantamr̥tvijamityupapadyatē । tathā liṅgadarśanamapi
vinigamanāpramāṇam “nādhvaryurupagāyēt” iti prakr̥tānāmupagāna-
prasaktāvadhvaryōrniṣēdha upapadyatē । ataḥ prakr̥tānāmēvānyatama upagā
iti siddham ।</p>
<p>prayōjanam—pakṣōtkam । sūtrantu—yathā śamitā tathōpagāḥ
prakr̥tānāmēvānyatamē, adhvaryupratiṣēdharūpaliṅgadarśanāt ।।</p>
<trailer>iti caturdaśamupagātr̥̄ṇāmapr̥thaktvādhikaraṇam ।। 14 ।।</trailer>
<head>atha pañcadaśaṁ sōmavikrētuḥ pr̥thaktvādhikaraṇam</head>
<sutra>vikrayī tvanyaḥ karmaṇō'cōditatvāt ।। 3. 7. 31 ।।</sutra>
<head>viṣayasaṁśayau</head>
<p>asti sōmavikrayī । tatra sandēhaḥ kimadhvaryvādīnāma-
nyatamaḥ ? utaibhyō'nya ēvēti । pūrvāpavādēnāyaṁ vicāraḥ ।</p>
<head>pūrvapakṣaḥ</head>
<p>atrāyaṁ pūrvapakṣaḥ yadyapi sōmavikrayī sākṣāttadaṅgatvēnā-
vihitaḥ । na ca vikrayaṁ vinā krayō bhavati । tēna krayavidhinaivārthā-
kṣiptō vikrayavidhiriti sō'pi karmāṅgakarttā । sa ca prakr̥ta ēvōpātta
iti prakr̥tānāmēvānyatamaḥ sōmavikrayīti । ēvaṁ prāptē—</p>
<pb n="809"/>
<head>siddhāntaḥ</head>
<p>abhidhīyatē—bhavēdēvaṁ yadi krayavidhirvikrayavidhimapēkṣēta ।
sa tu rāgaprāptalōkasiddhavikrayaprāptyaivōpapadyatē । na tu tadvidhima-
pyākṣipati । tēna vikrayasyānaṅgatvēna prakr̥tartvikkartr̥katvamiti
bhavati prakr̥tēbhyō'nya ēva sōmavikrayīti siddham ।</p>
<p>prayōjanam—pakṣōktam । sūtrantu—sōmavikrayī punaḥ
prakr̥tēbhyō'nya ēva vikrayasya karmāṅgatvēnācōditatvāditi ।।</p>
<trailer>iti pañcadaśaṁ sōmavikrētuḥ pr̥thaktvādhikaraṇam ।। 15 ।।</trailer>
<head>atha ṣōḍaśaṁ sarvēṣāmr̥tvikchabdāvācitādhikaraṇam</head>
<sutra>karmakāryātsarvēṣāmr̥tviktvamaviśēṣāt ।। 3. 7. 32 ।।</sutra>
<head>viṣayasaṁśayasaṅgatayaḥ</head>
<p>ya ētē puruṣā jyōtiṣṭōmasya śrūyantē, tē kiṁ sarva ēvartvijaḥ ?
uta kēcidēṣāmiti । vahavastāvajjyōtiṣṭōmasya karttāra iti
nirūpitam । idānīṁ kiṁ tē sarva ēvartvijaḥ ? uta kēcidēvēti
prasaṅgānnirūpyatē ।</p>
<head>pūrvapakṣaḥ</head>
<p>pūrvapakṣastu—yaugikō'yamr̥tvikchabda r̥tuyajanayōganimittaḥ ।
<pb n="810"/>
r̥tau yajantīti r̥tvijaḥ । sarva ēva carttau yajanti jyōtiṣṭōmasya
karttāraḥ । tēna sarvēṣāmēvartviktvam । nanu “saumyasyādhvarasyartvijaḥ
saptadaśa” iti vacanēnētarēṣāṁ samākhyātō (?) saptadaśaivartvijaḥ
pratīyantē । naitadēvam; parisaṅkhyāyāṁ tridōṣāpattēḥ । vacanantu
dvādaśakapālē vidhiyamānē “yadaṣṭākapālō bhavati” ityādivatsa-
rvēṣāmēvartviktvē saptadaśānāṁ pratyarthavādatvēna śrutyarthēnaivōpapannam ।
tasmādr̥tuyajanakarmakāritvātsarva ēvartvija iti । ēvaṁ prāptō'bhidhīyatē—</p>
<sutra>na vā parisaṁkhyānāt ।। 3. 7. 33 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi vēdēna “saumyasyādhvarasya
saptadaśartvijaḥ” iti parigaṇanaṁ kriyēta । na ca “yadaṣṭākapālō
bhavati” itivatstutyarthaḥ । tatra hi vidhēyabhūtadvādaśakapālarūpa-
mahāsaṁkhyōpādānāddvādaśakapālastutyarthatvaṁ bhavatyaṣṭatvādīnām,
iha tu mahāsaṁkhyāyā anupādānātsaptadaśaśabdasya syutyarthatvamanupa-
yuktama । tēna yathāprāptānuvada ēvāyaṁ saptadaśartvija iti । tathā
ca saptapyr̥tuyajanayōgē brahmādīnāṁ svāmisaptadaśānāmēva r̥tvi-
ktvaprāptiḥ tadanantarādhikaraṇa ēva bhaviṣyati । tēna jyōtiṣṭōmē
saptadaśartvija iti siddham ।</p>
<pb n="811"/>
<p>prayōjanam—pūrvapakṣē sarvēṣāmēvartviktvasambandhaḥ । siddhāntē
tu saptadaśānāmēvēti । sūtrantu—na sarvēṣāṁ, kintu svāmisaptadaśā-
nāmēva । parisaṁkhyānātparigaṇanāditi ।।</p>
<trailer>iti ṣōḍaśaṁ sarvēṣāmr̥tvicchabdāvācitādhikaraṇam ।। 16 ।।</trailer>
<head>atha saptadaśamr̥tviṅniyamādhikaraṇam</head>
<sutra>niyamastu dakṣiṇābhiḥ śrutisaṁyōgāta ।। 3. 7. 36 ।।</sutra>
<p>saptadaśartvija iti samadhigatam । kathaṁ saptadaśētīdānīmanuprasa-
ṅgannirūpyatē ।</p>
<head>pūrvapakṣaḥ</head>
<p>pūrvapakṣastu—saumyasyādhvarasya saptadaśartvijastathāpi prakr̥tēṣu
madhyē kē tē saptadaśēti nirdhdāraṇakāraṇābhāvādaniyamēna kēciditi ।
ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra nirddhāraṇakāraṇābhāvaḥ syāta ।
tathāhi—“r̥tvigbhyō dadāti” iti nirddiśya dakṣiṇadānakramaparē
vākyē śrūyatē—“prathamamagnīdhē dadāti” iti । tatō brahmaṇē tatō'muṣmai
cēti ṣōḍaśaiva dakṣiṇāsaṁyāgēna paripāṭhitāḥ । tēna ya ēvāgnīdā-
<pb n="812"/>
dayaḥ ta ēvartvijaḥ prākprasiddhadakṣiṇādānakramaparē vākyē vēdēnābhya-
nujñānāditi bhavati nirddhāraṇam । tathā satrē ‘yē yajamānāsta r̥tvija’
iti yajamānartvikchabdayōḥ samānaviṣayayōrnirdiśya dīkṣākra-
maparē vākyē yajamānasaṁskāradīkṣā brahmādiṣu darśayati । ēta-
tadaivōpapatsyatē, yadi brahmādaya r̥tvija iti । tathā yaugikō'ya-
mr̥tvikchabdaḥ । yajanayōgaścamasādhvaryusādhāraṇaḥ । ataḥ kathaṁ samānē
pravr̥ttinimittē na camasādhvaryava r̥tvija iti । ucyatē—pratyēka-
śaśśatkivailakṣaṇyēnaiva vyavasthōpapattēḥ । tathāhi—gacchatītyatra pratyayaḥ
samānapadōpāttadhātvarthaviśēṣitāmēva bhāvanāmabhidhattē । pacatītyatra tu
taṇḍulāśrayapākarūpadhātvarthaviśēṣitāmēva bhāvanāmabhidhattē । tathā
r̥tuyājipadaparatvēnākṣiptapratyayaḥ brahmādyavyabhicāriyaṣṭavyārthaviśēṣē
karttari sādhuriti prayōgadarśananiyamādavadhāryatē । tēna yaugikō-
'pyayaṁ saptadaśatvēna niyata iti ।</p>
<p>athavā yōgarūḍhō'yamr̥tvikchabdaḥ yē r̥tuyajanasamarthā yaja-
mānārthakāriṇaḥ, ta ēvartvijaḥ । tēṣvēva r̥tvikjātēṣu r̥tvi-
kchabdaprasiddhēḥ । r̥tuyajanasamarthāśca brahmādya ēva । tēṣāmēva
smr̥titō yajiniyamāt । na caivaṁ sati camasādhvaryavēṣvapi
prasaṅgaḥ । tēṣāṁ satyapyavayavārthatvē r̥tvigarthakarmakāritvēna vr̥tānāṁ
yajamānārthakarmakarasvarūpasamudāyārthābhāvāta । na caivaṁ sati vakṣya-
<pb n="813"/>
māṇayajanar̥tviktvānupapattiḥ । tasyāpi svārthamēva r̥tuyajanaka-
raṇāt । yēṣāntu varaṇōptādyamr̥tviktvaṁ, tēṣāmēva ca r̥tau yajana-
niyamavidhānānna rūḍhaṁ takṣaṇādivadavayavārthavaśēna yōgāpannānāmr̥-
tvijāmiti varaṇādyutpādyamalaukikamr̥tviktvamāśritaṁ bhaviṣyati
yathāvasthitavacanavyaktiviparyāsēna vacanavyaktivarṇanaṁ bhaviṣyati ।
tasmādbrahmādaya ēva saptadaśartvijō na camasādhvaryava iti siddham ।</p>
<p>prayōjanam—pūrvapakṣē yēṣu kēṣucitsaptadaśartvikṣu karmasambandhaḥ ।
siddhāntē tu brahmādiṣvēvēti । sūtrantu—brahmādināmēvartviktva-
niyamaḥ । tēṣāmēvāhatya dīkṣādakṣiṇāsambandhāditi ।।</p>
<trailer>iti saptadaśamr̥tviṅinayamādhikaraṇam ।। 17 ।।</trailer>
<head>athāṣṭādaśaṁ yajamānasaptadaśatvādhikaraṇam</head>
<sutra>svāmisaptadaśāḥ karmasāmānyāt ।। 3. 7. 38 ।।</sutra>
<head>saṁśayaḥ</head>
<p>ētaduktaṁ saptadaśarvija iti । tē ca brahmādayaḥ । tatra sandēhaḥ—
kiṁ tēṣāṁ sadasyaḥ saptadaśaḥ ? uta gr̥hapatiriti । idamapyanuprasaṅgādēva
nirūpyatē ।</p>
<pb n="814"/>
<head>pūrvapakṣaḥ</head>
<p>ayaṁ pūrvapakṣaḥ—brāhmādiṣōḍaśātiriktāścamasādhvaryyusadasya-
yajamānāḥ santi । tatra na tāvaccamasādhvaryūṇāṁ madhyē kaścidanyatamaḥ ।
tēṣāṁ bahutvēnānyatamanirddhāraṇakāraṇābhāvāt । sadasyayajamānayōstu
madhyē parārthakarmaparatvasāmānyātsamardhapravr̥ttitvātsadasya ēva saptadaśa
iti । na cāsya r̥tuyajanakarttr̥tvaṁ nāsti । mantrāvēkṣaṇēnaiva
karttr̥tvāt । tēna sadasyasaptadaśā ēvartvija iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi sadasyasya r̥tuyajanakarttr̥tvaṁ
bhavēt । na cāvēkṣaṇaṁ nāmāṅgapradhānayōrmadhyē kaścitpadārthō yajñē
vr̥tō'sti, yēna karttr̥tvaṁ bhavēt । nāpi brahmādīnāmiva dīkṣā
dakṣiṇayōrvāsya saṅkīrttanamasti । kintvavēkṣaṇamātramasyāsti ।
na caitāvatā kartr̥tvamasti । camasādhvaryuṣvēva vyabhicārāt ।
yajamānasya tu yajanaṁ tāvadasti । tathā dīkṣāvākyēṣu “adhvaryu-
rgr̥hapatiṁ dīkṣayitvā” ityatra saṅkīrtanamasti । dakṣiṇavākyē
tvasaṅkīrtanaṁ svārthē karmaṇi dakṣiṇāyā abhāvādēvōpapannaṁ nartviktvaṁ
vyāvartayitumalam । yajamānārthayajanakartr̥tvaṁ svayamēva yajamānatvāda-
styēvēti pūrvādhikaraṇa ēvōktam । tēna yajamānasaptadaśā ēvartvija
iti siddham ।</p>
<pb n="815"/>
<p>atra bhāṣyakārēṇa siddhāntahētutayā brahmatiriktasadasyō
nāstītyuktam, na tattathādartavyam । “sadasyaṁ vr̥ṇītē” ityutpatti-
śiṣṭavaraṇasambandhādēvādhvaryvādivatsadasyasyāpi bhēdasiddhēḥ । tadutkam-</p>
<lg>
<l>r̥tvaṅgatvēṣā/?/ naivēha sadasyaraya nirākriyā ।</l>
<l>cama/?/sādhvaryuvatvēṣa nartvigityabhidhīyatē ।। iti ।</l>
</lg>
<p>(taṁ. vā., pr̥. 1102)</p>
<p>prayōjanam—pūrvapakṣē sadasyasyāpyr̥tvigdharmāḥ kartavyāḥ ।
siddhāntē tu nēti । sūtrantu—svāmisaptadaśā ēvatvijō yajamāna-
karmakaraṇasāmānyāditi ।।</p>
<trailer>ityaṣṭādaśaṁ yajamānasaptadaśatvādhikaraṇam ।। 18 ।।</trailer>
<head>athaikōnaviṁśamr̥tvijāṁ niyatapadārthakartr̥tvādhikaraṇam</head>
<sutra>tē sarvārthāḥ prayuktātvādagnayaśca svakālatvāt ।। 3. 7. 39 ।।</sutra>
<head>saṁśayasaṅgatī</head>
<p>svāmisaptadaśā jyōtiṣṭōmasyartvijaḥ samadhigatāḥ । athēdānīṁ
sandihyatē-kiṁ sarvaṁ puruṣakāryaṁ taiḥ kāryam, agnibhiśca gārhapatyādibhiḥ
sarvāgnikāryam ? uta kācidvyavasthēti । atra yadyapi vicāradvayaṁ
pūrvapakṣasūtramidamabhiprētya bhāṣyakārēṇa na vivēcitam । svakāla-
tvādityasya pūrvapakṣē hētutvāsambhavātsiddhāntāntarānabhidhānāt
<pb n="816"/>
pūrvapakṣē'bhimatavicārasiddhamuttarasūtramiti vivēktavyam । tatrōtpādyā-
nubhūtaṁ karttr̥bhēdaprasaṅgaṁ pratipādyēdānīṁ prakr̥tasamākhyāyāḥ śrutyādibhiḥ
saha virōdhāvirōdhavicāraḥ kriyatē । atra yadyapi bhāṣyakārēṇa
sarvaṁ puruṣakāryaṁ sarvaiḥ kartavyamityaviśēṣēṇōktam, tathāpi “purādhvaryu-
rvibhajati” iti “maitrāvaruṇaṁ prēpyati cānyāha” ityādau vākya
ēva kartr̥viśēṣasambandhaḥ pratīyatē । tatra śīghrapravr̥ttēnāpyavaruddhaviṣayē
samākhyāyā viniyōjakatvāsambhavātsamākhyāviṣayakāryagōcara
ēvāyaṁ vicāraḥ ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yatra prakaraṇē vācanika ēva
kartr̥viśēṣasambandhastatra kartr̥gatākāṅkṣāvirahēṇa liṅgaprakaraṇayō-
rvyāpāradvācanikyēva kartr̥vyavasthā । samākhyāyāstu vyapadēśamātra-
paratvam । vyapadēśaścānēkakartr̥sambandhinānyatarēṇāpi sambhavatyēva ।
(?) yathādiviṣayōrmatādikakasyamānēti vyapadiśyatē na ca praka-
raṇē'pi samākhyā śrūyatē । yēnōtpattāvēva yathākathañcitkartr̥-
sambandhapratipādanēnāpi padārthēṣu nairākāṅkṣyamāpādayēt । tēna
liṅgaprakaraṇābhyāṁ samākhyāṁ bādhitvā sarva ēva karttāraḥ sarvēṣvēva
padārthēṣu viniyujyantē । sarvapadārthakaraṇārthamēva tēṣāṁ kartrantarēṇa
prayuktatvāditi । ēvaṁ prāptē'bhidhīyatē—</p>
<pb n="817"/>
<sutra>tatsaṁyōgē tu karmaṇō vyavasthā syātsaṁyōgasyārthavatvāt
।। 3. 7. 40 ।।</sutra>
<head>siddhāntaḥ</head>
<p>ayaprabhiprāyaḥ—bhavēdēvaṁ yadi samākhyāyāḥ kartr̥viśēṣa-
sambandhamantarēṇārthavatvaṁ bhavēt । tathāhi—vēdaprayuktēyaṁ hōtrādi-
samākhyā sānyēnāpi kartrantarēṇa niyamēna hautramiti hōtr̥kartr̥tvē-
naiva vyapadiśyatē । lōkē tu pramāṇāntaraprāptimātrōpa-
yōgitvādvyapadēśasya bhavatyanyatarēṇāpi vyapadēśaḥ । tanmātrēṇāpi
tadupapattēḥ । vēdē tu samākhyāyāḥ kartr̥viśēṣasambandhapratipādana-
mantarēṇa nānyatprayōjanamastīti samākhyānyathānupapatyā hōtraiva
tatkartavyāmiti śrutiranumīyatē । na ca liṅgaprakaraṇābhyāṁ virōdhaḥ ?
viniyōgasya vyavasthitavikalpaparihārārthaṁ tābhyāmēva samākhyāyā
apēkṣitatvāt । tasmādyathāsamākhyamēva kartr̥bhiḥ padārthō'nuṣṭhātavya
iti siddham ।</p>
<p>prayōjanam—pakṣōktam । sūtrantu—samākhyayā tatkartr̥sa-
mbandhātkarmaṇaḥ kartr̥vyavasthā syāt samākhyāvagatakartr̥sambandhasyārtha-
vatvāditi ।।</p>
<trailer>ityēkānaviṁśamr̥tvijāṁ niyatapadārthakartr̥tvādhikaraṇam ।। 19 ।।</trailer>
<pb n="818"/>
<head>atha viṁśamagnīnāṁ sarvārthatvādhikaraṇam ।</head>
<head>saṁśayaḥ</head>
<p>idānīṁ prasaṅgādagniṣu vicāryatē—kimagnayaḥ prakr̥tyarthā ēva ?
uta prakr̥tivikr̥tyarthāḥ ? iti । tatrādhānādhikaraṇapūrvapakṣasūtramēva
‘tatprakr̥tyartha yathānyēnārabhyavādā’ iti pūrvapakṣē hētutayānumātavyam ।</p>
<head>pūrvapakṣaḥ</head>
<p>tatrāyaṁ pūrvapakṣaḥ—bhavatvādhānasyānārabhyaśrutatvēnālaukikā-
gnyarthatvēna kratvaṅgatvābhāvādaprakr̥tyarthatvam । agnīnāntu kratvaṅgatvēna
khādiratvādivata ‘prakr̥tau vādviruktatvāt’ ityanēna kēvala-
prakr̥tyarthatvamēvēti । ēvaṁ prāptē'bhidhīyatē—</p>
<sutra>agnayaśca svakālatvāt ।। 3. 7. 39 ।।</sutra>
<p>ayamabhiprāyaḥ—bhavēdēvaṁ yadi khādiratvādiṣvivātra dvirukti-
dōṣō bhavēt । tathāhi-hōmadvārēṇa hi prakr̥tiṣvāhavanīyaprāptiḥ ।
taddvāraṁ vikr̥tiṣvapyudiṣṭamēva hōmarūpamasti । agnyuddēśēna hi vikr̥tau
dvāralābhaḥ khādiratvādau tu dvirutkidōṣō bhavati । na cōpadiṣṭē
hōmē vikr̥tiṣvatidēśēna hōmadvāraprāptiḥ । tēnōpadiṣṭahōmairyāva-
tprakr̥tivikr̥tyarthatvamēvāgnīnāmiti । natu yajatyutpattiṣvapi vikr̥tiṣu
hōmarūpadvārasyātidēśādēva labhyamānatvāditi ।</p>
<pb n="819"/>
<p>taduktam—</p>
<lg>
<l>dvāraṁ yēṣu parādhīnaṁ tēṣu tatprāptyapēkṣayā ।</l>
<l>prāpnuvantīdvaśā bhāvā na svatantrāḥ kadācana ।।</l>
</lg>
<lg>
<l>śāstrēṇa cōditā yē hi darvihōmāḥ svarūpataḥ ।</l>
<l>tēṣvēvāhavanīyaḥ syānna yāgēṣvapyacōdanāt ।। iti ।</l>
</lg>
<p>(taṁ. vā., pr̥. 1104)</p>
<p>prayōjanam—pūrvapakṣē'gnitrayē guṇakāmaḥ śrūyatē । tasya vikr̥-
tiṣvapravr̥ttiḥ । siddhāntē tu pravr̥ttiriti । sūtrantu—agnayaścēti
cakārō'yaṁ tuśabdārthaḥ । tēnāyamarthaḥ—agnayaḥ prakr̥tivikr̥tisarva-
kāmārthāḥ svakālatvāt । anārabhyavihitatvādityarthaḥ । tēnaitatsūtraṁ
nyāyapragarśanārthamēvēti siddham ।।</p>
<trailer>iti viṁśamagnīnāṁ sarvārthatvādhikaraṇam ।। 20 ।।</trailer>
<head>athaikaviṁśa viśēṣasamākhyayā sāmānyasamākhyābādhādhikaraṇam</head>
<sutra>tasyōpadēśasamākhyānēna nirddēśaḥ ।। 3. 7. 41 ।।</sutra>
<head>viṣayasaṁśayau</head>
<p>kimēṣa ēvōtsargaḥ sarvaṁ samākhyātaṁ samākhyātaiḥ puruṣaiḥ kartta-
vyamiti । nēti brūmaḥ । atra pūrvapakṣasya tucchatvādbhāṣyakārēṇa
kimēṣa ēvōtsarga iti praśnēnaivōpakramya nēti brūma iti siddhāntō
<pb n="820"/>
varṇitaḥ । tēnātrēyaṁ viṣayaśuddhiḥ—ādhvaryavamiti samākhyātē
padārthasamūhē nēṣṭrīyamiti padārthaviśēṣasamākhyā, tathā hautramiti
samākhyātē asti pōtrīyamiti padārthaviśēṣasamākhyā । tatra kiṁ
viśēṣasamākhyayā sāmānyamākhyāyā vikalpaḥ ? atha viśēṣasa-
mākhyayā sāmānyamākhyāyā bādha iti । pūrvāpavādatvēnaivaṁ
vicāryatē ।</p>
<head>pūrvapakṣaḥ</head>
<p>pūrvapakṣastu—samānyaviṣayaṁ hi pramāṇaṁ viśēṣaviṣayēṇa śīghra-
pravr̥ttēna bādhyatē । samākhyā tu yaugikatvātsarvatra viśēṣaviṣayā ।
atastulyabalatvātsamākhyāyā vikalpēnaiva kartr̥sambandha iti ।
ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi sāmānyasamākhyāviśēṣasamā-
khyayōstulyabalatvaṁ bhavēt । tathāhi—yadyapi sāmānyasamākhyā
yaugikatvēna viśēṣaviṣayiṇī, tathāpyanēkaviśēṣaviṣayatayā sāmā-
nyaśrutikalpanayā vilambinī । viśēṣasamākhyā tu niyataikapadārtha-
gōcaratvēna viniyōjakaśrutikalpanayā śīghrabhā/?/vinī । tēna balavatvā-
dviśēṣaśrutērēva sāmānyasamākhyābādha ēvēti na kartr̥vikalpaḥ ।
yadvyapadēśagrahaṇaṁ sūtrē taddr̥ṣṭāntaḥ । balābalādhikaraṇa ēvōpadēśataḥ
<pb n="821"/>
sāmākhyābādhasya varṇitatvāt । tēnāyamarthaḥ—yathāpadēśēna śīghra-
pravr̥ttēna sāmānyasamākhyā bādhyatē, tathā viśēṣasamākhyayāpīti ।
athavōttaravicāraprastāvanārthaṁ pūrvōkta ēvōpadēśataḥ samākhyābādhaḥ
smāritaḥ ।</p>
<p>prayōjanam—pakṣōktam sūtrantu—sāmānyasamākhyāpratipādi-
tasya viśēṣasamākhyāyā narddēśādupadēśēnāpavāda iti ।।</p>
<trailer>ityēkaviṁśaṁ sāmānyasamākhyābādhādhikaraṇam ।। 21 ।।</trailer>
<head>atha dvāviṁśaṁ praiṣānuvacanasya maitrāvaruṇakartr̥tādhikaraṇam</head>
<sutra>praiṣānuvacanaṁ maitrāvaruṇasyōpadēśāt ।। 3. 7. 43 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmē paśuragnāṣōmīyaḥ—“yō dīkṣitō yadagnī-
ṣōmīyaṁ paśumālabhata” iti । tatrēdamāmananti—“tasmātmaitrāvaruṇaḥ
prēṣyati cānvāha” iti । tatra saṁśayaḥ—kiṁ sarvānuvacanēṣu
praiṣēṣu ca maitrāvaruṇaḥ syāta ? uta yatrānuvacanaṁ tatra praiṣaḥ ? iti ।
sāmānyasamākhyāyā viśēṣasamākhyayā bādhē nirūpitē idānīṁ
yatra vacanēna sāmānyasamākhyāyā bādhāḥ sa kiṁ sarvaviṣayaḥ ?
utaikadēśaviṣaya iti prasaṅgānnirūpyatē ।</p>
<pb n="822"/>
<head>pūrvapakṣaḥ</head>
<p>pūrvapakṣastu—sarvapraiṣāṇāmādhvaryavasamākhyayādhvaryukarttr̥katvam ।
sarvānuvacanānāñca hautrasamākhyāyā hōtr̥karttr̥tvam । ēvañca sati
praiṣēṣu vacanāni tānyubhayakarttr̥kāṇi prāpnuvanti । viśēṣēṇa ca
praiṣō vacanata upadēśēna maitrāvaruṇōpādānaṁ pratīyatē । tatra yadyapi
“prēṣyati cānvāha” iti caśabdātsamuccayō'vagamyatē, tathāpyu-
ddēśagatatvēnāvivakṣitatvātsakalapraiṣānuvacanamātrōddēśēnaiva maitrāvaruṇō-
vidhīyata iti । ēvaṁprāptē'bhidhīyatē—</p>
<sutra>purōnuvākyādhikārō vā praiṣasannidhānāt ।। 3. 7. 44 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatra viśēṣō nāvagamyatē ।
tathāhi—vēdē purōnuvākyāvidhitaḥ sapraiṣamanuvacanaṁ pratīyatē ।
taccaikapadārtharūpatvādēkēna karttavyam । na cānuvacanakarttā hōtā
praiṣitumarhati । na cādhvaryuranuvacanaṁ karttumarhati । praiṣakarttā hi
prēṣatē । tēnaiva purōnuvākyānurūpaṁ praiṣānuvacanaṁ kartr̥sāpēkṣam ।
tatsannidhau ca “maitrāvaruṇaḥ prēṣyati cānvāha” iti śrūyamāṇapēkṣi-
tavidhānātsannihitaviṣayamavadhāryatē । kiñca sāhacaryavaśādapi
yatraivāpēkṣitaṁ tatra maitrāvaruṇavidhānamucitam । “maitrāvaruṇaḥ prēṣyati
cānvāha” ityatra sahacarita ēva praiṣānuvacanaḥ pratāyatē, purōnu-
<pb n="823"/>
vākyayā ca tayōḥ sāhacaryamavagamyatē । ēvaṁ prathamaṁ pratīyatē । tēna
maitrāvaruṇavidhirna kēvalēṣvanuvacanēṣviti na sarvatra sāmānyasamākhyā-
bādha iti siddham ।</p>
<p>prayōjana—pakṣōktam । sūtrantu—purōnuvākyāsvēva maitrā-
varuṇavidhiḥ sapraiṣānuvacanatvēna tāsāmēva sannidhānāt ।।</p>
<trailer>iti dvāviṁśaṁ praiṣānuvacanasya maitrāvaruṇakartr̥tādhikaraṇam ।। 22 ।।</trailer>
<head>atha trayōviṁśaṁ camasahōmēṣvadhvaryukartr̥tvādhikaraṇam</head>
<sutra>camasāṁścamasādhvaryavassamākhyānāt ।। 3. 7. 46. ।।</sutra>
<head>viṣayasaṁśayau</head>
<p>santi camasādhvaryaḥ । tēṣu sandēhaḥ—kiṁ camasādhvaryavaścama-
sāñjuhuyuḥ utādhvaryuriti ।</p>
<head>pūrvapakṣaḥ</head>
<p>pūrvapakṣastu—camasādhvaryuriti viṣayasamākhyēyam—camasā-
dhvaryōrvyāpāraṁ karōtīti । camasādhvaryuvyāpāraścātra hōmādiḥ । tēna
ca yadyanyē camasēna praṇyanāsādanahōmādi kuryustadaiva camasādhvaryavō
bhavēyuḥ । ādhvaryavasamākhyā tu samānyarūpā grahacamasādinā-
nāpadārthaviṣayā । ataḥ sāmānyarūpādhvaryavasamākhyāṁ bādhitvā
<pb n="824"/>
camasēṣu camasādhvaryuṇaiva viśēṣasamākhyānāddhōmādi karttavyamiti ।
ēvaṁ prāptō'bhidhīyatē—</p>
<sutra>adhvaryurvā tanyāyatvāt ।। 3. 7. 47 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadāyaṁ viśēṣasamākhyā sāmānya-
samākhyāṁ bādhitumarhati । sā khalu viśēṣasamākhyā sāmānya-
samākhyāṁ bādhatē, yā tannirapēkṣā pravarttatē । “camasādhvaryavō
bhavēyuḥ” iti vacavamadhvaryuṁ tatpravr̥ttiñca pratipādayati । tadyathā-
dhvaryurēva camasairna juhōti kathaṁ tē camasairhōma kuryuriti camasā-
dhvaryavō bhavēyuḥ । na ca grahagatādhvaryuvyāpārāpēkṣayaiva camasēṣvadhvaryurbha-
vatīti camasādhvaryava iti vaktavyam । sāmānādhikaraṇyēnaiva
vyāpārapratītau satyāṁ vyadhikaraṇavyāpārapratītyayōgāta । atō'tra
camasēṣu sāmānyasamākhyāprāptō'dhvaryurviśēṣasamākhyayā na bādhyatē ।
camasādhvaryusamākhyā caiṣāmadhvayōṁraśaktau camasēṣu hōmādikaraṇā-
dbhaviṣyati ।</p>
<p>prayōjanam—pakṣōktam । sūtrantu—adhvaryuścamasēṣu juhuyā-
ttasyaivōktaprakārēṇa nyāyyatvāditi ।।</p>
<trailer>iti trayōviṁśaṁ camasahōmēṣvadhvaryukartr̥tvādhikaraṇam ।। 23 ।।</trailer>
<pb n="825"/>
<head>atha caturviśaṁ śyēnādēranēkakartr̥tvādhikaraṇam</head>
<sutra>vēdōpadēśāspūrvavadvēdānyatvē yathōpaśaṁ syuḥ ।। 3. 7. 50 ।।</sutra>
<head>viṣayasaṁśayasaṅgatayaḥ</head>
<p>astyaudgātrē samāmnātaḥ śyēnaḥ, ādhvaryavē vājapēyaḥ । tatra
sandēhaḥ—kiṁ śyēnē udgātr̥bhirēva padārthāḥ karttavyāḥ vājapēyē'-
dhvaryubhiḥ ? utōbhayatra nānār̥tvigbhiḥ ? iti । idānīṁ prasaṅgā-
tprakr̥tasamākhyayōrbādhyabādhakabhāvō nirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—śyēnastāvadaudgātravēdē samāmnātatvēnāsya
ca jyōtiṣṭōmavikāratvādatidēśēna nānākarttr̥kāḥ padārthāḥ prāptā
iti । tēna yadyapi sākṣādaudgātrapradhānaprāyavacanēna sāṅgasyaikasya
vidhānāttadantargatāṅgānyapi vidhiyanta iti tānyapyaudgātrāṇi ।
atō ‘guṇamukhyavyatikramē tadarthatvānmukhyēna vēdasaṁyōgaḥ’ ityanēna
nyāyēnāṅgēṣūdgataiva karttēti । kiñca prakr̥tavēdāṅgēṣu sāmākhyāti-
kānyēva kartrantarāṇi । tacca samākhyayā vikr̥tiṣvadhvaryuṇaiva
karttavyamiti । ēvaṁ prāptē'bhidhāyatē—</p>
<sutra>tadgrahaṇādvā svadharmaḥ syādadhikārasāmārthyātsahāṅgairavya-
ktaśśēṣē ।। 3. 7. 51 ।।</sutra>
<pb n="826"/>
<head>siddhāntaḥ</head>
<p>ayamabhiprāyaḥ—bhavēdēvaṁ yadi prayōgavacanamatidēśāddurbalaṁ
na bhavēt । tathāhi—prayōgavacanaṁ tāvatprāptānuvādyarthānupasaṁharati ।
vikr̥tau prākr̥tapadarthānāmatidēśataḥ prāptirvaktavyā । atidēśācca
prākr̥tasamākhyānikakarttr̥sahitā ēva prathamaṁ padārthāḥ prāptā iti ।
tēna kartrantarāpēkṣābhāvātprayōgavacanēna tathābhūtamēva gr̥hyatē । tatra
kimaudgātrasamākhyā kariṣyati ? na ca vaikr̥tasamākhyāyāḥ pratyakṣa-
tvātprakr̥taprāptasāmākhyānikakarttr̥bādhēna niviśata iti vācyam ।
yataḥ prākr̥tī samākhyā klr̥ptaśrutimūlā, vaikr̥tī tu kalpanīyēti
na bādhitumarhati । ata ēva nātra guṇamukhyavyatikramanyāya-
viṣayatvam । prākr̥takarttr̥̄ṇāṁ samākhyānumitaśrutiviṣayatvēna balava-
tvāt । kiñca pradhānasya yājamānatvēna samākhyayā karttr̥viniyōgā-
bhāvātkutastadvārēṇāṅgēṣu pradhānakartr̥sambandhaḥ ? guṇamukhyavyatikramē
tu “upāṁśu yajuṣā kriyatē” iti pradhānasyāpi yajurvēdavihitatvē-
nōpāṁśusvarasambandhāttaddvārēṇāṅgasambandhō'pi । ataḥ prākr̥takartr̥-
grahaṇēna nānākartr̥ka ēva śyēnō vājapēyaścēti siddham । tēna
yajurvēdē prākr̥taṁ yatkiñcidapyāmnāyatē, tatraiva paraṁ vaikr̥tasamākhyā-
nibandhanakarttā, na tvanyatrāpīti ।</p>
<p>prayōjanam—pakṣōktam । sūtrantu—tadgrahaṇātprākr̥tasamā-
<pb n="827"/>
khyānikakartr̥tvāt aprākr̥takarttr̥grahaṇāchyēnō vājapēyaśca tēnaiva
svadharmaḥ syāt adhikārasāmarthyāt । avyaktaśca vaikr̥tasamākhyā-
nikakartā śēṣa aprakr̥tē aṅgairiti ।।</p>
<lg>
<l>yō nāma kaścidiha saṁviditaṁ pramēyaṁ
granthāntarē likhati vā vadati svayaṁ vā ।</l>
<l>matkartr̥tāmananukīrtya sa kīrtilōbhāt
nissantatirjagati janmaśatāni bhūvāt ।।</l>
</lg>
<trailer>iti caturviṁśaṁ śyēnādēranēkakartr̥tvādhikaraṇam ।। 24 ।।</trailer>
<head>iti bālavalabhībhujaṅgāparanāmnō bhaṭṭabhavadēvasya kr̥tau</head>
<head>tautātitamatatilakē tr̥tīyasya saptamaḥ pādassamāptaḥ ।।</head>
<head>atha tr̥tīyādhyāyasyāṣṭamaḥ pādaḥ</head>
<head>tatra prathamaṁ dakṣiṇādānasya svāmikartr̥tvādhikaraṇam</head>
<sutra>svāmikarma parikrayaḥ karmaṇastadarthatvāt ।। 3. 8. 1 ।।</sutra>
<head>viṣayasaṁśayasaṅgatayaḥ</head>
<p>asti parikrayō jyōtiṣṭōmē dvādaśaśatam, darśapūrṇamāsayōranvā-
hāryam । tatra sandēhaḥ—kimadhvaryuṇā parikrētavyā r̥tvijaḥ ?
uta svāminēti । ētadapi samākhyāpavādatvēna vicāryatē ।</p>
<pb n="828"/>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—ādhvaryavē hi vēdē parikraya
āmnāyatē । tēna parikrayō'pyādhvaryava ēva । ādhvaryavaṁ yattadadhvaryu-
ṇā kartavyam । parikrayō'pyadhvaryukartr̥ka ēva । nanu svīyadravyadā-
nēna parikrayō bhavati । adhvaryuśca dravyārthamēva parārthakarmaṇē pravr̥ttaḥ ।
kathaṁ svayaṁ dravyēṇānyārthaṁ parikrayaṁ karōtīti sambhāvyatē । ucyatē—
yajamānasahitēna parikrayaḥ karttavyaḥ । atō yajamānēnaiva laukikōpā-
yēna tasya tathā kartavyam, yathā vākyaśravaṇēnaiva parikrayaṁ karttumutsahata
iti samākhyānurōdhādēva kalpanīyam । ētasmādēvādhvaryuṇā
parikrayaḥ karttavyaḥ iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavadēvaṁ yadyadhikāravidhiḥ sāṅgapradhānānuṣṭhātuḥ
phalasambandhitvaṁ na pratipādayēt । phalārthinō hi phalasādhanē
karttr̥tvam । phalasādhanaṁ sāṅgamēva pradhānam । tēna phalārthinā
yajamānēna sāṅgamēva pradhānaṁ karttavyam । tacca yajamānakarttr̥tvaṁ
sāṅgapradhānē sākṣāt, aṅgēṣu r̥tvikparikrayadvārēṇēti pratipāditam—
“śāstraphalaṁ prayōktari tallakṣaṇatvāttasmātsvayaṁ prayōgē syāt”
ityatra । yadā hi parikrayamapi na kuryāt tadādhikāravidhiprati-
pāditasāṅgapradhānakartr̥tvamēvāsya virudhyatē । na ca laukikōpāya-
<pb n="829"/>
dvārēṇa kārayiṣyatīti vācyam । vēdavihitaparikrayaparityāgēna
kālavanniyōgōpāyāśrayānupapattēḥ । tacca samākhyānurādhādēva
kalpanīyamadhikāravidhitastasyā durbalatvādanyatra ca sāvakāśatvāt ।
taduktam—</p>
<lg>
<l>laukikāśrayaṇaṁ tatra yatra nānyō'sti vaidikaḥ ।</l>
<l>vaidikē dakṣiṇādānē sati kiṁ laukikāśrayaḥ ।। iti ।।</l>
</lg>
<p>(taṁ. vā., pr̥ 1112)</p>
<p>tasmādadhikāravidhibōdhitasāṅgapradhānagatayajamāna/?/kartr̥tvasāma-
rthyādyajamānēnaiva parikrayaḥ kartavyaḥ । asmiṁścādhikaraṇē yajamāna-
kartr̥tvaprasādhanātparikrayē ‘anyō vā syāt parikrayāmnānātpratiṣēdhāt
pratyagātmani’(jai. sū., 3. 7. 20) ityatra iha siddhavatparikrayasya
yajamānamāśrityāṅgēṣvanya ēva kartēti siddhāntitam । tēnēdamadhikaraṇaṁ
tasmātpūrvaṁ draṣṭavyam ।</p>
<p>prayōjanam—pakṣōktam । sūtrantu—svāmina ēva parikrayaḥ
karma, nādhvaryōḥ samastasyaiva karmaṇaḥ svāmyarthatvādadhikāravidhi-
balēna yajamānakartr̥tvāditi ।।</p>
<trailer>iti prathamaṁ dakṣiṇādānāsya svāmikartr̥katvādhikaraṇam ।। 1 ।।</trailer>
<pb n="830"/>
<head>atha dvitīyaṁ vapanādīnāṁ yājamānatādhikaraṇam</head>
<sutra>saṁskārāstu puruṣasāmarthyē yathāvēdaṁ karmavad
vyatiṣṭhēran ।। 3. 8. 3. ।।</sutra>
<head>viṣayasaṁśayau</head>
<p>jyōtiṣṭōma śrūyatē—“kēśaśmaśru vapatē, datō dhāvatē, nakhāni
nikr̥ntatē, snāti” iti । tatra sandēhaḥ—kimēvañjātīyakā
adhvaryuṇā kartavyāḥ ? uta yājamānēnēti । idānīmudāharaṇāntarē
liṅgēna samākhyābādhō'dhikāśaṅkānirākaraṇēna pratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—bhavatvadhikāravidhibōdhitasāṅgapradhānagata-
yajamānakartr̥tvabalātsamākhyābādhēna parikrayasya yājamānatvam ।
iha tu dantadhāvanādīnāmaṅgānāṁ parikrītādhvaryukartr̥tvē tēnaiva yaja-
mānakartr̥tvōpapattēḥ ādhvaryavasamākhyayā adhvaryukartr̥katvamēva । na
cādhvaryugatasaṁskārō'narthaka iti vācyam । ‘r̥tvija upavasanti’
ityādivatkartr̥balādadr̥ṣṭārthatvēnōpapattēḥ । nanu ‘phalasaṁyōgātsvāmi-
yuktaṁ pradhānasya’ ityatra sthita ēva yājamānatvē dantadhāvanādīnāṁ
kartr̥saṁskārakatvaṁ pratipāditamēva । ataḥ kathamadhvaryukartr̥katvamā-
śrīyatē ? ucyatē—ihatyamēva yājamānatvamaṅgīkr̥tya tathā vicā-
ritam । tēnēdamadhikaraṇamarthatastasmārtpūṁ draṣṭavyam । ataḥ samā-
<pb n="831"/>
khyānugrahādadhvaryukartr̥kāṇyēva dantadhāvanādīni । ēvaṁ prāptē'bhi-
dhīyatē—</p>
<sutra>yājamānāstu tatprādhānatvātkarnavat ।। 3. 8. 4 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatrāpyadhikāravidhisāmarthyāvagataṁ
sāṅgapradhānakartr̥tvaṁ yajamānasyōpapadyatē । tathāhi—dantadhāvanasya
saṁskārēṣu pāṭānnādhvaryukartr̥tvam । tadyadi svayamapi na kuryāta tadā-
dhikārasāmarthyāvagataṁ saṁskārēṣu kartr̥tvamēva yajamānasya na syāta ।
tēna yatraiva karma prati kartr̥̄ṇāṁ guṇabhāvaḥ, tatrānēkēṣu guṇabhūtēṣu
anēkakarmanirvr̥tyarthamupāttēṣu kēna kiṁ karttavyamityapēkṣāyāṁ bhavati
samākhyā niyāmikā, na tvatrāpātatō vastuguṇatvē tasyā nirddhāra-
ṇamiti । na cēyaṁ samākhyā nirōdhikā । yajamānasya dantadhāvanaṁ
kēśaśmaśruvapanaṁ naravanikr̥ntanañcādhvaryuḥ kariṣyatīti na vācyam ।
yatō yathālōkasiddhānāmēva padārthānāṁ vākyārthanvayō'vagamyatē ।
lōkē ca dantadhāvanasya svakartr̥katvānnakhakṣīlanādīnāñca nāpita-
kartr̥katvānnādhvaryukartr̥katvaṁ lōkācāravirōdhāditi । “r̥tvija-
upavasanti” ityatra pratyakṣavacanavaśādupavāsasaṁskr̥tānāmēvarttvijāṁ ka-
rmāṅgatvāvagamādupavāsasaṁskr̥tartvikkartr̥kapadārthasiddhyarthamēvācaraṇāmiti
kalpyatē । iha tu samākhyāyā adhikāravidhisāmarthyarūpālliṅgā-
<pb n="832"/>
ddurbalatvādadhikāravidhisāmarthyēna ca yajamānakartr̥tvāvagamāt
sākṣādēva samākhyābōdhitadantadhāvanādīnāṁ yajamānakartr̥tvamiti
siddham ।</p>
<p>prayōjanam—pakṣōktam । sūtrantu—dantadhāvanādayō yajamā-
nakartr̥kā ēvētyavagamāditi ।।</p>
<trailer>iti dvitīyaṁ vapanādīnāṁ yājamānatādhikaraṇam ।। 2 ।।</trailer>
<head>atha tr̥tīyaṁ tapasō yājamānatādhikaraṇam</head>
<sutra>tapaśca phalasiddhatvāllōkavat ।। 3. 8. 9 ।।</sutra>
<head>viṣayasaṁśayau</head>
<p>tapaḥ śrūyatē—“dvyahaṁ nāśnāti” iti । tatra sandēhaḥ—kimā-
rtvijaṁ yājamānaṁ vēti । idānīmudāharaṇāntarē'dhikāśaṅkāṁ nivarta-
yituṁ caśabdēna sa ēva nyāyā'tidiśyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—bhavatu dantadhāvanādisaṁskārēṣu kartr̥pradhā-
natvādaviniyōjakatvaṁ samākhyāyāḥ । iha dvyahānaśanarūpatapasā
duṣkaratvēna kartr̥pratikūlatvāttadanugrāhakatvarūpaṁ kartr̥guṇatvaṁ nāstiti ।
kartr̥tvañca guṇabhūtam । tatra samākhyā niyāmikēti yathāsamākhya-
mēva tapasi kartēti । ēvaṁ prāptē—</p>
<pb n="833"/>
<head>siddhāntaḥ</head>
<p>abhidhīyatē—bhavēdēvaṁ yadi dantadhāvanādivattapasō'pyanukūla-
bhāvēna guṇabhāvō na bhavēt । tathāhi—dvividhaṁ kartari karmaṇō'nu
kūlatvaṁ bhavati—phalōtpatyanukūlaguṇāntarēṇa vā yajamānēna vā
phalōtpattipratibandhakapāpāpanayanēna vā । karturapi phalaṁ yajamānīyama-
pēkṣatē । tēna yathā dantadhāvanādināṁ phalōtpatyanukūlaṁ (?)
kartuguṇāntarayajamānēnānukūlatvātkartr̥guṇatvam, tathēhāpi yajña-
janyaphalāpūrvōtpattipratibandhakapāpāpanayēna vā karturanukūlatvā-
tkarttāraṁ prati phalatvamaviruddhamiti । na ca kathamētadava-
gamyata iti vācyam । yatastapasastāvatprakaraṇaśrutasyāvaśyaṁ
kathañcitkartāraṁ pratyupakārakatvaṁ kalpanīyam । asti ca kratau
pratibandhapāpakṣayāpēkṣā । śaknōti ca tapō duḥkhahētutvādadharmasya
duḥkhaphalatvēna duḥkhavināśyatvātsannidhānākāṅkṣāyōgyatvairapanētum ।
yathaiva ‘prāyaścittācaraṇādduḥkhēnālpēnāpi mahatē duḥkhāntarāya pravr̥tta-
ssannadharmō vināśyatē’ iti vacanādgamyatē, tathēhāpyētāvataiva duḥkhēna
samastasyāpi kartrātmaphalapratibandhahētōḥ pāpasya vināśa iti
niścīyatē । tasya ca phalapratibandhahētōḥ pāpasya kṣayātphalārthinō
yajamānasyaivāpēkṣyata iti tapasō yājamānatvamēvēti siddham । yatra
punaḥ pratyakṣaśrutaṁ vacanamasti, yathā “sarvē r̥tvija upavasanti” iti
<pb n="834"/>
tatra vacanabalādr̥tvikkartr̥kamapi bhavatīti pūrvamēvōktam । tathāca sūtram—
‘vacanāditarēṣāṁ syāt’ iti । tēna yatra karmaṇi karturguṇabhāvaḥ, tatraiva
samākhyayā kartr̥viniyōgēḥ । yathā yājñikaṁ bārhaspatyaṁ jyōtiṣṭō-
mādi । tatra kartr̥niyamō nānyatrēti । tathāca sūtram—
‘guṇatvācca vēdēna na vyavasthā syāta’ (jai. sū., 3. 8. 12) iti ।</p>
<p>prayōjanam—pakṣōktam । sūtrantu—tapō'pi yājamānamēva
lōkavatpratipativyudāsēna phalasiddhāvanukūlatvāditi ।।</p>
<trailer>iti tr̥tīyaṁ tapasō yājamānatādhikaraṇam ।। 3 ।।</trailer>
<head>atha caturthaṁ hiraṇyamālitvādyadhikaraṇam</head>
<head>vivayasaṁśayau</head>
<p>ēvaṁ vā—śyēnē śrūyatē—“lōhitōṣṇīṣā r̥tvijaḥ pracaranti”
iti । vājapēyē ca “hiraṇyamālina r̥tvijaḥ pracaranti” iti । tatra
sandēhaḥ—kiṁ śyēnē udgātr̥bhirlōhitōṣṇīṣatā karttavyā ? vājapēyē
cādhvaryubhirhiraṇyamālitvam ? uta sarvaiḥ r̥tvigbhiḥ ? iti ।
‘guṇatvādvēdēna na vyavasthā syāt’ iti sūtraṁ pūrvādhikaraṇaśēṣatayā
vyākhyātam । yatra karttā guṇabhūtaḥ, tatra samākhyā niyāmikā ।
iha tūpavāsasya karttr̥guṇatvānna samākhyāhētubhūtēna vēdēna vyavasthā
syāditi । ētacca vyākhyānaṁ ‘guṇatvēna tasya nirddēśaḥ’ityanēnaiva
<pb n="835"/>
pūrvādhikaraṇasūtrēṇa gatatvādanatiprayōjanamityudāharaṇāntarē'dhikā-
śaṅkānirāsārthamanyathā vyākhyāyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—‘vacanāditarēṣāṁ syāta’ ityatra yēṣāṁ saṁskā-
rāṇāṁ vacanādr̥tviksambandhaḥ, tatra r̥tvigbhiḥ karttavyā iti
pratipāditam । yadi ca lōhitōṣṇīṣatvamudgātr̥bhirhiraṇyamālitva-
madhvaryubhiḥ kriyatē, tatrāpi tatsakartr̥katvamaviruddhamēva । na hi durbala-
tayā bādhyatē, api tarhi virōdhēna । na cātra samākhyāviṣaya-
kartr̥kaparigrahē r̥tvikcchabdasya kaścidvirōdhaḥ । tēna yathā
“barhiṣi havīṁṣyāsādayati” iti vākyaṁ prakaraṇānurōdhēna dārśapau-
rṇamāsikahavirviśēṣaviṣayaṁ vyavasthāpitam tathā “lō/?/hitōṣṇīṣā
r̥tvijaḥ pracaranti” ityapi vākyaṁ samākhyānurōdhēnōdgātr̥viṣayamēva
vyavasthāsyatē, hiraṇyamālivākyaṁ cādhvaryuviṣayamēva vyavasthāsyata
iti । ēvaṁ prāptē'bhidhīyatē—</p>
<sutra>guṇatvācca vēdēna na vyavasthā syāt ।। 3. 8. 12 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyatra samākhyāvakāśō bhavatē ।
tathāhi—yatrānēkāni karmāṇi pradhānabhūtāni karttāraścānēkē
<pb n="836"/>
guṇabhūtāḥ tatraikēnaiva kartrā ēkasmin karmaṇi nirvarttitē pradhāna-
tvātkarmaṇāṁ guṇabhūtakartranurōdhēna punarāvr̥tyasambhavātpratikarma
bhavatyapēkṣā—kiṁ kēna kartavyamiti । tatrāpēkṣāyāṁ bhavati samā-
khyāyā niyāmakatvam । iha tvr̥tvijāṁ pradhānatvāllōhitōṣṇīṣatāyā
hiraṇyamālitāyāśca pratipradhānaguṇāvr̥ttinyāyēna sarvartviksambandhō-
papattēḥ kēna kartavyētyapēkṣābhāvāt avihitaprasaramēva vākyaṁ na
samākhyayā niyantuṁ śakyatē । taduktam—</p>
<lg>
<l>saṁskāratvādatikrāntē samākhyāgōcarē sati ।</l>
<l>vacanēvartvijāṁ tēnaivānyēṣvapi sthitāḥ ।। iti ।</l>
</lg>
<p>(taṁ. vā., pr̥. 1117)</p>
<p>“barhiṣi havīṁṣyāsādayati” ityatra haviḥsvarūpamātrē barhirvidhā-
nānarthakyādavaśyamapūrvasādhanalakṣaṇārthaṁ vākyēna prakaraṇamapēkṣaṇīya-
miti yuktaṁ vyavasthēti । na cēha tathā samākhyēti vākyabalā-
cchyēnē vājapēyē ca lōhitōṣṇīṣatvaṁ hiraṇyamālitvañca sarvartvi-
gbhirēva kartavyamiti ।</p>
<p>prayōjanam—pakṣōktam । sūtrantu—guṇatvāllōhitōṣṇīṣa-
tāyā hiraṇyamālitāyāśca vēdēna samākhyādvārā na vyavasthā
syāditi ।।</p>
<trailer>iti caturthaṁ hiraṇyamālitvādyadhikataṇam ।। 4 ।।</trailer>
<pb n="837"/>
<head>atha pañcayaṁ guṇakāmānāṁ yājamānatvādhikaraṇam</head>
<sutra>tathā kāmō'rthasaṁyōgāt ।। 3. 8. 13 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē śrūyatē—“yadi kāmayēta varṣukaḥ parjanyaḥ syāditi
nīcaiḥ sadō minuyāt” iti । tatra sandēhaḥ—kimārtvijaḥ kāmaḥ ?
uta yājamānaḥ ? iti । pūrvatra ‘vēdēna na vyavasthā syāt’ iti
sūtraṁ pūrvādhikaraṇaśēṣabhūtaṁ manyamānastamēva nyāyamudāharaṇāntarē
'dhikāśaṅkānirāsārthaṁ tathāśabdēnātidiśati ।</p>
<head>pūrvapakṣaḥ</head>
<p>pūrvapakṣastu—sadōmānaṁ tāvatsamākhyāniyatamadhvaryukartr̥kaṁ yadi
kāmayēta sadō minuyāditi । atra ca kāmanāyāḥ sadōmāna-
samānādhikaraṇyaṁ pratīyatē । tēna kāmō'pyādhvaryava ēva, na tu
yājamāna iti । ātmanēpadavaśātsāṅgasyaiva yāgasya phalaṁ yaja-
mānagatamēva । na ca kāmyamānaṁ phalaṁ bhavati । tēna yajamānēnaiva
kāmayitavyamiti kathamadhvaryōḥ kāmanāśaṅkā ? ucyatē—sāṅgasya
yāgasya phalaṁ yajamānēnaiva nīcamānāśritam (?) । svayaṁ na yāgō
nāpi yāgāṅgam, puruṣārthatvāt । tēnāviruddhatvātsāmānādhikara-
ṇyamupadēśāt । tathāhi—“svarga/?/kāmō yajēt” ityatrātpanēpadā-
<pb n="838"/>
tkr̥tsnaprayōgagataṁ phalaṁ yājamānasyaiva pratīyatē । sadōmānañca
kratvaṅgam । nīcaistvañca puruṣārthatvādyadyapi na prakr̥takratatvaṅnam,
tathāpi kratvaṅgasadōmānāśritatvātprakr̥taprayōgāntargatamēva । prayōga-
phalañca yajamānasyēti nīcaistvasyāpi phalaṁ yajamānagatamēva ।
kiñca “nīcaissadō minuyāt” iti parasmaipadaṁ dr̥śyatē । adhva-
ryugatatvē ca kartrabhiprētakriyāphalatvānminvītētyātmanēpadaṁ syāt,
ñitvāt । atastadētadātmanēpadaparasmaipadaśrutivirōdhādvākyagamyasā-
mānādhikaraṇyaṁ bādhyata ēvēti vaiyadhikaraṇyēnaivātrānvayaḥ—yadi
parjanyō varṣēditi yajamānaḥ kāmayēttadādhvaryurnīcaiḥ sadō minu-
yāditi । yatra punaḥ spaṣṭamēva vacanē r̥tviksambaddhē phalaprati-
pādakatvamasti, yathā “udgātātmanē ca yajamānāya ca yaṁ kāmaṁ
kāyamatē taṁ kāyamatē” iti, tatrōdgātarēva phalamiti sthitaḥ ।</p>
<p>prayōjanam—pakṣōktam । sūtrantu—yathā tapō yājamānaṁ
tathā guṇakāmō'pi yājamāna ēva, arthasaṁyōgāt yajamānasyaiva
prayōgagataprayōjanasambandhāditi ।</p>
<trailer>iti pañcamaṁ guṇakāmānāṁ yājamānatādhikaraṇam ।। 5 ।।</trailer>
<pb n="839"/>
<head>athaṁ ṣaṣṭhaṁ prōtsāhanamantrāṇāṁ yājamānatādhikaraṇam</head>
<sutra>mantrāścākarmakaraṇāstadvat ।। 3. 8. 15 ।।</sutra>
<head>viṣayasaṁśayau</head>
<p>ihaivañjātīyakā mantrā udāharaṇam—“āyurddā agnē'syāyurmē
dēhi varcōdhā agnē'pi/?/ varcō mē dē/?/hi cakṣurddā agnē'si cakṣurmē dēhi”
iti । tēṣu sandēhaḥ—kimārtvijāḥ ? uta yājamānāḥ ? iti ।
ihāpyādhikāśaṅkānirāsārthaṁ pūrvōktanyāyastadvacchabdēnātidiśyatē ।</p>
<head>pūrvapakṣaḥ</head>
<p>pūrvaṁpakṣastu—bhavatu phalāya vidhīyamānasya nīcaistvādēḥ
prakr̥taprayōgāntargatatvātphalam, yājamānatvēna kāmanāyā api yāja
mānatvam । āyurdādimantrāṇāṁ tvavidhāyakatvēna yathāprāptaphalānuvāda-
katvam । phalañca prakr̥tē karmaṇi yathā yajamānasya svargādirūpamasti,
tathartvijāmapi dakṣiṇārūpamastyēva । yajamānaphalānuvādakatvēna
mantrapadānāṁ mukhyatvam । svargasya phalāsyāyurādipadairanabhidhānāt ।
yathā ca lakṣaṇayā tadanuvādakatvaṁ, tathartvikphalānuvādakamapi
sambhavatyēva । tēna samākhyāvagatādhvaryukartr̥tvānurōdhēnādhvaryōrēva
dakṣiṇālābhātmakaphalamāyurādirūpēṇōtsāhanārthamāśāsyatē । ta-
spādadhvaryuṇaivañjātīyakā mantrāḥ prayōktavyā iti । ēvaṁ prāptē—</p>
<pb n="840"/>
<head>siddhāntaḥ</head>
<p>abhidhīyatē—bhavēdēvaṁ yadyr̥tvijāṁ phalamagnēḥ sakāśādāśāsa-
namarhēt । taddhyagnitaḥ phalamētadāśāsmahē । yajamānasya ca phalaṁ
karmadvārēṇāgnisambandhinā । r̥tvikphalantu nāgnitaḥ prārthanīyam ।
yajamānādēva tasya labhyamānatvēnāgnisambandhābhāvāt । kiñcōtsāha-
jananārthamidamāśāsanam yajamānaphalaṁ cātyantādr̥ṣṭaṁ yathācōditānuṣṭhā-
nasādhyam । tadāśāsyamānamutsāhajananaṁ yathācōditaprayōgasampatti-
hēturbhūtvā sidhyatīti tadēvāśāsanīyam । r̥tvikphalantu yajamāna-
vyāpārakaraṇādēva siddhamāśāsanaṁ prayuṅktē । atō yajamānasyaivā-
śāsanayōgyarūpaṁ liṅgēna samākhyāyā bādhitatvādyajamānēnaivāśī-
rmantrāḥ prayōktavyā iti siddham ।</p>
<p>prayōjanam—pakṣōktam । sūtrantu—mantrāścākarmakaraṇāyairmantraiḥ
karma na kriyatē, tē'pi yājamānāḥ tadvadnuṇakāmavaditi ।।</p>
<trailer>iti ṣaṣṭhaṁ prōtsāhanamantrāṇāṁ yājamānatādhikaraṇam ।। 6 ।।</trailer>
<head>atha saptamaṁ dvyāmnātānāmubhayārthatādhikaraṇam</head>
<sutra>dvayāmnātēṣūbhau dvyānmānāsyārthavatvāt ।। 3. 8. 17 ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsō । tatra dvyānmātā mantrāḥ ādhvaryanē kāṇḍē
<pb n="841"/>
yājamānē ca । ājyaṁ yairgr̥hyatē “pañcānāṁ tvā vātānāṁ yantrāya
dharttāya gr̥hṇāmi” ityēvamādayaḥ । tathā srugvyūhanē—“vājasya mā
prasavēnōdyābhēṇōdagrabhīta” iti । tatra sandēhaḥ—kiṁ ta ubhābhyāmapi
kartr̥vyāḥ ? utādhvaryuṇaivēti । idānīṁ tatra samākhyānibandhanaika-
kartr̥katāpavādaḥ kriyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—yadyapi sāmānyasamākhyātō viśēṣasamākhyā
balīyasī, tathāpi mantrāṇāmanuṣṭhēyaprakāśanēnārthavatvātkarmaṇāñca
samākhyayā adhvaryukartr̥katvādyēnaiva karma kartavyam, tasyaiva karma-
prakāśanārthaṁ mantraprayōgō'pēkṣita ityapēkṣātāratamyātsamānyasamākhyaiva
balīyasītyadhvaryuṇaiva mantrāḥ prayōktavyāḥ । tēna yadētadyājamāna-
kāṇḍē samāmnātaṁ tatsvarūpajñānārtham । tasyādhvaryukartr̥viniyōgārtha-
tvamiti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yājamānē samāmnānamanyathā yadyupapadyēta ।
tathāhi—na tāvanmantrasvarūpajñānārtham, tasyādhvaryavē pāṭhamātra-
siddhatvāt । tēna yājamānē kāṇḍē'pi samāmnātē anyaprayōjana-
tvādyajamānaprayōgārthamēva । na ca yajamānaprayōgō niṣprayōjanaḥ ।
yathāhi adhvaryuṇā padārthāḥ kartavyāstathā yajamānēna pradānārthaṁ
<pb n="842"/>
pratyavēkṣitavyam । tēnōbhābhyāmēva mantraprayōgasyāpēkṣitatvādu-
bhābhyāmēva prayōktavyamiti । yatra tu yājamānē samāmnānaṁ nāsti
tatrōpāyāntarēṇa pratyavēkṣiṣyatē । iha tu vidyamānatvādāśāsana-
mantrairēvēti siddham ।</p>
<p>prayōjanam—pakṣōktam । sūtrantu—dvayāmnātē ubhāvapyadhvaryu-
yajamānau prayōjakau । ēvaṁ sannidhyāmnānasyārthavatvaṁ bhavatīti ।।</p>
<trailer>iti saptama dvyāmnātānāmubhayārthatvādhikaraṇam ।। 7 ।।</trailer>
<head>athāṣṭamamabhijñavācanādhikaraṇam</head>
<sutra>jñātē ca vācanaṁ na hyavidvānvihitō'sti ।। 3. 8. 18 ।।</sutra>
<head>viṣayasaṁśayau</head>
<p>vājapēyē śrūyatē—“klr̥ptīryajamānaṁ vācayati । ujjitīryajamānaṁ
vācayati” iti । tatra sandēhaḥ—kiṁ jñaścājñaśca sarvō vācayitavyaḥ ?
uta jña ēvēti । idānīṁ samākhyayā vācanasyādhvaryukartr̥katvē
siddhē vācayitavyaviśēṣaḥ prasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“klr̥ptīryajamānaṁ vācayati” ityatra yaja-
mānaviśēṣō na śrūyatē । tathāca mantrajñō yajamānō'muṁ mantraṁ paṭhēditi
<pb n="843"/>
prayuṅktē mantrēṇa vōcyatē । tathaiva mantrajñō'pi pratipadamuccārya
vācayitavyaḥ । (?) ataēva na dvau vācayitavyau । athavā yō mantrajñaḥ
sa prayuktimantarēṇāpi svata ēva mantramuccārayatyēva । tēna vācana-
vidhānārthavatvāyāvidvānēva vācayitavya iti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi kāmaśrutiparigr̥hītamadhyayanaṁ bhavēt ।
tadā hyamantrajñō'pi prayōgakālē pādaṁ vā khaṇḍaśō vā vācayati ।
kintvētāvadēva śrūyatē—“svādhyāyō'dhyētavyaḥ” iti । tathāca
satyanyathōpalabdhavidyamēvādhikariṇamadhyētavya ityāsādya kratuvidha-
yaścaritārthāḥ na prayōgē śābdamantraśikṣaṇaṁ prayuñjatē, anārabhya-
śrutādhānāsiddhamagniṁ prāpya labdhavidhayō yathā prayōgakālē nādhānaṁ
prayuñjatē । yattu mantrajñasya vācanamanarthakamiti amantrajña ēva
vācayitavya ityuktam, satyapi jñānē nāprayuktō niyamēna brūtē ।
nāgninā viharēditi praiṣavacanaṁ mantrajñē'pi vacanasyārthavatvānnājña
ēva vācayitavya iti । kiñca vācayitīti vacanē niyuñjītēti
vidhyarthamaśikṣitasya vācanāśaktēḥ śikṣayākṣēptavyā । sā
cādhyayanavidhinādhyayanōpāyēnaiva karmavidhiparigr̥hītēnādhvaryuṇā prayōgē
śabdataḥ karttavyēti । atō mantrasyaivādhikārānmantrajña ēva vāca-
yitavya iti siddham ।</p>
<pb n="844"/>
<p>prayōjanam—pakṣōktam । sūtrantu—jñātamantrasyaiva yajamānasya
vācanamamantrajñasyādhikārābhāvāditi ।</p>
<trailer>ityaṣṭamamabhijñavācanādhikaraṇam ।। 8 ।।</trailer>
<head>athaṁ navamaṁ dvādaśadvandvānāmādhvaryavatvādhikaraṇam</head>
<sutra>yājamānē samākhyānātkarmāṇi yājamānaṁ syuḥ ।। 3. 8. 19 ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsau । tatra yājamānē karmāṇyāmnātāni dvādaśa
dvandvāni—“vatsañcōpāvasr̥jatyukhāṁ cādhiśrayati, ava ca hanti,
dvaṣadupulē ca samāhanti, adhi ca vapatē, kapālāni cōpadadhāti,
purōḍāśañcādhiśrayati ājyañca, stamvayajuśca harati, abhi ca gr̥hṇāti,
vēdiñca parigr̥hṇāti, patnīṁ sannahyati, prōkṣaṇīścāsādayati, ājyañcaiva
ētāni vai dvādaśadvandvāni darśapūrṇamāsayōḥ” iti । tatra sandēhaḥ—
kimētānyadhvaryōḥ karmāṇi ? uta yajamānasyēti । idānīṁ sāmā-
nyasamākhyayā viśēṣasamākhyāyā bādhaḥ prasaṅgātpratipādyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—ukhādhiśrayaṇāvahantyādīni dvādaśakarma-
dvandvāni adhvaryuvēdē yājamānē kāṇḍē samāmnātāni । na ca tāni
hyā/?/mnātamantrēṇa tadubhābhyāṁ kartuṁ śakyantē । tatra hi mantraikatvē'pi
<pb n="845"/>
pāṭhadvayaṁ syāt (?) dānavidhisamarpitasya vidhiyōgataḥ sāmarthyē
prayōgaḥ । tayōśca prayōgavidhiparigr̥hītatvātkartr̥dvayaṁ sāvakāśam ।
ukhādhiśrayaṇādikarmaṇāntvanuṣṭhānadvayēna kēnacitsamarpitamiti sakr̥dēva
prayōgavacanagr̥hītāni sakr̥dēva karttavyāni । na ca dvādaśakarmaṇāṁ
dvandvabhūtānāṁ svarūpamātrēṇādhvaryuvēdāmnānaṁ dvandvarūpēṇa yājamāna-
kāṇḍē samākhyātasāmānyarūpaṁ dvandvaṁ yajamānēna kartavyaṁ, karmāṇi
cādhvaryuṇēti sambhavati, sāmīpyasyākarmatvēna kartr̥bhēdāsambhavāt ।
tēnaitacchrūyamāṇānāṁ karmaṇāṁ na samākhyāsāmānyēna kartrantaraprayuktiḥ ।
tēnaikakartr̥tvē sati adhvaryuvēdasamākhyātō yājamānakāṇḍasamākhyāyā
viśēṣarūpatvēna balīyastvādviśēṣasamākhyāvaśātsāmānyasamākhyāṁ
bādhitvā yajamānēnaiva karmāṇi karttavyāni । āmnānañcōtpatti-
viniyōgābhyāsēnaivōpapannamiti । ēvaṁ prāptē'bhidhīyatē—</p>
<trailer>adhvaryurvā tadarthō hi nyāyapūrvaṁ samākhyānam ।। 3. 8. 20 ।।</trailer>
<head>siddhāntaḥ</head>
<p>ayamabhiprāyaḥ—bhavēdēvaṁ yadi karmaṇāṁ vidhānaṁ yājamāna-
kāṇḍē bhavēt । kintvadhvaryuvēdavihitānāmēva karmāṇāṁ dvandvatāmātraṁ
yājamānē vidhīyatē । “ētāni vai dvādaśa dvandvāni darśapūrṇamāsayōḥ”
iti yājamānakāṇḍē śravaṇāt । na tu dvandvatārūpaguṇānurōdhēna
karmaṇāmapi pradhānabhūtānāṁ yājamānatvaṁ/?/ sambhavati । aṅgaguṇa-
<pb n="846"/>
virōdhanyāyavirōdhāt । tēna karmaṇāmādhvaryavasamākhyayā adhva-
ryukartr̥katvāttadanurōdhēna dvandvānāmāpi karmaṇāmanyōnyasāmīpyarūpamadhva-
ryukartr̥katvamēva । yājamānakāṇḍē tu dvandvātāvidhānaṁ nyāyāttu
vistārēṇa yājamānasya smārakamēvēti siddham ।</p>
<p>prayōjanam—pakṣōktam । sūtrantu—adhvaryurēva dvandvēṣu
karmasu karttā karmāmēva tasyānuvādakatvādyōjamānasamākhyānaṁ
tatsmr̥timātraprayōjanaṁ nyāyavaśāditi ।।</p>
<trailer>iti navamaṁ dvādaśadvandvānāmādhvaryavatvādhikaraṇam ।। 9 ।।</trailer>
<head>atha daśamaṁ hātuḥ karaṇamantrānuṣṭhātr̥tvādhikaraṇam</head>
<sutra>vipratiṣēdhēna karaṇaḥ samavāyaviśēṣāditaramanyastēṣāṁ
yatō viśēṣaḥ syāt ।। 3. 8. 21 ।।</sutra>
<head>viṣayasaṁśayasaṅgatayaḥ</head>
<p>asti jyōtiṣṭōmē agnīṣōmīyaḥ paśuḥ । tasya yūpasya
parivyāṇē mantrō—ēka ādhvaryavaḥ “parivīrasi” iti karaṇaḥ,
aparō hētuḥ “yuvā suvāsāḥ” iti kriyamāṇānuvādaḥ । tayōścōda-
kaparamparayā kuṇḍapāyināmayanaṁ prāptayōrbhavati sandēhaḥ । kaḥ punarasau ?
tatra/?/ r̥tviksāmasa āmnātaḥ—“yō hōtā sā'dhvaryuḥ” iti ।
<pb n="847"/>
kiṁ karaṇamātramādhvaryavaṁ hōtā kuryāt ? kiṁ vā hautraṁ kriyamāṇā-
nuvādinamiti । idamapi prasaṅgādanantaraṁ nirūpyatē ।</p>
<head>pūrvapakṣasiddhāntau</head>
<p>atrāyaṁ pūrvapakṣaḥ—“parivīrasi yuvā suvāsāḥ” ityētayōḥ
karaṇakriyamāṇānuvādinōradhvaryuṇā hōtrā ca prakr̥tau yugapatprayuktayōḥ
kauṇḍapāyināmayanē “yō hōtā sō'dhvaryuḥ”iti vacanēna hōtradhvarya-
karmaṇōrēkakarttr̥katvamēvāvagamyatē । tatrāpi prayāgō/?/panipatitamanu-
pajātavirōdhaṁ hōtr̥śabdamēva mukhyārtha parigr̥hya caramōpanipatitō
virōdhadaśāṁ prāptō'dhvaryuśabdaḥ kāryalakṣaṇārthō varṇanīyaḥ । tēna
hōtraiva karaṇakriyamāṇārthānuvādinau mantrau prayōktavyāviti
prāpnōti । na cōbhayamantraprayōgaṁ kartuṁ yugapadēkaḥ śaknōtītyaniyamēna
kadācitkaraṇamantrasya kadācitkriyamāṇānuvādinō mantrasya hōtrā
prayōgaḥ karttavya iti । athavā “yō hōtā sō'dhvaryuḥ” ityajahatsva-
kāryasyaiva hōturādhvaryavavidhānāt svatantraṁ kriyamāṇānuvādī
hōtrā prayōktavyaḥ । ādhvaryavaḥ karaṇamantraḥ ।</p>
<p>prayōgānvayastu “yō hōtā sō'dhvaryuḥ”ityētasmādupadēśāt ।
atidēśāccōpadēśō balavāniti karaṇamantraḥ ēva hōtrā
prayōktavyaḥ । yattvajahatsvakārya ēva hōtā ādhvaryavēṇa
sambadhyata ityuktam, na hi hōtrā yōgāddhautram । api tarhi hōtuḥ
<pb n="848"/>
karma hautram । yathā rājñaḥ karma rājyam, na tu rājyayōgādrājēti ।
tēnargvēdādhyayanamātrēṇaiva yōgyatayā hōtrānvayasiddhēḥ parityaktasvakā-
ryasyāpi hōturādhvaryavē vidhānōpapattēḥ, upadēśasāmarthyāt hōtrā
karaṇa ēva mantraḥ prayōktavyaḥ । hōtr̥pratipuruṣēṇa kriyamāṇānuvādī
mantraḥ prayōktavya iti । nanu karaṇasya ‘mantrāntēna karmādisannipātaḥ’
(jai. sū. 12. 3. 20) ityanēna nyāyēna parivyāṇātprāgēva karaṇama-
ntrasya prayōgaḥ prāpnōti, kriyamāṇānuvādinastu kriyamāṇa ēva
parivyāṇē prayōgaḥ । tēna bhinnakālayōrmantrayōrēkēnāpi hōtrā
prayujyamānayōrna kaścidvirōdhaḥ । taduktam—</p>
<lg>
<l>ēkakālaprayōgō hi virōdhō mantrayōrbhavēt ।</l>
<l>karaṇaḥ prāk kriyātastu parataścētaraḥ sthitaḥ ।। iti ।</l>
</lg>
<p>(ta. vā., pr̥. 1125)</p>
<p>ucyatē—kriyamāṇatā hi parivyāṇasyādyaparispandātprabhr̥ti-
samāptiparyantam । tēnādyaparispandātprabhr̥tyēva kriyamāṇānuvādinaḥ
kālaḥ । “yuvā suvāsāḥ parivīrasi” iti mantrē'pi asītyanēna
sannihitō yūpō nirddiśyatē । raśanācchādanāya parivyāṇāya
yūpamupasthitasyāsau yūpaḥ sannihitō bhavati । tata ēvādyaparispa-
ndātprabhr̥tiparivyāṇavarttamānatvam । ataḥ samakālatvādbhavati
virōdhaḥ । ēvañca satyupadēśāt hōtr̥pratipuruṣēṇaiva prayōktavyaḥ ।
<pb n="849"/>
pratipuruṣēṣu madhyē yasminviśēṣō gr̥hyatē prādhānyēna vā kāryatāvyagra-
tayā vā tēnaiva prayōktavya iti ।</p>
<trailer>iti daśamaṁ hōtuḥ karaṇamantrānuṣṭhātr̥tvādhikaraṇam ।। 10 ।।</trailer>
<head>ayaikādaśaṁ praiṣapraiṣārthayōrbhinnakartr̥katvādhitaraṇam</head>
<sutra>praiṣēṣu ca parādhikārat ।। 3. 8. 22 ।।</sutra>
<head>viṣayasaṁśayasaṅgatayaḥ</head>
<p>stō darśapūrṇamāsau । tatra praiṣaḥ samāmnātaḥ—“prōkṣaṇīrāsādaya,
idhmābarhirupasādaya, sruvañca sruvaśca sammr̥ḍiḍha, patnīṁ sannahyā-
jyēnōdēhi” iti । tatra sandēhaḥ—kiṁ ya ēva praiṣē sa ēva
praiṣārthē ? utānya iti । prasāṅgikaṁ samāpyēdānīṁ prakr̥ta ēva
samākhyāyā liṅgēna virōdhaścintyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—prōkṣaṇīrāsadya” ityādipraiṣamantrasya
prōkṣaṇāsādanādirūpasya praiṣārthēsya samākhyayā adhvaryukartr̥ka-
tvamēva gamyatē । tēna dvayōrēka ēvādhvaryuḥ karttā । na cātmani
praiṣāsambhavēna praiṣarūpaliṅgavirōdhādēka ēvādhvaryavasamākhyābādhēna
bhinnakartr̥katvamiti vācyam । yatō naivāyaṁ praiṣaḥ, kintarhi ?
prāpyakālatāyāmayaṁ lōṭpratyayaḥ । tatrāpi lōṭpratyayānuśāsa-
<pb n="850"/>
nāttasya cātra prasambhavāt । tataḥ “prōkṣaṇīrāsādya” iti
prōkṣaṇyāsādanarūpāyāḥ prāptakāla ityarthō bhavati । tathā ca
satyēka ēvādhvaryuḥ prāptakālatāṁ nirddiśya prōkṣaṇyāsādanaṁ
kariṣyati । bhavatu praiṣārthatvaṁ tathāpyēka ēvādhvaryuḥ śarīriśarīrayō-
rarthāntaratvāt bhēdamāśritya praiṣakaḥ praiṣaśca bhaviṣyatītyēkakartr̥katva-
mēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi prāptakālatāyāmatra lōṭ-
pratyaya upapadyatē । tathāhi—“prōkṣaṇī/?/rā/?/sā/?/daya” iti madhyama-
puruṣanirddēśō'yam । adhamaśca praiṣyō vaktavyaḥ । sa cāntarbhāvita-
yuṣmadarthatvātpurōvarttikartr̥viṣaya ēva paraṁ bhavati । yathā
‘māṇavaka samidhamāhara’ iti । prāptakālayāśca kriyāyāḥ prāpta-
kālatā vaktavyā । na ca tatra yuṣmadarthaḥ kathañcidapi sambhavati,
asannidhānāt r̥cētanatvācca । na ca prāptakāla iti kriyāyā
nirddēśassambhavēt । tēna prāptakālatēyaṁ prathamapuruṣa ēva kathañci-
tsambhavati, na tu madhyamōttamapuruṣayōḥ sambhavati । sambhavati tu
praiṣārthatvē sannihitasya puruṣāntarasya yuṣmadarthatvōpapattēḥ । tēna
praiṣābhidhāyakamantraliṅgavirōdhātpraiṣārthayōrbhinnakartr̥katvamēva । yattu
śarīriśarīrayōrarthāntarāṇāṁ cābhēdē satyēkasyaiva praiṣakatvaṁ praiṣyatvañca
<pb n="851"/>
bhaviṣyatītyuktam, tadayuktam; praiṣasyādr̥ṣṭārthatvaprasaṅgāt । vināpi
praiṣaṁ śarīriprayatnādēva śarīracēṣṭōtpattēḥ gauṇatvaprasaṅgācca । śrutya-
virōdhē mukhyārthatvamēva mantrāṇāṁ na gauṇatvamityavadhāritaṁ guṇa-
mukhyādhikaraṇē । tasmādēvamapi naikakartr̥katvaṁ praiṣapraiṣārthayāḥ,
kintu bhinnakartr̥katvamēvēti siddham ।</p>
<p>prayōjanam—pakṣōktam । sūtrantu—praiṣēṣu yaḥ kartā tatō-
'nyaḥ praiṣārthaḥ praiṣasya svabhāvatō'nyaviṣayatvāditi ।।</p>
<trailer>ityēkādaśaṁ praiṣapraiṣārthayōrbhinnakartr̥katvādhikaraṇam ।। 11 ।।</trailer>
<head>atha vdādaśaṁ praiṣasyādhvaryavatvādhikaraṇam</head>
<sutra>adhvaryustu darśanāt ।। 3. 8. 23 ।।</sutra>
<head>saṁśayasaṅgatī</head>
<p>athaivaṁ gatē idaṁ sandihyatē—kimadhvaryuragnīdhaṁ prēṣyati ?
utāgnīdadhvaryumiti । idaṁ prasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ-dvayōstāvatpraiṣapraiṣārthayōḥ pūrvōktēna nyāyēnaika-
kartr̥katvāsambhavādavaśyamēkatra praiṣasamākhyāprāptakartr̥sambandhō bādha-
nīyaḥ । tatra praiṣārthasya pradhānatvātpraiṣasya tadarthatvēna tadnaṇatvē
tadantarbhūtatvāt ‘aṅgaguṇavirōdhē ca tādarthyāta” (jai. sū. 12. 2. 27)
<pb n="852"/>
iti nyāyēnāṅgabhūtē praiṣa ēvādhvaryukartr̥katvabādhō na tu pradhānabhūtē
praiṣārthē । kiñca bahavō hi praiṣārthāḥ praiṣaścaika ēva nigadatvēna,
‘bhūyasāṁ syātsadharmatvam’ (jai. sū. 12. 2. 24.) ityanēna nyāyēna
praiṣa ēvādhvaryubādhō yuktō na tu praiṣārthēṣu bahuṣu । tathā liṅgadarśa-
nādapyamumēvādhvaryukartr̥katvaṁ darśayati । ēvaṁ hi śrūyatē—‘yadanvañcaṁ
dhārayēdvajrō vai sphyā/?/, vajrēṇādhvaryuṁ kṣiṇvīda/?/’ iti । sphyasya
dhāraṇaṁ tāvadēkāntēnāgnīdhrakartr̥kaṁ, tasyaiva tadānīmadhyēyatvāt ।
yasya ca hastē sphyaḥ sa ēva prēṣyatītyucitam । yatō lōkē yaḥ
karmakaraṁ prēṣyati, sō'vaśyamabhihitārthaṁ saṅkalpya dr̥ḍhīkaraṇārthañca
kiñcidūhādikaṁ dhārayati । adhvaryu..........ścēti adhvaryugataduḥkhā-
vagamāt agnīdha ēva praiṣārthatvamadhvaryuṇaiva karttavyamiti । ēvaṁ
prāptē'bhidhīyatē—</p>
<sutra>gauṇō vā karmasāmānyāt ।। 3. 8. 24 ।।</sutra>
<head>siddhāntaḥ</head>
<p>ayamabhiprāyaḥ—bhavēdavaṁ yadi mukhyaḥ praiṣō na bhavēt ।
tathāhi—samākhyayā tāvatpraiṣapraiṣārthayōradhvaryukartr̥katvamavagamyatē ।
prathamañcaiva praiṣaḥ karttavyaḥ । tadanantarañca praiṣārtha ityapi vyavasthitam ।
praiṣādhīnatvātpraiṣārthānuṣṭhānasya । tatrānyatarasyādhvaryukartr̥katvaparigrahē
‘mukhyaṁ vā pūrvacōdanāllōkavat’ (jai. sū. 12. 2. 24.) ityanēna
<pb n="853"/>
nyāyēna praiṣa ēva mukhyabhūtē'dhvaryukartr̥katvaṁ vyāptam । na hi tayōḥ
kaścidvirō'dhō'sti, yasminnadhvaryuṇā kr̥tē praiṣārthē virōdhādanyaḥ
karttā bhavati । sa ca mantraliṅgādāgnīdhraḥ । na cāsyāṅgaguṇavirōdha-
nyāyaviṣayatvam । praiṣadvārēṇaiva prayōjanakasyādhvaryōḥ praiṣatvē'pi prayō-
jakavyāpārē kartr̥tvavirōdhāt । adhvaryōstu praiṣārthakaraṇē praiṣē (?)
antamēvādhvaryukartr̥katvasya । yatō na hi tēnāsau kr̥taḥ kāritō vā ।
na ca praiṣārthasya bahutvādadhvaryukartr̥katvānugrahaḥ, praiṣāṇāmapi
bahutvāt । atha praiṣāṇāṁ nigadatvēnaikakartr̥tā, tadā praiṣārthānāmaṅga-
tvēnaikakartr̥tvānna virōdhaḥ । yattvadhvaryuḥ kṣīyētēti liṅgadarśanaḥ,
tadayuktam; tatprāpakapramāṇānusāritvēnādhvaryukartr̥kāritvēnāgnādha-
mēvādhvaryuśabdaḥ pratipādayiṣyatīti tadapyupapannamēvēti । tasmādadhva-
ryuprēṣitō'gnīdādiḥ praiṣārthaṁ kuryāditi siddham ।</p>
<p>prayōjanam—pakṣōktam । sūtrantu—agnīdha ēva gauṇā'dhva-
ryuśabdaḥ karmasāmānyāt samānakarmakāritvāditi ।।</p>
<trailer>iti dvādaśaṁ praiṣasyādhvaryavatvādhikaraṇam ।। 12 ।।</trailer>
<pb n="854"/>
<head>atha trayōdaśaṁ karaṇamantraphalasya yājamānatādhikaraṇam</head>
<sutra>r̥tvikphalaṁ karaṇēṣvarthavatvāt ।। 3. 8. 25 ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōssamāmananti—“mamāgnē varṣō/?/ vihavēṣvastviti
pūrvamagniṁ parigr̥hlāti” iti । tatra sandēhaḥ—kimr̥tvijaḥ phalamāśā-
sitavyam ? uta yajamānasyēti । idamapi mantraprasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—darśapūrṇamāsaprakaraṇē'gnyanvādhānē “mamāgnē
varcō vihavēṣvastviti pūrvamagniṁ gr̥hṇāti” iti karaṇamantrō'yaṁ vidhī-
yatē । asya cāyamarthaḥ—hē agnē mama varccō mama tējō vihavēṣu
spardhāsthānēṣvastu bhabatviti । agnyanvādhānañca āhitasyāgnēḥ
karmānuṣṭhānārthaḥ punarārōpaṇam । tacca samākhyayā adhvaryukartr̥kamiti
vyavasthitam । karaṇamantraprayōgē'pyayaṁ pradhānasamānakartr̥katvānurōdhē-
nādhvaryukartr̥ka ēva । na ca yajamānagāmi phalamadhvaryuṇā mamēti
svasambandhitayā nirddēṣṭuṁ śakyatē । asti cādhvaryōrapi tadbhāvabhā-
vitayā samyakkarmānuṣṭhānasvarūpam । atastadēvādhvaryuprōtsāhanārthaṁ
mantrēṇa prakāśyatē । tēna karaṇamantrēṣu mamēti mantrēliṅgasyārthavatvā-
dēvādhvaryugatamēva phalamāśāsitavyamiti । ēvaṁ prāptē'bhidhīyatē—</p>
<sutra>svāminō vā tadarthatvāta ।। 3. 8. 26 ।।</sutra>
<pb n="855"/>
<head>siddhāntaḥ</head>
<p>ayamabhiprāyaḥ—bhavēdēvaṁ yadyagnyanvādhānāṅgaṁ mantrō na bhavēt ।
tathāhi—karaṇamantrō'yamagnyanvādhānāṅgamiti sthitam । tadaṅgatā
ca tatprakāśanēna tatsambandhiprakāśanēna vōditaṁ mantrakaraṇatvānyathā
nupapatyā yadanēna mantrēṇa phala prakāśyatē, tamagnyanvādhānasyaiva phala-
miti kalpyatē । agnyanvādhānasya phalaṁ yajamānagatamēva, “darśapūrṇa-
māsābhyāṁ svargakāmō yajēta” ityadhikāravākyagatātmanēpadaśruti-
balēna sāṅgapradhānaphalasyaiva yajamānagāmitvāvadhāraṇāt । ēvañca
satyātmanēpadaśrutivirōdhānna mamēti padāvagataṁ mantraliṅgamanyārthaṁ
varṇanīyam । mama yajamānasyaivētyadhyāhārēṇa vā madrūpasya
yajamānasyēti gauṇatvēna vā । tasmātkaraṇamantraprakāśyaṁ phalaṁ
yajamānagatamēvēti siddham ।</p>
<p>liṅgamapyētamēvārthaṁ darśayati—“yāṁ vai kāñcana yajñē r̥tvija
āśiṣamāśāsatē yajamānasyaivē sā” iti । yatra punaḥ karaṇama-
ntraprakāśyamapi phalaṁ prakr̥taprayōgōpayōgitayā r̥tviggatatvēnaiva
yajamānasyāpēkṣitam, tatra tathābhūtasyaiva kriyāphalasya yajamānaka-
rtrabhiprētatvēnātmanēpadaśrutyavirōdhādr̥tviggāmitvamēva । yathā—
“agnāviṣṇū mā vāmavakramiṣaṁ vijihāthāṁ mā mā santāptama” iti ।
atra r̥tviggatapyasantāparūpaṁ yajamānasyāpēkṣitam—asantaptō-
<pb n="856"/>
'dhvaryuḥ sukhaṁ karma karōtīti । taduktaṁ sūtrē—‘karmārthantu
phalaṁ tēṣā svāminaṁ pratyarthavatvāt’ prayōjanavatvāditi । tathā
yatrādhvaryuyajamānayōḥ phalasambandhaḥ tatrādhvaryōrapi bhavatyārtvijamapi
phalam । tathāhi dakṣiṇahavirddhānasyādhastāścatvāraḥ prādēśā uparavāḥ
prādēśāntarālāḥ, tatra hastau pravēśyādhvaryuryajamānamāha—kimatrēti ?
bhadramiti sa pratyāha । adhvaryurāha nau saha iti । tadbhadramāvayōḥ
sahitayōrityarthaḥ । atrāpyadhvaryōrbhadraṁ kalpitaṁ prakr̥taprayōgasāmarthyā-
rthaṁ yajamānasyāpēkṣitamēvēti । atrāpi yajamānābhiprētatvātkriyāpha-
lasyātmanēpadaśrutyā mantraliṅgasyāvirōdha ityr̥tviggatamapi phalamiti ।
taduktaṁ sūtrē—‘vyapadēśācca’ iti । adhvaryōḥ sāmrājyasya kratusā-
hityavyapadēśādityarthaḥ । tēnaitatsūtradvayaṁ pratyudāharaṇatvēna pūrvādhi-
karaṇaśēṣabhūtamēvēti nādhikaraṇāntaramiti bhramitavyam ।</p>
<p>prayōjanam—pūrvapakṣē varcō vihivēṣviti yajamānaphalakāmanā na
karttavyā । siddhāntē tu karttavyēti । sūtrantu—svāmina ēva
phalam, tadarthatvātsāṅgapradhānaphalasyēti ।।</p>
<sutra>iti trayōdaśaṁ karaṇamantraphalasya yajamānatādhikaraṇam ।। 13 ।।</sutra>
<pb n="857"/>
<head>atha caturdaśaṁ dharmāṇāṁ prākr̥takāryārthatvādhikaraṇam</head>
<sutra>dravyasaṁskāraḥ prakaraṇāviśēṣātsarvakarmaṇām ।। 3. 8. 30. ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōrvarhirddharmāḥ śrūyantē । tēṣu sandēhaḥ—kimaṅga-
pradhānārthā ētē ? uta pradhānārthāḥ ? iti । ‘sarvēṣāṁ vā śēṣatvasyā-
tatprayuktatvāta’ (jai. sū., 3. 7. 2.) ityanēna nyāyēna barhirā-
jyadharmāṇāmaṅgapradhānabarhirādyarthatvaṁ siddhamēvētyuttarādhikaraṇavivakṣārthaṁ
prāptisūtramētaditi bhāṣyakārēṇa pūrvapakṣayitvā vyākhyātam ।
“barhiṣā yūpāvaṭamavastr̥ṇāti” “ājyēta yūpamanakti” iti pūrvapakṣa-
sūtramēvaitaditi yathāvārttikamēvādhikaraṇaṁ prastūyatē—‘dravyasaṁskāraḥ
prakaraṇāviśēṣātsarvakarmaṇām’ । jyōtiṣṭōmē paśuragnīṣōmīyaḥ—“yō
dīkṣiyō/?/ yadagnīṣōmīyaṁ paśumālabhatē” iti । tatra śrūyatē—
“barhiṣā yūpāvaṭamavastr̥ṇāni” “ājyēna yūpamanakti” iti । tatra
sandēhaḥ—kimētayōrājyabarhiṣōrājyabarhirdharmāḥ prākr̥tāḥ karttavyāḥ ?
uta nēti । samākhyāyāḥ śrutyādibhi; saha virōdhāvirōdhavicāraṁ
parisamāpyēdānīṁ yadētat ‘sarvēṣāṁ vā śēṣatvasya tatprayuktatvāt’ itya-
nēna barhirādidharmāṇāmaṅgapradhānārthatvamuktam, tatkiṁ prakr̥tivadvikr̥ti-
ṣvapi ? uta prakr̥tāvēvēti prasaṅgānnirūpyatē ।</p>
<pb n="858"/>
<head>pūrvapakṣaḥ</head>
<p>atrāyaṁ pūrvapakṣaḥ—prakr̥tivadvikr̥tiḥ karttavyētyanēna śāstrēṇa
vikr̥tāvapi bhāvanāyāmājyadharmā barhirdharmāśca prāptā ēva । yathā
ca tē prakr̥tau barhirādidravyasaṁskārōḥ sarvēṣāmēvāviśēṣādaṅgapradhāna-
karmasambandhināṁ barhirādīnāmatidēśatō barhirdharmāścājyadharmāśca
karttavyā iti । ēvaṁ prāptē'bhīdhāyatē—</p>
<sutra>nirddēśāttu vikr̥tāvapūrvasyānadhikāraḥ ।। 3. 8. 31 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadyaṅgōpadēśa ēvānuṣaṅgarūpēṇa
prakr̥tivikr̥tisādharaṇō bhavēt, athavā śāstramēvātidiśēt ।
tathā sati prakr̥tivadvikr̥tāvapi kalpyamānaḥ śāstrārthaḥ sarvārthatvē-
nāvadhāryatē, na tvētadubhayamapyasti । vyavadhānēnānuṣaṅgābhāvādvai-
kr̥tapradhānāpūrvānapēkṣitatvēna śāstrātidēśasyānāśaṅkanīyatvāt । yatō
mahōpakārākāṅkṣiṇī vikr̥tibhāvanā mahōpakaramēva prākr̥taṁ gr̥hṇāti ।
upakārasidhyarthaṁ cātrāvaghātajanyāni niyamādr̥ṣṭadvārabhūtāni dr̥ṣṭāni
vaituṣyādīni, adr̥ṣṭāni ca prōkṣaṇaprayājādijanyāvāntara-
kāryāṇi gr̥hṇāti । tāni ca jñānaparimāṇānyēva prāpnuvanti ।
taiścātmasidhyarthaṁ padārthāḥ pratyātmaniyatā ēva prāpyantē । na ca
prakr̥tau yūpāvaṭastaraṇaṁ nāma barhiḥkāryaṁ vijñātam । yēna vikr̥tau
<pb n="859"/>
tadvārēṇa yūpāvaṭāstaraṇē barhirdharmā bhavēyuḥ । kiñcāpūrvamēvēdaṁ vikr̥tau
yūpāvaṭāstaraṇārthaṁ barhiḥ । atō nāsya prākr̥takāryasambandhābhāvā-
tprākr̥tadharmagrahaṇamiti । ēvaṁ “ājyē/?/ta/?/ yūpamanakti” ityatrāpi
yūpajanyasādhanasyājyasya na prākr̥tasvadharmagrahaṇamiti । nanu mā
nāma vaikr̥tabhāvanāgatamahōpakārākāṅkṣādvārēṇa yūmāvaṭāstaraṇabarhiḥ
prākr̥tabarhirdharmān gr̥hṇātu, yūpāñjanādyarthajyamājyadharmān, tathāpi
svākāṅkṣayaiva vaikr̥taṁ barhirbarhirdharmān vaikr̥tañcājyamāyaṁ/?/dharmān pragrahī-
ṣyati, yathā ca phalacamasaḥ sōmadharmāniti । maivam; apēkṣāvaśēna
hi sarvatrātidēśāddharmagrahaṇaṁ bhavati । tatra phalacamasēna yajētētyatra
kiṁ sōmavaddravībhūtēnābhiṣavasvarūpēṇa vētyapēkṣāyāṁ sōmasthānīya-
dravyēṇātidēśāddharmagrahaṇam । “barhiṣā yūpāvaṭamavastr̥ṇāti”
ityatra tu svarūpēṇaiva barhiṣasstaraṇasādhanatvam । tasya lōkasiddha-
tvānnāstyapēkṣēti nātidēśāddharmalābha iti vaiṣamyam ।</p>
<p>prayōjanam—pakṣōktam । sūtrantu—nirddēśātprākr̥takāryasa-
mbandhēnaiva dharmāṇāṁ nirddēśāt । prākr̥takāryāpannasya barhiṣa ājyasya
ca dharmasambandhaḥ nādhikāraḥ syāditi ।।</p>
<sutra>iti caturdaśaṁ dharmāṇāṁ prākr̥takāryārthatvādhikaraṇam ।। 14 ।।</sutra>
<pb n="860"/>
<head>atha pañcadaśaṁ lavanasyāsarvārthatvādhikaraṇam</head>
<sutra>virōdhē ca śrutiviśēṣādavyaktaḥ śēṣē ।। 3. 8. 32 ।।</sutra>
<head>viṣayasaṁśayasaṅgatayaḥ</head>
<p>darśapūrṇamāsayōrāmananti—“samāvapracchinnāgrau darbhau prādēśa-
mātrē pavitrē kurutē” tathā—“arantimātrē vidhr̥tī karōti” iti ।
tatra saṁśayaḥ—kiṁ vēdistaraṇārthasya barhiṣō vidhr̥tī pavitrē ?
utānyataḥ ? iti । idānīṁ prakr̥tāvapi barhirdharmāṇāṁ na sarva-
barhirarthatvamiti prasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“barhirlunāti” iti lavanavidhau prayōjana-
viśēṣāśravaṇādyāvatprakaraṇavarttibarhiḥkāryārthamēva lavanamavadhāryatē ।
vidhr̥tī pavitrē api barhiḥkāryē । tēna tadarthamapi lavanamiti ।
ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra viśēṣō na gr̥hyēta । tathāhi—
lūnaṁ barhistr̥ṇātīti dhātuśabdēna staraṇamabhidhīyatē । tēna lūnasya
barhiṣaḥ sakalasyaiva vēdistaraṇārthatvānnānyatra viniyōgaḥ sambha-
vatīti । atō'sarvārthatvaṁ barhiṣaḥ, vidhr̥tipavitrārthaṁ darbhagrahaṇamiti
siddham ।</p>
<pb n="861"/>
<p>prayōjanam—pakṣōktam । sūtrantu—lūnasya kr̥tsnasyaiva
barhiṣaḥ śrutiviśēṣādvēdistaraṇē viniyōgādvidhr̥tipavitrārthaṁ na tatra
grahaṇē virōdhādavyaktaḥ sāmānyabhūtō vidhr̥tipavitrārthadarbhavidhiḥ
śēṣē paribhōjanīyōbhidhānē barhiṣīti ।।</p>
<trailer>iti pañcadaśaṁ lavanasyāsarvārthatvādhikaraṇam ।। 15 ।।</trailer>
<head>atha ṣōḍaśaṁ śēṣanidhānādhikaraṇam</head>
<sutra>apanayaścaikadēśasya vidyamānasaṁyōgāt ।। 3. 8. 33 ।।</sutra>
<head>viṣayasaṁśayasaṅgatayaḥ</head>
<p>jyōtiṣṭōmē śrūyatē—“purōḍāśaśakalamaindravāyavapātrē nidadhāti,
dhānā āśvinapātrē payasyāṁ maitrāvaruṇapātrē” iti । tatra sandēhaḥ—
kimanyata ēṣāṁ kriyā ? uta prakr̥tēbhyaḥ ? iti । pūrvāpavādārthamida-
mārabhyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—purōḍāśaśakalāṁdīnāmaindravāyavādipātrē
nidhānaṁ pātrasaṁskārārtham । na ca prakr̥tānāṁ savanīyayāgē vini-
yuktānāṁ pātrasaṁskārarthatvaṁ sambhavatīti anyata ēvaindravāyavādi-
pātranidhānārthaṁ purōḍāśaśakalādaya utpādayitavyā iti ।
ēvaṁ prāptē</p>
<pb n="862"/>
<head>siddhāntaḥ</head>
<p>abhidhīyatē—bhavēdēvaṁ yadyayaṁ pātrasaṁskārō bhavēt ।
kintarhi ? dvitīyānirddēśātkr̥taprayōjanapurōḍāśaśakalādisaṁskāra
ēvāyam । atō'tra saṁskārapakṣē śaknudviniyōgabhaṅgōpapattēḥ
savanīyayāgārthapurōḍāśādiśēṣāḥ pratipattyapēkṣiṇaḥ । atastē-
ṣāmēvaindravāyavādipātranidhānamiti siddham ।</p>
<p>prayōjanam—pakṣōktam । sūtrantu—prakr̥tapurōḍāśadravyādērēvai-
kadēśasyaindravāyavādigrahaṇaṁ vidyamānasambandhasyaiva dvitīyāśrutibalēna
nyāyyatvāditi ।।</p>
<trailer>iti ṣōḍaśaṁ śēṣanidhānādhikaraṇam ।। 16 ।।</trailer>
<head>atha saptadaśamupāṁśutvasya pradhānārthatvādhikaraṇam</head>
<sutra>vikr̥tau sarvārthaḥ śēṣaḥ prakr̥tivat ।। 3. 8. 34 ।।</sutra>
<head>viṣayasaṁśayasaṅgatayaḥ</head>
<p>idaṁ samāmananti—‘yajñātharvaṇa vai kāmyā iṣṭayaḥ tā upāṁśu
karttavyāḥ’ iti । tatra saṁśayaḥ—kimaṅgapradhānārthamupāṁśutvam ? uta-
pradhānārthamiti । pūrvaṁ vikr̥tāvatidēśātprāptānāṁ barhirājyadharmāṇā-
maṅgapradhānārthatvaṁ prasaṅgātsāpavādaṁ nirūpyēdānīṁ vikr̥tāvēvōpadiṣṭa-
<pb n="863"/>
dharmāṇāṁ kimaṅgapradhānārthatvamuta kēvalapradhānārthatvamiti praṅgā-
nnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ-prakr̥tau vidhīyamānāḥ sāṅgapradhānārthāḥ । ataḥ
vikr̥tāvapyupāṁśutvādayō dharmāḥ sāṅgapradhānārthā ēva । na ca kāmyā
iṣṭaya ityanēna pradhānamātrōpādanamiti vaktavyam । sāṅgasyaiva
pradhānasya kāmasādhakatvāt । aṅgānāmapi kāmyatvēnōpādānā-
viśēṣāt । tasmādvikr̥tāvapi yathāprāptakr̥tsnakārya ēvōpāṁśutva-
vidhiriti । ēvaṁ prāptē'bhidhīyatē—</p>
<sutra>mukhyārthaṁ vāṅgasyācōditatvāt ।। 3. 8. 35 ।।</sutra>
<head>siddhāntaḥ</head>
<p>ayamabhiprāyaḥ—bhavēdēvaṁ yadi prākr̥tabarhirdharmavidhitulyatvamasya
bhavēt । tatra hi prakaraṇātpradhānārthatvē prāptē balīyastvādaṅgapradhānā-
rthatvaṁ dharmāṇāmavadhāritam । iha tu kāmyā iṣṭaya iti śravaṇādvākya-
mēva pradhānārthatvaṁ pratipādayati । na ca sāṅgasya kāmōpāyatvēnāṅgā-
nāmapi kāmyaśabdavācyatvamiti vaktavyam । yatō'ṅgānāṁ khalu
pradhānōpakāradvārēṇa paramparayā pradhānōpāyatvam, pradhānasya tu sākṣā-
dēva । na tu sākṣātsambhavē paramparāśrayaṇamucitamiti pradhānēṣṭīnāmēva
mukhyakāmyaśabdavācyatvāttāsāmēvōpāṁśutvamiti siddham ।</p>
<pb n="864"/>
<p>prayōjanam—pūrvapakṣē aṅgamantrēṣvapyupāṁśutvaṁ karttavyam ।
siddhāntē tu pradhānamantrēṣvēva sūtrantu—mukhyārtha ēvāyamupāṁśu-
tvavidhiraṅgasya kr̥tē acōditatvāditi ।।</p>
<trailer>iti saptadaśamupāṁśutvasya pradhānārthatvādhikaraṇam ।। 17 ।।</trailer>
<head>athāṣṭādaśaṁ dr̥tinavanītājyādhikaraṇam</head>
<sutra>sannidhānāviśēṣādasambhavādaṅgānām ।। 3. 8. 36 ।।</sutra>
<head>viṣayasaṁśayasaṅgatayaḥ</head>
<p>śnēnē śrūyatē—“dr̥/?/tinavanītamājyam” iti । tatra sandēhaḥ—
kiṁ navanītaṁ pradhānasya ? utāṅgānāmiti । pūrvāpavādārthamidamāra-
rabhyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—dr̥tau navanītamiti mukhyasāmānādhikaraṇyā-
sambhavādavaśyamatrājyaśabdō virōdhāllakṣaṇāvr̥ttau vaktavyaḥ । sa
kiṁ kāryalakṣaṇārthō vā ? saṁskāralakṣaṇārthō vā ? prakaraṇānurōdhā-
tsaṁskāralakṣaṇārthatvamēva yuktam । tēna yatra vilāpanōtpavanādi-
saṁskārairājyaśaktitai (?) viśiṣṭaṁ navanītam । ātidēśikasamavā-
yitvasya (?) sambadhyatē । kāryalakṣaṇāyāntvaṅgārthatvātpradhā-
<pb n="865"/>
nasannidhānalakṣaṇaṁ vādhyatē । tasmātpradhānārtha ēva dr̥tinava-
nītavidhiriti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadyatra dravyasya viśēṣaṇavidhānamupapadyēta ।
tathāhi—kriyā khalu viśiṣṭā vidhīyatē, na dravyam । kārakāṇāṁ
parasparāsambandhēna kriyāviṣayatvādēva viśiṣṭavidhiḥ । kiñca sarvatra
viśiṣṭavidhigauravabhayādapyēkārthaparatvamēva । ājyaśabdasya kāryala-
kṣaṇāyāṁ tadanuvādēnaikadaiva samāsārthabhūtō dr̥tinavanītapadārthō vidhī-
yatē । na ca viśiṣṭadravyaviṣayatvēna gauravaṁ vidhēranyāyyamāśritaṁ
bhaviṣyati । tasmānnānāśāstravihitātidēśasannidhāpitasamastājya-
kāryānuvādēnaiva dr̥tinavanītavidhiriti siddham ।</p>
<p>prayōjanam—pakṣōktam । sūtrantu—pradhānasambandhāsambhavē
tadaṅgāmēva dr̥tinavanītavidhiḥ । tēṣāṁ sannidhānaviśēṣāditi ।।</p>
<trailer>ityaṣṭādaśaṁ dr̥tinavanītājyādhikaraṇam ।। 18 ।।</trailer>
<pb n="866"/>
<p>athaikōnaviṁśaṁ śyēnāṅgānāṁ dr̥tinavanītājyatādhikaraṇam
tatkālē ca liṅgadarśanāt ।।</p>
<head>saṁśayasaṅgatī</head>
<p>idānīṁ sandihyatē—kiṁ sutyākālānāmaṅgānāṁ navanītam ?
uta sarvēṣāmiti । navanītavidhau siddhē tadviśēṣaḥ prasaṅgānnirūpyatē ।</p>
<head>pūrvapakṣaḥ</head>
<p>atrāyaṁ pūrvapakṣiṇō'bhisandhiḥ—aviśēṣaśrutasya dr̥tinava-
nītavidhērautsargikaṁ pradhānagāmitvaṁ nyāyataḥ parityajya bhavatvaṅga-
gāmitvam । pradhānasannidhiparityāgē tu na kāraṇamasti । sannidhi-
kālānuṣṭhēyasya pradhānasya mukhyakālīnānyaṅgāni bhavanti sannihi-
tāni । ataḥ pradhānasambandhānurōdhāttatkālīnāṅgānāmēvājyakāryē
navanītavidhiriti । kiñca śyēnē yadviśēṣavihitaṁ mukhyakālīnamēva
dr̥ṣṭam, yathā “saha paśūnālabhata” iti paśūnā sahālambhaḥ,
tathaitada<fn n="1"/>pi ।</p>
<head>siddhāntaḥ</head>
<p>ayamabhiprāyaḥ—bhavēdēvaṁ yadi sannidhānādvākyaṁ balavanna bhavēt ।
tathāhi—dr̥tinavanītamājyēnēti ‘sarvēṣā vā śēṣatvasyātatprayuktatvāt’
<footnote n="1">1 atra granthapātaḥ । adhikaraṇasamāptigranthō'śuddhō'nanvitaśca ।</footnote>
<pb n="867"/>
ityanēna nyāyēnāṅgapradhānārthatvaprasaktau pradhānasya sōmadravyakatvēnā-
jyakāryābhāvāttatra mā bhavatu dr̥tinavanītavidhānam, śyēnasambandhisa-
kalāṅgasambandhē tu na pramāṇamastīti vākyabalīyastvātsakalāṅga-
sambandhitvamēvēti navanītavidhēriti siddham । yattu liṅgadarśanaṁ
tannyāyaśāstraṁ yadi vayāṇāṁ paśūnāṁ śrutyā sahabhāvaḥ śrutyā kālē
śrūyatē tadā sarvēṣāmēva paśū..............nātikramō bhavatē ।
agnīṣōmīyē tu (?) ānubadhyāyāstu sthānē sahārambhē, kriyamāṇē'nya-
tarasya sutyaikakālīnasavanīyanāntariyakatvādanyataramēva vyavadhānaṁ
bhavēt । tathāca sūtram—‘nyāyōktē liṅgadarśanam’ iti । sūtrantu—
śrutyā dr̥tinavanītaṁ sambhavatīti na tasya savanīyakālāṅgārthatvamiti
prayōjanāviśēṣātsavanīyasambandhō naivāsya cōditi iti ।</p>
<trailer>ityēkōnaviṁśaṁ śyēnāṅgānāṁ dr̥tinavanītādhikaraṇam ।। 19 ।।</trailer>
<head>atha viṁśaṁ savanīyahaviṣāṁ māṁsamayatvādhikaraṇam</head>
<sutra>māṁsantu savanīyānāṁ cōdanāviśēṣātsyāta ।। 3. 8. 42 ।।</sutra>
<p>śākyānāmayanaṁ ṣaṭiṁtraśatsaṁvatsaram । tatrēdaṁ samāmananti—
“saṁsthitē saṁsthitē'hani gr̥hapatirmr̥gayāṁ yāti, sa tatra yān mr̥gān
hanti tēṣāṁ tarasāḥ purōḍāśāḥ savanīyā bhavanti” iti । tatra
<pb n="868"/>
sandēhaḥ—kiṁ savanīyānāmanyēṣāñca sambhavatāṁ purōḍāśānāṁ sthānē
tarasāḥ ? uta savanīyānāmēvēti । pūrvāpavādēnēdamārabhyatē ।</p>
<head>pūrvapakṣaḥ</head>
<p>atrāyaṁ pūrvapakṣaḥ—“savanīyā bhavanti” iti śrūyatē । tatra
savanīyatvaviśiṣṭapurōḍāśōddēśēna tarasavidhiḥ sambhavati । uddiśya-
mānaviśēṣaṇavivakṣāyāṁ vākyabhēdaprasaṅgāt । anyatarōddēśēna ca
tarasavidhau sannikarṣaviśēṣātpurōḍāśōddēśēnaiva yuktaḥ na tu vyavahita-
savanīyōddēśaḥ । savanīyapadaṁ tu lakṣaṇayā savanīyapurōḍāśānuvāda-
kamavayutyānuvādō vēti । tēna ṣaṭtriṁśatsaṁvatsarākhyāyāṁ vikr̥tau
māṁsavidhirayaṁ savanīyapurōḍāśaviṣaya ēvēti । ēvaṁ prāptē—</p>
<head>siddhāntaḥ</head>
<p>abhidhīyatē—bhavēdēvaṁ yadi savanīyaśabdaḥ pramādapāṭhō
bhavēt । tathāhi—yadā purōḍāśōddēśēna māṁsavidhānaṁ tadā
savanīyaśabdaḥ savanīyapurōḍāśēṣu lākṣaṇikō vaktavyaḥ ।
lakṣaṇā ca sambandhavidhinā । na ca savanīyapurōḍāśānāṁ savanīya-
śabdōpāttaiḥ purōḍāśadhānādibhiḥ kaścitsambandhō'sti, yēna
lakṣaṇā bhavēt । tathāca śrutyanuvādatvaṁ savanīyaśabdasya purōḍāśāḥ
savanīyā iti sāmānādhikaraṇyānupapattēḥ । jātiguṇāvayava-
<pb n="869"/>
dvārēṇa samānaviṣayayōrhi śabdayōḥ sāmānādhikaraṇya bhavati ।
yathā gauḥ śuklā iti, na tu gāvaḥ śukla iti nānājātīyā
vā puruṣā brāhmaṇā iti । savanīyōddēśēna tarasavidhau purōḍāśasya
dhānādēśca savanīyatvaṁ na sambhavatīti chatrinyāyēna purōḍāśaśabdasya
savanīyaśabdōpattipu purōḍāśadhānādipu lakṣaṇayā vr̥ttiriti ।
na ca pūrvapakṣē savanīyapadasyānuvādaprayōjanamapyasti । siddhāntē
tu havirvyatiriktāgāmānyēṣāmapi savanīyatvāt haviḥparatvajñā-
panārthō yuktaḥ purōḍāśapadēnānuvāda iti । kiñca prakr̥tau
“purōḍāśānalaṅkuru” iti praiṣē purōḍāśaśabdasya lakṣaṇāvr̥ttatvaṁ
dr̥ṣṭam । atō jaghanyatvātpurōḍāśaśabdasyaiva lākṣaṇikatvaṁ-
mucitam । na tvapratītalakṣaṇamucitam । na ca pratītalakṣaṇādr̥tē (?)
savanīyaśabdasya naikasavanīyavarttināṁ purōḍāśadhānādīnāṁ sthānē
tarasavidhiriti siddham ।</p>
<p>prayōjanam—pūrvapakṣē savanīyapurōḍāśānāmēva kārya māṁsēna
kartavyam । siddhāntē tvēkasyaiva savanīyasya purōḍāśasya
bhānādināṁ vēti । sūtrantu—savanīyapurōḍāśādīnāṁ kāryē
māṁsacōdanāviśēṣāditi ।।</p>
<trailer>iti viṁśaṁ savanīyahaviṣāṁ māṁsamayatvādhikaraṇam ।। 20 ।।</trailer>
<pb n="869"/>
<lg>
<l>yā nāma kaścidiha saṁviditaṁ pramēyaṁ
granthāntarē likhati vā vadati svayaṁ vā ।</l>
<l>matkartr̥tāmananukīrttya sa kīrttilōbhāt
nissantatirjagati janmaśatāni bhūyāt ।।</l>
</lg>
<p>iha sakalatantraṭīkārahasyamākr̥ṣya īṣadantaravacanaiḥ pañcaśatādhi-
kadaśabhiḥ sahastrairnibaddhamiti (?) ।।</p>
<trailer>iti bālabalabhībhujaṅgāparanāmnō bhaṭṭabhavadēvasya kr̥tau</trailer>
<trailer>tautātitamatatilakē tr̥tīyasyādhyāyasyāṣṭamaḥ pādaḥ ।।</trailer>
<trailer>samāptaścāyaṁ tr̥tīyō'dhyāyaḥ</trailer>
<trailer>granthō'pyatraiva parisamāptaḥ ।।</trailer>
</chapter>
</text>
