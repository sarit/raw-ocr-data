<?xml version="1.0" encoding="utf-8" standalone="no"?>
<!DOCTYPE text SYSTEM "surasundari.dtd">
<text>
<pb n="001"/>
<chapter>
<head>* श्री *</head>
<head>ॐ नमः शिवाय परस्मै ब्रह्मणे</head>
<head>श्रीभवदेवविरचितं</head>
<head>तौतातितमततिलकम्</head>
<head>प्रथमाध्यायस्य द्वितीयः पादः</head>
<head>तत्र प्रथममर्थवादाधिकरणम्</head>
<lg>
<l>यन्नाभिनलिनलीनब्रह्मचतुर्वदनसदनगायेन ।</l>
<l>रमते सरस्वती सह तस्मै चाऽस्यै नमस्कुर्मः ।।</l>
</lg>
<lg>
<l>मामध्ययनदशायामुवाच वाचं दर्शि स्वप्ने ।</l>
<l>वालवलभाभुजङ्गापरनामा त्वमसि भवदेव ।।</l>
</lg>
<lg>
<l>तेनाऽयमुद्यमो मे विद्यादर्प्पान्न जातु संजातः ।</l>
<l>तस्मादिहाऽवधानं विधातुमधिकुर्वते सुधियः ।।</l>
</lg>
<lg>
<l>अजिता नैव सुबोधा संक्षिप्तं नाऽनुपदमतो लोकाः ।</l>
<l>हतोत्साहा जाता न जानते तन्त्रटीकार्थम् ।।</l>
</lg>
<lg>
<l>तेषामुत्साहोचितमुचितसुवर्णोपरचितमल्पं च ।</l>
<l>शेषार्थरत्नमिलितं तिलकमिदं वदनगं जयति ।।</l>
</lg>
<pb n="002"/>
<sutra>आम्नायस्य क्रियार्थत्वादानर्थक्यमतदर्थानां
तस्मादनित्यमुच्यते ।। १. २. १. ।।</sutra>
<head>विषयसंशयौ</head>
<p>“सोऽरोदीद्यदरोदीत्तद्रुद्रस्य रुद्रत्वं” (तै. सं. १. ५. १.)
“स आत्मनो वपामुदक्खिदत्” (तै. सं. २. १. १.) “देवा वै देवय-
जनमध्यवसाय दिशो न प्राजानन्” (तै. सं. ६. १. ५.) इत्येवमादीनि
समाम्नातास्समामनन्तिवाक्यानि । तानि किं कञ्चिद्धर्म्मं प्रमिमत
उत नेति भव (+ ति वि)चारणेति । नन्वधाययोपक्रमे “चोदनालक्ष-
णोऽर्थो धर्मः” (जै. सू. १. १. २.) इति चोदनायाः प्रामाण्यं
प्रतिज्ञातम्, न तु मन्त्रार्थवादादेः । प्रवर्तकं च वचनं चोदना ।
तदुक्तम्-“चोदनेति क्रियायाः प्रवर्त्तकं वचनं” (शा. भा. पृ. ३. पं. ९.
चौ. सं.) इति । तत्प्रामाण्यं च (+प्रथमपा)दे प्रतिपादि-
तमेव । तत् कथं सिद्धार्थानामर्थवादानामप्रतिज्ञाताप्रस्तुतप्रामाण्या-
प्रामाण्यविचारसंगतिरिति ?</p>
<p>तत्रैके समाधानमेवमभिदधति—प्रथमपादसिद्धमपि चोद-
नाप्रामाण्यमर्तवादैकवाक्यतावशेनाऽप्रतिपादकतया पुनराक्षिप्यत
इति ।</p>
<pb n="003"/>
<head>प्रभाकरमतेन पूर्वपक्षः</head>
<p>तत्राऽयं पूर्वपक्षिणोऽभिप्रायः-वृद्धव्यवहारे हि शब्दानां कार्या-
र्थतयैव व्युत्पत्तेरर्थ(+वादाना)मपि कार्यार्थत्वम् । न चाऽर्थवादानां सा-
क्षात् कार्यार्थत्वं संभवति । संभवति तु चोदनैकवाक्यतया । न च लक्ष-
णया प्राशस्त्यप्रतिपादनेन चोदनैकवाक्यत्वम् । प्राशस्त्यस्य विध्यनपे-
क्षितत्वेनाऽसम्बन्धात्, अर्थ(+वादानां प) रोक्षवृत्तितापत्तेश्च । सिद्धा-
र्थसाध्यार्थतयोश्चैकवाक्यत्वं तदर्थयोर्हेतुहेतुमद्भावेन दृष्टम् । यथा—
मलिनस्स्नायात् मलिनानि मे वसनानि, राजकुलं मया न गन्तव्यमि-
त्यादिषु लोके तथा दर्शनात् (+न हि रुद्ररो) दनादीनां हेतुत्वं कर-
णेतिकर्त्तव्यतयोरन्यतररूपेणाऽपूर्वोत्पत्तौ संभवति । अपूर्वोद्देशप्र-
वृत्तकृतिसाध्यत्वाभावात् । नाऽपि व्रीह्यादेरिव कारकतया; उत्प-
न्नातिवृत्तस्य रुद्ररोदनादेर्व्यापारयितुम(+शक्यत्वा)त् । तेन ज्ञप्ता-
वेव हेतुत्वं वक्तव्यम् । तत्राऽपि न विषयतया, नाऽपि नियाज्य-
तया । यतः कृत्यवच्छेदकतया हि यागादीनां विषयत्वम् । न च
कृत्यसाध्यानां कृत्यवच्छेदकत्वम् । एवं स्वकृतिप्रयोजनत्वेन हि
नियोग....योज्यः । न चाऽर्थवादानां तथाभावोऽस्तीति पारिशे-
ष्याद्धूमादिवज्ज्ञप्तिहेतुत्वं वक्तव्यम् । तत्र यदि हेतुस्वरूपतत्प्रतिब-
न्धग्राहकं प्रमाणमस्ति, तदा प्रतिबन्धबलेनाऽनुमानवाक्यमिव हेतु-
द्वारेणाऽर्थं व्यवस्थापयन्ती चोदनाऽनुमानवाक्यवदेव स्वतो न प्रमा-
<pb n="004"/>
णम् । अथ हेतुस्वरूपादिग्राहकं प्रमाणं नाऽस्ति, तदा लिङ्गभावे-
नाऽपि ज्ञप्तौ हेतुत्वासम्भवादप्रतिपादकत्वादेवाऽप्रामाण्यं चोदनाया
इति पारमार्थिकः पूर्वपक्षः । न चाऽरुणपराशरादिशाखास्वर्थवादा-
भावान्न तदेकवाक्यतया कृत्स्नवेदाप्रामाण्यमिति वक्तव्यम्, यतः
‘सर्वशाखाप्रत्ययमेकं कर्मे’ति <fn n="1"/>न्यायेन क्वचित्प्रतिपादितस्य
प्रधानस्य वाऽङ्गस्य वा शाखान्तरीयसार्थवादाड्गप्रधानैकवाक्यतया
सर्वाक्षेपोपपत्तिः । तथा चोक्तम्—</p>
<lg>
<l>अङ्गद्वारः प्रधानेषु सिद्धार्थानुगमः क्वचित् ।</l>
<l>प्रधानद्वारकोऽङ्गेषु क्वचिदस्ति स्वतः क्वचित् ।। इति ।</l>
</lg>
<p>ननु यद्यपि वृद्धव्यवहारत एव व्युत्पत्तिः, तथाऽपि सर्वश-
ब्दानां कार्यान्विताभिधानसामर्थ्यं हित्वाऽऽकाङ्क्षितयोग्यसन्निहिता-
न्वितमात्राभिधानसामर्थ्येनैव सामान्यव्युत्पत्तौ लिङादियुक्तवाक्येषु
कार्यस्यैव तथाभूतत्वात्तदन्वितावगतेर्न सर्वशब्दानां विशेषशक्ति-
कल्पना, व्युत्पत्तिकालावगतत्वमात्रेण विशेषशक्तिकल्पने शाब्दसन्नि-
हितेनैव व्युत्पत्तावन्वयदर्शनात् ‘द्वारं द्वारमि’ त्यादावश्रुताध्याहार-
शब्दकल्पनाप्रसङ्गः । तेन यथा होलाकाधिकरणे सामान्यशास्त्र-
<footnote n="1">न्यायोऽयं शाखान्तराधिकरण ( . मी. २. ४. २.) सिद्धः ।</footnote>
﻿<pb n="005"/>
कल्पनयैव विशेषाचारोपपत्तौ न विशेषशास्त्रकल्पना, एवमिहापि
आकाङ्क्षादिमन्मात्रशक्तिकल्पनैवेति ।</p>
<p>तदयुक्तम्; न हि वृद्धव्यवहारदृष्टत्वमात्रेण कार्यान्विताभि-
धानशक्तिकल्पनम् । किं तर्हि ? स्वसन्तानव्युत्पत्यनुसारेण । स्वस-
न्ताने च कार्यस्यैवाऽनेकविशेषणविशिष्टस्य प्रवृत्तिहेतुत्वावगमाद्व्य-
वहारवाक्येऽपि तदर्थत्वनिर्णयः । न च स्वसन्ताने आकाङ्क्षादिम-
न्मात्रे शब्दसन्निहिते वा व्युत्पत्तिः । होलाकाधिकरणे तु व्यभि-
चारेण तत्तद्देशादिविशेषप्रतिपादकोपपदवच्छास्त्रकल्पनाप्रमाणाभा-
वात् । भवतु सामान्यशास्त्रकल्पना । न हि तत्राऽनुष्ठातृमात्रानुग-
तमननुष्ठातृव्यावृत्तं च किञ्चिद्व्यवस्थाकारणमस्ति । तथाचोक्तम्-</p>
<lg>
<l>अव्यवस्थितवाच्यार्थप्राच्यादिपदतः श्रुतिः ।</l>
<l>वाच्यानध्यवसायेन प्रामाण्यं नैव गच्छति ।। इति ।।</l>
</lg>
<p>तथा वार्त्तिककारपादैरप्युक्तम्—</p>
<lg>
<l>न त्वत्रोपपदं किञ्चिद्यथाचारानुसारि यत् ।</l>
<l>अनुमीयेत तद्देशदृष्टकर्त्तृविशेषणम् ।। इति ।।</l>
</lg>
<p>(तं. वा. १. ३. ७. पृ. २४५. पू. सं.)</p>
<p>तेन होलाकाधिकरणन्यायमभिदधता उभयदर्शनानभिज्ञतैव
<pb n="006"/>
ज्ञापितेति । अथोच्येत—यथा ‘गामानये’त्यादिषु कार्यार्थान्वयोऽव-
गतः, तथा ‘गौर्गच्छती’त्यादिषु सिद्धार्थान्वयोऽप्यवगत एव । तेनो-
भयत्राऽपि प्रयोगदर्शनादुभयानुगताकाङ्क्षादिमन्मात्र एव शक्तिरव-
धार्यते, न कार्यमात्रे । यथा देवदत्तस्य पुत्र इति नप्तेति च साक्षा-
त्सम्बन्धे परम्परासम्बन्धेऽपि प्रयोगदर्शनात् षष्ठीविभक्तेरुभयानुग-
तसाक्षात्पारम्पर्योदासीनसम्बन्धमात्रे शक्तिः । यथा च तवैव
द्वितीयाविभक्तेरीप्सितेऽनीप्सिते च प्रयोगदर्शनादुभयानुगतक्रियाज-
न्यफलभागित्वमात्र एव शक्तिः, न तु भट्टस्येवेप्सितमात्र इति ।
तदयुक्तम्; स्वव्युत्पत्यनुसारेण तावत्, सर्वशब्दानां कार्यान्वय-
परत्वमेवाऽवगतं पश्चात्सिद्धार्थपरत्वमवगम्यमानं न व्युत्पत्तिकाला-
वगतमनन्यथासिद्धं कार्यान्वयपरत्वं बाधितुमुत्सहते, सिद्धान्वया-
वगमस्य लक्षणयैवोपपत्तेः ।</p>
<p>ननु व्युत्पत्तिकालावगतमपि क्रियाकार्यवाचित्वं पश्चाद्भावि-
स्थायिकार्यावगमेन बाध्यत एव, तथाऽत्राऽपि भविष्यतीति । मैवम्;
पश्चाद्भाविनोऽपि स्थायिकार्यावगमस्याऽनन्यथासिद्धत्वात् । पूर्वावग-
तार्थे हि लक्षणादिकं भवति । न चाऽपूर्वस्य पूर्वावगतिरस्ति, अपू-
र्वत्वव्याघातात् । अस्ति तु क्रियाकार्यस्य पूर्वावगतिः । तेनाऽनन्य-
थासिद्धेन पश्चादवगतेनाऽपरस्याऽसिद्धस्य पूर्वावगतस्याऽपि बाधित-
<pb n="007"/>
त्वाद्भवति क्रियाकार्यस्य लाक्षणिकत्वम्, अपूर्वकार्यस्यैव च मु.
ख्यत्वम् । न चेह तथेति वैषम्यम् ।</p>
<p>यत्तु षष्ठीद्वितीयाविभक्त्यर्थनिदर्शनम्, तदसम्बद्धमेव । न
हि तत्र नियमेन प्रथमं षष्ठ्याः साक्षात्सम्बन्धं परम्परासम्बन्धं वा,
द्वितीयाया ईप्सितत्वमनाप्सितत्वं वा कश्चिदवगच्छति, येन मुख्या-
र्थत्वमेव भवेत् । अनियमेन तु प्रतीतौ साधारणार्थत्वमेव युक्तम् ।</p>
<p>अथैवमभिधीयते—भवेदेवं यदि व्युत्पत्तौ सर्वशब्दानां कार्या-
न्वयपरत्वमेवाऽधिगतं भवेत् । ‘पुत्रस्ते जात’ इत्यादिषु सिद्धार्थपर-
त्वेनाऽपि व्युत्पत्तेः । यथा हि ‘गामानये’ ति शब्दश्रवणसमनन्तरं
विशिष्टार्थविषयव्यवहारदर्शनाच्छब्दजनितविशिष्टार्थविषयकार्यावग-
मानुमानम्, तथा पुत्रजन्मप्रतिपादकवाक्यश्रवणानन्तरं पितृगतमु-
स्वप्तसादरोमहर्षादिदर्शनेन प्रमाणान्तरावगततत्पुमपत्यजन्मनो व्यु-
त्पद्यमानस्य शब्दजनितहर्षहेतुसिद्धरूपपुत्रजन्मावगमानुमानमपि स-
म्भवतीति क्व कार्यान्वयः ? एवं सर्वशब्दानां व्युत्पत्तिरिति ।</p>
<p>तदयुक्तम्; विकल्पासहत्वात् । किं सर्वथा शब्दव्यवहाराव्यु-
त्पन्नस्येयं सिद्धार्थव्युत्पत्तिः ? अर्द्धव्युत्पन्नस्य वा ? तत्राऽव्युत्पन्नस्य
हर्षहेतूनामानन्त्याद् विशेषानवगतिरेव । यथा हि तत्र हर्षहेतुतया पुत्र-
जन्म सम्भावितम्, तथा सुभगागर्भविमोकसुखप्रसवशुभलग्नजन्मा-
<pb n="008"/>
दीनामनेकेषामुपप्लवान्न शब्दस्य पुत्रजन्मप्रतिपादनावधारणे प्रमा-
णमस्ति । नाऽप्यर्द्धव्युत्पन्नस्य, पूर्वसिद्धव्युत्पत्यनुसारेणाऽव्युत्पन्न-
शब्दस्याऽपि कार्यपरत्वस्यैवाऽवगमात् । कार्यपरत्वासम्भवे च लक्ष-
णया सिद्धार्थान्वयपरत्वस्योचितत्वात् । तेन व्युत्पत्यनुसारेण स-
र्वशब्दानामेव सिद्धे कार्यान्वयपरत्वेऽर्थवादानामप्रपि कार्याकाङ्क्षायां
स्वतन्त्रकार्याभावात् समभिव्याहृतविध्युद्देशैकवाक्यतया कार्यपरत्वं
वाच्यम् । न च तद्युज्यते, पूर्वोक्तदूषणग्रासात् । तस्मादर्थवादैक-
वाक्यतावशादप्रतिपादकत्वात् सिद्धमप्रामाण्यं चोदनायाः । तेन
प्रथमपादसिद्धमपि चोदनायाः प्रामाण्यमर्थवादैकवाक्यतावशेनाऽप्र-
तिपादकतया पुनराक्षिप्य समाधीयत इति भवति सङ्गतिरिति ।
(प्रभाकरमतेन सिद्धान्तः)</p>
<p>अत्रोच्यते—सर्वशब्दानां तावद्व्युत्पत्तिसिद्धं कार्यपरत्वं स्वा-
भाविकमवगतम् । तच्च क्वचिदनाप्तवाक्ये दोषवशात्तिरोधियेताऽपि ।
न चेह नित्यनिर्द्दोषवाक्ये तथा सम्भवति । अतो येन प्रकारेणाऽस्य
कार्यपरता सम्भवति, तदनुसन्धेयम् । तस्य च यद्यपि करणेतिक-
र्त्तव्यताविषयनियोज्यरूपार्थप्रतिपादनेन नाऽन्वयोऽस्ति, तथाऽपि
प्राशस्त्यप्रतिपादनेन भविष्यति । प्राशस्त्यस्य च क्रमवद्विधेयोपल-
क्षणतया कार्यविशेषप्रतीत्युपयोगसम्भवात् ।</p>
<pb n="009"/>
<p>नन्वेककर्त्तृकानेकपदार्थानुष्ठानस्य क्रमविशेषमन्तरेणाऽसम्भ-
वात्, क्रमस्य प्रयोगोपलक्षणत्वेनाऽन्वयस्याऽऽकाङ्क्षितत्वाद्यु-
क्तस्तथाऽन्वयः । प्राशस्त्यं तु फलसाधनतादिरूपं विधित एव
सिद्धं न क्रमवदाकाङ्क्षितमिति कथं तदन्वयः ? मैवम्; एकवाक्य-
ताबलेन रक्तपटवदाकाङ्क्षोत्यापनेनैवाऽन्वयोपपत्तेः । न च वाच्यं
रक्तस्याऽनन्यलभ्यस्य भवत्त्वाकाङ्क्षोत्थापनेन पटविशेषकत्वादन्वयः,
प्राशस्त्यस्य तु विधिबोध्यत्वेनाऽनधिकत्वान्नाकाङ्क्षेति । यतो नाऽधि-
कार्थत्वेऽपि ‘एकं ब्राह्मणं भोजयेदि’त्यादिषु ब्राह्मणपदस्थद्विती-
याविभक्त्यभिधेयैकत्वाभिधायिनामप्येकादिपदानामनुवादरूपेणाऽ-
प्येकवाक्यताबलेनाऽन्वयापलब्धिः ।</p>
<p>तेनैतदधिकरणव्युत्पाद्यमेतदेव—यत्स्वरसतो विद्ध्यनाका-
ङ्क्षितेऽपि सर्वथा प्रवृत्यनुपयोगिन्यन्यलभ्येऽप्यर्थ एकवाक्यताबलेना-
ऽऽकाङ्क्षोत्थापनेनाऽपि शब्दस्याऽन्वयबोधनतात्पर्यमिति । तच्च प्राश-
स्त्यं लक्ष्यमाणमर्थवादपदानि प्रत्येकं वा लक्षयन्ति । सर्वश-
ब्दानां कार्यान्वितस्वार्थाभिधायकत्वे तेषां स्वतोऽनभिधायकतया
न्यायसम्पादनया च प्रथममवगतप्राशस्त्यलक्षणासम्भवादिति ।
तेन सार्थवादकस्यैव विध्युद्देशस्य कार्यपरतया सिद्धं प्रामा-
ण्यमिति ।</p>
<pb n="010"/>
<head>प्रभाकरमतखण्डनम्</head>
<p>तदेतौ पूर्वपक्षसिद्धान्तावेवाऽनुपपन्नौ । तथा हि—कार्यपरत्व-
मेव सर्वशब्दानामिति यदुपवर्णितम्, तत्तावदसम्बद्धम् । यतो,
यथा हि स्वसन्ताने स्तनपानादौ विशिष्टकार्यावगमस्य प्रवृत्तिहेतुत्व
मवगतम्, तथा सिद्धान्वयरूपस्याऽपि जननीगात्रसम्पर्कादेर्हर्षहेतु-
त्वमवगतमेव । तेन यथा ‘गामानये’त्यादिशब्दश्रवमानन्तरं प्रयो-
ज्यवृद्धस्य विशिष्टव्यवहारदर्शनेन विशिष्टकार्यावगममुन्नीय विशि-
ष्टकार्यावगमपरत्वं विधिशब्दसमभिव्याहृतशब्दानामध्यवसीयते, तथा
अतिदूरस्थपुत्रागमने सत्य‘यं ते पुत्रः समायात’ इति शब्दश्रवणा-
नन्तरं मुखप्रसादादिदर्शनेन पितृगतं सिद्धं हर्षहेतुमुन्नीय सिद्धार्था-
न्वयावगमपरत्वमप्येवंविधशब्दानां तद्भावभावितया प्रतीयत एव ।</p>
<p>अथ ‘मालवे ते राज्यं भविष्यती’ति ज्योतिर्विदाख्याते भविष्य-
द्राज्यावगमस्याऽपि हर्षहेतोर्दर्शनान्न सिद्धार्थान्वयावगमस्य सर्वत्र हर्ष-
हेतुत्वम् । एवं तर्हि भवतामप्येवंविधवाक्यश्रवणानन्तरं मालवादिग-
मनप्रवृत्तिसन्दर्शनेन व्यभिचारात्, कथं सर्वत्र कार्यान्वयपरत्वम् ।
अथाऽस्य कार्यानभिधायकत्वेऽपि कार्यपदाध्याहारेण वा, स्वबुद्धि-
प्रभवकार्याध्यवसायेन वा प्रवर्त्तनम्, एवमत्राऽपि स्वगतमाल-
वराज्ययोग्यताप्रतिपादकशब्दाध्याहारेण वा, स्वबुद्धिप्रभवराज्य-
<pb n="011"/>
योग्यताध्यवसायेन वा सिद्धान्वयावगमस्यैव हर्षहेतुत्वोपपत्तिः । तेन
हर्षहेतूनामानन्त्येऽपि सिद्धार्थान्वयावगमस्तावन्न व्यभिचरति ।
विशेषावधारणमपि यथा त्वत्पक्षे विशिष्टार्थविषयचेष्टादर्शनात्
सम्पद्यते, तथा ममाऽपि विशिष्ट भूतार्थान्वयदर्शनानन्तरं शब्दप्रयो-
गात्सेत्स्यति ।</p>
<p>अथ प्रतीतमपि हर्षहेतुभूतं पुत्रागमनं पुत्रगतहर्षहेतुगुणोत्कर्षा-
द्यभिधानशङ्कया तद्वाक्यान्न निश्चीयते, तदा तवाऽपि ‘गामानये’-
त्यादौ गोदर्शनानन्तरं गोगतगुणोत्कर्षादिकार्यप्रतिपादनसम्भाव-
नयाऽऽनुषङ्गिकं गवानयं मन्यमानो नाऽऽनयनकार्यप्रतिपादनं
निश्चिनुयात् । आवापोद्धारभेदेन च तत्तत्पदार्थावगमोऽस्माकमपि
समान एव । तेनाऽऽद्यव्युत्पत्तावेव कार्यान्वयस्येव सिद्धान्वयस्याऽपि
दर्शनादाकाङ्क्षायोग्यतासन्निधिमात्रयुक्तपदार्थान्वयप्रतिपादन एव सर्व-
शब्दानां सामर्थ्यमिति निश्चीयते । तेन यदुक्तं शालिकेन—</p>
<lg>
<l>यद्यदाकाङ्क्षितं योग्यं सन्निधानं प्रपद्यते ।</l>
<l>तेनाऽन्वितः पदेनाऽर्थः स्वकीयं प्रतिपाद्यते ।। इति ।।</l>
</lg>
<p>(प्र. पं. वाक्यार्थमातृका, पृ. ५.)</p>
<p>त्वन्मतेऽप्येतदेव साधु न पुनस्सर्वशब्दानां कार्यान्वयपरत्व-
<pb n="012"/>
मिति । किञ्च भवतु तावद्वृद्धव्यवहारेण विधिशब्दसमभिव्याहृत-
पदानां कार्यान्वितार्थप्रतिपादन एव व्युत्पत्तिः, तथाऽपि ‘गौर्गच्छ-
ती’त्यादिषु सिद्धार्थान्वयावगतिः कथं लाक्षणिकी ? अवगतमुख्या-
र्थानुपपत्या हि लक्षणा भवति । न चाऽत्र कार्यान्वयरूपो मुख्योऽर्थः
प्रतीयते, कार्याभिधायकशब्दाभावात् । न चाऽभिधायकशब्दा-
भावेऽप्यौचित्योपस्थितस्य कार्यान्वयस्य गच्छतीति सिद्धार्थाख्यात-
पदे सत्यसम्भवाद्योग्यसिद्धान्वयस्यैव लाक्षणिकत्वमिति वाच्यम् ।
तथा सति समीहितफलार्थिनियोज्यान्वयस्यैव सर्वत्रौचित्यप्राप्तत्वा-
न्नित्याधिकारे तदसम्भवेन नियोज्यमात्रान्वयस्याऽपि लाक्षणिक-
त्वप्रसङ्गात् । तेन सिद्धार्थान्वयपरत्वमपि शाब्दस्याऽवश्याङ्गीक-
रणीयम् । अतस्सर्वशब्दानां कार्यान्वयप्रतिपादनपरत्वादर्थवादानां
विध्युद्देशैकवाक्यतया पूर्वसिद्धान्तपक्षयोरप्रामाण्यं प्रामाण्यं चेत्यु-
भयमप्यनुपपन्नमेव ।</p>
<p>किञ्च भवतु सर्वशब्दानां कार्यान्वयपरत्वम्, तथाऽप्यर्थवा-
दानां विध्युद्देशैकवाक्यतया पूर्वपक्षो नोपपद्यते । यतो, यथा हि
‘गामानये’त्यत्र व्यवहारसन्दर्शनेन कार्यपरत्वमवगतम्, तथा ‘अङ्गुल्यग्रे
करियूथं निवासयेदि’त्यत्र विधिशब्दयोगेऽपि व्यवहारादर्शनान्न
कार्यपरत्वमवगतम् । तेन व्युत्पत्तावेवैतत्समधिगतं, यत् कार्यान्वय-
<pb n="013"/>
योग्यानामेव कार्यपरत्वं न त्वयोग्यानामिति । न चाऽर्थवादानां
केनाऽपि प्रकारेण कार्यान्वययोग्यता समस्ति, उत्पत्तिज्ञप्तिहेतुत्वप्रका-
रपोरसम्भवात् । तेन कार्यपरत्वासम्भवाद्भवत्वर्थवादानामेवाऽङ्गुल्य-
ग्रादिवाक्यवदप्राणाण्यम् ।</p>
<p>यत्तु तदेकवाक्यतामारोप्य कृत्स्नवेदस्याऽप्रामाण्यं, तदतीव
हास्यास्पदम्—</p>
<lg>
<l>यथा मशकदोषेण दाहो मोहाद्गृहस्य च ।</l>
<l>तथाऽर्थवादवैयर्थ्यात् कृत्स्नवेदाप्रमाणता ।।</l>
</lg>
<p>अतो विध्युद्देशैकवाक्यतया पूर्वपक्षादाक्षेपोऽयं मन्दाक्षव्य-
वहारिण एव शोभत इति ।</p>
<p>तथा प्राशस्त्यप्रतिपादनद्वारेणैकवाक्यतया सिद्धान्तोऽप्यनुप-
पन्न एव । त्वन्मते विध्यवबोधितत्वेन प्राशस्त्यस्याऽनतिरिक्ततयाऽ-
नाकाङ्क्षित्वात् । न च रक्तपटन्यायेनाऽऽकाङ्क्षोत्थापनेनाऽन्वयः ।
अनतिरिक्तार्थस्याऽऽकाङ्क्षोत्थापनासम्भवात् । न ह्युच्चरिते रक्तपदे
पुनरुच्चरितं रोहितपदमाकाङ्क्षामुत्थापयति । ‘एकं ब्राह्मणं भोजये-
दि’त्यादिषु तु लोके समुदायपरस्याऽप्येकवचनप्रयोगस्य ‘भक्तं
भुङक्ष्वे’त्येवमादिषु दृष्टत्वात् सन्देहव्युदासप्रयोजनेन भवत्येकपद-
<pb n="014"/>
स्याकाङ्क्षोत्थापकत्वम्, न त्विह तथा किञ्चित्प्रयोजनमस्तीति वैष-
म्यमित्यलमतिविस्तरेण । अतोऽस्य विचारस्याऽसङ्गतत्वाद्यथावा-
र्त्तिकमन्यथैव सर्वं वर्णनीयमिति ।</p>
<head>भाट्टमतेन सङ्गतिः</head>
<p>अत्र हि चोदनासूत्रे कृत्स्नवेदप्रामाण्यमेव प्रतिज्ञातम् । सर्वत्र
पौर्वापर्यप्रतिसन्धानेन हि शब्दार्थव्यवस्थितिर्भवति । अत्र च
“अथाऽतो धर्मजिज्ञासे”ति कृत्स्नवेदाध्ययनस्यैव धर्म्मजिज्ञासाहे-
तुत्वं प्रथममुपवर्णितम् । तच्च तदैव सम्भवति-यदि कृत्स्न एव वेदो
धर्म्मे प्रमाणमित्यभिमतम् । तथा पश्चादप्यौत्पत्तिकसूत्राभिधेयस्य
“अनपेक्षत्वादि”ति हेतोः पदपदार्थसम्बन्धसंहतिनित्यताव्युत्पादनस्य
च कृत्स्नवेदप्रामाण्योपपत्तित्वादुपरिष्टादपि करिष्यमाणानेकविचा-
रस्य वेदमात्रविषयत्वात् । तेन कृत्स्नवेदप्रामाण्यप्रतिज्ञानमेवैतत् ।
वेदपदे तु प्रयोक्तव्ये यच्चोदनापदं प्रयुक्तं तत्प्रामाण्यशक्तिप्रदर्श-
नार्थम् । अतः कृत्स्न एव वेदश्चोदनात्वेन रूपेण धर्म्मे प्रमाणमिति
सूत्रार्थः ।</p>
<p>तत्र प्रथमे पादे सकलेन प्रामाण्यप्रतिपादनप्रबन्धेन यद्यप्यर्थ-
वादानामपि प्रामाण्यं प्रतिपादितमेव, तथाऽपि चोदनात्वरूपानभि-
<pb n="015"/>
व्यक्तेः पुनराक्षिप्य चोदनान्तर्गतिसमर्थनार्थोपयापप्रतिपादनेन स-
माधीयत इति सङ्गतिरिति ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । “तद्भूतानां क्रियार्थेन समा-
म्नाय” (जै. सू. १. १. २५.) इत्युपसंहाराच्चोदनास्वेव चेत्प्रा-
माण्यं क्रियार्थतया प्रतिपादितं, तदाऽर्थवादानां सिद्धार्थानां साध्य-
साधनेतिकर्त्तव्यतानामन्यतररूपाप्रतिपादनान्न क्रियार्थत्वं सम्भ-
वति । न च क्रियानङ्गत्वेऽपि विधेयस्तुतिद्वारेण प्रवृत्यत्साहजन-
कतया क्रियाविषयविध्यङ्गतया क्रियार्थत्वम्, अर्थवादतः स्तुत्यन-
वगमात् । नाऽपि लक्षणया स्तुत्यर्थत्वम्, विनाऽपि लक्षणया
भूतार्थानां पदानामन्वयस्योपपन्नत्वात् । नाऽपि विध्येकवाक्यता-
नुपपत्या लक्षणा, भिन्नार्थतया विध्येकवाक्यताया एवाऽसम्भवात् ।</p>
<p>अथैवमभिधीयते—अपेक्षितदृष्टार्थावबोधार्थोऽयमध्ययनविधिः
कृत्स्नस्वाध्यायाध्ययनं विदधानः साक्षादर्थवादेष्वपेक्षितमर्थमपश्यन्
विधेयस्तुतिलक्षणया तेषामपेक्षितार्थपरत्वमापादयतीति । तदयु-
क्तम्; विधिमन्तरेणाऽप्युच्चरिताच्छब्दादर्थावगतिदर्शनेन विधिवै-
फल्यात् । तदुक्तम्—“अप्राप्ते शास्त्रमर्थवदि”ति । न चाऽर्थावबोधा-
<pb n="016"/>
र्थानामध्ययनमुपायो नियम्यते । उपश्रुत्यवगताल्लिप्यक्षरानुमिताच्च
स्वाध्यायादर्थधीदर्शनेन प्रमाणविरोधात् । अवघातादिविषयस्तु
नियमोऽपूर्वसाधनांशनिपाती न दृष्टांशोपनिपातीति न तत्र प्रमाण-
विरोधः । न चेहाप्यपूर्वसाधनांशलक्षणा, यतोऽध्ययनस्य यागप्र-
करणेऽनाम्नानात् । न च पर्णताया इवाऽव्यभिचरितक्रतुसम्ब-
न्धजुहूद्वारेणाऽपूर्वार्थत्वम्, स्वाध्यायस्य क्रतुसम्बन्धव्यभिचारात् ।
अथ क्रतूपकारितामात्रेण क्रतौ नियम्येत, तदा द्रव्यार्जनस्याऽपि
क्रतूपकारकतया क्रतौ नियमः प्रसज्येत ।</p>
<p>किञ्च यद्ययं क्रतौ नियमस्तदा ऽध्ययनावगतस्यैव स्वाध्याया-
र्थस्याऽभ्युदयकरत्वम् । तथा च सति तदहःकृतोपनयनस्य माणव-
कस्य संध्योपासनाग्निहोमादिकर्म्मणां तत्प्रकाशकवेदस्याऽनवगमे
वैफल्यात् सर्वेषामेवाऽब्राह्मण्यमिति महाननर्थो नियमवादिना-
मापतितः । किञ्चाऽनुमितश्रुतेरनधीतत्वेन तदर्थस्याऽननुष्ठेयत्वात्
स्मृतिकाराणां सकलस्मृतिप्रणयनवैयर्थ्यप्रसङ्गः । शूद्रस्य चाऽन-
धीतवेदत्वेन श्राद्धादिसकलवेदार्थानुष्ठानवैफल्यप्रसङ्गः । किञ्चाऽन-
धीतनिषेधवाक्यस्य निषिद्धब्रह्मवधाद्यनुष्ठानेऽपि प्रत्यवायो न
भवेत् । अधीतवेदावबुद्धस्यैव निवृत्तिरूपार्थस्याऽपि तथा सति
प्रत्यवायपरिहारहेतुत्वात् ।</p>
<pb n="017"/>
<p>अथ “अनधीयाना हि व्रात्या भवन्ती”ति वचनात् पुरुषे नियमो
नाऽर्थज्ञाने । तेनाऽयमर्थः—द्विजातिस्स्वाध्यायमधीयीतैव न त्वन-
धीतेनैवाऽर्थं जानीयादिति । तत्र यद्यपि प्रत्यवायपरिहारेण
प्रयोजनवानयमध्ययनविधिः, तथाऽपि भावना भाव्याकाङ्क्षायां दृष्ट-
त्वात्प्रयोजनवदर्थज्ञानमेव भाव्यं गृह्णाति । न चवं शूद्रस्याऽप्यधि-
कारप्रसङ्गः । यतो लब्धविद्यत्रैवर्णिककल्पनेनैव निराकाङ्क्षाः
कमिश्रुतयो न शूद्रस्य विद्यासम्बन्धमाक्षेप्तुमलम् । एवञ्च सति
त्रैवर्णिकस्योपायान्तरनिवृत्तेरर्थादयमर्थज्ञाने नियमो न तु तन्नियमा-
र्थोऽयं विधिरिति । तथा सति प्रयोजनवदर्थज्ञानस्याऽध्ययनभावना-
भाव्यत्वादर्थवादेषु च मुख्यार्थेषु तदसम्भवात् स्तुतिलक्षणाद्वारे-
णैव विध्युद्देशैकवाक्यतया प्रामाण्यमर्थवादानामिति ।</p>
<p>तदयुक्तम्—एवं सत्यध्ययनविधेः प्रत्यवायपरिहारप्रयोजने-
नैव चरितार्थस्य किं भावनाभाव्यस्वीकारेऽपि व्यापारोऽस्ति ?
न वा ? यद्यस्ति तदा दृष्टे विधिवैफल्यात् न दृष्टमर्थज्ञानं
भावनाभाव्यं सम्भवति । क्रतुसम्बन्धितया च नियमविधेरनिष्ट-
त्वात् । उक्तसकलदाषानतिक्रमेण च तस्याऽसम्भवात् । अथा ना-
ऽस्ति, तदा निकृष्टभावनामात्रस्य लोकदृष्टभाव्याकाङ्क्षायां नान्त-
रीयकतयाऽर्थज्ञाने सम्बध्यमाने, अर्थवादकृतमपि भूतार्थज्ञानं सम्ब-
<pb n="018"/>
ध्येत । न तु पुरुषसमीहितमर्थज्ञानम्, विधितात्पर्याभावात् । अतो-
ऽर्थवादानां मुख्यभूतार्थोपपन्नत्वान्न लक्षणयाऽपि स्तुतिपरत्वम् ।</p>
<p>तेन प्रत्यवायपरिहारप्रयोजनेनाऽर्थवतोऽध्ययनविधेर्भावनामा-
व्येऽर्थज्ञाने तात्पर्यविरहेऽपि प्रथमपादे विधेयक्रियार्थत्वेन चोदना-
प्रामाण्यप्रतिपादनात्, यस्मिन् स्वाध्यायैकदेशे विध्युद्देशरूपे
प्रामाण्योचितं विधेयरूपक्रियाज्ञानं सम्भवति तद् भवतु प्रमाणम् ।
यत्र पुनरर्थवादभागे भूतार्थान्वयज्ञानमात्रं तद्विधेयरूपक्रियार्थत्वा-
भावादप्रमाणमेव ।</p>
<p>एतेनैतदपि न शङ्कनीयम्—किमर्थमर्थवादाध्ययनमिति ।
कृत्स्नस्वाध्यायाध्ययनस्यैव प्रत्यवायपरिहारप्रयोजनेनाऽर्थवत्वात् ।
एतदेव चाऽस्याऽधिकरणस्य पारमार्थिकं पूर्वपरक्षहस्यम् । तस्मात्
“आम्नायस्य” वेदस्य विधेयरूप “क्रियार्थत्वात्” पृथगवस्थिताना-
मर्थवादानां “आनर्थक्यं” विधेयक्रियानर्थत्वम् । “तस्मादनित्यं”
अप्रमाणं “उच्यत” इत्येवं प्राप्ते अभिधीयते—</p>
<sutra>विधिना त्वेकवाक्यत्वात् स्तुत्यर्थेन विधीनां स्युः</sutra>
<head>भट्टमेन सिद्धान्तः</head>
<p>अयमभिप्रायः—भवेदेतदेवं यदि स्तुतिद्वारेण विधेयक्रियार्थ-
<pb n="019"/>
त्वमर्थवादानां न स्यात् । विधिर्हि शब्दभावना । सा चाऽर्थभावनेव
साध्यसाधनेतिकर्त्तव्यताकाङ्क्षिणी । तत्र पुरुषप्रवृत्तिरूपं भाव्यं,
सम्बन्धबोधं च करणमासाद्येतिकर्त्तव्यताकाङ्क्षायां लोकानुसारेण
प्रवृत्युत्साहजनकं विषयप्राशस्त्यज्ञानमेव स्वीकुरुते । दृष्टं च लोके
क्रयविक्रयादिव्यवहारे प्रवृत्युत्साहजनकं विषयप्राशस्त्यज्ञानमेव ।
यथा-इयं गौः क्रेयाऽनष्टप्रजा बहुक्षीरा स्त्र्यपत्या, यथा वा-अयं
क्रेतव्यः पुरुषो न पुरुषमात्रं किन्त्वयं मत्तो हस्ती, यथा वा-प्रतिग्र-
हादिप्रवृत्तौ नाऽयं ब्राह्मणमात्रम्, किन्तु वसिष्ठोऽयमित्यादिषु ।
तद्यथा लोके सदसदर्थप्रतिपादकस्य पदनिचयस्य लक्षणयाऽपि
वृत्या प्राशस्त्यप्रतिपादनेन विध्येकवाक्यत्वम्, तथाऽत्राऽप्यर्थवादानां
प्राशस्त्यलक्षणया शब्दभावनेतिकर्त्तव्यतांशपूरणेन विध्युद्देशैकवा-
क्यत्वेन भवति क्रियार्थत्वम् । न चाऽर्थभावनारूपक्रियायां साध्य-
साधनेतिकर्त्तव्यतानामेव परमन्वयः, अनेवम्भूतस्य विधेरनन्वय-
प्रसङ्गात् । विधेश्च सपरिकरस्यैवाऽन्वयात्तत्प्रवेशादेव प्राशस्त्यान्वयो
न तु स्वातन्त्र्येणेति नाऽनुपपन्नम् ।</p>
<p>ननु भवतु लोके पुरुषाभिप्रायवशेनाऽन्यार्थस्याऽपि शब्दस्य
लक्षणयाऽन्यपरत्वम् । अपौरुषेये तु वेदे कथमर्थवादशब्दस्य
लक्षणयाऽपि प्राशस्त्यपरत्वम् । मैवम्; भवेदेवं यदि वेदे पुरुष-
<pb n="020"/>
स्थानीयोऽध्ययनविधिर्न स्यात् । स हि “स्वाध्यायोऽध्येतव्य” इति
श्रूयमाणोऽध्ययनभावनाभाव्यमाकाङ्क्षमाणोऽध्ययनं धात्वर्थतया स-
न्निहितमप्यपुरुषार्थभूतं भाव्यांशे निरस्य करणांशे निवेशयति ।
ततश्चाऽध्ययनेन पुरुषः समीहितं भावयेदिति स्थिते दृष्टासम्भवे
चाऽदृष्टकल्पनावसरात्, ‘यच्छक्यत’ इत्युपबन्धाल्लोकावगतशक्त्यनु-
सारेणाऽध्ययनस्याऽक्षरग्रहणक्रमेण पुरुषाभिलषितार्थज्ञानहेतुत्व-
दर्शनात्तदेव भाव्यतयाऽनुमन्यते, न तु स्वर्गादिकमदृष्टम् । न च
दृष्टे विध्यानर्थक्यान्नाऽर्थज्ञानं विध्यवरुद्धभावनाभाव्यम् । वेदस्या-
ऽध्ययनविधिमन्तरेण अर्थतात्पर्यावधारणासम्भवात् । गुरूच्चार-
णाधीनं ह्युच्चारणमध्ययनमित्युच्यते । उच्चारणस्याऽर्थपरत्वे शब्दा-
नामर्थपरत्वं सम्भवति, न तूच्चारणमात्रेण ।</p>
<p>ननु लोकव्युत्पत्तिसिद्धमेव शब्दानामौत्सर्गिकमर्थपरत्वं क्वचि-
त्पुरुषदोषादपोद्यते । वेदे त्क्पौरुषेये दोषाभावादुत्सर्गसिद्धमनपोदि-
तमस्त्येव किं विधिना ? मैवम्; द्विविधो हि शब्दानामर्थः-केवलो
विशिष्टश्च । तत्रौत्सर्गिकेऽपि केवलार्थपरत्वे विशिष्टार्थपरत्वं विशि-
ष्टार्थप्रत्ययसमुद्देशतस्समुच्चारणान्नियतसमभिव्याहारकल्पनात् नाऽ-
न्यतः सिध्यति ।</p>
<p>तथा हि—‘गौरश्वः पुरुषो हस्ती’ति परम्परासम्बद्धार्थेष्वपि
<pb n="021"/>
पदार्थेषु यदा विशिष्टार्थप्रतीतितात्पर्यकमुच्चारणमुन्नीयते, तदा जघ-
न्यवृत्याश्रयणेनाऽपि ‘अयं गौः, ‘अश्वो वेगबान्’ ‘पुरुषोऽप्यनिय-
तचेष्टः’ ‘हस्ती महाबल’ इति विशिष्टार्थबोधो भवति । तथाऽनेका-
र्थेष्वपि अक्षादिशब्देष्वर्थविशेषावधारणं न शब्दस्वभावकृतम्, अने-
करूपवाक्यार्थावगमप्रसङ्गात् । किन्तूच्चारणतात्पर्यकृतमेव ।</p>
<p>तथा हि—गौरित्ययमाहेत्युच्चरिते न गोशब्देनाऽर्थप्रत्ययः,
किन्तूच्चारणस्य शब्दपरत्वाच्छब्दप्रत्यय एव परं भवति । तेन
विशिष्टार्थज्ञानं न शब्दस्वभावकृतम् । नाऽप्युच्चारणस्वभावकृतम्,
किन्तु विशिष्टार्थप्रत्ययतात्पर्यकादुच्चारणभेदादेव । तच्चोच्चारण-
तात्पर्य्यं यथा लोके पुरुषाभिप्रायवशादुन्नीयते । तथा वेदे विशि-
ष्टार्थज्ञानार्थोच्चारणविधिवशादेव परं प्रतीयत इति दृष्टार्थत्वेऽपि
भवत्यध्ययनविधिसाफल्यम् ।</p>
<p>ननूच्चारणस्याऽर्थबोधहेतुत्वेऽवगते दृष्टार्थत्वादध्ययनविधेरर्थ-
परत्वम् । अध्ययनविधौ चाऽर्थपरे उच्चारणादर्थावगतिरित्यन्योन्या-
श्रयम् । मैवम्; लाकावगतशक्त्यनुसारेण हि दृष्टार्थत्वमङ्गीक्रियते ।
लोकदृष्ट्या चोच्चारणस्याऽक्षरादिग्रहणक्रमेण समभिव्याहृतपदार्था-
न्वयज्ञानमुत्पद्यत एव, किन्तु तात्पर्यावधारणप्रमाणाभावादवसी-
दति । अध्ययनविधेस्तु तात्पर्यावधारणे सति व्यवतिष्ठते । तेना-
<pb n="022"/>
ऽग्रतो लोकानुसारेण शक्त्यवधारणमात्रमध्ययनविधितस्तात्पर्याव-
धारणमिति नेतरेतराश्रयम् ।</p>
<p>न च वाच्यम्—चिरवृत्तेऽध्ययने मीमांसादिपरिचयोत्तरकाल-
मर्थज्ञानं भवति, नाऽध्ययनानन्तरम् । अतः कथं दृष्टत्वादर्थज्ञानार्थ-
त्वप्रध्ययनविधेरिति । यतोऽक्षरादिग्रहणक्रमेण ह्यध्ययनस्याऽर्थ-
ज्ञानार्थत्वं, तेन च क्रमेणोत्तरकालमपि स्मृतिसमारूढस्यैव स्वाध्या-
यस्याऽर्थावबोधहेतुत्वमविरुद्धम् । न हि लोकेऽपि शब्दश्रवणान-
न्तरमेव विशिष्टार्थावबोधः, किन्तु स्मृतिस्थेष्वेव पदेषु न्यायसम्भाव-
नासम्भावितान्वयेषु । तथेहाऽपीति नाऽनुपपन्नम् ।</p>
<p>ननु द्वितीयाविभक्तेः कृत्याच्च स्वाध्यायस्याऽध्ययनसाध्यत्वम-
वगम्यते । तत्कथमर्थज्ञानस्याऽपि साध्यत्वम् । न ह्येकस्मिन् वाक्ये
साध्यद्वयसमावेशस्सम्भवति, वाक्यभेदप्रसङ्गात् । मैवम्; भवेदेवं
यदि विधिमेयमुभयसाध्यत्वं भवेत् । अत्र चैवमर्थावबोधस्यैव सा-
ध्यत्वं दृष्टत्वान्न तु स्वाध्यायस्याऽपि, तस्याऽर्थावबोधसमुद्देशिसमु-
च्चारणविधेः प्रागनवधारितार्थतात्पर्यस्य कार्यान्तरे च श्रुत्यादिभि-
रविनियुक्तस्य निष्प्रयोजनतया साध्यत्वायागात् । विधितस्त्ववधृते
ऽध्ययनस्याऽर्थपरत्वे स्वाध्यायस्याऽर्थपरत्ये सिद्धे तद्व्यक्तिफलं समु-
च्चारणं “यैस्तु द्रव्यं चिकीष्यर्त” (जै. सू. २. १. ३.) इति
<pb n="023"/>
न्यायात् । वस्तुतः स्वाध्यायसंस्कार एव भवतीत्यर्थसिद्धमेव
स्वाध्यायस्य संस्कार्यत्वरूपेण साध्यत्वं द्वितीयया कृत्येन चाऽनू-
द्यते । तेन विधिमेयमस्य प्रधानकर्मत्वं, अर्थसिद्धं तु गुणकर्मत्व-
मित्यविरोधः । तदुक्तं बादर्यधिकरणे—(३. १. ३.) “इति
सिद्धमर्थावबोधार्थमध्ययनं स्वाध्यायसंस्कारश्चे”ति ।</p>
<p>न च वाच्यम्-यथा प्रथममनवगतोपयोगस्याऽप्यग्नेः “अग्नी-
नादधीते”ति संस्कारविधानम्, तथा स्वाध्यायस्याऽपि प्रथममन-
वगतोपयोगस्य संस्कारविधिरेवाऽयं भविष्यति । तदुपलब्धेः पश्चा-
दवबोधोपयोगित्वं लिङ्गतो भविष्यतीति । यतो न शब्दस्य
स्वभावकृतमर्थपरत्वम्, नाऽप्युच्चारणस्वभावकृतमिति प्रागेवोक्तम् ।
अस्य तूच्चारणविधेरुभयतात्पर्ये स्फुट एव वाक्यभेदः । आधान-
संस्कृतस्य त्वग्नेः “यदाहवनीये जुहोति” (तै. ब्रा. १. १. १०.)
इति विध्यन्तरस्य विनियोजकस्य विद्यमानत्वान्नाऽयं दोषः । न
चेहाऽपि तथा विध्यन्तरमस्तीति वैषम्यम् ।</p>
<p>एवं तावत्सर्वशब्दानामुच्चारणस्य विशिष्टार्थावबोधनतात्पर्यम-
न्तरेण न विशिष्टार्थज्ञानव्यवस्थेत्युक्तम् । वेदे त्वध्ययनविधिं
विनोच्चारणनियमाभावादुच्चारणविप्लवे सति फलशब्दस्याऽङ्ग-
सम्बन्धितयाऽपि उच्चारणसम्भवान्नाऽङ्गप्रधानव्यवस्था । एवं पाठ-
<pb n="024"/>
क्रमेणाऽप्यनुष्ठानक्रमः प्रयाजादीनां न स्यात् । तथैकस्मिन्नपि वाक्ये
“यो होता सोऽध्वर्युरि” (तां. ब्रा. २५. ४. ४.) त्यादौ व्यति-
क्रमेणाऽपि योऽध्वर्युस्स होतेत्युच्चारणसम्भवान्न प्रथमावगतत्वेन
होतृपदार्थस्वीकारादध्वर्युपदस्य कार्यलक्षणापरत्वम् । एवं विकृ-
तावैन्द्रपञ्चशरावे प्राकृतचतुर्मुष्टिनिर्वापे “चतुरो मुष्टीन्निर्वपती”
(आप. श्रौ. १. १८. २.) त्यत्र प्रथमावगतसंख्यानुरोधेन मुष्टि-
बाधो न भवेत् । एवं सकलवेदार्थविप्लव एवाऽऽपद्येत । नियतोच्चारण-
विधौ त्वर्थपरे सति नैवमाद्युच्चारणविप्लवकृतोऽन्यथार्थावभानदोषः ।
तथा सति यथोच्चारितेष्वेवाऽर्थतत्परेषु यथासमभिव्याहृतेष्वेव न्यायस-
म्पादनवशादाकाङ्क्षाद्युपसंहाराद्भवत्यपेक्षितार्थप्रत्ययो नाऽन्यथेति ।</p>
<p>न चाऽन्यथोच्चारितस्याऽवेदत्वादनादिरेवाऽयमुच्चारणनियमः
पदोच्चारणनियमवदिति वाच्यम् । असत्यध्ययनविधौ पुरुषे-
च्छातन्त्रत्वादर्थाभिधानशक्तितन्त्रत्वाच्चोच्चारणस्य तयोश्चोच्चावचो-
च्चारणेनाऽपि सम्भवादुच्चारणनियमानुपपत्तेः । पदे त्वन्यथोच्चारि-
तस्याऽप्रतिपादकत्वाद्युक्तो नियमः । वेदशब्दोऽपि तदा नित्यानुमे-
यवेदवादिन इवाऽभिधानतन्त्रो वेदयतीति वेदः, न तु स्वाध्यायश-
ब्दवदध्ययनपरतन्त्रः । वेदनं च यथातथोच्चारितादपि भवतीति नो-
च्चारणनियमहेतुस्सम्भवति । अर्थज्ञानपरे पुनरध्ययनविधौ सम्भवति
<pb n="025"/>
गुरूच्चारणाधीनस्यैवोच्चारणस्याऽध्ययनपदार्थत्वात् । अतस्सर्वथा
मानान्तराप्राप्तमेवेदमध्ययनस्याऽर्थावबोधकत्वं विधिना ज्ञाप्यत इति ।
एवञ्च सत्यध्ययनविधिना कृत्स्नस्यैव वेदस्य समीहितार्थावबोधपरत्वे
सुस्थितेऽर्थवादानां च मुख्यार्थत्वे तदसम्भवाल्लक्षणाश्रयणम् ।</p>
<p>नन्वक्षरादिग्रहणक्रमेणाऽपेक्षितदृष्टोपयोगमनुसन्धायाऽध्ययन-
विधेरपेक्षितार्थावबोधार्थत्वम् । अर्थवादभागे चाऽक्षरग्रहणक्रमेणाऽपि
नाऽपेक्षितार्थावबाधस्सम्भवति । अध्ययनविधिवशादपेक्षितार्थाव-
बोधे सतीतरेतराश्रयत्वम् । तेन दृष्टार्थावबोधस्याऽव्यापित्वान्न
कृत्स्नस्वाध्यायाध्ययनविधेरपेक्षितार्थावबोधार्थत्वं प्रमाणवदिति ।</p>
<p>मैवम्; विध्युद्देशस्येवाऽर्थवादभागस्याऽपि लोकानुसारेणाऽग्रत
एव विधेयप्राशस्त्यलक्षणाश्रयणादपेक्षितार्थावबोधनपरत्वस्य न्या-
यसम्पादनापस्थितत्वात् । अतः सिद्धं प्राशस्त्यप्रतिपादनद्वारेण
विध्युद्देशैकवाक्यतया प्रामाण्यमर्थवादानामिति ।</p>
<p>तच्च प्राशस्त्यं लक्ष्यमाणं न प्रत्येकं पदैर्लक्ष्यते । एकैकस्मिन्
पदे प्राशस्त्यप्रत्ययानुत्पादात् । न हि वायुपदमात्रे प्राशस्त्याव-
गतिः । किन्तर्हि ? “वायुर्वै क्षेपिष्ठा देवता” (तै. सं. २. १. १.)
इति समस्तेषु क्षिप्रफलदातृत्वलक्षणप्राशस्त्यावगतिः ।</p>
<pb n="026"/>
<p>प्रयोजनम्—यद्यर्थवादानामप्रामाण्यम्, तदा “अक्ताः शर्करा”
(तै. ब्रा. ३. १२. ५.) इत्यत्र विशेषोपनायकप्रमाणाभावाद्य-
त्किञ्चिदञ्जनसाधनद्रव्योपादानम् । अर्थवादप्रामाण्ये तु “तेजो वै
घृतं” (तै. ब्रा. ३. १२. ५.) इत्यर्थवादे घृतस्तुतिदर्शनाद्घृतो-
पादानमेव ।</p>
<p>सूत्रन्त—“विधिना” विध्युद्देशेन “एकवाक्यत्वात्स्तुत्यर्थेनाऽर्थ-
वादाः” प्रमाणं स्युरिति ।।</p>
<trailer>इति प्रथममर्थवादाधिकरणम् ।।</trailer>
<head>अथ द्वितायं विधिवन्निगदाधिकरणम् ।।</head>
<sutra>विधिर्वा स्यादपूर्वत्वाद्वादमात्रं ह्यनर्थकम् ।।</sutra>
<head>प्रभाकरमतेन विषय शयौ</head>
<p>इह ये विधिवन्निगदा अर्थवादास्त उदाहरणम् । “औदुम्बरो
यूपो भवत्यूर्ग्वा उदुम्बर ऊर्क्पशव ऊर्जै वाऽस्मा ऊर्जं पशूनाप्नोत्यूर्जो-
ऽवरुध्या” (तै. सं. २. १. १.) इति । किमस्य विधिः कार्यं ?
उताऽस्याऽपि स्तुतिः ? इति ।</p>
<pb n="027"/>
<p>अत्र प्रभाकरेण साक्षात्सङ्गतिलोभेन “औदुम्बरो यूपो भवति
उर्ज्जं पशूनाप्नोती”त्युभयमुदाहृत्य विचारितम् ।</p>
<head>प्रभाकरमतेन पूर्वपक्षः</head>
<p>अत्राऽयं पूर्वपक्षः—“औदुम्बरो यूपो भवती”ति विधिर्व्यव-
स्थित एव । “ऊर्जं पशूनाप्नोति”इत्यत्राऽपि विध्यपेक्षितपशुरूपसाध्य-
दर्शनान्मुख्यार्थत्वे च सम्भवति स्तुत्यर्थत्वायोगात्, प्रयोजनवत्वाच्च
विधितात्पर्य्यं तावत्प्रतिभाति । तथोर्क्छब्दाभिधेयस्यौदुम्बरस्या-
ऽनिर्दिष्टव्यापारस्य पशुसाधनत्वं न सम्भवतीति विधिपक्षेऽपि यूपो-
त्पत्तिरूपाश्रयलाभायाऽपश्यम्भाविसन्निहितयूपौदुम्बरविधिसापेक्ष-
त्वात् “पशूनाप्नोती”ति वर्त्तमानापदेशप्रतिभातस्य पञ्चमलकार-
त्वकल्पनादूर्गुदुम्बराद्यर्थवादपदानां च सन्निधानाविशेषादावृत्याऽपि
विधिद्वयशेषत्वकल्पनादोषात् एकार्थतात्पर्यमपि स्फुरति । अतस्ता-
त्पर्यसन्देहेनाऽनध्यवसायादप्रामाण्यमिति ।</p>
<head>प्रभाकरमतेन सिद्धान्तः</head>
<p>सिद्धान्तस्तु—यद्यपि नियोज्यविशेषणार्थं विध्यपेक्षितसा-
ध्यावभासोऽत्राऽस्ति, तथाऽपि “सम्भवत्येकवाक्यत्वे वाक्यभेदश्च
नष्यत” इति न्यायेनैकवाक्यत्वानुग्रहाय यस्मिन् पक्ष एकवाक्य-
<pb n="028"/>
त्वमनुरुद्धं भवति, तदेव स्वीकरणीयमित्यनध्यवसायाभावात्,
स्तुत्यर्थत्वमेवेति ।</p>
<head>प्रभाकरमतदूषणम्</head>
<p>तदेतदविचारितसकलन्यायस्याऽभिधानम् । सर्वत्रैव हि संश-
यपूर्वो न्यायावतारः । तत्राऽन्यतरपक्षपरित्यागेनाऽन्यतरग्रहणमिति
स्थितम् । संशयेन त्वप्रामाण्यमाशङ्क्य सिद्धान्ताभिधाने सर्वत्रैव
तथासम्भवात् सकलन्यायेष्वेवाऽप्रामाण्येनैव पूर्वपक्षः प्रसज्येत ।
तेनाऽत्राऽपि संशये सति विधित्वेन पूर्वपक्षं कृत्वार्थवादत्वं सिद्धा-
न्तयितुमुचितम् । यत्त्वप्रामाण्येन पूर्वपक्षाभिधानं तदसम्बद्धमेव ।
अतो यथावार्त्तिकमेवेदमधिकरणं वर्णनीयमिति ।</p>
<head>भाट्टमतेन विषयसंशयौ</head>
<p>पूर्वत्रानर्थंक्यप्रतियोगिनामर्थवादानां विध्येकवाक्यतया प्रामा-
ण्यं प्रतिपादितम् । इदानीं तेषामेव विधिप्रतियोगिनां प्रामाण्यं
प्रतिपाद्यते । तत्र “औदुम्बरो यूपो भवति ऊर्जोऽवरुध्या” इत्यत्र
सन्देहः—किमयं फलविधिः ? उताऽर्थवादः ? इति ।</p>
<head>भाट्टमतेन पूर्वपक्षः</head>
<p>अयमत्र पूर्वपक्षिणोऽभिसन्धिः—यद्यप्यत्रोर्गवरोधस्य फलत्व-
<pb n="029"/>
प्रतिपादिका कमिश्रुतिर्नाऽस्ति, तथाऽपि “औदुम्बरो यूपो भवति”
किमर्थमित्याकाङ्क्षायामूर्क्छब्दाभिधेयस्यैव सन्निहितस्य योग्यतया
सम्बन्धः । विशेषतो यथा-‘रन्धनाय स्थाली’ ‘मूत्राय यवागूः’
तथेहाऽपि तादर्थ्यप्रतिपादिका चतुर्थीश्रुतिः कमिश्रुतिसमानार्था
समस्ति । तेनाऽत्र समभिव्याहारादेव तृतीयान्तस्याऽप्यौदुम्बरत्वस्य
यागस्येव स्वर्गकरणत्वेनैव निवेशः, अन्नप्राप्तेः स्वर्गस्येव साध्य-
त्वेन । न च स्तुतित्वेनैवाऽस्याऽन्वयः, फलार्थत्वेन विध्युपयोगे
सति स्तुत्यर्थत्वायोगात् । न चाऽत्र विधिरेव नाऽस्ति, “औदु-
म्बरो यूपो भवती”त्यत्रौदुम्बरयूपस्य स्वयं भवनायोगादप्रतिपाद्यत्वेनौ-
दुम्बरं यूपं भावयेदिति सिद्धान्तेऽप्यवश्यकल्पनीयत्वात् ।</p>
<p>न च चातुर्थगतपर्णमय्यधिकरणेनाऽस्य गतार्थत्वम् । तस्या-
ऽप्यत्रैव तुल्यन्यायतया सिद्धेऽर्थवादत्वेऽपापश्लोकश्रवणस्य रात्रिस-
त्रन्यायेन विपरिणामकल्पनया फलत्वमाशङ्क्य “द्रव्यसंस्कारकर्मसु
फरार्थत्वात् फलश्रुतिरर्थवादः” (जै. सू. ४. ३. १.) इत्यनेना-
ऽन्यार्थस्य द्रव्यादेः फलश्रुतिः फलाकाङ्क्षाभावान्न विपरिणमयितुं
शक्यत इत्युक्तम् । इह त्वर्थवादत्वमेव गुणफलसम्बन्धनिरासेन
प्रतिपाद्यत इत्यपुनरुक्तिः ।</p>
<p>नन्वौदुम्बरस्याऽप्यक्रियारूपत्वाद्गुणफलसम्बन्धा वक्तव्यः ।
<pb n="030"/>
न चाऽसौ सम्भवति, यतः क्रियाश्रितो गुणः फलं साधयति, गुण-
साध्या च क्रिया गुणाश्रयः । यथा-दध्नोद्दोमः, गोदोहनस्य प्रण-
यनम् । चाऽत्र प्रकृतो याग उदुम्बरसाध्यः । न च यूपसम्ब-
न्धोपस्थिता यूपोत्पत्तिः पशुनियोजनं वाऽऽश्रय इति वाच्यम्, यतः
फले गुणविधिः प्रकरणे विहितं विपरिवर्त्तमानं कर्माऽऽश्रयति ।
यथा—दधिगोदोहनविधिः । न च यूपोत्पत्तिः पशुनियोजनं वा
विकृतिविहितम्, प्रकृतौ श्रुतत्वात् । किञ्च लोकावगतसम्बन्धो ह्या-
श्रयो भवति । यथा दधिगोदोहनयोर्होमप्रणयनक्रिये । अत्र तूदुम्ब-
रस्य यूपसम्बन्ध एव नाऽवगतपूर्वः, यूपस्याऽलौकिकत्वात् अतः
कथं तद्वारेण यूपोत्पत्तिपशुनियोजनाश्रयत्वम् । अनेनैव वाक्येन
यूपसम्बन्धकरणे च वाक्यभेद इति ।</p>
<p>उच्यते—यूपसम्बन्धोपस्थिता यूपोत्पत्तिः पशुनियोजनं वा-
ऽऽश्रयः । प्रकरणश्रुतेनैवाऽऽश्रयेण भवितव्यम्, नाऽतिदिष्टेनेति
किमियं राजाज्ञा ? बुद्धिविपरिवृत्तिर्ह्याश्रयत्वे कारणम् । सा च
प्रकरणविहितस्येव चोदकप्राप्तस्याऽपि न विशिष्यते । तेन यत्र
गोदोहनादौ प्रकरणविहितमेव लभ्यते, तत्र तथाभूतस्यैवाऽऽश्रय-
त्वम् । यत्र चोदकप्राप्तं लभ्यते, तत्र चोदकप्राप्तस्यैव । नाऽपि यूप-
स्याऽलौकिकत्वेनौदुम्बरसम्बन्धो नाऽवगतः । यतो, यदि विशेषेण
<pb n="031"/>
प्रकृतक्रत्वपूर्वीययूपसम्बन्धो नाऽवगतः, तदा गोदोहनस्याऽपि
प्रकृतापूर्वीयप्रणयनसम्बन्धः पूर्वं नाऽवगत एव । अथ तत्र साम-
र्थ्यतः सामान्येन पूर्वमवगतः, तदाऽलौकिकत्वेऽपि यूपस्य काष्ठम-
यत्वं तावदवगतमेव, औदुम्बरस्याऽपि काष्ठमयत्वात्सामान्यसम्ब-
न्धावगाऽत्राऽपि विद्यत एवेति न विशेषः । तेन गुणफलसम्बन्ध-
विधिरेवाऽयम् । तथा सत्यपूर्वोऽर्थो विहितो भवति । इतरथा त्वनु-
वादमात्रमनर्थकमनतिप्रयोजनमित्येवं प्राप्ते—</p>
<sutra>उक्तं तु वाक्यशेषत्वम् ।।</sutra>
<head>भट्टमतेन सिद्धान्तः</head>
<p>अभिधीयते; अयमभिप्रायः—भवेदेवं यदि कमिश्रुतिव्यतिरे-
केणोर्ग्गवरोधस्य फलत्वं प्रतीयते । न च रात्रिसत्रन्यायेन कमिश्रुति-
विरहेऽपि फलत्वम् । यूपसम्बन्धनिराकाङ्क्षस्यौदुम्बरत्वस्य फलाका-
ङ्क्षाविरहेण विपरिणमाभावस्य वक्ष्यमाणत्वात् । न च तादर्थ्यचतु-
र्थीवशेन रन्धनाय स्थालीतिवत् फलत्वावगतिः, व्यभिचारात् । न
हि ‘देवाय पुष्पम्, ब्राह्मणाय दुग्धमि’त्यादिषु फलत्वमवगम्यते ।
किन्तर्हि ? प्रयोजनत्वमात्रम् । तच्च स्तुतिद्वारेणाऽप्यविरुद्धम् । ‘रन्ध-
नाय स्थाली’त्यत्र प्रमाणान्तरवशाद्भवतु फलत्वेनैव प्रयोजनविशेष-
<pb n="032"/>
निर्णयः । न त्विह तथा प्रमाणान्तरं फलविशेषनिर्णयाय प्रक्रमत
इति न फलार्थत्वेनाऽप्युपयोगस्सम्भवति । भवतु वा यथाकथञ्चि-
त्फलत्वावगतिः, तथाऽपि कथमुदुम्बरत्वस्य क्रियामनाश्रितस्य फल-
साधनत्वसम्बन्धः ।</p>
<p>नन्वत्र विकृतौ यूपस्तदुत्पत्तिस्तत्सम्बद्धं पशुनियोजनं च चोद-
कप्राप्तमस्ति । अतो यूपद्वारेण तदुत्पत्तिः पशुनियोजनं वाऽऽश्रित्य
फलं साधयिष्यति । मैवम् ; विकृतौ चोदकप्राप्तस्य गुणफलवि-
धावाश्रयत्वायोगात् । तथा हि-उपकारद्वारेण विकृतौ पदार्थप्राप्तिः ।
प्राकृतश्चोपकारो यथाभूतैः प्राकृतपदार्थैर्जनितस्तथआभूतैरेवाऽत्र जन-
यितव्यः । न च प्रकृतावुदुम्बरजातिविशिष्टैः पदार्थैरसावुपकारो
जनितः । तेन यदि पुरुषार्थत्वेन श्रुतौदुम्बरता प्राकृततरुजातिबा-
धेन यूपोत्पत्तिं पशुनियोजनं वाऽऽश्रयते, तदा प्राकृतोपकारलाभ
एव विकृतौ न भवेत् ।</p>
<p>यत्र पुनः “शमीमय्यः स्रुचो भवन्ती”त्यादिषु तत्परश्शब्द
एव प्राकृततरुजातिबाधेन जात्यन्तरं निवेशयति, तत्र तथाभूतस्यैव
शब्देन प्राकृतोपकारजनकत्वज्ञानात्तथैव स्वीक्रियते । न चेह तथा-
भूतोऽन्यः कश्चिच्छब्दोऽस्ति । अस्यैव तु शब्दस्य प्राकृततरुजाति-
<pb n="033"/>
बाधेनोदुम्बरताया यूपसम्बन्धप्रतिपादनपरत्वे फलसम्बन्धप्रतिपाद-
नपरत्वे च वाक्यभेदः ।</p>
<p>न चैवं सति पुरुषार्थगोदोहनेन क्रत्वर्थचमसबाधान्न दर्शपूर्ण-
मासोपकरासिद्धिरिति वाच्यम् । यतः प्रकृतौ पदार्थपृष्ठभावेन उप-
कारकल्पना । तत्र चोपकाराकाङ्क्षी विधिः क्रत्वर्थपुरुषार्थोभयपदार्थ-
निष्पाद्यं प्रणयनं पश्यन् उभयपदार्थनिष्पाद्यप्रणयनसाध्यमेवोपकारं
कल्पयति । वैकृतस्तु विधिः खदिरादिप्रकृतिकयूपसाध्यस्यैव पशु-
नियोजनस्योपकारसाधनत्वेन क्लृप्तस्यैवाऽतिदेशेनेह प्राप्तत्वात्तथाभूत-
मेव स्वीकुरुते, न त्वन्यथाभूतम् । तस्योपकारजनकत्वेन तत्राऽनव-
गतत्वात् । तस्मादुदुम्बरविधिरेवाऽयं यूपसम्बन्धेन शमीविधिरिव
स्रुक्सम्बन्धेनेति । “ऊर्गुदुम्बर” इत्यादिपदानां “ऊर्ज्जोऽवरुध्या”
इत्यन्तानां तु सर्वेषां स्तुतिपरत्वमेवेति । तस्मादेवंविधानामर्थवा-
दत्वमेव, न तु फलविधित्वमिति सिद्धम् ।</p>
<p>न च “निवृत्तिर्वा कर्म्मभेदात्” (जै. सू. ८. १. २४.) इत्य-
ष्टमाध्यायगताधिकरणेन विकृतौ गुणफलप्रवृत्तेर्निराकृतत्वादिदमना-
रभ्यमिति वाच्यम् । यतस्तत्र प्रकृतिश्रुतस्य गोदोहनादेर्गुणस्य
पुरुषार्थत्वाद्विकृतावतिदेशो निराकृतः । तदुक्तं टुप्टीकायाम्—
“यत्क्रत्वर्थं तदतिदिश्यते । न च गोदोहनादीनां क्रत्वर्थता” (टु. टी.
<pb n="034"/>
८. १. १४. पृ. १५९७. पू. सं.) इति । इह तु विकृतिश्रुत-
स्यैवोदुम्बरादिगुणस्याऽतिदिष्टाश्रयमासाद्य फले विधानं निराक्रि-
यत इति वैषम्यम् ।</p>
<p>अत एव यैर्विध्यनुपयोगेन पूर्वपक्षं कृत्वा विध्युपयोगेन सिद्धा-
न्तितं तैरतिदिष्टाश्रयो गुणविधिरनिराकृत एव स्यात् । न च विध्यु-
पयोगवर्णनमप्यन्यत्र न कृतम्, तस्यौत्पत्तिकसूत्रविषयत्वेनैव प्रथमपाद
एव वर्णितत्वात् । तदुक्तं तत्रैव—</p>
<lg>
<l>विधावनाश्रिते साध्यः पुरुषार्थो न लभ्यते ।</l>
<l>श्रुतस्वर्गादिबाधेन धात्वर्थः साध्यतां व्रजेत् ।।</l>
</lg>
<lg>
<l>विधौ तु तमतिक्रम्य स्वर्गादेः साध्यतेष्यते ।</l>
<l>तत्साधनस्य धर्म्मत्वमेवं सति च लभ्यते ।।</l>
</lg>
<p>(श्लो. वा. पृ. २२१ चौ. सं.)</p>
<p>तेन पक्षविकल्पमात्रेण यदुक्तं वार्त्तिककृता तदेव विचार्यत्वेन
भ्रान्तैरनुमितमिति नाऽऽदरणीयमेवेति ।</p>
<p>प्रयोजनम्—पूर्वपक्षे गुणफलार्थिनैव परमौदुम्बरो यूपः
कार्यः । सिद्धान्ते त्वौदुम्बरतायाः प्राकृतजातिबाधेन क्रत्वर्थत्वा-
न्नित्यमेवौदुम्बरो यूपः कर्त्तव्य इति ।</p>
<pb n="035"/>
<p>सूत्रन्तु—एवंविधानां “वाक्यशेषत्वं” अर्थवादाधिकरण
एवोक्तमिति ।।</p>
<trailer>इति द्वितीयं विधिवन्निगदाधिकरणम् ।।</trailer>
<head>अथ तृतीयं हेतुवन्निगदाधिकरणम् ।।</head>
<sutra>हेतुर्वा स्यादर्थवत्त्वोपपत्तिभ्याम् ।।</sutra>
<head>विषयसंशयौ</head>
<p>अथ ये हेतुवन्निगदाः “शूर्पेण जुहोति, तेन ह्यन्नं क्रियते”
(श. ब्रा. २. ४. ३. २३) इत्येवमादयः, तेषु सन्देहः—
किं स्तुतिस्तेषां कार्यम् ? उत हेतुः ? इति ।</p>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गतिलोभादित्थमधिकरणमुपवर्णितम्—
“तेन ह्यन्नं क्रियत”इत्यत्र हिशब्दप्रयोगादन्नकरणस्य शूर्पहोमे हेतुत्व-
मवगम्यते-यस्मादन्नकरणं शूर्पं, तस्मात्तेन होतव्यम् । अन्नकर-
णत्वं च दर्वीपिठरादिष्वपि साधारणमिति तैरपि होतव्यम् । एवं
च सति हिशब्दस्य हेतुरूपः श्रौतोऽर्थोऽनुगृहीतो भवति, प्रवृत्तिवि-
शेषकरत्वं चेति । अतो हेतुसापेक्षकार्यप्रतिपादकत्वादप्रामाण्यं
<pb n="036"/>
चोदनाया इति पूर्वः पक्षः । न चाऽर्थवादाधिकरणेनैव गतार्थत्वम्,
तत्र हि सिद्धसाध्यसमभिव्याहारकल्प्यो हेतुभावः प्रधानभूत-
कार्यविरोधेन त्यज्यतां नाम । इह तु शब्दावगतत्वाविशेषेण हि-
शब्दावगतो हेतुभावः कार्यावगमानुरोधान्न त्यक्तुं शक्यत इति
न गतार्थता ।</p>
<head>प्रभाकरमतेन सिद्धान्तः</head>
<p>सिद्धान्तस्तु—यद्यपीह हेतुप्रतिपादकः शब्दोऽस्ति, तथाऽपि
व्याप्तेः प्रमाणान्तरानवगतत्वान्नाऽत्र हेतुभावो घटते । न च शब्द-
बलेनैव हेतुत्वम्, निरपेक्षशब्दावगतस्य कार्यस्य हेत्वपेक्षाभावेन
सम्बन्धाभावात् । तेनैवंविधानां स्तुतिद्वारेणैव प्रामाण्यमिति ।</p>
<head>प्रभाकरमतदूषणम्</head>
<p>तदेतदसङ्गतम्, अर्थवादाधिकरणगतत्वेनाऽनारभ्यत्वात् ।
अनेन वा दण्डापूपीयन्यायैनाऽर्थवादाधिकरणस्याऽनारभ्यत्वादिति
यत्किञ्चिदेतत् । तस्माद्यथावार्त्तिकमेवेदमधिकरणं वर्णनीयम् ।</p>
<head>भाट्टमतेन संशयः</head>
<p>विधिप्रतियोगिकमर्थवादत्वं निरूप्येदानीं हेतुप्रतियोगिकं नि-
रुप्यते-किमयं हेतुविधिः ? उताऽर्थवादः ? इति ।</p>
<pb n="037"/>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—जुहोतीत्यत्र विधीयमाने होमे
हिशब्दोपात्तहेतुत्वानुरोधेन यस्मादन्नकरणत्वं शूर्पे विद्यते, ततः
शूर्पं साधनमिति शूर्पसम्बन्धोऽवगम्यते । न च वेदप्रतिपन्नार्थस्य
हेत्वपेक्षाविरहादपेक्षावशाच्च शब्दार्थसम्बन्धस्य सम्बन्ध एव हेतो-
र्नाऽवगत इति वक्तव्यम् । स्वरसतो हेत्वपेक्षाया अभावेऽपि रक्तप-
टन्यायेनाऽऽकाङ्क्षोत्थापनेनैव हेतुसम्बन्धोपपत्तेः । न चैतदुपपद्यते ।
न हि होमस्याऽन्नकरणसम्बन्धः केनचिदवगतचरः । न चाऽनव-
गतसम्बन्धो हेतुर्भवति । तेन यत्र यथोपपद्यते, तत्र तथा कल्पनी-
यम् । तदा चोपपद्यते हेतुः, यद्यन्नकरणमात्रस्य होमे विनियोगो-
ऽस्ति । तेन श्रुतार्थापत्या यदन्नकरणं, तेन होतव्यमिति हेतुसिद्धये
विनियोजिका श्रुतिः कल्पनीया । तस्यां च दशायां “शूर्पेण जुहोती”
ति एकदेशानुवाद एवाऽयमिति । तथा च सति दर्वीपिठरादीनाम-
प्यन्नकरणत्वात्तैरपि होतव्यमिति ।</p>
<p>न च वाच्यम्—“तेन ह्यन्नं क्रियत”इत्येतस्याऽर्थवादत्वानभ्यु-
पगमे कथं वर्त्तमानापदेशरूपस्य “शूर्पेण जुहोती”त्यस्य पञ्चमलका-
रत्वकल्पनया विधित्वमिति । यतः “तेन ह्यन्नं क्रियत” इति हेतुप्रति-
पादनपरेणाऽप्यनेनाऽर्थतोऽन्नकरणरूपस्य प्राशस्त्यस्याऽपि प्रतिपादि-
<pb n="038"/>
तत्वात् । एतावतैव विधित्वसिद्धेर्न प्राशस्त्यार्थमर्थवादान्तरापेक्षा ।</p>
<p>अथ वा “तेन ह्यन्नं क्रियत” इत्यर्थवाद एवाऽयं, तदुन्नीतं
च “शूर्पेण जुहोती”त्यस्य विधित्वम्, तथाऽप्यन्नकरणत्वरूपेण स्तु-
तिविंधिं व्यवस्थापयतीति । ‘न निमित्तं विधिरपबाधत’ इति न्या-
यादन्नकरणमेव शूर्पशब्दलक्षितं होमसाधनमिति प्रतिपादयति ।
यथा रात्रिसत्रे “य एता रात्रीरुपयन्ति ते प्रतितिष्ठन्ति” (तां. ब्रा.
२३. २०. ४.) इति फलप्रकाशकार्थवादबलेन विधिर्व्यवस्थाप्य-
मानः प्रतिष्ठाफलक एव व्यवतिष्ठते, न त्वन्यथा । तेनाऽस्याऽर्थ-
वादस्यैव सतोऽन्नकरणमात्रस्य होमसम्बन्धे हेतुत्वेनाऽप्युपयोग इति ।
तथा च सति यद्यदन्नकरणं तेन तेन होतव्यमिति दर्वीपिठरादेरपि
होमसाधनत्वम् । अस्मिन् पक्षे “शूर्पेण जुहोति” इत्येनेनैव वाक्येना-
न्नकरणमात्रस्य होमे विधानं शूर्पपदं च लक्षणावृत्तम् । पूर्वत्र तु
श्रुतार्थापत्तिकल्पितेन विधानं शूर्पपदं चैकदेशानुवाद इति । अतो
हेतुरेवाऽयम् । तथा च सत्यर्थवादत्वं सापपत्तिकं भवतीत्येवं प्राप्ते
अभिधीयते—</p>
<sutra>स्तुतिस्तु शब्दपूर्वत्वादचोदना च तस्य ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवं यदि श्रुतार्थापत्तिकल्पितेन वचने-
<pb n="039"/>
नाऽन्नकरणमात्रस्य होमे विनियोगो भवेत् । न चाऽसौ सम्भ-
वति, कल्पनाहेतोरसम्भवात् । अन्नकरणहेतुकः शूर्पस्य होमसम्बन्धो
नोपपद्यत इति चेत्-न; सम्बन्धावगतेरभावात् । आकाङ्क्षादित्रय-
निबन्धन हि शाब्दः सम्बन्धो भवति । न च वेदावबोधितशूर्पहो-
मसम्बन्धे हेत्वपेक्षा समस्ति, येन हेतुसम्बन्धो भवेत् । न च रक्त-
पटन्यायेनाऽऽकाङ्क्षामुत्थाप्य सम्बन्ध इति वक्तव्यम् । यतस्सती
खल्वाकाङ्क्षाऽनुद्भूता पदान्तरेणोत्थाप्यते । यथा—पटस्य रक्त-
पदेन । इह तु हेत्वपेक्षा शशविषाणवदत्यन्ताऽसती नोत्थापयितु-
मपि शक्या । अतः कल्पनाबीजाभावान्नाऽन्नकरणमात्रस्य होम-
सम्बन्धः ।</p>
<p>अभ्युपेत्याऽप्युच्यते-भवतु वाऽन्नकरणत्वस्य हेतुत्वं, तथाऽपि
द्विविधं हि शूर्परूपम् । यत्तण्डुलप्रस्फोटनसमर्थन्तदन्नकरणम् ।
यत्त्वदृढमसमर्थं तन्नाऽन्नकरणम् । तेन यदन्नकरणं शूर्पं, तेन होत-
व्यमित्येतावतैवाऽनुपपत्तिप्रशमनादेषैव कल्पना युज्यते । न तु दर्वी-
पिठरादिसाधारणी । अतः “तेन ह्यन्नं क्रियत” इत्यस्य हेतुविधित्वं
तावदनुपपन्नम् । न चाऽस्याऽर्थवादेऽन्नकरणत्वेन स्तुतिदर्शनात्तद-
नुरोधेन शूर्पशब्देऽन्नकरणमात्रलक्षणा । यतो, न हि यत्र येना-
ऽऽकारेण स्तुतिर्भवति, तत्र तेनैव रूपेण विधिरिति लोके प्रतीतम् ।
<pb n="040"/>
न हि ‘युद्धाय देवदत्तमानयाऽतिसुभटोऽसा’विति स्तुतौ यावत्सुभटा-
नयनविधिं लोकाः प्रतिपद्यन्ते । किन्तर्हि ? देवदत्तस्तुतिमेव ।
तथा शूर्पस्तुत्यर्थत्वमेवाऽस्य प्रत्येतुमुचितम्, न तु यावदन्नकरण-
विनियोगार्थत्वम् । एवं सत्यर्थवादस्यैव प्राशस्त्यलक्षकत्वं भवति,
न तु ‘विधौ न परशब्दार्थ’ इतिन्यायविरुद्धत्वात् विध्युद्देशवर्त्तिनः
शूर्पशब्दस्य । अनिर्द्दिष्टफले कर्म्मण्यपेक्षावशादार्थवादिकफलस-
म्बन्धो लोकेऽपि दृष्ट एव । यथे‘मां गां क्रीणीहि, बहुक्षीरा हीय’-
मित्युक्ते बहुक्षीरकाम एव तत्र प्रवर्त्तते । तेनाऽनिर्द्दिष्टफले रात्रि-
सत्रे लोकानुसारेणाऽपेक्षावशाद्भवत्वार्थवादिकफलत्वमेव । न
चाऽत्र लोकानुसारोऽस्ति । न चाऽवगतशूर्पसम्बन्धे होमे साधना-
न्तरापेक्षा समस्तीति शूर्पस्तुतिरेवेयमिति ।</p>
<p>प्रयोजनम्-यदि पूर्वः पक्षः, तदा दर्वीपिठरादिभिरपि होत-
व्यम् । यदि सिद्धान्तस्तदा शूर्पेणैव ।</p>
<p>सूत्रं तु—शूर्पस्य “शब्दपूर्वत्वात्” शूर्पस्यैवेयं “स्तुतिः” । न
त्वनेन दर्वीपिठरादेरन्नकरणस्य “चोदनेति” ।।</p>
<trailer>इति तृतीयं हेतुवन्निगदाधिकरणम् ।।</trailer>
<pb n="041"/>
<head>अथ चतुर्थं मन्त्राधिकरणम् ।।</head>
<head>तदर्थशास्त्रात् ।।</head>
<head>विषयसंशयौ</head>
<p>अथेदानीं किं विवक्षितवचना मन्त्राः ? उताऽविवक्षितवचनाः ?
इति । किमर्थप्रकाशनेन याग उपकुर्वन्ति ? उतोच्चारणमात्रेण ? इति ।</p>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गतिलोभादित्यमुपवर्णितमधिकरणम्—
“उरु प्रथा उरु प्रथस्वेति पुरोडाशं प्रथयति” (श. ब्रा. १. १. ६. ८.)
इत्यत्र “उरु प्रथा उरु प्रथस्वे”ति मन्त्रस्य यद्यर्थो विवक्षितस्तदा
तत्सामर्थ्यादेव लिङ्गात्पुरोडाशप्रयने तस्य विनियोगसिद्धेः “पुरोडाशं
प्रथयती”ति तदर्थशास्त्रमविवक्षितार्थं स्यात् । अथ तदर्थशास्त्रं वि-
वक्षितार्थं, तदा मन्त्रस्याऽविवक्षितार्थतेति परस्परव्याघातादप्रामा-
ण्यं चोदनाया इति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—किञ्चित्करस्य किञ्चित्कार्ये किञ्चित्क्रियाद्वारेण
विनियोगो भवति । यथाऽवघातस्य किञ्चित्करस्य किञ्चित्कार्ये व्री-
हौ द्वितीयाभिधेयफलभागितारूपक्रियाद्वारेण । तेन यत्रैतत्रितयं
<pb n="042"/>
श्रुतितोऽवगम्यते, तत्र श्रुतित एव विनियोगावगमो भवति । इह
पुनः “इति पुरोडाशं प्रथयती”ति श्रुतौ इतिकरणेन किञ्चित्करा म-
न्त्रः प्रतीयते । ‘पुरोडाशं प्रथयेदि’ति पुरोडाशप्रथनं किञ्चित्कार्यं
प्रकाशनं च किञ्चित्क्रियाविशेषः श्रुतेः । प्रतीयते तु मन्त्रस्याभिधा-
नसामर्थ्यरूपाल्लिङ्गादभिधायकस्य मन्त्रस्य किञ्चित्करता । अभि-
धेयस्य च प्रथनस्य किञ्चित्कार्यता । अभिधानस्य च प्रकाशनरू-
पस्य किञ्चित्क्रियात्वमिति । तेन मन्त्रलिङ्गादेव त्रितयोपस्थितेर्मन्त्र-
लिङ्गमेव पुरोडाशप्रथने मन्त्रविनियोजकम् । तथा च सति “पुरोडाशं
प्रथयती”ति श्रुतिरनुवादिकैव ।</p>
<p>यत्र तु श्रुत्यैव त्रितयोपस्थितिः, यथा—“ऐन्द्रा गार्हपत्यमुप-
तिष्ठत” (मै. सं. ३. २. ४.) इत्यैन्द्रीमन्त्रस्य किञ्चित्कार्यता, उप-
पूर्वस्य तिष्ठतेः प्रकाशनार्थत्वात्, प्रकाशनस्य किञ्चित्क्रियात्वमि-
ति, तत्र श्रुतिरेव विनियोजिका । न चेह मन्त्रलिङ्गस्य विनियो-
जकत्वाच्छ्रुतेर्वैयर्थ्यम्, अन्वितकार्यप्रतिपादनेनैव प्रयोजनत्वात् । न
हि सर्वत्रैवाऽन्वितकार्यप्रतिपादनादन्यत्प्रयोजनमस्ति । अनुवादेऽपि
तदव्याहतमेवेति न परस्परव्याघातादप्रामाण्यं चोदनाया इति ।</p>
<head>प्रभाकरमतदूषणम्</head>
<p>तदेतदसङ्गतम्; परस्परव्याघातहेतोरभावेन पूर्वपक्षाभावात् ।
<pb n="043"/>
तुल्यबलयोर्हि व्याघातो भवति । मन्त्रस्य तु सामर्थ्यानुसारेण
कल्पनीयः श्रुत्या विनियोगः । तदर्थशास्त्रं तु श्रुतिरूपतया स्वत
एव विनियोजकम् । तदेवं प्रत्यक्षश्रुतिवशान्मन्त्रस्याऽविवक्षार्थत्व-
मेव । पूर्वपक्षोक्तः परस्परव्याघातस्तु कुतः ?</p>
<p>न च वाच्यम्—यद्यप्यध्यापनविधिप्रयुक्तमध्ययनं, तथाऽपि
नान्तरीयकतया गम्यमानस्याऽर्थस्याऽप्यन्तरङ्गतयाऽध्येत्रधिकारपर्यव-
सानार्थमपेक्षितस्याऽध्ययनविधिना विवक्षित्वात् कृत्स्नस्यैव मन्त्रस्य
विवक्षितार्थत्वेन भवति व्याघात इति । निर्वापमन्त्रे “देवस्य त्वा
सवितुः प्रसव” (तै. सं. १. १. ४.) इत्यादीनामविवक्षितार्था-
नामपि दर्शनात् । न च तेषामर्थवादत्वम्, विध्येकवाक्यताया
अभावात् । यथा च तेषामुच्चारणं, हुमादिपदानां चोच्चारणं प्रयो-
गसमवेतार्थाभावेनाऽदृष्टार्थं, तथा तदर्थशास्त्रेण ताद्रूप्यपरिच्छेदाद-
त्राऽप्यदृष्टार्थमेव मन्त्रोच्चारणमिति युक्तम् ।</p>
<p>भवतु वा मन्त्रस्य विवक्षितार्थत्वे तत्कारित एव मन्त्रविनि-
यागः, तथाऽपि तदर्थशास्त्रस्य नाऽविवक्षितार्थत्वम् । यतोऽर्थवा-
दाधिकरण एवैतन्निरूपितम्-यद्विधिप्राप्तप्राशस्त्यानुवादकस्याऽप्य-
र्थवादस्याऽध्ययनविधिवशादनुवादकत्वेनैव विवक्षितार्थत्वम् । अत-
स्तुल्यन्यायतया तेनैव गतत्वात्तुल्यार्थयोर्मन्त्रतदर्थशास्त्रयोरन्यतर-
<pb n="044"/>
स्याऽनुवादकत्वेन विवक्षितार्थत्वे सति यदेतद्व्याघाताभिधानं, तत्
पूर्वापरानवहितस्यैवेति यत्किञ्चिदेतदिति यथावार्त्तिकमेवेदमधिक-
रणं वर्णनीयम् ।</p>
<head>भाट्टमतेन संशयः</head>
<p>अर्थवादानां विधेयस्तुत्युपयोगद्वारेण प्रामाण्ये निरूपिते सती-
दानीं मन्त्राणां विहितार्थप्रकाशनोपयोगद्वारेण प्रामाण्ये प्रतिपाद-
यितव्ये किं विवक्षितार्था मन्त्राः ? उताऽविवक्षितार्थाः ? इति
निरूप्यते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—न तावद्विहितार्थप्रकाशनेन म-
न्त्राणां क्रतूपयोगस्सम्भवति, ध्यानादिभिरपि तदुपपत्तौ मन्त्रवयर्थ्यात्,
विपरीतत्वाच्च । अर्थे हि प्रथममवगते तद्वाचकशब्दस्मरणं भवति । स
चेदर्थः प्रथममवगत एव, किं मन्त्रेण ? न च मन्त्रस्मारितानुष्ठितेनैव
क्रतूपकारस्सिध्यतीति नियमस्सम्भवति । यतो विवक्षितार्थत्वे
सति मन्त्राणामवघातादिवन्नियमादृष्टकल्पनोपपत्तिः । न चैषामर्थो
विवक्षितः, तदर्थशास्त्रविरोधात् । यदि हि“उरु प्रथा उरु प्रथस्वे”ति
मन्त्रो विवक्षितार्थस्स्यात्तदा तदभिधानसामर्थ्यादेव पुरोडाशप्रथने
विनियोगसिद्धेरनेन मन्त्रेण “पुरोडाशं प्रथयती”ति विनियोगश्रुति-
<pb n="045"/>
रनर्थिका भवेत् । तेनैतदवगम्यते—नैव मन्त्रा विवक्षितार्था इति ।
तदुक्तं भाष्ये-“साक्षश्चेदन्येन नीयते नूनमक्षिम्यां न पश्यति” (शा.
भा. १. २. ४. पृ. ३९. चौ. सं.) इति ।</p>
<p>किञ्च क्वचिन्मन्त्रलिङ्गविपरीतेऽर्थे श्रुत्या विनियोगो दृश्यते ।
यथा—ऐन्द्रीमन्त्रस्य गार्हपत्ये । तदपि मन्त्रस्य विवक्षितार्थत्वे न
घटेत । एवं निर्वापमन्त्रे “देवस्य त्वा”दिपदानां प्रयोगासमवेतार्थाना-
मवश्यमविवक्षितार्थत्वं वक्तव्यम् । तथा हुमादिपदानां चाऽर्थाभा-
वादविवक्षितार्थत्वं सिद्धमेव । तेन यत्राऽप्यर्थोऽवगम्यते, तत्राऽप्य-
नुष्ठेयस्मृतेरन्यतः सिद्धत्वेनोक्तत्वादविवक्षितार्थत्वं सिद्धमेव मन्त्रा-
णामिति । अतः प्रकरणपठितानामनारभ्याधीतानां च मन्त्राणां
यथासम्भवं श्रुतिवाक्यप्रकरणादिविनियुक्तानां प्रधानविधिना स्वरू-
पमेवाऽङ्गीकृतम् । तच्च स्वरूपमक्रियारूपत्वाद्यद्यपि नेतकर्त्तव्यतात्व-
मधिकुरुते, तथाऽपि स्वरूपाङ्गत्वार्थमवश्याभ्युपेतव्योच्चारणक्रिया-
द्वारेण कारकत्वेनैव स्वीक्रियते । उच्चारणं दृष्टासम्भवाददृष्टार्थमेव
प्रयाजादिवदिति ।</p>
<p>नन्वपेक्षितार्थावबोधार्थोऽध्ययनविधिः कृत्स्नस्वाध्यायस्यैव
विवक्षितार्थत्वमापादयन् मन्त्रस्याऽविवक्षितार्थत्वे विरुद्ध्येत ।
मैवम्; हुमादिवत् स्वाध्यायाविनाशसिध्यर्थमेवाऽध्ययनोपपत्तेः ।
<pb n="046"/>
अथ वा मन्त्रभागेऽप्यपेक्षितार्थावबोधार्थ एवाऽध्ययनविधिः ।
मुख्यार्थत्वं हि शब्दानामौत्सर्गिकम् । तदनुपपत्तौ लाक्षणिक-
स्याऽपि शाब्दत्वं भवति । तदत्राऽपि तदर्थशास्त्रादिभिर्मुख्यार्थत्वा-
नुपपत्तेः प्रतिपादकत्वेन मुख्यार्थसम्बद्धं स्वरूपमेव मन्त्रा लक्षय-
न्ति । तच्च स्वरूपं दृष्टासम्भवादुच्चारणद्वारेणाऽदृष्टेनोपकारेण
क्रतावुपयुज्यत इति भवत्यत्राऽप्यध्ययनविधेरपेक्षितार्थावबोध-
परत्वम् ।</p>
<p>ननु भिन्नयोर्हि लक्ष्यलक्षकभावो भवति, यथा प्राशस्त्यार्थ-
वादयोः । इह तु तदेव मन्त्रस्वरूपं लक्ष्यं लक्षकमिति स्वात्मनि
वृत्तिविरोधान्न सम्भवति । मैवम्; मन्त्राणामप्युभयरूपस्वीकारात् ।
यथा ह्यस्य प्रमाणत्वं रूपम्, तथा प्रमेयत्वमप्यस्याऽस्त्येव । तेन
प्रमाणत्वेन रूपेण लक्षकत्वं, प्रमेयत्वेन च लक्ष्यत्वमिति किमनुप-
पन्नम् । एतेन शाब्दाशाब्दयोरनन्वयात्, कथमशाब्दस्य मन्त्रस्य
शाब्दक्रतुभावनान्वय इत्येतदपि प्रत्युक्तम् । एकस्यैव मन्त्रस्य
प्रतिपाद्यप्रतिपादकरूपेण लक्षणया शाब्दत्वस्योक्तत्वादित्येतत्तदर्थ-
शास्त्रादिभिरविवक्षितार्थत्वेन मन्त्राणामदृष्टार्थत्वमेवेत्येवं प्राप्तो;
अभिधीयते—</p>
<sutra>अविशिष्टस्तु वाक्यार्थः ।।</sutra>
<pb n="047"/>
<head>भाट्टमतेन सिद्धान्तः</head>
<p>अयमभिप्रायः—भवेदेवं यदि मन्त्राणामविवक्षितार्थत्वं भवेत् ।
तथा हि—अध्ययनविधिना हि पृथगघीतानां मन्त्राणां क्रतुमध्यगतं
चाऽध्ययनं विधीयते । न तत्र स्वरूपज्ञानार्थत्वं, मन्त्रसमाम्नायग-
तेनैव पाठेन तस्य सिद्धत्वात् । तेन क्रतूपयोगज्ञापनार्थमेव तदिति
निश्चीयते । क्रतूपयोगश्च तेषां प्रयाजादिवाक्यवन्नार्थसमर्पणेन,
निवृत्तव्यापाराणां तदर्थस्य विधिवाक्यादेवाऽवगते । अतः स्वरू-
पेणैव तेषां क्रतूपयोगो वक्तव्यः । तच्च स्वरूपं स्वयमक्रियात्वा-
द्यद्यपि नेतिकर्त्तव्यतारूपेण प्रकरणेन गृह्यते, तथाऽपि कारकत्वेन
रूपेण ग्रहीतुं शक्यत एव । किं कुर्वतस्तस्य कारकत्वमित्यपेक्षायां,
यच्छक्नुयादिति दृष्टशक्त्यनुसन्धाने वाक्यार्थप्रतीतिस्तत्कार्यमुप-
लक्ष्यते, अनुष्ठेयविहितपदार्थस्मरणं च प्रयोगविधिरपेक्षते । मन्त्र-
वाक्यार्थश्च प्रतीतस्सन्नेकदेशद्वारेणाऽपि शक्नोति तत्स्मारयितु-
मिति विहितपदार्थस्मरणफलवाक्यार्थज्ञानमेव कुर्वतां भवति प्रकर-
णेन कारकतया ग्रहणम् । तेनोच्चारणमेवैषां स्वरूपाभिव्यक्तये
प्रयोगकालेऽवश्यकरणीयं, न तु प्रयाजादिवाक्यानामपि प्रकरणग्र-
हणं, तेषां स्वरूपस्याऽग्रहणादिति विशेषः ।</p>
<p>यदि तु स्मृतिफलमपेक्षितं दृष्टमर्थज्ञानं नोपलभ्येत, तदा
<pb n="048"/>
केवलादृष्टफलोच्चारणक्रिययैवाऽस्य कारकत्वं भवेदपि । सति तु
परम्परयाऽपि दृष्टलाभे नाऽदृष्टकल्पनोपपत्तिमतीति विवक्षितार्था
एव मन्त्रा इति । न च ध्यानादिभिरपि स्मरणोपपत्तौ मन्त्रवैयर्थ्यम् ।
नियमादृष्टैनैवऽर्थवत्वात् । यथा हि प्रकारान्तरेणाऽपि वैतुष्यसिद्धौ
नियमार्थोऽवघातादिविधिरर्थवान् भवति, तथाऽयमपीति नाऽनुपप-
न्नम् । अतो विवक्षितार्थत्वान्मन्त्राणां न स्वाध्यायाविनाशार्थं
मन्त्राध्ययनम् । नाऽपि मुख्यार्थानुपपत्या लक्षणया स्वरूपपरत्वम्,
किन्तर्हि ? मन्त्राध्ययनमपेक्षितवाक्यार्थावबाधार्थमेव ।</p>
<p>ननु कथं तर्हि सिद्धान्तेऽपि अशाब्दस्य मन्त्रस्य क्रतुभाव-
नया समन्वयः ? तत्र केचिच्छाब्दत्वसिध्यर्थं सिद्धान्तेऽपि लक्षणया
स्वरूपपरत्वं वदन्ति । तदयुक्तम्; मुख्यार्थपरित्यागेन तत्सम्बद्धो-
पपादकार्थान्तरकल्पना हि लक्षणेति लक्षणातत्वम् । न चाऽत्र
पूर्वपक्षवादिमत इव सिद्धान्तेऽपि मुख्यार्थपरित्यागोऽस्ति, विवक्षि-
तार्थत्वान्मन्त्राणाम् । किन्तु प्रयोगभावनाऽनुष्ठेयस्मृतिमन्तरेणाऽनु-
पपद्यमाना प्रकरणाम्नातमन्त्रार्थवत्वाय स्मृतिसमर्थं मन्त्रमेव स्मृति-
हेतुतयाऽङ्गीकुरुते । तच्च मन्त्रस्याऽशाब्दत्वे न सम्भवतीति तदर्थं
श्रुतार्थापत्या तत्परशब्दकल्पनमेवोचितम् । विश्वजिदादाविवोपपा-
दकत्वेन तर्कितस्य स्वर्गस्य तत्परशब्दकल्पनेनेति नाऽनुपपन्नम् ।</p>
<pb n="049"/>
<p>न च तदर्थशास्त्रादिभिरविवक्षितार्थत्वम्, तदर्थशास्त्रस्यैवाऽभा-
वात् । तत्र “बर्हिर्देवसदनं दामि” (मै. सं. १. १. २.) इत्यादौ
तावत्तत्सम्भावनैव न समस्ति । यत्राऽपि तत्सम्भावना समस्ति
अभ्र्यादानमन्त्रेषु, तत्राऽपि न श्रुतेर्मन्त्रविनियोजकत्वम् । किन्तर्हि ?
सामर्थ्यतो मन्त्रास्तदादाने प्राप्ताः, “तां चतुर्भिरादत्त” (तै. सं. ५.
१. १.) इति श्रुत्या चतुस्संख्याऽप्यादाने विहिता । तयोश्चैकादान-
क्रियान्वये सत्यरुणैकहायनीन्यायेन परस्परनियमे सति समुच्चितैरेव
चतुर्भिर्मन्त्रैरादानं कर्त्तव्यमिति वाक्यार्थस्सम्पद्यते । तेन चतुस्संख्या-
श्रवणं तत्र गुणार्थमेव । तदुक्तं सूत्रकारेण—“गुणार्थेन पुनः श्रुतिः”
(जै. सू. १. ४. ४१)इति ।</p>
<p>एवं “इमामगृभ्णन्रशनामृतस्येत्यश्वाभिधानीमादत” (तै. सं. ५. १.
२.) इत्यादौ च मन्त्रस्य सामर्थ्यता गर्द्दभरशनायामपि प्राप्तिर्भव-
त्येव, तथाऽपि लिङ्गविनियोगस्य श्रुत्यनुमानेन विप्रकृष्टत्वात्
“इत्यश्वाभिधानीमादत्त” इति प्रत्यक्षश्रुतिवशादेव मन्त्रस्याऽश्वरश-
नायां विनियोगान्मन्त्रप्रकरणिनोर्नैराकाङ्क्ष्ये जाते न लिङ्गद्वारेण
सामान्यश्रुतिकल्पनम् । अतः प्रत्यक्षश्रुतिरेव मन्त्रविनियोजिकेति ।
किन्तु विनाऽपि विधिना प्राप्स्यतः किं विधिनेति प्रयोजनगवेष-
णायां लिङ्गस्य रशनामात्रविषयत्वाद्गर्दभरशनायामपि मन्त्रप्रसक्तौ
<pb n="050"/>
तन्निवृत्तिरेव प्रयोजनम् । तदुक्तं ग्रहाधिकरणे—</p>
<lg>
<l>रूपप्रकरणद्वारा श्रुतिर्यावत्प्रकल्प्यते ।</l>
<l>तावत्प्रत्यक्षया श्रुत्या विधिश्शीघ्रं समाप्यते ।।</l>
</lg>
<lg>
<l>अप्राप्तविधिरेवाऽयमतो मन्त्रस्य निश्चितः ।</l>
<l>परिसंख्या फलेनोक्ता न विशेषपुनःश्रुतेः ।।</l>
</lg>
<lg>
<l>प्रयोजनं विधेः किं स्यादस्येति तु निरूपणे ।</l>
<l>न गर्द्दभाभिधानीतः फलमन्यन्निवर्त्तनात् ।। इति ।।</l>
</lg>
<p>(तं. वा. ३. १. ७. पृ. ७११. पू. सं.)</p>
<p>तदुक्तं सूत्रकृता—“परिसंख्या” (जै. सू. १. ४. ४२.) ।
“उरु प्रथा उरु प्रथस्वेति पुरोडाशं प्रथयति यज्ञपतिमेव तत्प्रजया
पशुभिः प्रथमयती”त्यत्र तु पुरोडाशप्रथनमेवाऽप्राप्तं विधीयते । न च
पुरोडाशान्यथानुपपत्या प्राप्तत्वात्प्रथनमविधेयम् । अप्रथितेनाऽपि
त्वराविशेषवशात् पिष्टकनिष्पत्तिदर्शनात् । प्रथनविधौ तु तस्या-
ऽवश्यकर्त्तव्यत्वान्मन्त्रस्याऽपि लिङ्गतस्तत्प्रकाशकत्वं भवति । उदा-
हरणान्तराणि भाष्यवार्त्तिकयोरेव सुगमानीति नेह प्रदर्श्यन्ते ।</p>
<p>यत्र पुनः श्रौतविनियोगवशादेव मन्त्रस्य तत्प्राकाशनसामर्थ्यं
वृत्त्यन्तरेणाऽपि कल्पनीयम्, तत्रैव श्रुतेर्विनियोजकत्वम् । यथा—
<pb n="051"/>
“ऐन्द्रा गार्हपत्यमुपतिष्ठत” इति, “धान्यमसि धिनुहि देवानिति दृषदि
तण्डुलानावपती”त्यादौ । निर्वापमन्त्रादौ तु “देवस्य त्वा”दिपदाना-
मसमवेतार्थत्वेऽप्येकवाक्यभावबलेनैवम्भूतार्थप्रकाशनेनैव स्मारितानां
विधेयार्थानामनुष्ठानमभ्युदयायेति नियमादृष्टमेवाऽपि दृष्टानुरो-
धात्कल्पनीयम् । यथा—प्रोक्षिताभ्यामेवोलूखलमुसलाभ्यामव-
हतैरेव वितुषैर्व्रीहिभिर्निष्पादितः पुरोडाशोऽपूर्वसाधनमिति प्रोक्षण-
मपि नियमादृष्टांशपतितम्, तथेहाऽपीति । तेन हुमादीनामेव पर-
मर्थाभावेनाऽविवक्षितार्थत्वाददृष्टार्थमेव विनियोगः स्वाध्यायरक्षणार्थं
चाऽध्ययनविधिना पाठो न त्वन्यत्राऽपीति ।</p>
<p>नन्वेवं भवतु विवक्षितार्थत्वं, प्रामाण्यं तु कथम् ? विध्युद्देशा-
वगतार्थानुवादकत्वेनाऽनधिगतार्थगन्तृत्वाभावात् । मैवम्; न हि
प्रतिवेदवाक्यमनधिगतार्थगन्तृत्वलक्षणं प्रामाण्यं व्युत्पादनीयम् ।
“य एवं विद्वान् पौर्णमासीं यजते” “य एवं विद्वानमावास्यां यजत”
(तै. सं. १. ६. ९.) इत्यादावनुवादरूपत्वेन तदभावात् । किं
तर्हि ? धर्मप्रमित्युपयोगित्वम् । तच्च परम्परया विद्वद्वाक्यस्येव
मन्त्रस्याऽस्तीति किमनुपपन्नम् ।</p>
<p>प्रयोजनम्—यद्यविवक्षितार्था मन्त्रास्तदा ध्यानादिभिरेव
संस्मृतानामनुष्ठानम् । अथ विवक्षितार्थास्तदा, मन्त्रस्मारितानामेवेति ।</p>
<pb n="052"/>
<p>सूत्रन्तु—न हि लौकिकवाक्यानां मन्त्रवाक्यानां च कश्चिद्वि-
शेषोऽस्ति, येन प्रतीयमानोऽप्यर्थो न विवक्ष्यत इति ।।</p>
<lg>
<l>यो नाम कश्चिदिह सङ्कलितं प्रमेयं
ग्रन्थान्तरे लिखति वा वदति स्वयं वा ।</l>
<l>मत्कर्तृतामननुकीर्त्त्य स कीर्त्तिलोपात्
निस्सन्ततिर्जगति जन्मशतानि भूयात् ।।</l>
</lg>
<trailer>इति चतुर्थं मन्त्राधिकरणम् ।।</trailer>
<trailer>इति बालबलभीभुजङ्गापरनाम्नो भवदेवस्य कृतौ
तौतातितमततिलके प्रथमस्याऽध्यायस्य
द्वितीयः पादः ।।</trailer>
<pb n="053"/>
<head>* श्रीः *</head>
<head>प्रथमाध्यायस्य तृतीयः पादः ।।</head>
<head>तत्र प्रथमं स्मृत्यधिकरणम् ।।</head>
<sutra>धर्मस्य शब्दमूलत्वादशब्दमनपेक्ष्यं स्यात् ।।</sutra>
<head>विषयसंशयौ</head>
<p>एवं तावत्कृत्स्नस्य वेदस्य प्रामाण्यमुक्तम् । अथेदानीं यत्र
वैदिकं शब्दमुपलभन्ते, अथ च स्मरन्त्येवमयं पदार्थोऽनुष्ठातव्य
एतस्मै प्रयोजनायेति, किमसौ तथैव स्यान्नेति भवति विचारणा ।
यथा—“अष्टकाः कर्तव्याः” “गुरुरुपगन्तव्यः” “तटाकं खनितव्यम्”
“प्रपाः प्रवर्तयितव्याः” “शिखाकर्म कतव्यमि”ति ।</p>
<head>प्रभाकरमतेन पूर्वपक्षः</head>
<p>अत्र प्राभाकरेण सङ्गतिलोभादित्थमधिकरणमुपवर्णितम्—
अत्र सर्वेषामेव स्मृतिवाक्यानां यथासम्भवं विध्यर्थवादमन्त्रैकवा-
क्यता प्रतीयते । तथा हि—“आचान्तेन कर्म कर्तव्यम्” “दक्षिणा-
चारेण कर्तव्यम्” “यज्ञोपवीतिना कर्म कर्तव्यमि”त्यादिस्मृतिवा-
<pb n="054"/>
क्यानां वेदविहितसकलकर्मोद्देशेनाऽऽचमनादिविधानात्सकलविध्यु-
द्देशैकवाक्यत्वम् । तथा “प्रपाः प्रवर्तयितव्याः”इत्यादिस्मृतिवा-
क्यस्य “स्थलयोदकं परिगृह्णन्ती”ति प्रपास्तावकार्थवादेनाऽऽकाङ्क्षया
योग्यतया वैकवाक्यता । एवमष्टकाकर्मणो रात्रिदेवतत्वात्“अष्टकाः
कर्तव्या” इति स्मृतिवाक्यस्याऽप्यष्टकाकर्मप्रतिपादकस्य—</p>
<lg>
<l>“यां जनाः प्रतिनन्दन्ति रात्रिं धेनुमिवायतीम् ।</l>
<l>संवत्सरस्य या पत्नी सा नोऽस्तु सुमङ्गली” ।।</l>
</lg>
<p>इति मन्त्रेण रात्रिरूपदेवताप्रकाशनेनाऽऽकाङ्क्षया योग्यतया
वैकवाक्यत्वम् ।</p>
<p>ननु “यदि रक्षोभ्यो बिभियादेतया निशि यजेते”ति प्रत्यक्षवे-
दविहितस्यैव निशीष्टिरूपकर्मणो रात्रिकाले विहितस्य विद्यमान-
त्वात्तत्र कालप्रकाशनेनैव निराकाङ्क्षस्य कथं स्मृत्येकवाक्यत्वम् ।</p>
<p>नैतत्; प्रतिनन्दन्तीति मन्त्रलिङ्गविरोधात् । देवतां हि जनाः
पूजादिभिः प्रतिनन्दन्ति, न तु कालम् । दृष्टार्थत्वाच्च, देवताप्रका-
शने ह्यनुष्ठेयार्थत्वं भवति, कालस्य चाऽननुष्ठेत्वाददृष्टार्थत्वम् ।
कार्यप्रत्यासत्तेश्च साक्षाद्यागशरीरसम्पादकत्वेन देवता कार्यप्रत्या-
सन्नतरा, न कालः । अतो मन्त्रस्य देवताभूतरात्रिप्रकाशनेन रात्रि-
<pb n="055"/>
देवताकाष्टकाकर्मप्रतिपादकस्मृत्येकवाक्यत्वमेव । न चैवं सति नित्या-
नित्यसंयोगविरोधादसम्बन्धः, स्मृतिपरम्पराया अपि प्रवाहनित्य-
त्वेन सम्बन्धोपपत्तेः । स्मृतिश्च निर्मूलत्वादप्रमाणम् । अतश्च तदे-
कवाक्यतापन्नस्य त्रिविधस्यैव वेदस्याऽप्रामाण्यमिति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—आप्ततराणां मन्वादीनां भ्रान्तिविप्रलम्भाद्य-
सम्भवादतीन्द्रियार्तविषयत्वेन च प्रत्यक्षादिमूलत्वानुपपत्तेः पारि-
शेष्यादनुमानसिद्धं वेदमूलत्वमेव । स च वेदः सर्वशाखासु केना-
ऽप्यनधीयमानत्वेन नित्यानुमेय एव । अतो वेदमूलत्वात्स्मृतीनां
तदेकवाक्यत्वेऽपि त्रिविधस्य वेदस्य प्रामाण्यमेवेति ।</p>
<head>प्रभाकरमतदूषणम्</head>
<p>तदेतदसम्बद्धम्; किमत्र पूर्वपक्षी मन्वादिवाक्येष्वपूर्वकार्या-
भिधानं स्वीकुरुते ? न वा ? न तावत्स्वीकुरुते । यो हि पुंवाक्येषु
क्रियाकार्याभिधानमपि नाऽनुमन्यते, स निर्मूलेषु मन्वादिपुरुषवा-
क्येषु वक्तृज्ञानानुमानेनाऽप्यर्थाप्रतिपादकेष्वपूर्वकार्याभिधानं वदन्ना-
त्ममनोयोगवियुक्त एव प्रतिभाति । अथ न स्वीकुरुते, तदा कथ-
माचमनादिस्मृतीनामकार्यार्थानां कार्यार्थवैदिकवाक्यैकवाक्यत्वम् ?
<pb n="056"/>
कथञ्च ‘प्रपाः प्रवर्तयितव्याः’ इति स्मृत्या सह स्तुतिद्वारेण ‘स्थल-
योदकं परिगृह्णन्ती’त्यर्थवादस्यैकवाक्यत्वम् ? कथञ्चाऽष्टकास्मृत्या
सह वैदिकमपि निशीष्टिविषयं कार्यं परित्यज्याऽव्यवहितकार्यसम्ब-
न्धलोभेन देवताभूतरात्रिप्रकाशनेन “यां जना ”मन्त्रस्यैकवाक्यत्वम् ।
तस्मात्रिविधस्याऽपि वेदस्य स्मृत्येकवाक्यत्वाभावान्निर्मूलत्वेन स्मृ-
तेरप्रामाण्येऽपि न वेदस्याऽप्रामाण्यमिति पूर्वपक्षस्तावदनुपपन्नः ।</p>
<p>तथा नित्यानुमेयवेदमूलत्वेन सिद्धान्तोऽपि हृदयशून्यस्यैवाऽ-
वभाति । न हु वर्णमात्रं पदमात्रं वा वेदः, किन्तु नियतस्वरानु-
पूर्वीकमपौरुषेयं वाक्यम् । तत्रैव वेदशब्दप्रयोगात् । न चाऽनुच्चा-
र्यमाणस्य नित्यानुमेयस्य वाक्यस्यैवं रूपत्वं सम्भवति, स्वरक्र-
मादीनामुच्चारणाधीनत्वात् । अत एव लिङ्गानुमेयाऽपि श्रुतिर्न-
वेदः । किन्तर्हि ? लिङ्गवन्मन्त्रानुमानाद्वेदसमानता । तेन यद्याव-
च्छ्रुतार्थापत्या कल्प्यते, तत्सकलमनुपपद्यमानशब्दभागाध्ययनस्यैव
तात्पर्यम् । तस्माद्वेद इव वेदो न तु वेद इति स्थितिः ।</p>
<p>अथ वा भवतु यथा तथाऽपि वेदत्वं, तथाऽपि पौरुषेयाद्वचना-
‘देवमयं पुरुषो वेदे’त्यनुमीयते । वक्तृधीहेतुनिश्चयाच्चाऽर्थनिश्चय
इति भवतो दर्शनम् । स्मृतिवाक्ये चाऽर्थनिश्चयाय वक्तृधीहेत्वनुस-
न्धाने क्रियमाणे न साक्षादर्थसमर्पको वेदो लभ्यते, किन्तु प्राक्त-
<pb n="057"/>
नस्मृतिकारवाक्यमेव । तस्याऽपि वक्तृधीहेतुनिश्चयावधारणपूर्वक-
त्वादर्थनिश्चयस्य स्मृतिकारान्तरवाक्यम्, तस्याऽप्येवमित्यन्धपरम्प-
रायां व्यवस्थाहेत्वभावादप्रामाण्यमेव सिद्धान्तेऽपि स्मृतीनामिति
यथावार्चिकमेवाऽधिकरणं प्रस्तूयते इति ।</p>
<head>भाट्टमतेन विषयसंशयौ</head>
<p>अत्र हि चोदनासूत्रे धर्मे वेद एव प्रमाणमिति प्रतिज्ञातम् ।
इदानीं मन्वादिस्मृतिविहितानामष्टकादिकर्मणां धर्मत्वेन त्रैवर्णिक-
परिगृहीतानां प्रमाणभूतवेदानुपलम्भान्न वेदप्रमाणकः कृत्स्नो धर्म
इत्याशङ्कायां किमष्टकादयो धर्मा एव न भवन्ति ? अथ वा स्मृति-
मूलभूतो वेदोऽस्ति, ततश्च धर्मा एव ? इति चिन्त्यते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणाऽभिसन्धिः—न तावदत्र स्मृतिमूलभूतो
वेदोऽद्यतनैर्नानाशाखाध्येतृभिरुपलभ्यते । न चैतास्वेव शाखास्व-
द्यतनैरनुपलभ्यमानो मन्वादिभिरुपलब्ध इति सम्भावयितुमपि
शक्यते । न चाऽनन्तासु शाखासूत्सन्नैवाऽसौ शाखेति कल्प-
नोपपत्तिमती, प्रमाणाभावात् । न च वेदैकप्रमाणत्वमेव धर्मस्य
स्मृतिमूलशाखोच्छेदकल्पनायां प्रमाणम्, इहाऽष्टकादीनां धर्मत्व-
<pb n="058"/>
स्यैव विवादास्पदत्वेनैतदधिकरणप्रसाध्यत्वात् । नाऽपि नित्या-
नुमेयवेदमूलत्वम्, तस्य वेदत्वासम्भवेन पूर्वमेव दूषितत्वात् ।
नाऽप्यनेकशाखाविप्रकीर्णवेदमूलत्वम्, पट्यमानशाखासु तथाभू-
तवेदानुपलम्भात् ।</p>
<p>किञ्च तथा सति विप्रकीर्णवेदापन्यासेनैव निर्विचिकित्सत्रै-
वर्णिकव्यवहारसिद्धौ स्मृतिनिबन्धनप्रयासवैयर्थ्याच्च । तदुक्तम्—</p>
<lg>
<l>येन यत्नेन मन्वाद्यैरात्मवाक्यं प्रपाठितम् ।</l>
<l>कस्मात्तेनैव तन्मूलं चोदना न समर्पिता ।। इति ।।</l>
</lg>
<p>(तं. वा. १. ३. १. पृ. १६३. पू. सं.)</p>
<p>अतो “धर्मस्य” वेद “शब्दैकमूलत्वाद” विद्यमानमूलभूतवेदश-
ब्दमष्टकादिकं धर्मत्वेनाऽनपेक्षितव्यम्, न भवत्येव धर्म इत्येवं प्राप्ते
अभिधीयते—</p>
<sutra>अपि वा कर्तृसामान्यात्प्रमाणमनुमानं स्यात् ।।</sutra>
<head>भाट्टमतेन सिद्धान्तः</head>
<p>अयमभिप्रायः—सर्वथा तावत्सन्निबन्धना मन्वादिस्मृतयः
पूर्वविज्ञानपूर्विकाः । तत्र न तावत्स्मृतेर्भ्रान्तिविज्ञानपूर्वकत्वं सम्भ-
वति । भ्रान्तिर्हि कल्प्यमाना न्यायाभासनिबन्धना वा वक्तव्या,
<pb n="059"/>
दुःश्रुतशब्दनिबन्धना वा । न च सकलन्यायतत्ववेदिषु षडङ्गसकल-
वेदाध्यायिषु तथाविधानेकमुनिजनोपास्यमानेषु तदुभयमपि सम्भ-
वति । नाऽपि प्रत्यक्षाद्यनुभवपूर्वकत्वम्, तेषामतीन्द्रियविष-
यत्वाभावात् । नाऽपि स्मृत्यन्तरपूर्वकत्म्, तस्याऽपि स्मृ-
त्यन्तरापेक्षत्वेनाऽव्यवस्थया अन्धपरम्परान्यायवदगप्रामाण्यात् ।
तदुक्तम्-</p>
<lg>
<l>यो यो गृहीतो जात्यन्धः स स्वयं नोपलब्धवान् ।</l>
<l>स्वातन्त्र्येणाऽगृहीते च प्रामाण्यं नाऽवतिष्ठते ।। इति ।।</l>
</lg>
<p>(तं. वा. १. ३. १. पृ. १६२. पू. सं.)</p>
<p>नाऽपि विप्रलम्भपूर्वकत्वम्; न ह्येकान्तेन सकलवेदव्यवहारि-
भिराप्तत्वेनाऽवधारितेषु परमधार्मिकेषु वानप्रस्थव्रतचारिषु तथावि-
धानेकमुनिप्रश्नानन्तरं धर्मशास्त्रप्रणयनप्रवणेषु निष्कारणं विप्रल-
म्भार्थमभिधानं शङ्कापदमप्यधिरोहति, सर्वशब्दव्यवहारोच्छेदप्र-
सङ्गात् । स च विप्रलम्भोऽद्यापि वेदवेदाङ्गविद्भिस्त्रैवर्णिकैर-
सङ्ख्यातैर्नाऽवधार्यत इति गरीयसी कल्पना । तच्च कल्पनीयं
यत्र विरोधो न भवति, अदृष्टान्तरकल्पनञ्च नाऽऽपतति ।
अतो वेदकारणकमेव पूर्वविज्ञानस्मृतेर्मूलभूतमिति कल्पनीयम् ।
तदुक्तम्—</p>
<pb n="060"/>
<lg>
<l>भ्रान्तेरनुभवाच्चाऽपि पुंवाक्याद्विप्रलम्भनात् ।</l>
<l>दृष्टानुगुण्यसामर्थ्याच्चोदनैव लघीयसी ।। इति ।।</l>
</lg>
<p>(तं. वा. १. ३. १. पृ. १६३.)</p>
<p>ननु योग्यानुपलम्भाद्वेदोऽपि मूलं न भवतीत्युक्तम् । मैवम्;
विप्रकीर्णनानाशाखागतत्वेनाऽद्यतनानामुपलम्भयोग्यताभावात् । न
ह्यर्वाचीनैः सर्वा वेदशाखा अधीयन्ते । अधीत्य च मीमांस्यन्ते,
येन नानाशाखासु क्वचित्प्रधानं क्वचिदङ्गं प्रतीत्य मीमांसया नि-
र्णीय सङ्कलय्ये‘दमनेनेत्थं कुर्यादि’ति प्रत्येतुं शक्यते । शक्नुवन्ति
तु साङ्गसमस्तवेदाध्यायिनस्तपःप्रभावाहितविज्ञानातिशयशालिनः
करतलामलकमिव सकलवेदार्थतत्वं निरीक्षमाणा महर्षयो मन्वादय
एव । न च स एव वेदः स्मृतिमूलतस्सङ्कलय्य किमिति तैर्ना-
ऽध्यापित इति वक्तव्यम्, क्रमान्यत्वेन स्वाध्यायविनाशप्रसङ्गात् ।</p>
<p>किञ्च न हि सर्वाः स्मृतयो विधिनिषेधश्रुतिमूला एव, अर्थवा-
दमूलानामपि दर्शनात् । तथा हि—“प्राची हि देवानां दिगि” (मा.
श. ब्रा. ३. १. १. २.) त्येतदर्थवादमूला स्मृतिः—“न प्रतीचीशिराः
शयीते”ति । न चैवम्भूतार्थवादाध्ययनेऽप्येवम्भूतनिषेधोन्नयनमद्यतना-
नां सम्भवति । तेन मन्दबुद्धीनां लोकानामनध्ययनं पश्यन्तोऽधीतवे-
दानामपि प्रमादबाहुल्येन विस्मरणमाशङ्कमाना नानाशाखासु क्रत्व-
<pb n="061"/>
र्थपुरुषार्थविधिनिषेधसङ्कीर्णं तत्तद्वाक्यमधीत्य मीमांसानिरुक्तकल्प-
नादिभिर्निर्णीय सङ्कलय्य जगदुपकृतये स्वकीर्तिख्यापनाय च
स्वनिबन्धनैर्मन्वादय एव वेदार्थमुपदर्शितवन्त इत्येषैव कल्पना
ज्यायसीति । तेन भाष्येऽपि यदुक्तं “अथेदानीं यत्र न वैदिकं शब्द-
मुपलभन्ते” (शा. भा. १. ३. १. पृ. ४४. चौ. सं) इति, तदि-
दानीन्तनपुरुषाभिप्रायम् । “अथ च स्मरन्ती”ति मन्वाद्यभि-
प्रायमिति ।</p>
<p>प्रयोजनम्—यदि पूर्वपक्षः, तदाऽष्टकादया नाऽनुष्ठेयाः ।
सिद्धान्ते त्वनुष्ठेया इति ।</p>
<p>सूत्रन्तु—य एव वेदाध्ययनस्य कर्तारस्त एव स्मृतिनिबन्ध-
नानां मन्वादयः । अतो वेदार्थज्ञानवतां तेषां स्मृतिमूलान्तरेणाऽ
नुपपद्यमाना सती श्रुतिमूलत्वमेवाऽर्थापत्या कल्पयतीति । अनुमान-
वाचोयुक्तिस्तु पश्चान्मानसाम्येनेति न किञ्चिदनुपपन्नमिति ।।</p>
<trailer>इति प्रथमं स्मृत्यधिकरणम् ।।</trailer>
<pb n="062"/>
<head>अथ द्वितीयं विरोधाधिकरणम् ।।</head>
<sutra>विरोधे त्वनपेक्ष्यं स्यादसति ह्यनुमानम् ।।</sutra>
<head>विषयसंशयौ</head>
<p>यत्र श्रुतिविरोधस्तत्र कथम् ? यथा औदुम्बर्यास्सर्ववेष्टनम्,
“औदुम्बरीं स्पृष्ट्वा उद्गायेदि”ति श्रुतिविरुद्धम् । “अष्टाचत्वारिंशतं
वर्षाणि वेदब्रह्मचर्यचरणम्” (बौ. ध. सू. १. ३. १.) “कृष्णके-
शोऽग्नीनादधीते”ति श्रुतिविरुद्धम् । “क्रीतराजको भोज्यान्न” इति
“तस्मादग्नीषोमीये संस्थिते यजमानस्य गृहेऽशितव्यं” (मै. सं.
३. ७. ८.) इति श्रुतिविरुद्धम् ।</p>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गतिलोभादित्थमधिकरणमुपवर्णितम्—
इह प्रत्यक्षानुमितश्रुत्योः परस्परव्याघातादप्रामाण्यम् । न
चाऽग्रोपस्थितया प्रत्यक्षश्रुत्या विलम्बोपस्थिताया अनुमितश्रुते-
र्विरोधाद्वाध एवेति वक्तव्यम् । विलम्बभवेनाऽपि ज्वालाभेद-
ग्राहिणाऽनन्यथासिद्धेनाऽनुमानेनाऽग्रोपस्थितस्यापि ज्वालैकत्व-
ग्राहिणः प्रत्यक्षस्याऽन्यथासिद्धस्य बाधदर्शनात् । इह तु
प्रत्यक्षानुमितश्रुत्योर्द्वयारप्यन्यथासिद्धिसम्भावना समस्ति । यथा
<pb n="063"/>
हि पौरुषेयत्वेन स्मृतौ भ्रान्त्यादिमूलत्वसम्भावना, तथा वेदेऽप्यु-
च्चारणस्य पौरुषेयत्वात् “औदुम्बरीं स्पृष्ट्वोद्गायेदि”ति श्रुतौ नका-
रानुच्चारणेन स्पृष्ट्वोद्गायेदिति प्रतीतिसम्भावना समस्त्येव । अतो
विनिगमनकारणाभावाद्द्वयोरपि प्रत्यक्षानुमितश्रुत्योरन्यथासिद्धत्व-
सम्भावनया न बाध्यबाधकभावः, नाऽपि विकल्पः ।</p>
<p>अथ द्वयोरपि श्रुतत्वाविशेषादनन्यथासिद्धत्वम्, तथाऽपि न
तावत्तुल्यबलत्वाद्बाध्यबाधकभावस्सम्भवति, नाऽपि विकल्पः । युग-
पदुपस्थितयार्हि प्रयोगविशेषान्वयव्यवस्थया विकल्पो भवति । इह
तु प्रथमोपस्थितेनाऽनुपजातविराधिना सकलप्रयोगव्याप्तेर्विलम्बोप-
स्थितेनाऽप्यनन्यथासिद्धेन तथैव व्याप्तेः परस्परव्याघातादप्रामाण्यमे-
वेति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—भवेदेवं यदि प्रत्यक्षश्रुतिविरोधे स्मृतेः श्रुत्यनु-
मानं भवेत् । तदेव तु न सम्भवति । बाधितविषयत्वेनाऽनुमानोदया-
सभवात्, वह्राविव शैत्यानुमानादयस्य । अतः श्रुत्यनुमानासम्भ-
वान्न परस्परव्याघातः, किन्तु स्मृतेर्बाध एवेति ।</p>
<pb n="064"/>
<head>प्रभाकरमतदूषणम्</head>
<p>तदेतद्बालजल्पितम्—यदि हि प्रत्यक्षानुमितश्रुत्यारतुल्यबलत्वं
तदा बाध्यबादकभावः । अथ तुल्यबलत्वम्, तदा विकल्प एव ।
परस्परव्याघातस्तु कुतः ? न च द्वयोरप्यन्यथासिद्धिसम्भावनया
परस्परव्याघातः, तत्र प्रत्यक्षश्रुतौ तावन्नकाराद्यनुच्चारणसम्भा-
वनाऽनादिसकलाध्येतृगताध्ययनपरम्परापराहतैव । एवं मन्वादि-
स्मृतिष्वपि भ्रान्त्यादिमूलत्वसम्भावनाभिधानमनन्तरोक्तस्मृत्यधि-
करणसिद्धान्तविस्मरणेन मनोवैक्लव्यमेवाऽभिव्यनक्ति ।</p>
<p>न चानन्यथासिद्धत्वेऽप्यग्रपश्चात्प्रवृत्तयोः प्रत्यक्षानुमितश्रुत्योः
सकलप्रयोगव्याप्त्यवगमान्न बाध्यबाधकभावो नाऽपि विकल्प इति
वाच्यम् । युगपदुपस्थितयोरपि यवव्रीहिशास्त्रयारेकैकशास्त्रपर्यालोच-
नेन सकलप्रयोगव्याप्त्यवगमात् । तदुक्तम्—</p>
<p>“नियमार्थे ह्युभे शास्त्रे यवव्रीह्योर्विधातृणी” इति ।</p>
<p>(तं. वा. १. ३. २. पृ. १७६.)</p>
<p>अथ तत्राऽनन्यथासिद्धशास्त्रद्वयदर्शनात्प्रयोगविधिना विकल्प
आश्रीयते, तादिहाऽपि समानम् । याऽप्यग्रत उपस्थितिरन्यतरश्रुतेः,
साऽप्यध्ययनक्रमेण यवव्रीहिशास्त्रयोरप्यरन्यतरस्याऽविशिष्टेति तयो-
<pb n="065"/>
रपि परस्परव्याघातादप्रामाण्यमापद्यतेति यत्किञ्चिदेतत् । सिद्धान्त-
युक्तिस्तु भङ्गावसर एव निरसनीयेति यथाभाष्यमेव तावदधिकरणं
प्रस्तूयते—</p>
<head>भाट्टमतेन सङ्गतिः</head>
<p>पूर्वत्र मन्वादिस्मृतीनां वेदमूलत्वेन प्रामाण्ये निरूपिते इदा-
नीं वेदविरोधे सति तदपोद्यते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—न ह्येकमन्वादिप्रणीतानां
क्वचिद्वेदमूलत्वं क्वचिद्भ्रान्त्यादिमूलत्वमिति शक्यते वक्तुम्, सर्व-
त्रैवाऽनाश्वासप्रसङ्गात् । तदुक्तम्—</p>
<lg>
<l>कदाचिच्छ्रुतिमूलत्वं त्यक्त्वा भ्रान्त्यादिमूलता ।</l>
<l>स्मृतिभिः प्रतिपन्ना चेत्कस्तामिन्द्रोऽपि वारयेत् ।। इति ।।</l>
</lg>
<p>(तं. वा. १. ३. २. पृ. १९६)</p>
<p>तत्राऽपि यदि श्रुतिविरुद्धार्थविषयिणी श्रुतिर्न सम्भवत्येव, तदा
न कल्प्येताऽपि । न त्वेवम्; दृश्यन्ते हि परस्परविरुद्धार्थाः श्रुतयः-
उदितहोमानुदितहोमषोडशिग्रहणाग्रहणादिविषयाः सहस्रशः । त-
<pb n="066"/>
दुक्तम्—</p>
<lg>
<l>परस्परविरुद्धत्वं श्रुतीनां न भवेद्यदि ।</l>
<l>स्मृतेः श्रुतिविरुद्धायास्ततो मूलान्तरं भवेत् ।। इति ।।</l>
</lg>
<p>(तं. वा. १. ३. २, पृ. १७०)</p>
<p>अतः प्रत्यक्षश्रुतिविरुद्धाऽपि स्मृतिः श्रुतिमूलतया प्रमाणमेवे-
त्येवं प्राप्ते—</p>
<head>भाट्टमतेन सिद्धान्तः</head>
<p>अभिधीयते-स्मृतितो हि श्रुतिविज्ञानमानुमानिकं वक्तव्यम् ।
अनुमानस्य च व्याप्तिपक्षधर्मतावदबाधितविषयत्वमपि सामग्रीमध्य-
निविष्टम् । तेन यद्यपि स्मृतित्वरूपेणाऽष्टकादिस्मृतितः सर्ववेष्टन-
स्मृतेर्नाऽस्ति विशेषः कश्चित्, तथाऽप्यौदुम्बरीस्पर्शनश्रुतेः प्रत्य-
क्षत्वेनाऽग्रप्रवृत्तत्वादसर्ववेष्टितैवौदुम्बरी क्रत्वपूर्वसाधनमित्यवरुद्धबुद्धेः
पुरुषस्यौदुम्बरीसर्ववेष्टनश्रुत्यनुमानं बाधितविषयत्वादुत्पत्तुमेव नो-
त्सहते, अग्नाविव प्रत्यक्षावगतोष्णत्वावरुद्धबुद्धेः शैत्यानुमानम् ।
इतरथा तु “ऐन्द्र्या गार्हपत्यमुपतिष्ठत” इत्यादिश्रुतिविरोधेऽपि
मन्त्रलिङ्गाच्छ्रुत्यमानं प्रसज्येत । तदुक्तम्—“सिद्धेन हि साध्यमुत्प-
त्तिमुखनिरोधेन बाध्यत इति बादविदो नैयायिका” इति । न चैवं
सत्यनैकान्तिकत्वादष्टकादिस्मृतावपि न वेदानुमानमिति वक्तव्यम् ।
<pb n="067"/>
प्रत्यक्षश्रुत्यविरुद्धाया एव स्मृतेर्लिङ्गत्वेनाऽनैकान्तिकत्वाभावादिति ।
अतः प्रत्यक्षश्रुतिविरुद्धा स्मृतया न प्रमाणमिति ।</p>
<p>प्रयोजनम्—यदि पूर्वःपक्षः, तदा षोडशिग्रहणाग्रहणवद्वि-
कल्पः । सिद्धान्ते तु—स्पर्शनमात्रमनुष्ठेयमिति ।</p>
<p>सूत्रन्तु—प्रत्यक्षश्रुति “विरोधे”लिङ्गबाधेन स्मृतिप्रामाण्यं
“अनपेक्ष्यं”अनादरणीयम् । यस्मात् “असति” विरोधे स्मृ-
तितो वेदा“नुमानमि”ति ।।</p>
<trailer>इति द्वितीयं विरोधाधिकरणम् ।।</trailer>
<head>अथ तृतीयं दृष्टमूलकस्मृत्यप्रामाण्याधिकरणम् ।।</head>
<head>भाष्यकारमतम्</head>
<sutra>हेतुदर्शनाच्च ।।</sutra>
<head>विषयसंशयसङ्गतयः</head>
<p>अधिकरणान्तरं वा । “वैसर्जनहोमीयं वासोऽध्वर्युर्गुह्णाति”
“यूपहस्तिनो दानमाचरन्ति” इति, तत्प्रमाणं कर्तृसामान्यादप्रमाणं
वा ? अत्र पूर्वाधिकरणे सर्ववेष्टनादिहेतुभूतस्य लोभादेरेव दर्शनान्न
<pb n="068"/>
सर्ववेष्टनादिस्मृतेः श्रुतिमूलत्वमिति लिङ्गदर्शनपरतया सूत्रं व्या-
ख्यायेदानीमधिकरणान्तरपरतया व्याख्यायते ।</p>
<head>पूर्वपक्षः</head>
<p>अत्राऽयं पूर्वपक्षिणाऽभिसन्धिः—भवतूक्तन्यायेन श्रुतिविरु-
द्धानां सर्ववेष्टनादिस्मृतीनामप्रामाण्यम् । एवमादिस्मृतीनान्तु
श्रुतिविरोधाभावात् स्मृत्यधिकरणन्यायेन प्रामाण्यमेवेत्येवं प्राप्ते—</p>
<head>सिद्धान्तः</head>
<p>अभिधीयते—भवेदे यद्यत्राऽपि स्मृतिहेतुभूतो लोभो न
सम्भाव्येत । तथाहि—“वैसर्जनहोमीयं वासोऽध्वर्युर्गृह्णाती” त्यस्या-
यमर्थः—अग्नीषोमीयप्रणयनार्थविसर्जनहोमकालसम्बन्धियजमाना-
च्छादनं वासोऽध्वर्युर्गृह्णातीति । तथा “यूपहस्तिनो दानमाचरन्ती”
त्यस्याऽर्थो यूपपरिव्याणशाटकमध्वर्यवे दद्यादिति । अत्र च स्पष्ट
एव लोभः क्लृप्तः प्रतीयते । कल्पनीया च श्रुतिरिति क्लृप्तलोभ-
मूलत्वमेवैवंभूतस्मृतीनाम् । न चैवं सति तुलापुरुषादिमहा-
दानेष्वाचार्यषष्ठभागग्रहणादिस्मृतीनामपि लोभमूलत्वम्, लोभशून्य-
स्नानदानोपवासादिप्रतिपादकसंहितान्तर्गताया मन्वादिमहर्षिप्रणी-
ताया लोभमूलत्वासम्भवात् । न चेयमपि तथाभूता । मुक्तकस्मृति-
<pb n="069"/>
त्वेन लाभप्रयुक्ताध्वर्युकर्तृकत्वस्याऽपि सम्भावितत्वात् । तस्मादे-
भूतास्स्मृतयो न प्रमाणमेवेति ।</p>
<p>प्रयोजनं-पूर्वपक्षे स्मृत्यर्थानुष्ठानम्, सिद्धान्ते त्वननुष्ठानमिति ।</p>
<p>सूत्रन्तु-लोभस्यैव हेतुत्वेन “दर्शनात्” न प्रमाणं स्मृतिरिति ।।</p>
<head>वार्तिककारमतम्</head>
<p>तदेतद्यथाभाष्यमधिकरणद्वयं सिद्धान्तहेत्वभावाद्वार्तिककार-
पादा नाऽनुमन्यन्ते । अयञ्च तेषामभिसन्धिः—विरोधिदर्शनेन ह्य-
नुमानं बाधितविषयं भवति । यया वह्नेरुष्णत्वदर्शनेन शैत्यानुमा-
नम् । यदि तु वह्निरपि शीतोष्णस्वभावो भवतीति सम्भाव्येत, तदा
शैत्यानुमानस्याऽपि बाधितविषयत्वं न भवेदेव । विरोधश्च सिद्ध-
वस्त्वाश्रयो भवति, एकस्य तदतद्रूपासम्भवात् । कार्यन्तु शास्त्रार्थी-
भूतमेकमपि प्रयोगभेदोपपादितविरुद्धानेकसाधनकं दृष्टमेव । यथा
उदितानुदितहोमषोडशिग्रहणादिसाध्यम् । अतोऽत्र कार्य-
विषयत्वेन सर्ववेष्टनस्पर्शशास्त्रयोर्विराधाभावादबाधितविषयमनुमान-
मुत्पद्यत एवेति ।</p>
<p>अथोच्यते—उदितानुदितहोमषोडशिग्रहणाग्रहणादीनां युग-
पदुपस्थितेर्वाशब्दार्थं विकल्पमन्तर्भाव्य पाक्षिक एवाऽन्वयः शास्त्रा-
<pb n="070"/>
र्थीभूते कार्ये स्वीक्रियत इत्यविरोधो युक्त एव । इह तु प्रथमाव-
गतनिष्प्रतिपक्षश्रौतस्पर्शनेनैव सकलज्योतिष्टोमप्रयोगव्याप्तेर्निर्विषयं
सर्ववेष्टनं बाध्यत एवेति ।</p>
<p>तदयुक्तम्; तथाहि—केयं युगपदुपस्थितिः ? यद्येकज्ञानविषय-
त्वम्, तन्न; अध्ययनक्रमेणोदितानुदितहोमश्रुत्योरपि भिन्नज्ञान-
विषयत्वात् । नाऽप्येकदोभयविषयज्ञानत्वम्, ज्ञानयौगपद्यनिषेधात् ।
नाऽप्येकविनियोगशास्त्रविषयत्वम्, उदितानुदितहोमशास्त्रयोर्भिन्न-
त्वात् । अथैकप्रयोगशास्त्रविषयत्वम्, तदत्राऽपि समानम् । लोका-
चारपर्यन्तनिरीक्षणप्रवृत्तं हि प्रयोगशास्त्रं स्मार्तमेवाऽर्थं परिह-
रतीति बालजल्पनम् ।</p>
<p>अथ युगपदुपस्थितप्रमाणापनीतत्वमभिमतम्, इह तु जघन्यप्र-
माणोपस्थितं विरोधिभूतं सर्ववेष्टनं बाध्यत एवेति । तन्न; असम्भ-
वे हि बलवता दुर्बलं बाध्यते । इतरथा प्रत्यक्षावगतजलसम्बन्धिनः
पर्वतस्य धूमानुमितधूमध्वजसम्बन्धबाधनप्रसङ्गात् ।</p>
<p>अथ सत्यप्येकपर्वतावयवित्वेऽवयवभेदेन व्यवस्थासम्भवा-
दबाधः, तथाऽत्राऽपि प्रयोगभेदेन व्यवस्थासम्भवान्नाऽनुप-
पन्नम् । तथा यदप्यग्रप्रवृत्तत्वात्स्पर्शनशास्त्रं सकलप्रयोगव्यापक-
मुक्तम् ।</p>
<pb n="071"/>
<p>तदप्ययुक्तम्; तथाहि—न तावत्स्पर्शनशास्त्रमेव सकलप्रयो-
गव्यापित्वमभिधत्ते । न चाऽनभिहितमपि शास्त्रस्वभावादेवाऽवाप्यते,
यवव्रीहिशास्त्रयोरपि सकलप्रयोगव्यापित्वेन मिश्रितानुष्ठान स-
ङ्गात् । किन्तु निष्प्रतिपक्षशास्त्रस्वभावोऽयं वक्तव्यः । स च प्रति-
पत्रा निष्प्रतिपक्षत्वावधारणपुरस्सर एवाऽवधारणीयः । न च पर-
स्परविरुद्धार्थानेकश्रुतिदर्शिनः स्पर्शनशास्त्रश्रवणमात्रेण निष्प्रतिप-
क्षत्वावधारणं सम्भवति । तेन निष्प्रतिपक्षत्वावधारणप्रवृत्तस्यैव नि-
रूपितवेदमूलमन्वादिप्रणीतानन्यथासिद्धसर्ववेष्टनस्मृतिदर्शनो निष्प्र-
तिपक्षत्वावधारणासम्भवात् न सर्वप्रयोगव्यापित्वावधारणसम्भव इति
यत्किञ्चिदेतत् ।</p>
<p>अथैवमभिधीयेत—भवेदेतदेवम्, यद्यनन्यथासिद्धाः स्मृतयो
भवेयुः । न्यायाभासमूला अपि हि ता निरन्तरं दृश्यन्त एव । यथा
“अधीत्य स्नायात्” “अङ्गं वा समभिव्याहारादि” त्येवमादयः । अत्र
ह्यध्ययनविधेरर्थज्ञानपर्यन्तत्वेनाऽध्ययनानन्तरं स्नानस्याऽध्ययनवि-
धिविरुद्धत्वादध्ययनविधिपूर्वपक्षन्यायमूलत्वमेव । एवं “पितृयज्ञः
स्वकालत्वादि” (जै. सू. ४. ३. २८) इत्यत्र चतुर्थाध्याया-
धिकरणे पिण्डपितृयज्ञस्य विश्वजिदादिवत्फलकल्पनया स्व-
तन्त्राधिकारस्याक्तत्वाद्यदेतद्दर्शकर्माङ्गत्वस्मरणं तदपि पूर्वपक्षन्या-
यमूलमेव । अतो न्यायाभासमूलत्वस्याऽपि सम्भवात्सम्प्रति
<pb n="072"/>
विराधे स्मृतयो बाध्यन्त एवेति न बाधितविषयमनुमानमुत्प-
द्यत इति ।</p>
<p>नैतत्; द्वयोरपि श्रुतिमूलत्वात् । तथा हि-ब्रह्मचारिणो ह्यस्ना-
नादिनियमा विहितः । स चाऽवधिसापेक्षः । तस्य स्मृतिकारैरय-
मवधिरुपदर्शितः “अधीत्य स्नायादि” ति । अधीत्येत्यधिपूर्वस्येण्
धातोः प्रयोगः । तेनाऽयमर्थः—अध्ययनविध्यर्थमर्थज्ञानं निष्पाद्य
स्नानं कुर्यादित्यध्ययनविधिमूलत्वमेवाऽस्याः स्मृतेः । तदुक्तम्—</p>
<lg>
<l>इहा स्नानादिनियमो यः कृतो ब्रह्मचारिणः ।</l>
<l>अवधित्वमनाश्रित्य सोऽवसानमपेक्षते ।।</l>
</lg>
<lg>
<l>ततोऽपेक्षावशात्स्नानमस्नानादिनिवर्तनम् ।</l>
<l>विरोधसाहचर्याभ्यां दृष्टार्थत्वेन लक्षयेत् ।। इति ।।</l>
</lg>
<p>(श्लो. वा. पृ. ३३ चौ. सं.)</p>
<p>तथा—</p>
<lg>
<l>ग्रन्थग्रहणमात्रे च कृते स्नानं विरुध्यते ।</l>
<l>अधीत्येत्यधिगम्येति व्याख्याने त्वविरोधिता ।। इति ।।</l>
</lg>
<p>(श्लो. वा. पृ. ३२ चौ. सं.)</p>
<p>यत्तु न्यायाभासमूलत्वमुक्तम्, तद्यथाभाष्यमिति मन्तव्यम् ।
<pb n="073"/>
तथा “तुल्यस्सर्वेषां पशुविधिः प्रकरणाविशेषात्” इतिवत् “अङ्गं वा
समभिव्याहारादि”त्यपि व्याख्येयम् ।</p>
<p>तदयमर्थः—दर्शाख्यकर्माङ्गं पितृयज्ञस्स्याद्यदि तेनाऽस्य समभि-
व्याहारो भवेत् । न चाऽस्य कर्मणा समभिव्याहारः, “अमावस्या-
यामपराह्णे पिण्डपितृयज्ञेन चरन्ती” ति मुख्यकालवचनत्वादमावा-
स्याशब्दस्य कालसभिव्याहारोऽयमिति, तेनैतच्छ्रुतिमूलत्वमेवाऽस्या-
स्स्मृतेरपीति न किञ्चिदनुपपन्नम् ।</p>
<p>इदन्तु सकलमभ्युपेत्यवादेनोक्तम् । परमार्थतस्त्वर्थापत्तिरेवे-
यम् । न हि अष्टकादिस्मृतिमूलभूता अपि श्रुतयोऽनुमानगम्याः ।
तत्प्रतिबद्धलिङ्गविशेषादर्शनात् । यथा चाऽष्टकादिविषयिणी स्मृतिः
श्रुतिं विनाऽनुपपद्यमाना श्रुतिं कल्पयति, तथेयमपीति न ततो भिद्यते ।
न चाऽर्थापत्तेरन्यथाप्युपपत्त्या अन्यथैवोपपत्तिव्यतिरिक्तं दूषणान्तरं
सम्भवति ।</p>
<p>न चेह तदस्तीति पूर्वाधिकरण एवोक्तम् । न च दूषणद्वय-
रहितमनुपपद्यमानं न भवति, तदुपपादकविषयश्च विचारो भवती-
त्युत्प्रेक्षितुमपि शक्यम् । तदुक्तम्—</p>
<lg>
<l>स्मृत्या श्रुतिर्या परिकल्प्यतेऽस्मिन्
लिङ्गादिभिर्या विनियोजिका च ।</l>
<pb n="074"/>
<l>फलादिभिर्यत्परिपूरणं च
सम्बन्धदृक्तत्र न काचिदस्ति ।। इति ।।</l>
</lg>
<p>(श्लो. वा. पृ. ४७२. चौ. सं.)</p>
<p>अतो न श्रुत्या स्मृतिर्बाध्यत इति सिद्धम् ।</p>
<p>सूत्रन्तु—पूर्वाधिकरणशेषतया वेदविरुद्धबुद्धादिस्मृतिविषय-
मेव व्याख्येयम् । तदुक्तम्—</p>
<lg>
<l>त्रयीमार्गस्य सिद्धस्य ये ह्यत्यन्तविरोधिनः ।</l>
<l>अनिराकृत्य तान्सर्वान् धर्मशुद्धिर्न लभ्यते ।। इति ।।</l>
</lg>
<p>(तं. वा. १. ३. २. पृ. १९४)</p>
<lg>
<l>तेन प्रत्यक्षया श्रुत्या विरोधिग्रन्थकारिणाम् ।</l>
<l>गहिंताचरित/?/णां च ग्रन्थप्रमाण्यबाधनम् ।। इति ।।</l>
</lg>
<p>(तं. वा. १. ३. २. पृ. १९५)</p>
<p>यत्तु“वैसर्जनहोमीयं वासोऽध्वर्युर्गुह्णाती”त्यादिस्मृतीनां लोभमूल-
त्वादप्रामाण्यमुक्तम्, तदसम्बद्धम्; अविगतिशिष्टाचारोपगृहीतायाः
स्मृतेः शिष्टाचारानुमितश्रुतिमूलत्वेनैव प्रामाण्योपपत्तेः । ननु लाभा-
दिशून्यो हि शिष्टाचारः प्रमाणमित्यनन्तराधिकरण एव वक्ष्यते । अत्र
<pb n="075"/>
तु लोभस्यैव सम्भावितत्वात् कथं श्रुत्यनुमानमिति । मैवम्; स्या-
देवं यद्यध्वर्योराचारः प्रमाणमिति वदामः । किन्तर्हि ? यजमानस्य ।
न चाऽध्वर्युणा लोभतः प्रवर्तितोऽपि परमप्रामाणिको यजमानो मूल-
प्रमाणगवेषणमन्तरेण प्रवर्तते । स चाऽद्ययावदाचारस्तथैवाऽविगी-
तः परापरप्रामाणिकैरनुष्ठीयमानस्समस्तीति शक्यते वक्तुम् । यथा
तथा सम्भावनामात्रेणाऽप्रामाण्ये तु कुत्र किं सम्भावयितुं न
शक्यते । तदुक्तम्—</p>
<lg>
<l>रागद्वेषमदोन्मादप्रमादालस्यपूर्वताः ।</l>
<l>क्व वा नोत्प्रेक्षितुं शक्याः स्मृत्यप्रामाण्यहेतवः ।। इति ।।</l>
</lg>
<p>(तं. वा. १. ३. ३. पृ. १७१)</p>
<p>तस्मादेवमादिस्मृतीनामपि शिष्टपरिगृहातानां प्रामाण्यमेवेति ।</p>
<p>सूत्रन्तु—पूर्ववदेव बौद्धादिस्मृतिविषयं व्याख्येयमिति ।।</p>
<trailer>इति तृतीयं दृष्टमूलकस्मृत्यप्रामाण्याधिकरणम् ।।</trailer>
<pb n="076"/>
<head>अथ चतुर्थं शिष्टाकोपाधिकरणम् ।।</head>
<sutra>शिष्टाकोपेऽविरुद्धमिति चेत् ।।</sutra>
<head>विषयसंशयौ</head>
<p>“आचान्तेन कर्म कर्तव्यम्” “यज्ञोपवीतिना कर्म कर्तव्यम्”
“दक्षिणाचारेण कर्म कर्तव्यम्” इत्येवंलक्षणकान्युदाहरणानि ।
किमेतानि श्रुतिविरुद्धानि न कर्तव्यानि ? उताऽविरुद्धानि कार्याणि
वा ? इति ।</p>
<head>प्रभाकरमतेन विषयसंशयपूर्वपक्षसिद्धान्ताः</head>
<p>अत्र प्रभाकरेण सङ्गतिलोभादित्थं संशयो दर्शितः—किं
“वेदं कृत्वा वेदिं करोति” इत्यादिप्रत्यक्षश्रुतिप्रतिपादितक्रमविरो-
धेन मध्ये क्षुतादिनिमित्ताचमनादिस्मृतेर्विरोधाधिकरणन्यायेनाऽ
प्रामाण्यम् । ततश्च तदेकवाक्यतापन्नं प्रयोगशास्त्रमपि अप्रमाणम् ।
अथ वाऽष्टकादिस्मृतिवत्प्रत्यक्षवेदविरोधाभावात्स्मृत्यधिकरणन्या-
येनाऽऽचमनादिस्मृतेर्वेदमूलत्वेन प्रामाण्यम् । ततश्च तदेकवाक्यता-
पन्नस्य प्रयोगशास्त्रस्य प्रामाण्यमिति । पूर्वपक्षसिद्धान्तयुक्तयस्तु
यथाभाष्यमेवेति ।</p>
<pb n="077"/>
<head>प्रभाकरमतदूषणम्</head>
<p>तदिदमयुक्तम्—स्मृत्यधिकरणोक्तसङ्गतिदूषणेनैव गतत्वात् ।
यथा हि तत्र पौरुषेयमन्वादिवाक्यस्याऽपूर्वकार्यानभिधायिनोऽपूर्व-
कार्याभिधायिना वेदवाक्येन सहैकतात्पर्याभावेनैकवाक्यत्वाभावा-
न्मन्वादिस्मृत्यप्रमाण्येऽपि न “यां जना” मन्त्रस्याऽप्रामाण्यम्, तथे-
हाचमनादिस्मृत्यप्रामाण्येऽपि न प्रयोगशास्त्रस्याऽप्रामाण्यमिति य-
त्किञ्चिदेवैतदिति, यथाभाष्यमेव तावदधिकरणं वर्ण्यते ।</p>
<head>भाष्यकारमतेन सङ्गतिसंशयौ</head>
<p>पूर्वं हि स्मृत्यधिकरणविरोधाधिकरणयोर्वेदाविरोधे विरोधे
च क्रत्वर्थपुरुषार्थसाधारणमेव प्रामाण्यमप्रामाण्यञ्च प्रतिपादितम् ।
इदानीं क्रत्वर्थानामेवाऽऽचमनादिस्मृतीनां किं विरोधाधिकरणन्या-
यविषयत्वं, ततश्चाऽप्रामाण्यम् ? उत स्मृत्यधिकरणन्यायविषयत्वं,
ततश्च प्रामाण्यम् ? इति विषयव्याप्त्यर्थमेवाऽधिकाशङ्कानिराकरणाय
न्यायान्तरं प्रस्तूयते ।</p>
<head>भाष्यकारमतेन पूर्वपक्षः</head>
<p>तत्र स्मृतिप्रतिपादितौदुम्बरीसर्ववेष्टने सति श्रुतिविहितस्य स्प-
र्शनस्याऽसम्भवाद्भवतु सर्ववेष्टनस्य श्रुतिविरुद्धत्वम्, इह तु स्मार्ता-
<pb n="078"/>
चमनादिप्रवेशेऽपि श्रुति “शिष्टस्य”श्रुतिविहितस्य कस्यचित् “अ-
कोपात्” अबाधात् न श्रुतिविरुद्धत्वमाचमनादिस्मृतीनामिति सिद्धा-
न्तेनोपक्रम्य पूर्वपक्षं गृह्णाति—</p>
<sutra>न शास्त्रपरिमाणत्वात् ।।</sutra>
<p>अत्राऽयं पूर्वपक्षिणोऽभिसन्धिः—क्रत्वर्थाः खल्वाचमनादि-
पदार्थाः श्रौतक्रमेयत्ताकालबाधेनैव क्रतुमनुप्रविशन्ति । तथाहि—
“वेदं कृत्वा वेदिं करोति” इति श्रुत्यवगतः क्रमः क्षुतादिनिमित्ताना-
माचमनादीनां मध्यनिवेशे बाधितो भवेत् । तथा यावन्तः पदार्थाः
क्रत्वर्थतया श्रुतिविहितास्तेषामियत्ता तदधिकस्मार्ताचमनादिनिवेशे
बाधिता स्यात् । एवं प्रयोगविधिबाधितस्य प्रधानप्रत्यासत्तिरूप-
स्य प्राशुभावात्मकस्याऽपि कालस्य विलम्बहेतुस्मार्ताचमनादिप्र-
वेशेन बाध उपसम्पद्येत । तदुक्तम्—</p>
<lg>
<l>शास्त्रेण हि पदार्थानां परिमाणं त्रिधा गतम् ।</l>
<l>क्रमेयताशुनिर्माणरूपं तदिह बाध्यते ।।</l>
</lg>
<p>(तं. वा. १. ३. ३. पृ. १९७)</p>
<p>अतः श्रुतिरूपशास्त्रेणैवाऽनुष्ठेयपदार्तपरिमाणस्य कृतत्वात् त-
<pb n="079"/>
दधिकस्मार्तपदार्थप्रवेशे सति विरोध एवेति विरोधाधिक-
रणन्यायविषयत्वमेवाऽऽचमनादिस्मृतीनामित्येवं प्राप्ते अभिधी-
यते—</p>
<sutra>अपि वा कारणाग्रहणे प्रयुक्तानि प्रतीयेरन् ।।</sutra>
<head>भाष्यकारमतेन सिद्धान्तः</head>
<p>अयमभिप्रायः-भवेदेवं यदि स्मार्ताचमनादिपदार्थप्रवेशे श्रुति-
प्रतिपादितार्थविरोधी भवेत् । क्रमादयो हि प्रयोगोपकरणभूताः प्र-
योगविध्यपेक्षया प्रयोगावस्थायामेव सम्बध्यन्ते । प्रयोगविधिश्चापूर्व-
सिद्धेरनिर्ज्ञातोपायपरिमाणत्वेन श्रुतेः प्रभृति सम्भवद्वेदमूलस्मृत्या-
चारपर्यन्तमपूर्वसाधनं प्रतीक्षमाणस्तत्प्रतिपादितं पदार्थजातं परिगृह्य
तदनुगुणमेव क्रमेयत्ताशुनिर्माणं परिकल्प्य प्रयोगं विदधाति, न
त्वग्रत एव श्रौतपदार्थमात्रमेव गृहीत्वा क्रमादिकं कल्पयति,
येन पश्चाद्भाविना स्मार्ताचमनादिपदार्थेन विरुध्येत । किञ्चाऽनङ्गं
तुल्यकक्ष्यं व्यवधाकं भवति । इह तु क्षुतादिनिमित्तं कर्तृशुचित्वा-
पादमाचमनं सकलपदार्थाङ्गमेव । तेनाऽनाचान्तेन कृता वेदिरेव
विगुणी भवेत् । आचान्तेन तु कृता वेदिरेव सगुणीभवतीति न
तेन व्यवधानम् । तदुक्तम्—</p>
<pb n="080"/>
<lg>
<l>वेदिरेव ह्मनाचम्य कुर्बतो विगुणी भवेत् ।</l>
<l>तामेव सगुणां कर्तुं शुध्या न व्यवधास्यते ।।</l>
</lg>
<p>(तं. वा. १. ३. ३. पृ. २००)</p>
<p>अतो विरोधाभावात्स्मृत्यधिकरणन्यायविषयत्वमेवाऽऽचमना-
दिस्मृतीनामिति ।</p>
<p>प्रयोजनं पूर्वपक्षे-स्मार्तपदार्थहानम्, सिद्धान्ते तूपादानमिति ।</p>
<p>सूत्रन्तु—स्मृतिकारैः प्रणीतान्येतानि लोभादि “कारणाग्रहणे”
प्रमाणानीति “प्रतीयेरन्” ।</p>
<head>वार्तिककारमतम्</head>
<p>तदेतद्यथाभाष्यमधिकरणं वार्तिककारपादा नाऽनुमन्यन्ते, पूर्व-
मेव विरोधे सत्यपि स्मृतिप्रामाण्यप्रतिपादनेनाऽस्य विचारस्याऽन-
वकाशत्वात् । तेन स्मृत्यधिकरणस्यैवाऽयं कृत्स्नः प्रपञ्चः । तथा
हि—“धर्मस्य शब्दमूलत्वादशब्दमनपेक्ष्यं स्यात्” (जै. सू. १. ३. १)
इत्येतेन स्मृत्याचारयोरेवाऽविद्यमानवेदशब्दत्वादनादरणीयत्वेन
पूर्वपक्षं कृत्वा “अपि वा कर्तृसामान्यात्प्रमाणमनुमानं स्यात्” (जै.
सू. १. ३. २) इत्यनुमितवेदमूलत्वेन प्रामाण्यमिति सिद्धान्तितम् ।</p>
<pb n="081"/>
<head>बौद्धग्रन्थानामप्रामाण्यनिरूपणम्</head>
<p>तत्र स्मृतिप्रामाण्ये सति बौद्धादिस्मृतीनामपि प्रामाण्यमित्या-
शङ्क्य “विरोधे त्वनपेक्षं स्यादसति ह्यनुमानं” (जै. सू. १. ३. ३.)
इत्यनेन वेदाविरुद्धस्मृतीनामेव प्रामाण्यमित्युक्तम् । इदानीं यत्तर्हि
वेदाविरुद्धं बौद्धादिस्मृतिवचनं न शिष्टान् कोपयति विहारारामम-
ण्डलोकरणवैराग्यध्यानाभ्यासाहिंसासत्यवचनदमदानदयादिविषयं,
तत्तर्हि प्रमाणमित्याशङ्क्यते “शिष्टाकोपेऽविरुद्धमि”ति ।</p>
<p>अत्रोत्तरम्—“न शास्त्रपरिमाणत्वात्” । परिमितान्येव हि धर्मशा-
स्त्राणि चतुर्दशविद्यास्थानानि वेदव्यवहारिभिर्मन्वादिभिः परिगृही-
तानि । तदुक्तम्—</p>
<lg>
<l>अङ्गानि वेदाश्वत्वारो मीमांसान्यायविस्तरः ।</l>
<l>धर्मशास्त्रं पुराणञ्च विद्या ह्येताश्चतुर्दश ।। इति ।।</l>
</lg>
<p>तेनैतान्येव परं धर्मं प्रति प्रमाणानि । बुद्धादिस्मृतिवचनन्तु
घुणाक्षरन्यायेन वेदाविरुद्धमपीदानीन्तननिरूपिताप्तवचनमिवाऽप्रमा-
णमिति ।</p>
<head>वार्तिककारमतेन सदाचारप्रामाण्यनिरूपणम्</head>
<p>एवं स्मृतिविषयसकलशङ्कानिरासे सतीदानीं शिष्टाचारगता-
शङ्का “अपि वा”इत्यनेन सूत्रेण निरस्यते ।</p>
<pb n="082"/>
<head>पूर्वपक्षः</head>
<p>अत्राऽयं पूर्वपक्षिणोऽभिसन्धिः-यथा बुद्धादिस्मृतीनां वेद-
संवादिनीनामपि बहुतरवेदविरुद्धस्मृतिमिश्रितत्वादप्रामाण्यम्, तथा
शिष्टाचारस्याऽपि बहुतरवेदविरुद्धाहिच्छत्रब्राह्मणीमद्यपानादिदु-
राचारमिश्रितत्वेन न वेदानुमानद्वारेण प्रामाण्यम् । किञ्च इतरेत-
राश्रयात् शिष्टाचारत्वमप्यशक्यनिरूपणमेव । तदुक्तम्—</p>
<lg>
<l>के शिष्टा ये सदाचाराः सदाचाराश्च तत्कृताः ।</l>
<l>इतीतरेतराधीननिर्णयत्वादनिर्णयः ।। इति ।।</l>
</lg>
<p>(तं. वा. १. ३. ३. पृ. २०४)</p>
<p>ननु—</p>
<lg>
<l>सुरा वै मलमन्नानां पाप्मा च मलमुच्यते ।</l>
<l>तस्माद्ब्राह्मणराजन्यौ वैश्यश्च न सुरां पिबेत् ।।</l>
</lg>
<p>(मनु. अ. ११. श्लो. ९३.)</p>
<p>इत्येवमादिवचनैर्हि सुरापानं प्रतिषिद्धम् । तच्च लिङ्गनिर्दे-
शात्पुरुषाणामेव प्रतिषिद्धम्, न तु स्त्रीणामपि । न चैवं सति
‘ब्राह्मणं न हन्यादि’ त्यत्राऽपि पुंस एव ब्राह्मणस्य हननं प्रतिषि-
द्धम्, न स्त्रिया इति वक्तव्यम् । हननप्रतिषेधे कर्मभूतस्य ब्राह्मण-
<pb n="083"/>
स्योद्देश्यत्वेन लिङ्गस्याऽविवक्षितत्वात् । तथा ह्युभयथा तत्र वा-
क्यार्थः सम्भाव्यते—निषेधरूपो विधिरूपो वा । तत्र निषेधरूपे
वाक्यार्थे क्रोधादिनिमित्तब्राह्मणहननकर्तव्यतामनूद्य तद्विषयो नञ-
र्थः प्रतिपाद्यते—यद्ब्राह्मणहननं कुर्यात्तन्नेति । यस्य तु सर्वत्रैक-
रूपवाक्यार्थलोभेन ‘ब्राह्मणं न हन्यादि’ त्यत्राऽपि विधिरूप एव
वाक्यार्थ इत्यभिमतम्, तस्याऽपि रागतःप्राप्तहननानुवादेन नञर्थ
एव विधीयते—‘यद्ब्राह्मणहननं तन्न कुर्यादि’ति । तेनोभयथाऽ
पि ब्राह्मणस्योद्देश्यत्वात्तद्गतविशेषणानामविवक्षितत्वमेव ।</p>
<p>अयं च विधिपक्षो वार्तिककारपादैः सम्भावनामात्रेणोपन्यस्तो
विचारासहत्वात् । तथा हि-प्रवर्तकश्शब्दव्यापारो विधिरित्युच्यते ।
प्रवृत्तिश्च सर्वत्र क्रियाविषयिणी । तत्कथमक्रियारूपस्य नञर्थस्य
विधेयत्वम् ? कथञ्च प्रवृत्तिफलस्य विधेर्निवृत्तिफलत्वम् ?</p>
<p>अथोच्येत निषेधो विधीयत इति नञर्थविषयिणी भावनैव
विधीयते । तेनाऽत्राऽपि विधेः क्रियाविषयत्वमेव । तस्यां च भा-
वनायां विधेः प्रवर्तकत्वात्प्रवर्तकत्वमप्यव्याहतम् । सैव च नञ-
र्थविषयभावनायां प्रवृत्तिः पूर्वसङ्कल्पविपरीतत्वान्निवृत्तिरित्युच्यते ।
निवर्तकत्वमपि पूर्वसङ्कल्पविपरीतप्रवृत्तिजनकत्वमेव, न त्वर्थान्तरम् ।
अतो निषेधविधिरेवेति ।</p>
<pb n="084"/>
<p>तदयुक्तम्; नञर्थस्य भावनाविषयत्वासम्भवात् । भावनानि-
ष्पाद्यं हि भावनाविषयः । न हन्यादित्यत्र तु नञर्थो निषेध्यहन-
नक्रियाप्रागभावः । न चाऽसौ भावनानिष्पाद्यः । किञ्च भाव्योत्पा-
दना हि भावना । सा च विध्यवरुद्धा समीहितमेव भाव्यं गृह्णाति ।
विषयमपि तदेव स्वीकुरुते, यत्समीहितोपायरूपम् । न चाऽत्र निषेध-
विधौ समीहितं किञ्चिद्भाव्यमस्ति । न चाऽभावरूपस्य नञर्थस्या-
ऽपि तदुपायत्वं सम्भवतीति यत्किञ्चिदेतत् ।</p>
<p>यत्तु प्रभाकरेण निवृत्तिर्नञर्थ इत्यभ्युपगम्य नञर्थस्य विधेय-
यत्वमुक्तम्, तदपि निवृत्तेरक्रियारूपत्वादेव तावदनुपपन्नम् । किञ्चा-
ऽऽख्यातान्तरसम्बद्धस्य नञो निवृत्त्यर्थत्वानवगतेर्विधिसम्बन्धादेव
तदर्थस्य निवृत्तिरूपत्वं वक्तव्यम् । तथा च विधिसम्बन्धान्नञर्थस्य
निवृत्तिरूपत्वं, निवृत्तित्वे च सति विधेयत्वमिति वक्तव्यमितीतरेत-
राश्रयत्वमित्येतदपि यत्किञ्चिदिति ।</p>
<p>ननु निषेधपक्षोऽप्यनुपपन्न एव । एषा हि तत्र वचनव्यक्तिः-
‘यद्ब्राह्मणहननं कुर्यात्तन्ने’ति । विधिरप्यत्र रागतः प्राप्तोऽनुवाद्य-
कोटिनिविष्टः । न चैतत्सम्भवति । यतश्शब्दव्यापाररूपो विधिः
स कथं रागतो लभ्यते । तथा विध्यनुवादयोः परस्परविरुद्धत्वा-
द्विधिरनूद्यत इत्येतदपि व्याहतम् । किञ्चाभाववचनताऽन्यवचनता
<pb n="085"/>
विरोधिवचनता वा नञ्शब्दस्याऽवगता । निषेधवचनतायान्तु
शक्त्यन्तरकल्पनाऽपि प्रसज्येत । तथा सत्येकस्यैवाऽखण्डस्य नञ्-
शब्दस्य प्रत्ययसम्बन्धलभ्य एवाऽर्थोऽध्यारोपणीयः स्वात्मन्येव न
कुर्यादिति, तच्चाऽनुपपन्नमिति ।</p>
<p>उच्यते—नाऽत्र विधिरस्ति, किन्तु विध्यभिधानसमर्थो लिङ्-
शब्दो नञर्थस्य विधिविषयत्वासम्भवात् तत्सम्बन्धयोग्यं विधिफलं
कुर्यामित्यनागतप्रवृत्तिसङ्कल्परूपमर्थं लक्षयति, गङ्गाशब्द इव
तीर/?/ । स च रागतः प्राप्तत्वादनुवाद्यकोटिनिविष्ट एव । नञ्-
शब्दोऽप्यत्र न साक्षान्निषेधवचनः, किन्तर्हि विरोधिवचन एव विधि-
प्रत्ययसम्बद्धस्तत्प्रतिपाद्यं कुर्यामित्यनागतप्रवृत्तिसङ्कल्पविरोधिनं न
कुर्यामिति प्रत्ययमादधानो निषेधको भवतीति न नञः शक्त्यन्तर-
कल्पनम् । नाऽपि स्वात्मन्येव न कुर्यादित्यध्यारोपणमिति निषेध-
रूप एव वाक्यार्थो युक्तः ।</p>
<p>अन्यथा वा निषेधस्य वाक्यार्थत्वं वर्णयामः—नाऽत्र नञ्श-
ब्दस्य विधिशब्दलक्षितानागतप्रवृत्तिसङ्कल्पविरोधिपरतया निषेध-
कत्वम्, किन्तु लिङादिविधिशब्दो हि प्रवर्तनारूपं विधिमाचष्टे ।
तत्समभिव्याहृतश्च नञ्शब्दः तद्विपरीतमर्थं निवर्तनारूपमभिधत्ते,
धर्मशब्दसमभिव्याहृत इव तद्विपरीतमधर्मम् । यथा च प्रवर्तना प्रवृ-
<pb n="086"/>
त्तिविषयस्य सुखफलत्वं बोधयन्तीच्छोपहारद्वारेण प्रवर्तयति, तथा
निवर्तनाऽपि निवृत्तिविषयस्य दुःखफलत्वं बोदयन्ती द्वेषोपहारद्वारेण
निवर्तयतीति निषेधार्थः । न चाऽख्यातयोगिनो नञ्शब्दस्य
निषेधवचनत्वमेव प्रसिद्धम्, विरोधिवचनत्वं तु कुतः ? मैवम्; नि-
षेधवचनत्वे शक्त्यन्तरकल्पनाप्रसङ्गात् । किन्तूक्तन्यायेन विरोधि-
वचनस्यैव सत आख्यातयोगेन निवृत्तिफलत्वान्निषेधकत्वम्, न तु
निषेधवाचकत्वमिति ।</p>
<p>ननु का पुनरिह निवर्तना ? उच्यते-प्रवर्तनाविपरीता हि निव-
र्तना । प्रवर्तना चेष्टोपायता वा उद्दिष्टपुरुषप्रवृत्तिशब्दव्यापारो वा ।
तत्र यदा इष्टोपायता प्रवर्तना, तदाऽनिष्टोपायता निवर्तना । यदा
चोद्दिष्टपुरुषप्रवृत्तिः शब्दव्यापारः प्रवर्तना, तदोद्दिष्टपुरुषनिवृत्तिः
शब्दव्यापार एव निवर्तनेति नाऽनुपपन्नम् । किन्त्वस्मिन् पक्षे वि-
ध्याख्यातसमभिव्याहृतस्यैव नञो निवर्तनारूपनिषेधार्थत्वाद्वचनव्य-
क्तिर्निषेधविधिवादिवदेव ‘यद्ब्राह्मणहननं तन्न कुर्यादि’ति । तद-
त्राऽपि रागतः प्राप्तं ब्राह्मणहननमुद्दिश्य निवर्तनारूपनिषेधोपदेशा-
दुद्दश्यभूतस्य ब्राह्मणस्य लिङ्गादिकमविवक्षितमेवेति । तदुक्तम्—</p>
<lg>
<l>सर्वथा ब्राह्मणोद्देशान्नेह मुच्यामहे वयम् ।</l>
<l>न चोद्दिष्टस्य शक्येते लिङ्गसंख्ये विवक्षितुम् ।। इति ।।</l>
</lg>
<p>(तं. वा. १. ३. ३. पृ. २१२. पू. सं.)</p>
<pb n="087"/>
<p>सुरापाने तु “ब्राह्मणो न सुरां पिबेदि”ति ब्राह्मणस्य कर्तृत्वे-
नोपादानात् उपादेयस्य च “पशुना यजेते”तिवल्लिङ्गस्याऽपि विव-
क्षितत्वादाहिच्छत्रब्राह्मणीनां सुरापानस्याऽनिषिद्धत्वान्न दुराचा-
रत्वम् । तदुक्तम्—</p>
<lg>
<l>ततश्चाऽप्रतिषिद्धत्वान्नैव स्त्रीणां विरुध्यते ।</l>
<l>सुरापानमहिच्छत्रब्राह्मण्यस्तेन कुर्वते ।। इति ।।</l>
</lg>
<p>(तं. वा. १. ३. ३. पृ. २१२.)</p>
<p>अत्रोच्यते-विधेयविशेषणं हि विवक्षितं भवति, यता विधेय-
स्याऽपूर्ववच्छब्दैकवेद्यस्य यावदुपात्तविशेषणग्रहणेन विशिष्टविधेय-
प्रतीतिपर्यवसाने सत्यन्यतरपरित्यागकारणाभावात्तथाभूतमेव विधेयं
विधिर्विवक्षति । अनुवाद्यन्तु नाऽपूर्ववच्छब्दवेद्यम्, किन्तु तत्र
विधेयं विधातुं यथाज्ञातमेव शब्देनोपस्थाप्यते । तस्य येन केनचि-
दुपलक्षणेन यथाज्ञातस्योपस्थितौ सत्यां विधेयारोपितव्यापारो वि-
धिर्नानुवादार्थं विशेषणान्तरं विवक्षितुमुत्सहते, अनाकाङ्क्षित-
त्वात् । नाऽपि विधानार्थम्, विध्यावृत्तिलक्षणवाक्यभेदप्रसङ्गात् ।</p>
<p>यत्र पुनरनुवाद्यस्याऽपि विशेषणविवक्षामन्तरेणोद्देश्यत्वमेव
न सम्भवति, तदसम्भवे च विधिरवसीदन् विशेषणमप्याकाङ्क्षति,
तत्राऽनुवाद्यविशेषणमपि विवक्षितमेव । यथा-“यस्योभयं हविरार्ति-
<pb n="088"/>
मार्च्छेत्” (तै. ब्रा. ३. ७. १.) इत्यत्रोक्तम्—“मृष्यामहे हविषां
विशेषणं” (शा. भा. ६. ४. ६. सू. २३.) इति, न त्वन्यत्र । ते/?/न
विवक्षायां सर्वत्र विध्यपेक्षैव कारणम्, अविवक्षायां च
तदनपेक्षैय । उपादेयत्वोद्देश्यत्वे तु प्रायिके । तदुक्तम्—</p>
<lg>
<l>नोपादेयत्वमेवैकं विवक्षाकारणं मतम् ।</l>
<l>विशेषणविवक्षायां कारणं हि महद्विधिः ।। इति ।।</l>
</lg>
<p>(तं. वा. १. ३. ३. पृ. २१२)</p>
<p>तदत्राऽपि ‘ब्राह्मणो न सुरां पिबेदि’ ति रागतः प्राप्तब्राह्मणक-
र्तृकसुरापानानुवादेन निषेधोपदेशात्, तस्य च जातिमात्राभिधानेन
पर्यवसानान्न लिङ्गादिविवक्षेति स्त्रीणामपि सुरापानं निषिद्धमेवेति ।
कुर्वते चाहिच्छत्रब्राह्मण्यः सुरापानम् । अतो दुराचारमिश्रितत्वा-
न्नाऽऽचारः प्रमाणमित्येवं प्राप्ते अभिधीयते—</p>
<sutra>अपि वा कारणाग्रहणे प्रयुक्तानि प्रतीयेरन् ।</sutra>
<head>सिद्धान्तः</head>
<p>अयमभिप्रायः-न हि सर्वेषां शिष्टकृताचाराणां धर्मप्रामाण्यम्,
किन्तर्हि येषु दृष्टं फलं प्रवृत्तिकारणत्वेन नाऽऽश्रितं, ये च धर्मबुध्या
क्रियन्ते त एव प्रमाणम् । न हि मूलभूतं वेदमन्तरेण वेदव्यवहा-
<pb n="089"/>
रिणामेवैवंविधाचारोऽयमनादिपरम्परासिद्धस्सम्भवति । तदुक्तम्—</p>
<lg>
<l>दृष्टकारणहीनानि यानि कर्माणि साधुभिः ।</l>
<l>प्रयुक्तानि प्रतीयेरन् धर्मत्वेनेह तान्यपि ।।</l>
</lg>
<lg>
<l>शरीरस्थितये यानि सुखार्थं वा प्रयुञ्जते ।</l>
<l>अर्थार्थं वा न तेष्वस्ति शिष्टानामेव धर्मधीः ।।</l>
</lg>
<lg>
<l>धर्मत्वेन प्रपन्नानि शिष्टैर्यानि तु कानिचित् ।</l>
<l>वैदिकैः कर्तृसामान्यात्तेषां धर्मत्वमिष्यते ।। इति ।।</l>
</lg>
<p>(तं. वा. १. ३. ३. पृ. २१५)</p>
<p>तेनाहिच्छत्रब्राह्मणीसुरापानादीनां न धर्मत्वम्, दृष्टकारण-
स्यैव रागस्य प्रवृत्तिहेतुत्वात् । इतरदुराचारोदाहरणानि च वार्तिक-
एव सुपरिहराणि ।</p>
<p>यदपि “के शिष्टाः ये सदाचाराः सदाचाराश्च तत्कृता” इत्य-
न्योन्याश्रयत्वमुक्तम्, तदप्ययुक्तम्; अन्यतः परिच्छेदसम्भवात् ।
वेदविहितार्थक्रियाकारित्वं हि शिष्टत्वम् । तच्च प्रत्यक्षावगतस्मृत्य-
नुमितवेदार्थक्रियाकारित्वेनाऽग्रत एवाऽवगतमिति नाऽनुपपन्नम् ।</p>
<p>प्रयोजनं—पूर्वपक्षे शिष्टाचारविषयाणां कर्मणामननुष्ठानम् ।
सिद्धान्ते त्वनुष्ठानमिति ।</p>
<pb n="090"/>
<p>सूत्रन्तू—दृष्टफलस्य प्रवृत्ति“कारणत्वाग्रहणे” सति यानि ध-
र्मत्वेन “प्रयुक्तानि” तानि धर्मप्रमाणत्वेन “प्रतीयेरन्” इति ।</p>
<head>इति सदाचारप्रामाण्यनिरूपणम्</head>
<trailer>इति चतुर्थं शिष्टाकोपाधिकरणम् ।।</trailer>
<head>अथ पञ्चमं यववराहाधिकरणम् ।।</head>
<sutra>तेष्वदर्शनाद्विरोधस्य समा विप्रतिपत्तिस्स्यात् ।।</sutra>
<head>विषयसंशयौ</head>
<p>“यवमयश्चरुः” “वाराही उपानहौ” (मै. सं. ४. ४. ६)
“वैतसे कटे प्राजापत्यान् सञ्चिनोति” इति यववराहवेतसशब्दान्
समामनन्ति । तत्र केचित् दीर्घशूके यवशब्दं प्रयुञ्जते, केचित्प्रिय-
ङ्गुषु । वराहशब्दं केचित्सूकरे, केचित्कृष्णशकुनौ । वेतसशब्दं के-
चिद्वञ्जुले केचिज्जम्ब्वाम् । तत्रोभयथा शब्दार्थावगमाद्विकल्प इति ।</p>
<head>प्रभाकरमतेन पूर्वोत्तरपक्षौ</head>
<p>अत्र सङ्गतिलोभात्प्रभाकरेण भाष्यकारीयो विकल्पशब्दोऽन-
ध्यवसायपरो व्याख्यातः । एवं हि मन्यते—निरपेक्षशास्त्रद्वयवि-
हितयार्हि व्रोहियवयोर्विकल्पो भवति । इह तु “यवमयश्चरुर्भवती”त्ये-
<pb n="091"/>
कमिदं वाक्यं नानावृत्तं दीर्घशूकप्रियङ्गुरूपोभयार्थविधायकं स-
म्भवति । आवृत्तौ च वाक्यभेदापत्तिः । न चैकस्य मुख्यत्वमपर-
स्य गौणत्वमिति निर्धारयितुं शक्यते विनिगमनाप्रमाणाभावात् ।
न च वाक्यशेषो विनिगमनाप्रमाणम्, “यवमयश्चरुर्भवति”इत्यत्र वा-
क्यशेषस्याऽश्रवणात् । किन्तु भाष्यकारमते वारुणप्राघासिकयवम-
यकरम्भपात्रविधिशेषोऽयमर्थवादः । वर्तिककारमते तु यवमतीभि-
रद्भिरौदुम्बर्याः प्रोक्षणे विधीयमाने “यत्राऽन्या ओषधयो म्लाय-
न्ते अथैते मोदमाना इवोत्तिष्ठन्ती”ति । (श. ब्रा. ३. ६. १. १०)
तेन यस्मिन्नेवाऽयं श्रूयते, तस्मिन्नेव यागे वाक्यशेषोऽयं यव-
शब्दस्य दीर्घशूकपरत्वे विनिगमनाप्रमाणम्, न त्वन्यत्राऽपीत्यतो-
ऽत्रानध्यवसायादप्रामाण्यमिति ।</p>
<head>प्रभाकरमतदूषणम्</head>
<p>तदयुक्तम्; वक्ष्यमाणपूर्वपक्षन्यायेन विकल्पेनैव प्रमाण्यो-
पपत्तावप्रामाण्यापादकस्याऽनध्यवसायस्याऽसम्भवादिति यत्किञ्चि-
देतदिति यथाभाष्यमेव तावदधिकरणं प्रस्तूयते ।</p>
<p>श्रुतिविरोधाविरोधयोः स्मृतीनामप्रामाण्यं प्रामाण्यञ्च निरू-
प्येदानीं देशभेदेनार्यम्लेच्छयोर्नानार्थविषयैकशब्दप्रयोगरूपाचार-
विप्रतिपत्तौ कथमिति निरूप्यते ।</p>
<pb n="092"/>
<head>भाष्यकारमतेन पूर्वपक्षः</head>
<p>अत्रायं पूर्वपक्षिणोऽभिसन्धिः—यववराहवेतसशब्देषु देश-
भेदेन नानार्थप्रसिद्धेषूक्तन्यायेन विनिगमनाप्रमाणाभावाद्विकल्प ए-
वेति । न च यवादिपदावृत्तिरूपवाक्यभेदप्रसङ्गान्न विकल्पस्स-
म्भवतीति वक्तव्यम् । अगत्या वाक्यभेदस्याऽप्यध्ययनविध्यनुम-
तत्वात् । यथा—“यस्य हवींषि नश्येयुर्दुष्येयुरपहरेयुर्वाऽऽज्येन ता
देवताः परिसंख्याय यजेते”ति प्रतिनिमित्तमाज्यविध्यावृत्तिरूपवा-
क्यभेदोऽध्ययनविध्यनुमत एव । तदुक्तम्—</p>
<lg>
<l>गौणे लाक्षणिकं वाऽपि वाक्यभेदेन वास्वयम् ।</l>
<l>वेदोयमाश्रयत्यर्थं को नु तं प्रतिकूलयेत् ।। इति ।।</l>
</lg>
<p>(तं. वा. १. ३. ४. पृ. २२३)</p>
<p>अतो विकल्पेनैव पूर्वपक्षो युक्त इत्येवं प्राप्तेऽभिधीयते—</p>
<sutra>शास्त्रस्था वा तन्निमित्तत्वात् ।।</sutra>
<head>भाष्यकारमतेन सिद्धान्तः</head>
<p>अयमभिप्रायः—भवेदष्टदोषदुष्टोऽपि विकल्पो यद्युभयाभिधा-
न भवेत् । इह पुनरन्यतराभिधानेनैवाऽन्यतरस्य सादृश्याद्गौण्या-
<pb n="093"/>
श्रायणेन प्रतीत्युपपत्तौ नोभयाभिधानम्, शक्तिद्वयकल्पनाप्रमा-
णाभावात् । अस्ति चाऽन्यतराभिधाने सत्यन्यत्र गौणत्वनिमित्त-
म् । यतस्सदृशस्तम्बाः प्रियङ्गवो दीर्घशूकाश्च । न चाऽन्यतराभि-
धाने विनिगमनाप्रमाणं नाऽस्ति, वाक्यशेषस्यैव विनिगमनाप्रमा-
णत्वात् ।</p>
<p>ननु वाक्यशेषो यत्र श्रूयते तत्रैव विनिगमनाप्रमाणमित्युक्तम् ।
सत्यम्; यत्राऽक्षादिपदस्येव निरूपितैवाऽनेकत्र शक्तिस्तत्रैव । इह
वाक्ये कुत्राऽस्य तात्पर्यमिति सन्देहे यत्रैव वाक्यशेषः श्रूयते तत्रैव
विनिगमनाप्रमाणं भवति, इह पुनश्शक्तिकल्पनावसरे एकत्र शक्ति-
कल्पनेनैवाऽन्यत्र प्रतीतिप्रयोगयोरुपपत्तौ शक्तिकल्पनानिर्णायकत्वमेव
वाक्यशेषस्येति नाऽनुपपन्नम् । तथा “वराहं गावोऽनुधावन्ति” (मै.
सं. १. ६. ३.) इत्यर्थवादाद्वराहशब्दस्य पशुविशेषाभिधाने । एवं
“अप्सुजो वेतस” इत्यर्थवादाद्वेतसशब्दस्य वृक्षविशेषाभिधाने नि-
र्णायकत्वमिति ।</p>
<p>प्रयोजनं—यदि पूर्वः पक्षः, तदा विकल्पेनाऽनुष्ठानम्, अथ
सिद्धान्तस्तदा दीर्घशूकादीनामेवेति ।</p>
<p>सूत्रन्तु—“शास्त्रस्था” प्रसिद्धिर्बलीयसी अनादिशास्त्र “नि-
मित्तत्वादि”ति ।।</p>
<pb n="094"/>
<head>वार्तिककारमतम्</head>
<p>तदेतद्यथाभाष्यमधिकरणं वार्तिककारपादा नाऽनुमन्यन्ते ।
यववराहवेतसशब्देषु सर्वदेशेष्वभिधानविप्रतिपत्त्यनुपलम्भात् । त-
दुक्तम्—</p>
<lg>
<l>नैवोच्यन्ते क्वचिद्देशे यवश्रुत्या प्रियङ्गवः ।</l>
<l>जम्बूं न वेतसं प्राहुर्वराहं नैव वायसम् ।। इति ।।</l>
</lg>
<p>(तं. वा. १. ३. ४. पृ. २१८)</p>
<p>किञ्च “सन्दिग्धेषु वाक्यशेषान्निर्णय” इत्यनेनैव लभ्यमानत्वा-
दनुपपन्न एवाऽयं विचारः । तदुक्तम्—</p>
<lg>
<l>सन्दिग्धेषु च सर्वेषु वाक्यशेषेण निर्णयम् ।</l>
<l>वक्ष्यत्येव न तेनाऽपि पृथक्कार्या विचारणा ।। इति ।।</l>
</lg>
<p>(तं. वा. १. ३. ४. पृ. २१८)</p>
<p>अथोच्येत—न वयमुदाहरणभेदादधिकरणभेदं ब्रूमः, किन्तु
प्रतिपाद्यभेदादेव । तथा हि-“अक्ताश्शर्करा” (तै. व्रा. ३. १२. ५.)
इत्यत्र किमञ्जनसाधनमुपादेयमित्युपादनगतस्य सन्देहस्य “तेजो
वै घृतम्” इत्यर्थवादबलेन निर्णयः क्रियमाणस्तद्वाक्यगताक्तपद-
स्यैव क्रियते, न तु वाक्यन्तरगतस्याऽक्तपदस्य । तेनोपादानसन्देहे
<pb n="095"/>
समभिव्याहृतविध्यु शेवर्तिपदगतसन्देहनिर्णायकत्वमेव वाक्यशेष-
स्येति तदधिकरणप्रतिपाद्यम् । इह पुनः किमत्र यवशब्दास्याऽभि-
धेयमित्यभिधानसन्देहे वाक्यशेषान्निर्णयः क्रियमाणो यावद्वाक्य-
गतयवशब्दगोचरामेवाऽभिधानशक्तिं व्यवस्थापयतीति प्रतिपाद्यभे-
दादधिकरणभेदो युक्त एवेति ।</p>
<p>तदयुक्तम्; न्यायतुल्यत्वात् । तत्रोपादानसन्देहनिर्णये खल्वयं
न्यायः, विधिस्तुत्योस्समानविषयत्वात् स्तुत्यस्यैव विधेयत्वमिति ।
तथाऽभिधानसन्देहेऽपि दीर्घशूकस्तुतिदर्शनाद्दीर्घशूकस्यैव विधेय-
त्वम् । तच्चाऽशाब्दस्य न सम्भवतीत्यनधिगतमुख्यभूतार्थान्तरस्य
शब्दस्य वाचकशक्तिमेवालम्ब्याऽवतिष्ठते । सर्वस्यैव संशयस्यैक-
तरपक्षानुग्राहिनिमित्तदर्शनेनैव निवर्तनीयत्वात् । न चोदाहरणभे-
देन किञ्चिद्वैलक्षण्ये सत्यधिकरणभेदो भवति । तथा सति “य-
स्मिन् प्रीतिः पुरुषस्य तस्य लिप्सार्थलक्षणाविभक्तत्वात्” (जै. सू.
४. १. २.) इत्यत्राऽपि फलयागयोः पुरुषार्थत्वप्रतिपादनेऽवान्तर-
हेतुवैलक्षण्यादधिकरणभेदप्रसङ्गः । स्वर्गस्य हि पुरुषार्थत्वं स्वभा-
वादेव, यागस्य तु तत्साधानत्वेन ।</p>
<p>अथ तत्रैकन्यायविषयत्वम्, तदेहाऽप्युपादानसन्देहे स्तुतिस-
म्बन्धमात्रादेव घृतादीनां विधेयत्वनिर्णयः । अभिधानसन्देहे तु
<pb n="096"/>
त्रिकालनिरस्तमुख्यभूतार्थान्तरादर्शनानुगृहीतादेव स्तुतिसम्बन्धा-
दभिधेयं निश्चित्य विधेयनिर्णय इति यत्किञ्चि देतदिति । तदुक्तम्-</p>
<lg>
<l>तथाऽपि न्यायतुल्यत्वाद्यथा घृतपरिग्रहः ।</l>
<l>वाक्यशेषात्तथैव स्याद्यवाद्यर्थविनिर्णयः ।। इति ।।</l>
</lg>
<p>(तं. वा. १. ३. ४. पृ. २१९)</p>
<p>न चैवं प्रियङ्गावपि प्रयोगदर्शनादर्थापत्त्या तत्राऽपि शक्तिः
कल्पनीयेति वक्तव्यम् । यतस्तत्सिद्धिन्यायेनैव गौणत्वाश्रयणेनैव
प्रियङ्गौ प्रयोगस्याऽन्यया सिद्धत्वेनाऽर्थापत्तेः परिक्षयादिति ।</p>
<head>वार्तिककारमतेन पील्वधिकरणम्</head>
<head>विषयसंशयौ</head>
<p>अतोऽन्यथैतदधिकरणं वर्ण्यते—अविद्यमानवाक्यशेषा आ-
र्यम्लेच्छप्रयोगविप्रतिपत्तिभाजः पील्वादिशब्दा एवाऽत्रादाहर-
णम् । आर्या हि पीलुशब्दं वृक्षविशेषे प्रयुञ्जते । तदाह गौतमः—
“पैलवौदुम्बरौ वैश्यस्य दण्डौ” (गौ. ध. १. ३३) इति । म्लेच्छा-
स्तु हस्तिनि । तत्र सन्देहः—किं द्वयोरपि पीलुशब्दाभिधेयत्वम् ?
उताऽन्यतरस्याऽभिधेयत्वं अन्यतरस्य गौणत्वमिति ?</p>
<pb n="097"/>
<head>पूर्वपक्षः</head>
<p>अत्राऽयं पूर्वपक्षिणोऽभिसन्धिः—उभावेतावर्थौ पीलुशब्दात्प्र-
तीयेते । प्रतीतिश्चोभयत्राऽपि शक्तिं कल्पयति, विशेषाभावात् । न
च लौकिकशब्दार्थव्यवहारे आर्यम्लेच्छकृतः कश्चिद्विशेषोऽस्ति ।
न हि घटादिजातीयेष्वार्या एव परं घटशब्दं प्रयुञ्जते, न म्लेच्छा
इति शक्यं वक्तुम् । तस्मादेवंविधेषु शब्दार्थव्यवहारेषु वेदविरो-
धाभावेनाऽऽर्यम्लेच्छयार्विप्रतिपत्तेस्समत्वात्पील्वादिशब्दानामुभय-
वाचकत्वमित्येवं प्राप्ते—</p>
<head>सिद्धान्तः</head>
<p>अभिधायते—आर्याणामेव प्रसिद्धिर्बलीयसी । शास्त्रस्था
हि ते पारमार्थिकशास्त्रार्थानुष्ठानाय पारमार्थिकमेव शब्दार्थमवधा-
रयन्ति । तेन येयमार्याणामनादिशब्दार्थावधारणपरम्परा सैव
वाच्यवाचकसम्बन्धावधारणे प्रमाणम् । म्लेच्छानान्तु यादृच्छि-
कव्यवहारिणां पारमार्थिकशब्दार्थतत्वनिरूपणानभिज्ञानां हस्तिगो-
चरत्वेनाऽऽर्यप्रयुक्तपीलुशब्दार्थवृक्षस्थूलत्वश्यामलत्वसादृश्याद्गौ-
णपीलुशब्दाश्रयणेन मुख्यत्वभ्रमादेव शब्दस्य व्यवहारोपपत्तौ
न पारमार्थिकशब्दार्थाध्यवसानम् ।</p>
<pb n="098"/>
<p>तदुक्तम्-</p>
<lg>
<l>अभियुक्ततरा ये ये बहुशास्त्रार्थदर्शिनः ।</l>
<l>ते ते यत्र प्रयुञ्जीरन् स सोऽर्थस्तत्वतो भवेत् ।। इति ।।</l>
</lg>
<p>(तं. बा. १. ३. ४. पृ. २२०)</p>
<p>तस्मादार्यप्रसिद्धिरेव शब्दार्थावधारणे प्रमाणम्, न म्लेच्छ-
प्रसिद्धिरिति ।</p>
<p>प्रयोजनम्—“पैलवौदुन्बरौ वैश्यस्ये” त्यत्र हस्तिभवास्थिदण्डेन
सह पीलुवृक्षदण्डस्य विकल्पः पूर्वपक्षे । सिद्धान्ते तु पीलुवृक्ष-
दण्ड एव ।</p>
<p>सूत्रन्तु—ये “शास्त्रस्थाः” तेषामेव प्रसिद्धिर्बलीयसा ।
तेषामेव शास्त्रार्थानुष्ठानाय शब्दार्थनिरूपणे “निमित्तत्वादि”ति ।।</p>
<head>इति वार्तिककारमतेन पील्वधिकरणम्</head>
<head>वार्तिककारमतेन स्मृत्याचारयोर्बलाबलनिरूपणम्</head>
<head>पूर्वपक्षः</head>
<p>अथवा स्मृत्याचारविरोधविषयमेतदधिकरणम् । अत्राऽयं
<pb n="099"/>
पूर्वपक्षिणोऽभिसन्धिः—यथा हि मन्वादिस्मृतीनां श्रुतिमूलत्वं तथा
सदाचाराणामपि श्रुतिमूलत्वं निरूपितमेव । तत्र स्मृतिविरुद्धाना-
मप्यदृश्यमानलोभादिमूलानां वेदव्यवहारिभिरेवाऽऽचर्यमाणत्वेन
सदाचारत्वाविशेषात् “अपि वा कर्तृसामान्यात्प्रमाणमनुमानं स्या-
त्” (जै. सू. १. ३. ६) इत्यनेन न्यायेन स्मृतिविरोधेऽपि वेदविरो-
धाभावेन विप्रतिपत्तेस्समत्वात्सदाचारस्य वेदमूलत्वमेव ।</p>
<p>अथवा ऽऽचारस्यैव बलीयस्त्वम् । स हि श्रुत्यनुमाने लिङ्ग-
भूतः प्रत्यक्षेणैवाऽवगम्यते । स्मृतिः पुनर्मनुवचनादनुमिता श्रुतिम-
नुमापयतीति विप्रकर्षाद्दुर्बला । येषामपि मनुवचनमेव श्रुत्यनुमाने
लिङ्गम्, तेषामपि वक्तृज्ञानानुमानद्वारेण श्रुत्यनुमानमिति विप्रकृष्ट-
त्वमेव स्मृतेराचारादिति ।</p>
<p>तदुक्तम्—</p>
<lg>
<l>यावद्विस्मरणं दृष्ट्वा श्रुतिरन्याऽनुमास्यते ।</l>
<l>तावल्लब्धात्मकः पूर्वमाचारः प्रतितिष्ठति ।।</l>
</lg>
<lg>
<l>प्रतिष्ठितस्य बाधश्च कीदृशः परिकल्प्यताम् ।</l>
<l>तेनाऽऽचारबलीयस्त्वं समत्वं वेह युज्यते ।। इति ।।</l>
</lg>
<p>(तं. वा. १. ३. ४. पृ. २२०)</p>
<pb n="100"/>
<p>एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि स्मृत्याचारयोस्तुल्यरूपत्वं भवेत् ।
किन्तु स्मृतिर्भ्रान्त्यादिशून्याप्ततरमन्वादिप्रणीता सोपनिबन्धना
चाऽनन्यथासिद्धा वेदमेव मूलभूतं कल्पयतीति युक्तम् । आचारस्य
तु वेदव्यवहारिभिर्धर्मबुध्या प्रयुक्तस्याऽपि कालविप्रकर्षात् न्याया-
भासादिमूलतया चाऽन्यथाभावशङ्कया न स्मृतिविरोधे प्रामा-
ण्यम् । दृश्यते चाऽद्यत्वेऽपि वेदव्यवहारिणामेव धर्मबोधेऽनाचा-
रास्स्मृतिविरुद्धाः । यथा दाक्षिणात्यब्राह्मणीनामनुमरणम् । तथा
च स्मरन्ति—</p>
<lg>
<l>मृतानुगमनं नाऽस्ति ब्राह्मण्या ब्रह्यशासनात् ।</l>
<l>इतरेषान्तु वर्णानां स्त्रीधर्मोऽयं व्यवस्थितः ।। इति ।।</l>
</lg>
<p>न च स्मृतेर्मनुवचनानुमिताया अप्रत्यक्षत्वेनाऽऽचारस्यैव बल-
वत्वमिति वक्तव्यम्, यतस्स्मृतेः साक्षादेव श्रुत्यनुमानम् । आचा-
रस्य त्वस्मर्यमाणस्याऽनाचरणीयत्वात्तद्विषयं तावदाचरितृस्मरणम्,
ततश्चाऽपरापरपूर्वपूर्वभाविनानाविधाचरितृस्मृत्यनुमानपरम्परया मन्वा-
दिस्मृत्यनुमानम्, ततश्च श्रुत्यनुमानमिति बहुतरविप्रकर्षान्न तुल्य-
बलत्वम्, न तरामाचारबलीयस्त्वमिति ।</p>
<pb n="101"/>
<p>तदुक्तम्—</p>
<lg>
<l>आचारात्तु स्मृतिं ज्ञात्वा स्मृतेश्च श्रुतिकल्पना ।</l>
<l>तेन द्व्यन्तरितं तस्य प्रामाण्यं विप्रकृष्यते ।। इति ।।</l>
</lg>
<p>(तं. वा. १. ३. ४. पृ. २२०)</p>
<p>न च मन्वादिस्मृतेरिवाऽऽचरितृस्मृतेरपि साक्षादेव श्रुतिमूल-
त्वम् । मन्वादयो हि महर्षयः प्रकृष्टज्ञानतया विप्रकीर्णनानाशाखा-
गतां तत्तदाचारमूलभूतां श्रुतिमनुसृत्य स्मृत्वा स्वनिबन्धनैः प्रति-
पादयन्तीति युक्तम्, न त्वाचरितारस्सर्वे नानावेदशाखानुसरण-
क्षमाः । किन्तु मन्वादिमहर्षिसङ्कल्पितमेवाऽर्थं पूर्वपूर्वाचरितृपर-
म्परायातमवगम्य स्मृत्वाऽऽचरन्तीति सम्भवति । तेन यत्पूर्वाधि-
करणे शिष्टाचारस्य श्रुतिमूलत्वेन प्रामाण्यमभिहितं तन्मन्वादि-
स्मृत्यविरुद्धस्यैवेत्येतदधिकरणव्युत्पाद्यम् । तेन न वक्तव्यं-व्यभि-
चारास्पदत्वादाचारस्य क्वचिदपि न प्रामाण्यमिति, एवं भूताचार-
स्याऽव्यभिचारादिति ।</p>
<p>प्रयोजनम्—पूर्वपक्षे स्मृतिविरोधेऽपि यथाचारमनुष्ठानं कर्त-
व्यम् । सिद्धान्ते तु न कर्तव्यमिति ।</p>
<pb n="102"/>
<p>सूत्रन्तु-“शास्त्रस्ता” ये मन्वादयस्तेषामेव स्मरणं बलवत् “त-
न्निमित्तत्वादेव” शिष्टाचारस्येति ।।</p>
<head>इति स्मृत्याचारयोर्बलाबलनिरूपणम्</head>
<head>त्रिवृच्चर्वश्ववालाधिकरणम्</head>
<head>पूर्वपक्षः</head>
<p>अथ वा त्रिवृच्चर्वश्ववालादिशब्दा एवाऽत्र लोकवेदयोर्विप्र-
तिपत्तो निरूप्यन्ते । अत्राऽयं पूर्वपक्षिणोऽभिसन्धिः—त्रिवृच्छब्दो
हि लोके ‘त्रिवृद्रज्जुः, त्रिवृद्ग्रन्थिः’ इति त्रिगुणरज्ज्वादौ प्रसिद्धः ।
वेदे तु “त्रिवृद्बहिष्पवमानं” (ता. ब्रा. २०. १. १.) इत्युक्त्वा
तृचत्रयं समनुक्रान्तम् । तृचशब्दश्च स्तोत्रीयऋक्त्रयवचनः ।
तेन वेदे स्तोत्रीयानवकवचनस्त्रिवृच्छब्दः प्रतीयते । तथा
चरुशब्दश्च लोके स्थालीवचनः प्रसिद्धः । वेदे तु “आदित्यः
प्रायणीयश्चरुः” इति विधाय “अदितिमोदनेन” इति वचना-
द्याज्ञिकप्रसिद्धेश्चाऽनवस्रावितान्तरूष्मपक्वौदनवचनश्चरुशब्दो विज्ञा-
यते । एवं “आश्ववालः प्रस्तर” इत्यत्राऽपि लोकप्रसिध्या
अश्ववालस्तुरगकेशः प्रतीयते । वेदे तु काशेष्वश्ववालशब्दप्रसि-
द्धिः । एवं हि श्रूयते—“यज्ञो वै देवेभ्योऽश्वो भूत्वाऽपाक्रामत,
<pb n="103"/>
सोऽपः प्राविशत्, स वालधौ गृहीतो वालानमोचत, ते वालाः का-
शतां गता” इति । तेन लौकिकवैदिकप्रयोगविप्रतिपत्तौ विनिगम-
नाहेत्वभावाद्विकल्प एवेति ।</p>
<p>न च लोकप्रसिद्धेर्धर्मं प्रत्यनङ्गत्वाद्वेदप्रसिद्धार्थस्वीकार एव
युक्तः, पदार्थावधारणे विशेषाभावात् । तदुक्तम्—</p>
<lg>
<l>नैतदेवं पदार्थेषु न हि वेदो विशिष्यते ।</l>
<l>अदृष्टार्थे तु वाक्यार्थे लोकात्स ह्यतिरिच्यते ।। इति ।।</l>
</lg>
<p>(तं. वा. १. ३. ४. पृ. २२२)</p>
<p>अथ वा लौकिक्येव बलीयसी । सा हि वेदनिरपेक्षैव प्रव-
र्तते । वेदप्रसिद्धिस्तु वाक्यशेषगतलोकप्रसिद्धपदसमभिव्याहार-
सापेक्षा । तेन लोकप्रसिद्धेर्बलीयस्त्वाद्यत्र लोकाविरोधस्तत्र भवतु
वैदिकार्थस्वीकारः, लोकविप्रतिपत्तौ तु लोकप्रसिद्धार्थस्वीकार
एव । तथा सत्यर्थवादस्याऽपि “आदित्यो वै यूपः” “यजमानः
प्रसरः” (मै. सं. ३. ८. ६.) “स्वर्गो लोक आहवनीयः”
इतिवद्गौण्या वृत्त्या लौकिकार्थप्रशंसापरत्वमेवेति । तथा शास्त्र-
स्थमन्वादिप्रसिद्धिरप्येतत्पक्षानुगुणा । यदाह—</p>
<lg>
<l>कार्पासमुपवीतं स्याद्द्विप्रस्योर्ध्ववृतं त्रिवृत् । (मनु. २. ४४)</l>
<l>त्रिवृता ग्रन्थिनैकेन इति च ।। (मनु. २. ४३.)</l>
</lg>
<pb n="104"/>
<p>न च लोकप्रसिद्धस्य त्रिवृच्छब्दस्य बहिष्पवमानसामानाधि-
करण्यासम्भवेन वैदिकार्थपरिग्रह इति वाच्यम् । यतस्तात्रीयान-
वकवचनत्वेऽपि बहिष्पवमानस्तोत्रस्य तत्साध्यत्वात्सामानाधिकर-
ण्यानुपपत्तेस्तदवस्थत्वात् । अथ तत्र कार्यकारणयोरेकत्वोपचा-
रात्सामानाधिकरण्यम्, तदत्राऽपि त्रिगुणयज्ञोपवीतस्याऽपि “यज्ञो-
पवीतिना कर्म कर्तव्यं” इत्यधिकारहेतुत्वात्कार्यकारणभावोपपत्ते-
र्नाऽनुपपन्नम् । तेनोक्तन्यायेन लोकप्रसिद्धेर्बलीयस्त्वाल्लौकिकार्थ-
परिग्रह एव । अथ प्रसिद्धितुल्यत्वम्, तदा लौकिकार्थेष्वपि वेद-
विरोधाभावेन विप्रतिपत्तौ समत्वाद्विकल्प एवेत्येवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र लौकिकवैदिकपदार्थयोस्तुल्यत्वं
भवेत् । अपूर्वसिध्यर्थं हि वेदार्थानुष्ठानम् । तत्र वाक्यार्थवत्पदा-
र्थोऽपि यत्र वेदनैव प्रतिपादितोऽस्ति, तत्र वैदिकपदार्थानुष्ठानादे-
वाऽपूर्वसिद्धिः । अन्यथा वेदस्य तत्पदार्थप्रतिपादनवैयर्थ्यप्रस-
ङ्गात् । यत्र पुनर्वैदिकः पदार्थो नाऽस्ति तत्र लौकिकपदार्थानु-
ष्ठानादेवाऽपूर्वसिद्धिर्वेदानुमतेति युक्तम् । तदत्र “त्रिवृद्बहिष्पव-
मानमि”त्युक्त्वा तृचत्रयानुक्रमणं तदैवाऽर्थवद्भवति, यदि लौकिक-
पदार्थपरित्यागेन स्तोत्रीयानवकवचनस्त्रिवृच्छब्दोऽत्राऽध्ययनविध्यनु-
<pb n="105"/>
मतो भवेत् । तेन यत्राऽपि तृचत्रयानुक्रमणं नाऽस्ति “त्रिवृदग्निष्टु-
दग्निष्टोमः” (तां, ब्रा. १७. ६. १.) इत्यादौ, तत्राऽपि स्तोत्रीया-
नवकवचनस्त्रिवृच्छब्दो विज्ञायते । न चैतन्न सम्भवति ।</p>
<p>यद्यपि “ब्रह्मस्तोम” इत्यादौ समुदायवचनं स्तोमशब्दः,
तथाऽपि “पञ्चदशः स्तोमो भवती”ति वेदे श्रवणात् डप्रत्ययान्तस्य
च पञ्चदशशब्दस्य व्याकरणानुशासनेन याज्ञिकप्रसिद्धेश्च स्तो-
त्रीयासमुदायवचनत्वात्तत्समानाधिकरणाऽयं स्तोमशब्दः स्तोत्री-
यासमुदायवचनो विज्ञायते । एवं “त्रिवृदग्निष्टुदग्निष्टोम” इत्यादौ
त्रिवृत्समभिव्याहारात्स्तोत्रीयानवकार्थत्वमेवेति नाऽनुपपन्नम् ।</p>
<p>न च मनुवचनविरोधः, मनुवचनस्याऽपि लौकिकप्रयोगान्त-
र्निविष्टत्वेनाऽविरोधकत्वादिति । तदुक्तम्—</p>
<lg>
<l>त्रिवृच्छब्दः प्रयुक्तो यः स्तोत्रीयानवकं प्रति ।</l>
<l>कस्तं शक्तस्ततोऽन्यत्र नेतुं जन्मशतैरपि ।। इति ।।</l>
</lg>
<p>(तं. वा. १. ३. ४. पृ. २२३)</p>
<p>यत्र पुनर्वेदप्रसिद्धार्थपरिग्रहो न सम्भवत्येव, यथा-‘त्रिवृता यूपं
परिवीयाऽऽग्नेयं सवनीयं पशुमुपाकरोति” (श. ब्रा. ४. २. ४. ११.)
इत्यादिषु, तत्र लोकप्रसिद्धार्थस्वीकार एव न्याय्यो न त्वन्यत्राऽपी-
<pb n="106"/>
ति । एवं चर्वश्ववालशब्दयोरप्युक्तन्यायेन वेदप्रसिद्धार्थस्यैवाऽपूर्व-
सिध्युपायत्वम्, न लौकिकस्य । तथाच“आदित्यः प्रायणीयश्चरुः,
“आश्ववालः प्रस्तरः” इति विधाय “अदितिमोदनेन” इति “ते वालाः
काशताङ्गताः” इति चौदनकाशयोस्तुत्यवगमाद्विधिस्तुत्योश्च समा-
नविषयत्वनियमात्तयोरेव चर्वश्ववालशब्दार्थत्वम् ।</p>
<p>न च गौणत्वाश्रयणेन लोकप्रसिद्धस्थालीतुरगवालस्तुतिरे-
वेयं “आदित्यो वै यूपः” “यजमानः प्रस्तरः” “स्वर्गो लोक आह-
वनीयः” इति वद्भविष्यतीति वक्तव्यम्, यतो गत्यन्तरासम्भवेन
हि तत्र तथाऽऽश्रितम् । न ह्यादित्यादीनां यूपादिरूपत्वं सम्भवति ।
इह पुनरोदनस्य यागसाधनत्वसम्भवात्, काशस्य च प्रस्तररूपत्व-
सम्भवाद्वाक्यशेषात्तदर्थनिर्णय एवेति । तदुक्तम्—</p>
<lg>
<l>अर्थवादकृताऽप्यत्र प्रतिपत्तिर्बलीयसी ।</l>
<l>तद्ग्राह्यत्वादृते नाऽस्य तस्याऽप्यस्ति प्रयोजनम् ।। इति ।।</l>
</lg>
<p>(तं. वा. १. ३. ४. पृ. २२३.)</p>
<p>न च “सन्दिग्धेषु वाक्यशेषान्निर्णय” इत्यनेन तुल्यार्थत्वम्,
यतो यत्र हि शब्दार्थसन्देहे वाक्यशेषान्निर्णीयते, तत्र तन्न्याय-
विषयत्वमेव । इह पुनर्त्वोकवेदयोस्त्रिवृदादिपदेष्वर्थद्वयस्याऽस-
<pb n="107"/>
न्दिग्धत्वेन लौकिकस्याऽर्थस्य वैदिकेनाऽर्थेन बाध एव न विकल्प
इति व्युत्पाद्यते । अतो न तुल्यार्थत्वमिति । तदुक्तम्—</p>
<lg>
<l>लौकिकी प्रतिपत्तिर्हि स्वार्थे निस्संशया स्थिता ।</l>
<l>वैदिक्यपि तथा स्वार्थे बाध्यते न विपर्ययात् ।। इति ।।</l>
</lg>
<p>(तं. वा. १. ३. ५. पृ. २२४.)</p>
<p>प्रयोजनम्—कर्मसु विकल्पेन लौकिकवैदिकार्थोपादानम्,
यदि पूर्वपक्षः । सिद्धान्ते तु लौकिकार्थबाधेन वदिकार्थोपादान-
मेवेति ।</p>
<p>सूत्रन्तु—“शास्त्रस्थैव” प्रतिपत्तिर्वलीयसी । धर्मस्याऽपूर्वा-
त्मनः “तन्निमित्तत्वात्” शास्त्रनिमित्तत्वादिति ।।</p>
<head>इति त्रिवृच्चर्वश्ववालाधइकरणम्</head>
<trailer>इति पञ्चमं यववराहाधिकरणम् ।।</trailer>
<pb n="108"/>
<head>अथ षष्ठं पिकनेमाधिकरणम् ।।</head>
<sutra>चोदितन्तु प्रतीयेताऽविरोधात्प्रमाणेन ।।</sutra>
<head>विषयसंशयौ</head>
<p>अथ यान् शब्दान्नाऽऽर्याः कस्मिंश्चिदाचरन्ति, म्लेच्छास्तु
कस्मिंश्चित्प्रयुञ्जते, यथा—पिकनेमसततामरसशब्दाः । तेषु किं
निगमनिरुक्तव्याकरणवशेन धातुतोऽर्थः कल्पयितव्यः ? उत यत्र
म्लेच्छा आचरन्ति स शब्दार्थः ? इति ।</p>
<head>प्रभाकरमतेन पूर्वोत्तरपक्षौ</head>
<p>इमं तु सन्देहं सङ्गतिलोभात्प्रभाकरो नाऽनुमन्यते । अयञ्च
तस्याऽभिसन्धिः—न तावन्निगमनिरुक्तव्याकरणवशेन पिकाद्यर्थाव-
धारणं सम्भवति, यतो मन्त्रार्थवादेषु क्वचिदर्थविशेषे प्रयुक्तानां
शब्दानां निगमादिवशेनाऽवयवव्युत्पत्तिः प्रतिपाद्यते । न च पि-
कादिशब्दानां क्वचिदर्थविशेषे वेदे प्रयागोऽपि दृश्यत इति न
तावत्तद्वशेनाऽर्थावधारणम्, नाऽपि म्लेच्छप्रसिद्धिवशेन । तस्याः
पूर्वाधिकरण एव वेदार्थावधारणं प्रत्यनङ्गत्वस्योक्तत्वात् । अतो
ऽनध्यवसायादप्रामाण्यमिति ।</p>
<pb n="109"/>
<head>प्रभाकरमतदूषणम्</head>
<p>तदयुक्तम्—उभयथाऽप्यध्यवसायसम्भवात् । तथा हि-नि-
गमादिवशेनाऽपि तावदिहाऽर्थावधारणं सम्भवत्येव । न च मन्त्रार्थ-
वादेषु क्वचिदर्थविशेषे प्रयोगे सत्येव परं निगमादिभिरर्थावधार-
णमिति वक्तव्यम् । अप्रसिद्धशब्दार्थावधारणेऽपि निगमादेरुपयो-
गदर्शनात् । तथा हि—“बर्हिर्देवसदनं दामि” इत्यत्र लवनसामाना
धिकरण्येनाऽप्रयुक्तस्याऽपि दामीत्यस्य पदस्य व्याकरणवशेनैव
लवनार्थत्वमवधार्यते ।</p>
<p>एवं <fn n="1"/>भक्षानुवाकेऽपि ग्रहणसामानाधिकरण्येनाऽप्रयुक्त-
<footnote n="1">ज्योतिष्टोमे हुतस्य सोमस्य शेषभक्षणं विहितम्-“अभिषुत्या-
हवनीये हुत्वा प्रत्यञ्चः परेत्य सदसिसोमं भक्षयन्ति” (तै. सं. ६.३.
११.) इति । ऋत्विजः अभिषुत्य सोमरसं लतातो निष्पीड्य, आह-
वनीयाख्येऽग्नौ हुत्वा होमं कृत्वा प्रत्यङ्मुखा गच्छन्तस्सदोनामकम-
ण्डपमासाद्य तत्रोपविश्य समवेताः तं हुतशेषं सोमं भक्षयेयुरिति
तदर्थः । तच्च भक्षणं “भक्षेहि माऽऽविश दीर्घायुत्वाय शन्तनुत्वाय
रायस्पोषाम वर्चसे सुप्रजास्त्वायेहि वसो पुरोवसो प्रियो मे हृदो-
ऽस्यश्विनोस्त्वा बाहुभ्यां सध्यासं” (तै. सं. ३.२.५.) इत्यादि-
मन्त्रैः कर्तव्यम् । ते च मन्त्रा यस्मिन्ननुवाके पठिताः, स भक्षानुवाक
इति कथ्यते ।</footnote>
<pb n="110"/>
स्याऽपि “साध्यासं” (तै. सं. ३.२.५.)इति पदस्य निरुक्ता-
वगतेनाऽवयवान्वयेन ग्रहणार्थत्वमवधार्यत इति । तथा म्लेच्छ-
प्रसिद्धिवशेनाऽपि पिकाद्यर्थावधारणं सम्भवत्येव । न च पूर्वाधि-
करणन्यायेन म्लेच्छप्रसिद्धेश्शब्दार्थावधारणं प्रत्यनङ्गत्वमिति
वक्तव्यम् । यतो बलवदार्यप्रसिद्धिविरोधेन हि तत्राऽनङ्गत्वमुक्तम् ।
इह तु विरोधाभावान्निष्प्रतिपक्षम्लेच्छप्रसिद्धेरपि निर्णायकत्व
मुचितमेवेति । अतोऽनध्यवसायादप्रामाण्याभिधानमप्रामाणिक-
स्यैवेति । तेन यथावार्तिकमेवाऽधिकरणं प्रस्तूयते—</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः-यद्यप्यत्र पिकादिशब्देषु पी-
ल्वादिपदेष्विवाऽऽर्थप्रसिद्धिविरोधो नाऽस्ति, एवमवयवप्रसिद्धेर्विल-
म्बितार्थप्रतीतिहेतुत्वेन च समुदायप्रसिद्धिर्बलीयसी, तथाऽपि नि-
गमादिशास्त्रार्थवत्वाद्विलम्बिन्यप्यवयवप्रसिद्धिरेव बलीयसी । न
तु म्लेच्छरूपाश्रयदूषिताऽसन्मूला समुदायप्रसिद्धिः । तदुक्तम्—</p>
<lg>
<l> सन्मूलस्य प्रमाणत्वं साध्यस्याऽपि वरं श्रितम् ।</l>
<l>न सिद्धमप्यसन्मूलमाश्रयेणाऽभिदूषितम् ।। इति ।।</l>
</lg>
<p>(तं. वा. १.३.५. पृ. २२४)</p>
<pb n="111"/>
<p>किञ्च म्लेच्छप्रसिद्धार्थपरिग्रहे सति द्रविडकर्णाटसिंहलादि-
देशभेदेन म्लेच्छभाषावैचित्र्यात्सर्वेष्वेवाऽऽर्याप्रसिद्धशब्देषु कदा-
चित्क्वचिद्देशे केनाऽपि म्लेच्छेनाऽयं शब्दः क्वचिदर्थे प्रयुक्त इति
शङ्कायां निगमादिवैयर्थ्यप्रसङ्गः । अत्रो निगमादिवशेनैव पिकादि-
शब्दानामर्थनिर्णय इत्येवं प्राप्ते—</p>
<head>भाट्टमतेन सिद्धान्तः</head>
<p>अभिधीयते—भवेदेवं यद्यार्यप्रसिध्यविरोधेऽपि म्लेच्छप्रसि-
द्धिः प्रमाणं न भवेत् । तथा हि—पिकादिशब्दास्तावद्वेदेष्वनुष्ठे-
यार्थतया श्रूयन्ते । तेन नैतेषां पदापभ्रंशरूपत्वं संभवति । नाऽ-
प्यनर्थकत्वम् । न चैते आर्यव्यवहारे क्वचिदर्थविशेषे प्रसिद्धाः
प्रत्यभिज्ञायन्ते । ज्ञायन्ते च कोकिलाद्यर्थविषया म्लेच्छप्रयोगेषु ।
न च शब्दार्थसम्बन्धावधारणे कश्चिदार्यम्लेच्छयोर्विशेषोऽस्ति ।
यत्र पुनरार्यैरन्यत्र प्रयुक्तः शब्दो म्लेच्छैरन्यत्र प्रयुज्यते, तत्राऽऽ-
र्याणां शब्दार्थनिरूपणेष्वभियुक्ततरत्वात्तद्वशेन म्लेच्छप्रसिद्धेर्गौ-
णत्वेनैवोपपत्तेर्भवत्वार्यप्रसिद्धार्थस्य मुख्यत्वेन बलीयस्त्वम् । न
चाऽत्र म्लेच्छप्रसिद्धेर्गौणत्वं सम्भवति, मुख्यभूतार्थान्तराभावात् ।</p>
<p>न च निरुक्तादिवशेनैवाऽत्र मुख्यार्थनिरूपणमिति युक्तम्;
निरुक्तवशेनाऽप्यर्थविशेषावधारणासम्भवात् । तथा हि—पिकश-
<pb n="112"/>
ब्दस्य तावन्निगमवशेनाऽर्थविशेषकथनं नाऽस्त्येव । तथा सति स-
न्देहाभावात् । किन्त्ववयवव्युत्पत्त्यनुसारेणोहनीयोऽसावर्थः । तत्र
पिबति पाति पचतीत्यनेकधातुसाधारणत्वादवयवान्वयस्य निरुक्त-
वशेनाऽपि नाऽर्थविशेषावधारणम् । अता निरुक्तप्रसिद्धिरपि न
म्लेच्छप्रद्धिविरोधिनी, किन्तु कोकिलः पिवति पाति पचतीत्येवं
म्लेच्छप्रसिध्यनुसारेणैवेति । यत्र पुनरन्विष्यमाणाऽपि म्लेच्छ-
प्रसिद्धिरपि नोपलभ्यते “सध्यासमि”त्यादिपदेषु, तत्र निरुक्तादी-
नामेव निर्णायकत्वम् । तदुक्तम्—</p>
<lg>
<l>यस्य चाऽन्विष्यमाणाऽपि प्रसिद्धिर्न भविष्यति ।</l>
<l>कामं प्रदर्शितद्वारा तत्र कल्प्याऽऽश्रयिष्यते ।।</l>
</lg>
<lg>
<l>विक्षिप्ता बहुरूपा च सा सन्देहप्रदायिनी ।</l>
<l>अनन्योपायतामात्रे क्वचिदेव ग्रहीष्यते ।। इति ।।</l>
</lg>
<p>(तं. वा. १.३.५. पृ. २२८)</p>
<p>या त्वभियुक्तैरन्विष्यमाणाऽप्यनुपलब्धार्थान्तरप्रसिद्धिः, सा
कदाचित् क्वचिद्देशे समस्तीति शङ्क्यमाना धूमस्याऽग्निसन्देहे-
ऽपि साधारणीत्युपेक्षणीयैवेति । न चैवं सति प्रसिद्धार्थपदगोचरस्य
निरुक्तस्य वैयर्थ्यमिति वक्तव्यम् । “षडङ्गो वेदोऽध्येतव्य” इति वि-
धिबलात्सर्वत्रैव निगमनिरुक्तव्याकरणावबोधितपदार्थस्यैवाऽनुष्ठित-
<pb n="113"/>
स्य फलापूर्वसाधनत्वाभ्युपगमात् । तदुक्तम्—</p>
<lg>
<l>न चाऽर्थप्रत्ययानङ्गं निरुक्ताद्यप्यनर्थकम् ।</l>
<l>षडङ्गवेदविज्ञानपूर्वकर्मक्रियाफलात् ।।</l>
</lg>
<p>(तं. वा. १.३.६. पृ. २२८)</p>
<p>अता म्लेच्छप्रसिद्धानामपि पिकादिपदार्थानां ग्रहणं युक्त-
भेवेति ।</p>
<p>प्रयोजनं-पूर्वपक्षेऽनियमः, सिद्धान्ते कोकिलस्यैवोपादनमिति ।</p>
<p>सूत्रन्तु—म्लेच्छप्रसिद्धमपि वेदे “चोदितं प्रतीयेत प्रमाणेन”
विरोधाभावादिति ।।</p>
<trailer>इति षष्ठं पिकनेमाधिकरणम् ।।</trailer>
<pb n="114"/>
<head>अथ सप्तमं कल्पसूत्राधिकरणम् ।।</head>
<sutra>प्रयोगशास्त्रमिति चेत् ।।</sutra>
<head>विषयसंशयौ</head>
<p>इह कल्पसूत्राण्युदाहरणम् । माशकं हास्तिकं कौण्डिन्यक-
मित्येवंलक्षणकानि किं प्रमाणमप्रमाणमिति सन्दिग्धानि ।</p>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गातिलोभादित्यमधिकरणमुपवर्णितम्—
कल्पसूत्राणामपि वेदवत्स्वाध्यायानध्यायरूपादराविशेषादर्थाविशे-
षाच्च माशकादिसमाख्यानां च काठकादिवत्प्रवचनतोऽप्युपपत्तेर्वेद
त्वम् । सति च वेदत्वे परस्परव्याघातोऽत्र दृश्यते । तथाहि—
सर्वासु तिथिषु दर्शपूर्णमासाविति कल्पसूत्रम्, पौर्णमास्यमावास्य-
योरेवेति वेदः । न चाऽत्र व्रीहियववद्विकल्पस्सम्भवति । असङ्की-
र्णार्थयोर्हि परस्परविरोधे विकल्पो भवति । अत्र सर्वासु तिथिषु
दर्शपूर्णमासाविति पौर्णमास्यमावास्ययोरपि प्राप्तत्वाद्विकल्पासम्भ-
वेन विरुद्धार्थयोः परस्परव्याघातादप्रामाण्यमेवेति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—स्यादेवं काठकादिवत्समाख्यामात्रमत्र भवेत् ।
<pb n="115"/>
किन्त्वविच्छिन्नदृढतरमशकादिकर्तृस्मृतेस्तत्कर्तृकत्वमेव । वेदतुल्या-
दरस्तु नान्तरीयको वेदमिश्राम्नानात् । अतः कल्पसूत्राणां पौरु-
षेयत्वाद्वेदविरोधेनाऽनादरणीयत्वमेवेति ।</p>
<head>प्रभाकरमतदूषणम्</head>
<p>तदेतदसम्बद्धम्; न हि सङ्कीर्णार्थयोः परस्परविरोधेनाऽप्रा-
माण्यं भवति । तथा सति “एका देया”इत्यादिष्वप्यप्रामाण्यप्रस-
ङ्गात् । अथ तत्र फलभूयस्त्वकल्पनया अविरोधः, तथाऽत्राऽपि
फलभूयस्त्वार्थमेव पौर्णमास्यमावास्ययोः श्रवणं भविष्यतीति यथा-
वार्त्तिकमेवाऽधिकरणं प्रस्तूयते—</p>
<head>भाट्टमतेन सङ्गतिः</head>
<p>पूर्वं मन्वादिस्मृतिमुदाहृत्य तुल्यन्यायतया कल्पसूत्राणां पुरा-
णानाञ्च श्रुतिमूलतया प्रामाण्ये निरूपिते इदानीं कल्पसूत्रमुदाहृ-
त्य तेषामेव स्वातन्त्र्येण वेदवत्प्रामाण्यमाशङ्क्य तन्निराकरणेन
स्मृत्यधिकरणन्याय एव व्यवस्थाप्यते । न च वाच्यं “धर्मस्य
शब्दमूलत्वादशब्दमनपेक्ष्यं स्यात्” (जै. सू. १.३.१.) इत्यनु-
पलभ्यमानमूलशब्दानामेवाऽष्टकादिस्मृतीनां तन्न्यायविषयत्वा-
त्, कथं प्रत्यक्षोपलभ्यमानमूलानां कल्पसूत्राणामपि तन्न्याय-
<pb n="116"/>
विषयत्वम् । यतो न स्मृतीनामपि सर्वासामनुपलभ्यमानमूलत्वम्,
उपनयनादिस्मृतीनां मूलभूतप्रत्यक्षवेदोपलम्भात् । नाऽपि क-
ल्पसूत्राणां सर्वेषामेव प्रत्यक्षवेदमूलत्वम् । नानाशाखागताङ्गोपसं-
ग्राहिणां तेषां मूलभूतकृत्स्नवेदोपलम्भाभावात् । स्वल्पभूयस्त्वे परं
विशेषः । न चैतावता तन्न्यायविषयत्वं भवति । यत्तु प्रथमं कल्प-
सूत्रमात्रमेवोदाहरणमित्युक्तं, तद्भाष्यानुसारेणेति नाऽऽदरणीयम् ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—स्मृतीनां पुराणानां कल्पसू-
त्राणां च महाजनादरपरिगृहीतातीन्द्रियार्थविषयत्वादग्निहोत्रादिचोद-
नावद्वेदत्वमेव । तथाऽऽचार्यवचनं प्रमाणमिति वेदादेवाऽवगम्यते ।
तच्चैषां नियत्वे सत्युपपद्यते । अन्यथा नित्यानित्यसंयोगविरोधात्
माशकादिसमाख्यायाश्च काठकादिसमाख्यावत्प्रवचनादेवोपपत्तेः ।
कर्तृव्यपदेशश्च मन्त्रकृद्व्यपदेशवदुपपत्स्यते ।</p>
<p>यथाहि-“शिशुर्वाङ्गिरसो मन्त्रकृता मन्त्रकृदासीदि”ति (तां. ब्रा.
१३. ३. २४) मन्त्रप्रवक्तरि मन्त्रकृद्व्यपदेशो वेदे, तथा प्रवक्तरि
माशकादौ लोके कर्तृव्यपदेश इति । एवञ्च सति बुद्धाद्यागमाना-
मपि वेदवदेव तुल्यन्यायतया प्रयोगशास्त्रत्वाविशेषात् धर्मे प्रामाण्यं
<pb n="117"/>
पूर्वपक्षिणोऽभिमतमित्येवं प्राप्ते अभिधीयते—</p>
<sutra>नाऽऽसन्नियमात् ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवं यद्यत्र महाजनादरपरिगृहीतातीन्द्रि-
यार्थविषयत्वं वेदत्वमन्तरेणोपपद्येत । तत्तूभयथाऽप्युपपद्यते, वेद-
त्वेन वेदमूलत्वेन च । तत्राऽविच्छिन्नदृढतरकर्तृस्मृतेः पौरुषेय-
त्वेन वेदत्वासम्भवात् स्मृत्यधिकरणसिद्धान्तन्यायेन वेदमूलत्वेनैव
व्यवस्थाप्यते ।</p>
<p>यत्तु नित्यत्वेऽपि मन्त्रकृद्व्यपदेशवत्कर्तृव्यपदेश इत्युक्तम्,
तदसङ्गतम्; व्यपदेशमात्रं हि मन्त्रकृद्व्यपदेशवद्यथाकथञ्चित्समा-
धानमधिकृरुते । दृढतरकर्तृस्मृतिस्तु नाऽनित्यतामन्तरेण कथञ्चि-
त्समाधातुं शक्यते । न च सा वेदे समस्ति । तथा सति वेदस्याऽ-
प्यनित्यत्वप्रसङ्गात् । एवञ्च सति समाख्याऽपि पौरुषेयत्वनिब-
न्धना, न तु काठकादिवत्प्रवचननिबन्धना</p>
<p>यत्तु “आचार्यवचः प्रमाणं” इति वेद एव कल्पसूत्रादानां नि-
त्यत्वं प्रतिपादयति, इतरथा नित्यानित्यसंयोगविरोधादित्यक्तम्,
<pb n="118"/>
तदसत्; न ह्ययं वेदो मशकादीनां कल्पसूत्ररूपप्रवचनविषयः,
किन्तर्ह्याचार्यवचनविषय एवाऽयम् । आचार्यश्च मन्वादिभि-
रुक्त एव ।</p>
<lg>
<l>उपनीय तु यश्शिष्यं वेदमध्यापयेद्द्विजः ।</l>
<l>सकल्पं सरहस्यं च तमाचार्यं प्रचक्षते ।। इति ।।</l>
</lg>
<p>(मनु. २. १४० )</p>
<p>तस्य च वचनं शिष्यविषयं प्रमाणमेवेति । तदुक्तम्—</p>
<lg>
<l>व्याचक्षाणस्य वेदार्थान् वेदांश्च वदतस्स्वयम् ।</l>
<l>शिष्यान् प्रत्याप्तभावात्स्यादाचार्योक्तिप्रमाणता ।। इति ।।</l>
</lg>
<p>(सं. वा. १.३.६. पृ. २४२)</p>
<p>नाऽपि नित्यानित्यसंयोगविरोधः । आचार्यशब्दस्य प्रवृत्ति-
निमित्तोपाधिसामान्याश्रयणेन पाचकादिशब्दवन्नित्यार्थत्वात् । अथ
वा आचिनोति श्रोतृबुद्धिमिति व्युत्पत्त्याऽऽचार्यो वेद एवेति नाऽनु-
पपन्नम् । अत एव दृढतरकर्तृस्मृतेर्बुद्धाद्यागमानामपि न स्वातन्त्र्येण
प्रमाणता ।</p>
<p>इयांस्तु विशेषः—कल्पसूत्रादीनां वेदमूलत्वेन प्रामाण्यम्
तेषान्त्वसन्मूलत्वेनाऽप्रामाण्यमेवेति ।</p>
<pb n="119"/>
<p>प्रयोजनं पूर्वपक्षे—अधोतकल्पसूत्रप्रस्मरणेऽपि वेदप्रस्मरण-
प्रायश्चित्तम्, सिद्धान्ते त्ववेदत्वान्नेति ।</p>
<p>सूत्रन्तु—“न” वेदत्वं कल्पसूत्रादीनां प्रागसतामेव मशका-
दिभिः “नियमात्”निबन्धनादिति ।।</p>
<trailer>इति सप्तमं कल्पसूत्राधिकरणम् ।।</trailer>
<head>अथाऽष्टमं होलाकाधिकरणम् ।।</head>
<sutra>अनुमानव्यवस्थानात्तत्संयुक्तं प्रमाणं स्यात् ।।</sutra>
<head>( विषयसंशयौ )</head>
<p>अनुमानात्स्मृतेराचाराणां च प्रमाण्यमिष्यते । येनैव हेतुना
ते प्रमाणम्, तेनैव व्यवस्थिता एव प्रामाण्यमर्हन्ति । तस्माद्धोला-
कादयः प्राच्यैरेव कर्त्तव्याः, आह्नीनैबुकादयो दाक्षिणात्यैरेव,
उद्वृषभयज्ञादय उदीच्यैरेवेति ।</p>
<head>( प्रभाकरमतेन पूर्वपक्षः )</head>
<p>अत्र प्रभाकरेण सङ्गतिलोभादित्यमधिकरणमुपवर्णितम्—
<pb n="120"/>
आचारस्य प्राच्यादिनिष्ठत्वात्प्राच्यादिपदवद्वेदानुमानमेव युक्तम् ।
प्राच्यादिपदानां चाऽर्थविशेषानवधारणेनाऽव्यवस्थितार्थत्वात्प्राच्या-
दिपदवती चोदना न व्यवसितार्था, न प्रमाणमिति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—भवेदेवं यदि प्राच्यादिपदवती चोदनानुमी-
यते, किन्तु सामान्येनैव होलाकादिकर्ममात्रविषयिणी । सा च
व्यवस्थितार्थैवेति नाऽप्रामाण्यमिति ।</p>
<head>प्रभाकरमतदूषणम्</head>
<p>तदिदमसङ्गतम्—तत्किमव्यवस्थितार्थप्राच्यादिपदवती चोदना
बुध्युपसंहारासम्भवान्मूलत्वेन कल्पयितुमेव न शक्यत इत्यप्रमा-
णम् ? कल्पिता वाऽप्रमाणम् ? यद्यकल्पितैव न प्रमाणम्, तदा-
को विरोधः ? अथ कल्पिता सती न प्रमाणमित्युच्यते, तदसम्ब-
द्धम्; न हि बुध्युपसंहारमन्तरेणाऽऽचारमूलतया चोदना कल्पयि-
तुमेव शक्यते । तथा कल्पिता च न प्रमाणमिति बालजल्पितमिति
यथा वार्त्तिकमेवाऽधिकरणं प्रस्तूयते—</p>
<head>भाट्टमतेन पूर्वः पक्षः</head>
<p>पूर्वत्र स्मृतिगतं विशेषं निरूप्येदानीमाचारगतो विशेषश्चिन्त्यते ।</p>
<pb n="121"/>
<p>अत्राऽयं पूर्वपक्षिणोऽभिसन्धिः—होलाकाद्याचारस्य प्राच्या-
दिसम्बन्धेनैवोपलम्भात्तद्वशेन श्रुतिरनुमीयमाना होलाकादयः प्रा-
च्यादिभिरेव कर्तव्या इति विशेषश्रुतिरेवाऽनुमीयते । तदुक्तम्—</p>
<lg>
<l>अन्यवेश्मस्थिताद्भूमान्न वेश्मान्तरमग्निमत् ।</l>
<l>प्रमीयते न चाऽदृष्टधूमैरिति हि निश्चितम् ।।</l>
</lg>
<p>( तं. वा. १.३. ७. पृ. २२४ )</p>
<p>ननु प्राच्यादिशब्दप्रवृत्तिनिमित्तस्यैवाऽव्यवस्थितत्वान्न व्यव-
स्थितविशेषश्रुत्यनुमानं सम्भवति । तथा हि—न तावद्ब्राह्मण-
त्वादिजातिवत्प्राच्यत्वादिजातिरस्ति । न च प्राच्यादिदेशजन्यत
व्यवस्थाकारणम् । देशान्तरगतप्राच्यपितृजनितानामपि होलाका-
द्याचारदर्शनात् । नाऽपि प्राच्यादिदेशनिवासो व्यवस्थाकारणम् ।
अन्यदेशीयानां तद्देशनिवासिनामपि तददर्शनात् । अत्र एव
कृण्णमृत्तिकादेशीयत्वं लोहिताक्षत्वादिकं वा न व्यवस्थाकारणम् ।
सर्वेषामेव व्यभिचारदर्शनात् ।</p>
<p>उच्यते—एकैकशस्सर्वेषां व्यभिचारेऽपि प्राच्यादिसमाख्या
तावत्सकलानुष्ठातृसाधारणी समस्ति । सैव व्यवस्थाकारणं भवि-
ष्यति । तेन समाख्याया एव तावद्व्यवस्थितानुमानहेतुत्वात्समा-
<pb n="122"/>
ख्यायुक्तपुरुषविशेषविषयमेव प्रमाणं स्यादित्येवं प्राप्ते अभिधीयते—</p>
<sutra>अपि वा सर्वधर्मस्स्यात्तन्न्यायत्वाद्विधानस्य ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवं यदि प्राच्यादिसमाख्याऽत्र व्यवस्था-
कारणं भवेत् । सा हि प्रवर्तमाना पाणिनीयस्मृत्यनुसारेण चतुर्धा
प्रवर्तते । तथा हि तत्स्मरणम्-“सोऽस्य निवासः, तत्र भवः, तत्र
जातः, तत आगत” ( पा. सू. ४. ३. ८९; ५३; २५; ७४.)
इति । तदयमर्थः—प्राचि वसति, प्राचि तिष्ठति, प्राचि जातः, प्राच
आगतः प्राच्य इत्युच्यते । तदुक्तम्—</p>
<lg>
<l>सम्बन्धैर्बहुभिर्देशसमाख्या हि प्रवर्तते ।</l>
<l>निवासभवजातत्वतदागमनहेतुभिः ।। इति ।।</l>
</lg>
<p>( तं. वा. १. ३. ७. पृ. २४४ )</p>
<p>न चैवंभूताऽपि समाख्या व्यवस्थाकारणम् । प्राचि दाक्षि-
णात्यजनितस्य प्राग्देशनिवासिनोऽपि होलाकाद्यनुष्ठानादर्श-
नात् । तस्यैव दाक्षिणात्यसमाख्यानिमित्ताभावेऽप्याह्नीनैबुका-
द्यनुष्ठानदर्शनात् ।</p>
<p>अथ न व्याकरणस्मृतिनिबन्धना समाख्या निमित्तम्, कि-
न्तूत्छृङ्खलैव लौकिकी समाख्या निमित्तमित्युच्यते, तथा सति दा-
<pb n="123"/>
क्षिणात्यस्याऽपि साङ्केतिकप्राच्यादिनाम्नो होलाकाद्यनुष्ठानप्रस-
ङ्गः । अतो व्यवस्थाकारणाभावात्प्राच्यादिपदयुक्तश्रुतिकल्पने
गौरवप्रसङ्गाच्चाऽविशेषणैव होलाकादिकर्तव्यताप्रतिपादिका श्रुति-
रनुमीयते । यत्तु केषाञ्चिदस्माकमेवैतदनुष्ठेयमिति कृत्वाऽस्याऽनु-
ष्ठानमन्येषाञ्चाऽननुष्ठानम्, तद्भ्रान्तिनिबन्धनमेव । दृष्टञ्चैतत्सामा-
न्येन प्रत्यक्षश्रुतिस्मृतिविहितेऽपि कर्मणि केषाञ्चिदनुष्ठानमननुष्ठानं
चाऽन्येषाम् । यथा साधारणविधानेऽपि दुर्गोत्सव एव वराटादौ
जम्बाललीलानुष्ठानम्, वङ्गपाश्चात्यानां तु चैत्रशुक्लचतुर्दश्या-
मेवेति न किञ्चिदनुपपन्नमिति ।</p>
<p>प्रयोजनं-पूर्वपक्षे प्राच्यादिभिरेव होलाकाद्यनुष्ठेयम्, सिद्धान्ते
तु सर्वैरेवेति ।</p>
<p>सूत्रन्तु—होलाकादिकर्म सर्वेषामेव “धर्मः” स्यात् । होला-
कादिकर्म “विधानस्य” सर्वधर्मताप्रतिपादकन्यायवत्वादिति ।</p>
<trailer>इत्यष्टमं होलाकाधिकरणम् ।।</trailer>
<pb n="124"/>
<head>अथ नवमं व्याधिकरणाधिकरणम् ।।</head>
<sutra>प्रयोगोत्पत्त्यशास्त्रत्वाच्छब्देषु न व्यवस्था स्यादिति ।।</sutra>
<head>विषयसंशयौ</head>
<p>गौर्गावी गोणा गोपोतलिकेत्येवमादयः शब्दा उदाहरणम् ।
यथा गोशब्दस्सास्नादिमतः प्रमाणम्, तथा गाव्यादयोऽपि, उत
नेति सन्देहः । किमत्रैकश्शब्दोऽविच्छिन्नपारम्पर्योऽर्थाभिधाने,
इतरे त्वपभ्रशाः. उत सर्वेऽनादय इति ।</p>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गतिलोभात् “न चोदाहरणमादरणीय”मिति
भाष्यकारीयमुदाहरणमनादृत्य “अश्वमालभेत”इत्यादिचोदनागतोऽ
श्वशब्द उदाहृत्य विचारितः । लोकेश्वशब्दस्य तुरगे दरिद्रे च
प्रयोगो दृश्यते । तत्र च न ज्ञायते कुत्राऽयं साधुः, कुत्र चाऽसा-
धुरिति । न च व्याकरणस्मृतिर्विनिगमनाकारणम् । निर्मूलत्वेन
तस्याः प्रमाणत्वासम्भवात् । अतः “अश्वमालभेत”इत्यनध्यवसिता-
र्थाश्वपदवती चोदना न प्रमाणमिति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—व्याकरणस्मृतेरनादिप्रयोगमूलत्वेन प्रमाणत्वा-
<pb n="125"/>
त्तद्वशेन तालव्यशकारयुक्तोऽयमश्वशब्दस्तुरग एव साधुः । दन्त्य-
सकारयुक्तश्च ‘न विद्यते स्वमस्मिन्नि’ति व्युत्पत्त्या दरिद्रे साधुः, न
तालव्यशकारयुक्त इति“अश्वमालभेत”इति चोदनाऽध्यवसितार्थत्वा-
त्प्रमाणमेवेति ।</p>
<head>प्रभाकरमतदूषणम्</head>
<p>तदिदमयुक्तम; पूर्वपक्षे हि व्याकरणस्मृतेर्निर्मूलत्वेनाऽप्रा-
माण्ये सति प्रयोगवशादेव सर्वत्र साधुत्वं वक्तव्यम् । तच्चोभय-
त्राऽप्यविशिष्टमिति तुरगे दरिद्रे चाऽयमश्वशब्दः प्रयुज्यमानः साधु-
रेव । तथा च सत्यनेकार्थाक्षादिशब्देष्विवाऽर्थप्रकरणाभ्यामध्य-
वसायसम्भवान्नाऽनध्यवसायादप्रामाण्यमिति यथा वार्त्तिकमेवाऽधि-
करणं प्रस्तूयते—</p>
<head>भाट्टमतेन विषयसंशयौ</head>
<p>पूर्वं स्मृत्याचारयोर्धर्मे प्रति सर्वप्रकारं प्रामाण्यं निरूप्येदानीं
प्रसङ्गेन व्याकरणस्मृतेश्शब्दसाधुत्वं प्रति प्रामाण्यमस्ति नाऽस्तीति
‘साधुभिर्भाषेते’ति साधुशब्दस्य धर्मं प्रत्युपयोगित्वेन निरूप्यते ।
अयमेवाऽत्र पारमार्थिकस्सन्देहः । भाष्यकारेण तु किं सर्वे गोगा-
व्यदायः शब्दास्सास्नादिमत्पदार्थे साधवः ? उत गोशब्द एव साधु
र्गाव्यादयोऽपभ्रंशाः ? इति फलभूतस्संशयो दर्शित इति मन्तव्यम् ।</p>
<pb n="126"/>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—गोगाव्यादिशब्दानां साध्व-
साधुविवेके व्याकरणस्मृतिः प्रमाणं भवेत्, यदि मन्वादिस्मृतिव-
न्मूलभूतं प्रमाणमनुमातुं शक्येत । तत्र न तावत्प्रत्यक्षं मूलं सम्भ-
वति, तस्य वर्णस्वरूपातिरिक्तवाचकशक्तिरूपसाधुत्वविषयत्वास-
म्भवात् । नाऽपि व्याकरणस्मृतिसहकृतम्, निर्मूलत्वेन व्याकर-
णस्मृतेस्सहकारित्वासम्भवात् । नाऽप्यनुमानम्, तत्प्रतिबद्धलिङ्गा-
भावात् । नाऽपि शब्दः, तस्य पौरुषेयत्वेऽन्धपरम्परादोषात् ।
अपौरुषेयस्य च प्रवृत्तिनिवृत्तिविषयत्वेन सिद्धविषये प्रामाण्यायो-
गात् । उपमानन्तु सादृश्यैकविषयत्वादनाशङ्कनीयमेव । नाऽप्य-
र्थापत्तिः, तस्या अप्यर्थप्रतिपत्यन्यथानुपपत्तिप्रभवत्वेन गाव्यादि-
ष्वप्यविशेषात् । अतः पञ्चप्रमाणानुत्पत्त्या व्याकरणस्मृतिमूलम
भावप्रमाणविषयमेवेति सिद्धम् ।</p>
<p>किञ्च स्ववचनव्याघातादपि व्याकरणमप्रमाणं साधुत्वे । तथा
हि—“जनिकर्तुः प्रकृतिः” (पा.सू.१.४.३०) इति सूत्रम् । अत्र ज-
निशब्देन जननमेव विवक्षितम् । तेनाऽयमर्थः—जननस्य कर्ता जा-
यमानस्तस्य या प्रकृतिरुत्पादकस्तस्याऽपादानसंज्ञा भवति । न च
जनिशब्देनेगन्तेन जनममभिधीयते, “इक्स्पिपौ धातुनिर्देश” इति
स्वयमेव प्रतिषिद्धत्वात् । तथा जनिकर्तुरिति समासोऽप्यनुपपन्नः,
<pb n="127"/>
“तृजकाभ्यां, कर्तरि च” ( पा. सृ. २.२. १५, १६ ) इति तृजन्त-
स्य कर्तृशब्दस्य स्वयमेव षष्ठीसमासप्रतिषेधात् । तथा अक-
प्रत्ययात्तस्याऽप्यनेनैव षष्ठीसामासनिषेधात् “तत्प्रयोजको हेतुश्च”
(पा. सू. १.४.५५ ) इत्यत्र सूत्रे तस्य प्रयोजक इति तच्छब्देन
सहाऽकप्रत्ययान्तस्य प्रयोजकशब्दस्य षष्ठीसमासोऽप्यनुपपन्नः ।</p>
<p>एवमर्थविषानवधारणदपि न प्रमाणम् । तथा हि—“भूवादयो
धात्वः” इत्यत्र किं धातुशब्दप्रवृत्तिनिमित्तम् ? न तावद्ग्रणपाठः,
“भूसत्तायां” इत्यत्र सत्ताशब्दस्याऽपि धातुत्वप्रसङ्गात् । नाऽपि
क्रियावचनत्वम्, भू इत्येतस्याऽप्यधातुत्वापत्तेः । अत एव न मिलि-
तयोरपि धातुशब्दप्रवृत्तिनिमित्तत्वम्, भूसत्तायामित्यत्रेव क्रियावच-
नत्वाभावात् । तस्मादर्थानिश्चयादप्यप्रामाण्यम् ।</p>
<p>एवं कारकानुशासनमप्यसम्बद्धमेव । तथा हि—“स्वतन्त्रः
कर्ते” ति कर्तृलक्षणम् । अत्र च स्वातन्त्र्यमेव न ज्ञायते । यदी-
च्छाप्रयत्नाधारत्वं स्वातन्त्र्यम्, तर्हि ‘काष्ठानि पचन्ति, स्थाली
पचति’ इत्यत्राऽकर्तृत्वप्रसङ्गः । अथ धातूपात्तव्यापारत्वं कर्तृत्वम्,
तर्हि पचतीत्यत्र पचिधातुना स्थालीसम्मार्जनोपक्रमस्य सिक्थपरी-
क्षणपर्यन्तस्य व्यापारनिचयस्योपात्तत्वात्सर्वकारकाणामपि कर्तृत्व-
प्रसङ्गः ।</p>
<pb n="128"/>
<p>एवं कर्मादयोऽप्यधिकरणपर्यन्तास्सर्व एव दुर्निश्चया इत्युक्त-
मपि वार्तिके विस्तरभयान्नोच्यते । अतो व्याकरणस्य साधुशब्द-
“प्रयोगोत्पत्तावशास्त्रत्वा” तदनुगतेष्वेव शब्देषु साधुत्वं नाऽवतिष्ठत
इति न साधुत्वं प्रति व्याकरणस्मृतेः प्रामाण्यमित्येवं प्राप्ते अभि-
धीयते—</p>
<sutra>शब्दे प्रयन्तनिष्पत्तेरपराधस्य भागित्वम् ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवं यदि शब्दसाधुत्वे व्याकरणस्मृतिः
प्रमाणं न भवेत् । न च निर्मूलत्वादप्रमाण्यम्, प्रत्यक्षस्यैव मूलत्वा-
त् । तथाहि—साधुत्वं नाम क्वचिदर्थविशेषे स्वाभाविक्रप्रतिपादनश-
क्तियोगिनः शब्दस्य विलक्षणं रूपम् । तच्च प्रकृतिप्रत्ययादिद्वारेण
व्याकरणस्मृत्या यस्य प्रतिपाद्यते, तस्यैव व्याकरणस्मृतिसहकृतेन
श्रोत्रप्रत्यक्षेणाऽसाधुशब्दव्यावृत्तं साधुत्वरूपं स्फुटतरमद्यतनैस्ता-
वत्प्रतीयत एव, ब्राह्मणत्वमिव मातापितृसम्बन्धस्मरणसहकृतेन
चाक्षुषप्रत्यक्षेण । रत्नतत्वमिव रत्नपरीक्षाशास्त्रज्ञानाहितसंस्कार-
सहकृतेन चाक्षुषप्रत्यक्षेणैव । तेन पाणिनेरपि पूर्वतरव्याकरणस्म-
रणाहितसंस्कारसहितश्रोत्रप्रत्यक्षेणैव साधुत्वोपलम्भान्न निर्मू-
<pb n="129"/>
लत्वं व्याकरणस्मृतेरिति । नाऽप्यन्धपरम्परा, स्मृतिप्रत्यक्षयोः
पौर्वापर्यानादित्वात् । तदुक्तम्—</p>
<lg>
<l>यथा च पद्मरागादीन् काचस्फटिकमिश्रितान् ।</l>
<l>परीक्षका विजानन्ति साधुत्वमपरे तथा ।। इति ।।</l>
</lg>
<p>( तं. वा. १. ३. ८. पृ. २८२ )</p>
<p>अतः स्मृत्यन्तराहितसंस्कारसहकृतप्रत्यक्षमूलत्वाद्व्याकरण-
स्मृतेः प्रामाण्यमेवेति । नाऽपि “जनिकर्तुः प्रकृतिः” इत्यादिषु
स्वचनव्याघातादप्रामाण्यम् । दृष्टा हि सर्वत्रैव सूत्रकाराणां सूत्रेषु
गौणलाक्षणिका एव प्रयोगाः । यथा हि जैमिनेरेव नित्ये वाच्ये
औत्पत्तिकशब्दप्रयोगः, तथा जनिशब्दोऽपि धात्वर्थे, जन्मनि लाक्ष-
णिकत्वान्न दोषमावहति । तथा “तृजकाभ्यां कर्तरि च”इति नि-
षिद्धषष्ठीसमासाश्रयणमपि निषेधस्य वैकल्पिकत्वप्रदर्शनार्थमेव ।</p>
<p>यच्च “भूवादयो धातवः” ( पा. सू. १.३.१ )इत्यत्र धातुशब्दार्था-
परिज्ञानादप्रामाण्यमुक्तम्, तदयुक्तम्; तिङादिप्रत्ययप्रकृतित्वमेव हि
धातुत्वम् । एतदेव “प्रत्ययः, परश्च” ( पा. सू. ३. १. १, २. )
इति सूत्राभ्यां पाणिनिना स्वयमेव दर्शितम् ।</p>
<p>तदपि “स्वतन्त्रः कर्ता”इति कर्तृलक्षणं स्वातन्त्र्यानिरूपणाद-
<pb n="130"/>
युक्तमित्युक्तम्, तदयुक्तम्; क्रियासिध्यनुकूलेतरकारकप्रयोक्तृत्वं
हि स्वातन्त्र्य् । तच्च क्वचिदप्रयुक्तस्य, क्वचिदन्यप्रयुक्तस्य ।
तदुक्तं भर्तृहरिणा—</p>
<lg>
<l>प्रवृत्तौ वा निवृत्तौ वा कारकाणां य ईश्वरः ।</l>
<l>अप्रयुक्तः प्रयुक्तो वा स कर्ता नाम कारकम् ।। इति ।।</l>
</lg>
<p>यस्तु ‘काष्ठानि पचन्ती’त्यादिष्वचेतनेषु कर्तृनिर्देशः, स वैव-
क्षिक एवेति मन्तव्यम् । एवं कर्मादिष्वपीप्सिततमत्वाद्यूहनीयम् ।
अतः श्रोत्रप्रत्यक्षमूलत्वेन शब्दसाधुत्वेन व्याकरणस्मृतिः प्रमाण-
भेवेति गवादिशब्दा एव साधव इति । गाव्यादिशब्दानां पुनरु-
च्चारणासामर्थ्यतो मूलशब्दापभ्रंशानां विवक्षितेषु मूलशब्दानु-
सारेणाऽर्थप्रतिपादकत्त्वम्, अविवक्षितेषु तु वाचकभ्रान्त्यैवेति ।</p>
<p>प्रयोजनम्—क्रतौ वरणभरणसङ्कल्पादिवाक्येष्वपभ्रंशेनाऽपि
व्यवहर्तव्यम्, यदि पूर्वः पक्षः । सिद्धान्ते तु-‘साधुभिर्भाषेत’
इति साधुशब्देनैवेति ।</p>
<p>सूत्रन्तु—“शब्दे” अभिव्यज्यमाने तदभिव्यक्तेः प्रयत्नाधीन-
निष्पत्तिकत्वात् “अपराधभागित्वं” अपभ्रष्टत्वमभिव्यञ्जकदोषा-
देवेति भावः ।</p>
<trailer>इति नवमं व्याकरणाधिकरणम् ।।</trailer>
<pb n="131"/>
<head>अथ दशमं लोकवेदाधिकरणम् ।।</head>
<sutra>प्रयोगचोदनाभावादर्थैकत्वमविभागात् ।।</sutra>
<head>विषयसंशयौ</head>
<p>अथ गौरित्येवमादयश्शब्दाः किमाकृतेः प्रमाणम् ? उत व्य-
क्तेः ? इति सन्देहे उच्यते । इदं तावत्परीक्ष्यताम्—कि य एव
लौकिकाश्शब्दास्त एव वैदिकाः ? उत अन्ये ? इति । यदा त
एव, तदा किं त एवैषामर्थाः ? उत अन्ये ? इति संशयः ।</p>
<head>( प्रभाकरमत् )</head>
<p>अत्र प्रभाकरेण य एव लौकिकास्त एव वैदिका उताऽन्य
इत्यस्याऽपि विचारस्याऽऽकृत्यधिकरणोपाद्घाततामम्युपगत्याऽपि सा-
क्षात्सङ्गतिलोभादप्रामाण्येन पूर्वपक्षमुक्त्वा पृथक् सङ्गतिर्दर्शिता ।</p>
<head>प्रकाकरमतदूषणम्</head>
<p>सा चेयमतिदानरसिकतया जामातृसहायस्याऽपि यौतुकदा-
नमिव भाति । यतो न ह्युपोद्घातस्याऽपि पृथक् सङ्गत्यपेक्षा भवति ।
प्रकृतविचारसिध्यर्थतया तत्स्गत्यैव तस्य सङ्गतत्वादिति यथा
वार्त्तिकमेवाऽधिकरणं प्रस्तूयते—</p>
<pb n="132"/>
<head>भाट्टमतेन सङ्गतिः</head>
<p>पूर्वाधिकरणे हि गवादिशब्दानां वाचकत्वे निरूपिते तत्प्रसङ्गेन
वाच्यनिरूपणमारभ्यते-किमेषामाकृतिर्वाच्या ? उत व्यक्तिः ? इति ।
अस्य च विचारस्य निष्प्रयोजनत्वमाशङ्क्य तत्प्रयोजनवत्वायेद-
मुपोद्धातेन विचार्यते—किं य एव लौकिकाः शब्दास्त एव वैदि-
काः,त एवैषामर्थाः ? उत अन्ये ? इति ।</p>
<head>भाट्टमतेन पूर्वपक्षः</head>
<p>तत्राऽयं पूर्वपक्षिणोऽभिसन्धिः—“अथ शब्दानुशासनं” इत्त्यु-
क्त्वा केषां शब्दानां “लोकिकानां वैदिकानां च” इत्यभियुक्तानामेव
शब्दविदां व्यपदेशभेददर्शनाद्भेदस्तावदवगम्यते ।</p>
<p>तथा रूपभेदादपि भेदः । तथा हि—वेदे “अष्टाकपालः” इति
पठन्ति । लोके च “अष्टकपाल”इति । तथा वेदे “अग्निष्टोमः” इति,
लोके च “अग्निस्तोमः” इति । एवं वेदे “गृभ्णामि” इति, लोके
“गृह्णामि” इति ।</p>
<p>तथाऽर्थभेदोऽपि दृश्यते । वेदे श्रूयते—“उत्ताना वै देवगवा
वहन्ति” इति । तथा “सुवर्णपर्णो वनस्पतिः” । एवं “घृतं मधु”
इति । न च गवादिशब्दानामेवंभूतोऽर्थो लोके समस्ति । तेन यत्राऽपि
गवादिशब्देषु रूपभेदो नाऽवगम्यते, तत्राऽप्यर्थभेदादेव शब्दभेदः
<pb n="133"/>
सादृश्यनिबन्धनश्चैकत्वाध्यवसाय इति । यत्राऽपि रूपभेदस्त-
त्राऽपि तद्भेदादेवाऽर्थभेदोऽपि । अर्थप्रतिपत्तिस्तु वेदे लौकिकशब्द-
सादृश्यादेवेति । अतो लोके वेदे च शब्दार्थयोर्भिन्नत्वाल्लौकिक-
गवादिशब्दानामाकृतिव्यक्तिवाचित्वनिरूपणं वेदप्रामाण्यानुपयोगि-
त्वेनाऽयुक्तमेवेत्येवं प्राप्ते—</p>
<head>भाट्टमतेन सिद्धान्तः</head>
<p>अभिधीयते—भवेदेवं यदि लौकिकवैदिकशब्दयोर्भेदो
भवेत् । तौ तु प्रत्यभिज्ञानाल्लोकवेदयोरप्येकावेव । य एव गवादि-
शब्दा लोके प्रतीयन्ते, त एव वेदेऽपि प्रत्यभिज्ञायन्ते । न चाऽष्टा-
कपालाग्निष्टोमगृभ्णामीत्यादिशब्दाः किञ्चिद्विकारान्न प्रत्यभिज्ञायन्त
इति वाच्यम् । यतश्छिन्नलाङ्गूलभग्नविषाणगोव्यक्तिवत्प्रत्यभि-
ज्ञायमानत्वात् । अन्यथा लौकिकाविकृताष्टकपालादिशब्दानां
वैदिकाष्टाकपालादिशब्देष्विवाऽविकृतार्थावगमाभावप्रसङ्गात् । भव-
तु वा केषाञ्चिदन्यत्वम्, न चैवमविकृतप्रत्यभिज्ञायमानानां गवादि-
शब्दानामप्यन्यत्वे किञ्चित्कारणमस्ति ।</p>
<p>व्यपदेशभेदस्तु—ब्राह्मणपरिव्राजकवद्भिन्नरूपवैदिकवाक्यान्त-
र्गतिनिबन्धन एव । यत्तु “उत्ताना वै देवगवा वहन्ति” इति त-
दप्यर्थवादमात्रं, लोकसिद्धस्य गोपदार्थस्योत्तानवहनरूपक्रियाविशेष-
<pb n="134"/>
प्रतिपादनस्य प्रशंसार्थत्वात् । एवमुदाहरणान्तरमपि स्तुत्यर्थमेवे-
ति । तदुक्तं भाष्ये—“य एव लौकिकाश्शब्दास्त एव वैदिकास्त एव
चैषामर्थाः” ( शा. भा. १. ३. १०. ) इति ।</p>
<p>प्रयोजनम्—पूर्वपक्षसिद्धान्तयोराकृत्यधिकरणानारभ्यारम्भा-
विति ।</p>
<p>सूत्रन्तु—लोकवेदयोश्शब्दरूपस्याऽर्थरूपस्य चैकत्वं प्रत्यभि-
ज्ञारूपप्रत्ययाविभागात् । एवञ्च सति दर्शपूर्णमासादिप्रयोगचोद-
नानां भावस्स्यादिति ।।</p>
<trailer>इति दशमं लोकवेदाधिकरणम् ।।</trailer>
<head>अथैकादशमाकृत्यधिकरणम् ।।</head>
<head>विषयसंशयौ</head>
<p>यदा च लौकिका एव शब्दास्तदर्थाश्च, तदा सन्देहः—किमा-
कृतिः शब्दार्थः ? अथ व्यक्तिः ? इति । का पुनराकृतिः ? का
व्यक्तिः ? द्रव्यगुणकर्मणां सामान्यमाकृतिः, असाधारणविशेषो
व्यक्तिरिति ।</p>
<pb n="135"/>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गतिलोभादित्यमधिकरणमुपवर्णितम्—उ-
च्चारिते हि गोशब्दादावुभयं प्रतीयते—जातिश्च व्यक्तश्चि । कार्यान्व-
यित्वं च द्वयोरप्यविशिष्टम् । यथा हि “गवा यजेते”त्यत्र व्यक्तेः
कार्यान्वयः, तथा “श्येनचितं चिन्वीत” ( तै. सं. ५. ४. ११. )
इत्यत्राऽऽकृतेरपि, व्यक्तिसादृश्यस्याऽशक्यसम्पादनत्वात् । न चोभ-
योरपि शब्दवाच्यत्वम्, अन्यतरस्याऽपि शब्दवाच्यत्वे नान्तरीयक-
तयाऽन्यतरावगमोपपत्तेः । अथ च कस्य शब्दवाच्यत्वं, कस्य नान्त-
रीयकत्वमित्यवधारयितुं न शक्यत इति गवादिपदवती चोदना-
ऽनध्यवसितार्थत्वादप्रमाणमेवेति पूर्वः पक्षः ।</p>
<head>प्रभाकरमतेन सिद्धान्तः</head>
<p>सिद्धान्तस्तु—आनन्त्यव्यभिचाराभ्यां सम्बन्धग्रहणाशक्ते-
र्व्यक्त्यभिधानासम्भवादाकृतेरेव वाच्यत्वम्, नान्तरीयकत्वेनैक-
संविद्वेद्यतयोऽवगमो व्यक्तेरिति ।</p>
<head>प्रभाकरमतदूषणम्</head>
<p>तदेतत्पूर्वापरप्रतिसन्धानशून्यस्यैवाऽभिधानम् । जातिव्यक्त्यो-
रन्यतरवाच्यत्वानवधारणेऽप्यवगत्यविशेषादनुष्ठानाविशेषाच्च कुतोऽ-
नध्यवसायादप्रामाण्यम् ? तथा सति किं नित्यत्वेन श्रोत्रदेशस्थस्यैव
<pb n="136"/>
ध्वन्यभिव्यक्तस्य शब्दस्याऽर्थप्रतिपादकत्वं, अनित्यत्वेन वा वीची-
तरङ्गवृत्त्या श्रोत्रदेशसमागतस्येत्यनध्यवसायादप्रमाण्यप्रसङ्गः ।</p>
<p>तथा जातिव्यक्त्योरेकसंविद्वेद्यत्वे जातिरेवाऽभिधेयेति सिद्धा-
न्तोऽप्यनुपपन्नः । यतोऽभिधानक्रियाजनितज्ञानविषयत्वं खलु वा-
च्यत्वम् । तच्चाऽऽकृतेरभ्युपगम्य तस्मिन्नेव ज्ञाने व्यक्तिः प्रतिभास-
माना नाऽभिधीयत इति चित्रम् ।</p>
<p>अथोच्येत—द्वयी हि शब्दशक्तिरसाधारणी साधारणी च ।
तत्राऽसाधारणी शक्तिरभिधानरूपा जातिगोचरैव । साधारणी तु
प्रत्यक्षानुमानार्थापत्तीनामिव व्यक्तिगोचराऽनभिधानरूपा, तदुभय-
शक्तिजनितैकज्ञानविषयत्वेऽपि जातिव्यक्त्योरसाधारणशक्तिविषय-
त्वाज्जातिरेव वाच्या न व्यक्तिरिति ।</p>
<p>तदेतद्वादमात्रम्—न हि प्रमाणानां प्रात्यात्मिकीमसाधारण-
शक्तिं विना प्रतिपाद्यविषयिणी काचिच्छक्तिरस्ति । तथा हि—
प्रत्यक्षस्य सम्बद्धवर्तमानविषयिणी, अनुमानस्य ज्ञातसम्बन्धव्या-
पकविषयिणी, शब्दस्य वाच्यविषयिणी, अर्थापत्तेस्त्वनुपपद्यमानो-
पपादकविषयिणी । प्रतिपादकसाधारण्येऽपि यदि व्यक्तेस्साधा-
रणशक्तिविषयत्वादवाच्यत्वम्, तदा जातेरप्यवाच्यत्वप्रसङ्गः ।</p>
<p>अथ मतम्—वृद्धव्यवहारे वाच्यवाचकसम्बन्धावधारणकाले
<pb n="137"/>
जातिव्यक्त्योरेकशब्दसाहचर्यावगमादभिधानकाले व्यक्तिसंस्कार-
स्याऽप्युद्बुद्धत्वात्संस्कारशब्दाभ्यां समाहारजमुभयविषयमेकं ज्ञानं
जन्यते प्रत्यभिज्ञानमिवेति ।</p>
<p>तदेतच्छङ्खशुक्तिगतशुचित्वदर्शनान्नरशिरःकपालादावपि प्रा-
ण्यङ्गत्वेन शुचित्वानुमानमिवाऽऽभाति । यतः, प्रत्यक्षज्ञानस्यैवाऽयं
महिमा यदुद्बुद्धसंस्कारेन्द्रियाभ्यां जन्यमानमिन्द्रियासम्बद्धमपि
प्रत्यभिज्ञादौ विषयीकरोति, न त्वनुमानादिज्ञानानामपि । तानि
खलु न्यायसम्पादनाधीनप्रवृत्तीनि । तत्राऽनुमानज्ञानं तावद्व्याप्तिप-
क्षधर्मतापरामर्शवशाल्लिङ्गवशेनोपजायमानं हंसक्षीरोदकन्यायेन
व्यापकविशेषविषयमेवोपजायते । अर्थापत्तिज्ञानमप्यनुपपत्तिपराम-
र्शादुपजायमानमुपपादकैकविषयमेवोत्पद्यते ।</p>
<p>एवं शब्दोऽप्यभिधानसमये पूर्वावगतसामर्थ्यपरामर्शवशेनाऽ-
र्थमभिदधानो यद्गोचरैवाऽस्य वाचकशक्तिरवधारिता, तद्विषयमेव
ज्ञानं जनयति । प्रत्यक्षज्ञानं तु न न्यायसम्पादनापरिशोधितविष-
यम्, किन्त्वर्थेन्द्रियसन्निकर्षवशादुपजायमानं समसमयभाविस्मृति-
हेतुसंस्कारोद्बोधवशादिन्द्रियासम्बद्धमपि विषयीकुरुते । यथा-
तत्तेदन्तार्थविषयं प्रत्यभिज्ञानं, संज्ञिवषयञ्च सविकल्पकज्ञानम् । इत-
रथा त्वत्पक्षे सम्बन्धस्मरणहेतुसंस्कारोपस्थितत्वाद्व्यक्तेरिव सम्ब-
<pb n="138"/>
न्धस्याऽपि शब्दोपजनितज्ञानविषयत्वापत्तिः । न केवलं सम्बन्धस्य,
किन्तु व्युत्पत्तिस्थानवृद्धव्यवहारक्रियायाः क्रियावाचकशब्दस्याऽपि ।</p>
<p>अथ व्युत्पत्तिकाले तयोर्व्यभिचारात्संस्कारादनुपस्थितिरि-
त्युच्यते, एवन्तर्हि व्यक्तीनामपि व्यभिचारादनुपस्थितिः स्यात् ।
अथ व्यक्तिविशेषाणां व्यभिचारेऽपि व्यञ्जकत्वसामान्यरूपेण
व्यक्तिमात्रस्याऽव्यभिचारादुपस्थितिः । एवं तर्हि क्रियाविशेषाणां
तद्वाचकविशेषाणां च व्यभिचारेऽपि क्रियामात्रस्य तद्वाचकमात्रस्य
चाऽव्यभिचारादुपस्थितेरेकसंविद्वेद्यत्वमविशिष्टमेव प्रसज्यत इति य-
त्किञ्चिदेतदिति यथावार्तिकमेवाऽधिकरणं प्रस्तूयते ।</p>
<p>सङ्गतिस्तावदस्य प्रसङ्गेनोक्तैव । उपोद्धातायातं च लोके वेदे
च शब्दार्थयोरैक्यं निरूप्य किमाकृतिश्शब्दार्थो व्यक्तिर्वेति प्रस्तुतं
निरूप्यते । </p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—व्यवहारार्थं हि शब्दोच्चा-
रणम् । चाऽऽकृत्या वेदलोकयोः कश्चिद्व्यवहारो दृश्यते । न हि
वेदे “व्रीहीनवहन्ती”त्यत्राऽऽकृतिरवहन्यते । न च “पशुमालभेत”इत्य-
त्राऽऽकृतिरालभ्यते । न च लोके ‘गा दोग्धी’त्यत्राऽऽकृतिर्दुह्यते ।
न च ‘ब्राह्मणाय सुवर्णं दीयत’ इत्यत्राऽऽकृतिर्दीयते । एवं व्यव-
<pb n="139"/>
हारानुसारात्प्रतीतिरपि व्यक्तिगोचरैव । तथा व्युत्पत्तिरपि वृद्धव्य-
वहारे व्यक्तिविषयैवेति । तेन सर्वथा व्यक्तिरेव शब्दाभिधेयेति ।</p>
<p>ननु च सम्बन्धग्रहणाधीनं शब्दस्याऽर्थाभिधानम् । न चोत्प-
न्नोत्पद्यमानोत्पत्स्यमानव्यक्तिष्वानन्त्यव्यभिचाराभ्यां सम्बन्धग्रहणं
सम्भवति । अतः कथं व्यक्तिर्वाच्येति । न च पाचकादिशब्दवदान-
न्त्येऽपि व्यक्तीनामाकृतिमेवोपलक्षणीकृत्य सम्बन्धग्रहस्सुकरो भ-
विष्यतीति वाच्यम् । यतस्सभागे पाचकादौ प्रकृतिभागोपनीतपचि-
क्रियायाः कर्त्ता प्रत्ययेनाऽभिधीयत इति युक्तम् । गौरित्यत्र तु गो-
शब्दस्य निर्भागस्य नैवं सम्भवति, विभक्तेरपि प्रातिपदिकार्थानति-
रिक्तार्थत्वात् ।</p>
<p>उच्यते—भवेदेवं यदि सर्वत्र शब्दाभिहितस्यैवोपाधित्वं भवेत्,
न चैवम्; वत्सादिशब्देष्वदर्शनात् । यथा हि वत्सशब्दो गो-
त्वमनभिधायैव गोत्वोपलक्षितं वयोविशेषमभिदधाति, यथा वा
किशोरशब्दोऽश्वत्वमनभिधायैवाऽश्वत्वोपलक्षितमेव वयोविशेषम-
भिधत्ते, यथा वा आचार्यशब्द उपनयनाध्यापनादिकमनभिधायैव
तदुपलक्षितं ब्राह्मणव्यक्तिमभिधत्ते, तथा गवादिशब्दा अप्यन-
भिधेयामेवाऽऽकृतिमुपलक्षणीकृत्य व्यक्तिमभिधास्यन्तीति सर्वत्र
व्यक्तिवाचित्वमेवेत्येवं प्राप्ते अभिधीयते—</p>
<pb n="140"/>
<sutra>आकृतिस्तु क्रियार्थत्वात् ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवं यद्यनवगतायमाकृतौ गवादिशब्दे-
भ्यो व्यक्त्यवगमः प्रकारान्तरेणोत्पपद्येत । न ह्यनन्तासु व्यक्ति-
ष्वेकस्योपलक्षणस्याऽनवगमे व्यक्त्यवगमस्सम्भवति । तदत्रोभयाव-
गमस्याऽवश्यं स्वीकारे किमाकृतिमात्रं शब्देनाऽभिधीयते, तद्द्वारे-
णाऽनन्ता व्यक्तयः प्रतीयन्ताम् ? आकृतिमेव वा प्रकारान्तरोप-
स्थितामुपलक्षणीकृत्याऽनन्ता व्यक्तयश्शब्देनाऽभिधीयन्ताम् ? इति
चिन्तायामनन्तव्यक्त्यभिधाने शब्दस्याऽनन्तशक्तिस्वीकारप्रसङ्गदो-
षादाकृतिरेवाऽभिधीयत इति न्याय्यम् ।</p>
<p>किञ्चाऽऽकृतेश्शब्दानभिधाने प्रकारान्तरेणोपस्थितिरपि तस्या
दुर्लभैव । यतो व्युत्पत्तिकालावगतसाहचर्यवशेन सहचरितशब्दद-
र्शनात् सहचरितस्मृतिर्वक्तव्या । न चाऽसौ नियतरूपा । सहचरि-
तोपाध्यायदर्शनेऽपि शिष्यस्मरणादर्शनात् । व्युत्पन्नस्य तु शब्दश्र-
वणादाकृतिव्यक्त्यवगमस्य नियतत्वात् । न च शब्दार्थावगमकाले
सम्बन्धस्मृतेरवश्यंभावित्वादाकृत्यवच्छिन्नायां च व्यक्तौ सम्बन्ध-
ग्रहादाकृतिस्मृतिरवश्यम्भाविनीति वक्तव्यम्, यतोऽनभ्यासदशा-
<pb n="141"/>
यां सम्बन्धस्मृत्यपेक्षा, अभ्यासदशायान्तु स्वशक्त्यैव शब्दस्याऽ-
र्थाभिधानमिति स्थितम् । तदुक्तं कारिकायाम्—</p>
<lg>
<l>अनभ्यस्ते त्वपक्षेन्ते शब्दसम्बन्धिनस्सृतिम् ।</l>
<l>अत्र प्रयुक्त इत्येवं बुध्यन्ते हि चिरात्क्वचित् ।। इति ।।</l>
</lg>
<p>( श्लो. वा. १. १. ५. पृ. ४१५. चौ. सं. )</p>
<p>वत्सकिशोराचार्यशब्दादौ तु संस्कारादिद्वारेणाऽप्युपलक्षणो-
पस्थितावनेकव्यक्त्यभिधानमप्यगत्या स्वीकरणीयम् । न हि तत्र
गवाद्याकृतावभिहितायामपि तथाभूतव्यक्त्यवगम आक्षेपतः सि-
ध्यति । अथ वोभयमपि तत्राऽभिधेयमेव स्वीकर्त्तव्यम् । यदि वा
शोणन्यायेन वत्सत्वादिगोत्वाद्यन्यतरसामान्यमेवाऽभ्युपेतव्यम् ।
यत्र तु गवादिशब्देष्वाकृत्यभिधानमेव गत्यन्तरमस्ति, तत्र न कि-
ञ्चिदनुपपन्नमिति ।</p>
<p>नन्वेवं भवत्वाकृत्यभिधानं, व्यस्त्यवगतिस्तु कुतः ? लक्षण-
येति केचित् । तदयुक्तम्; सम्बन्धानुपपत्त्या हि लक्षणा भवति ।
अनुपपत्तिश्च क्रियाकारकसम्बन्धयोग्यपदार्थावगमनिबन्धना । न
चाऽऽकृतिः क्रियाकारकसम्बन्धयोग्या । किं तर्हि ? व्यक्तिरेव । सर्व-
पदानाञ्चाऽऽकृतिमात्राभिधाने क्रियाकारकसम्बन्धयोग्यपदार्थानव-
गतेः कस्य कुत्र सम्बन्धानुपपत्या लक्षणेति । तेन क्रियापदस्य
<pb n="142"/>
लक्षण्या व्यक्तिपरत्वे कारकपदे व्यक्तिलक्षणा । कारकपदस्य
च लक्षण्या व्यक्तिपरत्वे क्रियापदे व्यक्तिलक्षणेत्यन्योन्याश्रय-
प्रसङ्गः ।</p>
<p>तेनैतदेवाऽत्र वक्तव्यम्—पूर्वपक्षन्यायेनैव सर्वेषां गवादिपदा-
नां वृद्धव्यवहारतो व्युत्पत्तेर्व्यवहारस्य च सर्वत्र व्यक्तिनिष्ठत्वात्
व्यक्त्यर्थतयैव व्युत्पत्तिः, किन्तु तद्व्यक्त्यर्थत्वमानन्त्यव्यभिचार-
भिया साक्षाद्व्यक्त्यभिधाने न सम्भवतीति यथा तत्सम्भवति त-
दङ्गीकरणीयम् । अत्र च गत्यन्तरासम्भवात्तत्प्रतीत्यर्थमेव तदा-
त्मभूताकृत्यभिधानमङ्गीकृतम् । तेनाऽऽकृत्यभिधानस्यैव व्यक्तिप-
र्यन्तत्वादेक एवाऽयमुभयार्थाभिधानलक्षणः शब्दव्यापारः । यथा
हि पाचकस्योद्दिष्टौदनस्य कारकयोजनाकर्तृत्वमेवौदनकर्तृत्वं, यथा
चोद्दिष्टस्वर्गस्य यागकर्तृत्वमेव स्वर्गकर्तृत्वम् । न ह्योदने स्वर्गे वा
पुरुषस्य कृतिरन्याऽस्ति, येन तत्राऽप्यस्याऽन्यकर्तृत्वं भवेत् । तथा
व्यक्तिप्रतिपादनोद्देशेन प्रयुक्तस्य शब्दस्याऽऽकृत्यभिधानमेव व्य-
क्त्यभिधानम् ।</p>
<p>इयांस्तु विशेषः—आकृतेस्साक्षादेवाऽभिधानविषयत्वम्,
व्यक्तेस्त्वभिधानोद्देशादभिधानविषयत्वम्, ओदनस्वर्गयोरिव कृ-
तिविषयत्वम् । अतो व्यक्तिरपि शब्दस्याऽभिधाव्यापारप्रतिपाद्यैव,
<pb n="143"/>
न तु व्यापारान्तरप्रतिपाद्येति तत्वम् । तदुक्तं भाष्यकारेण—
“पदानि हि स्वं स्वमर्थमभिधाय निवृत्तव्यापाराणि” इति । अभिधा-
व्यापारेण प्रतिपाद्येत्यर्थः । अनेनैवाऽभिप्रायेण वार्त्तिककारपादै-
रप्युक्तम्—</p>
<lg>
<l>“अभिधेयाविनाभूते प्रवृत्तिर्लक्षणोच्यते” ।। इति ।।</l>
</lg>
<p>( तं. वा. १. ४. १२. पृ.३५४ )</p>
<p>अत एवाऽभिहितान्वयप्रयासाऽपि वाक्यार्थे विहितो व्यक्त्य-
न्वयाभिप्रायेणैव । न त्वाकृत्यभिप्रायेण, वाक्यार्थे तस्या अनन्व-
यात् । एवंभूतमेव व्यवहितमभिधानमाक्षेप इत्युच्यते । यस्तु तत्र
तत्र लक्षणेत्युक्तम्, तत्किञ्चिद्व्यवधानाभिप्रायेणेति मन्तव्यम् । न
चैवं गोत्वशब्देऽप्याकृत्यभिधानस्य व्यक्तिपरत्वात्प्रतीतिवैलक्षण्या-
भावप्रसङ्ग इति वाच्यम् । यतः “तस्य भावस्तत्वतलौ” ( पा. सू.
५. १. ११९. ) इत्युनुशिष्टेन त्वतल्प्रत्ययेन व्यक्तिव्यतिरिक्तनि-
ष्कृष्टाकृतिमात्राभिधानात् व्युत्पत्तिकाले च व्यक्त्यर्थत्वानवगमाद्व्य-
क्तितात्पर्याभावेन प्रतीतिवैलक्षण्योपपत्तिरिति न किञ्चिदनुपपन्नम् ।</p>
<p>प्रयोजनं पूर्वपक्षे—सामान्योपलक्षितव्यक्तीनां शब्दार्थत्वे
सामान्यस्य च शब्दानभिधेयत्वेन संस्कारोपस्थितेरनियतत्वाद्यदा
<pb n="144"/>
संस्कारादनुपस्थितिस्तदाऽननुष्ठानम् । सिद्धान्ते तु सामान्यस्याऽ
भिधेयत्वाभ्भियमेन तदवगतावनुष्ठानमिति ।</p>
<p>सूत्रन्तु—“आकृतिरेव” गवादिशब्दाभिधेया “क्रियार्थत्वात्”
“कङ्कचितं चिन्वीत”इत्यादिषु सामान्यद्वारेण तस्या एव क्रियान्व-
यित्वादित्यर्थः । व्यक्तिसादृश्यस्याऽशङङ्कासम्पादनत्वेनोपदेशानर्ह-
त्वादिति ।।</p>
<lg>
<l>यो नाम कश्चिदिह संविदितं प्रमेयं ।</l>
<l>ग्रन्थान्तरे लिखति वा वदति स्वयं वा ।</l>
<l>मत्कर्तृतामननुकीर्त्य स कीर्तिलोपात्
निस्सन्ततिर्जगति जन्मशतानि भूयात् ।।</l>
</lg>
<trailer>इत्येकादशमाकृत्यधिकरणम् ।।</trailer>
<trailer>प्रथमाध्यायस्य तृतीयः पादः ।।</trailer>
<pb n="145"/>
<head>* श्री *</head>
<head>अथ प्रथमाध्यायस्य चतुर्थः पादः ।।</head>
<head>तत्र प्रथमं नामधेयप्रामाण्याधिकरणम् ।।</head>
<sutra>उक्तं समाम्नायैदमर्थ्य तस्मात्सर्व तदर्श स्यात् ।।</sutra>
<head>विषयसंशयौ</head>
<p>“उद्भिदा यजेत” ( तां ब्रा. १९. ७. २, ३. ) “बलभिदा
यजेत” ( तां. ब्रा. १९. ७. ३. ) “विश्वजिता यजेत” (तां. ब्रा.
१९. ४. ५. ) इति समाम्नायते । तत्र सन्देहः किमुद्भिदादयो
गुणविधयः ? आहोस्वित्कर्मनामधेयानि ? इति ।</p>
<head>प्रभाकरमतेन पूर्वपक्षः</head>
<p>अत्र प्रभाकरेण सङ्गतिलोभादेवमधिकरणमुपवर्णितम् ।“उद्भि-
दायजेत” इत्यादिषु न तावन्मत्वर्थलक्षण्या विशिष्टविधानं, गौरवप्रस-
ङ्गात्, लक्षणादोषाच्च । नाऽपि पृथगेवोभयविधानं, वाक्यभेदाप-
त्तेः । तत्राऽन्यतरविधाने यदि यागो विधीयते, तदोपपदवैयर्थ्यम् ।
नाऽप्यन्यत्र विहितं यागमनूद्य वेदे गुणविधिः सम्भवति, सर्वत्रैवोप-
पदश्रवणेन कर्मविधानासम्भवात् । तेनाऽकामेनाऽपि लौकिक एव
गण्यागे गुणविधिरिति वक्तव्यम् । तथा च सति प्रमाणान्तरसापे-
क्षत्वेन वेदस्याऽप्रामाण्यमिति पूर्वः पक्षः ।</p>
<pb n="146"/>
<head>प्रभाकरमतेन सिद्धान्तः</head>
<p>सिद्धान्तस्तु—सामानाधिकरण्यवलाद्यथाभाष्यं नामधेय-
त्वमिति ।</p>
<head>प्रभाकरमत्दूषणम्</head>
<p>तदयुक्तम; एकार्थविधिमपेक्ष्याऽनेकार्थविधिगौरवं दोषमावह-
ति, एवं मुख्यार्थमपेक्ष्य लाक्षणिकत्वम्, न त्वप्रामाण्यमपेक्ष्य ।
तदेतद्विधिगौरवमत्वर्थलक्षणाभिया वेदाप्रामाण्याश्रयणं, भोजनाया-
सभयेन मरणपक्षाश्रयणमिवाऽऽभाति । न च लौकिकगण्ययागाश्रप-
णेऽपि लक्षणातो विमोकाः; वेदविहितदेवताया अभावेन गणयागस्य
मुख्ययागत्वाभावात् । भवतु वा यथा कथञ्चिल्लौकिककर्माश्रयो
गुणविधिः, तथाऽपि नाऽप्रामाण्यम् । “आयुष्यं प्राङ्मुखो भुङ्क्ते”
इतिवल्लौकिकर्माश्रयणेऽपि प्रामाण्योपपत्तेरिति यत्किञ्चि देतदिति
यथावार्त्तिकमेवाधिकरणं प्रस्तूयते ।</p>
<head>वार्तिककारमतेन सङ्गतिः</head>
<p>प्रथमपादे हि कृत्स्नस्यैव वेदस्य सकलेतरशङ्कानिरासेन ध-
र्मं प्रति चोदनात्वेन प्रामाण्यं व्युत्पादितम् । तस्य चाऽर्थवादमन्त्रा-
त्मकस्य चोदनानन्तर्गतत्वेन धर्मं प्रत्युपयोगाभावादप्राण्यमाशंक्य
द्वितीयपादे चोदनान्तर्गतिप्रदर्शनेन प्रत्येकमुपयोगप्रतिपादनात्
<pb n="147"/>
प्रामाण्यं व्यवस्थापितम् । तृतीयपादे तु स्मृत्याचारमूलभूतस्तथा
भूत एव वेदोऽस्तीति निरूपितम् ।</p>
<p>इदानीं विध्युद्देशगतव्येन नामधेयानां सामान्यतो निरूपिते
ऽपि धर्मं प्रत्युपयोगे उपयोगविशेषः पूर्वं न प्रतिपादित इति तदर्शं
पुनः प्रस्तावना । अत्र यद्यपि भाष्ये पूर्वोत्तरसूत्राभ्यामेकमेवेदमधि-
करणं प्रतिभाति, तथाऽपि पूर्वसूत्रस्य पूर्वपक्षाभिमतार्थाप्रतिभानाद्वि-
चारद्वयोपयोगाच्च वार्त्तिककारपादैरनुमितपूर्वपक्षं विचारद्वयमेवैतदा-
चरितम् ।</p>
<head>भाट्टमतेन पूर्वपक्षः</head>
<p>तत्र प्रथमे पूर्वपक्षिणोऽयमभिसन्धिः । विध्युद्देशगतत्वेऽप्यु-
द्भिदादिपदानां साध्यसाधनेतिकर्त्तव्यतानुपनायकत्वान्न तावद्वि-
ध्यन्तर्भावः । विधेयस्तुत्यभावाच्च नाऽर्थवादत्वम् । विहितस्मारक-
त्वानुपलब्धेश्च न मन्त्रत्वम् । अतस्त्रिविधवेदबहिर्भावेनाऽक्रियार्थत्वा-
दानर्थक्यमेवोद्भिदादिपदानामिति । तदुक्तम्—</p>
<lg>
<l>त्र्यंशवेदप्रमाणत्वादुद्भिदादि ततोऽधिकम् ।</l>
<l>धर्मायाऽनुपयुक्तार्थमानर्थक्यं प्रपद्यते ।। इति ।।</l>
</lg>
<p>( तं. वा. १. ४. १. पृ. ३२१. )</p>
<pb n="148"/>
<p>एवं प्राप्तेऽभिधीयते—</p>
<head>भाट्टमतेन सिद्धान्तः</head>
<p>भवेदेवं यद्येषां साधनांशनिवेशेन क्रियार्थत्वं न भवेत् । तथा
ह्यध्ययनविधिपरिगृहीतत्वाद्वेदत्वं तावदुद्भिदादिपदानां व्यवस्थितम् ।
वेदस्य च क्रियार्थत्वं“आम्नायस्य क्रियार्थत्वात्” ( जै.सू. १.२.१.)
इत्यत्रोक्तम् । तच्च क्रियार्थत्वं यद्यप्युक्तप्रकारेणाऽर्थवादत्वेन मन्त्र-
त्वेन च न सम्भवति, तथाऽपि विध्युद्देशान्तर्गतत्वाद्विध्यन्तर्भाव
एवाऽस्य प्रतीयते । स च यद्यप्यपुरुषार्थतया साध्यत्वेन न सम्भ-
वति, अक्रियारूपत्वेन च नेतिकर्त्तव्यतात्वेन, तथाऽपि पारिशेष्या-
त्साधनांशनिवेशित्वादेवाऽस्य क्रियार्थत्वं ( नाऽर्थवत्वमिति(?)) ।</p>
<p>तदुक्तम्—</p>
<lg>
<l>सर्वस्य त्रिविभागत्वाद्वेदस्योक्तेन हेतुना ।</l>
<l>उद्भिदाद्यप्रमाणत्वमतिरेकान्न सिध्यति ।। इति ।।</l>
</lg>
<p>( तं. वा. १. ४. १. पृ. ३२१. )</p>
<p>सूत्रन्तु-“उक्तं समाम्नायैदमर्थ्यं” समाम्नायो वेदस्तस्यैदमर्थ्यं
क्रियार्थत्वमुक्तम् । “तस्मात्सर्वं”उद्भिदादि “तदर्थं स्यात्” क्रियार्थं
स्यादित्यर्थः ।।</p>
<trailer>इति प्रथमं नामधेयप्रामाण्याधिकरणम् ।।</trailer>
<pb n="149"/>
<head>अथ द्वितीयमुद्भिदधिकरणम् ।।</head>
<p>अत्र चैकस्यैवाऽधिकरणस्य उभयविचारात्मकत्वान्न पृथगा-
योजनमिति विध्युद्देशान्तर्गतत्वेन साधनांशनिवेशे सतीदमिदानीं
विचार्यते—किं गुणविधित्वेनाऽस्य साधनांशनिवेशः ? अथवा
नामधेयत्वेन ? इति ।</p>
<head>भाट्टमतेन पूर्वपक्षः</head>
<p>तत्राऽयं पूर्वपक्षिणोऽभिसन्धिः । प्रसिद्धेरर्थवत्वात्प्रवृत्तिविशे-
षकरत्वाच्च गुणविधित्वमेवाऽस्य युक्तम् । तथा हि—यद्यपि लोके
समुदायप्रसिद्धिर्नाऽस्ति, तथाऽपि ‘उर्ध्वं भिनत्ती’ति व्युत्पत्या ख-
नित्रादिद्रव्यमुद्भिदादिपदात्प्रतीयत एव । तथा सति चोद्भित्पद-
स्याऽर्थवत्वं भवति, यजिपदार्थातिरिक्तार्थप्रतिपादनात् । एवं भि-
न्नार्थत्वात्पुरुषप्रवृत्तावपि विशेषो भवति । तदुक्तम्—</p>
<lg>
<l>प्रसिद्धेर्बलवत्वेन प्रयोजनवशेन च ।</l>
<l>अधिकत्वात्प्रवृत्तेश्च गुणरूपं विधीयत ।। इति ।।</l>
</lg>
<p>( तं. वा. १. ४. १. पृ. ३२१. )</p>
<p>नामधेयत्वे त्ववगताऽप्यवयवप्रसिद्धिर्हातव्या । तथा यजिप-
दार्थानतिरिक्तार्थत्वादानर्थव्यम् । अनतिरिक्तार्थत्वादेव प्रवृत्तावपि
न विशेषकरत्वम् ।</p>
<pb n="150"/>
<p>ननु गुणो विधीयमानः फले विधातव्यः, कर्मणि वा । तत्र
न तावद्गोदोहनवत्फले, प्रणयनवत् प्रकृताश्रयाभावात् । नाऽपि क-
र्मणि, प्रकृतकर्माभावादेव । न च दूरस्थज्योतिष्टोमानुवादेनैवाऽयं
गुणविधिः, दूरस्थहोमानुवादेनाऽऽहवनीयविधिवदिति वक्तव्यम् ।
उत्पत्तिशिष्टगुणावरोधेन निराकांक्षे कर्मणि गुणान्तरविधानासम्भ-
वात् । आहवनीयविधाने त्ववरोधविरोधाभावादुपपन्नो विधि-
रिति । न च निष्कृष्टयागानुवादादाकांक्षाप्रवृत्तेर्गुणविधानोपपत्ति-
रिति वक्तव्यम् । यतोऽनुवादानां पूर्वावगतार्थविषयत्वात्तदनुसन्धाने
च गुणान्तरावरोधादाकांक्षाविरहस्य तदवस्थत्वात् । एतच्च चि-
त्राधिकरण एवाऽनन्तरं प्रतिपादनीयमिति ।</p>
<p>किञ्च ज्योतिष्टोमेऽपि “सोमेन यजेत” इति सोमरूपगुणश्रवणा-
दुद्भित्तुल्यत्वमेव । अतः कथं तदनुवादेनाऽपि गुणविधानम् । न चैवं
सति गुणविशिष्टकर्मविधिरेवाऽयमस्त्विति वक्तव्यम्, विधिगौरव-
दोषात्, उद्भिद्वतेति मत्वर्थलक्षणाप्रसङ्गाच्च । तदुक्तम्—</p>
<lg>
<l>गुणो विधीयमानोऽपि फले कर्मणि वा भवेत् ।</l>
<l>विशिष्टविधिबुध्या वा सर्वथा न च युज्यते ।। इति ।।</l>
</lg>
<p>( तं. वा. १. ४. १. पृ. ३२३ )</p>
<p>उच्यते—विशिष्टविधिरेवाऽयम् । न चैवं विधिगौरवं मत्वर्थ-
<pb n="151"/>
लक्षणा च दोषमावहति, सकलविशिष्टविध्युच्छेदप्रसङ्गात् । अ-
थाऽगत्या तत्र तथाऽऽश्रयणम्, तदत्राऽपि समानम् । तेन यथा “द-
शापवित्रेण ग्रहं संमार्ष्टि” त्यादिष्वगत्याऽपि विशिष्टविधानं, तथेहा-
प्युद्भेदनसमर्थखनित्रादिविशिष्टकर्मविधानमेवेति ।</p>
<p>एवं प्राप्तेऽभिधीयते—</p>
<sutra>अपि वा नामधेयं स्याद्यदुत्पत्तावपूर्वमविधायकत्वात् ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवमगत्या मत्वर्थलक्षणया विशिष्टविधि-
गौरवाश्रयणं, यदि नामधेयत्वेन न गतिर्भवेत् । तथा हि-“उद्भिदा”
इति करणवाचितृतीयान्तपदस्य करणीभूतयागसमभिव्याहृतस्य
तत्सामानाधिकरण्यं प्रतीयते । तत्प्रतीतमपि हीयेत, यदि व्रीहिसो-
मादिवदुद्भित्पदमर्थान्तरे निरूढं भवेत् । अवयवप्रसिद्धिस्तु ‘ऊर्ध्वं
भिन्नत्ती’ति व्युत्पत्या यथा खनित्रादिद्रव्ये, तथा पशूनामुद्भेदनमने-
न क्रियत इति यागेऽपि तेन यजिसामानाधिकरण्यादुर्भिदादि
पदानां यागनामधेयत्वमेव । तदुक्तम्—</p>
<lg>
<l>पदमज्ञातसन्दिग्धं प्रसिद्धैरपृथक्श्रुति ।</l>
<l>निर्णीयते निरूढन्तु न स्वार्थादपनीयते ।। इति ।।</l>
</lg>
<p>अतोऽवयवप्रसिद्धेर्यागेऽपि समानत्वादप्रसिद्धार्थत्वं यदुक्तं, त-
<pb n="152"/>
त्तावत्परिहृतम् । यदपि यजिपदार्थानतिरिक्तार्थत्वादानर्थक्यमुक्तं,
तदप्ययुक्तम्; यजिविशेषप्रतीतिहेतुत्वेनैव नामधेयस्याऽर्थवत्वात् ।
अत एवाऽप्रवृत्तिविशेषकरत्वमपि प्रत्युक्तम्, विधित्सितयागविशे-
षप्रतिपादनेनैव प्रवृत्तिविशेषकरत्वादिति ।</p>
<p>नन्वर्थविशेषप्रतिपादनेन हि पदान्तरस्य पदान्तरविशेषकत्वं भव-
ति । यथा ‘नीलमुत्पलं शुक्लः पटः’ इति । न च नामधेयस्य यजि-
पदार्थातिरिक्तमर्थान्तरमस्ति । अतः कथमस्य यागविशेषप्रतिपत्ति-
हेतुत्वम् । न च स्वात्मनैव नामधेयं यजिविशेषणमिति वक्तव्यम्,
तस्य शब्दानभिधेयत्वात् । शाब्दाशाब्दयोश्चाऽन्वयासम्भवात् ।</p>
<p>अथ नामधेयं शाब्दत्वसिद्ध्यर्थमात्मानं लक्षयतीत्युच्यते ।
तदपि पङ्कभिया पलायमानस्य नूनमशुचिपतनसमानम् । मत्वर्थल-
क्षणाभयेन हि गुणविधिपक्षमुपेक्ष्य नामधेयत्वमभ्युपगतम् । सा चेयं
नामधेयत्वेऽपि स्वीकृता, किमपराद्धं गुणविधिना । किञ्च गुणविधौ
मत्वर्थलक्षणायामप्यौत्सर्गिकमत्वर्थपरत्वं न परिहीणम्, इह त्वा-
त्मलक्षणायां ततोऽपि जघन्यत्वमिति गुणविधित्वमेव ज्यायः ।</p>
<p>उच्यते—स्यादेवं यदि संज्ञा नीलादिपदमिव विशेषणी-
भूतस्वप्रतिपादितार्थोपश्लेषद्वारेणैव संज्ञिनं विशिनष्टीति ब्रूमः ।
किन्तु यः खलु शब्दः सामान्यवाचिशब्दसमभिव्याहृतः तद्विशेष-
<pb n="153"/>
मभिदधाति, सा संज्ञेत्युच्यते । यथा ‘देवदत्तो ब्राह्मण’ इति ।
स च विशेषो विशेषणस्य कस्य चित्संज्ञापदादनुपस्थितत्वादेतच्छ-
ब्दवाच्यत्वेन संज्ञान्तरविषयव्यावृत्या उपलक्षितो विद्यमानविशेष-
णयोग्यः स्वमहिम्नैव संज्ञाशब्देनाऽभिधीयते । तेनैवंभूत एवाऽयं
यागविशेषः प्रतीयते, न तु विशेषणविशिष्टः । ततस्तथाभूतस्य
विद्यमानविशेषणान्वयात्तत्तद्विशेषणविशिष्टरूपसिद्धिः । अतो न
किञ्चिदनुपपन्नमिति ।</p>
<p>अत्र यद्यप्युत्पत्तिवाक्यानां साध्यभूतधात्वर्थपरत्वेन न गुण-
विधौ मत्वर्थलक्षणादोषो, नाऽपि नामधेयताहेतुस्सामानाधिकरण्यम्,
तथाऽप्यधिकारवाक्यैकवाक्यतादशायामुद्भिदा यागेन स्वर्गमित्यन्व-
यसम्भवादवश्यं मत्वर्थलक्षणादोष इत्यनेनैवाऽभिप्रायेण भाष्यका-
रेणाऽत्र सकलोत्पत्तिवाक्यगतिप्रदर्शनार्थं फलपद नापन्यस्तमिति ।</p>
<p>प्रयोजनम्-खनित्रादिद्रव्येणैव यागो यदि पूर्वः पक्षः । सिद्धान्ते
तु-“अव्यक्तासु तु सोमस्य”(जै.सू.८.१.१६.)इत्यादिषु सोमद्रव्येणैव ।</p>
<p>सूत्रन्तु—“उत्पत्तौ” प्रथमज्ञाने “यदपूर्वं” न सोमादिपदव-
त्क्वचिदर्थे प्रसिद्धमुद्भिदादि तत् “नामधेयं स्यात्” । अन्यत्राऽप्र-
सिद्धत्वेन कस्यतिद्गुणस्य “अविधायकत्वात्” इति ।</p>
<trailer>इति द्वितीयमुद्भिदधिकरणम् ।।</trailer>
<pb n="154"/>
<head>अथ तृतीयं चित्राधिकरणम् ।।</head>
<sutra>यस्मिन् गुणोपदेशः प्रधानतोऽभिसम्बन्धः ।।</sutra>
<head>विशयसंशयौ</head>
<p>“चित्रया यजेत पशुकामः” ( तै. सं. २. ४. ६. ) “त्रिवृद्ब-
हिष्पवमानम्” ( ता. ब्रा. २०.१.१. ) “पञ्चदशान्याजानि”
“सप्तदशानि पृष्ठानि” इत्युदाहरणम् । किं चित्राशब्दः, बहिष्पव-
मानशब्दः, आज्यशब्दः, पृष्ठशब्दश्च गुणविधयः ? उत कर्मना-
मधेयानि ? इति संशयः ।</p>
<head>प्रभाकरमतं तद्दूषणञ्च</head>
<p>अत्र प्रभाकरेणोद्भिददिधकरण एव सर्वेषां कर्मसामानाधि-
करण्येनैव नामधेयत्वे सिद्धे तत्तदुदाहरणेषु विशेषाशङ्का वाजपेय-
पर्यन्ताधिकरण चतुष्टये निराक्रियत इति चतुर्णामधिकरणानामुद्भिद-
धिकरणशेषत्वात्तदीयसङ्गतिप्रदर्शनेनैव प्रमाणलक्षणे सर्वेषां सङ्ग-
तिरुपवर्णिता । तेनोद्भिदधिकरणसङ्गतिदूषणमेव सर्वत्रोहनीयमिति
यथावार्त्तिकमेवाऽधिकरणं प्रस्तूयते ।</p>
<head>भाट्टमतेन सङ्गतिः</head>
<p>उद्भिदादिपदानां यौगिकानां क्वचिदर्थविशेषे प्रसिद्धिरहितानां
<pb n="155"/>
नामधेयत्वं निरूप्येदानीं व्रीह्यादिपदवन्निरूढार्थानां चित्रादिपदानां
नामधेयत्वं निरूप्यते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—भवतूद्भिदादिपदानां क्वचि-
दर्थविशेषे निरूढत्वासंभवेन यजिसामानाधिकरण्याद्यागनामधेयत्व-
म् । चित्रापदस्य तु चित्ररूपार्थविशेषे, तथाऽऽज्यादिपदानां घृता-
दिरूपार्थविशेषे निरूढत्वाद्व्रीहिसोमवद्यागनामत्वासम्भवाद्गुणवि-
धित्वमेव युक्तम् । एतच्च पूर्वाधिकरण एवोक्तम्—</p>
<lg>
<l>पदमज्ञातसन्दिग्धं प्रसिद्धैरपृथक्श्रुति ।</l>
<l>निर्णीयते निरूढन्तु न स्वार्थादपनीयत ।। इति ।।</l>
</lg>
<p>( तं. वा. १. ४. १. पृ. ३२५ )</p>
<p>तथा च सति प्रसिद्धार्थत्वमधिकार्थत्वं प्रवृत्तिविशेषकरत्वञ्चाऽ
नुरुद्धं भवतीति । ननु कुत्राऽयं गुणो विधीयते । न तावत्फले,
आश्रयाभावात् । नाऽपि “दाधि मधु पयो घृतं धाना उदकं तण्डुला-
स्तत्संसृष्टं प्राजापत्यं भवति” ( मै. सं. १. ३. ६. ) इत्येतद्वाक्यविहि-
ता प्राजापत्येष्टिः सन्निहिता समस्ति । तमेवाऽऽश्रयमासाद्य पशुरूपे
फलेगुणविधानमिति वक्तव्यम् । तस्या अफलत्वेनाऽऽश्रयत्वायोग्य-
<pb n="156"/>
त्वात् । अथ तस्यामेव प्राजापत्येष्टौ गुणविधिरयमित्युच्यते ।
मैवम्; तस्या उत्पत्तिशिष्टदध्याद्यवरुद्धत्वेन गुणान्तरप्रवेशा-
सम्भवात् ।</p>
<p>अत्रोच्यते—नाऽयं चित्राशब्दो द्रव्यपरः, किन्तु चित्ररूपवर्ण-
पर एवाऽयम् । न चाऽत्र वर्णान्तरं श्रुतमस्ति । अतो दध्यादिभि-
रेव विहितचित्रवर्णैर्यजेतेति वाक्यार्थः ।</p>
<p>एतदप्ययुक्तम्; पशुकामपदस्य विध्यनुवादासम्भवेनाऽऽनर्थ-
क्यात् । किञ्च चित्रयेत्यनेन स्त्रीमत्ययान्तेन पदेन स्त्रात्वसमाना-
धिकरणं चित्रत्वं प्रतिपाद्यते, न तु चित्रत्वमात्रम् । तच्च प्राणि-
द्रव्य एव परं संभवति, न दध्यादौ । तेन प्रकृतप्राजापत्ययागेऽपि न
गुणविधिः । अत एव दधिमधुघृतवाक्योत्पन्नं यागमनूद्य चित्रापदेन
यथासिद्धान्तं फले विधानमित्येतदपि न संभवति, स्त्रीप्रत्ययान्तेन
चित्रापदेनाऽप्राणिरूपस्य यागस्याऽनुवादासम्भवादिति । नाऽपि
चित्रद्रव्यविशिष्टं यागान्तरमेव फले विधीयते । अव्यवस्थितचि-
त्रगुणकद्रव्योपप्लवे प्रकृतिविशेषानिर्द्धारणेन विध्यन्तानुपस्थितेर्द्दे-
वताया अभावेन यागत्वाभावात् । किञ्च गुणस्याऽप्रदेयस्य न
तावद्यागसाधनत्वं, द्रव्यलक्षणायान्तु लक्षणैव तावद्दोषः, पुनर्मत्व-
र्थलक्षणा, विशेषणविधिकल्पना, उत्पत्तिविधिकल्पनाऽपि, चि-
<pb n="157"/>
त्रापदाच्च नानाजातीयद्रव्योपप्लवेनाऽध्यवसायश्चेति न विशि-
ष्टविधिः ।</p>
<p>उच्यते—पशुयागस्य प्राणिद्रव्यकत्वात् “प्रकृतौ वा द्विरुक्त-
त्वात्” ( जै. सू.३. ३. ६. २. ) इति न्यायेन सकलपशुयागप्रकृति-
भूतेऽग्नीषोमीयपशुयागे चित्रत्वस्त्रीत्वविधिरयमिति ब्रूमः ।</p>
<p>नन्वग्नीषोमीयपशुरुत्पत्ति शिष्टकृष्णसारङ्गलोहितसारङ्गादिवर्णा-
न्तरावरुद्धः पुंस्त्वावरुद्धश्च । तेन तत्र कथं वर्णान्तरं लिङ्गान्तरञ्च विधातुं
शक्येत । तथा प्राप्ते कर्मणि कथमनेकार्थविधानमुत्प्रेक्षापदमप्युपयाति ।
न चाऽत्र गत्यन्तरासम्भवोऽपि, यतोऽस्त्यग्नीषोमीयविकृतिभूता सार
स्वती मेषी । न च तस्या वर्णान्तरं विरोधकमस्ति, लिङ्गान्तरं वा ।
न च तत्राऽनेकार्थविधानदोषोऽपि, चित्रत्वमात्रविधानात् । तेन य-
थाऽनारभ्याधीतमपि साप्तदश्यं दर्शपूर्णमासाख्यप्रकृतौ पाञ्चदश्याव-
रोधेन प्रवेशमलभमानं मित्रविन्दाध्वरकल्पासु विकृतिषु निविशते,
तथेहाऽपि चित्रत्वमात्रविधानात्तत्सारस्वतमेषीगोचरमेव भविष्यतीति ।</p>
<p>मैवम्; “चित्रये” त्यत्र चित्रत्वस्त्रीत्वविशिष्टं करणत्वं तावत्तृती-
याविभक्त्याऽभिहितं प्रतीयते । यथा “पशुने”त्यत्र एकत्वपशुत्ववि-
शिष्टम् । तत्र मेषीगतं यथा स्त्रीत्वविशिष्टं करणत्वमनुवाद्यं, तथा
किं चित्रत्वविशिष्टमनुवाद्यं विधेयं वा । न तावदनुवाद्यम्, मेषी-
<pb n="158"/>
गतत्वेन चित्रत्वस्याऽप्राप्तत्वात् । नाऽपि विधेयम्, सकृदुच्चरिताया
विभक्तेरनुवाद्यविधेयार्थप्रतिपादनासम्भवात् । न चैकस्मिन्नेव प्रा-
तिपदिके कारकत्वं स्त्रीत्वेन सम्बध्येत, न चित्रत्वेनेति शंक्यम् ।
न च गत्यन्तरं नाऽस्ति, अग्नीषोमीयगतत्वेनैवोपपत्तेः । तेन भङ्गा-
भिधानमनुपदकारस्यासङ्गतमेवेति ।</p>
<p>न चोत्पत्तिशिष्टलोहितसाङ्गकृण्णसारङ्गादिगुणावरोधेन
चित्रत्वाविधानं, लोहितसारङ्गकृष्णसारङ्गयोश्चित्रत्वाविरोधात् ।
तेन यथा “वायव्यं श्वेतमालभेत भूतिकामः” ( मै. सं. २. २.
२. ) “सौर्यं चरुं निर्वपेत् ब्रह्मवर्चसकाम” ( तै. सं. २. ३. २. )
इत्यत्राऽ तिदेशलप्स्यमानयोरेवालम्भननिर्वापयोरनुवादः, तथैतद्वाक्य-
विधास्यमानचित्रत्वान्तर्गतलोहितकृष्णवर्णादेरयमनुवादः । नाऽपि
पुंस्त्वावरुद्धे कथं स्त्रीत्वविधानमिति वक्तव्यम् । “पशुना यजेत”
इत्यत्र नित्यपुंलिङ्गस्य पशुशब्दस्य पुंस्पशुस्त्रीपशुसाधारणत्वेन
एतद्वाक्यगतस्त्रीत्वविधानाविरोधात्, निष्कृष्टानुवादेन वा वासः-
प्रभृतीनामिव एकहायन्यवरुद्धेऽपि क्रये विधानाविरोधात् ।</p>
<p>न च प्राप्ते कर्मण्यनेकगुणविधानं दोषः, चित्रत्वस्त्रोत्ववि-
शिष्टकरणरूपैककारकविधानात् । पशुकामपदमपि पशुसाधनके क-
र्मणि पशूपादाने अर्थप्राप्तकामनानुवादेनोपपन्नमित्यग्नीषोमीय-
<pb n="159"/>
गत एवाऽयं गुणविधिः । तदुक्तम्—</p>
<lg>
<l>चित्रत्वस्त्रीत्वयोगो हि प्राणिजातौ स्वभावतः ।</l>
<l>तेनैते प्राणियागाङ्गं प्रकृतिं दैक्षमाश्रिते ।। इति ।।</l>
</lg>
<p>( तं. वा. १. ४. २. पृ. ३२८. )</p>
<p>तथा “पञ्चदशान्याज्यानि” इत्यत्राऽऽज्यशब्दस्तावद्घृते निरू-
ढो न च स्तोत्रसमानाधिकरणं श्रूयते । तेनाऽस्य न स्तोत्रनामधेयत्वं,
किन्तु “पञ्चदशान्याज्यानी” त्यत्र पञ्चदशसंख्याविशिष्टाज्यविधा-
नादत्रापि प्राप्ते स्तोत्रे नोभयविधिदोषः ।</p>
<p>अथ वा यत्राऽन्यत्क्रियापदं न श्रूयते, तत्र “अस्तिर्भवन्तीपरः
प्रथमपुरुषेऽप्रयुज्यमानोऽपि” इति कात्यायनस्मरणात्पञ्च दशसंख्या-
विशिष्टानां घृतानां सत्ता प्रतीयते । सा च स्तुतिसन्निधिप्रतीता स्तु-
तिप्रयोगवचनोन्नेयविधिना विधायते । तथाभूतायाश्च प्रकरणेन ग्रह-
णात् भवति सत्ताविशेषणत्वेन ससंख्यस्यैवाऽऽज्यस्य साधनत्वेन
विधिः । तेन साधनत्वावगतस्यैवाऽऽज्यस्य “आज्यैः स्तुवत” इत्यत्राऽ-
नुवादः, स्तुतिमात्रं विधीयत इति । चाऽऽज्यस्य स्तुतिसाधनत्वं
न संभवति, “अग्निमुपनिधाय स्तुवत” इतिवत्पात्रभेदोपकल्पि-
तपञ्चदशसंख्याकानामाज्यानामुपनिधानेनैव स्तुतिहेतुत्वोपपत्तेः ।</p>
<p>ननु पञ्चदशाद्यर्थे “स्तोमे डविधिः” (का.वा. ४२०. चौ.सं.)
<pb n="160"/>
इत्यनुशासनात्स्तोमशब्दार्थस्तुतिसमुदायावगमात्कथं डप्रत्ययान्तस्य
“पञ्चदशानि” इति पदस्य घृतसंख्यावाचित्वम् । मैवम्;
स्तुतिसाधनसमूहवचनो हि स्तोमशब्दो न स्तोत्रीयासमूहवचनः ।
स च स्तुतिसाधनत्वाविशेषादृक्ष्विव घृतेऽप्यविशिष्टः । तेनाऽत्राऽपि
गुणविधानमेवेति ।</p>
<p>एवमेव “त्रिवृद्बहिष्पवमानं” इत्यत्र लोकप्रसिद्धं त्रिवृदौषधं
द्रव्यं बहिःस्थितं चलद्रूपं बहिष्पवमानशब्दाभिधेयं “बहिष्पवमानैः
स्तुवत” इति विहितस्तुतिप्रयोगवचनोन्नेयविधिना विधीयते ।</p>
<p>तथा “सप्तदशानि पृष्ठानि”इत्यत्राऽपि लोकप्रसिद्धपृष्ठाख्यानि
प्राण्यङ्गान्येव सप्तदशसंख्याविशिष्टानि “पृष्ठैः स्तुवत” इत्येतद्वि-
हितस्तुतिप्रयोगवचनोन्नेयविधिना विधीयन्त इति सर्वत्र गुणविधि-
रेवेत्येवं प्राप्तेऽभिधीते—</p>
<head>भाट्टमतेन सिद्धान्तः</head>
<p>भवेदेवं यदि प्राप्ते कर्मणि चित्रत्वं स्त्रीत्वञ्चाऽनावृत्तेन विधि-
ना विधातुं शक्यते । न च चित्रत्वस्त्रीत्वविशिष्टैककरणत्वविधा-
नादनावृत्तिरिति वक्तव्यम् । यतः करणत्वस्याऽपि प्राप्तत्वेनाऽविधे-
यत्वात् । अथ प्राप्तत्वेऽपि तस्य चित्रत्वस्त्रीत्वावच्छेदेनाऽप्राप्तत्वाद्वि-
धानमित्युच्यते । एवन्तर्हि “दघ्ना जुहोति” “पयसा जुहोति” इत्य-
<pb n="161"/>
त्राऽपि दध्यवच्छिन्नस्य पयोवच्छिन्नस्य च होमविशेषस्याऽप्राप्तत्वेन
विधानप्रसङ्गः । न च चित्रत्वस्त्रीत्वविशिष्टं करणान्तरमेव विधीय-
ते, उत्पत्तिशिष्टकरणान्तरावरोधेन तस्य विधातुमशक्यत्वात् ।
प्राप्ते तु करणत्वे चित्रत्वस्त्रीत्वविधाने विध्यावृत्तिर्दुर्वारैवेति ।</p>
<p>तदुक्तम्—</p>
<lg>
<l>अर्थादनेकमप्यर्थं विधापयति भावना ।</l>
<l>विशेषणविधिस्त्वन्यन्न गृह्णाति विशेषणम् ।।</l>
</lg>
<p>( तं. वा. १. ४. २. पृ. ३३० )</p>
<p>अनेकविधिशक्तिकल्पनागौरवं च सुव्यक्तमेवेति । तथा उत्पत्ति-
शिष्टपुंस्त्वावरोधेनाऽपि नाऽग्नीषोमीये स्त्रीत्वविधानं सम्भवति । न च
नित्यपुल्लिङ्गत्वेन साधारणत्वात्पशुशब्दस्य स्त्रीत्वविधानाविरोध इति
वक्तव्यम् । शाखान्तरे “अजोऽग्नीषोमीय” इत्याम्नातेन साधारण-
स्याऽपि पशुशब्दस्य पुल्लिङ्गच्छागपरत्वात् । न च शाखान्तरविधे-
र्गुणविधायकत्वात्स्त्रोत्वपुंस्त्वयोर्विकल्प इति पूर्वपक्ष्यभिप्रायो वा-
च्यः । शाखान्तरेऽपि “अजोऽग्नीषोमीय” इत्यस्य द्रव्यदेवतासम्ब-
न्धाविशेषेणोत्पादकत्वात् । सर्वशाखाप्रत्ययमेकं कर्मेत्युत्पत्तिशिष्टपुं-
स्त्वावरोधेन स्त्रीत्वानवकाशात् ।</p>
<p>न च वणान्तरावरुद्धेऽपि निष्कृष्टानुवादेन गुणान्तरविधिः
<pb n="162"/>
शक्यत इति वक्तव्यम् । निष्कृष्टानुवादस्यैवाऽशक्यत्वात् । तदुक्तम्-</p>
<lg>
<l>प्रथमं हि स्ववाक्यस्थैर्गुणः सम्बध्यते क्रिया ।</l>
<l>वाक्यान्तरगतैः पश्चान्न शुद्धा सा ह्यवाप्यत ।। इति ।।</l>
</lg>
<p>( तं. वा. १. ४. २. पृ. ३३० )</p>
<p>वासःप्रभृतीनान्तु गुणान्तरावरुद्धेऽपि क्रये आनतिलक्षण-
द्वारभेदादाकांक्षासम्भवाद्विधानमुपपद्यत एव । अत एव तत्र न
विकल्पः, किन्तु समुच्चय एवेति ।</p>
<p>तथा पशुकामपदोपात्तफलसम्बन्धनिमित्तोऽप्यपरो वाक्य-
भेदः । यद्यपि फलं न विधीयते, तथाऽपि तत्र कर्मविधानात्कर्मणि
च गुणविधानात्सम्बन्धद्वयविधानस्य वाक्यावृत्तिमन्तरेणाऽसम्भवा-
द्वाक्यभेद एव । न च पशुसाधनके कर्मण्यर्थप्राप्तपशुकामनानु-
वादोऽयमिति वक्तव्यम् । यतः पशुकामपदात्काम्यमानत्वेन प्रधा-
नीभूतफलसम्बन्धितया कामना च गम्यते । अग्नीषोमीये तु पशु-
कामनायास्ताद्रूप्याभावान्नाऽनुवादकत्वमित्यतो गुणविध्यभावाद्विचि-
त्रनानाद्रव्यकप्रकृतप्राजापत्येष्टिनामधेयमेव चित्रापदम् । एवं सति
चित्रापदेन प्रकृतं कर्मोपस्थाप्य पशुरूपे फले विधीयत इति । “चित्र-
ये”ति स्त्रीलिङ्गनिर्द्देश श्चेष्ट्यभिप्रायेणैवेति न किञ्चिदनुपपन्नम् ।</p>
<p>तथा “पञ्चदशान्याज्यानी”त्यत्राऽपि प्राप्ते स्तोत्रे न गुणद्वय-
<pb n="163"/>
विधानमुपद्यते, वाक्यभेदप्रसङ्गात् । नाऽपि पञ्चदशसंख्याविशि-
ष्टान्याज्यानि विधीयन्त इति वाच्यम् । यतः क्रिया विधीयते तद्वि-
शेषणं वा । न चाऽऽज्यपदवाच्यं घृतं क्रिया, नापि तद्विशेषणम् ।
अता न विशिष्टद्रव्यविधिः ।</p>
<p>अथ यत्राऽन्यत्क्रियापदं न श्रूयते, तत्र “अस्तिर्भवन्तीपरः
प्रथमपुरुषे अप्रयुज्यमानोऽपी”त्येतद्बलादध्याहृतैवाऽस्तिक्रिया सम-
स्ति । सैवोभयविशिष्टा स्तुतिप्रयोगवचनोन्नेयविधिना विधीयत
इत्युच्यते । तदप्यसत्; सर्वत्र पुरुषव्यापारो हि विधीयते, अस्ति-
शब्दवाच्यायास्तु सत्ताया वस्त्वात्मलाभमात्रत्वेनाऽविधिविषय-
त्वात् । “अग्निमुपनिधाय स्तुवीते”त्युपनिधानस्य पुरुषव्यापाररू-
पत्वेन भवतु विधानम् । न चाऽत्राऽपि पात्रभेदोपकल्पितपञ्चदशसं-
ख्याकान्याज्यान्युपनिधायेति कल्पनीयम्, कल्पनागौरवदोषादेव ।
वाक्यस्य चाऽन्यथाऽप्युपपत्तेः । तेनोद्भिदधिकरणन्यायेन “आज्यैः
स्तुवत” इति नामत्वे सिद्धे “पञ्चदशान्याज्यानी”त्यनेनाऽऽज्यना-
मकस्तोत्रानुवादेन संख्यामात्रं विधीयत इति । एवं सति “स्तोमे
डविधिः पञ्चदशाद्यर्थ” इत्यनुशासनमप्यर्थवद्भविष्यतीति । प्रवृ-
त्तिनिमित्तञ्चार्थवादावगतमेतस्मिन् स्तोत्रे क्रियमाणे देवानामाजि-
गमनम् । अर्थवादश्च “यदाजिमीयुस्तदाज्यानामाज्यत्वम्” ( तां. ब्रा.
७. २. १. ) इति । एवं प्राप्ते स्तोत्रे “त्रिवृद्बीहष्पवमानमि”त्यत्र
<pb n="164"/>
त्रिवृद्द्रव्यं बहिःपवमानरूपगुणद्वयविधाने ।</p>
<p>तथा “सप्तदशानि पृष्ठानि”इत्यत्र सप्तदशसख्याकपृष्ठद्रव्यवि-
धाने वाक्यभेदप्रसङ्गान्न गुणविधित्वम् । अन्यतरविशिष्टान्यतरविधा-
नञ्चोभयविशिष्टाध्याहृतक्रियाविधानञ्चाऽऽज्योदाहरणदूषणेनव नि-
रस्तमित्यत्राऽपि नामधेयत्वमेव । तथा च सति “बहिष्पवमानैः स्तु-
वत” इत्येतद्वाक्यविहितबहिष्पवमाननामकस्तोत्रानुवादेन ऋगाश्रिता
नव ख्या स्तोत्राङ्गत्वेन विधायते । प्रवृत्तिनिमित्तञ्च बहिष्पवमा-
नपदयुक्तमन्त्रनिर्विर्त्तनीयत्वमेव स्तोत्रस्येति ।</p>
<p>तथा “सप्तदशानि पृष्ठानि” इत्यत्राऽपि “पृष्ठैः स्तुवत” इत्येतद्वा-
क्यविहितपृष्ठनामकस्तोत्रानुवादेन सप्तदशसंख्यामात्रं विधीयत इति ।
नामप्रवृत्तिनिमित्वञ्च—अपां वायुना पृष्ठे स्पृष्टे रथन्तरादीनि सामानि
जातानि । तस्मात्तत्साधनकानि स्तोत्राणि पृष्ठानि । तथा चाऽर्थवा-
दोऽपि “ त स वायुः पृष्ठे व्यवर्त्तत” ( तां. ब्रा. ७. ८. १. ) इति ।</p>
<p>प्रयोजनम्—तत्र तत्र तत्तद्गुणोपादानं पूर्वपक्षे, सिद्धान्ते तु
नामधेयत्वपक्षे नेति!</p>
<p>सूत्रन्तु—“यस्मिन्” गुणविधिनामधेयत्वेन सन्दिग्धे सति
वाक्ये गुणान्तरोपदेशः प्रतीयते, तस्मिन्नुपपदस्य प्रधानेन कर्मणा
नामधेयत्वेनैव “सम्बन्ध” इति ।</p>
<trailer>इति तृतीयं चित्राधिकरणम् ।।</trailer>
<pb n="165"/>
<head>अथ चतुर्थं तत्प्रख्याधिकरणम् ।।</head>
<sutra>तत्प्रख्यं चाऽन्यशास्त्रम् ।।</sutra>
<head>विषयसंशयौ</head>
<p>“अग्निहोत्रं जुहुयात् स्वर्गकामः” “आधारमाघारयती”ति च
समामनन्ति । तत्र संशयः—किमग्निहोत्रशब्दः आधारशब्दश्च गु-
णविधिः ? उत कर्मनामधेयं ? इति । उद्भिदधिकरणे यौगिकशब्दा-
नां चित्राधिकरणे च सांविज्ञायिकशब्दानां नामधेयत्वं निरूप्येदा-
नीं यौगिकशब्देष्वेव केषुचित्केनचिद्विशेषेण गुणविधिमाशंक्य नाम-
धेयत्वं व्युत्पाद्यते । तत्र च “अग्निहोत्रं जुहोती”त्युत्पत्तिवाक्यमेवो-
दाहरणम् । अधिकारवाक्यस्य फलसम्बन्धपरस्य गुणपरत्वेऽप्युत्प-
त्तिवाक्यवैयर्थ्यप्रसङ्गात् । भाष्यकारेण तु विचारविषयाग्निहोत्र-
पदसम्बन्धितामात्रेणोदाहृतम् ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । भवतूद्भिदादिपदानां मत्व-
र्थलक्षणाभयान्नामधेयत्वम् । अग्निहोत्रपदस्य तु सिद्धान्तेऽपि ‘अग्नये
होत्रमस्मिन्नि’ति मत्वर्थसमानार्थबहुव्रीहिसमासव्युत्पत्तेर्मत्वर्थलक्षण-
णादोषाभावाच्चतुर्थ्यभिहितदेवताविधित्वमेव । सति च गुणविधित्वे
<pb n="166"/>
“यदग्नये च प्रजापतये च सायं जुहोति” “यत्सूर्याय च प्रजापतये
च प्रातर्जुहोती”ति प्रकरणप्राप्तयोर्होमयोर्मध्ये सायंहोमेऽग्नेः प्राप्त-
त्वात्प्रातर्होम एवाऽग्निदेवताविधानमिदम् । न च प्रातर्होमवाक्य-
मेव गुणविधायकम्, अग्निहोत्रवाक्यं चोत्पत्तिपरमिति वक्तव्यम्,
यतोऽत्राऽनेकगुणानामुपादानं प्रतीयते । तेषां च प्राप्ते कर्म्मणि वि-
धातुमशक्यत्वादत्रैव विशिष्टविधिना कर्मोत्पत्तिरग्निहोत्रवाक्य एव च
गुणविधानमिति ।</p>
<p>ननु प्रातर्होमस्याऽप्युत्पत्तिशिष्टसूर्यप्रजापतिदेवतावरुद्धत्वान्नाऽ.
ग्निदेवताविधानं सम्भवति । मैवम्; “यत्सूर्याय च प्रजापतये चे”
ति चकारद्वयमत्र श्रूयते । अन्यतरसमुच्चयस्यैकेनैव चकारेण सि-
द्धत्वादगत्या सायंहोमवाक्ये चकारद्वयस्येतरेतरसमुच्चयपरत्वम् ।
इह पुनरग्निदेवतोपनायकस्य वाक्यस्य सद्भावात्तत्समुच्चयार्थत्वमेव
द्वितीयचकारश्रवणस्येति नाऽनुपपन्नं देवतान्तरविधानम् । अथवा
“यदेकया जुहुयाद्दर्विहोमं कुर्यादि”त्येतद्वाक्यावगतदूरस्थदेवतारहित-
दर्विहोष्वेवाऽग्निदेवताविधानमिति ।</p>
<p>तथा “आधारमाघारयती”त्यत्राघार्यत इत्यनया व्युत्पत्या
क्षरण्योग्यमाज्यपयःप्रभृत्याघार इति प्रतीयते । तच्चाऽऽघारमिति
द्वितीयाश्रुत्याऽघारणक्रियासंस्कार्यत्वेनावगम्यमानं भक्षणप्रयुक्तफल-
<pb n="167"/>
चमसवदभिषवयुक्तपूतीकवच्च प्रयोजनमपेक्षते । प्रकरणे चाऽश्रुतद्र-
व्यमुपांशुयाजाख्यं कर्म साकांक्षमस्ति । अतः श्रुतार्थापत्तिकल्पित-
विनियोगविधिना तत्रैव विधायत इति । तदुक्तम्—</p>
<lg>
<l>श्रतसंस्कारसम्बन्धं मुख्यैर्यद्यप्यसङ्गतम् ।</l>
<l>अन्यथा तदयोग्यत्वात्प्रकृतैर्याति सङ्गतिम् ।। इति ।।</l>
</lg>
<p>( तं. वा. १. ४. ३. पृ. ३३३. )</p>
<p>न चोपांशुयाजस्याऽपि “सर्वस्मै वा एतद्यज्ञाय गृह्यते यद्ध्रु-
वायामाज्यं” ( तै. ब्रा. ३. ३. ५. ) इत्यन्येनैवाऽऽज्यस्य प्राप्तेर्निरा-
कांक्षत्वादनर्थकमाघारवाक्येन द्रव्यविधानमिति वाच्यम् । यतः
“सर्वस्मै वा एतद्यज्ञाय गृह्यत” इत्यस्य वाक्यस्य द्रव्यरहिताङ्गप्रधा-
नविषयत्वेन सावकाशत्वात् । अस्य च प्रकरणेनाद्रव्यकप्रधानमात्र-
विषयत्वादनेनैवोपांशुयाजद्रव्यविधानमिति ।</p>
<p>न च वाच्यम्—द्वितीयाश्रुतिः सक्तुमारुतैककपालादिषु सं-
स्कार्यत्वं व्यभिचरति, अतः कथं तद्बलेनाज्यपयःप्रभृतीनां संस्का-
र्यत्वं ? कथञ्च तदुपपत्यर्थं कार्यान्तरोपयोगित्वमिति । यतस्तत्रैवैत-
द्यत्र द्रव्यं निरन्वयविनाशात्कार्यान्तरोपयोगि न सम्भवति । अत्र
पुनराघारणस्य द्रव्यैकदेशक्षारणरूपत्वात् क्षारितैकदेशस्य द्रव्य-
स्य कार्यान्तरोपयोगो नाऽनुपपन्नः । दृष्टं चैतल्लौकिकेऽपि पानादौ
<pb n="168"/>
उपयोक्ष्यमाणस्य द्रवद्रव्यस्य ईषत्क्षारणसंस्कार इत्युपांशुयाज एव
गुणविधानम् । एवञ्च सति प्रसिद्धार्थत्वमधिकार्थत्वं प्रवृत्तिविशेष-
करत्वं चाऽनुरुद्धं भवतीति गुणविधानमेवेत्येवं प्राप्ते—</p>
<head>भाट्टमतेन सिद्धान्तः</head>
<p>अभिधीयते—भवेदेवं यद्यग्निहोत्रपदम‘ग्नये होत्रमस्मिन्नि’ति
व्युत्पत्त्या चतुर्थीसमासेनैव परिनिष्पाद्यते । किन्त्वग्नेर्होत्रमग्नौ होत्र-
मिति षष्ठोसप्तमीसमासयोरपि सम्भावितत्वात् सन्दिग्धार्थमग्निहो-
त्रपदं न विधेयीभूताग्निदेवतासमर्प्पकं भवति । सम्भवति तु कुतश्चि-
द्वाक्यात्प्राप्तमग्निं देवताभूतं प्रवृत्तिनिमित्तीकृत्य होमविधौ नामधेयी-
भवितुमिति तदर्थं वाक्यान्तरमपेक्षते । अस्ति च मन्त्रवाक्यं वाक्य-
विनियुक्तम्—“अग्निर्ज्योतिर्ज्योंतिरग्निः स्वाहेति सायं जुहोती”त्यग्नि-
देवतासमर्पकम् । अतस्तल्लब्धमेवाग्निं निमित्तीकृत्याग्निहोत्रपदं नाम-
धेयमिति तदवच्छिन्न एव होमो विधीयते, न त्वन्यत्र गुणो विधीयते ।</p>
<p>ननु पूर्वपक्षी प्रातर्होमे गुणविधिं मन्यते, दर्विहोमे वा । प्रात-
र्होमे तावन्मन्त्रवर्णादग्निदेवताप्राप्तिर्न सिद्धान्तिनोऽभिमता त्रिदेवत-
त्वप्रसङ्गात् । नाऽपि दर्विहोमे, तस्य दूरस्थत्वेन मन्त्रसम्बन्धाभा-
वात् । अतः कथं तत्प्रख्यशास्त्रवशेनाऽग्निहोत्रपदस्य नामत्वमिति ।</p>
<p>उच्यते-न ब्रूमो यत्र पूर्वपक्षवाद्यभिमतो गुणविधिस्तत्राऽसा-
<pb n="169"/>
वन्येन प्राप्त इति । किन्तु यस्य गुणस्योपादानसामर्थ्याद्धात्वर्थादु-
त्तार्यते विधिः, असौ श्रौतधात्वर्थविधावेव शास्त्रान्तरप्राप्तो नाम-
प्रवृत्तिनिमित्तत्वेनानुवदितुं शक्यते । किं श्रुतिपरित्यागेनेत्ययमेव-
तत्प्रख्यशास्त्रार्थः ।</p>
<p>यदुक्तम्—</p>
<lg>
<l>विधित्सितगुणप्रापि शास्त्रमन्यद्यतस्त्विह ।</l>
<l>तस्मात्तत्प्रापणं व्यर्थमिति नामत्वमिष्यते ।। इति ।।</l>
</lg>
<p>( तं. वा. १. ४. ३. पृ. ३३४ )</p>
<p>अत एव नाऽयं गुणविशिष्टहोमविधिः । तदुक्तम्—</p>
<lg>
<l>विधीयतां विशिष्टं चेत्कर्मेत्येवं विकल्प्यते ।</l>
<l>न चेदन्येन शिष्टाः स्युस्तत्प्रख्यञ्चेति चोत्तरम् ।। इति ।।</l>
</lg>
<p>( तं. वा. १. ४. ३. पृ. ३३५ )</p>
<p>अतः “अग्निहोत्रं जुहोती”त्येतद्वाक्यं नामावच्छिन्नकर्मोत्पादकमेव,
न तु प्रातर्होमे । न च दूरस्थदर्विहोमेनाऽपि विशिष्टविधिना देवतावि-
धायकमिति । न च “यदग्नये चे”ति वाक्यद्वयमेव होमविधायकमिति
वाच्यम् । असन्दिग्धानन्यलभ्यगुणाकृष्टत्वेन विशिष्टविधिगौर-
वहेतुहोमविधानासम्भवात् । किन्त्वग्निहोत्रवाक्यप्राप्तहोमानुवादेन
<pb n="170"/>
गुणविधायकमेव । तत्राऽपि प्राप्ते कर्मण्यनेकगुणविधानासम्भ-
वादग्निसूर्ययोश्च मन्त्रवाक्यप्राप्तत्वात् सायंप्रातःकालयोश्च “सायं
जुहोति, प्रातर्जुहोती”ति वाक्यद्वयलब्धत्वात् प्रजापतिरेवैको देवता
त्वेन वाक्यद्वये विधीयते, अन्यत्सर्वमनूद्यत इति ।</p>
<p>तथा“आघारमाघारयती”त्यत्राऽप्याघार्यत इति व्युत्पत्या आघा-
रण्योग्यमनिरूपितविशेषं द्रवद्रव्यमेव प्रतीयते । अतः सन्दिग्धार्थ-
माघारवाक्यमग्निहोत्रपदमिव ना/?/पांशुयाजविधेयीभूताघारद्रव्यवि-
शेषसमर्पकं सम्भवति । द्रव्यविशेषावगमार्थञ्च प्रकरणनिरीक्षणे
“उपस्तृणानभिघारयानाज्यस्योपयजानि”ति वाक्यबलेन वा “सर्व-
स्मै वा एतद्यज्ञाय गृह्यते यद्ध्रुवायामाज्यमि”त्यनेन वा विशेषे प्राप्ते
ताभ्यामेवासन्दिग्धाभ्यां सावकाशत्वेऽप्युपांशुयाजे द्रव्यविशेषप्राप्ते-
रेतद्विधानं व्यर्थमेव । सन्दिग्धार्थत्वादेव चाऽऽघारपदस्य नाघार्यद्र-
व्यविशिष्टमाघारणं विधीयत इति सम्भवति । तथा च “चतुर्गृहीतं
वा एतदभूत्तस्याघारमाघार्ये”त्यनेनैवाऽत्राऽऽज्यद्रव्यप्राप्तेस्तद्विधानवैय-
र्थ्याच्च । तदुक्तम्—“विधित्सितगुणप्रापी”ति । सम्भवति तु ‘आ-
घारणमाघार’ इति भावव्युत्पत्त्या कर्मनामधेयत्वम् । अतस्तदवच्छि-
न्नमत्राऽपि कर्मैव विधीयत इति । तच्च कर्म “इन्द्र ऊर्ध्वो अध्वर इत्या-
घारमाघारयती”ति मन्त्रविनियोगसामर्थ्याल्लब्धेन्द्रदेवतासम्बन्धम्,
तथा चतुर्गृहीतवाक्यावगतद्रव्यसम्बन्धञ्च सद्धोमरूपमेव आघार-
<pb n="171"/>
नामधेयं दर्शपूर्णमासाङ्गमित्यवधार्यत इति ।</p>
<p>प्रयोजनम्-पूर्वपक्षे प्रतर्होमस्य दर्विहोमस्य वा अग्निदेवतत्वं,
सिद्धान्ते नेति ।</p>
<p>सूत्रन्तु— “तत्प्रख्यं” तत्प्रापकमग्निहोत्रपदेनाऽऽघारपदेन च
यद्विधातव्यं तद्विधायकमिति यावत् । “अन्यशास्त्रं” शास्त्रान्तरञ्चा-
ऽस्ति । तेनाऽनयोर्नामधेयत्वमेवेति ।।</p>
<trailer>इति चतुर्थं तत्प्रख्याधिकरणम् ।।</trailer>
<head>अथ पञ्चमं तद्व्यपदेशाधिकरणम् ।।</head>
<sutra>तद्व्यपदेशञ्च ।।</sutra>
<head>विषयसंशयौ</head>
<p>“अथैष श्येनेनाऽभिचरन्यजेत” ( षडि्व ब्रा. ३. ८. ) “अथैष
सन्दंशेनाऽभिचरन्यजेत” ( षडि्ंव. ब्रा. ३. १० ) “अथैष गवा
ऽभिचरन्यजेत” इति समाम्नायते । तत्र गुणविधिः, कर्मनाम-
धेयमिति सन्देहः । उद्भिदधिकरणे यौगिकानां, चित्राधिकरणे
च सांविज्ञायिकानां नामधेयत्वं निरूप्य पुनर्यौगिकानामेवोदाहरण-
विशेषे गुणविधित्वाशङ्कां निराकृत्येदानीं सांविज्ञायिकानामुदाहर-
णविशेषे गुणविधित्वाशङ्का निराक्रियते ।</p>
<pb n="172"/>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः—भवतु “पञ्चदशान्याज्यानी”
त्यत्र सांविज्ञायिकानामप्याज्यादिपदानां “आज्यैः स्तुवत” इति प्रा-
प्ते स्तोत्रे पञ्चदशसंख्याविधाने, तथाऽऽज्यद्रव्यविधाने च वाक्य-
भेदापत्तिभिया नामधेयत्वम्, इह तु श्येनादिवाक्ये कर्म्मण्यनेकगुण-
विधानाभावात् श्येनपक्षिविशिष्टमेव कर्म्माभिचाररूपे फले विधी-
यते । न चैवं सति ‘श्येनवता यागेनाऽभिचारं साधयेदि’ति वाक्या-
र्थाभिव्यक्तेर्मत्वर्थलक्षणादोषः । यागनामधेयत्वेऽपि श्येनसादृश्यस्य
प्रवृत्तिनिमित्तत्वाद्वत्यर्थलक्षणादोषेण लक्षणादोषस्य समत्वात् ।</p>
<p>किञ्च वत्यर्थलक्षणा हि मत्वर्थलक्षणातोऽप्यतिजघन्या, यतो
वाक्यवेलायां मत्वर्थलक्षणा भवन्ती न श्येनपदस्य श्रौतस्यैवाऽर्थप
रित्यागेनार्थान्तरपरत्वमापादयति, किन्तु स्वार्थापरित्यागेनैव तद्वत्ता-
मात्रं बोधयति । वत्यर्थलक्षणा तु पदार्थवेलायामेव श्येनसादृश्येन
सदृशे कर्मण्यर्थान्तरे पदं प्रवर्त्तयन्ती श्रौतार्थपरित्यागेन मत्वर्थलक्ष-
णातो जघन्येति । तदुक्तम्—</p>
<lg>
<l>मत्वर्थो वाक्यवेलायामेकवाक्यवशाद्भवेत् ।</l>
<l>इवार्थः पदवेलायां गृह्यमास्तणोऽतिदुर्बलः ।। इति ।।</l>
</lg>
<p>( तं. वा. १. ४. ४. पृ. ३३६. )</p>
<pb n="173"/>
<p>एवञ्च सति प्रसिद्धार्थत्वमधिकार्थत्वं प्रवृत्तिविशेषकरत्वञ्चाऽ-
नुरुद्धं भवतीति गुणविधानमेवेत्येवं प्राप्ते—</p>
<head>भाट्टमतेन सिद्धान्तः</head>
<p>अभिधीयते—भवेदेवं विशिष्टविधिना श्येनरूपगुणविधानं,
यदि सादृश्यप्रतिपादकस्याऽर्थवादस्योपपत्तिर्भवेत् । एवं खल्वर्थवादः
श्रूयते-“यथा वै श्येनो निपत्यादत्ते एवमयं द्विषन्तं भ्रातृव्यं निपत्यादत्ते
यमभिचरति श्येनेन” ( षडि्व. ब्रा. ३. ८ ) इति । अत्र हि विधे-
यस्य श्येनसादृश्येन स्तुतिरवगम्यते । भेदाधिष्ठानं च सादृश्यम् ।
न च पक्षिरूपश्येनविधाने भेदाभावात्सादृश्यनिबन्धना स्तुतिः
सम्भवति । तदुक्तम्—</p>
<lg>
<l>विधेयं स्तूयते वस्तु भिन्नयोपमया सदा ।</l>
<l>न हि तेनैव तस्यैव स्तुतिस्तद्वदितीष्यते ।। इति ।।</l>
</lg>
<p>( तं. वा. १. ४. ४. पृ. ३३६ )</p>
<p>सम्भवति तु श्येननामधेययागविधाने पक्षिरूपश्येनसादृश्येन
स्तुतिः । एतदेवाऽर्थवादोपदर्शितं निपत्यादानरूपं सादृश्यं नामधेय-
प्रवृत्तिनिमित्तञ्च । अत एवाऽत्र सादृश्यलक्षणा वेदानुमतत्वान्मत्वर्थ-
लक्षणातः स्वरूपतो जघन्याऽपि भवन्ती न दोषमावहति ।
<pb n="174"/>
किञ्च गुणविधाने सति न केवलं मत्वर्थलक्षणा, किन्त्वर्थवा-
दोपदर्शितसादृश्यनिबन्धनस्तुतिसिद्धये काल्पनिकं भेदमाश्रित्य
वत्यर्थलक्षणाऽप्यवश्याङ्गीकरणीया । अतो नामधेयत्वमेवेति ।
एवं “सन्दंशेनाऽभिचरन्यजेत” इत्यत्रापि सादृश्र्यप्रतिपादकोऽर्थवादः
श्रूयते-“यथा सन्दंशेन दुरादानमादत्ते” (षडिे्व. ब्रा. ३. १०. )
एवं “गवाभिचरन्यजेत” इत्यत्राऽपि श्रूयते-“यथा गावो गोपायन्ती”
ति । तेनैतयोरपि कर्मनामधेयत्वमेवेति ।</p>
<p>प्रयोजनम्—पूर्वपक्षे श्येनपक्षिणा यागो निर्वर्त्तयितव्यः ।
सिद्धान्ते त्वतिदिष्टसोमेनेति ।</p>
<p>सूत्रन्तु—“तद्व्यपदेशं” तेन प्रसिद्धेन श्येनादिना सादृश्यनि-
बन्धनोऽर्थवादे व्यपदेशो यस्य तदपि कर्मनामधेयमिति ।।</p>
<trailer>इति पञ्चमं तद्व्यपदेशाधिकरणम् ।।</trailer>
<head>अथ षष्ठं वाजपेयाधिकरणम् ।।</head>
<sutra>नामधेये गुणश्रुतेः स्याद्विधानमिति चेत् ।।</sutra>
<head>विषयसंशयौ</head>
<p>अस्ति वाजपेयो “वाजपेयेन स्वाराज्यकामो यजेते”ति । तत्र
गुणविधिः कर्मनामधेयमिति सन्देहः । उद्भिदधिकरणे यौगिकश-
<pb n="175"/>
ब्दानां मत्वर्थलक्षणादोषेण, चित्राधिकरणे च सांविज्ञायिकशब्दा-
नां वाक्यभेददोषेण नामधेयत्वे व्युत्पादिते, यौगिकसांविज्ञायिकश-
ब्दयोरेवोदाहरणविशेषेष्वपवादमाशंक्य तत्प्रख्यतद्व्यपदेशाभ्यां त-
न्निराकरणे कृते, इदानीमुद्भिदधिकरणचित्राधिकरणसिद्धान्तहेत्वा-
क्षेपेण पुनः प्रत्यवतिष्ठते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः-सामानाधिकरण्येन हि गुण-
विधाने मत्वर्थलक्षणादोषो भवति, न तु वैयधिकरण्येन । तेनेह
“वाजपेयेन स्वाराज्यकामो यजेत”इति तन्त्रोच्चारितोऽयं यजिः ‘या-
गेन स्वाराज्यं वाजपेयेन च याग’मित्येवं सम्भन्त्स्यते । मत्वर्थ-
लक्षणा च न भविष्यति । तदुक्तम्—</p>
<lg>
<l>करणेषूपदिष्टेषु योऽर्थात्साध्यत्वकल्पना ।</l>
<l>तस्यां गुणविधानेन नाऽस्ति मत्वर्थलक्षणा ।। इति ।।</l>
</lg>
<p>( तं. वा. १. ४. ५. पृ. ३३७. )</p>
<p>न चैवं सति विरुद्धत्रिकद्वयापत्तिलक्षणो वाक्यभेदोऽपि । यतो
गुणत्वेन प्रधानत्वेन वा एकपदोपात्तस्य पुनरुपादाने पदावृत्तिलक्ष-
णो वाक्यभेदो भवति । इह तु गुणप्रधानसाधारणरूपेण तन्त्रो-
<pb n="176"/>
च्चारितस्यैवोभयरूपप्राप्तेर्न पदावृत्तिलक्षणो वाक्यभेदः । एवं
“पञ्चदशान्याज्यानी”त्यत्राऽपि तन्त्रोच्चारिताज्यपदोपनीतस्याऽऽज्य-
स्य स्तोत्रपञ्चदशसंख्यान्वयसहिष्णुत्वात्कुतो वाक्यभेदः ? एवञ्च
सत्युद्भिदधिकरणचित्राधिकरणोक्तमत्वर्थलक्षणावाक्यभेदयोरस-
म्भवात् प्रसिद्धिबलवत्वेन प्रयोजनवत्तया च प्रवृत्तिविशेषकरत्वेन
च गुणविधित्वमेव युक्तम् ।</p>
<p>नन्वेवं स्तयुद्भिदादिवाक्यान्येवोदाहृत्य विचारयितुमुचितं,
वाजपेयोदाहरणन्तु कुतः? सत्यम्; तान्यप्यत्रोदाहरणान्यैव । किन्तु
वाजपेयवाक्यमपि परिशोधितं भवतीत्येतदर्थमुदाहृतम् । तेन नामधेय-
त्वेन सिद्धान्त्यभिमतेषु पदेष्ववश्यं कस्यचिदुद्भिदादिषु वाजपेयलक्ष-
णस्य गुणस्य श्रुतस्याऽस्मदुक्तन्यायेन विधानमेवेत्येवं प्राप्तेऽभिधीयते—</p>
<sutra>ऐकशब्द्ये परार्थवत् ।।</sutra>
<head>भाट्टमतेन सिद्धान्तः</head>
<p>अयमभिप्रायो-भवेदेवं यद्यत्राऽपि यजिपदावृत्तिलक्षणो वा-
क्यभेदो न भवेत् । तथाहि—“वाजपेयेन स्वाराज्यकामो यजेत”
इत्यत्र यद्यपि यजिना गुणप्रधानसाधारणो यागरूपोऽर्थोऽभिहितः,
तथाऽपि न तद्रूपं वाक्यार्थान्वययोग्यम् । तेन वाक्यार्थान्वययोग्यं यद्रू-
<pb n="177"/>
पमस्य तत्परत्वमेव, यज्युच्चारणस्य वक्तव्यम् । तच्च रूपं फलसम्ब-
न्धाय साधनत्वेन गुणरूपं तावदवश्याभ्युपेतव्यम् । एवं विधेयमु-
पादेयञ्च । न च तेन रूपेण गुणसम्बन्धः सम्भवति, गुणस्याऽपि
साधनत्वेनाऽन्वयात् । ततश्च गुणसम्बन्धाय साध्यत्वेन प्रधानरूपम-
पि वक्तव्यम् । एवमुद्देश्र्यमनुवाद्यञ्च । न चैकोच्चारणे विरुद्धगु-
णप्रधानाद्युभयपरत्वं सम्भवतीति यजिपदोच्चारणावृत्तौ पदावृत्तिल-
क्षणो वाक्यभेदो दुष्परिहर एव ।</p>
<p>यत्र पुनः प्रधानरूपपरगुणरूपपरं वा एकमेवोच्चारणं नानाप-
दार्थसम्बन्धयोग्यं, तत्राऽगृह्यमाणविशेषत्वाद्भवतु तन्त्रत्वमुच्चारणस्य ।
यथा—“अरुणया पिङ्गाक्ष्यैकहायन्या सोमं क्रीणाति” ( तै. सं. ६.
१. ६. ) इत्यत्र द्रव्यगुणसम्बन्धाय क्रयस्य प्रधानत्वेनैव तन्त्रो-
च्चारणम् । यथा च—“दशापवित्रेण ग्रहं संमार्ष्टि”त्यत्र दश-
ग्रहसम्बन्धाय सम्मार्गस्य गुणत्वेन तन्त्रोच्चारणमिति । तदुक्तम्—</p>
<lg>
<l>तन्त्रत्वमैक्यरूपेण भवेत्तुल्योपकारतः ।</l>
<l>उएकारान्यथात्वे तु भवेदावृत्तिलक्षणम् ।। इति ।।</l>
</lg>
<p>( तं. वा. १. ४. ५. पृ. ३८८ )</p>
<p>प्रसिध्यादयश्च नामधेयत्वेऽप्यविशिष्टा एव । अतो वाजपेया-
दिपदानामपि नामधेयत्वमेवेति ।</p>
<pb n="178"/>
<p>प्रयोजनम्-पूर्वपक्षे वाजपेयशब्दस्य यवागूवचनत्वादोषधिद्रव्य-
त्वेन दार्शपूर्णमासिकविध्यन्तप्रवृत्तिः । सिद्धान्ते तु नामधेयत्वेन
द्रव्यदेवताभावादव्यक्तचोदनात्वेन सौमिकविद्ध्यन्तप्रवृत्तिरिति ।
भाष्यकारेण पुनः सर्वनामधेयानामेव यथायथं गुणफलोपबन्धः
प्रयोजनमुक्तम् । तदुक्तं भाष्यकारेण “नामाऽपि हि गुणफलोपब्धेना-
ऽर्थवत्” ( शा. भा. १. ४. ५. ) इति ।</p>
<p>सूत्रन्तु-“ऐकशब्द्ये”सकृदुच्चरितशब्दाभिधेयत्वे “परार्थवत्”
परसम्बन्धवत् उद्देश्यत्वमनूद्यमानत्वं प्रधानत्वञ्च, स्वार्थत्वे तूपा-
देयत्वं विधेयत्वं गुणत्वञ्चेति विरुद्धत्रिकद्वयापत्तिरेव सूत्रितेति प्रति-
पत्तव्यमिति ।</p>
<trailer>इति षष्ठं वाजपेयाधिकरणम् ।।</trailer>
<head>अथ सप्तममाग्नेयाधिकरणम् ।।</head>
<sutra>तद्गुणास्तु विधीयेरन्नविभागाद्विधार्थे न
चेदन्येन शिष्टाः ।।</sutra>
<head>विषयसंशयौ</head>
<p>“यदाग्नेयोऽष्टाकपालोऽमावास्यायां पौर्णमास्यां चाऽच्युतो भवति”
( तै. सं. २.६.३. ) इत्येवमादयः श्रूयन्ते । तत्र सन्देहः—किमा-
<pb n="179"/>
ग्नेयोऽग्नीषोमीय इत्येवमादयो गुणविधयः ? कर्मनामधेया-
नि ? इति ।</p>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण सङ्गतिलोभादित्थमधिकरणमुपवर्णितम् ।
“यदाग्नेयोऽष्टाकपालो भवती”त्यत्र भवत्यर्थः प्रतीयते । न चाऽसौ
विधिविषयः । पुंव्यापाररूपत्वाभावाद्विधिविषयश्च नामावच्छिन्नो
गुणावच्छिन्नो वा विधीयते । अतो गुणविधिनामधेयत्वयोरसम्भ-
वात्तृतीयप्रकाराभावाच्चाऽप्रतिपादकतयाऽप्रामाण्यमाग्नेयचोदनाना-
मिति पूर्वः पक्षः । सिद्धान्तस्तु यथाभाष्यमेवेति ।</p>
<head>प्रभाकरमतदूषणम्</head>
<p>तदिदमसङ्गतम्; वक्ष्यमाणपूर्वपक्षन्यायेन नामधेयत्वेनैव
प्रामाण्योपपत्तेः । अप्रामाण्यपक्षोऽयं स्वपक्षाग्रहमात्रेणैवेति यथा-
वार्त्तिकमेवाऽधिकरणं प्रस्तूयते । सिद्धेषु नामधेयेष्विदानीं तदप-
वादः क्रियते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । “यदाग्नेयोऽष्टाकपालो भव-
ती”त्यत्राऽष्टाकपालः स्वतो भवतीति वाक्यार्थासम्भवाद्भावना ताव-
<pb n="180"/>
दवश्यं कल्पनीया । अष्टाकपालस्य चाऽपुरुषार्थत्वेन भाव्यत्वानर्ह-
त्वादक्रियारूपत्वेन च फलसाधनत्वासम्भवात्फलभावनानुरक्तक्रि-
याकल्पनायां क्रमपठितयाज्यानुवाक्यासमर्पिताग्निदेवतावशेनाऽष्टाक-
पालद्रव्यकयागरूपैव क्रिया कल्प्यते । सा च द्रव्यदेवताविशिष्टा
पञ्चमलकारेण विधीयते । न च स्ववाक्योपात्ताग्नेयतद्धितस्यैव देव-
तासमर्पकत्वम् । ‘अग्निर्देवता, अग्नेर्जातः, अग्नये हित’ इति विनिगम-
नाभावेन तस्य सन्दिग्धार्थत्वात् । मन्त्रस्य त्वनुष्ठेयार्थप्रकाशकत्वे-
नाऽसन्दिग्धार्थत्वान्मन्त्रादेव देवताप्राप्तिः । तथा च सत्याग्नेयपदं
तत्प्रख्यन्यायेन नामधेयमेवेति । यथा—“अग्निहोत्रं जुहोती”त्य-
त्राऽग्निहोत्रपदमित्येवं प्राप्तेऽभिधीयते—</p>
<head>भाट्टमतेन सिद्धान्तः</head>
<p>भवेदेवं यद्यत्राऽऽग्नेयपदमष्टाकपालपुरोडाशसमानाधिकरणम-
सन्दिग्धदेवताभिधायितद्धितान्तं प्रथममेव न श्रूयेत । न चाऽस्य
सन्दिग्धार्थत्वं, विधेयीभूताकांक्षितदेवतापरत्वे सत्यनाकांङ्क्षितानुवा-
द्यार्थत्वस्याऽसम्भवात् । तेन देवतातद्धितान्ताग्नेयपदादेव प्रथमं
द्रव्यदेवतासम्बन्धानुमितयागविधेः सिद्धत्वान्न तदवधारणेन चरम-
भाविजघन्यतरमान्त्रवर्णिकदेवताकल्पनया यागविधानमाश्रित्याऽन-
न्यथासिद्धस्याऽऽग्नेयपदस्य नामधेयत्वाश्रयणं युक्तमिति । अग्नि-
<pb n="181"/>
होत्रपदे तु यथा चतुर्थीसमासस्य विधेयीभूतदेवतापरत्वं, तथा सप्त-
मीसमासस्याऽपि विधेयीभूतहोमाधिकरणपरत्वात्सन्दिग्धत्वमेव ।</p>
<p>न चाऽत्राऽपि “यदाहवनीये जुहोति” ( तै. ब्रा. १.१.१०. )
इत्यनारभ्यश्रुतवाक्येनैवाऽऽधारप्राप्तेरसन्दिग्ध एव चतुर्थीसमास इति
वक्तव्यम् । अनाहवनीयाग्निमात्राङ्गत्वप्रतिपादनेनैव विध्युपपत्तेः ।
तेनाऽत्राऽवश्र्यं सन्देहव्युदासार्थं प्रकरणानुसन्धानं वक्तव्यम् । तत्र
च मन्त्रवर्णादेव देवतायाः प्राप्तत्वात् भवत्वग्निहोत्रपदं नामधेयं, न
त्विह तथा, प्रथममेव देवतावाचितद्धितबलेन निस्सन्दिग्धदेवताभा-
वावगमादिति ।</p>
<p>प्रयोजनम्—पूर्वपक्षे आग्नेयशब्दस्य कर्म्मवचनत्वात् “आग्नेयं
चतुर्धा करोति”( आप. श्रौ. ३.३.२. )इत्याग्नेयकर्मण एव चतुरा-
वृत्तत्वम् । सिद्धान्ते त्वाग्नेयपदस्य गुणवचनत्वादाग्नेयपुरोडाशस्यैव
चतुर्द्धाकरणमिति ।</p>
<p>सूत्रन्तु—“विधानार्थे”तद्धितान्त आग्नेयपदे “अविभागात्”
तदविनाभूतत्वाद्द्रव्यदेवतासम्बन्धाक्षिप्तं यागाख्यं कर्म्म गुणा-
श्चाऽग्निपुरोडाशादयो विशिष्टविधिना विधीयन्ते । तत्कर्म्म ते गुणाः
“न चेदन्येन शिष्टाः”विहिता इत्यर्थः ।।</p>
<trailer>इति सप्तममाग्नेयाधिकरणम् ।।</trailer>
<pb n="182"/>
<head>अथाऽष्टमं बर्हिराज्याधिकरणम् ।।</head>
<sutra>बर्हिराज्ययोरसंस्कारे शब्दलाभादतच्छब्दः ।।</sutra>
<head>विषयसंशयौ</head>
<p>बर्हिराज्ययोः पुरोडाशे च सन्देहः—किमेष संस्कारशब्दः ?
उत जातिनिबन्धनः ? इति ।</p>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण सङ्गतिलोभादतः प्रभृत्यधिकरणत्रयमेतदित्थ-
मुपवर्णितम् । जातिनिमित्तसंस्कारनिमित्तयौगिकत्वानध्यवसायाद-
प्रामाण्यं पूर्वपक्षे । सिद्धान्ते तु यथाभाष्यं प्रामाण्यमिति ।</p>
<head>प्रभाकरमतदूषणम्</head>
<p>तदयुक्तम्; वक्ष्यमाणपूर्वपक्षन्यायेनैव सर्वत्राऽध्यवसायसम्भ-
वात् । अतो यत्किञ्चिदेतदिति यथावार्त्तिकमेवाऽधिकरणं प्रस्तूयते ।</p>
<head>भाट्टमतेन पूर्वपक्षः</head>
<p>इदानीं कर्मनामधेयप्रसङ्गेन द्रव्यनामस्वपि प्रवृत्तिनिमित्तमधिक-
रणत्रयेण निरूप्यते । तत्रैतदधिकरणे तावदयं पूर्वपक्षिणोऽभि-
<pb n="183"/>
सन्धिः । “बर्हिर्लुनाती”त्यत्र तद्वाक्यविहितलवनसंस्कृते कुशे बर्हिः-
शब्दं याज्ञिकाः प्रयुञ्जाना दृश्यन्ते । तथा “आज्यं विलापयती”-
त्येतद्वाक्यविहितविलापनसंस्कृते घृते आज्यशब्दं, एवं “पुरोडाशं
प्रययन्ती”त्येतद्वाक्यविहितप्रथनसंस्कृते पिष्टके पुरोडाशशब्दम् । तेन
यथा “यूपं छिनत्ती”त्येतद्वाक्यविहितछेदनजनितसंस्कारवति काष्ठे
यूपशब्दप्रयोगदर्शनाद्यच्छिद्यते स यूप इति संस्कारवचनत्वं यूपश-
ब्दस्य, तथा यल्लूयते तद्बर्हिः, यद्विलाप्यते तदाज्यं, यत्प्रथ्यते स
पुरोडाश इति सर्वत्र संस्कारवचनत्वमेव ।</p>
<p>ननु यूपशब्दस्याऽलौकिकार्थत्वेन संस्कृतेष्वेव प्रयोगदर्शना-
द्भवतु संस्कारवचनत्वम् । बर्हिरादिशब्दानां तु लोकेऽसंस्कृतेष्वपि
प्रयोगदर्शनात्कथं संस्कारवचनत्वम् । मैवम्; “शास्त्रस्था वा तन्निमि-
त्तत्वात्” ( जै. सू. १. ३. ९. ) इति न्यायेन शास्त्रस्थानामेव
याज्ञिकानां प्रसिद्धिर्बलीयसी । सा तु संस्कृतगोचरैव । अतस्त-
द्विरोधादशास्त्रस्थप्रसिद्धेर्गौणत्वेनाऽप्युपपत्तेः संस्कारवचनत्वं बर्हि-
रादिशब्दानामित्येवं प्राप्तेऽभिधीयते—</p>
<head>भाट्टमतेन सिद्धान्तः</head>
<p>भवेदेवं यदि शास्त्रस्थाशास्त्रस्थप्रयोगयोर्विरोधो भवेत् । न-
चैतदस्ति । तथाहि—यस्यामेव कुशजातौ बर्हिःशब्दमशास्त्रस्थाः
<pb n="184"/>
प्रयुञ्जते सा जातिः शास्त्रस्थप्रयोगेऽप्यनपगतैव । तेन नैवोभयप्रयो-
गानुगतैकजातिवचनत्वेनैवाविरोधात्सकलप्रयोगोपपत्तौ क्वचिद्गौणत्वं
क्वचित्संस्कारवचनत्वमित्युपपद्यते । तदुक्तम्—</p>
<lg>
<l>एकदेशेऽपि यो दृष्टः शब्दो जातिनिमित्तकः ।</l>
<l>तदत्यागान्न तस्याऽत्त्ति निमित्तान्तरकल्पना ।। इति ।।</l>
</lg>
<p>( तं. वा. १. ४. ७. पृ. ३४३ )</p>
<p>एवञ्च सति “बर्हिर्लुनाति”इति पूर्वसिद्धबर्हिरुद्देशेन लवन-
विधानात् यद्बर्हिस्तल्लुनातीति यथावस्थितवचनोपपत्तौ यल्लुनाति
तद्बर्हिरिति वचनव्यक्तिविपर्यासोऽपि न भविष्यति । यूपे तु गत्य-
न्तराभावात्तथाश्रितम् । तदुक्तम्—</p>
<lg>
<l>न च यूपादितुल्यत्वमन्यथाऽप्युपपत्तितः ।</l>
<l>लोकादलभ्यमानार्थास्ते ह्यगत्या तथाश्रिताः ।। इति ।।</l>
</lg>
<p>( तं. वा. १. ४. ७. पृ. ३४३ )</p>
<p>प्रयोजनम्—पूर्वपक्षे “बर्हिषा यूपावटमवस्तृणाती”ति संस्कृ-
तैरेवास्तरितव्यम् । सिद्धान्ते तु कुशमात्रेणैवेति ।</p>
<p>सूत्रन्तु—“बर्हिराज्य”पदार्थयो“रसंस्कारे” असत्यपि संस्कारे
<pb n="185"/>
“शब्दलाभात्” बहिराज्यशब्दप्रयोगात् “अतच्छब्दः” असंस्का-
रशब्दो बर्हिःशब्द आज्यशब्दश्चेति ।</p>
<trailer>इत्यष्टमं बर्हिराज्याधिकरणम् ।।</trailer>
<sutra>प्रोक्षणीष्वर्थसंयोगात् ।।</sutra>
<head>विषयसंशयौ</head>
<p>“प्रोक्षणीरासादयती”ति प्रोक्षणीशब्दं प्रति सन्देहः—संस्का-
रशब्दो जातिनिमित्तो यौगिको वेति ।</p>
<head>भाट्टमतेन पूर्वपक्षः</head>
<p>तत्राऽयं पूर्वपक्षिणोऽभिसन्धिः । बर्हिराज्यशब्दवदसंस्कृतास्य-
प्सु प्रोक्षणीशब्दप्रयोगादर्शनात्संस्कारवचनत्वमेवेति प्रथमः पूर्वपक्षः ।</p>
<p>तदयुक्तम्; मा नाम सर्वत्र प्रयुज्यताम् । प्रयुज्यते तावत्केषुचिद्देश-
विशेषेष्वसंस्कृतास्वप्सु । तदुक्तं भाष्यकारेण—“प्रोक्षणीभिरुद्वेजि-
ताः स्म इति कस्मिंश्चिद्देशे भवन्ति वक्तारः” ( शा. भा. १.४.९. )
इति । अतो बर्हिराज्यन्यायेनैव न तावत्संस्कारवचनत्वम् । नाऽपि
<pb n="186"/>
यौगिकार्थत्वं, ‘प्रकर्षेणोक्ष्यते ऽनेने’त्यस्य योगस्य घृतमूत्रादिसाधा-
रण्येन जलजातिविनिगमनाभावात् । किञ्चोपसर्गधातुप्रत्ययार्थ-
परामर्शेन यौगिकप्रतीतिर्विलम्बेनोपजायते । समुदायप्रसिद्धिस्त्व-
क्षरग्रहणमात्रापेक्षिणी नाऽवयवानुसन्धानमपेक्षते । अतस्ततो विप्र-
कृष्यतेऽवयवप्रसिद्धिः । तदुक्तम्—</p>
<lg>
<l>अक्षैरेव बुद्धन्ते समुदायप्रसिद्धिषु ।</l>
<l>अर्थभागोपसंहारादितरा विप्रकृष्यते ।। इति ।।</l>
</lg>
<p>( तं. वा. १. ४. ८. पृ. ३४४. )</p>
<p>अतः समुदायाप्रसिद्धिबलेन बर्हिराज्यादिवज्जातिवचनत्वमे-
वेत्येवं प्राप्तेऽभिधीयते—</p>
<head>भाट्टमतेन सिद्धान्तः</head>
<p>भवेदेवं यद्यत्र समुदायप्रसिद्धिः क्लृप्ता भवेत् । तत्रैव हि सा
कल्प्यते, यत्राऽवयवार्थानुसारब्यतिरेकेण प्रयोगो दृश्यते । यथा
वृक्षविशेषे अश्वकर्णशब्दस्य । तदुक्तम्—</p>
<lg>
<l>असत्स्ववयवार्थेषु योऽन्यत्राऽर्थे प्रयुज्यते ।</l>
<l>तत्रानन्यगतित्वेन समुदायः प्रसिध्यति ।। इति ।।</l>
</lg>
<p>( तं. वा. १. ४. ८. पृ. ३४४ )</p>
<pb n="187"/>
<p>अतः समुदायशक्तेरक्लृप्तत्वात्क्लृप्तावयवशक्तिद्वारेणैव च प्रयो-
गोपपत्तेः प्रोक्षणीशब्दस्य यौगिकत्वमेव ।</p>
<p>ननु घृतमूत्रादिसाधारणत्वाद्योगोऽतिव्यापकः । सत्यम्; ल्यु-
डन्तात्प्रपूर्वादुक्षतेर्घातोः सेचनसमर्थं द्रवद्रव्यमात्रमेवाऽवगम्यते ।
बहुवचनान्तस्त्रीप्रत्ययवशात्तु नित्यबहुवचनान्तस्त्रीलिङ्गाच्छब्दार्थ
एव निश्चीयते । तेन “प्रोक्षणीरप आसादये”ति वाक्यार्थे सिद्धे या-
गिकत्वमेव प्रोक्षणीशब्दस्येति सिद्धम् ।</p>
<p>प्रयोजनम्—विकृतौ यत्र श्रूयते “घृतं प्रोक्षणं भवति” । ( मै.
सं. २.१.५.) इति “प्रोक्षणीरासादय” (तै. ब्रा. ३.२.७.) इति च /?/षोऽ-
तिदेशप्राप्तः, तत्र यदि संस्कारवचनत्वम्, तदा ‘प्रोक्षणीरासादये’
त्यविकृतस्यैव प्रयोगः । अथ जातिवचनत्वं, तदोहेन ‘घृतमासाद-
ये’ति प्रयोगः । सिद्धान्ते तु यौगिकत्वेन वाच्यलिङ्गत्वात् घृतस्य
नपुंसकलिङ्गत्वेन ‘प्रोक्षणमासादये’ति प्रयोगः ।</p>
<p>सूत्रन्तु—“प्रोक्षणीषु” यौगिकत्वं “अर्थसंयोगात्” अवयवार्थ-
संयोगादित्यर्थः ।।</p>
<trailer>इति नवमं प्रोक्षण्यधिकरणम् ।।</trailer>
<pb n="188"/>
<head>अथ दशमं निर्मन्थ्याधिकरणम् ।।</head>
<sutra>तथा निर्म्मन्थ्ये ।।</sutra>
<head>विषयसंशयौ</head>
<p>“निर्मन्थ्येनेष्टकाः पचन्ती”ति संस्कृते दर्शनात्संस्कारशब्दो
निर्मन्थ्य इति । असंस्कृतेऽपि दृश्यते ‘निर्मन्थ्यमानय पक्ष्यामह’
इति निर्मन्थनयोगात्पूर्ववद्यौगिक इति स्थितिः ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । निर्मन्थ्यशब्दोऽयं याज्ञिकैः
संस्कृते प्रयुज्यते । न चाऽयं संस्कारवचनः, असंस्कृतेऽपि क्वचिद्द-
र्शनात् । नाऽपि यौगिकः, निर्मन्थनभवो हि निर्मन्थ्यः । स च न-
वनीतादावप्यविशिष्टः, तेषामपि निर्मन्थनभवत्वात् । न चाऽत्र प्रोक्ष-
णीतुल्यत्वम् । तत्र योगस्य घृतादिसाधारण्येऽपि ङाबन्तत्वात्प्रोक्ष-
णीशब्दस्य स्त्रीलिङ्गनित्यबहुवचनान्तत्वाच्छब्दसामानाधिकरण्ययो-
ग्यतया भवतु तदर्थविषयत्वम् । इह तु तृतीयान्तस्य “निर्मन्थ्येने”
तिपदस्याऽग्निनवनीतादिसाधारणत्वान्नाऽग्निवचनत्वनिर्णयस्सम्भ-
वतीति जातिवचनत्वमेवेत्येवं प्राप्तेऽभिधीयते—</p>
<pb n="189"/>
<head>भाट्टमतेन सिद्धान्तः</head>
<p>भवेदेवं यद्यत्रांऽग्निप्रतीतिरन्यतो न भवेत् । एवं हि श्रूयते—
“निर्मन्थ्येनेष्टकाः पचन्ती”ति । तेन योगस्य साधारण्येऽपि पाक-
सप्तभिव्याहारादत्राऽप्यग्निविशेषप्राप्तौ यौगिकत्वमेव ।</p>
<p>प्रयोजनम्—संस्कारवचनत्वे संस्कृतेनाऽग्निनेष्टकाः पक्तव्याः,
जातिवचनत्वेऽग्निमात्रेण, यौगिकत्वे त्वचिरनिर्मथितेन । अत्र य-
द्यपि सूर्यकान्तादिनिवर्त्तकतयाऽपि निर्म्मन्थ्यशब्दस्याऽर्थवत्वान्नाऽ-
चिरनिर्मथिताग्निलाभः, तथाऽपि पाकाक्षेपप्राप्तेऽग्नौ मथनस्य
पाकाङ्गत्वेन लोहितोष्णीषवद्विधानेऽङ्गानाम्मुख्यदेशकालकर्तृकत्वा-
दचिरनिर्म्मंथितप्राप्तिरिति । तदुक्तम्—</p>
<lg>
<l>पाकेनाऽग्नेरुपात्तत्वात्तद्विशेषपरा श्रुतिः ।</l>
<l>तच्च पाकाङ्गभूतत्वात्तद्देशादौ करिष्यत ।। इति ।।</l>
</lg>
<p>( तं. वा. १.४. ९. पृ. ३४५ ) </p>
<p>सूत्रन्तु-यथा प्रोक्षणीशब्दस्य यौगिकत्वं, “तथा निर्मन्थ्येऽ-
पी”त्यर्थः ।।</p>
<trailer>इति दशमं निर्मन्थ्याधिकरणम् ।।</trailer>
<pb n="190"/>
<head>अथैकादशं वैश्वदेवाधिकरणम् ।।</head>
<sutra>वैश्वदेवे विकल्प इति चेत् ।।</sutra>
<head>विषयसंशयौ</head>
<p>चातुर्म्मास्ये प्रथमे पर्वणि वैश्वदेवेसन्देहः–“वैश्वदवेन यजेत”
(तै. ब्रा. १.४.१०)इति किं वैश्वदेवशब्दो गुणविधिः कर्मनामधे-
यमिति ।</p>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण सङ्गतिलोभादित्थतधिकरणमुपवर्णितम् । वै-
श्वदेवशब्दस्य न तावत्कर्मनामधेयत्वं, विनैव मत्वर्थलक्षणया त-
द्धितान्तत्वेन गुणविधानेऽपि कर्म्मसामानाधिकरण्योपपत्तेः । नाऽ
पि गुणविधानम् । प्रकृतसकलयागानामेवोत्पत्तिशिष्टदेवतावरुद्ध-
त्वेन देवतारूपगुणान्तरविधानासंभवात् । नाऽपि विश्वेदेवविशिष्ट-
कर्म्मान्तरविधानम् । प्रकृतविश्वेदेवविशिष्टामिक्षायागप्रत्यभिज्ञानेन
कर्म्मान्तरस्य बुद्धौ निवेशयितुमशक्यत्वात् । तस्मान्न गुणविधानम्,
नाऽपि कर्मनामधेयत्वमित्यनध्यवसायादप्रामाण्यमिति पूर्वः पक्षः ।
सिद्धान्तस्तु—यथाभाष्यं नामधेयत्वेनैवेति ।</p>
<pb n="191"/>
<head>प्रभाकरमतदूषणम्</head>
<p>तदयुक्तम्; वक्ष्यमाणपूर्वपक्षन्यायेन गुणविधित्वेनैवाद्ध्यव-
सायोपपत्तेर्यत्किञ्चिदेतदिति यथावार्त्तिकमेवाऽधिकरणं प्रस्तूयते ।
नामधेयपञ्चकं सापवादं निरूप्य प्रसङ्गेनाऽधिकरणत्रये द्रव्य-
नामसु प्रवृत्तिनिमित्ते निर्णीते इदानीमेकदेशगतप्रवृत्तिनिमित्तेना-
ऽपि प्रकृतानेककर्मनामधेयत्वं भवतीति प्रतिपादयितुं पुनरारम्भः ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । वैश्वदेवशब्देन हि देवतावि-
शिष्टं द्रव्यं प्रतिपाद्यते । द्रव्यं च प्रकृतेषु यागेषु प्राप्तत्वान्न विधिविष-
यः । किन्तु लोहितोष्णीषन्यायेन विशेषणाभूताप्राप्तदेवताविषयोऽयं
विधिः । न च देवताया द्रव्यविशेषणत्वं, मत्वर्थलक्षणया “स्यास्य देव-
ते”ति ( पा.सू.४.२.२४. ) तद्धितस्थैव विशिष्टविषयत्वात् । अतो
नाऽत्र गुणविधौ मत्वर्थलक्षणादोषः । प्राप्ते कर्मणि देवतारूपैकगुण-
विधानात् न च वाक्यभेदोऽपि । एकस्मिन्नेवाऽऽमिक्षायागे विश्वे-
देवप्राप्तेरितरेष्वप्राप्तत्वान्न तत्प्रख्यन्यायेन वैयर्थ्यम् । न च विश्वैर्देवैः
श्येनवत्कस्यचित्कर्मणः सादृश्यप्रतिपादकं वचनमस्ति, येन तद्व्य-
पदेशविषयत्वम् । न चाऽत्र फलोपादानमस्ति, येन वाजपेयवद्वैरू-
प्यम् । अतो गुणविधित्वप्रतिपक्षसकलहेत्वभावाद्गुणविधित्वमेव ।</p>
<pb n="192"/>
<p>किञ्च कर्मनामधेयत्वे कृत्स्नमेव वाक्यमनुवादकं सदनर्थमेवाऽऽ-
पद्येत । न च “प्राचीनप्रवणे वैश्वदेवेन यजेत” “वसन्ते वैश्वदेवेन
यजेते”ति प्रयोगवाक्यापेक्षितसमुदायीकरणमेवाऽनुवादप्रयोजनमिति
वक्तव्यम् । एतद्वाक्यन्यायेन वैश्वदेवपदस्य प्रयोगवाक्येऽपि समुदा-
यानुवादकत्वसम्भवात् । न च नामधेयप्रवृत्तिनिमित्तमप्यस्ति । प्रत्येकं
समुदाये च विश्वेदेवसम्बन्धाप्राप्तेः । तदुक्तम्—</p>
<lg>
<l>न समस्तानुवादस्य किञ्चिदस्ति प्रयोजनम् ।</l>
<l>विश्वे देवा न च प्राप्ताः प्रत्येकं संहतेषु च ।। इति ।।</l>
</lg>
<p>( तं. वा. १. ४. १०. पृ. ३४६ )</p>
<p>अतो गत्यन्तराभावादुत्पत्तिशिष्टगुणावरोधेऽप्या‘नर्थक्यप्रति-
हतानां विपरीतं बलाबलमि’ति न्यायेन वा निष्कृष्टयागानुवादेन
वा प्रकृतेष्वामिक्षायागव्यतिरिक्तेषु विश्वेदेवदेवतानां विधानमिति ।
अतो “वैश्वदेवेन यजेते”त्यत्र वैश्वदेवपदे विश्वेदेवविधानाश्रयणा-
दग्न्यादिभिर्विश्वेदेवानां विकल्प इत्येवं प्राप्तेऽभिधीयते—</p>
<sutra>न प्रकरणात्प्रत्यक्षविधानेन<fn n="1"/> न हि प्रकरणं द्रव्यस्य ।।</sutra>
<head>भाट्टमतेन सिद्धान्तः</head>
<p>अयमभिप्रायः—भवेदेवमुत्पत्तिशिष्टगुणावरोधेऽपि गुणविधानं
<footnote n="1">प्रत्यक्षविधानादिति सर्वत्र सूत्रपाठ उपलभ्यते ।</footnote>
<pb n="193"/>
यद्यगतिर्भवेत् । अस्ति तु तत्प्रख्यन्यायेन नामधेयत्वमेव गतिः ।
ननु “वैश्वदेवेन यजेते”ति वैश्वदेवपदस्य प्रकृतसकलयागनामधेय-
त्वमपेक्षितम् । न चाऽऽमिक्षायागव्यतिरिक्तेषु यागेषु वाक्यान्तरेण
विश्वेदेवप्राप्तिरस्ति । तत्कथं तत्प्रख्यन्यायेनाऽपि नामधेयत्वमु-
च्यते । स्यादेवं यदि प्रकृतेषु सर्व्वकर्म्मसु मुख्यमेव वैश्वदेवपदं
ब्रूमः । अपि तर्हि लाक्षणिकम् । लक्षणा चैकदेशद्वारेणाऽपि
छत्रिन्यायेन समुदाये नाऽनुपपन्ना । न चैवं सति लक्षणादोषादेव
गुणविधित्वमिति वाच्यम् । उत्पत्तिशिष्टदेवताख्यगुणावरुद्धे कर्म्म-
णि विषमशिष्टाष्टदोषदुष्टविकल्पापादकस्य देवतान्तररूपगुणविधा-
नस्य लोकप्रसिद्धच्छत्रिन्यायेनाऽनुवादगतलक्षणातोऽतिजघन्यत्वात् ।
तदुक्तम्—</p>
<lg>
<l>गुणान्तरावरुद्धत्वान्नाऽवकाश्या गुणोऽपरः ।</l>
<l>विकल्पोऽपि न वैषम्यात्तस्मान्नामैव युज्यते ।। इति ।।</l>
</lg>
<p>( तं. वा. १. ४. १०. पृ. ३४७ )</p>
<p>न च सिद्धान्ते निष्प्रयोजनः सर्वानुवादः । “प्राचीनप्रवणे वैश्व-
देवेन यजेते”ति प्रयोगवाक्यापेक्षितसमुदायकरणेनैव प्रयोजनवत्वात् ।
न चैतद्वाक्यन्यायेनैव प्रयोगवाक्येऽपि वैश्वदेवपदस्य समुदायकर-
णसम्भवाद्वैयर्थ्यमस्येति वाच्यम् । देशसम्बन्धपरस्य प्रयोगवा-
<pb n="194"/>
क्यस्य सति सम्भवे समुदायापादकत्वेनोभयपरत्वगौरवश्रियणा-
योगात् ।</p>
<p>किञ्च वैश्वदेववाक्यस्याऽसति समुदायकरणे देशसम्बन्धक-
रणेन प्रयोजनवतः प्रयोगवाक्यस्य मुख्यवैश्वदेवपदानुरोधेनैकवच-
नानुरोधेन चैकस्यैवाऽऽमिक्षायागस्य देशविधानेनाऽर्थवत्वान्न वैश्व-
देवावैश्वदेवलक्षणार्थत्वे कारणमस्ति । अनुवादवाक्यस्य तु प्रयो-
जनान्तराभावात्समुदायकरणार्थं वैश्वदेवावैश्वदेवलक्षणार्थत्वं युक्त-
मेव । तस्मात् “वैश्वदेवेन यजेते”त्यत्र लक्षण्या वश्वदेवावैश्वदे-
वप्रकृतसकलयागनामधेयमेव वैश्वदेवपदमिति ।</p>
<p>प्रयोजनम्-पूर्वपक्षेऽग्न्यादिभिर्विश्वेदेवानां विकल्पः । सिद्धान्ते
तु नित्यमेवाऽग्न्यादिदेवतावत्वमेवेति ।</p>
<p>सूत्रन्तु—“न प्रकरणात्” विश्वेदेवानां सर्वैः सम्बन्धः । प्रत्य-
क्षविधानेनाऽग्न्यादिभिः सम्बन्धात् । “न हि प्रकरणं द्रव्यस्य”
प्रत्यक्षविहितदेवतासम्बन्धबाधने प्रकरणं न समर्थमित्यर्थः ।।</p>
<trailer>इत्येकादशं वैश्वदेवाधिकरणम् ।।</trailer>
<pb n="195"/>
<head>अथ द्वादशं वैश्वानराधिकरणम् ।।</head>
<sutra>पूर्ववन्तोऽविधानार्थास्तत्सामर्थ्यं समाम्नाये ।।</sutra>
<head>विषयसंशयौ</head>
<p>“वैश्वानरं द्वादशकपालं निर्वपेत्पुत्रे जाते यदष्टाकपालो भवति
गात्रियैवैनं ब्रह्मवर्च्चसेन पुनाति, यन्नवकपालस्त्रिवृतैवाऽस्मिंस्तेजो दधाति,
यद्दशकपालो विराजैवाऽस्मिन्नन्नाद्यं दधाति, यदेकादशकपालस्त्रिष्टुभैवाऽ
स्मिन्निन्द्रियं दघाति, यद्द्वादशकपालो जगत्यैवाऽस्मिन्पशून्दधाति, यस्मिन्
जात एतामिष्टिं निर्वपति पूत एव स तेजस्व्यन्नाद इन्द्रियावी पशुमा-
न्मवति” ( तै. सं. २. २. ५ ) इति कपालविकल्पाः श्रूयन्ते । तत्र
सन्देहः—किमष्टत्वादयो गुणविधयः ? उताऽर्थवादाः ? इति ।</p>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण सङ्गतिलोभादित्थमधिकरणमुपवर्णितम् ।
“यदष्टाकपालो भवती”त्यादीनां विहितस्मारकत्वाभावान्न मन्त्रत्वे-
नाऽन्वयः । भावार्थसामानाधिकरण्याभावान्नाऽपि नामधेयत्वे-
न । अष्टत्वादिगुणान्वययोग्यभावार्थासन्निधेर्नाऽपि गुणविधि-
त्वेन । न च वैश्वानरयागे गुणविधानं, तस्य द्वदशसंख्यावरुद्ध-
त्वेन संख्यान्तरविधानासम्भवात् । अष्टत्वादिना विधेयद्वादशसंख्या-
<pb n="196"/>
स्तुत्यसंभवान्नाऽर्थवादत्वेन । तेन सर्वथा विध्यन्वयाभावादप्रामा-
ण्यमेव “यदष्टाकपालो भवती”त्यादीनामिति पूर्वपक्षः । सिद्धान्त-
स्त्वर्थवादत्वेन यथाभाष्यमेवेति ।</p>
<head>प्रभाकरमतदूषणम्</head>
<p>तदयुक्तम्; वक्ष्यमाणपूर्णपक्षन्यायेन गुणविधित्वेनैवाऽन्वय-
सम्भवादिति यथावार्त्तिकमेवाऽधिकरणं प्रस्तूयते । गुणविधिप्रति-
योगिकं नामधेयत्वं निरूप्य प्रसङ्गेनेदानीं गुणविधिप्रतियोगिकम-
र्थवादत्वं निरूप्यते ।</p>
<head>भट्टमतेन पूर्वपक्षः</head>
<p>तत्राऽयं पूर्वपक्षिणोऽभिसन्धिः । “वैश्वानरं द्वादशकपालं
निर्वपेत्पुत्रे जात” इत्यत्र द्रव्यदेवताविशिष्टकर्म्मविधानाद्द्वादशकपा-
लविधानं तावद्व्यवस्थितमेव । नाऽपि तदनन्तरश्रुतानामष्टाकपा-
लादीनामेकादशकपालपर्यन्तानामन्या गतिरस्ति । यतो न तावन्नाम-
धेयत्वेनाऽस्य गतिः । द्वादशकपाले कर्म्मण्यष्टाकपालनाम्नः प्रवृ-
त्तिनिमित्ताभावात् । नाऽप्यर्थवादत्वेन । द्वादशकपालस्याऽष्टाकपा-
लत्वेन स्तुत्यसम्भवात् ।</p>
<p>ननु द्वादशकपालेऽष्टाकपालोऽप्यन्तर्गत एव । अतो नामधेय-
<pb n="197"/>
त्वमर्थवादत्वं वा भविष्यतीति । मैवम्; महासंख्यायामेकत्वातिरि-
क्तावान्तरसंख्याया अभावात् । अपेक्षाबुद्धिजन्या हि संख्या ।
न हि यावतः संख्येयानपेक्ष्य द्वादशसंख्योत्पद्यते तावत एवापेक्ष्या-
ऽष्टसंख्याऽप्युत्पद्यते । यतः संख्यान्तरोत्पत्तौ संख्यान्तरोत्पत्तिहे-
तुभूतबुध्यन्तराभावात्संख्यास्वभावाच्च । न हि संख्या सत्तामात्रेण
संख्येयमवच्छिनत्ति, किन्तु संख्यान्तरव्यवच्छेदेनैवेति न द्वाद-
शसंख्यायामष्टत्वादिसंख्यान्तर्गतः । किन्तु संख्यान्तरोत्पत्तियो-
ग्यान्यधिष्ठानानि परं सन्ति । न चाऽष्टाकपालादिशब्देनाऽधिष्ठाना-
न्यभिधीयन्ते । येन यथाकथञ्चिदपि नामधेयत्वमर्थवादत्वं वा भवेत् ।</p>
<p>अभ्युपेत्यवादेनाऽप्युच्यते । अस्तु वा महासंख्यास्ववान्तर-
संख्या, तथाऽप्यष्टसु कपालेषु संस्कृतः पुरोडाशोऽष्टाकपाल इति
संस्कृततद्धितोऽयम् । न च द्वादशकपालवाक्येऽष्टत्वस्य द्वादश-
संख्यापूरकचतुष्ट्वनिरपेक्षस्य पुरोडाशसंस्कारार्थकपालविशेषणत्वम-
वगतं, किन्तु चतुष्ट्वापेक्षस्यैव । तद्यद्यप्यष्टाकपालवाक्येऽप्यष्टत्वस्य
चतुष्ट्वापेक्षस्यैवोपादानमभिमतम्, न च तत्सम्भवति । सापेक्ष-
त्वेन समासतद्धितयोरुत्पत्यसम्भवात् ।</p>
<p>अथ चतुष्ट्वनिरपेक्षस्यैव द्वादकपालान्तर्गतस्याऽष्टत्वस्य पुरो-
डाशसंस्कारार्थकपालविशेषणत्वमुच्यते । तथा सति द्वादशकपालवा-
<pb n="198"/>
क्ये तथाभूतस्याऽष्टत्वस्याऽप्राप्तत्वान्न नामधेयत्वं नाऽप्यर्थवादत्वं,
किन्तर्हि गुणविधित्वमेव । तदुक्तम्—</p>
<lg>
<l>यद्यप्यर्थात्मनाऽस्त्येव महासंख्यास्ववान्तरा ।</l>
<l>अपरिच्छेदकत्वात्तु नाऽसौ कर्म्मविशेषणम् ।। इति ।।</l>
</lg>
<p>( तं. वा. १. ४. ११. पृ. ३४९. )</p>
<p>तथा—</p>
<lg>
<l>पूर्वज्ञातार्थवाचित्वे नामधेयार्थवादने ।</l>
<l>अप्राप्तत्वादिहैते स्युर्वैश्वदेवविकल्पवत् ।। इति ।।</l>
</lg>
<p>( तं. वा. १. ४. ११. पृ. ३४९. )</p>
<p>न च प्रकृतस्य वैश्वानरयागस्योत्पत्तिशिष्टद्वादशत्वावद्धरुत्वा-
त्कथं तत्राऽष्टत्वादिगुणविधानमिति वाच्यम् । यस्मादेकमिदं वाक्य-
मनेकसंख्याविशिष्टवैश्वानरयागविधायकम्, अतः सर्वेषामेवोत्पत्ति-
शिष्टत्वान्न बलाबले कश्चिद्विशेषः । एकवाक्यविहितत्वेऽपि संख्या-
स्वभावादेव च विकल्पः । यस्यैव तु द्वादशकपालस्य विहितत्वा-
त्पुनर्विधानं न सम्भवति, तस्यैवाऽन्ते कीर्त्तनमनुवादार्थमेवेति । अतः
“पूर्ववन्तो” विदितपूर्वमर्थमभिदधति, ते “अविधानार्थाः” । अतोऽ-
ष्टत्वादि “समाम्नाये तत्सामर्थ्यं” विधानसामर्थ्यमेवेत्येवं प्राप्ते
<pb n="199"/>
अभिधीयते—</p>
<sutra>गुणस्य तु विधानार्थ तद्गुणाः प्रयोगे स्युरनर्थका
न हि तं प्रत्यर्थवत्ताऽस्ति ।।</sutra>
<head>भाट्टमतेन सिद्धान्तः</head>
<p>अयमभिप्रायः-भवेदेवं यद्युत्पत्तिशिष्टद्वादशत्वावरुद्धे वैश्वान-
रयागेऽष्टत्वादयो विधातुं शक्येरन् । न चैकवाक्यत्ववशेन सर्वेषा-
मेवोत्पत्तिशिष्टत्वान्न द्वादशत्वेनाऽवरोध इति वाच्यम् । गुणविधौ
सत्येकवाक्यत्वस्यैवाऽभावात् । “अर्थैकत्वादेकं वाक्यं साकाक्षं चेद्वि-
भागे स्यादि”ति (जै. सू. २.१.४६.) खल्वेकवाक्यत्वलक्षणम् ।
न चैकार्थत्वम्, परस्परविरुद्धानां संख्यानामेकभावनान्वयित्वासम्भ-
वात् । नाऽपि विभज्यमानसाकाङ्क्षत्वं, परस्परविरोधादेवाऽन्यान्या-
काङ्क्षाया अभावात् । अतो न तावद्द्वादशकपालवैश्वानरयागे गुणवि-
धानं सम्भवति । नाऽपि विपरिणतवैश्वानरपदानुषङ्गेणाऽष्टाकपालो
वैश्वानरो भवतीति गुणविशिष्टयागान्तरविधानं विपरिणतानुषङ्ग-
दोषादेव । अगत्या हि विपरिणतानुषङ्गः क्रियते । अस्ति चाऽर्थ-
वादत्वेनैवाऽत्र गतिरिति वक्ष्यामः । तदुक्तम्—</p>
<lg>
<l>वैश्वानरपदं नाऽपि यागायाऽत्राऽनुषज्यते ।</l>
<pb n="200"/>
<l>विभक्त्यन्तरयोगित्वान्न चर्त्तेऽ स्मादनर्थकम् ।। इति ।।</l>
</lg>
<p>( तं. वा. १. ४. ११. पृ. ३५० )</p>
<p>नन्वेवं तर्हि प्रकृतं वैश्वानरयागमाश्रित्य यथासंख्यं पूतत्वादि-
फलेऽष्टत्वादयो विधीयन्ताम् । “गायत्रियैवैनं ब्रह्मवर्च्चसेन पुनाती”
त्यस्याऽर्थवादत्वं भविष्यति । मैवम्; “वैश्वानरं द्वादशकपालं निर्वपेत्यु-
त्रे जाते” इत्युपक्रम्याऽन्ते च “यद्द्वादशकपालो भवति यस्मिञ्जात ए-
तार्मिष्टिं निर्वपती” त्युपक्रमोपसंहारयोर्द्वादशकपालकीर्त्तनाद्द्वादशक-
पालविधानपरमेकमिदं वाक्यमवगम्यते । तत्राऽपि यदि “गोदोहनेन
पशुकामस्ये”तिवदष्टाकपालादौ कामनोपलबन्धेन पलसम्बन्धः स्फुटत-
रमवगम्येत, तदा वाक्यभेदः स्वीक्रियेताऽपि । न चैवमस्ति । अतोऽत्र
न गुणफलसम्बन्धः । किन्त्वेकवाक्यताबलादर्शवादत्वमेवेति ।</p>
<p>न च द्वादशकपालेऽष्टाकपालादेरभावस्योक्तत्वात्कथमर्थवा-
दत्वमिति वाच्यम् । यतः स्तुतिर्भवन्ती न यथाभूतार्थकीर्त्तनेनैव
भवति । सताऽसता वाऽर्थेन स्तुत्युपपत्तेः । तदत्रापि द्वादशकपाले
संस्कृतपुरोडाशस्य महापरिमाणत्वादष्टाकपालादिसंस्कृतपुरोडाशस-
दृशो भागोऽस्तीति सादृश्यनिबन्धनेयं स्तुतिरित्यर्थवादत्वेनैवोपप-
र्त्तेर्न गुणविधानं, किन्त्वर्थवादत्वनैवेति ।</p>
<p>प्रयोजनम्—पूर्वपक्षेऽष्टाकपालादीनां द्वादशकपालेन सह
<pb n="201"/>
विकल्पेनाऽनुष्ठानम् । सिद्धान्ते तु नित्यं द्वादशकपाले-
नैवेति ।</p>
<p>सुत्रन्तु—“गुणस्य तु विधानार्थे”अष्टाकपालादिवाक्यानां
गुणविधिपरत्वे सति“तद्गुणा” यागप्रयोगे“अनर्थकाः” भवेयुः “न
हि तं” यागप्रयोगं प्रति तेषां गुणानां “अर्थवत्ताऽस्ति” तस्य द्वाद-
शत्वावरुद्धत्वादित्यर्थः ।।</p>
<trailer>इति द्वादशं वैश्वानराधिकरणम् ।।</trailer>
<head>अथ त्रयोदशं तत्सिद्ध्यधिकरणम् ।।</head>
<head>तात्सिद्धिपेटिका</head>
<sutra>तत्सिद्धिजातिसारूप्यप्रशंसाभूमलिङ्गसम-
वाया इति गुणाश्रयाः ।।</sutra>
<head>विषयसंशयौ</head>
<p>“यजमानः प्रस्तरः” ( मै.सं..३.८.६.) “यजमान एककपाल”
( मै.सं. १.१.१०. ) इत्येवमादि समाम्नायते । तत्र सन्देहः—
“यजमानः प्रस्तर” इति किमेष विधिः ? किमर्थवादः ? इति ।
तथा “यजमान एककपालः” इति ।</p>
<pb n="202"/>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण संगतिलोभात्सर्व्वेष्वेवोदाहरणेष्वित्थमधिक-
रणमुपवर्णितम् । “यजमानः प्रस्तरः” इत्यादिषु न तावद्यजमान-
नकार्ये प्रस्तरविधिः, चेतनकार्येष्वचेतनस्याऽयोग्यत्वात् । नाऽपि
प्रस्तरकार्ये यजमानविधिः, जुह्वादिपदार्थासादनावरूद्धे तस्मिन्स-
कलयजमानकार्यलोपप्रसङ्गात् । अतो नाऽयं गुणविधिः । नाऽ
प्यर्थवादः, यजमानशब्दस्य प्रस्तरे प्रस्तरशब्दस्य च यजमाने प्र-
वृत्तिनिमित्ताभावेन स्तुत्यसम्भवात् । न च गुणयोगः प्रवृत्तिनि-
मित्तम्, एतदधिकरणपूर्वपक्षे गौणशब्दप्रयोगाक्षेपात् । अतः प्र-
तिभामात्रहेतुत्वादेवमादेरप्रामाण्यमेवेति पूर्वपक्षः । सिद्धान्तस्तु
यथाभाष्यमेवेति ।</p>
<head>प्रभाकरमतदूषणम्</head>
<p>तदिदमनुपपन्नम्;वक्ष्यमाणपूर्वपक्षप्रकारेण गुणविधित्वेन
प्रामाण्योपपत्तेरिति यत्किञ्चिदेतदिति यथावार्त्तिकमेवाऽधिकरणं
प्रस्तूयते । पूर्वमर्थवादपादे स्तुत्यर्थं परत्र परशब्दप्रयोगस्य
प्रवृत्तिनिमित्तमर्थवादप्रामाण्यप्रतिपादनपरतयाऽभिहितम् । इदा-
नीं पूर्वाधिकरणोक्तगुणविधिप्रतियोगिकार्थवादप्रतिपादनप्रसङ्गेनाऽ-
भिधीयते ।</p>
<pb n="203"/>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । “यजमानः प्रस्तर” इति
सामानाधिकरण्यं तावदत्र प्रतीयते । न चैतन्नामधेयत्वेनोपपद्यते,
उद्भिदादिपदवत् प्रवृत्तिनिमित्ताभावात् । नाऽप्यर्थवादत्वेन, न हि
प्रवृत्तिनिमित्तं विना परत्र परशब्दः स्तोतुं प्रयुज्यते । नाऽपि गुण-
योगः प्रवृत्तिनिमित्तम्, यजमानशब्दस्य गुणानभिधायकत्वात् । न
च गुणानभिधानेऽप्यग्निशब्दस्येव माणवके गौणत्वमिति वाच्यम् ।
सर्वगौणशब्दानामेव गौणत्वस्यैतदधिकरणव्युत्पाद्यत्वात् । अतः
सामानाधिकरण्योपपत्तयेऽन्यतरस्य कार्यलक्षणापरत्वं वक्तव्यम् ।
तत्र “मुख्यं वा पूर्वचोदनाल्लोकव”दिति न्यायेन “यो होता सोऽ
ध्वर्यु”रति विद्यजमानशब्दस्य मुख्यत्वादनुपजातविरोधित्वाच्च स्वा-
र्थपरत्वम्, प्रस्तरशब्दस्य जघन्यत्वाद्विरोधाच्च कार्यलणापरत्वम् ।
तथा सत्यर्थवत्वात् प्रवृत्तिविशेषकरत्वाच्च प्रस्तरशब्दलक्षितकार्ये
यजमानो विधीयत एव, होतेवाऽध्वर्युकार्ये । न चैवं सति सकलय-
जमानकार्योच्छेदप्रसङ्गः, सदस्यादिप्रतिपुरुषद्वारेणैव यजमानकार्यो-
पपत्तेरित्येवं प्राप्तेऽभिधीयते—</p>
<head>भाट्टमतेन सिद्धान्तः</head>
<p>भवेदेवं यदि प्रस्तरकार्ये यजमानविधिरुपपद्येत, न चाऽ-
<pb n="204"/>
सावुपपद्यते । सकलयजमानकर्मलोपप्रसङ्गात् । नाऽपि सदस्या-
दिप्रतिपुरुषद्वारेण यजमानकर्माविरोध इति वाच्यम् । “सूक्तवाके-
न प्रस्तरं प्रहरति” “एककपालं सर्वहुतं करोति”इति प्रस्तरैककपा-
लयोराहवनीयप्रक्षेपश्रुतेर्यजमानस्याऽऽहवनीयप्रक्षेपे सति यजमान-
कर्मलोपस्य तदवस्थत्वात् ।</p>
<p>किञ्च “यजमानः प्रस्तर” इत्यत्र न तावद्विधिः श्रूयते । न
च “यो होता सोऽध्वर्यु” रित्यादिष्विव गत्यन्तरासम्भवेन कल्पयितुं
शक्यते । “प्रस्तरमुत्तरं बर्हिषः सादयति” “एककपालं सर्वहुतं करोती”
त्येतद्विधिशेषत्वेनाऽर्थवादत्वेनैव गतिसम्भवात् । एवञ्च सत्येकवा-
क्यत्वेनैवोपपत्तेर्वाक्यभेदोऽपि न भविष्यति । न च प्रवृत्तिनिमित्तं
विना परशब्दः परत्र कथं प्रयुज्यत इति वाच्यम् । गुणयोगस्यैव
प्रवृत्तिनिमित्तत्वात् ।</p>
<p>ननु गुणोऽपि न कश्चित्साधारणो यजमानशब्देनाऽभिधीयत
इत्युक्तम् । सत्यं; लक्षणया स्वाभिधेयार्थसम्बन्धोपस्थितमेवाऽर्थं
शब्दो विषयीकरोति । यथा गङ्गाशब्दः स्वार्थसम्बद्धमेव तीरम् ।
गौणः पुनरभिधेयार्थस्बन्धलक्षितगुणयोगेनैवाऽर्थान्तरम् । यथा—
‘अग्निर्माणवक’ इति । तदुक्तम्—</p>
<lg>
<l>अभिधेयाविनाभूते प्रवृत्तिर्लक्षणोच्यते ।</l>
<pb n="205"/>
<l>लक्षमाणगुणैर्योगाद्वृत्तेरिष्टा तु गौणता ।। इति ।।</l>
</lg>
<p>( तं. वा. १. ४. १२. पृ. ३५४ )</p>
<p>गुणश्चाऽत्र यजमानप्रस्तरैककपालानां यागप्रयोगसिद्धिकर-
त्वमेव । अनेन गुणयोगेन प्रस्तरैककपालयोः स्तुतिरित्यर्थवा-
दत्वमेवेति । तदुक्तं सूत्रे—“तत्सिद्धि”रिति ।</p>
<trailer>इति तत्सिध्यधिकरणम् ।।</trailer>
<head>अथ चतुर्दशं जात्यधिकरणम् ।।</head>
<p>तथा “आग्नेयो वै ब्राह्मणः” “एन्द्रो राजन्यः” “वैश्यो वैश्वदे-
वः” इत्यत्र तद्धितान्तस्याऽऽग्नेयादिपदस्य यथाकथञ्चिन्मुख्यभा-
वेनाऽपि ब्राह्मणादिपदसमानाधिकरण्यसम्भवाद‘ग्निर्ब्राह्मणः, इन्द्रो
राजन्य;, वैश्यो विश्वेदेवाः’ इत्येतदेवोदाहरणं, न तु तद्धितान्तप-
दानि । अत्राऽपि पूर्ववदेव लक्षितब्राह्मणकार्य्ये गुणविधान-
मिति पूर्वः पक्षः ।</p>
<p>सिद्धान्तस्तु-अग्नेरचेतनस्य ब्राह्मणादिकार्यकरणासम्भवा-
दर्शवादत्वेन चोपपत्तेर्ब्राह्मणादिसम्बन्धिविध्येकवाक्यतया गुणवा-
देनाऽर्थवादत्वमेव । प्रवृत्तिनिमित्तञ्च गुणोऽग्निब्राह्मणयोरर्थवादा-
<pb n="206"/>
वगतैकब्रह्ममुखोत्पत्तिः । इन्द्रराजन्योर्ब्रह्मबाहुभ्यामुत्पत्तिः ।
विश्वेदेववैश्ययोर्ब्रह्ममध्यदेशादुत्पत्तिः । तदुक्तं सूत्रे—“जा-
ति”रिति ।।</p>
<head>अथ पञ्चदशं सारूप्याधिकरणम् ।।</head>
<p>तथा “यजमानो यूपः” “आदित्यो यूपः” इत्यत्राऽप्युक्तन्यायेन
न लक्षितकार्ये गुणविधिः, किन्तु यूपविध्येकवाक्यतया गुण-
वादेनाऽर्थवादत्वमेव । प्रवृत्तिनिमित्तञ्च गुणः यूपस्य यजमानेन
सहोर्ध्वत्वम् । आदित्येन सह तेजस्वित्वमिति । तदुक्तं सूत्रे—
“सारूप्यमि”ति ।।</p>
<head>अथ षोडशं प्रशंसाधिकरणम् ।।</head>
<p>तथा “अपशवो वा अन्ये गोअश्वेभ्यः पशवो गोअश्वाः” “अय-
ज्ञो वा एष योऽसामा” “असत्रं वा एतद्यदच्छन्दोममि”ति । अत्र पश्वा-
दिशब्दलक्षितं कार्यं नञा निषिद्ध्यत इति पूर्वपक्षी मन्यते । तदयु-
क्तम्; पशुकार्यस्य निषेद्धुमशक्यत्वात् । द्विविधं हि तस्य कार्यं-
प्रमाणान्तरसिद्धं दोहनादि वैधञ्च यागादि । तत्र प्रमाणान्तरसिद्धं
तद्विरोधादेव न निषेध्यम् । नाऽपि वैधम्, आख्यातयोगिनञ्शब्दाश्रव-
णात् । आख्यातयोगे हि नञ्निषेधको भवति । न चाऽऽपशव इत्य-
त्राऽऽख्यातं श्रूयते, येन षोडशिग्रहणाग्रहणवद्विकल्पो भवेत् । तेन
<pb n="207"/>
गवाश्वविंध्येकवाक्यतयाऽर्थवाद एवाऽयम् । तथा च सति “पशवो
गोअश्वा” इत्यत्र पशुशब्दः प्राशस्त्यं तद्गतं लक्षयित्वा प्राशस्त्य-
लक्षणगुणयोगेन गवाश्वसमानाधिकरणो भवति-“पशवो गोअ-
श्वा” इति । तादृशमेव च पशुशब्दं पश्वन्तरेषु सामानाधिकरण्ये-
न तथैव प्राशस्त्यावगम हेतुं प्रयुज्य गवाश्वयोः प्रशस्ततरत्वज्ञापनार्थं
नञा तदभावः प्रतिपाद्यते—“अपशवो वा अन्ये गोअश्वेभ्य”
इति । अप्रशस्ता इत्यर्थः । तदुक्तम्—</p>
<lg>
<l>गवाश्वादिगतां पूर्वमुपादाय प्रशस्तताम् ।</l>
<l>तदभावोऽन्यपश्वादौ नञ्समासेन कथ्यते ।। इति ।।</l>
</lg>
<p>( तं. वा. १. ४. १२. पृ. ३६२. )</p>
<p>इदं त्विह विवेक्तव्यम्-द्विविधो हि गौणः शब्दो भवति । यत्र
परशब्दः परत्र प्रयुज्यते, तत्र साधारणमेव गुणं निमित्तीकृत्य प्रव-
र्त्तते । यथा-‘अग्निर्माणवक’ इति । यत्र पुनः सामान्यवाची शब्दो
विशेषशब्दसमानाधिकरणः प्रयुक्तः सन्ननर्थको भवति, तत्र तद्ग-
तमेव गुणं लक्षयित्वा तत्सामानाधिकरण्यं प्रतिपद्यते । यथा—
“वसिष्ठो ब्राह्मणः” इति । तद्वदिहाऽपि पशुशब्द इति । किञ्चाऽ
न्यत्र प्रशंसाफलं तत्सिद्ध्यादयो गुणाः प्रवृत्तिनिमित्तानि । इह तु
<pb n="208"/>
प्रशंसैव गुणः प्रवृत्तिनिमित्तमित्येतदपि विवेक्तव्यमिति । तदुक्तं
सूत्रे—प्रशंसे”ति ।</p>
<head>अथ सप्तदशं भूमाधिकरणम् ।।</head>
<p>“सृष्टीरुपदधाती”ति विधिरनुवाद इति संदेहः । “इष्टकाभिर-
ग्निं चिनुत” इत्यग्निस्थापनार्थेष्टकाचयनं प्रकृत्य श्रूयते—“सृष्टीरु-
पदधाती”ति । अत्र यद्यप्युपदधातीत्युपधाने विधिः श्रूयते, तथाऽपि
तस्येष्टकारोपणरूपस्योपधानस्य चयनाक्षेपलब्धत्वात्सृष्टिपदार्थ-
संक्रान्तो विधिः । सृष्टिपदेन च “तद्वानासामुपधानो मन्त्र”इत्यनु-
शासनात्सृष्टिपदवन्मन्त्रोपधेया इष्टका उच्यन्ते । न तासां मन्त्र-
सम्बन्धात्प्राक् सृष्टिपदवाच्यत्वेन प्रसिद्धिरस्ति । ततश्च प्राप्ताप्राप्त-
विवेकेन विशेषणीभूतमन्त्रविधिरेवाऽयमिति पूर्व्वः पक्षः ।</p>
<p>सिद्धान्तस्तु-न चैतत्संभवति । तथा सतीष्टकोपधानमात्रोद्देशेन
सृष्टिपदवन्मन्त्रविधाने लिङ्गप्रकरणविनियोज्यानां सृष्टिपदरहितानां
मन्त्राणामानर्थक्यप्रसंगात् । न च गत्यन्तरं नाऽस्ति । बहवो हि
मन्त्राः सृष्टिपदवन्त एव श्रूयन्ते । अन्येषामपि तदन्तर्गतत्वात्सृष्टि-
शब्देन सृष्ट्यसृष्टिपदवन्मन्त्रोपधेयेष्टकानुवादेनाऽर्थवादत्वेनैवोपप-
त्तेः । दृश्यते चैवं लोकेऽपि ब्राह्मणभूयस्त्वेन ब्राह्मणाब्राह्मण-
ग्रामस्य ब्राह्मणग्राम इति । श्रुतिः ।</p>
<pb n="209"/>
<p>तदेतद्यथाभाष्यमधिकरणं वार्तिककारपादा नाऽनुमन्यन्ते ।
विध्येकदेशो ह्यर्थवादो भवति । न चाऽत्र विधिः कश्चित्सन्निहितोऽस्ति ।
प्रकृतचयनविधेरप्यनेकवाक्यान्तरव्यवहितत्वेनाऽस्य तदेकदेशत्वाभा-
वात् । तेनोपधानमेवाऽत्र विधीयते । सृष्टिपदेन च सृष्ट्यसृष्टिपदवन्म-
न्त्रकेष्टकाप्रतिपादनं स्तुत्यर्थं प्रथनविधाविव“उरु प्रथा उरु प्रथस्वे”
ति मन्त्रकीर्त्तनम् । न च चयनार्थाक्षिप्तमुपधानं न विधीयत इति
वाच्यम् । आक्षेपात्प्रागेव शीघ्रप्रवृत्तेन प्रत्यक्षविधिना तद्विधानात् ।</p>
<p>न च विनाऽपि विधिना प्रसिध्यतः किं विधिनेति वाच्यम् ।
यतो विधाने सत्याध्वर्यववेदविहितत्वेनाऽध्वर्युकर्त्तुकत्वनियमसिद्धेः ।
तदुक्तम्—</p>
<lg>
<l>प्राप्नुवन्त्यपि वक्तव्या पुनरेवंविधा क्रिया ।</l>
<l>आध्वर्यवसमाख्यानं तथा हि प्रतिपद्यते ।। इति ।।</l>
</lg>
<p>( तं. वा. १. ४. १२. पृ. ३६४ )</p>
<p>अन्यच्च विस्तरभिया नाऽभिहितम् । तदुक्तं सूत्रे-“भूमे”ति ।।</p>
<head>अथाऽष्टादशं लिङ्गसमवायाधिकरणम् ।।</head>
<p>तथा “प्राणभृत उपदधाति” “अज्यानीपदधाती”ति । अत्रा-
<pb n="210"/>
ऽपि पूर्ववदिष्टकाचयनमेव प्रकृत्य श्रूयते-“प्राणभृत उपदधाती”ति ।
तत्र किमयं विधिरुतार्थवाद इति संशय्यते ।</p>
<p>तत्र पूर्वपक्षी मन्यते—“सृष्टीरुपदधाती”त्यत्र सृष्टिपदवन्म-
न्त्राणां बहुत्वात्तन्मध्यवर्त्तिनामसृष्टिपदवतामपि भवतु स्तुत्यर्थमुपा-
दानम्, इह त्वेकस्यैव मन्त्रस्य स्तुत्यर्थमुपादानमिति पूर्वोक्तेन
पूर्वपक्षन्यायेन मन्त्ररूपगुणविधानमेवेति पूर्वपक्षः ।</p>
<p>सिद्धान्तस्तु पूर्ववदेव । तत्र लिङ्गप्रकरणविनियोज्यानां
बहूनां मन्त्राणामानर्थक्यप्रसङ्गान्न गुणविधित्वं, किन्तु छत्रिन्याये-
नैकदेशसम्बन्धिनापि लक्षितसमुदायगुणयोगेनैव समुदायिषु
प्राणभृच्छब्दप्रवृत्युपपत्तेः पूर्ववदर्थवादत्वमेवेति । तदेतदपि वार्त्तिक-
कारपादा नाऽनुमन्यन्ते । सन्निहितविध्यभावेनाऽर्थवादत्वाभावादेव ।
तेनाऽत्राऽप्युपधानमेव विधीयते । मन्त्रकीर्त्तनं प्रथनन्यायेनाऽर्थ
वादार्थमेवेति ।</p>
<p>इदन्त्विह वक्तव्यम् । “सृष्टीरुपदधात” “प्राणभृत उपदधाती”-
त्युदाहरणद्वयेऽपि लक्षितसमुदायगुणयोगेन समुदायिप्रतीत्यविशेषान्न
सृष्टिप्राणभृच्छब्दार्थयोर्भूयस्त्वाल्पत्वेन समुदायिषु प्रवृत्तिनिमित्ते
कश्चिद्विशेषोऽस्तीति विचारद्वयमनर्थकमेवेति ।</p>
<p>अत्रोच्यते—गौणो हि शब्दः परत्र वर्त्तितुं यल्लक्षयति स
<pb n="211"/>
एव गुणस्तत्प्रवृत्तौ निमित्तम् । “सृष्टी”रिति च बहुत्वान्ययाक्षेपादेव
समुदायोऽवगम्यते । एकदेशकालक्रियावच्छेदेन समुदायापन्नानामेव
द्वित्वबहुत्वादिसंख्यायोगात् । अतोऽत्र नाऽर्थान्तरे वर्त्तितुं लक्षिणः
समुदायो निमित्तम् । किन्तु समुदायगतं सृष्टीनां बाहुल्यमेव ।
तच्च यथा केवलसृष्टिसमुदाये समस्ति, तथा सृष्ट्यसृष्टिसमुदायेऽ-
पीति । तेन तत्पदवतामन्येषां च समुदायगतं बाहुल्यं लक्षितं समु-
दायान्तरे प्रवृत्तौ निमित्तमिति । बहुवचनञ्चाऽत्र “सृष्टी”रिति समु-
दायस्यैकत्वेऽपि समुदायान्तर्गतसृष्ट्यसृष्टिसमुदायिबहुत्वापेक्षया ।
यथा दर्शपूर्णमासशब्दयोः समुदायिवचनत्वेऽपि तदन्तर्गतसमुदाय-
द्वयापेक्षया “दर्शपूर्णमासाभ्या यजेते”ति द्विवचनान्तत्वम् । “प्राणभृत
उपदघाती”त्यत्र तु प्राणभृन्मन्त्रस्यैकत्वादेकस्मिन्बहुवचनानुपपत्या
स्वसमवेतं समुदायं लक्षयति । स च समुदायः प्राणभृदप्राणभृत्समु-
दायिष्वविशिष्ट इति समुदायमेव निमित्तीकृत्य समुदायिषु प्रवर्तत इति
प्रवृत्तिनिमित्तभेदादेवोदाहरणद्वयार्थवत्त्वमिति । अत्र च प्राणभृच्छ-
ब्दस्य समुदायद्वारेण समुदायिविषयत्वात्समुदायस्य च प्राणभृ-
दप्राणभृत्साधारणत्वात्प्राणभृच्छब्दस्य गौणत्वेऽपि स्वार्थापरित्या-
गः । एवं सृष्टिपदस्यापि समुदायविषयत्वात्स्वार्थापरित्याग एव ।</p>
<p>प्रयोजनम्-सृष्टिप्राणभृल्लिङ्गैरेवोपधानं कर्त्तव्यं यदि पूर्व-
<pb n="212"/>
पक्षः । यदि सिद्धान्तः सृष्ट्यसृष्टिप्राणभृन्मन्त्रैरिति । तत्सिध्यादिषु
पक्षोक्तमेव प्रयोजनमूहनीयमिति । तदुक्तं सूत्रे-“लिङ्गसमबाया”
इति । प्राणभृत्पदवन्मन्त्रलिङ्गसमवायात्समुदायिप्रतीतिरित्यर्थः ।।</p>
<trailer>इत्यष्टादशं लिङ्गसमवायाधिकरणम् ।।</trailer>
<head>इति तत्सिद्धिपेटिका</head>
<head>अथैकोनविंशं वाक्यशेषाधिकरणम् ।।</head>
<sutra>संदिग्धेषु वाक्यशेषात् ।।</sutra>
<head>विषयसंशयौ</head>
<p>“अक्ताः शर्क्करा उपदधाति ते जो वै घृत”मिति श्रूयते । तत्र संदेहः-
किं घृततैलवसानामन्यतमेन द्रव्येणाञ्जनीयाश्शर्करा उत घृतेनैवेति ।</p>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण सङ्गतिलोभादित्थमधिकरणमुपवर्णितम् ।
“अक्ता” इत्युपक्रमेऽञ्चनाक्षेपाद्घृततैलवसानामन्यतप्रदञ्जनसाधन-
मवगम्यते । “तेजो वै घृत”मित्युपसंहारे घृतं स्तूयते । तत्रोपक्र-
मोपसंहारस्थयोः कतरद्बलीय इति विशेषानध्यवसायादप्रामाण्य-
मिति पूर्वः पक्षः । सिद्धान्तस्तु यथाभाष्यमेवेति ।</p>
<pb n="213"/>
<head>प्रभाकरमतदूषणम्</head>
<p>तदयुक्तम; वक्ष्यमाणपूर्वपक्षन्यायेन विद्ध्युद्देशबलीयस्त्वेनैवा-
ऽध्यवसायादिति यथावार्तिकमेवाऽधिकरणं प्रस्तूयते । स्तुत्युपयोग-
मर्थवादस्याऽभिधायेदानीं प्रसङ्गात् सन्दिग्धनिर्णयोपयोगः प्रतिपाद्यते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणोऽभिसन्धिः । विद्ध्युद्देशे हि प्रथममञ्ज-
नसाधनं घृततैलवसासाधारणं स्नेहद्रव्यमात्रमुपस्थितम् । न तदवसा-
नस्थितजघन्यार्थवादानुरोधेन सङ्कोचमधिकुरुते । किन्तु बलवन्मुख्या-
नुरोधेनाऽर्थवाद एव तदनुगुणतया वर्णयितुमुचितः। शक्नोति च घृत-
पदं लक्षणया विद्ध्युद्देशावगतं स्नेहद्रव्यमात्रं स्तोतुम् । तदुक्तम्—</p>
<lg>
<l>स्तुतीनां विध्यधीनत्वादनुवादाच्च लक्षणा ।</l>
<l>मुख्यत्वाच्च विधेर्नाऽसावविरोधाच्च कल्प्यते ।। इति ।।</l>
</lg>
<p>( तं. वा. १. ४. १३. पृ. ३६६ )</p>
<p>तेन बलवद्विध्यनुरोधेन तैलघृतवसानां विकल्प एवेत्येवं
प्राप्तेऽभिधीयत—</p>
<head>भाट्टमतेन सिद्धान्तः</head>
<p>भवेदेवं यदि घृतस्तुतिदर्शने सति विध्युद्देशगतमञ्जनपदं
<pb n="214"/>
द्रव्यान्तरमञ्जनसाधनं कल्पयितुमुत्सहते । तथा हि—सर्वेष्वेव ‘गा-
मानय शुक्ला’मित्यादिवाक्येषूपक्रमावगतसामान्यशब्दस्याऽवसानग-
तविशेषशब्दवशादेवाऽर्थविशेषनिर्णयो भवति । उक्तञ्चाऽर्थवादानां
विधिवाक्यशेषत्वम् । तेन यद्यप्यक्तपदमुपक्रमेऽञ्ज नसाधनद्रव्यमात्र-
वचनं, तथाऽपि तद्विशेषाक्षेपदशायां घृतस्तुतिदर्शनाद्विधिस्तुत्योश्च
समानविषयत्वनियमाद्घृतमेव निर्णीयते । तदुक्तम्—</p>
<lg>
<l>विधिस्तुत्योः सदा वृत्तिः समानविषयेष्यते ।</l>
<l>तस्मादेकत्र सन्दिग्धमितरत्राऽवधार्यते ।। इति ।।</l>
</lg>
<p>( तं. वा. १. ४. १३. पृ. ३६५ )</p>
<p>किञ्च शब्दभावना हि विधिस्तस्य चाऽङ्गं विधेयस्तुतिरूपा प्र-
रोचना । इह च तैलाद्युपादानपक्षे विधेरेव तत्र प्ररोचनाशक्तिः
कल्पनीया । क्लृप्ता च घृते प्ररोचना समस्ति । तथा च सत्येकत्र
क्लृप्तां गृह्णन्नितरत्र कल्पयन्विधिर्वैरूप्येण भिद्येत । तेन यत्रैव प्ररो-
चना स एव विधीयत इति निर्णयो भवति । तदुक्तम्—</p>
<lg>
<l>समाप्यते विधिः कश्चित्कदाचिन्नाऽप्ररोचनः ।</l>
<l>घृते प्ररोचनां दृष्ट्वा विधिस्तत्राऽनुमीयते ।। इति ।।</l>
</lg>
<p>( तं. वा. १. ४. १३. पृ. ३६७ )</p>
<pb n="215"/>
<p>किञ्चा“अक्ताः शर्क्करा उपदघाती” ति नाऽत्र विधिः श्रूयते ।
किन्त्वर्थवादवशादुन्नेतव्यः । अतोऽपि घृतविषयार्थवाददर्शनाद्घृ-
तमेव विधीयते । न च “छागो वा मन्त्रवर्णादि”त्यस्य षष्ठान्त्या-
धिकरणस्याऽनेन पुनरुक्तत्वम् । मन्त्रस्य भिन्नवाक्यत्वेन पूर्वपक्षो-
त्थानोपपत्तेः । न च तेनैवाऽस्य दण्डापूपीयितत्वम् । अनुष्ठेया-
र्थप्रतिपादकत्वस्य विनिगमनहेतोरभावेनाऽत्र पूर्वपक्षोपपत्तेः ।</p>
<p>प्रयोजनम्-पूर्वपक्षे स्नेहद्रव्यानियमः । सिद्धान्ते घृतमेवेति ।</p>
<p>सूत्रन्तु-एकवाक्यत्वे सत्युपक्रमोपसंहारस्थयोः सामान्यविशेष-
शब्दयोः कस्य किमधीना प्रवृत्तिरिति सन्देहे उक्तप्रकारेण
वाक्यशेषादेवोपक्रमस्थशब्दार्थनिर्णय इति ।।</p>
<trailer>इत्येकोनविंशं वाक्यशेषाधिकरणम् ।।</trailer>
<head>अथ विंशं सामर्थ्याधिकरणम् ।।</head>
<sutra>अर्थाद्वा कल्पनैकदेशत्वात् ।।</sutra>
<head>विषयसंशयौ</head>
<p>“सुवेणाऽवद्यति स्वधितिनाऽवद्यति हस्तेनाऽवद्यती”ति श्रूयते ।
तत्र सन्देहः । किं सर्वस्य स्रुवेणाऽवदातव्यं द्रवस्य मांसस्य
<pb n="216"/>
संहतस्य च, तथा स्वधितिना हस्तेन च सर्व्वेषाम् ? अथाऽ
र्थतो व्यवस्था-द्रवाणां स्रुवेण, मांसानां स्वधितेना, संहतानां
हस्तेनेति ।</p>
<head>प्रभाकरमतेन पूर्वोत्तरपक्षौ</head>
<p>अत्र प्रभाकरेण सङ्गतिलोभादित्थमधिकरणमुपवर्णितम् । अत्र
स्रुवस्वधितिहस्तानामविशेषेणाऽवदानसाधनत्वं शास्त्रादवगम्यते ।
अवदेयानि च द्रवमांससंहतानि । न च तानि सर्वाण्यविशेषेण स्रु-
वादिभिरवदातुं शक्यत इति शब्दवस्तुविसंवादेनाऽनद्ध्यवसायाद-
प्रामाण्यमिति पूर्वः पक्षः । सिद्धान्तस्तु यथाभाष्यं सामर्थ्यानु-
सारेणैवेति ।</p>
<head>प्रभाकरमतदूषणम्</head>
<p>तदनुपपन्नम्; वक्ष्यमाणपूर्वपक्षन्यायेनाऽव्यवस्थयैवाऽद्ध्य-
वसायोपपत्तेर्यत्किञ्चिदेतदिति यथावार्त्तिकमेवाऽधिकरणं प्रस्तुमहे ।
अर्थवादस्य सन्देहनिर्णायकत्वं प्रतिपाद्येदानीं प्रसङ्गेन सामर्थ्य-
स्याऽपि सन्दिग्धनिर्णायकत्वं प्रतिपाद्यते ।</p>
<head>भाट्टमतेन पूर्वपक्षः</head>
<p>अत्राऽयं पूर्वपक्षिणो ऽभिसन्धिः । अविशेषेण स्रुवादीनामव-
<pb n="217"/>
दानसाधनत्वं शब्दावगतम् । न च स्रुवादीनां मांसाद्यवदानसा-
मर्थ्याभावात्तन्न संभवतीति वाच्यम् । शब्दबलेनैवाऽन्यार्थसहभावे-
नाऽपि सामर्थ्यमापाद्य साधनत्वसंभवादव्यवस्थैव सर्वैः सर्वमवदा-
तव्यमित्येवं प्राप्तेऽभिधीयते—</p>
<head>भाट्टमतेन सिद्धान्तः</head>
<p>भवेदेवं यदि सामर्थ्यमत्र व्यवस्थाकारणं न भवेत् । सर्वत्र
खलु विधिर्विधेयसामर्थ्यमपेक्ष्य प्रवर्त्तते । असमर्थस्य विधिशतेनाऽपि
विधातुमशक्यत्वात् । तद्यत्र प्राक्प्रसिद्धं सामर्थ्यं व्यवस्थाकारणं
नाऽस्ति, तत्र विधिबलेनैव प्रकारान्तरेणाऽपि सामर्थ्यमापाद्य विनि-
योगः क्रियेतैव । यत्र पुनः पूर्वप्रसिद्धमेव सामर्थ्यमस्ति, तत्र तद्वशे-
नैव व्यवस्थोपपत्तेस्तदनुकूलयैव विद्ध्येकदेशः कल्प्यते ।
तदुक्तम्—</p>
<lg>
<l>अथ यत्रेति सन्दिग्धे वाक्यशेषो न विद्यते ।</l>
<l>तत्र सामर्थ्यसिद्धेन विध्द्यंशेनैव निर्णयः ।। इति ।।</l>
</lg>
<p>( तं. वा. १. ४. १४. पृ. ३५८ )</p>
<p>तस्मात्सामर्थ्यकल्पितैकदेशमेवंरूपमेवतद्वाक्यत्रयम्-स्रुवेणाव-
द्यति द्रवाणां, स्वधितिनाऽवद्यति मांसानां, हस्तेनाऽवद्यति सहं-
<pb n="218"/>
तानाम् । तदुक्तम्—</p>
<lg>
<l>यथैव पाठः प्रतित्त्युपायस्तथैव सामर्थ्यमपि श्रुतीनाम् ।</l>
<l>तेनैव चैता न समामनन्ति सहस्त्रभागन्तु समामनेयुः ।। इति ।।</l>
</lg>
<p>( तं. वा. १. ४. १४. पृ. ३६९ )</p>
<p>प्रयोजनम्-पूर्वपक्षे सवः सर्वमवदातव्यम् । सिद्धान्ते तु यथो-
क्तव्यवस्थयैवेति ।</p>
<p>सूत्रन्तु—“अर्थात्” सामर्थ्याद्व्यवस्थाकल्पना । सामर्थ्य-
स्याऽपि शब्दैकदेशकल्पनानिमित्तत्वेन श्रुतशब्दैकदेशत्वदिति ।।</p>
<lg>
<l>यो नाम कश्चिदिह संविदितं प्रमेयं
ग्रन्थान्तरे लिखति वा वदतु स्वयं वा ।</l>
<l>मत्कर्त्तृतामननुकीर्त्त्य स कीर्त्तिलोपा-
न्निस्सन्ततिर्जगति जन्मशतानि भूयात् ।।</l>
</lg>
<trailer>इति विंशं सामर्थ्याधिकरणम् ।।</trailer>
<trailer>इति बालवलभीभुजङ्गापरनाम्नो महोपाध्यायश्रीभवदेवस्य कृतौ
तौतातितमततिलके नामधेयपादः समाप्तः ।।</trailer>
<trailer>समाप्तश्चायं प्रथमोऽध्यायः ।।</trailer>
</chapter>
<pb n="219"/>
<chapter>
<head>* श्री *</head>
<head>ॐ नमो भगवते वासुदेवाय</head>
<head>श्रीभवदेवनिर्मितं</head>
<head>तौतातितमततिलकम्</head>
<head>द्वितीयाध्यायस्य प्रथमः पादः</head>
<head>तत्र प्रथमं प्रतिपदाधिकरणम्</head>
<sutra>भावार्थाः कर्मशब्दाः तेभ्यः क्रिया प्रतीयेतैष ह्यर्थो
विधीयते ।। २. १. १. ।।</sutra>
<head>सङ्गतिः</head>
<p>प्रथमेऽध्याये प्रमाणलक्षणं वृत्तम् । तत्र विध्यर्थवादमन्त्र-
स्मृतयस्तत्त्वतो निर्णीताः । गुणविधिर्नामधेयञ्च परीक्षितम् । तत्र
सन्दिग्धानामर्थानां वाक्यशेषादर्थाच्चाध्यवसानमुक्तम् । तन्न प्र-
स्मर्तव्यम् । अनन्तरञ्च प्रधानाप्रधानानि परीक्षिष्यन्ते—भिन्ना-
न्यभिन्नानि वेति । एष एवार्थो वर्णनीयो नान्यः । एष एवाध्या-
यसम्बन्धः । तदिह षङ्किधकर्मभेदो वक्ष्यते—शब्दान्तरम्,
अभ्यासः, संख्या, गुणः, प्रक्रिया, नामधेयमिति वक्ष्यमाण-
<pb n="220"/>
मनुकीर्त्यते, प्रदर्शितमुच्यमानं सुखं ग्राहयिष्यते, श्रोतुश्च बुद्धिस्स-
माधीयते । तदेतन्नानाकर्मलक्षणमित्यध्यायमाचक्षते । अतोऽन्य-
दुपोद्धातप्रसक्तानुप्रसक्तञ्च ।</p>
<p>प्रथमं तावदिदं चिन्तयते—प्रथमेऽध्याय इदमुक्तम्—
‘चोदनालक्षणोऽर्थो धर्म’ इति । चोदना च क्रियाया अभिधायकं
वाक्यम्, वाक्ये च पदानामर्थः, तत्र किं पदेन पदेन धर्म उच्यते ?
उत सर्वैरेकः ? इति । अत्र भाष्यकारेण ‘प्रथमेऽध्याये प्रमाणलक्षणं
वृत्तम्’ इति सप्रपञ्चमभिधाय ‘अनन्तर प्रधानाप्रधानानि परीक्षि-
ष्यन्ते, भिन्नान्यभिन्नानि वा’ इत्यनेन प्रथमद्वितीययोरध्याययोर्हेतुहे-
तुमद्भावरूपस्सम्बन्धो दर्शितः । तत्र यद्यपि कृत्स्नवेदार्थविचारस्यैव
प्रमाणलक्षणाधीनत्वं, तथापि कर्मभेदलक्षणापेक्षत्वादन्येषां कर्म-
भेदलक्षणस्य प्रमाणलक्षणमात्रापेक्षत्वादिदमेवानन्तरमारब्धव्यम् ।
तथा च भाष्यम्— ‘एष एवार्थो वर्णनीयो नान्यः’ इति । तदुक्तम्—</p>
<lg>
<l>शेषशेष्यादयस्सर्वे कर्मभेदनिबन्धनाः ।</l>
<l>कार्ये ज्ञातेऽधिकारस्स्यादुपदेशेऽतिदेशधीः ।। इति ।।</l>
</lg>
<p>( तं. वा., पृ. ३७१. पूना सं॰ )</p>
<p>अत्र चापूर्वभेदानुबन्धी कर्मभेदोऽध्यायार्थः । धात्वर्थाव-
च्छिन्ना च भावना कर्मेति लोकप्रसिद्धम् । तद्यदि धात्वर्थात्फलम्,
<pb n="221"/>
तदा तदंवच्छिन्नाया एव भावनाया अपूर्वानुबन्धात्तस्यैव प्रतिपाद-
नमुचितम् । अथ नामार्थात्, तदा धात्वर्थस्यैवापूर्वानुबन्धित्वात्किं
कर्मभेदप्रतिपादनेनेति । तदत्र नामार्थस्य फलसाधनत्वनिराकर-
णेन भावार्थस्यैव फलसाधनत्वं प्रतिपादयितुमुपोद्धातभूतं भावा-
र्थाधिकरणमारब्धव्यम्, यद्युभयसाधनत्वनिरासेनैकस्यैव फलसा-
धनत्वम् । द्वयोः फलसाधनत्वे कस्मादेकस्मादिति सन्देहाभावात् ।
तदर्थमुपोद्धातभूतं प्रतिपदाधिकरणमेव प्रथममारभ्यते ।</p>
<head>विषयसंशयौ</head>
<p>तत्र “श्येनेनाभिचरन् यजेत” ( षड्विं. ब्रा., ३. ८. ) “चित्रया
यजेत पशुकामः” ( तै. सं., २. ४. ६. १. ) इति श्रुतौ सन्देहः—किं
पदेन पदेन धर्म उच्यते ? उत सर्वैरेकः ? इति । अयमर्थः—किं
पदेन पदेनाभिहितस्यार्थस्य फलसम्बन्धाविशेषेण धर्मत्वम् ? अथे-
तरानुगृहीतस्यैकस्यैवेति ।</p>
<head>पूर्वपक्षः</head>
<p>तत्रायं पूर्वपक्षिणोऽभिसन्धिः-“श्येनेनाभिचरन् यजेत” इत्यत्र
विध्यवरुद्धा भावना अभिचाररूपफलसाधनमपेक्षमाणा वाक्योपात्तं
नामार्थं धात्वर्थञ्चाविशेषादुभयमेव साधनमनुमन्यते । ननु
पदश्रुत्या सन्निकृष्टस्य धात्वर्थस्यैव फलभावनायाः करणत्वेन
<pb n="222"/>
प्रथममन्वयावगतेः तदवरुद्धायाञ्च तस्यां विप्रकृष्टस्य नामार्थस्यान्व-
यासम्भवात् कथमविशेषेणोभयोः समन्वय इति । मैवम्;
स्यादेवं यदि धात्वर्थस्य करणत्वं श्रुतं भवेत्, किन्तु फलभावना-
काङ्क्ष्या कल्पनीयं तत् । तेन यद्यपि स्वरूपतः सन्निकृष्टो धात्वर्थः,
तथापि कल्पनीयकरणभावेन विप्रकृष्टोऽसौ । नामार्थो यद्यपि
स्वरूपतो विप्रकृष्टः, तथापि तस्य करणत्वेन श्रुतत्वात्तेन रूपेण
तस्य सन्निकृष्टत्वमेव । तेन सन्निकर्षविप्रकर्षाविशेषाद्द्वयोरेव
सापेक्षत्वात्फलसाधनत्वम् ।</p>
<p>न चैवं सति परस्परनिरपेक्षोभयसाधनत्वावगतेर्विभागलक्षणो
वाक्यभेद इति वक्तव्यम् । अरुणैकहायनीविशिष्टक्रयभावनावि-
धानवन्नामार्थधात्वर्थविशिष्टैकफलभावनाविधानेन समुदाये वाक्य-
परिसमाप्तेर्वाक्यभेदाभावात् । यथा तत्र परस्परापेक्षावशात् द्रव्यस्य
गुणाश्रयत्वेन, गुणस्य च द्रव्यावच्छेदकत्वेनान्वयः, तथेहापि
नामार्थस्य धात्वर्थाश्रितस्य धात्वर्थस्य च नामार्थसहितस्य साधन-
त्वात्परस्परापेक्षायामन्योन्यान्वय इति । न चैवं सत्यनेकादृष्टक-
ल्पनादोषोऽपि; नामार्थधात्वर्थयोर्युगपदेकापूर्वसाधनत्वेनानेकादृष्टक-
ल्पनाप्रमाणाभावात् । भवतु वानेकादृष्टकल्पना, तथापि ‘प्रमाण-
वन्त्यदृष्टानि कल्प्यन्ते सुबहून्यपि’ इति न्यायादनेकादृष्टकल्प-
<pb n="223"/>
नापि न दोषायेति । अतोऽविशेषाद्द्वयोरेव नामार्थधात्वर्थयोः
फलान्वय इति । तदुक्तम्—</p>
<lg>
<l>ऐकरूप्येण सम्बन्धः प्रधानेन च सिद्ध्यति ।</l>
<l>तस्मात्फलपदेनैव सर्वं सम्बध्यते पदम् ।। ( तं. वा., पृ. ३७३ )</l>
</lg>
<p>इत्येव प्राप्तेऽभिधीयते—</p>
<head>सिद्धान्तः</head>
<p>भवेदेवं यद्यत्र करणयोस्समुच्चयस्सम्भवेत् । समानकाल-
भाविनोर्हि समुच्चयो भवति । न चात्र करणीभावात्तयोर्नामार्थधा-
त्वर्थयोस्सहभावस्समस्ति । निष्पन्नस्य हि धात्वर्थस्य करणत्वं
वक्तव्यम् । नामार्थस्य करणत्वं धात्वर्थनिष्पादकत्वेनैव । तच्च
धात्वर्थात्प्रागेव । न हि निष्पन्ने धात्वर्थे धात्वर्थनिष्पादकमस्ति ।
अथोच्यते—मास्य भवतु नामार्थस्य स्वरूपतः साहित्यम्, कार्य-
तस्तु भविष्यति । तथाहि—यस्मिन्नेव काले नामार्थेन धात्वर्थो
जन्यते, तदैव तत्साहित्यमपूर्वान्तरं जनितम्, अतस्तद्द्वारेण साहि-
त्यसद्भावाद्युक्तस्समुच्चयः । एतच्च शब्दावगतकरणत्वान्यथानुपपत्या
कल्प्यमानं न दोषमावहतीति । तदयुक्तम्; स्यादेवं यदि द्वयोरेव
फलभावनाकरणत्वं श्रौतं भवेत्, किन्तु भावनाकाङ्क्ष्या तत्कल्पनी-
यम् । तत्र धात्वर्थस्य सन्निकृष्टस्य करणत्वं फलभावनासम्बन्धा-
<pb n="224"/>
त्कल्पनीयम् । नामार्थस्य च क्लॄप्तकरणभावस्य विप्रकृष्टस्य फलभा-
वनासम्बन्धः कल्पनीयः । कल्प्यमानं तदेव कल्पयितुमुचितं यत्र
नानेकादृष्टकल्पना भवति । उभयकरणत्वेन समुच्चयसिद्ध्यर्थमवश्य-
मेवापूर्वान्तरं कल्पनीयमित्युक्तमेव ।</p>
<p>न चैकस्य करणत्वेऽन्यतरस्य वाक्यान्वयो न सम्भवति ।
इतरानुग्राहकत्वेनैवेतरान्वयोपपत्तेः । तेन यदि सन्निकर्षलोभेन
धात्वर्थः करणम्, तदा नामार्थस्य करणत्वं धात्वर्थगतमेव । अथ
श्रौतकरणत्वलोभेन विप्रकृष्टस्यापि नामार्थस्य करणत्वम्, तदा
धात्वर्थस्य तद्व्यापारत्वेनैव समन्वयान्न करणत्वमपि कल्पनीयम् ।
तदुक्तं भाष्ये—‘यदैकस्मादपूर्वं तदेतरत्तदर्थम्’ इति ।</p>
<p>न चैवं धात्वर्थस्य फलभावनायां नामार्थस्य च धात्वर्थे विधा-
नाद्वाजपेयोक्तवैरूप्यप्रसङ्गः । अथ तत्परिहारार्थं मत्वर्थलक्षणाश्रीयते,
तदा लक्षणैव दोष इति वरमपूर्वद्वयकल्पनैवेति। उच्यते-स्यादेवमपूर्व-
सम्बन्धानुसारेणैवेयं भवन्ती मत्वर्थलक्षणा यद्यपूर्वकल्पनातो ज्या-
यसी न भवेत् । तथाहि-उत्पत्तिपूर्वकः खलु विनियोगः । उत्पत्तिश्च न
धात्वर्थस्वरूपज्ञानमात्रम्, विनियोगावस्थायामपि धात्वर्थस्वरूपज्ञा-
नाविशेषात्, किन्तु भावनासाध्यतया धात्वर्थस्वरूपज्ञानम् । तत्र
यद्यप्युत्पत्तिविधेरपुरुषार्थभूतत्वाद्धात्वर्थस्य न स्वावरुद्धा भावना
<pb n="225"/>
साध्यत्वेन पर्यवस्यति, तथाप्यस्यासाधितस्य साधनत्वासम्भवाद्भा-
विविनियोगविधिसाध्यफलभावनाकरणत्वाच्चानुगुणतया भावनासा-
ध्यधात्वर्थस्वरूपप्रतिपत्तिपर एव भवति । तथाभूतेनैव धात्वर्थेन श्येना-
दिर्नामार्थो विनैव मत्वर्थलक्षणया करणत्वेन सम्बध्यते । तेनायमर्थो
भवति—‘श्येनेन यागं कुर्यादित्येवम्’इति। एवं सति विनियोगदशायां
गृहीतश्येनादिकारकस्यैव यागादेर्द्धात्वर्थस्य करणत्वात्करणस्य
करणान्तरान्वयासम्भवात्पूर्वप्रतीतसम्बन्धानुरोधेन मत्वर्थलक्षणा न
दोषमावहति । तस्मादपूर्वक्कल्पनालाघवेनैकस्मादेव श्येनवतो यागात्
यागवतो वा श्येनादपूर्वमिति सिद्धम् । तदुक्तम्—</p>
<lg>
<l>फलेन यस्य सम्बन्धः ततोऽपूर्वं प्रकल्प्यते ।</l>
<l>तद्रूपत्वोपपत्तौ तु न युक्ता बहुकल्पना ।। इति ।।</l>
</lg>
<p>( तं. वा., पृ. ३७३ )</p>
<trailer>इति प्रथमं प्रतिपदाधिकरणम् ।।१।।</trailer>
<head>अथ द्वितीयं भावार्थाधिकरणम्</head>
<head>संशयपूर्वपक्षौ</head>
<p>यदैकस्मादपूर्वं तदा सन्देहः—किं भावशब्देभ्यः ? उत
द्रव्यगुणशब्देभ्यः ? इति । अत्रायं पूर्वपक्षिणोऽभिसन्धिः—यद्यपि
<pb n="226"/>
धात्वर्थनामार्थयोरनियमेनापि सम्बन्धादनेकादृष्टकल्पनापरिहारो
भवत्येव, तथापि सकृदुच्चरितस्य श्येनादिवाक्यस्य कदाचिन्नामार्थ-
प्राधान्येन धात्वर्थगुणभावबोधकत्वम्, कदाचिद्धात्वर्थप्राधान्येन
नामार्थगुणभावबोधकत्वम् । एतच्च वैरूप्यलक्षणवाक्यभेदप्रसङ्गान्न
सम्भवति । तदुक्तम्—</p>
<lg>
<l>प्रधानं फलसम्बन्धि तत्सम्बन्ध्यङ्गमिष्यते ।</l>
<l>प्रधानाङ्गत्वमेकस्य न चैकत्रावकल्पते ।। इति ।।</l>
</lg>
<p>( तं. वा., पृ. ३७४ )</p>
<p>तस्मान्नियमेनैकस्यैकफलसम्बन्धो वक्तव्यः । तत्र सिद्धस्य
करणत्वयोग्यत्वान्नामार्थस्य सिद्धत्वात्करणवाचितृतीयाविभक्तियो-
गित्वाच्च धात्वर्थस्य साध्यत्वेन करणत्वायोग्यत्वात्करणवाचितृ-
तीयाविभक्त्यभावाच्च नामार्थादेव फलम् । न च वाच्यम्—फल-
साधानत्वादाश्रयसम्बन्धविधाने फलसम्बन्धविधाने च वाक्यभेद
इति । यथा धात्वर्थस्यैव फलकरणत्वे मत्वर्थलक्षणया नामार्थविशिष्ट-
स्यैव फलकरणत्वान्न वाक्यभेदस्सिद्धान्ते,तथा नामार्थस्यापि मत्वर्थ-
लक्षणया धात्वर्थविशिष्टस्यैव फलकरणत्वात्कुतो वाक्यभेद इति ।
ननु भवतु धात्वर्थस्याश्रयत्वम्, तथापि यथा नामार्थस्य धात्वर्थनि-
ष्पादकत्वमेव दृष्टोपकारकत्वं न तथा नामार्थे धात्वर्थस्य दृष्टो-
पकारकत्वमस्तीति भावार्थगतधात्वर्थजन्यादृष्टकल्पनायां प्रतिपदपूर्वप-
<pb n="227"/>
क्षवदत्राप्यदृष्टकल्पनागौरवमेवेति । मैवम्; गोदोहनस्येव प्रणय-
नेनासमर्थस्यापि धात्वर्थेन कारकत्वसम्पादनरूपोपकारजननात् ।
नियमादृष्टं तु द्रव्यविशेषनियमात्सिद्धान्तेऽपि समानमित्येवं
प्राप्तेऽभिधीयते—</p>
<head>सिद्धान्तः</head>
<p>भवेदेवं यदि विधिश्रुतिः समानपदोपात्तस्य धात्वर्थस्य प्रथमं
फलभावनायां करणत्वं न प्रतिपादयेत् । तथाहि-यजेतेत्यत्र विध्य-
वरुद्धभावनाविषयत्वेन यागः प्रतीयते । भावनाविषयत्वञ्च भावना-
कर्मत्वमेव । भावना च विध्यवरुद्धा पुरुषेप्सितमेव भाव्यं गृह्णाति ।
कर्मभूतमपि धात्वर्थं नेप्सितकर्मत्वेनानुमन्यते, किन्त्वनीप्सितकर्मत्वे-
नैव । पुरुषसमीहितफलोद्देशेनैव प्रवृत्ता कृतिस्तदेवानीप्प्तितकर्मतया
गृह्णाति, यदेतत्साधनभूतम्, ओदनोद्देशप्रवृत्तेव पाकं तत्साधनत्वम्,
साधनान्तरानवरुद्धे साध्ये भवतु स्वकारणत्वमेवेति । तेन यजेते-
त्यत्र विधिश्रुतितो धात्वर्थस्यैव फलभावनाकरणत्वावगमात्
तृतीयान्तस्यापि नामार्थस्य धात्वर्थकरणत्वेनैवान्वय इति सिद्धम् ।
तदुक्तम्—</p>
<lg>
<l>आख्यातवर्ती धात्वर्थः सिद्धरूपः प्रतीयते ।</l>
<l>तस्मिन् फलवतीष्टे तु नाम्नो दृष्टार्थतेष्यते ।। इति ।।</l>
</lg>
<p>(तं. वा., पृ. ३८८)</p>
<pb n="228"/>
<p>नन्वेवं सति “गोदोहनेन पशुकामस्य प्रणयेत्” “दध्नेन्द्रियका-
मस्य जुहुयात्” ( तै. ब्रा., २. १. ५. ६. ) इत्यत्रापि समानन्यायेन
धात्वर्थस्यैव फलकरणत्वान्न गुणफलसम्बन्धस्स्सादिति । नैवम्;
विधिश्रुतिरेव धात्वर्थकरणत्वे प्रमाणमित्युक्तम् । विधिश्चाप्राप्त-
विषयः । यत्र च फलकरणस्यैव धात्वर्थस्य प्रकरणप्राप्तस्या-
नूद्यमानत्वान्न तस्य विधिव्यापारविषयत्वमिति गुणसङ्कान्तो
विधिः प्राप्ताप्राप्तविवेकेन प्रकृतं धात्वर्थमाश्रित्य तत्र गुण एव
फले सम्बन्धनीय इति । इह तु धात्वर्थस्यैव विधिविषयत्वादुक्त-
न्यायेन तस्यैव करणत्वमिति वैषम्यम् ।</p>
<p>ननु नामार्थस्य फलकरणत्वनिराकरणेन धात्वर्थस्य फल-
करणत्वमिह साध्यम् । तच्च बा<fn n="1"/>दर्यधिकरणस्व<fn n="2"/>र्गकामाधिकरणाभ्या-
मेव सिद्धम् । तथाहि बादर्यधिकरणसूत्रम्—‘कर्माण्यपि जैमिनिः
फलार्थत्वात्’ ( जै. सू., ३. १. ४. ) इति । अनेन कर्मणामेव
फलसाधनव्तमित्युक्तम् । तथा स्वर्गकामाधिकरणसूत्रम्—‘असाध-
कन्तु तादर्थ्यात्’ (जै. सू., ६. १.२.) इति । अनेनाप्यफलार्थत्वे
सति कर्मणः साधकपुरुषशून्यत्वप्रसङ्गादिति फलसाधनत्वमेव
प्रतिपाद्यते । न च नामार्थस्य फलकरणत्वनिराकरणार्थमेवेदमधि-
करणमिति द्रष्टव्यम्, तथाप्यर्थसिद्धत्वात् । यदा प्रतिपदाधिकरण-
<footnote n="1">पू. मी., ३. १. ३.</footnote>
<footnote n="2">पू. मी., ६. १. १.</footnote>
<pb n="229"/>
सिद्धान्ते एकस्य फलसाधनत्वमिति निरूपितम्, बादरिस्वर्गकामा-
धिकरणाभ्याञ्च धात्वर्थस्य फलकरणत्वमिति प्रतिपादितम्, तदा-
र्थादेव नामार्थस्य फलकरणत्वनिराकरणात्तदर्थमिदमधिकरणमुप-
पद्यत इति । मैवम्; न हि बादर्यधिकरणे धात्वर्थस्य फलकरणत्वं
प्रतिपाद्यते, किन्त्वेतदधिकरणसिद्धेनैव धात्वर्थस्य फलकरणत्वेन
दृष्टोपकारदर्शननिबन्धनं द्रव्यगुणसंस्काराणामेव शेषत्वमिति
बादरेर्मतं निराक्रियते । स्वर्गकामाधिकरणे चैतदधिकरणसिद्धमेव
कर्मणः फलसाधनत्वमाश्रित्य फलकामस्य कर्मस्वधिकारः प्रतिपा-
द्यत इति न किञ्चिदनुपपन्नम् । सूत्रन्तु वार्तिकेनैव व्याख्यातम् ।
तदुक्तम्—</p>
<lg>
<l>भावार्थाः कर्मशब्दा ये तेभ्योऽपूर्वक्रियागतिः ।।</l>
<l>तैः कुर्याद्यजिना स्वर्गमेष ह्यर्थो विधीयते ।। इति ।</l>
</lg>
<p>(तं. वा., पृ. ३७५)</p>
<trailer>इति द्वितीयं भावार्थाधिकरणम् ।। २ ।।</trailer>
<pb n="230"/>
<head>अथ तृतीयमपूर्वाधिकरणम्</head>
<sutra>चोदना पुनरारम्भः ।। २. १. ५. ।।</sutra>
<head>विषयसंशयौ</head>
<p>कथं पुनरिदमवगम्यते ? अस्ति तावदपूर्वमिति कृत्वा न
नामर्थेभ्यः किन्तु भावार्थेभ्य एवेति निरूपितम् । इदानीमपूर्वमेव
किमस्ति नास्तीति विचार्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावदपूर्वं प्रत्यक्षेणोप-
लभ्यते । नाप्यनुमानेन, तत्प्रतिबद्धलिङ्गाभावात् । न च शब्देन ।
न च लोकेऽपूर्वप्रतिपादकं किञ्चित्पदमवगम्यते । अपूर्वपदन्त्वन्व-
र्थनामतया अभावप्रतिपादकमेव । न चापदर्थीभूतस्य वाक्यार्थत्व-
मस्ति । नाप्युपमानेन, तस्य सादृश्यमात्रविषयत्वात् । नापि दृष्टा-
र्थापत्या, जगद्वैचित्र्यस्य स्वभावादेवोपपत्तेः । नापि श्रुतार्थापत्या,
श्रुतस्य यागफलसाधनत्वस्यान्यथैवोपपत्तेः । न हि सर्वत्र कार्यसम-
समयभाविनः कारणत्वम्, कार्यकारणयोर्यौगपद्याभावात् । किन्तर्हि
पूर्वभाविन एव । अतः पूर्वभावित्वमात्रेण कर्मणः साधनत्वं
भविष्यतीति किमपूर्वेण ? न च वाच्यम्—भवत्वनन्तरपूर्ववृत्तस्य
साधनत्वम्, चिरातिवृत्तस्य तु कथमपूर्वेण विना साधनत्वमुपपद्य-
तामिति । यतः प्रकल्प्याप्यपूर्वं चिरातिवृत्तस्यैव कर्मणः साधनत्वं
<pb n="231"/>
वाच्यम् । न ह्यपूर्वं साधनम्, कर्मण एव साधनत्वात् । नापि
फलम्, स्वर्गस्यैव फलत्वात् । अथापूर्वद्वारेण कर्मण एव साधन-
त्वमित्युच्यते, ततः किमपूर्वं कर्मणः शक्तिः ? व्यापारो वा ?
न तावच्छक्तिः; शक्तिर्हि शक्तिमदाश्रया भवति । न च शक्ति-
मत्यतिक्रान्ते शक्तिस्समस्ति । नापि व्यापारः; सर्वत्र खलु
व्यापाराविष्टस्य व्यापारिण एव साधनत्वं भवति, न तु व्यापार-
मात्रस्य । ननु घृतपानपूर्वानुभवयोरपि धातुसाम्यं संस्कारो वा
प्रत्यक्षादिभिरवगम्यते । कल्पनाहेतुत्वं लोके दृष्टमेव, तथात्राप्य-
तीतस्यैव कर्मणोऽपूर्वान्तरव्यापारद्वारेण फलसाधनत्वं भविष्य-
तीति । मैवम्; तत्राप्यतीतयोरेव घृतपानपूर्वानुभवयोरपूर्वकल्पनाव-
दत्राप्यन्यथैवोपपत्तेर्निरस्तमेवेति । यत्तु कृष्यादौ दृश्यत एवान्तरा-
लकार्यं, तत्र व्यवहितपितामहप्रपितामहादिवत्कारणत्वमेव न त्वन्येषां
तद्व्यापारत्वम् । तेन सर्वत्र पूर्वभाविन एव कारणत्वम् । इयांस्तु
विशेषः—कस्यचिदनन्तरपूर्वभाविनः, कस्यचिच्चिरपूर्वभाविनस्तदि-
ति यथाप्रमाणमङ्गीकरणीयमिति नास्त्यपूर्वे किञ्चित्प्रमाणम् ।
तदुक्तम्—</p>
<lg>
<l>तस्मात्कृतत्वमात्रेण प्रधानं पुरुषे फलम् ।</l>
<l>अङ्गानि च प्रधानेषु जनयन्तीति गम्यते ।।  इति ।</l>
</lg>
<p>(तं. वा., पृ. ३९३)</p>
<pb n="232"/>
<head>प्रभाकरमतम्</head>
<p>अत्र केचित्—शब्दाभिधेयमेवापूर्वमिति समाधानमभिदधति ।
तथा हि-लोके तावत्स्तनपानादिप्रवृत्तिप्रभृतिसकलव्यवहारेष्वेव का-
र्यावगतिः प्रवृत्तिनिमित्तमिति स्वसन्ताने समधिगतम् । तेन वृद्ध-
व्यवहारेषु हि श्रवणानन्तरं चेतनप्रवृत्तिमवगम्य स्वर्गनामा-
नुसारेणैतदेव ताद्व्युत्पाद्यमानेनावगतम्—यत्कार्यावगतिरेव प्र-
वृत्तिनिमित्तं, सा च तद्भावभावितया लिङ्गशब्देन कृतेति । तत्र
यथा लोके क्रियाकार्यमेव प्रवृत्तिहेतुतया समधिगतम्, तथा यो हि
यत्कामः स खल्वव्यवहितमेव तदुपायं कार्यतयावगच्छति । यथा
तृप्तिकामो भोजनम् । ओदननिष्पत्तिकामश्च पाकम् । एवं सर्वत्र
कृष्यादावप्यूहनीयम् । तेन यथा यथा कामना सम्भवति, तथा
तथा तदव्यहितोपाय एव कार्यतां सम्भावयतीति व्युत्पत्तिः । एवं
च सति “स्वर्ग कामो यजेत” इत्यादिषु स्वर्गकामनाविशिष्टपुरुषसम्ब-
न्धिकार्यं लिङादिभिः प्रतिपादनीयम् । न च स्वर्गकामः कालान्तर-
भाविनः स्वर्गस्य व्यवहितां यागादिक्रियां तदुपायतया कार्यत्वेन
बोद्धुं शक्नोति । अव्यवहितोपायस्यैव लोके कार्यत्वेनावगमस्योक्त-
काखान्तरस्थायि मानान्तरवेद्यं पुमांसमाश्रितं नियोज्यान्वययोग्यं
खिङादिशब्दाभिधेयमपूर्वमेव कार्यमर्थापत्त्या कल्प्यत इति । तच्च
<pb n="233"/>
यागस्य फलसाधनत्वनिर्वाहाय परैरपि कल्पनीयम् । अस्माभिश्चा-
व्यवहितकाम्योपायकार्यव्युत्पत्तिबलात्तदेव प्रधानं फलोपायभूतं
लिङ्शब्दाभिधेयं स्वीकृतमिति नानुपपन्नम् ।</p>
<p>नन्वेवं सत्यर्थापत्तिप्रमाणकत्वेनापूर्वत्वव्याहतिः स्यात् ।
सत्यम्; यद्यपूर्वेऽर्थापत्तिः प्रमाणं भवेत्, किन्तर्हि तद्विषयलिङा-
दिशब्देन तात्पर्यविषयता तदुपस्थितौ न तत्र प्रामाण्यम् । यथा
परमत एव विश्वजिदादौ यद्यपि स्वर्गकामादिपदे श्रुतार्थापत्त्या क-
ल्प्यमाने तदर्थोऽपि विशेषणतयोपस्थित एव, तथापि न तत्रार्थापत्तिः
प्रमाणं भवेत्, किन्तर्हि ? वाचकशब्द एव । तद्वाचकशब्दे तु सा
प्रमाणम् । तद्वदिहापि नापूर्वरूपेऽर्थेऽर्थापत्तिः प्रमाणम् । किं
तर्हि ? तद्गोचरलिङादिशब्दतात्पर्य एव । अवधृततात्पर्यश्च लिङा-
दिशब्द एव तत्र प्रमाणमिति । एवञ्च तत्रैव लिङ्शब्दस्य मुख्य-
त्वम् । न हि सति् सम्भवेऽनेकार्थत्वं शब्दस्य युक्तमिति लिङ्श-
ब्दस्य क्रियाकार्यत्वं लाक्षणिकमेव ।</p>
<p>नन्वगतमुख्यार्थस्यान्वयानुपपत्तिर्हि लक्षणाकारणम् । न च
लोके लिङ्शब्दस्य मुख्यभूतोऽपूर्वोऽर्थो विदितपूर्वः । तदनवगमे
च कथं लक्षणेति । मैवम्; प्रामाणिकानामुत्तरकालमयं विवेकः,
<pb n="234"/>
इतरेषां त्वपभ्रंशादिवत् । न च लिङ्शब्दातिरिक्तप्रमाणंमपूर्वमव-
गम्यते । क्रिया तु प्रमाणान्तरावगतेति सैव लक्षणाविषयो नापूर्वम् ।
सम्बन्धश्च यद्यपि लौकिकभोजनादिक्रियया सह साक्षादपूर्वस्य
नास्ति, तथापि यागदिक्रिया तावदपूर्वसम्बद्धा, तद्गतं च क्रियात्वं
भोजनादिक्रियास्वप्यस्तीति परस्परसम्बन्धाल्लुक्षणोपपत्तिरिति ।</p>
<p>ननु काम्यस्वर्गविशिष्टः पुरुषो व्यवहितोपायतया क्रियां विहा-
याव्यवहितोपायमपूर्वरूपं कार्यं प्रवृत्तिहेतुतया लिङभिधेयं चेन्मन्यते,
एवं तर्हीष्टोपायतैव प्रवृत्तिहेतुरस्तु लिङभिधेया च, किमानुषङ्गिकका-
र्यावगमेनेति । उच्यते—कस्येष्टोपायता प्रवृत्तिहेतुर्लिङभिधेयता च
भवदभिमता । न तावद्यागस्य, नापि कृतेः, न द्वयोरपि, व्यवहितत्वे-
नाव्यवहितकाम्योपायत्वाभावात् । अव्यवहितकाम्योपायस्यैव कार्य-
त्वेन लिङभिधेयत्वस्वीकारात् । अथाव्यवधानादपूर्वस्यैव, तद-
युक्तम्; परमतेऽपि विधितः पूर्वमपूर्वस्यानवगतत्वात् । लिङादि-
शब्देनैवापूर्वमभिधातव्यं, तद्गतेष्टोपायत्वं च । अस्मन्मते त्वपूर्वमात्र-
मेव कार्यरूपेणाभिधीयत इति महानयं विशेषः । अतः शब्दाभि-
धेयमेवापूर्वमिति ।</p>
<head>प्रभाकरमतखण्डनम्</head>
<p>अत्रोच्यते—भवेदेवं यदि व्युत्पत्तिविरहमहानलज्वालापर-
<pb n="235"/>
म्परापरिहारो न भवेत् । तथाहि—यत्तावदुक्तं स्तनपानादिप्रभृति
सकलव्यवहारेष्वेव कार्यावगतिः प्रवृत्तिनिमित्तं स्वसन्ताने समधि-
गतमिति । तदयुक्तम्; व्यभिचारात् । कृतिसाध्यं हि कार्यमित्य-
वगतं लोके, कृत्यनन्तरमुत्पत्तुमर्हत्वं लोके विषभक्षणकण्टकमर्द-
नादिष्वप्यविशिष्टम् । न हि विषभक्षणे कण्टकमर्दने वा कृत्यनन्त-
रोत्पत्त्यर्हत्वं न सम्भवति । न च तस्य स्वसन्ताने प्रवृत्तिहेतुत्वमनव-
गतम् । अथानिष्टोपायतया न तत्र प्रवृत्तिः । एवं तर्हि तदागमन्या-
येनेष्टोपायतैव प्रवृत्तिहेतुरस्तु, किं कार्येणेति ।</p>
<p>यदपि केनाप्युक्तम्—न कृत्यनन्तरोत्पत्त्यर्हत्वं कार्यत्वम्, किन्तु
कृतिप्रयोजनत्वे सति कृत्यनन्तरोत्पत्त्यर्हत्वम् । प्रयोजनं च तदेवो-
च्यते—यदवगतमिच्छाप्रवृत्तौ कारणम् । न चेष्टोपायतैव परमवगता
सतीच्छाप्रसवकारणम्, किन्तु इष्टतदुपायानिष्टपरिहारतदुपायानां
चतुर्णामेवेच्छाप्रसवहेतुत्वम् । सकलकार्यस्यैव चानियतकारणत्वा-
सम्भवादेतच्चतुष्टयानुगतमेवेच्छोत्पत्तिकारणं वक्तव्यम्, चतुर्ष्वन्यत-
मत्वमेव.... ....एतदेव वा कृतिप्रयोजनत्वम् । न हि विषभक्षणे
कण्टकमर्दने वा एवम्भूतकृतिप्रयोजनत्वे सति कृत्यनन्तरोत्पत्त्य-
र्हत्वमस्तीति न तेन व्यभिचार इति ।</p>
<p>तदेतदर्थशून्यं भ्रामकमेव परं वचनम् । न हीष्टोपायाति-
<pb n="236"/>
रिक्ताऽन्या कोटिस्समस्ति, अनिष्टपरिहारस्यापीष्टत्वादनिष्टपरि-
हारोपायस्यापीष्टोपायत्वात् । तत्र चेच्छाप्रसवहेतुत्वं स्वभावसुन्दर-
त्वादिष्टस्यैव परं न त्विष्टोपायस्य, अप्रियत्वेन स्वतो दुःखहेतुतये-
च्छोत्पादकत्वासम्भवात् । किन्तु फलमेव स्वगतामिच्छामुत्पाद्य
स्वोपायतया तत्रापीच्छामुत्पादयति । एतच्च लिप्सा<fn n="1"/>धिकरण एव
प्रपञ्चितम् । तेन साधनस्येच्छाजनकत्वान्न प्रयोजनत्वम् । अतः कथं
कृतिप्रयोजनत्वविशेषितमपि कार्यत्वं प्रवृत्तिजनकमिति । अथ तन्मा
भवत्विष्टोपायस्येच्छाजनकत्वम्, इच्छाविषयत्वं तावदस्ति । न च
विषभक्षणकण्टकमर्दनयोरिच्छाविषयत्वमस्ति । तेनेच्छाविषयत्व-
विशेषितमेव कार्यं प्रवृत्तिहेतुर्भविष्यतीति । तदप्ययुक्तम्; साधनस्य
हीच्छाविषयत्वं फलजन्यमित्युक्तम् । तच्च फलसाधनत्वावगमाधीन-
मेवेति तदेव प्रवृत्तिनिमित्तम् । तेनेच्छाद्वारेणेष्टोपायताया एव
प्रवृत्तिहेतुत्वं लोकेऽपीति कार्यस्य प्रवृत्तिहेतुत्वे व्युत्पत्तिविरह
एवेति ।</p>
<p>भवतु वा लोके कार्यस्य प्रवृत्तिहेतुत्वम्, तथापि वेदेऽपूर्वरूप-
कार्योपस्थितिस्तु कुतः ? तथा हि—किमत्र लिङभिधेयं प्रवृत्तिनि-
मित्तं कार्यशब्देनाभिमतम्, किं कृत्युद्देश्यं प्रधानं परम्परया कृति-
<footnote n="1">पू. मी., ४. १. १.</footnote>
<pb n="237"/>
साध्यम् ? अथ साक्षादेवान्योद्देशप्रवृत्तकृत्युत्पाद्यम् ? अत्र न
तावत्पूर्वः; तथात्वे फलस्यैव कार्यत्वात् । न हि कृत्युद्देश्यं प्रधानं
परम्परया कृतिसाध्यं फलातिरिक्तं लोके दृष्टम् । नापि द्वितीयः;
तथात्वे च धात्वर्थस्यैव कार्यत्वात् । न हि साक्षादन्योद्देशप्रवृत्त-
कृत्युत्पाद्यं धात्वर्थातिरिक्तं लोके समधिगतम्, अपूर्वं त्वेतदुभयरूपा-
भावात् कुतः कार्यंम् ? अतो यदुक्तमव्यवहितकाम्योपायत्वमेव
कार्यत्वमिति लोके समधिगतमिति, तन्निरस्तम् । एतदुभयरूप-
रहितस्य कार्यत्वासम्भवात् ।</p>
<p>यदपि लोके स्वसन्तानानुसारेण कार्यावगमः प्रवृत्तिहेतुरित्यस-
द्ध्यारोप्याभिहितम्, तदपि साक्षादन्योद्देशप्रवृत्तकृत्युत्पाद्यक्रिया-
रूपकार्यमेव । वेदेऽपि यदि तथाभूतकार्यावगमः प्रवृत्तिहेतुरभिधी-
यते तदिष्यत एव । न च वाच्यम्—यदनन्तरं यन्निष्पद्यते तदेव
तदुद्देशप्रवृत्तकृतनिष्पाद्यं भवति । तृप्त्युद्देशप्रवृत्तकृतेरिव भोजनम् ।
न च यागानन्तरं फलं निष्पद्यते; अतो न यागस्य फलोद्देशप्रवृत्त-
कृतिसाध्यत्वमिति । यतो लक्षवेधक्षणोद्देशप्रवृत्ता हि कृतिर्ज्याकर्षण-
विमोकमात्रनिवृत्ता, न च तदनन्तरं लक्षवेधो निष्पद्यते । किन्तर्हि ?
वेगाख्यसंस्कारपरम्परया चिरेणैव । तेन क्वचिदनन्तरस्य, क्वचिद्व्यव-
हितोपायस्यापि लोके कार्यस्य दृष्टत्वादव्यवहितोपायत्वमेव कार्य-
त्वमिति नास्ति व्युत्पत्तिः ।</p>
<pb n="238"/>
<p>अथ तत्रापि लक्षवेधाव्यवहितक्रियाक्षणस्यैव कार्यत्वमित्यु-
च्यते; तत् किं कृत्युद्देश्यत्वेन कृत्युत्पाद्यत्वेन वा ? न तावदुद्दे-
श्यत्वेन; लक्षवेधस्यैवोद्देश्यत्वात् । नापि साक्षात्कृत्युत्पाद्यत्वेन;
आद्यक्रियाक्षणमात्रोत्पादनिवृत्तत्वात् कृतेः । तेन यथावान्तरव्या-
पारद्वारेण व्यवहितोपायस्यापि लक्षवेधस्य कार्यत्वम्, तथा याग-
स्यापि स्वीक्रियतां किमपूर्वकार्यस्वीकारव्यसनेनेति । तेन फल-
धात्वर्थातिरिक्तापूर्वाख्यकार्यस्वरूपे व्युत्पत्तिविरहः । भवतु वा-
पूर्वमेव कार्यम्, तथापि विधिशब्दाभिधेयत्वं तस्य कुतः ? तथाहि—
स्वर्गकामपदसमभिव्याहारान्यथानुपपत्त्या अव्यवहितकाम्योपायरूपे
कार्ये लिङ्शब्दस्य शक्तिः कल्पनीया । तथा च सत्यर्थापत्तिविष-
यत्वात्तस्यापूर्वत्वव्याहतिर्दुर्निवारैव ।</p>
<p>यदुक्तमर्थापत्तेरुपस्थापकत्वमात्रम्, अपूर्वप्रामाण्यं पुनर्लि-
ङ्शब्दवाच्यत्व एव । यथा विश्वजिदादौ स्वर्गकामपद-
कल्पनायामिति । तदयुक्तम्; विश्वजिदादिषु हि स्वर्गरूपस्य
सर्वान् प्रत्यविशिष्टत्वेनावगतपूर्वतयोपस्थितस्य तत्साध्यत्वाभि-
धायकं स्वर्गकामपदं विश्वजिद्वाक्यशेषत्वेन श्रुतार्थापत्त्या
कल्प्यत इति युक्तम् । अत्र पुनरपूर्वकार्यस्यान्यतोऽनुपस्थि-
तत्वादपूर्वत्वादर्थापत्तिप्रमाणेनैवोपस्थितिर्वक्तव्या । प्रमाणं चोपस्था-
पयति, अथ च न तत्र प्रमाणमिति हास्यास्पदमेव । तत्र
<pb n="239"/>
यद्यर्थापत्तिरपूर्वे प्रमाणम्, तत्र लिङोऽनुवादकत्वादप्रामाण्यमेव ।
अर्थापत्तिप्रमाणादनुपस्थितेऽपूर्वकार्ये हि लिङादिभिः सह वाच्य-
वाचकसम्बन्धानवधारणात् । न च शब्दसहायात्तर्क्कादेवापूर्वोपस्थि-
तिरिति वाच्यम् । यतः प्रमाणोपस्थिते खल्वर्थे तद्विपरीता-
र्थान्तरगतानिष्टप्रसङ्गस्तर्क्कः । यथा “श्येनेनाभिचरन् यजेत” इति ।
अत्रैवावगते भावार्थस्य फलसाधनत्वे नामार्थस्यापि फलसाधनत्वे
अदृष्टान्तरकल्पनाप्रसङ्गः । न चात्रान्यथानुपपत्तेः प्राक् शब्दा-
दपूर्वस्योपस्थितिरिति सत्यप्यपूर्वकार्यत्वे सम्बन्धाग्रहरूपोऽपरो
व्युत्पत्तिविरहः । तदयं संक्षेपार्थः—</p>
<lg>
<l>प्रवर्तकत्वे कार्यस्य तथापूर्वस्वरूपके ।</l>
<l>विधिशब्दाभिधेयत्वे व्युत्पत्तिविरहस्त्रिधा ।।</l>
</lg>
<p>दूषणान्तराणि तु विस्तरभयान्नोक्तानि । तदेतत्सर्वथाऽपूर्व-
कार्याभिधानं विधिशब्दस्याभिधानतो यथा यथा निरूप्यते, तथा
तथा कदलीकाण्डेऽन्तस्सारविचारसमानमेवेत्यलमतिस्वप्नस्य विक-
त्यनेनेति यथावार्तिकमेवापूर्वप्रमाणं प्रस्तूयते ।</p>
<head>भाट्टमतेन सिद्धान्तः</head>
<p>अर्थापत्तिरेवापूर्वे प्रमाणमिति । तथा हि— “दर्शपूर्णमासा-
भ्यां स्वर्गकामो यजेत” इत्यत्र विद्ध्यवरुद्धा भावना स्वर्गकाम-
<pb n="240"/>
पदोपनीतं पुरुषार्थीभूतं स्वर्गमेव साध्यं परिगृह्य साधनाकां-
क्षिणी यागमेव समानपदोपात्तं साधनतया गृह्णती काला-
न्तरभाविनि स्वर्गे भङ्गिनो यागस्य साधनत्वमवगतमनुपपद्यमा-
नमपूर्वरूपं यागजन्यमवान्तरव्यापारभूतं चिरस्थायि कल्पयति ।
न च वाच्यम्—सर्वत्र व्यापारविशिष्टस्यैव व्यापारिणः साधनत्वं
भवति, न तु निवृत्ते व्यापारिणि व्यापारमात्रस्येति । यतो धनु-
र्ज्याकर्षणमोक्षणस्यातिक्रान्तस्याप्यवान्तरव्यापारपरम्पराद्वारेण चि-
रेणापि लक्षवेधसाधनत्वदर्शनात् । अत एव यत्केनाप्युक्तम्—
यद्विद्यमानव्यापारिजनित एवावान्तरव्यापार इत्युत्पत्त्यपूर्वव्यहितस्य
परमापूर्वस्य नावान्तरव्यापारत्वमिति तदपि परास्तम्; येनानेक-
व्यापारपरम्परया व्यवहितस्याप्यन्तिमवेगाख्यसंस्कारजन्यस्य क्रि-
याक्षणस्य लक्षवेधोद्देशप्रवृत्तधनुर्ज्याकर्षणमोक्षणावान्तरव्यापार-
त्वदर्शनात् । किञ्चार्थापत्तेरन्यथाप्युपपत्तिरन्यथैवोपपत्तिरिति दूषण-
द्वयम् । तेनानुमानदूषणं विशेषविरोधमभिदधताऽर्थापत्तिदूषणा-
परिज्ञानमेवात्मनः प्रकटितमिति ।</p>
<p>यदप्युक्तम्—कार्यकारणयोरयौगपद्यात्सर्वत्र पूर्वभाविन एव
कारणत्वम्, तेन यथानन्तरपूर्वभाविनस्तथार्थापत्त्या क्वचिच्चिरपूर्व-
भाविनोऽपि यागस्य भविष्यतीति । तदयुक्तम्; कारणत्वं हि
कार्योत्पत्तिशक्तियोगित्वम् । न चातीतस्य शक्तियोगित्वं सम्भवति ।
<pb n="241"/>
कथं तर्हि पूर्वभाविनः कारणत्वमिति चेत्—उच्यते; द्वयी हि
कार्यस्यावस्था—उत्पन्नावस्था, उत्पद्यमानावस्था च । तत्रोत्पन्ना-
वस्थायां कारणस्य पूर्वभावित्वमेव । तदभिप्रायेणोच्यते अनन्तर-
पूर्वभाविकारणमिति । उत्पद्यमानदशायान्तु कार्योत्पत्तिशक्तियोगि
कारणं विद्यत एव । सर्वत्रोत्पद्यमानदशायां कारणस्य विद्यमान-
त्वात् । कथं चिरातिवृत्तस्य कारणत्वमिति ? तेनैव शब्दावबोधित-
साधनत्वानुपपत्त्या तदुपपादकमपूर्वं कल्प्यत इति । तदुक्तम्—</p>
<lg>
<l>फलाय विहितं कर्म क्षणिक<fn n="1"/> चिरभाविने ।</l>
<l>तत्सिद्धिर्नान्यथेत्येवमपूर्वमपि कल्प्यते ।। इति ।।</l>
</lg>
<p>( तं. वा., पृ. ३९० )</p>
<p>नन्वेवं भवतु क्षणिकस्य यागस्य चिरभाविफलकरणत्वान्य-
थानुपपत्त्या फलापूर्वमेकम् । अपूर्वान्तराणि तु कुतः ? उच्यते—
“दर्शपूर्णमासाभ्यां यजेत” इत्यत्र करणतया परस्परसहिता भङ्गिनः
षड्यागाः प्रतीयन्ते । तेन यथा फलकरणत्वानुपपत्त्या फलापूर्वमेकं
कल्प्यम्, तथा क्षणिकानां साहित्यानुपपत्त्योत्पत्त्यपूर्वाण्यपि कल्प्यन्त
एवेति नानुपपन्नम् । ते च षड्यागाः कालसम्बन्धितया समु-
दायद्वयापन्नाः “दर्शपूर्णमासाभ्याम्” इति करणविभक्त्या विवक्षित-
साहित्याः करणतया प्रतीयन्ते । तेषां च समुदायद्वयापन्नाना-
<pb n="242"/>
मङ्गान्युदीच्यानि यथा प्रयाजादीनि साधारणानि, असाधार-
णान्यपि तथा बहूनि सन्त्येव । तद्यथा—“च<fn n="1"/>तुर्होत्रा पौर्णमासी-
मभिमृशेत्, पञ्चहोत्रामावास्याम्” इति चतुर्होतृपञ्चहोतृमन्त्राणा-
मसाधारणाङ्गत्वम्, तथा “संस्थाप्य पौर्णमासीं वैमृधमनुनिर्वपति”
इति वैमृधस्य कर्मणः पौर्णमास्यङ्गत्वमिति । अङ्गं च तद्भवति,
यत्स्वरूपे कार्ये वोपकरोति । तत्रोदीच्याङ्गानां स्वरूपोपयोगा-
भावात् कार्य एवोपयोगो वक्तव्यः । तेन साङ्गा पौर्णमासी एकं
समुदायापूर्वं जनयति । तथैवामावास्याऽपरं समुदायापूर्वमिति ।
न च फलापूर्व एव कार्ये उदीच्याङ्गोपयोग इति वक्तव्यम् । असा-
धारणाङ्गोपदेशस्यासाधारणकार्यव्यतिरेकेऽनुपपत्तेः । अन्यथा एक-
फलापूर्वप्रयुक्तत्वेन प्रयाजादिवत्तेषामपि साधारणत्वप्रसङ्गात् । किं
च यत्र विभिन्नसमुदायसाध्यमेकं कार्यम्, तत्र प्रात्यात्मिकसमुदाय-
साध्यावान्तरकार्यद्वारेणैव । यथा पदात्मकवर्णसमुदायानां
पदार्थज्ञानावान्तरकार्यद्वारेण वाक्यार्थज्ञानमिति व्युत्पत्तिवशादुत्प-
त्त्यपूर्वाणां फलापूर्वसाधनत्वानुपपत्त्या साङ्गसमुदायद्वयजन्यमपूर्व-
द्वयमेव कल्प्यत इति ।</p>
<footnote n="1">“पृथिवी होता” इत्यादिको मन्त्रश्चतुर्होता । “अग्निर्होता” इत्यादिको-
मन्त्रः पञ्चहोता ।</footnote>
<pb n="243"/>
<p>नन्वेवं तर्हि समुदायापूर्वद्वयमेवाव्यवहितफलसाधनमस्तु, किं
परमफलापूर्वस्वीकारेण ? उच्यते—कर्त्तुरिष्टफलनिष्पादकता फला-
व्यवहितैककार्यद्वारेणैव, यथा कुविन्दस्य तन्तुसंयोगनिष्पादनद्वारेण
पटनिष्पादकत्वमिति व्युत्पत्या समुदायापूर्वद्वयस्याव्यवहितफल-
साधनत्वानुपपत्या फलापूर्वमेकं कल्प्यत इत्यपूर्वनवकसिद्धिः ।
तदपूर्वनवकशाखिनि चारोपचारबालवलभीभुजङ्गः सङ्गतसोपानकं
चक्रे ।</p>
<p>अत्र च प्रतिपदाधिकरणापूर्वाधिकरणयोर्भावार्थाधिकरण-
परिकरत्वाद्भावार्थाधिकरण प्रयोजनेनैव प्रयोजनवत्वम् । भावार्था-
धिकरणप्रयोजनञ्चैवम्—यदि द्रव्यगुणयाः फलसम्बन्धस्तदा
अप्रतिनिधानम्, अदृष्टकार्यत्वेन तत्सदृशस्य द्रव्यादेस्तत्कार्यत्वा-
नवधारणात् । भावार्थस्य तु फलसाधनत्वे, द्रव्याभावे तत्सदृश-
द्रव्यान्तरस्य दृष्टकार्यत्वेन प्रतिनिधानमिति ।</p>
<p>सूत्रन्तु—अपूर्वं पुनरस्ति, यदारम्भश्चोदना । आरभ्यत
इत्यारम्भः फलभावनैवोच्यते । सैव चोद्यमाना अपूर्वसद्भावे
प्रमाणमित्यर्थः ।।</p>
<trailer>इति तृतीयमपूर्वाधिकरणम् ।।३।।</trailer>
<pb n="244"/>
<head>अथ चतुर्थं तानिद्वैधाधिकरणम् ।।</head>
<sutra>तानि द्वैधं गुणप्रधानभूतानि ।। २.१.६।।</sutra>
<head>विषयसंशयौ</head>
<p>अवगतमेतद्भावशब्दाः प्रधानकर्मणो वाचका इति । बहुप्रका-
राञ्च भावशब्दाः—यजति ददाति जुहोतीत्येवंप्रकाराः, अवहन्ति
दोग्धि पिनष्टि विलापयतीत्येवमादयश्च । तेषु सन्देहः—किं सर्वे
प्रधानकर्मणोऽभिधायकः ? उत केचिद्नुणकर्मण इति । भावार्थेभ्योऽ-
पूर्वमिति व्युत्पादिते सर्वेषामेवाख्यातपदानां भावार्थत्वाविशेषात्सर्वेभ्य
एवापूर्वप्रसक्ताविदानीं तदपवादार्थं गुणप्रधानविवेकः क्रियते ।</p>
<head>पूर्वपक्षः</head>
<p>तत्रायं पूर्वपक्षिणोऽभिसन्धिः—यथा यजति ददाति जुहोती-
त्यादिषु भावना भाव्यमपूर्वमेव धात्वर्थस्य सन्निधिवशाद् गृह्णाति
प्रयोजनतया साध्यम्, तथाऽवहन्ति दोग्धि पिनष्टि विलापयतीत्यादि-
ष्वपि भावनाभाव्यमपूर्वमेव धात्वर्थस्य प्रयोजनतया साध्यं युक्तम् ।
अतः सर्वेषामेव प्रधानकर्मत्वमविशेषात् । ननु “व्रीहीनर्वहन्ति”
इत्यादिषु द्वितीयाश्रुत्या व्रीह्यादीनामेव समभिव्याहृतावघातादि-
क्रियापेक्षया प्राधान्यमवगम्यते । अतः कथं कर्मणः प्राधान्यमेव ।
मैवम्; लोकवेदयोर्द्वितीयायाः प्राधान्याभिधानव्यभिचारात् ।
<pb n="245"/>
तथाहि—लोके तावत् ‘उपाध्यायाय गां ददाति’ इत्यादिष्वनी-
प्सितकर्मण्यपि द्वितीया दृश्यत एव । तथा वेदेऽपि सक्तुमारुतैकक-
पालादिषु, “सक्तूञ्जुहोति” “एककपालं जुहोति” इत्यादिषु द्वितीया
श्रूयत एव । न च सक्त्वादीनां प्राधान्यमस्ति । अतो नात्र द्वितीया-
श्रुत्या व्रीह्यादीनां प्राधान्यमवगम्यत इति । न च वाच्यम्—
वैतुष्यरूपदृष्टोपकारद्वारेण सामवायिकत्वे सम्भवति यागादिवदपूर्वद्वा-
रेणारादुपकारकत्वमयुक्तमिति । यतो वैतुष्यार्थत्वेनावघातविधौ
सति दृष्टार्थत्वं सामवायिकत्वं च भवति, विधेश्चाप्राप्तविषयत्वात् ।
न च प्रमाणान्तरविषयवैतुष्योपायो विधिः सम्भवतीत्यदृष्टार्थत्वमेव ।
न च नियमस्याप्राप्तत्वान्नियमार्थोऽयं विधिरिति वक्तव्यम्, नियम-
स्याश्रुतत्वात् । न ह्यत्र नियमाभिधायकः कश्चिच्छब्दः श्रूयते । किञ्च
वैतुष्योपायत्वेनावघातस्य प्राप्तत्वादुपायान्तरनिवृत्तिरूपो नियमो
वक्तव्यः । तथा च सति शब्दान्तरेण परिसंख्यैवोक्ता भवेत् । सा
च त्रिदोषत्वादयुक्तेति प्रधानकर्मत्वमेव ।</p>
<p>अथोच्यते—न वयं नियमस्य शाब्दत्वमन्यनिवृत्तिरूपत्वं वा
ब्रूमः । किन्तर्हि ? लोकप्राप्तस्यैवापूर्वसाधनताज्ञापनम् । तच्चास्य
निवृत्तिफलत्वान्नियम इत्युच्यते । तदत्रावघातस्यापूर्वसाधनत्वम-
भिमतं यद्विधिज्ञाप्यं किं प्रयाजादिवत्साक्षादेवापूर्वजनकत्वम् ?
अपूर्वाय वैतुष्यजनकत्वं वा ? न तावत्साक्षात्; सिद्धान्तिना
<pb n="246"/>
तदनभ्युपगमात् । नाप्यपूर्वाय व्रीहिवैतुष्यजनकत्वम्; तस्यापि
लोकत एव प्राप्तत्वात् । अथैवं सति लोकानुसारेण दलनादेरप्यपू-
र्वसाधनत्वप्राप्त्यै विधिरिति चेत्—नैतत्; तथा सति परिसंख्यापत्तेर्न
नियमविधित्वम्। तस्मात् प्रयाजादिवदपूर्वार्थत्वमेवावघातादीनामिति।
एवञ्च सति ‘यदैकस्मादपूर्वं तदेतरत्तदर्थम्’ इति न्यायेन व्रीह्यादिद्र-
व्याणामवघातार्थत्वात्सर्वेषामेवाख्यातानां प्रधानकर्माभिधायित्वम्,
ततश्चापूर्वभेद एवेत्येवं प्राप्ते—</p>
<head>सिद्धान्तः</head>
<p>अभिधीयते—भवेदेतदेवं यद्युभयमत्र द्रव्यं क्रिया च विधीयते ।
तदा हि द्वयोरेव प्रयोजनाकाङ्क्षायां द्रव्यस्य दृष्टक्रियानिष्पादकत्वेनैव
प्रयोजनाकाङ्क्षानिवृत्तिः । कर्मणस्तु दृष्टासम्भवाददृष्टार्थत्वमेव कल्प्यत
इति प्रयुक्तम् । यदा तु वाक्यान्तरप्रतिपादितप्रयोजनं द्रव्यमुपात्तं,
तदा कर्मणोऽपि तदपेक्षितदृष्टोपकारनिर्वर्तनेनैव प्रयोजनत्वान्नादृष्ट-
कल्पनायां प्रमाणमस्ति । इहापि “व्रीहीनवहन्ति” इत्यादौ “व्रीहि-
भिर्यजेत” इत्यादिवाक्यप्रतिपादितप्रयोजनमेव व्रीह्यादिद्रव्यमुपात्तम्,
तथा विधीयमानस्यावघातादिकर्मणोऽपि तदपेक्षिततण्डुलादिरूप-
दृष्टोपकारनिर्वर्तनेनैव प्रयोजनत्वान्नादृष्टकल्पनायां प्रमाणमस्ति ।
<pb n="247"/>
तदुक्तम्—</p>
<lg>
<l>नामाख्यातार्थसम्बन्धे यदक्लृप्तं प्रयोजनम् ।</l>
<l>तस्यादृष्टार्थता युक्ता, नेतरस्याप्रमाणिका ।। इति ।।</l>
</lg>
<p>(तं. वा. ४०६)
न चैवं सत्यवघातादेर्दृष्टवैतुष्योपायत्वस्य प्राप्तत्वान्न तदर्थतया
विधेर्वैयर्थ्यमिति वक्तव्यम् । यतो व्रीहीणां तण्डुलादि-
निर्वृत्तिद्वारेण यागसाधनत्वात्तण्डुलनिर्वृत्तिरूपार्थाक्षेपेणावघातप्रा-
प्तिर्वक्तव्या । न च श्रौते विधौ सत्याक्षेपः सम्भवति । तेनाक्षेपात्
प्रागेव श्रौतस्य विधेः प्राप्तविषयत्वम् । न च विनापि विधिना प्राप्स्यतः
किं विधिनेति विधिवैयर्थ्यम् । अप्राप्तांशपूरणेनैवार्थवत्वात् ।
तथाहि—नित्यभूता खलु प्राप्तिर्विधितोऽवगम्यते, आक्षेपतश्च पाक्षि-
की । अन्यस्यापि वैतुष्योपायस्याक्षेपाविशेषात् । तेन यस्मिन्
पक्षे नावघातप्राप्तिस्तत्पक्षपूरणेनापूर्वोपयोगितया विधेः साफल्य-
मिति । अयमेव च नियमपरिसंख्ययोर्भेदः—यत्पक्षप्राप्तविषयत्वा-
न्नियविधेरप्राप्तांशपूरणमेव फलम्, अर्थादन्यनिवृत्तिः । परिसंख्या-
यान्तु युगपदुभयप्राप्तेरप्राप्तांशपूरणाभावादन्यनिवृत्तिरेव विधेः
फलमिति । एष च नियमविधिप्रकारो “व्रीहिभिर्यंजेत” इत्यत्र
द्रव्यविधावप्यूहनीयः ।</p>
<pb n="248"/>
<p>नन्वत्र किमवघातादिजन्यमदृष्टमस्ति न वा ? न तावन्नास्ति,
अदृष्टमन्तरेण नियमानुपपत्तेः । अथास्ति, तदा संमार्गादिवदव-
घातादेरप्यदृष्टार्थत्वान्नास्त्यधिकरणभेद इति । न ह्यवघातादेरदृष्टार्थ-
त्वे विधानमनुष्ठानं वा, किन्तु दृष्टलोलुत्वाद्विधिः अपेक्षितव्रीहि-
वैतुष्यार्थमेव । तस्य चाप्राप्तांशपूरणेन यदवघातादेर्नियमानुष्ठानप्र-
तिपादनं तदुपपत्तये तण्डुलादिगतमदृष्टं कल्प्यमानं ‘न निमित्तं विधि-
रपबाधत’ इति न्यायेन न दृष्टार्थत्वमबाधितमधिकरोति । सम्मार्गा-
दिषु तु विध्य पेक्षितदृष्टाभावाददृष्टार्थमेव विधानमिति भेदः ।</p>
<p>यत्तु द्वितीया प्राधान्यं व्यभिचरतीत्युक्तम्, तदनन्तराधिकरणे
परिहरिष्यामः । इह पुनरद्वितीयान्तानामपि बहूनां “प्रयाजशेषेण
हवींष्यभिघारयति” “मैत्रावरुणाय दण्डं प्रयच्छति” “अग्नेस्तृणा-
न्यपचिनोति” “तप्ते पयसि दध्यानयति” इत्येवमादीनामप्युदाहरण-
त्वाद्वाक्यान्तरक्लृप्तप्रयोजनद्रव्यसम्बन्धेन दृष्टोपकारदर्शनमेव प्रमा-
णमिति । तदुक्तम्—</p>
<lg>
<l>“यैर्द्रव्यं न चिकीर्ष्यते तानि प्रधानभूतानि द्रव्यस्य गुणभूतत्वात् ”</l>
<l>“यैस्तु द्रव्यं चिकीर्ष्यते गुणस्तत्र प्रतीयेत तस्य द्रव्यप्रधानत्वात्”</l>
</lg>
<p>(जै. सू., २. १. ७, ८) इति ।</p>
<p>अतो द्रव्यगुणत्वादेवमादीनां नापूर्वभेद इति ।</p>
<pb n="249"/>
<p>प्रयोजनम्—विकृतौ प्रैयङ्गवे चरावतिदेशप्राप्तोऽवघातो
व्रीहिद्रव्य एव कर्तव्यः, प्रधानश्रुतद्रव्या्गद्रव्यस्याबाधकत्वात् ।
अतिदिष्टप्रयाजाज्यवदिति पूर्वः पक्षः । तदुक्तम्—</p>
<lg>
<l>प्रधाने हि श्रुतं द्रव्यं नाङ्गद्रव्यस्य बाधकम् ।</l>
<l>प्रयाजेष्वाज्यवत्तेन हन्तौ स्याद्व्रीह्यबाधनम् ।।  इति ।</l>
</lg>
<p>(तं. वा., पृ. ४०७)</p>
<p>सिद्धान्ते तु—प्रियङ्गूणामेव कार्यान्तरोपयुक्तत्वेन संस्कार्य-
त्वात्तासामेवावघात इति । तदुक्तम्—</p>
<lg>
<l>प्रधानौपयिकं द्रव्य संस्कारैरपि युज्यते ।</l>
<l>तेन हन्त्यादिभिः सर्वैः संस्कर्तव्याः प्रियङ्गवः ।। इति ।</l>
</lg>
<p>(तं. वा., पृ. ४०७)
तथा प्रकृतावपि प्रयोजनानि—अदृष्टार्थत्वे सति सर्वौपधिकं
कृष्णलावघातवत् सकृदेवावघातः कर्तव्यः । एवं यवप्रयोगेऽपि
अवघातार्थं व्रीहय एवोत्पादयितव्याः । तथा प्रधानद्रव्यवैतुष्यं
चोपायान्तरेणापि कर्तव्यं यदि पूर्वःपक्षः । सिद्धान्ते तु
तण्डुलनिर्वृत्तिपर्यन्तमवघातोऽभ्यसितव्यः । यवप्रयोगे तु यवा
एवावहन्तव्याः । प्रकृतद्रव्यवैतुष्यञ्च नोपायान्तरेण कर्तव्यमिति ।</p>
<p>सूत्रन्तु—आख्यातानि द्वैधं द्विप्रकारं विधायकानि कानिचि-
द्गुणकर्मणः, कानिचित्प्रधानकर्मण इति ।</p>
<pb n="250"/>
<p>यत्तु केनापि गुरुमतजानता तन्मतमसम्यगुपन्यस्य दूषितम्,
तदुपहासास्पदम् । तथाहि—स खल्वेवमाह—अन्यनिष्टो हि
भावार्थो न विधिविषयो नापूर्वविषय इत्यर्थः अन्यनिष्ठत्वं च
भावार्थस्यावगतापूर्वसाधनद्रव्यप्रयोजनत्वम् । तथावघातप्रोक्षणा-
दिषु विद्यत इति तेषामपूर्वविषयत्वाभावाद्गुणकर्मत्वमेव । अनन्य-
निष्ठस्तु भावार्थोऽपूर्वविषय एव । अनन्यनिष्ठत्वं च भावार्थस्या-
वगतापूर्वसाधनद्रव्यप्रयोजनत्वमेव । तच्च प्रयाजानुयाजादिषु
विद्यत इति तेषां प्रधानकर्मत्वमेवेति । न चैवम्भूते प्रधानकर्मत्वे
सुवर्णभरणदानाध्ययनादीनि व्यभिचारस्थानानि भवन्ति सर्वेषा-
मेवानारभ्याधीतत्वेनापूर्वसाधनद्रव्यप्रयोजनत्वानवगमात् । नापि
“यस्य पर्णमयी जुहूर्भवति” इतिवदपूर्वसम्बन्धिद्रव्यप्रयोजन-
त्वावगतिः सुवर्णादीनां व्यभिचरितक्रतुसम्बन्धित्वादपूर्वोपा-
यत्वानुपस्थितेर्द्वितीयाद्यनीप्सितकर्मण्यपि नानुपपन्ना । एवञ्च
सत्यवघातादिष्वन्यनिष्ठत्वेन भावार्थस्यापूर्वविषयत्वासम्भवाद्विषयस्य
च पूर्वविशेषावगतिहेतुत्वाद्विधिशब्देनापूर्वं प्रतीयमानं कृतमेवानूद्यत
इति युक्तम् । प्रयाजादिषु तु अपूर्वसाधनद्रव्यप्रयोजनत्वानवगमे
विषयभावस्योक्तत्वाद्युक्ता प्रयाजादिविषयापूर्वान्तरावगतिरिति ।
न चैवं सत्यवघातादीनामपूर्वाविषयत्वादविधेयत्वमिति वाच्यम् ।
न ह्यपूर्वविषयत्वं विधेयत्वम्, किन्तु अपूर्वसिद्ध्यर्थमुपादीयमानत्वम् ।
<pb n="251"/>
तच्चावघातादिष्वप्यविशिष्टमेवेति । यदा यत्तत्सिद्ध्यर्थमुपादीयते
तद्विधेयमिति तन्त्रे व्यवहार इति सर्वञ्चैतदवहितमतिभिस्तत्त्वतो
निरूप्यमाणमस्मन्मताभिन्नमेवापूर्वाभिधानाभिधेययोः परं विशेषः ।
अपूर्वाभिधानं चापूर्वाधिकरण एव निराकृतम् । अलमतिपरपक्षप्रति-
क्षेपमात्रपरतयेति ।।</p>
<trailer>इति चतुर्थं तानिद्वैधाधिकरणम् ।। ४ ।।</trailer>
<head>अथ पञ्चमं सम्मार्गाधिकरणम्</head>
<head>विषयसंशयौ</head>
<sutra>धर्ममात्रे तु कर्म स्यादनिर्वृत्तेः प्रयाजवत् ।।
।। २. १. ९. ।।</sutra>
<p>“स्नुचः सम्मार्ष्टि” “परिधीन् सम्मार्ष्टि” “अग्नीन् सम्मार्ष्टि”
“पुरोडाशं पर्थग्निकरोति” इति श्रूयते । तत्र सन्देहहः—किं
पर्यग्निकरणं सम्मार्जनञ्च प्रधानकर्म, उत गुणकर्मेति ।
पूर्वाधिकरणे “तानि द्वैधम्” इत्यभिधाय प्रधानकर्मगुणकर्मलक्षणं
<pb n="252"/>
सूत्रद्वयेनोक्तम् । इदानीं क्वचिद्विषयविशेषे सम्मार्गादौ प्रधानकर्मा-
पवादः क्रियते ।</p>
<head>पूर्वपक्षः</head>
<p>तत्रायं पूर्वपक्षिणोऽभिसन्धिः-‘यैस्तु द्रव्यं न चिकीर्ष्यते तानि
प्रधानभूतानि द्रव्यस्य गुणभूतत्वात्’ इति प्रधानकर्मलक्षणमुक्तम् ।
न च स्रुगादिषु सम्मार्गादिजन्यचिकीर्षितो विध्यपेक्षितः कश्चिदुप-
कारो दृश्यते । अतो ‘द्रव्याणां कर्मसंयोगे गुणत्वेनाभिसम्बन्धः’
तथा ‘भूतभव्यसमुच्चारणे भूतं भव्यायोपदिश्यते’ इति न्यायेन स्रुगा-
दिद्रव्याणामेव सम्मार्गादिरूपकर्मार्थत्वात् प्रयाजादिवत् प्रधान-
कर्मत्वमेवेति ।</p>
<p>ननु मा नामावहन्त्यादिवत्प्रमाणान्तरेण द्रव्यगतं चिकीर्षित-
मवगम्यताम्, तथापि द्वितीयाश्रुतिरेवेप्सिततमार्थाभिधायिनी स्रुगा-
दिगतमदृष्टं चिकीर्षितमवगमयिष्यतीति । मैवम्; स्यादेवं यदि द्वितीया
ईप्सिततमत्ववाचिनी भवेत् । सा तु “सक्तूञ्जुहोति” इत्यादिषु
व्यभिचरतीति पूर्वाधिकरण एवोक्तम्, तथापि स्मरणमपीप्सितानी-
प्सितसाधारणम् । तथा हि ‘कर्तुरीप्सिततमं कर्म’ (पा. सू., १.४.४९)
इति स्मर्यते ‘तथायुक्तं चानीप्सतम्’ (पा. सू.,१.४.५०) इत्यापि ।
तेन क्रियाजन्यत्वमेव सर्वत्राव्यभिचारात् द्वितीयार्थः । तत्प्रधान-
<pb n="253"/>
कर्मत्वेऽप्यविरुद्धमेव । ननु वाक्यान्तरक्लृप्तप्रयोजनमत्र स्रुगादि-
द्रव्यम्, अक्लृप्तप्रयोजनञ्च सम्मार्गादि कर्म । क्लृप्तप्रयोजनयोश्च
सम्बन्धः, क्लृप्तप्रयोजनञ्च सम्मार्गादि कर्म । क्लृप्तप्रयोजनयोश्च
सम्बन्धः, क्लृप्तप्रयोजनार्थत्वेनैवाक्लृप्तप्रयोजनं विधीयत इति
युक्तम् । ‘अपेक्षितविधेरनपेक्षितविधानं दुर्बलम्’ इति न्यायेन
दृष्टोपकाराभावेऽपि द्वितीया ईप्सिततमाभिधानमप्युक्तन्यायादेव
क्लप्तप्रयोजनस्रुगादिद्रव्यार्थत्वात् सम्मार्गादीनां ( न ? ) गुणकर्मत्वं
सम्भवतीति । उच्यते—स्यादेवं यद्यक्लृप्ताधिकरणं विधि-
रनुमन्यते । स हि स्वरसतः साध्यस्य साधनमितिकर्तव्यता-
ञ्चाकांक्षत्तदुपायभूतं द्रव्यादिकमपि आकांक्षति, तेन विना तद-
सिद्धेः । यत्तु द्रव्यगतं संस्कारादिकं दृष्टार्थद्रव्याकांक्षया सम्बध्य-
मानं तदप्याकांक्षोत्थापनेनानुमन्यते । न च “स्रुचः संमार्ष्टि” इत्या-
दिषु स्रुगादीनां व्रीहीणामिव दृष्टोपकारार्थमवघातादिषु सम्मार्गा-
दिष्वप्यपेक्षा समस्ति । न च द्वितीयाश्रुतिबलेनैव स्रुगादीनां संमा-
र्गादिष्वाकांक्षोत्थापनेनाकांक्षया चाधिकारविधेरप्याकांक्षोत्थापने-
नानुमतिरिति वक्तव्यम् । द्वितीयाश्रुतेरीप्सितानीप्सितसाधारणत्वेन
सम्मार्गस्य संस्कारकर्मत्वे प्रमाणाभावस्योक्तत्वात् । अतः सर्वथा
सम्मार्गादीनां स्रुगादिपदार्थत्वे प्रमाणाभावात् द्रव्यचिकीर्षाभावेन
धर्ममात्रमेवञ्जातीयकं (सं) मार्गादि प्रयाजादिवत् प्रधानकर्मत्वेनैव
विधीयत इत्येवंप्राप्तेऽभिधीयते—</p>
<pb n="254"/>
<sutra>तुल्यश्रुतित्वाद्वेतरैः सधर्म स्यात् ।। २. १. १०. ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्र द्वितीयाश्रुतिसमभिव्याहृत-
सम्मार्गादिक्रियापेक्षं स्रुगादि प्राधान्यं नाभिदध्यात् । सा हि ‘कर्तु-
रीप्सिततमं कर्म’ इत्यनुशासनादोदनं पचति, कटं करोति इत्यादि-
प्रयोगदर्शनाच्चेप्सिततमत्वलक्षणं स्रुगादीनां प्राधान्यमेवाभिधत्ते ।
तथा च सति विधेः सामान्येनाप्रतिपन्नशेषभावादीनां सम्मार्गादीनां
स्रुगादिसमभिव्याहृतानां स्रुगादिगतमेव शेषित्वं बोधयतीति गुणक-
र्मत्वे द्वितीयाश्रुतिरेव प्रमाणामिति । ननु “सक्तूञ्जुहोति” इत्यादिषु
द्वितीयेप्सिततमत्वलक्षणं प्राधान्यं व्यभिचरतीत्युक्तम् । मैवम्;
तत्रापीप्सिततमत्वरूपप्राधान्याव्यभिचारात् । यत्तु करणत्वरूपं
गुणत्वं, तल्लाक्षणिकमेव । तदुक्तम्—</p>
<lg>
<l>प्राधान्यमेव तत्रापि द्वितीया वदति स्वतः ।</l>
<l>विरोधात्तेन सम्बन्धो गुणभावस्तु लक्ष्यते ।। इति ।</l>
</lg>
<p>( तं. वा., पृ. ४१०)
ननु मुख्याऽनभिधाने लक्षणा भवति । तदुक्तम्—</p>
<lg>
<l>अभिधेयाविनाभूते प्रवृत्तिर्लक्षणेष्यते ।। इति ।</l>
</lg>
<p>(तं. वा., पृ. ३५४)</p>
<pb n="255"/>
<p>कथं पुनः सक्तुप्राधान्यं विरुद्ध्यते, येन विरोधाद्गुणभावो
लक्षणीयः । उच्यते-यस्य क्वचिदुपयोगो निर्वृत्तो भविष्यतीति वाव-
धार्यते तत्संस्कारार्थत्वात् कर्मप्राधान्यं प्रतिपद्यते । न च सक्तूनां
भूतभाव्युपयोगः । तदुक्तम्—</p>
<lg>
<l>भूतभाव्युपयोगं हि संस्कार्यं द्रव्यभिष्यते ।</l>
<l>सक्तवो नोपयोक्ष्यन्ते नोपयुक्ताश्च ते क्वचित् ।। इति ।</l>
</lg>
<p>(तं. वा., ४११)</p>
<p>अतो गुणभावलक्षणया सक्तुसाधनकहोमविधानमेवैतदिति
सिद्धम् । सा च लक्षणा मुख्यार्थतात्पर्यानुपपत्त्या भवति । इह
मुख्यार्थपरत्वस्यैवासम्भवाल्लक्षणेति । तेनेप्सिततमत्वरूपप्राधा-
न्याभिधायिद्वितीयाबलेन गुणकर्मत्वमेव सम्मार्गादीनामिति ।</p>
<p>ननु कर्मणि द्वितीया स्मर्यते । कर्मत्वन्तु यथेप्सिततमस्य, तथा-
नीप्सितस्याप्यविशिष्टम्, ‘तथा युक्तञ्चानीप्सितम्’ (पा.सू., १.४.५०)
इत्याद्यनुशासनाविशेषात् । अतः कथमीप्सिततमत्वमेव द्वितीया
इति । उच्यते-न ह्यलौकिकं कर्मत्वरूपमत्र पाणिनिनाभिहितम्,
किन्तु क्रियत इति व्युत्पत्त्या मनिप्रत्ययतोऽयं कर्मशब्दः । चेतनेन
च तदेव क्रियते यदीप्सिततमम्, इच्छापूर्वकत्वात् क्रियायाः ।
अतस्तदेव मुख्यं कर्म । तेनोक्तं ‘कर्तुरीप्सिततमं कर्म’ इति ।
अन्येषां त्वनीप्सितादीनां क्रियाव्याप्यत्वमात्रपरोऽयं कर्मशब्दो
<pb n="256"/>
द्वितीयाप्रयोगार्थमेव पाणिनिना प्रयुक्त इति वेवेक्तब्यम् ।
अतः सिद्धं सम्मार्गादीनां गुणकर्मत्वमिति ।</p>
<p>यत्तु प्रभाकरेणेप्सितानीप्सितसाधारणं क्रियाजन्यफलभा-
गित्वमेव कर्मत्वं तदेव च द्वितीयार्थ इत्युक्तम् । तत्रापादानस्यापि
विभागलक्षणस्य क्रियाजन्यफलभागित्वेन कर्मत्वप्रसङ्गः । अथ
मतं चतुर्विधं हि कर्म—उत्पाद्यं, प्राप्तव्यं, विकार्यं, संस्कार्यञ्चेति ।
अतो नान्यत्कर्मत्वं किन्तूत्पत्तिप्राप्तिविकृतिसंस्कृतिरूपफलचतुष्टय-
भागित्वमेव । तदयुक्तम्—गां दोग्धि गोपालक इत्यत्रोक्तोत्पत्त्या-
द्यन्यतमफभागित्वाभावाद्गोरकर्मत्वप्रसङ्गात् । तस्याश्च कर्मत्वम्
‘अकथितञ्च’ (पा. सू., १. ४. ५१) इत्येन सूत्रेण सूत्रितम् । अथ
दोहे दुग्धयुक्तावस्थाभावेन दुग्धवियुक्तावस्थापत्त्या विकारकर्मत्वमेव
गोरित्युच्यते, तर्हि ‘नगराद्ग्रामं राजा गच्छति’ इत्यत्राऽपि
राजवियुक्तावस्थापत्त्या नगरस्यापि कर्मत्वादपादानत्वं न स्यादिति
यत्किञ्चिदेतत् ।</p>
<p>अत्र सम्मार्गस्य प्रधानकर्मत्वे गुणकर्मत्वे चानुष्ठानाविशेषात्
प्रकृतौ विचारप्रयोजनस्यादर्शनात् भाष्यकारेण विकृतौ वरुण-
प्रघासे प्रयोजनमुक्तम् । तत्र “शमीमय्यः स्नुचो भवन्ति” इति
विधीयमाना शमी प्रकरणेन प्रधानीभूतवरुणप्रघासार्था । तद्यदि
<pb n="257"/>
प्रधानकर्मत्वं संगार्गस्य तदा तदर्थं प्रकृतिवन्नानावृक्षीया एव स्रुच
उत्पादयितव्याः, प्रधानाङ्गानामङ्गद्रव्याबाधकत्वात् । गुणकर्म-
त्वे तु प्रधानगृहीतानां शमीमयीनामेव कार्योपयोगात्तासामेव
सम्मार्ग इति ।</p>
<p>तदेतद्वार्तिककारपादा नानुमन्यन्ते । अयञ्च तेषामभिसन्धिः-
यथा “बर्हिषि हवींष्यासादयति” इति प्रकृतौ प्रकरणेन प्रधान-
सम्बन्धिना साङ्गप्रधानहविरासादनार्थं, तथात्रापि स्रुङ्मात्रानुवा-
देन विधीयमाना शमी पूर्वपक्षेऽप्यङ्गप्रधानार्थैवेति । तदुक्तम्—</p>
<lg>
<l>स्नुङ्मात्रमनुवादेन शमीमय्यादि चोदितम् ।</l>
<l>ज्ञायतेऽङ्गप्रधानार्थं पूर्वसिद्धान्तपक्षयोः ।। इति ।</l>
</lg>
<p>( तं. वा., ४१३ )</p>
<p>अथ प्रकृतावयं न्यायः, विकृतौ तु प्रधानमात्रसङ्गतिरेवाङ्गा-
नाम् । तदा प्रयाजादिस्रुचामपि प्राकृतनानाजात्युत्पादनप्रसङ्गः ।
तदुक्तम्—</p>
<lg>
<l>यदि प्रधानमात्रेण शमीमय्यादिसङ्गतिः ।</l>
<l>प्राकृत्यस्तु प्रसज्यन्ते प्रयाजादेः स्नुचस्ततः ।। इति ।</l>
</lg>
<p>(तं. वा., पृ. ४१४)</p>
<p>किञ्च-यदि प्रधानस्रुङ्मात्रसम्बन्धोऽपि शम्या भवेत्तथापि
यथा सौमिकी त्रिंशद्धस्तपरिमाणा महावेदिरतिदेशप्राप्तदीक्षणी-
यादिसम्बद्धदार्शपौर्णमासिकचतुर्हस्तं वेदिकार्यं परिमाणानादरेण
<pb n="258"/>
प्रसङ्गेन साधयति, तथा प्रधानार्थोपात्तशमीमयस्रुग्भिरेव जाति-
मनादृत्यातिदेशिकनानावृक्षीयस्रुक्कार्यसिद्धेर्न तदर्थं नानावृक्षीयस्रु-
गुपादानमिति ।</p>
<p>अत्रैके समाधानमेवमभिदधति-सर्वत्र खल्वङ्गानां करणोपका-
रसम्बन्धद्वारकार्येऽङ्गविधानं सम्भवति, तत्त्वपूर्वीयनिरूढकार्यत्वात्स-
न्निहितपदार्थाश्रयत्वेनैवाङ्गविधिर्व्यवतिष्ठते । विकृतौ तु प्रकृतिक्लृप्त-
करणोपकारसम्बन्धद्वारकार्यस्यातिदेशप्राप्तत्वात्, इतरथा प्रकृतिव-
द्विकृतावपि तस्याकल्पनीयत्वप्रसङ्गात् तस्मिन्नेव विधिरिति स्थितम् ।
तदेवं सति “शमीमय्यः स्नुचो भवन्ति” इति विधीयमाना शमी प्रक-
रणेन प्रधानार्था सती प्रकृतिक्लृप्तप्रधानीयकरणोपकारसम्बन्धद्वार-
कार्यमेव स्रुक्छब्दोपस्थापितमपेक्ष्यमाणा प्रकृतिप्राप्तपर्णतादिनाना-
जातीयस्रुङ्निराकांक्षसंमार्गरूपं स्रुक्कार्यं परित्यज्य तत्रैव विधीयत इति
युक्तम् । न च सम्मार्गस्रुचावपि प्रकृतौ प्रधानीयकरणोपकारकत्वं
दीक्षणीयावाि/?/ यमवत् स्रुचः संमार्ष्टित्यनन्यगतिवाक्योपादानबलेन
संमार्गापूर्वगृहीतत्वेन प्रधानापूर्वेण गृहीतत्वात् । अतो न तत्कार्ये
शमीविधिरिति । तदर्थं नानाजात्युत्पादनमेव । बर्हिषां तु प्रकरणेन
प्रधानापूर्वगृहीतत्वेऽप्यङ्गहविरहासादनस्य चाङ्गापूर्वगृहीतत्वेन प्राकृ-
तानां करणोपकारकार्ये विधानासम्भवाद् द्वयोरप्यङ्गप्रधानहविरासा-
दनयोराश्रयसाकांक्षत्वात् वाक्यात्प्रकरणबाधेन युक्तमुपकारकतामा-
<pb n="259"/>
त्रपुरस्कारेणोभयार्थत्वम् । न च “वेद्यां बर्हिषि हवींष्यासादयति”
इत्याश्रयनैराकांक्ष्ये सति प्रकरणात्प्रधानहविरासादनसम्बन्ध
एव बर्हिषां नाङ्गहविरासादनसम्बन्ध इति वक्तव्यम् । द्वयोरेकवा-
क्योपात्तयोर्वेदिबर्हिषोर्युगपदङ्गप्रधानहविरासादनाश्रयत्वादविरोधेन
समुच्चयेन समन्वयात् । विकृतौ तु प्राकृताङ्गसम्बन्धोत्तरकालीनत्वात्
वैकृताङ्गसम्बन्धस्य नैराकांक्ष्यमिति वैषम्यम् । न चात्रापि
वैकृतप्रधानापूर्वगृहीतत्वेऽपि शम्या उपकारकतामात्रपुरस्कारेणोभया-
र्थत्वमिति वक्तव्यम् । वैकृतप्रकृतिक्लृप्तप्रधानीयकरणोपकारसम्बन्ध-
द्वारकार्याश्रयत्वस्य व्यवस्थितत्वात्सम्मार्गस्य प्रकृतिक्लॄप्तप्रधानीयकर-
णोपकारसम्बन्धिस्रुग्द्वारकार्यत्वासम्भवस्योक्तत्वाद्दीक्षणीयावत्प्रधा-
नापूर्वगृहीतत्वात्सम्मार्गस्रुचाम् ।</p>
<p>किञ्च वैकृतो हि शमीविधिरतिदेशप्राप्तपर्णतामबाधमानो
निविशते, तत्र प्रकरणानुरोधेन प्रधानीयस्रुक्प्रकृतिद्रव्यबाधेनैवोप-
पत्तौ नाङ्गस्रुक्प्रकृतिद्रव्यबाधनमप्युचितम् । न हि सौमिकमहावेद्यु-
पदेशेन दीक्षणीयादिष्वातिदेशिकदार्शपौर्णमासिकवेदिबाधः परे-
णापि स्वीकर्तव्यः । तथा सति वेदिप्रसङ्गदूषणानवकाशात् ।
अत एव “षडि्भर्दीक्षयति” इत्यत्राप्यबाधसम्भवे सति नातिदेशिक-
मन्त्रः षड्बाधकः । प्रकृतौ तु बर्हिषामङ्गप्रधानहविरासादनसम्ब-
<pb n="260"/>
न्धेऽपि न कस्यचिद्बाध इति । अतो न बर्हिषा साम्यम् ।
एवं सति स्रुग्रूपस्य नानाजातिकार्यस्य प्रकृतौ दर्शनाद्यदि स्रुग्रूप-
पर्णताकार्येऽपि शम्या विधिः, तथापि सम्मार्गस्रुचां न शमीमयीत्वम् ।
यतोऽनारभ्याधीतायाः पर्णतायाः स्रुग्द्वारेणाङ्गप्रधानापूर्वगृहीतायाः
पृथगेवाप्रधानापूर्वीयकरणोपकारसम्बन्धिस्रुग्रूपद्वारकार्यकल्पनान्न प्र-
धानीयकरणोपकारसम्बन्धिद्वारकार्यत्वम्, सम्मार्गीयस्रुग्रूपं पर्णता-
कार्यस्यापीति ।</p>
<p>किञ्च विधेरौत्सर्गिकाव्यवहितभावार्थविषयत्वात्पर्णतां लक्षयि-
त्वा तत्कार्यत्वेन स्वात्मनि लक्ष्यमाणे लक्षितलक्षणाप्रसङ्गाच्च
स्रुक्कार्ये विधिरित्युच्यते । यद्यपि पर्णताकार्येऽपि विधिः, तथापि
सम्मार्गस्रुग्वर्जनमेवेति न दोषः । तदुक्तम्—‘यत्र ह्मङ्गप्रधानार्थ एक
एवोपदेशविधिः कार्यविधिरपि तत्र तथैव । यत्र पुनरुपदेशविधिभेदः
कार्यविधिरपि तत्र प्रकरणात्प्रधानस्यैवेति दर्शितम्-आनर्थक्यात्तदङ्गे-
ष्विति’ । अस्यार्थः—उपदेशविधिरिति ग्राहकोपदेशविधिः ।
स यत्राङ्गे च प्रधाने च यः सम्बन्धी पदार्थः, तस्मा एक एव
ग्राहको भवति । विकृतावपि तत्र प्रकृतिक्लृप्तकरणोपकारसम्बन्ध-
द्वारकार्ये विधिरङ्गप्रधानसाधारण एवेति । यथा प्रकृतौ दर्शपूर्णमा-
सीयग्राहकाधिकारविधिगृहीतानां बर्हिषां कार्ये विकृतौ शरविधिः ।
अत एव प्रयाजादिषु स्रुचामपि शमीमयीत्वम्, तासामपि बर्हिर्वदेकैक-
<pb n="261"/>
ग्राहकापूर्वगृहीतानामु पकारकता पुरस्कारेणाङ्गप्रधानहोमरूपद्वारकार्य-
सम्बन्धाविशेषात् । यत्र पुनरुपदेशविधिभेद इति, ग्राहकापूर्वभेदः ।
यथा “जुह्वा जुहोति” “स्नुचः सम्मार्ष्टि” इति, विकृतावपि तत्र
सम्मार्गविधिः प्रकरणात्प्रधानस्येव सम्मार्गस्रुचां सम्मार्गापूर्वगृही-
तत्वेन प्रधानग्राहकाधिकारविधिसम्बन्धाभावात् ।</p>
<p>ये तु यत्र ह्यङ्गप्रधानार्थ एक उपदेशविधिरित्यङ्गप्रधानसाधा-
रण एव विनियोगविध्यभिप्रायेण प्रचक्षते, तेषां प्रकृतौ पृथगा-
ध्वर्यवचमसाख्यया ऋत्विक्समाख्यया च पृथङ्गप्रधानस-
म्बन्धिन्यध्वर्युकार्ये ऋत्विकार्ये च “यो होता सोऽध्वर्युः”
“ये यजमानास्त ऋत्विजः” इति विकृतौ न होतृयजमानसम्बन्धो
भवेत् । ग्राहकोपदेशविधिगृहीतानां विकृतौ करणोपकार-
सम्बन्धिद्वारकार्यगवेषणे विभिन्नसमाख्याकल्पितानामपि नाना-
कार्यणां प्रधानगृहीताध्वर्युसम्बन्धेन प्रधानीयकरणोपकार-
कद्वारकार्यकल्पनमुचितमेव । नापि सौमिकवेदिदक्षिणान्यायेन,
प्रसङ्गादेव प्रधानीयस्रुचां सम्मार्गसिद्धेर्न तदर्थं नानावृक्षी-
यस्रुगुपादानम् । प्रयोगप्राशुभावार्थे हि प्रयोगविधिः
गुणानादरेणाप्यन्यार्थानुष्ठितस्याप्यन्योपकारकत्वमनुमन्यते । तेन
यस्यैव प्रयोगविद्ध्याक्षिप्तं प्रयोगान्तःपतितमुपादानम्, तस्यैवोपा-
दानप्रसङ्गविषयत्वम्, “सौमिकवेदिदक्षिणा” इत्यादि “सौमिकवेदि-
<pb n="262"/>
दक्षिणयोः” इत्यन्तो ग्रन्थो (नालिखियो ?) श्चैवंरूपत्वाद्भवतु प्रसङ्गेनो-
पकारत्वम् । स्रुचाञ्च द्रव्यार्जनवत्प्रयोगाद्बहिरेव क्रतुविध्यर्थमुपादा-
नान्न प्रस्गन्यायविषयत्वमिति । किञ्च सन्त्येवाग्निहोत्रार्था
द्विजातेरग्निहोत्रिणो नित्यं हि नानावृक्षीया प्रसङ्गा.... ....इति(?) ।
न च यजमानगृहावस्थितत्वात्तासां यज्ञदेशासम्भवाच्छमीमयी-
नां प्रसङ्ग एवेति वक्तव्यम्, केनाप्यागन्तुककारणेन यज्ञदेशानयने
सति प्रयोजनसम्भवात् । अतस्सूक्तं भाष्यकारेण स्रुगुदाहरण-
प्रयोजनमिति ।</p>
<p>अत्रोच्यते—योऽयं स्रुक्छब्दोपलक्षितकार्यद्वारेणोपकारसम्ब-
न्धिद्वारकार्याश्रयो विधिः, स किं प्रकृत्यवधारितविधिस्वरूपानुरो-
धेन ? कल्पनाभयेन वा ? तत्र न तावदाद्यः कल्पः-प्राकृताङ्गविधेर-
पूर्वीयपदार्थाश्रयत्वस्वीकारात् । अथाङ्गानां प्रकृतावेव करणो-
पकारसम्बन्धिद्वारकार्यजनकत्वात्तत्रैव विधिरुचित इत्यवधारितम् ।
किन्तु प्रकृतौ प्रथमं करणोपकारस्याक्लृप्तत्वाद्विधेरपूर्वीयपदार्थमात्रा-
श्रयत्वम्, विकृतौ प्रकृतिक्लृप्तस्योपकारद्वारकार्यस्यातिदेशप्राप्तेस्तत्रैव
विधिरिति । मैवम्; चेतनप्रवर्तनात्मको हि विधिः । चेतनप्रवृत्तिश्च
सर्वत्र पुरुषार्थसम्बन्धविषयिणी । तदयं विधिः प्रवर्त्यपुरुषं प्रति
प्रवृत्तिविषयस्य पुरुषार्थसम्बन्धज्ञानमव्यवहितमेवापेक्षते । ननु
परम्परासम्बन्धात्, न; अपूर्वीयकरणोपकारसम्बन्धिद्वारकार्यजन-
<pb n="263"/>
कत्वेऽप्यङ्गानां तद्द्वारेण परम्परापूर्वसम्बन्धात् तत्परित्यज्य
सर्वत्र पुरुषार्थीभूताधिकारापूर्वीयशब्दमात्रमपेक्षमाणो विधिर-
पूर्वीयपदार्थविषय एवोचितः, द्वारकार्यस्य तु तन्निर्वाहकत्वम् ।
अतो नोचित एवायमौचित्यभ्रमो मन्दानामिति ।</p>
<p>नापि द्वितीयः—समभिव्याहारानुपपत्त्या हि लक्षणा भवति,
यथा ‘गङ्गां घोषो वसति’ इति । न चात्र स्रुक्पदार्थस्य शमीमयत्व-
समभिव्याहारो नोपपद्यते । समभिव्याहृतपदार्थावगतविशिष्टार्था-
नुपपत्त्या तु यत् कल्पनीयं तलल्लाक्षणिकम् । यथा ‘पीनो दिवा न
भुङ्कक्ते’ इत्यत्र रात्रिभोजनम् । कल्पनाभयेन तु लक्षणायां
तस्यापि लाक्षणिकत्वप्रसङ्गः । तेनापूर्वीयशमीसमभिव्याहारानुप-
पत्त्या प्रकृतिवदेव स्रुचामप्यपूर्वीयत्वं लक्ष्यताम्, तदतिरिक्तन्तु
करणोपकांरादिकमत्रापि कल्पनीयमेवेति । किञ्च स्रुक्कार्ये शमीविधौ
पदश्रुतेरप्यानर्थक्यं (?) तद्विकारबाहुल्ययोरसम्भवात् ।</p>
<p>अथैतद्दोषपरिहारार्थमेवमभिधीयते—यत्तु प्रकृतिक्लृप्तकरणोप-
कारसम्बन्धिद्वारकार्यसाधनस्रुक्पदार्थप्रधानप्रकृतित्वेनैव शमी विधी-
यत इति, तेन करणोपकारसम्बन्धिद्वारकार्यपुरस्कारेण स्रुचां शमी-
विधिरित्युच्यते । ननु स्रुगर्थपरित्यागेन निकृष्ट एव कार्यविधिरिति ।
एवं तर्हि सुतरामेव न कार्यलक्षणा । यतः समभिव्याहारानुपपत्त्या
<pb n="264"/>
हि लक्षणा भवति । न च शमीसमभिव्याहारः स्रुक्पदार्थस्य
करणोपकारसम्बन्धिद्वारकार्यलक्षणामन्तरेण नोपपद्यते । अपूर्वीय-
त्वमात्रलक्षणयैव प्रकृतिविकाराभावस्योपपन्नत्वादेव ह्युद्देश्यगतवि-
शेषणान्तरगतविवक्षा, तदा वाक्यभेदप्रसङ्गः स्यात् । अतो न कथ-
ञ्चिदपि लक्षितकार्याश्रये विधिः, किन्तु यथाप्रकृति विकृतावप्य-
पूर्वीयपदार्थाश्रय एवाङ्गविधः । तथा च सति वाक्यप्रकरणसामञ्ज-
स्यानुरोधेन बर्हिर्वदङ्गप्रधानार्थत्वेन शम्यादिविधिरिति बर्हिर्मुद्रार्थः ।
भवतु वा प्रकृतिक्लप्तकरणोपकारसम्बन्धिद्वारकार्याश्रयो वैकृतांशो
विधिः, तथापि होमाभिनिर्वृत्तिसंमार्गरूपकार्यद्वयस्यापि प्रात्यात्मि-
ककरणोपकारसम्बन्धिद्वारकार्यत्वेन प्रकृतिक्लृप्तत्वात् स्रुक्कार्यमात्रस्यैव
द्वारकार्यत्वमिति न सम्मार्गस्रुग्वर्जनम् । न चैकरूप्यमेव परद्वारका-
र्यविधेः, अङ्गप्रधानगतनानाविधऋत्विगादिकार्येषु यजमानादि-
विध्यभावप्रसङ्गात् । न च भिन्नापूर्वगृहीतत्वान्नैकविधिविषयत्व-
मिति वाच्यम् । यतः प्रकृत्यनवगतस्वरूपर्यालोचनेन हि विकृतौ
कार्याश्रयत्वस्वीकारः । तत्र च यथा व्रीह्यादिपदार्थानुवादेन
विहितानामवघातादीनां करणोपकारसम्बन्धिद्वारकार्यनिष्पादनेन
प्रकृतावपूर्वीयत्वनिर्वाहावगमाद्विकृतावपि तस्मिन्नेव कार्येऽङ्गविधिः,
तथाङ्गप्रधानस्य धारणहविरासादनादिपदार्थानुवादेन विहितानां
बर्हिराद्यङ्गानामङ्गप्रधानहविषां भिन्नापूर्वगृहीतत्वेन तथाक्षिप्तसाधन-
<pb n="265"/>
स्यापि भिन्नापूर्वगृहीतत्वे सत्यपि वाक्यप्रकरणानुरोधार्थमपूर्वोप-
कारकतासाधर्म्येणाङ्गप्रधानसाधारणहविरासादनमात्रस्यैव बर्हि-
षामपूर्वीयनिर्वाहाय करणोपकारसम्बन्धिद्वारकार्यत्वस्वीकांरात्
विकृतावप्यङ्गप्रधानसाधारणस्रुक्त्वानुवादेन विधीयमाना शमी
सम्मार्गस्रचा अङ्गापूर्वगृहीतत्वेऽप्यपूर्वोपकारकतासाधर्म्येण स्रक्कार्य-
मात्रमङ्गप्रधानसाधारणं स्रुक्छब्दलक्षितं करणोपकारसम्बन्धिद्वार-
कार्यमाश्रयिष्यति । न च प्रकृतावङ्गहविषां नाङ्गापूर्वगृहीतत्वं
“चतुर्जुह्वां गृह्णाति प्रयाजेभ्यस्तदुगृह्णाति” इत्यादिवाक्यैश्चतुर्गृहीत-
जौहवाज्यस्य दीक्षणीयावाङ्नियमन्यायेन केवलप्रयाजार्थप्रतिपाद-
कत्वात्तद्बलेन प्रयाजापूर्वेणैव गृहीतत्वात् ।</p>
<p>एतदुक्तं भवति—प्रकृतावेवाङ्गविधेः कार्यद्वयपर्यन्तत्वमवगतं,
यत्र साधारणानुवादेनाङ्गविधिः, तत्र साधारणमेव द्वारकार्यम् ।
अङ्गप्रधानसाधारणानुवादेन पुनर्यत्राङ्गविधिः, तत्रोपकारकतासा-
धर्म्येण साधारणमेव द्वारकार्यमिति लक्षितकार्याश्रयत्वेऽपि बर्हिर्मु-
द्रार्थः । अथोच्यते—अङ्गप्रधानसाधारणे हविरासादनसम्बन्धे
बर्हिषां न साधारणानुवादमात्रप्रयोजनम्, किं तर्हि ? अङ्गाकांक्षा-
पि । न चात्र सा समस्ति, प्राकृतजातिनिराकांक्षत्वादित्युक्तमेवेति ।
तदयुक्तम्; अङ्गहविरासादनस्यापि लोकानुसारेणैव हविराश्रयार्हवत्
किञ्चित्सन्निहितद्रव्यनिराकांक्षत्वेनासम्बन्धप्रसङ्गात् । अथ लोकप्रा-
<pb n="266"/>
प्तितो वैदिकप्राप्तेर्बलवत्वात्तद्बाधेनैव बर्हिः सम्बद्ध्यते, तत्किमिदा-
नीमातिदेशिकप्राप्तेरौपदेशिकप्राप्तिर्न बलवती, यत औपदेशिकेन
न बाध्येत ।</p>
<p>अथ लौकिकप्राप्तिरनियताधारद्रव्यविषयत्वेन सन्दिग्धरूपत्वा-
न्नाङ्गहविरासादनस्य नैराकाक्ष्यम् । अतिदेशप्राप्तेस्तु नियतपर्ण-
तादिविषयत्वात्सत्यपि दौर्बल्ये नैराकाक्ष्यमेव सम्मार्गस्येति ।
तन्न; अतिदेशप्राप्तेर्निरन्तरमौपदेशिकबाधदर्शनात् । यावदुपदेशो
योग्यानुपलम्भो न भवति, तावत्सन्दिग्धत्वात्तस्याञ्चावस्थायां
बलवदसन्दिग्धप्रमाणेन बाध एवेति नास्तिबर्हिर्मुद्रानिरस्तरणम् ।
किञ्च यथाङ्गप्रधानसाधारणानुवादेनापि विधीयमानस्य प्रकृतिलब्ध-
साधननिराकंक्षेऽङ्गे प्रदेशो न भवति, तावत्सान्दिग्धत्वात्तस्यां चाव-
वस्थायां बलवदसन्दिग्धप्रमाणेन बाधात् “ये यजमानास्त ऋत्वि-
जो यो होता सोऽध्वर्युः” इत्यत्राङ्गकार्येषु प्राकृतऋत्विगध्वर्युनिरा-
कांक्षेषु यजमाने होतृसम्बन्धो न स्यात् । तथाच सति वरणमा-
नमनार्थत्वात्सैव न स्यात्, ‘विप्रतिषेधे करणं समवायविशेषादित-
रमन्यस्तेषां यतो विशेषः स्यात्’ ( जै. सू., ३. ८. २१. ) इति
न्यायविरोधः स्यात् । अतो यत्किञ्चिदेतदिति । अतएवा-
तिदेशिकबाधभयेनापि नोपदेशसङ्कोचः, तत्राप्यङ्गसम्बन्धिन्यृत्वि-
गध्वर्युकार्ये बाधभयेनैव यजमानहोतृनिवृत्तिप्रसङ्गात् । सौमि-
<pb n="267"/>
कमहावेदिविधिस्तु दीक्षणीयातिथ्यादेर्नेष्यत एव । “चिकीर्षया च
संयोगात्” (जै. सू., ३. ७. ७.) इत्यत्र महावेदिः सर्वाङ्गाप्येतज्ज्यो-
तिष्टोमार्थत्वस्यैव वार्तिककारपादैरुक्तत्वात् । वेदेरपि प्रसङ्गन्या-
यस्तु भाष्यकारोक्तप्रयोजनदूषणाय भाष्यकारमतेनैवोक्तः । न च
तन्मतेऽप्यतिदेशबाधभिया महावेदिविधेर्दीक्षणीयादि परित्यागः,
किन्तु क्वचिद्बाधकत्वं क्वचिद्बाधानपेक्षत्वं क्वचित/?/प्तकार्याश्रयत्वमि-
त्यादिविधिवैरूप्यभयेनैव । एवं “षडि्भिर्दीक्षयति” इत्यत्रापि
नातिदेशबाधभयेनोपदेशसङ्कोचः । किन्तु प्राकृतषण्मन्त्रकार्यासु
दीक्षादिषु वैकृतषण्मन्त्रसम्बन्धे “द्वादश जुहोति” इति वैकृता-
भ्यस्ताः षड्जुहोतयः श्रूयन्ते । तत्र किं वैकृतैरेव मन्त्रैरभ्यासः
क्रियतां ? प्राकृतैर्वेति सन्देहे उपदेशाभावेन कल्पनीयोऽयमभ्यास-
सम्बन्धः. अतिदेशानुग्रहार्थं प्रकृतातिदिष्टमन्त्रषट्कस्यैव
कल्प्यते । इह तूपदेशत एव स्रुङ्मात्रसम्बन्धो नातिदेशबाधभिया
सङ्कोचमर्हतीति वैषम्यम् ।</p>
<p>यत्तु कैश्चित् “यस्योभयं हविरार्तिमार्च्छेत्, ऐन्द्रं पञ्चशरावमो-
दनं निर्वपेत्” इत्यत्र विकृतावतिदेशप्राप्तस्य चतुर्मुष्टिनिर्वापस्यान्यत-
रबाधेनोपपत्तौ नोभयबाध इति मुष्टिमात्रबाधनमत्र दृष्टान्तत्वेन
दर्शितम्, तदयुक्तम्; न हि तत्रौपदेशिको बाधः, किं तर्ह्युभयाबाधे
चतुर्मुष्टिव्रीहीणां पञ्चशरावौदनानिष्पत्तेरर्थासम्भवेनावश्यकेऽन्यतर-
<pb n="268"/>
बाधे प्राथम्यात्संख्यानुग्रहेण मुष्टिमात्रबाधो युक्त एव । अत्र
त्वौपदेशिकत्वाद्बाधस्यातुल्यत्वमिति न किञ्चिदनुपपन्नमिति । अथा-
ङ्गानामेवातिदेशिकी प्राप्तिः, अनङ्गानां तु सम्मार्गस्रुचां विकृतावप्यौ-
पदेशिकी, इतरथा पवमानेष्टेरप्यतिदेशप्रसङ्गः । तेनोपदेशयोस्तुल्य-
बलत्वाद्दर्बलातिदेशोपनीतप्रधानस्रुचामेव बाध इति । मैवम्;
किमतिदिष्टाङ्गाक्षेपलभ्यत्वादङ्गानामौपदेशिकत्वम् ? अथ सम्मा-
र्गोद्देशेन विहितानां स्रुचां प्रकृतिविकृतिसाधारण एवोपदेश ? इति ।
न तावदाद्यः कल्पः—अतिदेशाक्षेपलभ्यस्यातिदेशतोऽपि जघन्य-
त्वेन सुतरां बाध्यत्वात् । नापि द्वितीयः; तथाच सति विकृतिश्रुतोऽपि
प्रयाजोद्देशेन कृष्णलहोमः प्रकृतावप्रकृतावपि प्रसज्येत । न च
पवमानेष्ट्यतिदेशप्रसङ्गः, प्रकृतावेव “यदाहवनीये जुहोति” इति
बहिर्निष्पन्नस्याहवनीयस्याङ्गत्वविधानाद्विकृतावपि तथाभूतस्यैव
तथा प्राप्तत्वात् ।</p>
<p>अथोच्येत—आतिदेशिकत्वेऽप्यस्ति प्राप्तिकालवैषम्यम्, यतः
करणोपकारस्याङ्गजन्यत्वेन प्रथमं सम्बन्धः, पश्चादङ्गाभिसम्बन्धः ।
तत्र प्रथमप्राप्तहोमः स्रुङ्निराकांक्षोऽयं शमीमयीविधिर्न चरमभावि-
सम्मार्ग स्रुक्प्राप्तिकालमपेक्षत इति, तदयुक्तम्; तथा सति बर्हि-
र्विधिरपि ग्राहकप्रकरणाभ्यां प्रथमं प्राधानीयहविरासादनस्यैव
प्राप्तत्वादुपकारतामात्रेण चरमभाविनीमङ्गहविरासादनप्राप्तिमतिल-
<pb n="269"/>
ङ्घ्यात् । बहिषां प्रधानमात्रसम्बन्धः स्यात् । यथाच तत्र तथा-
त्रापीति प्राप्तिकालवैषम्येऽपि च बर्हिर्मुद्रार्थः । विशेषतश्चात्र प्राप्ति-
कालवैषम्यमपि न सम्भवति । यतो येनोपकारपृष्ठभावेन ह्यङ्गसम्ब-
न्धो भवन् यथाभूतानामेवोपकारजननसामर्थ्यं प्रकृताववगतं, तथा-
भूतानामेवातिदेशिकस्सम्बन्धो वक्तव्यः । स्वाङ्गसहितस्यैव प्रकृता-
वुपकारजनकत्वावगमात्सहैव प्राप्तेरेतदपि यत्किञ्चिदिति । एतच्च
सर्वं सम्मार्गस्रुचां दीक्षणीयावाङ्नियमवत्सम्मार्गापूर्वगृहीतत्वमभ्यु-
पेत्योक्तम् ।</p>
<p>परमार्थतस्तु—नैतत्सम्भवति, यतोऽधिकारविधिसन्निधिश्रु-
तानामङ्गानां प्रथममनभिव्यक्तस्वापूर्वाणामेवाधिकारविधिगृहीत-
त्वात्सम्मार्गस्रुचामप्यधिकारापूर्वीयत्वमेव । किञ्चैकवाक्योपात्ता-
नां सर्वत्रैककार्यपरत्वव्युत्पत्तेरेकस्मिन्नेव “स्नुचः सम्माष्टि” इति
वाक्ये संमार्गस्य प्रधानापूर्वपरत्वं स्रुचां सम्मार्गापूर्वपरत्वमिति
व्युत्पत्त्यनुरोधादप्ययुक्तम् । तेन सर्वेषां प्रधानापूर्वपरत्वमेवेति ।</p>
<p>यत्तु स्ववाक्यस्था हि कार्यावगतिर्बलीयसीत्युक्तम् । तदेक-
वाक्यगतसर्वपदार्थानां श्रुत्यनुसारेणैककार्यपरत्वाविरोधे सतीति
द्रष्टव्यम् । दीक्षणीयायान्तु “आग्नावैष्णवमेकादशकपालं निर्वपति
दीक्षिष्यमाणः” इति वाक्येन द्रव्यदेवताविशिष्टस्यैव दीक्षणीयाया
अधिकारापूर्वान्वयोत्तरकालं सम्भूयोपकारजननार्थमपूर्वान्तराभि-
<pb n="270"/>
व्यक्तौ ज्ञातायां “यावत्या वाचा कामयते तावत्या दीक्षणीया-
यामनुब्रूयात्” इत्यनेन वाक्येनान्तरङ्गलक्षणया अपूर्वान्वयमात्र-
परेण युक्तं वाङियमस्य तन्मात्रप्रतिष्ठितत्वम्, न चेह
तथेति वैषम्यम् । एवञ्च सति सम्मार्गस्रुचामपि प्रधाना-
पूर्वीयत्वाद्धोमस्रुचामप्यविशेषाच्छमीमयीत्वमेवेति । यदपि प्रस-
ङ्गन्यायनिराकरणार्थं स्रुचां प्रयोगाद्बहिरुपादानं सौमिकवेदि-
वैधर्म्यमुक्तम्, तदयुक्तमुक्तम्; विकल्पासहत्वात् । तथाहि—
यदेतत्प्रयोगानुपात्तानामपि नानावृक्षीयस्रुचां यज्ञदेशानयनम्,
तत्किं सम्मार्गार्थेन प्रयोगविध्युक्तम् ? सम्पातायाता वा ? पूर्वस्मिन्
कल्पे वरुणप्रघासार्थानीतानां शमीमयीनां तत्रापि प्रसङ्गो दुर्वारः
एवमेवाग्निहोत्रोपात्तानां यजमानगृहवर्तिनीनामपि नानावृक्षीयस्रुचां
वरुणप्रघासदेशसम्मार्गानयनं सम्पातायातत्वं च निराकरणीयमित्य-
लमतिविस्तरेणेति । तस्माद्यथावार्तिकमेव स्रुगुदाहरणप्रयोजन-
मभिधीयते ।</p>
<p>तथाहि—स्रुक्सम्मार्गस्य प्रकृतौ कपिञ्जलन्यायेन तिसृभिः
स्रुग्भिः साधितत्वात्पात्रविवृद्धावपि प्रकृतौ पशुचातुर्मास्येषु तिस्र एव
सम्मार्ष्टव्याः पूर्वपक्षे । सिद्धान्ते तु प्रयोजनवत्वेन सर्वा एव स्रुचः
सम्मार्ष्टव्याः संस्कारस्य प्रतिप्रधानावृत्तित्वात् । उदाहरणान्तर-
प्रयोजनानि तु वार्तिक एव सुगमानीति ।</p>
<pb n="271"/>
<p>सूत्रन्तु—अवहन्त्यादिवद्द्वितीयाश्रुतेस्तुल्यत्वादितरैरवहन्त्या-
दिभिः सम्मार्गादिसमानधर्म स्याद्गुणकर्मेत्यर्थः ।।</p>
<trailer>इति पञ्चमं सम्मार्गाधिकरणम् ।। ५ ।।</trailer>
<head>अथ षष्ठं स्तुतशस्त्राधिकरणम्</head>
<sutra>स्तुतशस्त्रयोस्तु संस्कारो याज्यावद्देवताभिधानत्वात् ।।
२.१.१३।।</sutra>
<head>विषयसंशयसङ्गतयः</head>
<p>“प्रउगं शंसति” “निष्केवल्यं शंसति” “आज्यैः स्तुवते”
“पृष्ठैः स्तुवते” इति । गुणवचनं स्तवनं शंसनञ्च । यथा “इन्द्रस्य नु
वीर्याण़ि प्रवोचम्” इति । यदेतद्गुणवचनं क्रियते, किमेतद्गुणभूतं
देवतां प्रति ? उत प्रधानभूतमिति । “तानि द्वैधम्” इत्यभिधाय सूत्र-
द्वयेन प्रधानकर्मलक्षणं गुणकर्मलक्षणञ्चोक्तम् । तत्र पूर्वाधिकरणेन
प्रधानकर्मलक्षणमपोद्य सम्प्रति गुणकर्मलक्षणापवादः क्रियते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—‘यैस्तु द्रव्यं चिकीर्ष्यते गुण-
स्तत्र प्रतीयेत तत्र द्रव्यप्रधानत्वात्’ इति गुणकर्मलक्षणम् । तञ्चात्र
स्तोत्रशस्त्रयोरप्यविशिष्टम् । तथाहि—प्रगीतमन्त्रसाध्या स्तुतिः स्तो-
<pb n="272"/>
त्रम् । सैवाप्रगीतमन्त्रसाध्या शस्त्रं चेति । स्तुतिश्च गुणगुणिसङ्की-
र्तनम्, तद्गुणस्य प्रकृतकर्मानङ्गत्वादेकान्तेन भवतु स्तुत्यर्थत्वम् ।
गुणिनस्तु प्रकृतकर्मोपयोगित्वाद्गुणसम्बन्धितया तत्कीर्तनं प्रकृत-
कर्मोपयुक्तदेवतास्मारकतया तदर्थमेव युक्तम् । तदुक्तम्—</p>
<lg>
<l>दृष्टेन क्रतुसिद्ध्यर्थां साधयन्ति यतः स्मृतिम् ।</l>
<l>स्तोत्रशस्त्राणि तेन स्युः संस्कारा देवताः प्रति ।। इति ।</l>
</lg>
<p>(तं. वा., पृ. ४१६)</p>
<p>ननु स्तुतेर्देवतासंस्कारत्वे ज्योतिष्टोमप्रकरणे माहेन्द्रग्रहयजि-
सन्निधिश्रुतस्यैन्द्रप्रगाथस्य प्रकाश्यभूतेन्द्रानुरोधेन यत्रेन्द्रस्तत्रोत्कर्षः
प्रसज्येत । न चेन्द्रस्यैव महत्वगुणयुक्तस्य महेन्द्रत्वादर्थाभेदादनु-
त्कर्ष इति वाच्यम् । यतो ‘विधिशब्दस्य मन्त्रत्वे भावः स्यात्’
(जै. सू. १०.४.२३.) इत्यनेन न्यायेन येनैव शब्देन देवता विहिता-
स्तेनैव शब्देन परं मन्त्रस्य देवताप्रकाशकत्वम्, न तु शब्दान्तरेणा ।
न चैन्द्रप्रगाथे महेन्द्रशब्दः समस्ति । तदुक्तम्—</p>
<lg>
<l>श्रुत्या हि देवता यागे सभवैति न रूपतः ।</l>
<l>तस्मान्महेन्द्रशब्दोक्त्या महेन्द्रो देवतेष्यते ।। इति ।</l>
</lg>
<p>(तं. वा., पृ. १. ४२२)</p>
<pb n="273"/>
<p>किञ्च विशेषतोऽत्रार्थभेदोऽप्यस्ति । निर्गुणादिन्द्रात्सगुण-
स्यार्थान्तरत्वात् । तदुक्तम्—</p>
<lg>
<l>अर्थोऽपि यादृशो यत्र देवतात्वेन चोदितः ।</l>
<l>मनागपि ततोऽन्यत्वे देवतेति न गम्यते ।। इति ।</l>
</lg>
<p>(तं. वा., पृ.४२२)</p>
<p>उच्यते—सिद्धे हि विध्यपेक्षितस्तुतिसाधनमन्त्रलिङ्गबलेन
यागीयदेवतास्मारकत्वे प्रमाणबलादुत्कर्षो भवन्न दोषमावहति ।
तथा च दर्शपूर्णमासप्रकरणगतानां पूषाद्यनुमन्त्रणमन्त्राणां पूषादि-
दैवत्ये कर्मण्युत्कर्षः । तेनैन्द्रप्रगाथो यत्रेन्द्रो देवता तत्रैवोत्कृष्य
प्रयोक्तव्यः । मण्डूकसूक्तस्याग्नौ प्रयोगः । तत्र “मण्डूकेनाग्निं
विकर्षात” इति श्रुतेः । अक्षसूक्तस्य च राजसूये, तत्रैव “अक्षैर्दी-
व्यति” इति विधानात् । एवमन्यदप्यूहनीयम् । येषान्तु कुसुम्भ सू-
क्तादीनां क्वचिदपि समवेतोऽर्थो नोपलभ्यते, तेषां वाचस्तोमे “सर्वा
ऋचः सर्वाणि सामानि सर्वाणि यजूंषि वाचस्तोमे पारिप्लवं शंसन्ति”
इति वचनबलेन दृष्टार्थता भविष्यतीति । तथा आश्विनग्रहसम्बन्धि
शस्त्ररूपायां स्तुतौ क्रियमाणायां “यदि सूर्यो नोदियात् अपि सर्वा
दाशतयीरनुब्रूयात्” इति स्तुतेस्तत्रादृष्टार्थतयार्थवत्ता भविष्यतीति ।
अथवा वचनबलादेव वाचस्तोभे आश्विनग्रहस्तुतेर्वृत्यन्तरेणैव
चैन्द्रीन्यायेन समवेतदेवताप्रकाशनं भविष्यतीति नानुपपन्नम् ।
<pb n="274"/>
यत्तु मनोतामन्त्रस्थाग्निशब्देन यथा अग्नीषोमप्रकाशनम्, तथेन्द्रशब्दा-
दीनामपि महेन्द्रप्रकाशनमनुत्कर्षकारणमुक्तम्, तदपि प्रौढवादमात्रम् ।
यतो “यद्यप्यन्यदेवत्यः पशुस्तथाप्याग्नेय्येव मनोता कार्या” इति
एतद्वचनबलात्तत्र तथा कृतम् । न चेह तथाभूतं वचनमस्तीत्युत्कर्ष
एवेति । तेन सर्वत्रैव स्तोत्रशस्त्रयोर्गुणकर्मत्वान्मन्त्राणां समवेता-
र्थानां प्रकरण एव देवताप्रकाशनम्, असमवेतार्थानां तूत्कर्ष एवेति
यागीयदेवतास्मारकत्वाद्याज्यानुवचनवद्दृष्टार्थत्वेन संस्कारकर्मत्व-
मेवेत्येवं प्राप्ते अभिधीयते—</p>
<sutra>अपिवा श्रुतिसंयोगात्प्रकरणे स्तौतिशंसती क्रियो-
त्पत्तिं विदध्याताम् ।। २. १. २४. ।।</sutra>
<head>सिद्धान्तः</head>
<p>भवेदेवं यदि स्तुतेर्मन्त्रद्वारेण यागीयदेवताप्रकाशनार्थत्वे सन्नि-
धिक्लृप्तश्रुतिबाधो न भवेत् । तथाहि—माहेन्द्रग्रहयागसन्निधौ
“पृष्ठैः स्तुवत” इति पृष्ठनामधेया स्तुतिर्विधीयमाना प्रकरणेन
माहेन्द्रग्रहयागसाधनम्, तथा “रथन्तरं भवति” इति श्रुतेर्देवताप्रका-
शनार्थत्वेन गुणकर्मत्वम्, तदा स्तुतिसहितस्यैव माहेन्द्रयागादप-
कर्षे सन्निधिक्लृप्ता श्रुतिर्बाध्येत । यदा तु देवतायाः स्तुत्यर्थत्वेन
<pb n="275"/>
स्तुतेरेव प्रधानकर्मत्वम्, तदा प्रकरणात् स्तुतेर्ग्रहयागाङ्गत्वं, क्रमाच्च
मन्त्रस्य स्तुत्यङ्गत्वमिति श्रुतेरबाध इति ।</p>
<p>न च वाच्यम्—पूषाद्यनुमन्त्रणमन्त्रवत्सन्निधिबाधेन लिङ्गाबा-
धादुत्कर्षो भविष्यतीति । यतः सामर्थ्यरूपं हि लिङ्गम् । तच्च सति
सामान्यसम्बन्धे किमनेन कर्तव्यमिति विशेषाकांक्षायां यच्छ-
क्नोति कर्तुं तत्कुर्यादित्येवं विनियुङ्क्ते । न चात्र सामान्यसम्बन्धा-
पादकं किञ्चित्प्रमाणमस्ति । पूषाद्यनुमन्त्रणमन्त्राणान्तु समाख्यया
सामान्येन लब्धयागसम्बन्धानां तद्विशेषापेक्षायां लिङ्गेन पूषदेवत्ये
यागे विनियोगो युक्त एवेति वैषम्यम् । तदुक्तम्—</p>
<lg>
<l>प्रकृतस्तोत्रशेषांत्वं श्रुत्या सन्निधिक्लृप्तया ।</l>
<l>विना सामान्यसम्बन्धाल्लिङ्गं चाविनियोजकम् ।। इति ।</l>
</lg>
<p>(तं. वा., पृ. ४२७)</p>
<p>तेन यद्यपि मन्त्रस्य समवेतार्थत्वं सम्भवति, तथापि “पृष्ठैः
स्तुवते” “आज्यैः स्तुवते” इत्येकवाक्यविहितानां पृष्ठाज्यस्तोत्राणां
क्वचिद्गुणकर्मत्वं क्वचित्प्रधानकर्मत्वमिति वैरूप्यासम्भवात्सर्वत्र स्तुतेः
प्रधानकर्मत्वमेवेति । एवञ्च सति “कवतीषु स्तुवते” “इन्द्रस्य
नु वीर्याणि प्रवोचं” “प्रउगं शंसति” इति सप्तमीषष्ठीद्वितीयाश्रुतयः,
स्तौतिशंसतिश्रुती च स्वार्थवृत्ता भविष्यन्ति । स्तुतेश्च गुणकर्मत्वे
अस्वार्थवृत्तय इति ।
<pb n="276"/>
प्रयोजनम्—स्तुतशस्त्रयोर्गुणकर्मत्वात्प्रगाथयोरुत्कर्षेणानुष्ठा-
नम् । प्रधानकर्मत्वे त्वनुत्कर्षेणेति ।</p>
<p>सूत्रन्तु—सन्निधिक्लप्तश्रुतिसंयोगात्सप्तम्यादिश्रुतिसंयोगाज्ज्यो-
तिष्टोमप्रकरण एव स्तौतिशंसती द्वे आख्याते प्रधानभूतस्तुतिभाव-
नारूपकर्मोत्पत्तिविधानम् कुरुत इत्यर्थः ।।</p>
<trailer>इति षष्ठं स्तुतशस्त्राधिकरणम् ।। ६ ।।</trailer>
<head>अथं सप्तमं विधिमन्त्राधिकरणम्</head>
<sutra>विधिमन्त्रयोरैकार्थ्यमैकशब्द्यात् ।। २. १.३०. ।।</sutra>
<head>विषयसंशयौ</head>
<p>इदमाम्नायते—“न ता नशन्ति न दभाति तस्करः नैना अमित्रो
व्यथिरादधर्षति । देवांश्च याभिर्यजते ददाति च ज्योगित्ताभिः सचते
गोपतिः सह” (तै. ब्रा., २. ४. ६.) इति । यजते ददाति जुहोतीत्यु-
दाहरणम् । किं यद्वह्रह्मणशब्दो विधायकस्तद्वन्मन्त्रोऽपि, उत
मन्त्रोऽभिधायक इति ।</p>
<p>अत्र भाष्यकारेण मन्त्रगतानेव भावशब्दानुदाहृत्य विचारि-
तम् । तदयुक्तम्; यतो न हि मन्त्रे सर्वे भावशब्दा अभिधायकाः ।
“वसन्ताय कपिञ्जलानालभत” (मै. स., ३. १४. १.) इत्यत्र विधाय-
कस्यापि दर्शनात् । नापि ब्राह्मणे भाव शब्दा सर्वे विधायकाः ।
“यस्योभयं हविरार्तिमार्च्छेत्” (तै. ब्रा., ३. ७. १.) “य एवं विद्वा-
<pb n="277"/>
पौर्णमासीं यजत” इत्यादिष्वभिधानमात्रदर्शनात् । तस्मादविशेषेण
यथावार्तिकमेवाधिकरणं वर्णनीयम् ।</p>
<head>सङ्गतिः</head>
<p>अध्यायार्थभूतस्य कर्मभेदस्योपोद्घातभूतं भावार्थविचारं
सापवादं परिसमाप्येदानीं मन्त्रब्राह्मणगताख्यातशब्दानामुक्त-
गुणप्रधानरूपद्वैविध्यप्रसङ्गेनेदं विचार्यते—किं सर्वाख्यातशब्दानां
गुणप्रधानकर्मविधायकत्वमेव परम्, अस्ति वा तृतीयोऽपि प्रकारः
कर्माभिधायकत्वमात्रमेवेति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—त एव विधिप्रत्ययवन्तो
भावशब्दाः क्वचिद्विधायकाः क्वचिच्चाभिधानकर्ममात्रपर्यवसायिन
इत्ययुक्तम् । एकरूपत्वेन शब्दशक्त्यविशेषात् । न च यच्छब्दसन्नि-
द्ध्यु पघातकर्मत्वेन विधिप्रत्यययोगेऽप्यविधायकत्वादभिधानमात्रपर्य-
वसायित्वमेवेति वाच्यम् । “यदाग्नेयोऽष्टाकपालो भवति” इत्यादिषु
यच्छब्दयुक्तस्यापि विधायकत्वात् । अतः सर्वत्र विध्युद्देशे मन्त्रे च
भावशब्दानामेकरूपत्वादेकार्थविध्यर्थत्वम्, विधानस्य द्वैविध्यगुण-
कर्मप्रधानकर्मविधायकत्वमेव परम्, न तु कर्माभिधायकत्वमात्र-
मपि तृतीयप्रकारोऽस्तीत्येवं प्राप्ते अभिधीयते—</p>
<pb n="278"/>
<sutra>अपिवा प्रयोगसामर्थ्यान्मन्त्रोऽभिधानवाची स्यात् ।।
।। २. १. ३१. ।।</sutra>
<head>सिद्धान्तः</head>
<p>अयमभिप्रायः—भवेदेतदेवं यदि यच्छब्दादिप्रयोगात् केषु-
चिद्विधिशक्त्युपघातो न भवेत् । तथाहि—सर्वत्र खलु यच्छब्दादि-
योगादनुवादता परिस्फुरति । तद्यत्र क्रियायोगात् यच्छब्दस्तत्र
यच्छब्देन यथावगतां क्रियामनूद्यं तद्गतायां पुरुषप्रवृत्तौ विधीय-
मानायां न विधिशक्तिस्तिरोधीयते । विधेयभूतायाः पुरुषप्रवृत्ते-
रननुवादात्कर्तृयोगिनि यच्छब्दे यः करोतीति प्रवृत्तेरेवानूदितत्वा-
द्भवति विधिशक्त्युवघात इति । तेन भवतु “यस्योभयं हविरार्ति-
मार्च्छेत्” “य एवं विद्वान् पौर्णमासीं यजते” इत्यादिकर्तृयोगित्वा-
द्यच्छब्दस्य विधिशक्त्युपघातः । “यदाग्नेयोऽष्टाकपाल” इत्यादिषु
क्रियायोगित्वाद्यच्छब्दस्य विधिशक्तिरव्याहतैवेति । तदुक्तं
पौर्णमास्यधिकरणे—</p>
<lg>
<l>क्रियापदैकयोगित्वे यच्छब्दो न रुजेद्विधिम् ।</l>
<l>कर्तृयुक्तः स एवान्यप्रापितार्थानुवादकृत् ।। इति ।</l>
</lg>
<p>(तं. वा., पृ. ४८८)</p>
<p>स च कर्तृयुक्तयच्छब्दाद्युपबन्धो मन्त्रे ब्राह्मणे वा अविशिष्ट
<pb n="279"/>
एवेति तद्वशेन विधिशक्त्युपघाते सति कर्माभिधायकत्वमात्रभुभयत्रा-
पीति । तदुक्तम्—</p>
<lg>
<l>येषामाख्यातशब्दानां यच्छब्दाद्युपबन्ध/?/नात् ।</l>
<l>विधिशक्तिः प्रण्श्येत्तु ते सर्वत्राभिधायकाः ।। इति ।</l>
</lg>
<p>(तं. वा., पृ. ४३३)</p>
<p>अतोऽस्ति तृतीयोऽपि प्रकार इति ।</p>
<p>इदन्त्विह वक्तव्यम्—अत्र यच्छब्दाद्युपबन्धेन मन्त्रब्राह्मण-
वाक्यगताख्यातशब्दस्याभिधायकत्वमभिमतं पदार्थे ? वाक्यार्थे वा ? ।
न तावत्पदार्थे; अभिधायकवाक्यगतस्याख्यातशब्दस्य पदार्थाभि-
धायकत्वाविशेषात् । नापि वाक्यार्थे; सर्वत्रैव वाक्यार्थस्य
गम्यमानत्वेनानभिधेयत्वात् । अथैतदेव वाक्यार्थाभिधानं यत्
स्थलविशेषे विशेषणान्वययोग्यप्रधानीभूतपदार्थाभिधानम्, तदा
ब्राह्मणे यच्छब्दाद्युपबन्धस्य.... ....विशेषणीभूतार्थप्रतिपादकत्वेन
तथाभूतार्थानभिधानेनाभिधायकत्वमिति । सत्यं ते सर्वत्राभिधायका
इत्यनेन सर्वत्राभिधायकत्वमभिमतम्, किन्तु अभिधायकत्वेन विशे-
षार्थप्रतिपादकत्वमात्रम् । तच्च ब्राह्मणे मन्त्रे च समानमेव । तत्र
“न ता नशन्ति” इत्यत्र यच्छब्दः, “अहे वुध्न्य मन्त्रं मे गोपाय”
इत्यामन्त्रणविभक्तिः, “दामि, गृह्णामि” इत्युत्तमपुरुषः, “यदि सोम-
<pb n="280"/>
मपहरेयुः” इत्यत्र यदिशब्दः, यदित्येवमादयः । प्रायेण मन्त्रेष्विति
सूत्रे मन्त्रोपन्यासः ।</p>
<p>किन्त्वेतावानत्र विशेषः—ब्राह्मणगतानां स्वरूपमेवोपलभ्य
विधित्वनिवृत्तौ सत्त्यां स्वरूपादेव कर्मसु प्रयोगानर्हत्वात् निमि-
त्तादिष्वख्यापनार्थतैव । मन्त्रगतानां तु दामि गृह्णामि निर्व-
पतीत्येवमादीनां स्वरूपमेवोपलभ्य शक्यमेभिः कर्म कर्तुमिति
विनियोगबुद्धिर्भवति । तदुक्तम्—</p>
<lg>
<l>अनुष्ठाने पदार्थानामवश्यंभाविनी स्मृतिः ।</l>
<l>अनन्यसाधनानन्यकार्यैर्मन्त्रैर्नियम्यते” ।। इति ।</l>
</lg>
<p>(तं. वा., पृ. ४३३)</p>
<p>तेन संशयोऽत्र किं प्रधानरूपकर्मविधायकत्वमेव परं सर्वत्र ?
अथ विधायकत्वमपि ? कर्मणि प्रतिपादकत्वमपि तृतीयः प्रकारो
ऽस्तीति मन्तव्यम् ।</p>
<p>प्रयोजनं पूर्वपक्षे—विधायकत्वे सर्वत्राख्यातानामभ्यासा-
त्कर्मभेदेऽनुष्ठानभेदः । सिद्धान्ते तु नैवम् ।</p>
<p>सूत्रन्तु—यच्छब्दाद्युपबन्धः स्यात् । मन्त्रग्रहणमुपलक्षणार्थम्,
तेनायमर्थः—यच्छब्दाद्युपबन्धसहितमाख्यातमभिधानवाचकं विधि-
शून्यप्रत्यायनमात्रहेतुभूतं प्रयोगसामर्थ्यादिति ।।</p>
<trailer>इति सप्तमं विधिमन्त्राधिरणम् ।।७।।</trailer>
<pb n="281"/>
<head>अथाष्टमं मन्त्रलक्षणाधिकरणम्</head>
<sutra>तच्चोदकेषु मन्त्राख्या ।। २. १. ३२ ।।</sutra>
<head>विषयसंशयसङ्गतयः</head>
<p>मन्त्रगतो भावशब्दो विधायको नेति परीक्षितुं कोऽयं मन्त्रो
नामेति वेदवाक्यगतभावशब्दानां गुणकर्मप्रधानद्वैविध्येऽधारिते
तत्प्रसङ्गेन कर्मप्रतिपादकत्वरूपं तृतीयं प्रकारं प्रतिपाद्येदानीं प्रस-
ङ्गेनैव वेदवाक्यगतमन्त्रपदस्यार्थो निरूप्यते-कोऽयं मन्त्रो नामेति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावन्मन्त्रसंहितायां पाठो
मन्त्रलक्षणम्, ब्राह्मणमध्येऽपि मन्त्रपाठदर्शनात् । नापि ब्राह्मण-
विनियोज्यत्वलक्षणम्, लिङ्गप्रकरणविनियोज्यानामपि मन्त्रत्वात् ।
नाप्यस्यन्तादिरूपता मन्त्रलक्षणम्, ब्राह्मणेऽपि तस्य भावात्,
मन्त्रेषु च केषुचिदभाबात् । तेन सर्वेषामेव तद्व्यभिचारादनेकार्थ-
त्वमेव मन्त्रशब्दस्येत्येवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र वृद्धोपदेशो न स्यात् । तथाहि—
येषु वाक्येषु वृद्धाः प्रयुञ्जते—‘मन्त्रानधीमहे’ ‘मन्त्रानध्यापयामः’
<pb n="282"/>
‘मन्त्रा वर्तन्ते’ इति । अभियुक्तमूलञ्च शब्दार्थावधारणम् । तेन
मन्त्रसंहितापाठादीनां व्यभिचारेऽप्यध्यापकवृद्धा यत्र मन्त्रशब्दं
प्रयुञ्जते, ते मन्त्रा इति भवति व्यवस्था । तदुक्तम्—</p>
<lg>
<l>स्वाध्याये पठ्यमानेषु येषु मन्त्रपदं स्थितम् ।</l>
<l>ते मन्त्रा नाभिधानं हि मन्त्राणां लक्षणं स्थितम् ।। इति ।</l>
</lg>
<p>(तं. वा., पृ. ४३७)</p>
<p>प्रयोजनञ्चात्र लक्षणप्रतिपत्तिलाघवातिरिक्तमन्यन्नास्ति ।
तदुक्तं भाष्ये—</p>
<lg>
<l>आक्षेपे चापवादे च प्राप्त्यां लक्षणकर्मणि ।</l>
<l>प्रयोजनं न वक्तव्यं यच्च कृत्वा प्रवर्त्तते ।। इति ।</l>
</lg>
<p>(शा. भा., पृ. ४३५ पू. सं.)</p>
<p>सूत्रन्तु—तदनुष्ठीयमानकर्माभिधानं प्रयोजनं येषां वाक्या-
नां तानि तथोक्तानि । तेषु मन्त्राख्या मन्त्रशब्दप्रयोग इत्यर्थः ।
एतदपि प्रायिकत्वात्स्वाध्यायकालाध्यापकत्वयोगलक्षणमेवेति ।।</p>
<trailer>इत्यष्टमं मन्त्रलक्षणाधिकरणम् ।। ८ ।।</trailer>
<pb n="283"/>
<head>अथ नवमं ब्राह्मणलक्षणाधिकरणम्</head>
<sutra>शेषे ब्राह्मणशब्दः ।। २. १. ३३. ।।</sutra>
<head>विषयसंशयसङ्गतयः</head>
<p>अथ किंलक्षणम् ब्राह्मणम् । मन्त्राश्च ब्राह्मणम् । मन्त्राश्च
ब्राह्मणञ्च वेदः । तत्र मन्त्रलक्षण उक्ते परिशेषसिद्धत्वाद्
ब्राह्मलक्षणमवचनीयम्, तल्लक्षणेनैव सिद्धत्वात् । यस्यैतल्लक्षणं
नास्ति तद्ब्राह्मणमिति परिशिष्टं ब्राह्मणमिति । वेदवाक्यगतमन्त्र-
पदस्यार्थं प्रसङ्गेन निरूप्य तत्प्रसङ्गेनैव वेदवाक्यगतस्य ब्राह्मण-
पदस्यार्थो निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“अहे बुध्निय मन्त्रं मे गोपाय”
(तै. ब्रा., १.२.१.) इति वेदे श्रूयते । तथा “एतद्ब्राह्मणकान्येतानि
यद्ब्राह्मणकानीतराणि” इति वेदवाक्ये ब्राह्मणपदमपि श्रूयते । न
चेतिकरणबहुलत्वमाख्यायिकास्वरूपत्वं वा ब्राह्मणलक्षणं भवि-
तुमर्हति, मन्त्रेष्वपि गतत्वात् । न च मन्त्रव्यावृत्तमन्यलक्षणा-
न्तरमस्ति । अतोऽनेकार्थत्वमेव ब्राह्मणशब्दस्येत्येवं प्राप्ते—</p>
<pb n="284"/>
<head>सिद्धान्तः</head>
<p>अभिधीयते—मन्त्रब्राह्मणात्मको हि वेदः, तेन मन्त्रलक्षण
उक्तेऽर्थात्परिशिष्टो वेदो ब्राह्मणपदस्यार्थ इत्यवधारणात्
परिशेषसिद्धं ब्राह्मणलक्षणमवचनीयम् । न चैतावता सूत्रप्रणयनं
व्यर्थमिति वाच्यम्, यो हि मन्त्रब्रह्मणात्मको वेद इति न जानाति
तस्य तृतीयराशिशङ्कानिरासार्थत्वेन सूत्रप्रणनयस्यार्थवत्वादिति ।</p>
<p>प्रयोजनम्—पूर्वाधिकरणवदेव प्रतिपत्तिलाघवम् । सूत्रन्तु
सुबोधमेवेति ।।</p>
<trailer>इति नवमं ब्राह्मणलक्षणाधिकरणम् ।। ९ ।।</trailer>
<head>अथ दशममूहाद्यमन्त्रताधिकरणम्</head>
<sutra>अनाम्नातेष्वमन्त्रत्वमाम्नातेषु हि विभागस्यात् ।।
२. १. ३४. ।।</sutra>
<head>विषयसंशयौ</head>
<p>ऊहप्रवरनामधेयेषु संशयः । मन्त्रब्राह्मणात्मके वेदे निरूपिते
ऊहप्रवरनामधेयान्यपि मन्त्रान्तर्गतत्वात् प्रसङ्गेन मन्त्रा नेति
विचार्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—विकृतावतिदिष्टे तु प्रकृति-
समवेतार्थाभिधायिपदोद्धारेण विकृतौ समवेतार्थाभिधायि पदमूह्यते ।
<pb n="285"/>
एवं ‘प्रवरयजमानादीन् कीर्तयेत्’ इति वचनेन यजमानस्य प्रवर-
कीर्तनं नामधेयकीर्तनञ्च मन्त्रविहितमस्ति । तत्रोहितपदस्य
प्रवरपदस्य नामधेयपदस्य च मन्त्रमध्यपतनात्तत्सहितस्यैव च
मन्त्रस्य विहितार्थस्मारकत्वात्तेषामपि मन्त्रत्वमेवेत्येवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि मन्त्रमध्यपातो विहितार्थस्मारकत्वं
वा मन्त्रलक्षणं ब्रूमः, किन्त्वध्ययनकालेऽभियुक्तमन्त्रपदविषयत्वम् ।
न चोहप्रवरनामधेयेषु मन्त्रपदप्रयोगविषयत्वमस्ति । तदुक्तम्—
‘स्वाध्याये पठ्यमानेषु येषु’ इति ।</p>
<p>इदानीं भाष्यकारानभिहितमपि प्रकृतोपयोगितया विचारा-
न्तरमारभ्यते । किमूहप्रवरनामधेयानां निक्षेपे सर्वस्यैवामन्त्रत्वम्,
उत निक्षिप्तस्यैवेति ।</p>
<head>पूर्वपक्षः</head>
<p>अत्रायं पृर्वपक्षिणोऽभिसन्धिः—यथा अधीतस्वरवर्णक्रमप्रत्य-
भिज्ञाने मन्त्रत्वप्रत्यभिज्ञानं भवति । तदन्यत्वे तु मन्त्रत्वप्रत्यभिज्ञाना-
भावादमन्त्रत्वमेवेति । तदुक्तम्—</p>
<lg>
<l>स्वरवर्णानुपूर्व्यादिविशिष्टे हि प्रयुज्यते ।</l>
<l>मन्त्रशब्दस्ततोऽन्यत्वे न तस्यार्थः प्रतीयते ।। इति ।</l>
</lg>
<p>(तं. वा., पृ. ४३७)</p>
<pb n="286"/>
<p>तस्मादेकवर्णापयेऽप्यमन्त्रत्वमेवेत्येवंप्राप्ते—</p>
<head>सिद्धान्तः</head>
<p>अभिधीयते—भवेदेवं यद्यवयविनः समूहस्य वा एकदेशापा-
येऽपि प्रत्यभिज्ञायमानं ताद्रूप्यं विहन्येत । न हि गोर्गडुनि जाते
विषाणे वा भग्ने गोत्वप्रत्यभिज्ञासिद्धिः । वने वा कतिपयवृक्षोपच-
यापचयाभ्यां प्रत्यभिज्ञासिद्धेः समूहे प्रत्ययो भवति । तद्वदिहाप्ये-
कावयवाभावेऽपि पदान्तरप्रक्षेपेऽपि प्रत्यक्षेण चाध्ययनकालावगत-
मन्त्ररूपप्रत्यभिज्ञानात् प्रक्षिप्तपदमात्रस्यैवामन्त्रत्वम्, न तु सर्वस्यैवेति ।
तदुक्तम्—</p>
<lg>
<l>आकृतीनामभिव्यक्तिर्या कथंचिन्निरूपिता ।</l>
<l>नासाववयवाधिक्यविनाशेषु विनश्यति ।। इति ।</l>
</lg>
<p>( तं. वा., पृ. ४३८ )</p>
<p>अत्र च पदत्ववाक्यत्वयोरनिष्टत्वादाकृतिग्रहणं गोत्वदृष्टान्तार्थ-
मिति । न च “न गिरा गिरेति ब्रूयादैरं कृत्वोद्गेयम्” इत्यत्रापि
गिरापदोद्धारेण इरापदस्यामन्त्रत्वप्रसङ्ग इति वाच्यम् ।
अध्ययनकाल एवालोच्येदमवगतम्—यत् प्रकृतौ गिरापदवानयं
मन्त्रः, विकृताविरापदवानिति । तेन वेदप्रतिपादितेरापदस्य
<pb n="287"/>
भवतु मन्त्रत्वम् । सूर्यादिपदानान्तु न्यायगम्यत्वादिति
वैषम्यम् । तदुक्तम्—</p>
<lg>
<l>यत्र वैदिकमन्यत्वं तत्र मन्त्रत्वमिष्यते ।</l>
<l>न्यायेन कल्प्यमाने तु न शक्यं तन्निरूपणम् ।। इति ।</l>
</lg>
<p>( तं. वा., पृ.४३८ )</p>
<p>ननु सर्वशब्दावगम्या चोदना इति न्यायादूहादिकमपि
न्यायगम्यश्रुतार्थापत्तिकल्पितवेदगम्यत्वादिरापद तुल्यमेवेति । मैवम्;
नियतस्वरक्रमोच्चारितमेव हि वाक्यं वेदः । तच्चाधीयमानमेव
परं तथा भवति । तेन यत्किञ्चिच्छुतार्थापत्त्या वेदे
कल्प्यते तत्सर्वं वेदानुमतत्वाद्वेद इत्युच्यते । तेनोहादीनां
वेदाप्रतिपादित्वान्नैवेरापदतुल्यत्वम् । नन्वेवमपि “प्रवरनामधेयानि
कीर्तयेत्” इति प्रत्यक्षवेदोपदेशात्प्रवरनामधेययोर्मन्त्रत्वप्रसङ्गः, न
चैतत्; इरापदस्येव वेदे प्रवरनामधेययोर्मन्त्रत्वप्रयोज्य-
विशेषरूपेणाम्नानाभावात् । अत्र हि प्रवरशब्देनासितदेवल-
शाण्डिल्यादिप्रवराभिधायिपदकीर्त्तनम्, नामधेयशब्देन च यजमा-
नाभिधायिविष्णुशर्मादिनामकीर्तनमभिमतम् । तेषां च वेदेऽनाम्ना-
तत्वान्न मन्त्रत्वमिति । एवं तर्हि यत्र मन्त्रे “असावेष ते पिण्डः,
ये चात्र त्वामनु याश्च त्वामनु तस्मै ते स्वधा” इति पठ्यते, तत्रापि
सर्वनामस्थाने पितुर्नाम निक्षिप्यते, तस्य स्वरूपाम्नानाभावाद-
<pb n="288"/>
मन्त्रत्वप्रसङ्गः । नैतत्; आम्नानसमर्पितस्य हि मन्त्रत्वम्,
तद्यदि सर्वनाम्नां तत्स्थानशब्दान्तरसमर्पकत्वं तदा तेषां मन्त्रत्वम् ।
अथाम्नातस्य सर्वनाम्नस्तेषां प्रयोगेऽप्रामाण्यम्, ततो न मन्त्रत्वम् ।
तत्र तावत् सर्वनामपदं ‘प्रवरनामधेयानि कीर्त्तयेत्’ इतिवत्प्रमाणम् ।
किन्तु पित्रादिविशेषनाम्नामानन्त्यादाम्नातुमशक्यत्वात् पित्रादि-
विशेषार्थप्रतिपादनार्थम्, न चास्य स्वतस्तत्प्रतिपादनसामर्थ्यमस्तीति
स्वयं प्रयोगानर्हं सद्विशेषशब्दानेव प्रयोगार्हानुपलक्षयति ।
अतः सर्वनामाम्नानमविवक्षितरूपं पित्राद्यर्थविशेषविषयान्
प्रवरशब्दान् मन्त्रवाक्यनिवेशिनो दर्शयत्विति तदर्थमेव सर्व-
नामपदमध्ययनविधिनाध्यापितमिति निश्चीयते । तस्मात्
पित्रादिनाम्नामप्या्म्नानप्रायत्वात् मन्त्रत्वमेवेति ।</p>
<p>प्रयोजनम्—अमन्त्रत्वे मन्त्रभ्रंशप्रायश्चित्ताभावः, ‘/?/हृग्रहोर्भ-
श्छन्दसि’ इत्यादिच्छान्दसविकाराभावश्च । मन्त्रत्वे द्वयोरपि भाव
इति ।</p>
<p>सूत्रन्तु—अनाम्नातेषु ऊहप्रवरनामधेयेष्वमन्त्रत्वम् । अम्नातेषु
‘मन्त्रोऽयमिदं ब्राह्मणम्’ इत्येष विभाग इति ।।</p>
<trailer>इति दशममूहप्रवरनामधेयाधिकरणम् ।। १० ।।</trailer>
<pb n="289"/>
<head>अथैकादशमृग्लक्षणाधिकरणम्</head>
<sutra>तेषामृग्यत्रार्थवशेन पादव्यवस्था ।। २. १. ३५. ।।</sutra>
<head>विषयसंशयसङ्गतयः</head>
<p>ऋच इत्यस्ति वेदे “अहे बुध्निय मन्त्रं मे गोपाय यमृषयस्त्रैविदा
विदुः ऋचः सामानि यजूंषि” ( तै. ब्रा., १.२.१. ) इति । कथंल-
क्षणिका ऋच इति प्रासङ्गिकमन्त्रविचारं परिसमाप्येदानीं
मन्त्रविशेषश्रुतऋग्यजुःसामपदार्थनिरूपणमनुप्रसङ्गेन क्रियते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—यत्रार्थेन पादव्यवस्था
सा ऋगिति ऋग्लक्षणमुक्तम्, न चैतत्सम्भवति । “अग्निः
पूर्वेभिः” इत्यत्र क्रियापदाभावेनार्थावच्छेदनिबन्धनपादव्यवस्था-
व्यतिरेकेणापि ऋग्दर्शनात् । अतोऽनिरूपणमेव ऋक्पदार्थस्येत्ये-
वंप्राप्ते—</p>
<head>सिद्धान्तः</head>
<p>अभिधीयते—भवेदेवं यदि पादबद्धो मन्त्रः ऋक्त्वं
व्यभिचरति । तथा हि पादबद्धे मन्त्रे अभियुक्ता ऋक्छब्दं
प्रयुञ्जते । न लौकिकपदबन्धमात्रे । अत्र पादबद्धत्वं मन्त्रो-
<pb n="290"/>
पलक्षणार्थमेव । तेन “अग्निः पूर्वेभिर्ऋषिभिः” इत्यत्र क्रिया-
पदानुपादानादर्थवशेन पादव्यवस्थाया अभावेऽपि गायत्र्या-
दिच्छन्दोवशेन पादव्यवस्थायामविरुद्धमृक्त्वमिति ।</p>
<p>प्रयोजनम्—पूर्ववदेव प्रतिपत्तिलाघवमिति ।</p>
<p>सूत्रन्त्वर्थवशेनेत्युपलक्षणम् । वृत्तवशेनापि यत्र गायत्र्यादि-
पादव्यवस्था सा ऋगिति ।।</p>
<trailer>इत्येकादशमृग्लक्षणाधिकरणम् ।। ११ ।।</trailer>
<head>अथ द्वादशं सामलक्षणाधिकरणम्</head>
<sutra>गीतिषु सामाख्या ।। २. १. ३६ ।।</sutra>
<head>विषयसंशयौ</head>
<p>अथ साम किंलक्षणम् । इदानीमनुप्रङ्गेनैव सामशब्दार्थो
निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“अहे बुध्निय मन्त्रं मे
गोपाय यमूषयस्त्रैविदा विदुः ऋचः सामानि यजूंषि” इति मन्त्र-
<pb n="291"/>
सामानाधिकरण्यं सामशब्दस्य श्रूयते । मन्त्रश्च वर्णात्मको न तु
गानमात्रम् । किंच “साम्ना स्तुवीत” इति श्रूयते । स्तुतिश्च गुणगु-
णिसम्बन्धकीर्तनम् । न च गानमात्रेण तत्सम्भवति । तथा ‘सामा-
न्यध्यापयामः सामान्यधीमह’ इति गीयमान एव मन्त्रेऽभियुक्तो-
पदेशाद्गीयमान एव मन्त्रः सामशब्दाभिधेयः, न तु गीतिमात्र-
मिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्युभयीभिधानशक्तिगौरवं न स्यात् ।
तथाहि—गीतिविशिष्टमन्त्राभिधाने विशेषणभूता गीतिस्तावदव-
श्यमग्रतोऽभिधातव्या । तथाहि “ऋच्यध्यूढं साम गायति” इत्यृग-
क्षरनियतवर्तित्वाद्गानविशेषस्य तदभिधानादेव मन्त्रप्रतीतिसिद्धेरा-
कृत्यधिकरणन्यायेन गीतिवचनत्वमेव सामशब्दस्य । तदुक्तम्—</p>
<lg>
<l>एकखण्डेन शब्देन विशिष्टो यत्र लभ्यते ।</l>
<l>विशेषणस्य वाच्यत्वं तत्र सर्वत्र जायते ।। इति ।</l>
</lg>
<p>(तं. वा., पृ. ४४१)</p>
<p>तत्र यद्यपि समाशब्दाद्गीतिविशिष्टो मन्त्र एव प्रतीयते,
तथापि वाचकशक्तिः सामशब्दस्य गोशब्दस्येव विशेषणमात्र-
विषया । विशेष्यभूतमन्त्रप्रतीतिस्तु व्यक्तिवदेव । अतो “ग/?/
यजेत” इतिवत् “साम्ना स्तुवीत” इति स्वाश्रयभूतर्ग्द्वारेणो/?/-
<pb n="292"/>
मेव स्तुतिसाधनत्वं गानस्य । मन्त्रशब्दसामानाधिकरण्यञ्च
सामशब्दस्य ।</p>
<p>प्रयोजनम्—पूर्वत्प्रतिपत्तिलाघवम् ।</p>
<p>सूत्रन्तु—सामशब्दस्य गाने वाचकशक्तिनिरूपण परं सुबो-
धमेवेति ।।</p>
<trailer>इति द्वदशं सामलक्षणाधिकरणम् ।। १२ ।।</trailer>
<head>अथ त्रयोदशं यजुर्लक्षणाधिकरणम्</head>
<sutra>शेषे यजुः शब्दः ।। २. १. ३७. ।।</sutra>
<head>विषयसंशयौ</head>
<p>अथ यजुषां किं लक्षणमितीदानीमनुप्रसङगेन यजुःशब्दार्थो
निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावत् पादसम्बद्धो
मन्त्रो यजुश्शब्दार्थः, तस्यर्क्च्छब्दार्थत्वात् । नापि गीयमानं,
तस्य सामशब्दार्थत्वात् । एतद्व्यतिरिक्तस्य च लक्षणस्य
सकलयजुश्शब्दार्थव्यापकस्याप्रतीतेरनेकार्थत्वमेव यजुःशब्दस्येति ।
एवं प्राप्ते—</p>
<pb n="293"/>
<head>सिद्धान्तः</head>
<p>अभिधीयते—भवेदेवं यद्युक्तर्क्सामव्यतिरिक्तत्वमेव यजुर्ल-
क्षणं न भवेत् तेनैतदेव यजुर्लक्षणम्—यन्न पादबद्धं न च
गीयमानं तत् प्रश्लिष्टपठितं यजुरिति ।</p>
<lg>
<l>प्रयोजनं पूर्ववत् । सूत्रं सुबोधार्थमिति ।।</l>
<l>इति त्रयोदशं यजुर्लक्षणाधिकरणम् ।। १३ ।।</l>
</lg>
<head>अथ चतुर्दशं निगदाधिकरणम्</head>
<sutra>निगदो वा चतुर्थं स्याद्धर्मविशेषात् ।। २. १. ३८. ।।</sutra>
<head>विषयसंशयौ</head>
<p>अथ निगदा नाम किं यजूंषि ? उत यजुर्भ्योऽन्ये ? इत्यृ-
क्सामयजुःशब्दपदार्थेषु निरूपितेषु निगदानामनुप्रसङ्गेनैव “उच्चैर्नि-
गदेन” इत्येवमादिवेदवाक्यगतनिगदपदार्थो निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“उपांशु यजुषा” इति
यजुषामुपांशुधर्मशालित्वं प्रतीयते । अस्य च “उच्चैर्निगदेन”
इति विशेषः श्रूयते । स चास्य यजुष्ट्वे नोपपद्यते, विध्यनुवादयोरस-
<pb n="294"/>
म्भवात् । विधित्वे सति “उपांशु यजुषा” इति सामान्यशास्त्रप्राप्त-
मुपांशुत्वम् “उच्चैर्निगदेन” इति विशेषशास्त्रेण बाधनीयम् ।
बाधश्च गत्यन्तरासम्भवे भवेत् । तेन ‘ब्राह्मणेभ्यो दधि दीयतां
तक्रं कौण्डिडन्याय’ इत्यत्र कौण्डिडन्यगतब्राह्यणत्वस्य प्रमाणान्तरसि-
द्धत्वाद्भवतु गत्यन्तरासम्भवेन बाधः, यजुष्ट्वस्य प्रमाणान्तरसिद्ध-
त्वात् ‘शेषे यजुश्शब्दः’ इति लक्षणस्यर्क्सामनिगदशेषपरत्वेनापि
सम्भवात्त्रिभ्योऽन्यत्वेनैवोपपत्तेर्न बाधसम्भवः । न च यजुष्ट्वेऽपि
परसम्बोधरूपत्वेन निगदानामर्थप्राप्तमुचैष्ट्वम् “उच्चैर्निगदेन” इत्यनू-
द्यते । यजुष्ट्वे सति वाचनिकेनोपांशुत्वेनार्थप्राप्तस्योच्चैष्ट्वस्य बाधितत्वा-
दनुवादासम्भवात् । किञ्च व्यपदेशभेदश्चाप्यभियुक्तानां दृश्यते—
‘निगदा वर्तन्ते न यजूंषि, अथ यजूंषि न निगदा’ इति । अतो न
यजूंषि निगदाः, किन्तु चतुर्थमेव निगदा इति मन्त्रजातमिति । एवं
प्राप्ते अभिधीयते—</p>
<sutra>यजूंषि वा तद्रूपत्वात् ।। २. १. ४०. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि “उच्चैर्निगदेन” इत्यत्रानु-
वादो न सम्भवेत् । न च यजुष्ट्वे सत्यर्थप्राप्तमुच्चैष्ट्वमुपांशुत्व-
विधिना बाधितत्वान्नानूद्यत इति वाच्यम्, उपांशुत्वविधे-
<pb n="295"/>
र्निगदेषु प्रवृत्त्यसम्भवात् । तथाहि—“अग्नीदग्नीन् विहर बर्द्द-
स्तृणाहि” इत्येवंरूपा हि निगदाः । ते च परसम्बोधनार्थत्वेन प्रयो-
गेषूच्चार्यमाणेषु स्वकार्यक्षमा भवन्ति । अवयवव्युत्पत्तेश्च नितरां
गद्यत इति निगदाः । न चोपांशुत्वेनीच्चार्यमाणास्तथा भवन्ति ।
न चोपांशुविधेरप्यनन्यगतिः, तद्व्यतिरिक्तयजुर्विषयत्वेनैव चरितार्थ-
त्वात् । अतोऽयमुपांशुविधिर्निगदेतरयजुर्विषय एवेति न तेन बाधि-
तत्वादुच्चैस्त्वस्य सम्भवः । “अहे बुध्निय मन्त्रं मे गोपाय, यमृषयस्त्रै-
विदा विदुः ऋचः सामानि यजूंषि” इत्यृचो यजूंषि सामानीत्येव-
मात्मके वेदे त्रिष्वेवर्ग्यजुस्सामसु मन्त्रत्वमुपपन्नं भवति । निगदा
अपि मन्त्रा एव । अतो ऽपादबद्धत्वादगीतित्वाच्च परिशेषसिद्धय-
जुर्लक्षणयोगाद्यजूंष्येव निगदाः । उच्चैष्ट्वधर्मभेदश्चास्य परसम्बोधन-
कार्यसामर्थ्यप्राप्त एव स्तुत्यर्थमनूद्यमानोऽनन्यत्वमापादयति ।
उपदेशभेदश्च ब्राह्मणपरिव्राजकन्यायेन धर्मभेदनिबन्धन एव ।
अतो यजूंष्येव निगदा इति । अत्र यद्यपि “वेदो वा प्राय-
दर्शनात्” (जै. सू., ३. ३. २.) इत्यत्रोपांशुत्वादीनां वेदधर्मत्वमा-
चक्षते न जातधर्मत्वं, तथापि तदीयपूर्वपक्षन्यायेन जातध-
र्मत्वमभ्युपगम्य सामान्यशास्त्रमयोग्यं विशेषविषये न प्रवर्तत एवेति
तत्प्रतिपदनार्थोऽयं विचारः । तेनायमेव सामान्यविशेषन्या-
यादस्य भेदो यत्सामान्यशास्त्रं प्रवृत्तियोग्यमपि विशेषशास्त्रदर्श-
<pb n="296"/>
नान्न प्रवर्तते । अत्र तु सामान्यशास्त्रं विशेषप्रवृत्ययोग्यत्वादेव न
प्रवर्तत इति ।</p>
<p>प्रयोजनम्—यजुष्ट्वे सति यजुर्भ्रंशनिमित्तं “भुवः स्वाहा”
इति प्रायश्चित्तम्, अयजुष्ट्वे नेति ।</p>
<p>सूत्रन्तु यजूंष्येव निगदाः । तद्रूपत्वात् प्रश्लिष्टपठितत्वेन
यजूरूपत्वादित्यर्थः ।।</p>
<trailer>इति चतुर्दशं निगदाधिकरणम् ।। १४ ।।</trailer>
<head>अथ पञ्चदशमेकवाक्यलक्षणाधिकरणम्</head>
<sutra>अर्थैकत्वादेकं वाक्यं साकाक्षं चेद्विभागे स्यात् ।।
।। २. १. ४६. ।।</sutra>
<head>विषयसंशयौ</head>
<p>अथ प्रश्लिष्टपठितेषु यजुःषु कथमवगम्यते इयदेकं यजुरिति ।
मन्त्रत्रैविध्ये निरूपिते कियानेको मन्त्र इत्याकांक्षायां ऋक्सामयोः
परिमाणस्याध्येतृपरम्परासिद्धत्वात्प्राश्लिष्टपठितेषु यजुःषु कियदेकं
यजुरित्याकांक्षायां तत्परिमाणलक्षणं क्रियते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावदर्थैकत्वादेकं
<pb n="297"/>
वाक्यम्, तथा सति प्रतिपदमर्थभेदेन वाक्यभेदप्रसङ्गात् । नापि
विभज्यमानसाकांक्षत्वम्, एवञ्च सति “स्योनं ते सदनं कृणोमि
घृतस्य धारया सुशेवं कल्पयामि” (तै. ब्रा., ३. ७. ५.) इत्यस्य
“तस्मिन्सीद” इत्यनेन सहैकवाक्यत्वप्रसङ्गात् । नापि मिलितमेक-
वाक्यत्वलक्षणम्, एकं हि पदमेकार्थं न तद्विभज्यमानसाकांक्षम् ।
तच्चानेकार्थं प्रतिपदमर्थभेदेनैकार्थ्याभावात् । तदुक्तम्—</p>
<lg>
<l>एकार्थत्वं पदस्य स्यात्साकांक्षावयवं न तत् ।</l>
<l>साकांक्षावयवः सङ्घस्तस्यैकोऽर्थो न विद्यते ।। इति ।</l>
</lg>
<p>( तं. वा., पृ. ४४६)</p>
<p>अता “देवस्य त्वा सवितुः प्रसवेऽश्विनोर्बाहुभ्यां पूष्णो हस्ता-
भामग्नये जुष्टं निर्वपामि” इत्येवमादियजुषामपि नियतोपायाधीन-
मेव परिमाणपरिज्ञानमिति । एवं प्राप्ते—</p>
<head>सिद्धान्तः</head>
<p>अभिधीयते-भवेदेवं यद्यभिधेयवचनोऽयमर्थशब्दो भवेत् । प्रयो-
जनवचनस्त्वयम् । तेन यावन्ति पदान्येकप्रयोजनानि विभागे च साकां-
क्षाणि तावन्त्येकं वाक्यम् । तेनार्थैकत्वं विभज्यमानसाकांक्षत्वञ्च
मिलितमेवेदमेकवाक्यत्वलक्षणम् । अतो न प्रतिपदमेकं वाक्यम् ।
प्रतिपदमभिधेयभूतार्थनानात्वेऽपि “देवस्य त्वा” इत्येवमादिषु प्रयोज-
भूतस्यार्थस्यैकत्वादेकयजुष्ट्वमेव । “स्योनं ते सदनं कृणोमि” इत्य-
<pb n="298"/>
स्य “तस्मिन्सीद” इत्यनेन सहैकवाक्यत्वं विभज्यमानसाकांक्षत्वेऽपि
सदनकरणपुरोडाशप्रतिष्ठापनरूपप्रयोजनभेदात् । तथा “भगो वां
विभजतु, अर्यमा वां विभजतु” इत्येवमादिषु पुरोडाशविभागरूपैक-
कार्यत्वेऽपि विभज्यमानसाकांक्षत्वाभावान्नैकवाक्यत्वम् । एतच्च न
केवलं यजुर्मन्त्रमात्रविषयं लक्षणम्, किन्तु ब्राह्मणवाक्यलौकिक-
वाक्ययोरपीति । तदुक्तम्—</p>
<lg>
<l>तस्मात्पदेषु यावत्सु श्रूयमाणेषु दृश्यते ।</l>
<l>विस्पष्टमैक्यमर्थस्य तावतामेकवाक्यता ।। इति ।</l>
</lg>
<p>(तं. वा., पृ. ४४५)</p>
<p>प्रयोजनम्—पूर्ववत्प्रतिपत्तिलाघवमेव । सूत्रन्तु सुबोधमेवेति ।।</p>
<trailer>इति पञ्चदशमेकवाक्यलक्षणाधिकरणम् ।। १५ ।।</trailer>
<head>अथ षोडशं वाक्यभेदाधिकरणम्</head>
<sutra>समेषु वाक्यभेदः स्यात् ।। २. १. ४७. ।।</sutra>
<head>विषयसंशयसङ्गतयः</head>
<p>“इषे त्वोजें त्वा” (तै. सं., १.१.१) इति, “आयुर्यज्ञेन कल्पतां
प्राणो यज्ञेनकल्पताम्” (तै. सं., १.७.९.) इत्यादि । तत्र संशयः—
किमेवमादिषु भिन्नं वाक्यम् ? उतैकम् ? इति । पूर्वं यजुषामेवैक-
वाक्यत्वे प्रतिपादिते सतीदानीं क्वचिद्विषयविशेषेऽपवादः क्रियते ।</p>
<pb n="299"/>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावत् “इषे त्वोजें त्वा
वायवस्थ” इत्यादिषु प्रत्येकं समवेतक्रियाभिधायकमत्र पदं श्रूयते ।
नापि कल्पयितुमपि शक्यते, विनिगमनाप्रामाणाभावात् । तेनात्र
समवेतार्थाभिधानाभावेनाविवक्षितार्थतया उच्चारणमात्रैकादृष्टाप्रयोज-
नतया एकवाक्यत्वं वक्तव्यम्, न तु संहत्यैकार्थाभिधायकत्वेन,
अविवक्षितार्थेषु तल्लक्षणासम्भवात्। कल्प्यमानञ्चादृष्टं लाघवादेकमेव
कल्पयितुमुचितम् । तथा च सत्येकादृष्टप्रयोजनत्वेन विभज्यमान-
साकांक्षत्वमप्यस्तीति मिलितानामेवैकवाक्यत्वम् । ननु “इषे त्वेति
छिनत्ति ऊर्जे त्वेति अनुमार्ष्टि” इत्यादिविनियोगभेदाद्दृष्टरूपप्रयो-
जनभेदेन वाक्यभेद एव प्रतीयते । मैवम्; मन्त्रस्य ह्येकवाक्यत्व-
मालोच्यते । न च मन्त्रे छेदनानुमार्जनाभिधायकं पदं श्रूयते ।
तेनादृष्टार्थत्वे सति कृत्स्नस्यैव मन्त्रस्यादिमध्यान्तप्रतीकद्वारेण
पुनः पुनर्विनियोगभेदो नानुपपन्नः । न चैवं सत्येकवाक्यत्वे छेद-
नानुमार्जनादिरूपविषयभेदाददृष्टभेद एवेति वक्तव्यम् । एकस्यै-
वादृष्टस्य छेदनानुमार्जनादिविषयानुकूलज्ञापनार्थत्वेनैव विनियोग-
भेदोपपत्तेः । क्लृप्त्युदाहरणेऽपि यद्यपि कल्पतां कल्पतामित्याख्यात-
पदमस्ति, तथापि तदर्थस्य कर्मासमवेतत्वेनादृष्टार्थत्वमेव वक्तव्यम् ।
तथा सति लाघवात् पूर्ववदेवादृष्टाप्रयोजनत्वेन विभज्यमानसाकांक्ष-
<pb n="300"/>
त्वेन चैकवाक्यत्वमेव । न च “क्लृप्तीर्यजमानं वाचयति” इति
बहुवचनानुपपत्तिः । मन्त्रैकत्वेऽपि कल्पतामिति पुनः पुनरुच्चरित-
क्लृप्तिशब्दवत्वेनैवोपपत्तेः । तदुक्तम्—</p>
<lg>
<l>एकोऽपि बहुभिर्मन्त्रः प्रतीकैर्विनियुज्यते ।</l>
<l>पुनःपुः प्रयोगाच्च क्लप्तीरित्यभिधीयते ।। इति ।</l>
</lg>
<p>(तं. वा., पृ. ४४९)</p>
<p>अतः प्रतीयमानकर्मसमवेतार्थानां यजुषां दृष्टार्थमन्त्रावधितः
प्रानेकमन्त्रत्वमेवेति । एवंप्राप्ते—</p>
<head>सिद्धान्तः</head>
<p>अभिधीयते—भवेदेवं यदि मन्त्ररूपावधारणात् प्रागेवादृष्टरूप-
प्रयोजनकल्पनं भवेत् । न चैतदस्ति; अज्ञातस्वरूपस्य विनियोगाभा-
वात् । अविनियुक्तस्य च प्रयोजनकल्पनानुपपत्तेः । तेन विनियोग-
प्रयोजनकल्पनातः प्रागेव मन्त्रस्य स्वरूपं निरूपणीयम् । तच्च
भिन्नमेव प्रतीयते । तथाहि—“इषे त्वा” इति कर्माभिधायिद्वितीया-
न्तशब्दप्रयोगात् कर्मणश्च क्रियासम्बन्धाव्यभिचारात् लिङ्गा-
देवैतदवगम्यते—इषे ईप्सिताय त्वां किञ्चित्करोति, एवमूर्जे
वखाय त्वां किञ्चित् करोतीत्येतावतैव भेदबुद्धौ जातायां भेदनैव
प्रयोजनविशेषाकांक्षायां विनियोगगवेषणे भेदेनैव “इषे त्वेति शाखां
छिनत्ति, ऊर्जे त्वेति अनुमार्ष्टि” इति विनियोगदर्शनात् । प्रयो-
<pb n="301"/>
जनकल्पनमपि भेदेनैव । अदृष्टार्थत्वेऽप्यदृष्टप्रयोजनभेदात् विभज्य-
मानसाकांक्षत्वाभावाच्च नैकवाक्यत्वम्, किन्तु वाक्यभेद एवेति ।
तदुक्तम्—</p>
<lg>
<l>रूपादुत्तरकालं हि विनियोगप्रयोजने ।</l>
<l>तस्मात्प्रागेव तत्क्लृप्तेर्भेदाभेदपरीक्षणम् ।। इति ।</l>
</lg>
<p>(तं. वा., पृ. ४५०)</p>
<p>तेनादृष्टार्थत्वेऽपि तावन्नैकवाक्यत्वम् । वस्तुतस्तु नैषामदृष्टा-
र्थत्वम्, किन्तु ब्राह्मणवाक्यबोधितदृष्टप्रयोजनत्वमेव । यत्तु
ब्राह्मणबोधितछेदनाद्यभिधायिपदाभावान्न मन्त्रस्य तत्र सामर्थ्य-
मस्तीत्युक्तम् । तदयुक्तम्; विनियोगबलेनैव तद्वाचकपदाध्या-
हारेण छेदनादिप्रकाशरूपदृष्टकार्योपपत्तेरित्येवं क्लृप्त्युदाहरणे
यद्यप्यर्थैकत्वं तथापि विभज्यमानसाकांक्षत्वाभावान्नैकवाक्यत्वं,
नाप्येकार्थत्वम्, “क्लप्तीर्यजमानं वाचयति” इति शब्दस्य पुनः
पुनरुच्चार्यमाणत्वात् । क्लॄप्तिशब्दबहुत्वाभिप्रायञ्च बहुवचनम्,
शब्दानामर्थतन्त्रत्वस्य स्वभावसिद्धत्वात् । अतोऽर्थभेदादपि
भिन्नवाक्यत्वमेवेति । अत्र यद्यप्यायुराशासनरूपाणां क्लृप्तीनाम-
दृष्टार्थत्वम्, तथापि मन्त्राणां तत्प्रकाशने दृष्टार्थत्वमेवेति ।</p>
<p>प्रयोजनम्—पूर्वपक्षे “इषे त्वोर्जे त्वा” इत्यादिषु छेदने
मार्जने च कृत्स्नमन्त्रप्रयोगः । सिद्धान्ते तु भेदेनैव । क्लृप्तिमन्त्रे
<pb n="302"/>
च पूर्वपक्षे मन्त्रस्यैव वाक्यत्वान्मन्त्रदोषे कृत्स्नमन्त्रावृत्तिः ।
सिद्धान्ते तु मन्त्रभेदे य एव दुष्टः स एवावर्तयितव्यो नान्य इति ।।</p>
<trailer>इति षोडशं वाक्यभेदाधिकरणम् ।। १६ ।।</trailer>
<head>अथ सप्तदशमनुषङ्गाधिकरणम्</head>
<sutra>अनुषङ्गो वाक्यसमाप्तिस्सर्वेषु तुल्यगोगित्वात् ।।२.१.४८</sutra>
<head>विषयसंशयौ</head>
<p>“या ते अग्नेऽयाशया तनूर्वर्षिष्ठा गहरेष्ठोग्रं वचो अपावधी-
त्त्वेषं वचो अपवाधीत्स्वाहा । या ते अग्ने रजाशया, या ते
अग्ने हराशया” ( वा. सं., ५. ८. ८ ) इति । तत्र सन्देहः—
किं “तनूर्वर्षिष्ठा” इति सर्वत्रानुषक्तव्यः आहोस्विल्लौकिको
वाक्यशेषः कर्तव्य इति । अत्रैषा विषयशुद्धिः—ज्योतिष्टोमे
“तिस्न एव साह्नस्योपसदः कार्या” इत्युपसन्नामानि त्रीणि कर्माणि
श्रूयन्ते । तेषां चाङ्गभूतास्तिस्र इष्टयोऽग्निदैवत्या “अग्निमनीकम्”
इत्येवमादिवाक्यविहिताः सन्ति । आसाञ्च क्रमे त्रयो मन्त्राः
समाम्नाताः । तत्र प्रथमाया इष्टेः “या ते अग्नेऽयाशया” इत्ययं मन्त्र-
स्सम्पूर्णत्वान्निराकांक्षः । द्वितीयायास्तृतीयायाश्चेष्टेः “या ते अग्ने
रजाशया या ते अग्ने हराशया” इत्येतावदसम्पूर्णत्वात्साकांक्षौ ।
<pb n="303"/>
तत्रायं सन्देहः—किं प्रथममन्त्रसमाम्नातस्य “तनूर्वर्षिष्ठा” इत्यादि-
वाक्यशेषस्य द्वितीयतृतीयमन्त्रयोरनुषङ्गः, अथवा लौकिकस्या-
ध्याहार इति । पूर्वमनुप्रङ्गेन यजुःपरिमाणे निरूपिते सतीदानी-
मनुप्रसङ्गेनैवासम्पूर्णस्य यजुषः किमध्याहारेण पूरणम् ?
उतानुङ्गेणेति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावत् “या ते अग्नेऽयाशया”
इत्येतच्छेषभूतस्य “तनूर्वर्षिष्ठा” इत्यादेः “या ते अग्नेऽयाशया या ते
अग्ने हराशया” इत्येतच्छेषभावस्सम्भवति, पूर्ववाक्यशेषत्वेनैवाध्यय-
नविधिनाध्यापितत्वात् । यथा आहवनीयस्य होमशेषत्वात् वेदावग-
तस्य“अग्निमुपनिधाय स्तुवीत” इत्यत्र न स्तोत्रशेषत्वेनोपनिधानम्
किन्तर्हि. ? लौकिकस्यैवाग्नेः सर्वार्थस्य, तथा लौकिकस्यैव वाक्य-
शेषस्योत्तरमन्त्रयोरध्याहार इति । तदुक्तम्—</p>
<lg>
<l>नान्यत्रोत्सहते गन्तुं वैदिकं सन्निबन्धनम् ।</l>
<l>यथेष्टविनियोगन्तु सर्वार्थं वस्तु लौकिकम् ।। इति ।</l>
</lg>
<p>(तं. वा., पृ. ४५३)</p>
<p>तस्मान्न वैदिकः शेषः, किन्तु लौकिक एवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि वाक्यगताकांक्षा सति सम्भवे
<pb n="304"/>
अवैदिकेनापि पूर्येत । तथाहि—वैदिकस्य वाक्यस्य वैदिक एव
शेषः पूरणक्षमः । तत्र वेदगतैवान्वेषणोचिता । तदुक्तम्—</p>
<lg>
<l>अदृष्टः प्रकृतावर्थः प्रत्ययेऽन्विष्यते पुनः ।</l>
<l>पदे स्वस्मिन्न लब्धश्चेत्प्रार्थनीयः पदान्तरे ।।</l>
</lg>
<lg>
<l>स्वस्मिन् वाक्येऽपि न स्याच्चेन्मृग्यः प्रकरणे ततः ।</l>
<l>यदि प्रकरणे न स्यान्मृग्यः प्रकरणान्तरे ।। इति ।</l>
</lg>
<p>(तं. वा., पृ. ४५३)</p>
<p>चोदनालक्षणधर्मनियमादिह तु वैदिकस्यैव तनूवर्षिष्ठेत्यादेः
सर्वार्थत्वसम्भवान्न लौकिकावसरः स्थितः । तदुक्तम्—</p>
<lg>
<l>विमुक्तव्यापृतौ वेदे लौकिकावसरस्थितिः ।</l>
<l>तद्व्यापारविमोकश्च सकलान्वेषणक्षये ।। इति ।</l>
</lg>
<p>(तं. वा., पृ. ४५३)</p>
<p>यत्तु वाक्यान्तरशेषत्वेनाध्ययनविधिनाध्यापितस्य न वाक्या-
न्तरशेषत्वं सम्भवतीत्युक्तम्, तदयुक्तम्; सर्वशेषत्वेनैकस्यैव
वाक्यशेषस्याध्ययनविधिनाध्यापितत्वात् । न चानन्तर्यविशेषा-
ध्ययनवशेनापि पूर्ववाक्यशेषत्वमेवास्योन्नेतुमुचितम्, न तु सर्वशेष-
त्वमिति वाच्यम् । यत आकाङ्क्षायोग्यतासन्निधयो हि सम्बन्धादि-
कारणम् । सन्निधिश्च बुद्धिविपरिवृत्तिर्नार्थान्तरम् । ते चाकाङ्क्षा-
दयख्निष्वेव मन्त्रेष्वविशिष्टा इति सर्वार्थत्वमेवाम्नानस्य । सर्वथा-
<pb n="305"/>
म्नानस्यावश्यकेनाप्यानन्तर्येण भवितव्यमिति नान्तरीयकमा-
नन्तर्यविशेषोपादानम् । तदुक्तम्—</p>
<lg>
<l>आकांक्षा सन्निधानं च योग्यता चेति तत्त्रयम् ।</l>
<l>सम्बन्धकारणत्वेन क्लॄप्तं नानन्तरश्रुतिः ।। इति ।</l>
</lg>
<p>(तं. वा., पृ. ४५५)</p>
<p>न च रजाशयेत्यनेन व्यवधानाद्धराशयेत्यनेन सह न
सम्बन्धः । सम्बन्धिपदव्यवहितस्याप्यनन्तरितत्वादेव ।</p>
<lg>
<l>अनन्तरेण सम्बन्धः स्यात्परस्याप्यनन्तरः ।</l>
<l>ततः पुनस्तदारूढः परानन्तर्यमश्नुते ।। इति ।</l>
</lg>
<p>(तं. वा., पृ. ४५५)</p>
<p>प्रयोजनम्—पूर्वपक्षे लौकिकाध्याहृतपदस्यामन्त्रत्वान्न मन्त्र-
नाशनिमित्तं प्रायश्चित्तम् । सिद्धान्ते त्वनुषक्तपदानां मन्त्रत्वान्म-
न्त्रनाशनिमित्तं प्रायश्चित्तमिति ।</p>
<p>सूत्रन्तु—अनुषज्यत इत्यनुषङ्गो वाक्यशेषः वाक्यपरिसमाप्ति-
रनेनेति सैव वाक्यपरिसमाप्तिः । सर्वेषु तुल्ययोगित्वात्तुल्यस-
म्बन्धादित्यर्थः ।</p>
<p>अथेह कथं भवितव्यम् ? यत्र निराकांक्षाणां सन्निधौ परि-
पूर्णसम्बन्धः श्रूयते । यथा “चित्पतिस्त्वा पुनातु वाक्पतिस्त्वा
पुनातु देवस्त्वा सविता पुनात्वच्छिद्रेण पवित्रेण वसोः सूर्यस्य
<pb n="306"/>
रश्मिभिः” इति । पूर्वं साकांक्षेषु शेषिषु प्रतीयमानाकांक्षस्य शेष-
स्यानुषङ्गं प्रतिपाद्य, इदानीमप्रतीयमानाकांक्षेषु शेषिषु साकांक्षस्य
शेषस्यानेनैव सूत्रेणानुषङ्गः प्रतिपाद्यते ।</p>
<p>अत्रायं पूर्वपक्षिणोऽभिसन्धिः—शेषिणस्तावन्निराकांक्षा-
नन्तरशेषिसम्बन्धेनैव पूरिताः । अतो नात्रानुषङ्गकारणमस्ति ।
तदुक्तम्—</p>
<lg>
<l>अनन्तरेण सम्बध्य शेषस्य च कृतार्थता ।</l>
<l>शेषिणश्च निराकांक्षाः किं निमित्तानुषङ्गधीः ।। इति ।</l>
</lg>
<p>(तं. वा., पृ. ४५७)</p>
<p>तेन “देवस्त्वा सविता पुनातु” इत्यनेनैवानन्तरितेन सहाच्छि-
द्रेण पवित्रेणेत्यस्य वाक्यशेषस्य सम्बन्धः, न तु “चित्पतिस्त्वा
पुनातु” इत्येताभ्यामपीति । एवं प्राप्ते—</p>
<head>सिद्धान्तः</head>
<p>अभिधीयते-भवेदेवं यदि “देवस्त्वा सविता पुनातु” इत्येतस्यैव
वाक्यस्याच्छिद्रेणेत्ययं शेषो भवेत् । किन्तु करणत्वेन क्रियासा-
कांक्षमनन्तरपठितया पुनातिक्रियया सम्बध्यते । सा च त्रिष्वपि
वाक्येषु एकैवेति युगपदेवास्य मन्त्रत्रयशेषत्वम् । न चैकत्वेऽपि
क्रियायाः कर्तृभेदेन भिन्नत्वादनन्तरितसवितृकर्तृकपुनातिक्रिया-
सम्बन्ध एवास्योचित इति । स्यादेवं यदि सवित्रादिकर्तृभेदोऽस्य
<pb n="307"/>
वास्तवो भवेत् । किन्तु दर्भयुगलेन पूर्वाग्रतया आज्योत्पवने एकेना-
ध्वर्युणा क्रियमाणे मन्त्रोऽयं पठ्यते । तत्र चैक एवाध्वर्युः परमार्थतः
कर्ता, चित्पत्याद्युपन्यासः स्तुत्यर्थ एवेति न कर्तृभेदात् पुनात्वर्थ-
भेदः । तदुक्तम्—</p>
<lg>
<l>अनन्तरस्य वाक्यस्य यदि शेषो भवेदयम् ।</l>
<l>तत एवं भवेदेष त्वाख्यातार्थेन सर्वभाक् ।। इति ।</l>
</lg>
<p>(तं. वा., पृ. ४५७)</p>
<p>न चैवं सति प्रकरणान्तरीयपुनात्वर्थेनास्य सम्बन्धः शङ्कनीयः,
प्रकृतापूर्वगृहीतत्वेनास्य दर्शपूर्णमासबर्हिर्धर्मवदन्यसम्बन्धासम्भ-
वात् । न चाभेदेऽपि ज्योतिष्टोमस्य यथा “मैत्रावरुणं श्रीणाति”
इत्यभ्यासापूर्वभेदादेव श्रयणव्यवस्था, तथात्रापि पुनात्वर्थस्यैक-
त्वेऽपि भिन्नापूर्वाभ्यासवशेनैव व्यवस्थेति वाच्यम् । तत्र भिन्ना-
भ्यासापूर्वप्रयुक्तत्वेन धर्मव्यवस्थोपपत्तेः । न चात्र तथेति वैषम्यम् ।
नाप्येकक्रियान्वयित्वेन चित्पत्यादिकर्तॄणामपि सर्वशेषत्वम्, कर्त्रन्त-
रावरुद्धत्वेन कर्त्रन्तरप्रवेशासम्भवात् । तदुक्तम्—</p>
<lg>
<l>करणानां व्यवस्था हि भिन्नापूर्वाप्रयुक्तितः ।</l>
<l>कर्त्रन्तरावरोधाच्च चित्पत्यादेरसङ्कराः ।। इति ।</l>
</lg>
<p>(तं. वा., पृ. ४५८)</p>
<pb n="308"/>
<lg>
<l>अतः सर्वशेषत्वमेव वाक्यस्येति सिद्धम् ।</l>
<l>प्रयोजनं पूर्वाधिकरणवदेव । सूत्रन्तु व्याख्यातमेव ।।</l>
</lg>
<trailer>इति सप्तदशमनुषङ्गाधिकरणम् ।। १७ ।।</trailer>
<head>अथाष्टादशं व्यवायाधिकरणम्</head>
<sutra>व्यवायान्नानुषज्येत ।। २. १. ४९ ।।</sutra>
<head>विषयसंशयसङ्गतयः</head>
<p>“सन्ते वायुर्वातेन गच्छतां सं यजत्रैरङ्गानि सं यज्ञपतिराशिषा”
इति । सन्निधिप्रत्युदाहरणसूत्रमिदिम् । बुद्धिविपरिवृत्तिर्हि सन्निधि-
रित्युक्तम् । अत्र तु “सन्ते वायुर्वातेन गच्छताम्” इत्येक-
वचनान्तस्याख्यातपदस्य “संयजत्रैरङ्गानि” इत्यनेन बहुवचनान्तेना-
योग्यतयान्वयासम्भवादवश्यं बहुवचनान्तं गच्छन्तामिति लौकिकप-
दमध्याहर्तव्यम् । तेन विजातीयेन बुद्धिविच्छेदे सति बुद्धिविपरिवृ-
त्तिरूपसन्निध्यभावादाकांक्षायोग्यतयोर्विद्यमानत्वेऽपि “संयज्ञपति-
राशिषा” इत्यत्र गच्छतामित्यस्य नानुषङ्गः । तदुक्तम्—</p>
<lg>
<l>प्रत्युदाहरणत्वेन सन्निधेरिदमुच्यते ।</l>
<l>असम्बन्धातिरोधाने वैषम्यान्नानुषज्यते ।। इति ।।</l>
</lg>
<p>(तं. वा., पृ. ४५९)</p>
<pb n="309"/>
<p>तेनात्र लौकिक एव शेषोऽध्याहर्तव्यः । प्रयोजनं पूर्वमेवोक्तम् ।</p>
<lg>
<l>आम्नायमानं ह्यनुषज्यमानमन्तर्गतं मन्त्रनिरूपणायाम् ।</l>
<l>तदादिसाम्येन तु लौकिकानां न मन्त्ररूपप्रतिपत्तिसिद्धिः ।।</l>
</lg>
<p>इति रिति । सूत्रन्तु व्यक्तमेवेति ।</p>
<trailer>इत्यष्टादशं व्यवायाधिकरणम् ।। १८ ।।</trailer>
<trailer>इति बालबलभीभुजङ्गापरनाम्नो भट्टभवदेवस्य कृतौ</trailer>
<head>तौतातितमततिलके</head>
<head>द्वितीयस्याध्यायस्य प्रथमः पादः ।।</head>
<pb n="310"/>
<head>श्रीः</head>
<head>द्वितीयाध्यायस्य द्वितीयः पादः</head>
<head>तत्र प्रथमं शब्दान्तराधिकरणम्</head>
<sutra>शब्दान्तरे कर्मभेदः कृतानुबन्धत्वात् ।। २. २. १. ।।</sutra>
<head>विषयसंशयौ</head>
<p>अस्ति ज्योतिष्टोमः । तत्र श्रूयते—“सोमेन यजेत” “दाक्षि-
णानि जुहोति” “हिरण्यमात्रेयाय ददाति” इति । यजतिददाति-
जुहोतयः किं संहत्य कार्यं कुर्वन्ति ? उत विहृत्येति ।</p>
<head>प्रभाकरमतेन विषयसङ्गती</head>
<p>तत्र प्रभाकरेण शास्त्रभेदोऽध्यायार्थ इति दर्शितम् ।
अयञ्च तस्याभिप्रायः—प्रथमाध्याये शास्त्रत्वेन चोदनाप्रामाण्ये
निरूपिते तदेव शास्त्रं कुत्र भिन्नं कुत्र चाभिन्नामितीयमेव चिन्तान-
न्तराङ्गत्वेनोचिता, न तु कर्मभेदगोचरा, तस्य शास्त्रभेदफलत्वेना-
र्थसिद्धत्वात् । किञ्च—उक्तप्रामाण्यनिर्वाहकोऽपि शास्त्रभेद एव,
अन्यथैकशास्त्रत्वेन सर्वचोदनानामशक्यानुष्ठानार्थतयाप्रामाण्य-
प्रसङ्गात् ।</p>
<p>स च शास्त्रभेदः क्वचित्साध्यभेदनिबन्धनः, क्वचिच्चानुबन्ध-
भेदनिबन्धनः । तौ चात्रानिरूपितभेदाभेदादेव शास्त्रादवगतौ
<pb n="311"/>
शास्त्रभेदकौ । साध्यभेदस्तावदुत्पत्ति-प्राप्ति-विकृति-संस्कृति-कर-
णोपकार-करणावान्तरकार्यै-श्वर्यलक्षणाधिकाररूपभेदात्सप्तविधः ।
शास्त्रत्वञ्चासन्निकृष्टार्थविषयत्वम् । तद्यत्र निरपेक्षभिन्नासन्नि-
कृष्टार्थतात्पर्यत्वत्त्वं, तत्र शास्त्रभेदः । यत्र तु नैवम्, तत्राभेद
एव । यथा—“पुरोडाशं संयौति” इत्यस्य पुरोडाशोत्पत्ति-
शास्त्रस्य “पुरोडाशं चतुर्धा करोति” इति चतुर्धाकरणशास्त्राद्भेदः ।
अनयोरेव निरपेक्षासन्निकृष्टार्थतात्पर्यवत्त्वात् । “आग्नेयोऽष्टा-
कपालो भवति” इति शास्त्रात्पुनरभेद एव, तत्सापेक्षपुरोडाशो-
त्पत्तितात्पर्यवत्त्वात् । एवं “पयो दोग्धि” इति पयःप्राप्तिशास्त्रस्य
पयस्संस्कारशास्त्राद्भेद एव । अभेदश्च “ऐन्द्रं पयः” इत्यस्मात्सा-
न्नाय्यशास्त्रात् । एवं “व्रीहीनवहन्ति” इति व्रीहिविकृतिशास्त्रस्य
“व्रीहीन्याहरति” इत्यस्माद्भेदः । अभेदश्च “व्रीहिभिर्यजेत” इत्य-
स्मात्प्रधानशास्त्रात् । एवं “व्रीहीन् प्रोक्षति” इत्यस्यापि संस्कृति-
शास्त्रस्यावहन्तिशास्त्राद्भेदः । “व्रीहिभिर्यजेत” इति प्रधानशास्त्रा-
त्त्वभेदः । तथा “समिधो यजति” इत्यादीनामितिकर्तव्यता-
शास्त्राणां करणोपकाररूपसाध्यतात्पर्यवत्वेन “आग्नेयोऽष्टाकपालो
भवति” इत्यादिशास्त्राणाञ्च करणावान्तरकार्यतात्पर्ययोगित्वेन
परस्परं भेदः । अभेदश्च “दर्शपूर्णमासाभ्यां यजेत” इत्यस्मादधि-
कारशास्त्रात्, तत्सापेक्षत्वात्सकलेतिकर्त्तव्यताशास्त्राणां करण-
<pb n="312"/>
शास्त्राणाञ्च । तथा जीवनाधिकारसाध्यभेदे च “यावज्जीवं दर्श-
पूर्णमासाभ्यां यजेत” “दर्शपूर्णमासाभ्यां स्वर्गकामो यजेत” इत्य-
नयोश्शास्त्रयोर्भेदः । तथानुबन्धभेदादपि शास्त्रभेदः । अनुबन्धत्वं
नियोगविषयत्वम् । तद्भेदश्च शब्दान्तराभ्याससंज्ञागुणप्रकरणा-
न्तरैः पञ्चभिः प्रतिपाद्यमानः पञ्चविध एव । संख्यायास्त्वनु-
बन्धभेदकत्वाभावान्न शास्त्रभेदकत्वम्, किन्तु धात्वर्थमात्रभेद-
कतया प्रसङ्गेनोपन्यास इति । तदुक्तं शालिकेन—</p>
<lg>
<l>अध्यायेन द्वितीयेन गुरुर्भाष्यनिबन्धने ।</l>
<l>साध्यानुबन्धभेदाभ्यां शास्त्रभेदमवर्णयत् ।। इति ।</l>
</lg>
<p>सूत्रञ्च—शब्दान्तरे कर्मभेदोऽपूर्वभेदः शास्त्रान्तरञ्च कृतानु-
बन्धत्वादिति ।</p>
<head>प्रभाकरमतखण्डनम्</head>
<p>तदयुक्तम्; साध्यानुबन्धभेदस्यैव शास्त्रभेदावगममन्तरेण
प्रत्येतुमशक्यत्वात् । तथाहि—असन्निकृष्टार्थतात्पर्यवत्वं शास्त्र-
त्वम्, तन्निरपेक्षभिन्नासन्निकृष्टार्थतात्पर्यवत्वञ्च तद्भेदः । न
चैवम्भूततात्पर्यावधारणमन्तरेण शब्दात्साध्यभेदोऽवगन्तुं शक्यते ।
तच्चेद्भिन्नतात्पर्यवत्वमग्रत एवावगतं, तदा शास्त्रभेदोऽप्यवगत एवेति
न साध्यानुबन्धभेदाभ्यां शास्त्रभेदोऽवगम्यः । अतो यदुक्तम्—
<pb n="313"/>
अनवधारितभेदाभेदादेव शास्त्रादवगतः साध्यानुबन्धभेदः शास्त्रं
भिनत्तीति, तदप्यसारम्; तात्पर्यभेदावधारणमन्तरेण शब्दार्थ-
भेदावधारणासम्भवात् । तेन शास्त्रभेदावगमनिबन्धन एव
साध्यानुबन्धभेदावगमोंऽवश्यं वक्तब्यः । तद्यदि शास्त्रभेदाव-
गमोऽपि साध्यानुबन्धभेदावगमाधीनः, तदा दुर्न्निवारमितरेतरा-
श्रत्वयम् । अथ तर्कोपस्थापितसाध्यानुबन्धभेदः शास्त्रभेदहेतुरित्यु-
च्यते, स किं तर्कः सन्देहरूपः ? निर्णयरूपो वा ? तद्यदि सन्देहरूपः,
तदा सन्दिग्धनिमित्तकः शास्त्रभेदोऽपि सन्दिग्ध एव । अथ
निर्णयरूपः, तदा निर्णीतसाध्यानुबन्धप्रतिपादकतया शास्त्रस्या-
सन्निकृष्टार्थतात्पर्याभावान्नासन्निकृष्टार्थतात्पर्यवत्वरूपं शास्त्रत्वमिति ।</p>
<p>किञ्च प्रधानीभूताधिकारशास्त्रादभिन्नेनाङ्गशास्त्रेण स्वार्थोऽपि
प्रधानशास्त्रार्थादभिन्न एव प्रतिपादनीयः । तथा सत्यङ्गप्रधानकर्म-
णोरन्योन्यसङ्कीर्णत्वात् भिन्नरूपावगतिः कुतः ? न तावत्तस्मादेव
शास्त्रात्, अङ्गशास्त्रस्याभिन्नत्वेन भिन्नकार्यप्रतिपादनतात्पर्याभा-
वात् । अत एव न शास्त्रभेदादर्थादपि कर्मभेदसिद्धिः, अङ्ग
शास्त्राणां प्रधानशास्त्राभेदात् । न च वैदिककर्मभेदावगमे
प्रमाणान्तरं क्रमते । अथ क्रमते, तदा सापेक्षत्वादप्रामाण्यमेव
प्रसज्यत इत्यलमुन्मत्तप्रलपितदूषणेनेति यथावार्तिकमेवाध्या-
यार्थोऽनुसन्धीयते ।</p>
<pb n="314"/>
<head>वार्तिककारमतेन सङ्गतिः</head>
<p>अत्रापूर्वभेदानुबन्धिकर्मभेदेऽध्यायार्थे वक्तव्ये प्रथमपादे तदु-
पोद्धातभूतसपरिकरभावार्थविचारात्प्रसक्तानुप्रसक्तानि निरूप्येदानीं
शब्दान्तरादिसहायोत्पत्तिविधिव्यापाराधीनोऽध्यायार्थभूतः कर्मभेद
एव कृतः । तदुक्तम्—</p>
<lg>
<l>उपोद्धातप्रसक्तानुप्रसक्तादौ गतेऽधुना ।</l>
<l>शब्दान्तरादिभिर्भेदो लक्षणार्थोऽभिधीयते ।। इति ।</l>
</lg>
<p>( तं. वा., पृ. ४६१)</p>
<p>तत्र प्रथमं सुबोधत्वाच्छब्दान्तरनिबन्धनः कर्मभेदः
प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—धात्वर्थावच्छिन्ना हि
भावना कर्मशब्देनाभिधीयते । नासौ यजतिददातिजुहोतीत्यादि-
शब्दभेदाद्भिद्यते, एकस्या एव तस्याः प्रत्ययैक्येन नानाधा-
त्वर्थानुरक्तायाः प्रत्यभिज्ञातत्वात् । ननु कथमेकस्यां भावनायां
नानाधात्वर्थान्वयः? किं सम्भूय समुत्पादनेन ? अनूद्य गुणविधानेन
वा ? न तावत्सम्भूयसमुत्पादस्सम्भवति । एकस्य प्रत्ययस्य
धातुत्रयवर्त्तित्वाभावात् । एकस्माच्च धातोर्द्धात्वर्थत्रयानभि-
धानात् । नाप्यनूद्य गुणविधानेन; एकस्यां भावनायां नाना-
<pb n="315"/>
धात्वर्थान्वये उत्पत्तिशिष्टैकधात्वर्थावरुद्धायां धात्वर्थान्तरविधानानु-
पपत्तेः । एकेन चोत्पादितायामन्येन तदनुवादेन गुणो विधातव्यः ।
न चात्र केनोत्पादनं केनानुवाद इति वेवेक्तुं शक्यम्। सर्वाख्यातानां
तुल्यरूपत्वात् । अतो नानूद्य गुणविधानमपीति ।</p>
<p>उच्यते—नात्र सम्भूयसमुत्पादनं ब्रूमः, किन्त्वनूद्य गुण-
विधानमेव । न चोत्पत्तिशिष्टगुणावरोधाद्गुणान्तराविधानम्,
त्रिष्वप्येतेषु एकप्रत्ययानुमानजनितैकभावनाप्रत्यभिज्ञाबलेन क्रय-
वाक्यवन्निष्कृष्टभावनानुवादेनैव धात्वर्थान्तरविधानोपपत्तेः । तथा
“अरुण्या पिङ्गाक्ष्यैकहायन्या सोमं क्रीणाति” इत्येतद्वाक्योत्पन्नमे-
कहायन्यवरुद्धमपि क्रयं निष्कृष्टमनूद्य “वाससा क्रीणाति” इत्येव-
मादिभिर्वाक्यैर्वासःप्रभृतयः समुच्चयेन विधीयन्ते, तथेहापीति
किमनुफ्पन्नम् । न च कुत्रोत्पाद्यते भावना कुत्रानूद्यत इति
विनिगमनाप्रमाणाभावः, “ज्योतिष्टोमेन स्वर्गकामो यजेत” इति
फलवाक्यनिरीक्षणेन “सोमेन यजेत” इत्यस्यैवोत्पादकत्वाव-
धारणात् ।</p>
<p>यत्तु केनापि फलवाक्यस्यैवोत्पादकत्वमाश्रितम्, तदसम्बद्धम्;
एकस्य हि वाक्यस्य द्विपरत्वमगत्याङ्गीक्रियमाणं श्रुतार्थापत्तिकल्पित-
वाक्यान्तराश्रयणेन वाच्यम् । तच्च वाक्यं “सोमेन यजेत” इत्येवं-
रूपमेव कल्पनीयम् । न च प्रत्यक्षश्रुते तस्मिन् कल्पनावकाशोऽ-
<pb n="316"/>
स्तीति व्यामुग्धस्यैव तदभिधानमिति यत्किञ्चिदिति । अतः “सोमेन
यजेत” इत्याख्यातोत्पादितामेव भावनामनूद्य ददातिजुहोतीत्यादि-
मिर्धात्वर्थान्तराणि विधीयन्त इति करणधात्वर्थानुरक्ता इन्द्रायुध-
रूपा एकैव भावनेति । एवं प्राप्ते—</p>
<head>सिद्धान्तः</head>
<p>अभिधीयते—भवदेवं यदि यजत इति पदाद्भावनामात्रमव-
गम्येत, किन्तर्हि ? धात्वर्थान्तरान्वयायोग्यविशेषरूपेणैव भावना-
वगतिः । तथाहि—धात्वर्थनिष्पादना हि भावनेत्युच्यते । सैव
चोद्दिष्टफलतया भावना भवति । सा च यज्यर्थान्वितैव
प्रत्ययेनाभिधीयमाना यागभावनात्वेन विशेषरूपेणावगम्यते । न
च सा होमोत्पादनरूपेणावगन्तुं शक्यते, प्रतीतिविरोधात् ।
तदुक्तम्—</p>
<lg>
<l>धात्वर्थभेदे सर्वत्र विज्ञेयं भावनान्तरम् ।</l>
<l>उत्पत्यैकानुरक्ता हि नान्येनाप्यनुरज्यते ।। इति ।</l>
</lg>
<p>( तं. वा., पृ. ४६४)</p>
<p>(एतदेवाजिताकृता स्वीकृतम्—)</p>
<lg>
<l>ज्ञेयभेदे यथा ज्ञानं साध्यभेदे तथा क्रिया ।</l>
<l>रूपस्यैवान्यरूपत्वाद्भिद्यतेऽनुपचारतः ।। इति ।</l>
</lg>
<p>अत एव च न क्रयवाक्यवन्निष्कृष्टभावनानुवादेन धात्वर्थान्तर-
विधानम्, तथावगताया भेदेन निष्क्रष्टुमशक्यत्वात् । न च
<pb n="317"/>
प्रत्ययेन निष्कृष्टैव भावनाभिहिता प्रकृत्यभिहितेन धात्वर्थेनाभि-
हितान्वयरूपेण परमसावन्वीयत इति निष्कृष्टानुवादो भविष्यतीति
वाच्यम्, प्रतीतिविरोधात् । न हि यथा ‘देवदत्तः पचति’ इति
विभक्त्यवगतयोः पश्चादन्वयोऽवगम्यते, तथा पचतीत्यत्र प्रकृति-
प्रत्ययार्थयोः किन्तर्हि ? प्रत्ययोच्चारणानन्तरं हि प्रकृत्यर्था-
न्वित एव प्रत्ययार्थः प्रतीयते । किञ्चैवं सति ‘प्रत्ययः, परश्च’
(पा. सू., ३. १. १. २) इति प्रकृतिप्रत्ययपौर्वापर्यनियमानुशासन-
मपि विशिष्टविधानार्थत्वेन दृष्टार्थं भवति । इतरया पौर्वार्फ्या-
नियमेऽप्यभिधानोपपत्तौ नियमानुशासनमदृष्टार्थमापद्येत । किञ्चै-
वमभ्युपगम्यमाने गुणादेव भेदो भवेत्, न शब्दान्तरात् ।
अयमेव गुणशब्दान्तरयोर्भेदः—यत्राख्यातभेदप्रथमावगतभाव-
नावगम्यते, तत्र शब्दान्तराद्भेदः । यत्र तु स्ववाक्यस्थगुणा-
न्तरावरुद्धायां भावनायां वाक्यान्तरोपात्तो गुणः प्रवेशमलभमानः
कर्मान्तरबुद्धिं जनयति, तत्र गुणान्तराद्भेदः । अभिहितान्वये
तु धात्वर्थान्तरावरुद्धत्वात् धात्वर्थान्तरयोगेऽसति गुणादेव भेदो
भवेत्, न शब्दान्तरादिति ।</p>
<p>भवतु वाभिहितान्वयः, तथापि न क्रयवाक्यवन्निष्कृष्टा-
नुवादेन धात्वर्थान्तरविधानं सम्भवति । अगत्या हि तत्रैतत्स्वी-
कृतम् । तथाहि—न तावत्तत्र क्रयाणामुत्पत्तिः, क्रयान्तर-
<pb n="318"/>
वैयर्थ्यात् । नापि विकल्पेनोत्पत्तिः, बहुमूल्याल्पमूल्यद्रव्याणां
विषमशिष्टत्वेन विकल्पासम्भवात् । तेन समुच्चयो वक्तव्यः ।
न चासौ क्रयाणां सम्भवति । एकदा क्रये एकस्मिन्मूल्ये
नतिप्रयोजनानामेकस्मिन् क्रये समुच्चयो वक्तव्यः । तत्र यदि
वाक्यान्तरे क्रयोत्पत्तिः, तदा तदनुवादेनारुणावाक्येनानेकगुण-
विधानासम्भवादरुणावाक्योत्पन्नामेव क्रयभावनामनूद्य वाक्यान्तरै-
र्वासःप्रभृतयो विधीयन्त इति गत्यन्तरासम्भवादाश्रितम् । इह तु
कर्मभेदेनैवोपपत्तेर्नास्ति गत्यन्तरासम्भवः । भावनाप्रत्यभिज्ञा तु
भावनाभेदऽपि सामान्यविषयत्वेनाविरूद्धेति न किञ्चिदनुपपन्नम् ।</p>
<p>प्रयोजनम्—पूर्वपक्षे सर्वेषामेवाख्यातार्थानां समप्रधानत्वम् ।
सिद्धान्ते तु यागस्यैव फलसम्बन्धात्तस्यैव प्राधान्यमितरेषां तु
गुणभावः । तथाच सति विकृतावतिदेशानतिदेशयोर्विशेषः ।</p>
<p>सूत्रन्तु—शब्दान्तरे यजेतेत्यस्माज्जुहोतीत्यादौ कर्मणो
भावनाया भेदः कृतानुबन्धत्वात् कृतविलक्षणधात्वर्थावच्छेदत्वा-
दित्यर्थः ।।</p>
<trailer>इति प्रथमं शब्दान्तराधिकरणम् ।।१।।</trailer>
<pb n="319"/>
<head>अथ द्वितीयमभ्यासाधिकरणम्</head>
<sutra>एकस्यैवं पुनःश्रुतिरविशेषादनर्थकं हि स्यात् ।।२.२.२.।।</sutra>
<head>विषयसंशयसङ्गतयः</head>
<p>“समिधो यजति” “तनूनपातं यजति” “इडो यजति” “बर्हिर्य-
जति” “स्वाहाकारं यजति” (तै. सं., २. ६. १.) इत्येवं पञ्चकृत्वो-
ऽभ्यस्तो यजतिशब्दः किमेकमपूर्वं चोदयति ? किं वा प्रत्यभास-
मपूर्वभेदम् ? इति । अत्र शब्दान्तरानन्तरं पञ्चभिः प्रमाणैः कर्मभेदे
वक्तव्येऽभ्यासपूर्वपक्षस्य शब्दान्तरप्रत्युदाहरणरूपत्वादनन्तरम्-
भ्यासारम्भः ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—युक्तं प्रत्ययैकत्वेनैकरूपतया
प्रतिभासमानोऽपि प्रत्ययार्थः प्रकृत्यर्थोपरागात्प्रतिधातु भिद्यत
इति । इह धातोरप्येकत्वेनैकरूपधात्वर्थोपरागात्कुतो भेद इति । न
हि शतकृत्वोऽपि करः कर इत्युक्ते भेदोऽवगम्यते । तदुक्तम्—</p>
<lg>
<l>प्रत्ययाथः समानोऽपि धातुभेदेन भिद्यते ।</l>
<l>धातोरपि समानत्वे केन भेदोऽवधार्यताम् ।। इति</l>
</lg>
<p>(तं. वा., पृ. ४६८.)</p>
<p>न चार्थाभेदे सति दृष्टार्थाध्ययनविध्युपस्थापितस्य यजति
यजतीत्यस्य पञ्चधाभ्यस्तस्यानर्थक्यमयुक्तमिति प्रत्युच्चारणमर्थभेद
<pb n="320"/>
एवेति वाच्यम् । मन्त्रवत्प्रयोगविधिपरिगृहीतानामसमवेतार्थानामदृष्टा-
र्थानामदृष्टार्थत्वेनैवोपपत्तिः । अथवा प्राथम्यानुरोधेन समिद्वाक्ये-
नैव सिद्धान्तवत्समिन्नामावच्छिन्ने कर्मणि विहिते तदितरैस्तदनु-
वादेन तनूनपादादिदेवताभिधानादर्थवत्वं भविष्यति । न च
कथं नामधेयत्वमिति वाच्यम् । “समिद्भ्यः स्वाहा” इति मान्त्र-
वर्णिकदेवसम्बन्धनिमित्तत्तवेन समित्पदस्य नामधेयत्वात् । न
चैवं सति वाक्यविहिततनूनपादादिदेवताभिर्दुर्बलमान्त्रवर्णिकदेवता-
बाध एवेति वाच्यम् । मान्त्रवर्णिकसमिद्देवतामपेक्ष्य समिन्नामा-
वाच्छिन्नयागानुवादेनैव तनूनपदादिदेवताविधानात् ‘न निमित्तं
विधिरपबाधते’ इति न्यायान्न मान्त्रवर्णिकसमिद्देवताबाधः अतो
देवतानां विकल्प एवेति ।</p>
<p>ननु समिद्यागवत् “तनूनपाते स्वाहा” इत्यादिमन्त्राः क्रम-
पठिताः प्रत्येकं भिद्यन्त एव, तत्र तनूनपादादिवाक्येष्वपि मान्त्र-
वार्णिकदेवताप्राप्तिनिमित्तनामावच्छिन्नकर्मविधानमेव युज्यते ।
गुणविधानन्तु कुतः ? स्यादेवं यदि यजतीत्यत्र प्रकृतकर्मप्र-
त्यभिज्ञानबलेन च कर्मैकत्वे सति तस्याविधेयत्वाद्यदि गुणमपि
न विदध्यात्, वाक्यमनर्थकमेव भवेत् । तेन मान्त्रवर्णिकीं प्राप्तिमु-
पेक्ष्य प्रकृते समिद्यागे वैकल्पिकदेवताविधानार्थत्वमेवोत्तरेषामिति ।</p>
<p>अथवा सर्वैरेव समिदादिवाक्यैरुपांशुयाज एव मान्त्रवर्णिक-
<pb n="321"/>
देवताबाधेन वैकल्पिक्यः समिदाद्या देवता विधीयन्त इति । न
चोपांशुयाजवाक्यक्रमाम्नातमन्त्रानर्थक्यम् । उत्तरेणापि समिदादिदे-
वताप्रकाशनेनार्थवत्वात् । यत्र वा विष्णवादयो देवतास्सन्ति, तत्रो-
त्कर्षेणार्थवत्वं भविष्यति । अस्मिंश्च पक्षे ‘पञ्चकृत्वोऽभ्यस्तो यजति
शब्दः किमेकमपूर्वं चोदयति’ इति भाष्यमेवं नेयम्—एकमुपांशुया-
जवाक्यमपूर्वं चोदयति अनुगृह्णातीत्यर्थः । न च वाच्यम्—</p>
<lg>
<l>तद्धितेन चतुर्थ्या वा मन्त्रवर्णेन वेष्यते ।</l>
<l>देवतासङ्गतिस्तत्र दुर्बलं तु परं परम् ।।</l>
</lg>
<p>(तं. वा., पृ. ५३३)</p>
<p>इति चतुर्थीमन्त्रवर्णानामेव देवताप्रतिपादकत्वमुक्तम् । तत्किं
द्वितीयान्ततनूनपादादिपदैर्देवताविधानमिति । यतो “विष्णुं यजति”
इत्यादिद्वितीयान्तेनापि देवताविधानात्प्रायिकमिदम् । तेन पञ्चधा-
भ्यस्तेन यजतिशब्देन एकमेव समिद्यागभावनारूपम्, उपांशुयाज-
भावनारूपं वा कर्म प्रतिपाद्यत इति । एवं प्राप्ते—</p>
<head>सिद्धान्तः</head>
<p>अभिधीयते-भवेदेवं यदि प्रत्यभिज्ञानमात्रमनुवादकारणं भवेत्,
किन्तर्हि ? अनुवादाकाङ्क्षापि । सा च विधेयोपपदार्थप्राप्तौ भवति ।
तथाहि-भावनार्थो विधिः प्रथमं भावनामेव धात्वर्थानुरक्तां
विदधातीत्युचितम् । यदा तूपपदार्थं लिप्सते, तदा विशिष्टविधिगौ-
<pb n="322"/>
रवभिया धात्वर्थं परित्यज्योपपदार्थमेव विधातुमनुसन्धत्ते । तत्र
विधियोग्योपपदार्थप्राप्तौ सत्यां धात्वर्थमनुवदितुमाकाङ्क्षति ।
ताञ्चाकाङ्क्षां धात्वर्थप्रत्यभिज्ञा पूरयति । यदि तु विधियोग्योप-
पदार्थप्राप्तिर्न भवति, नापि धात्वर्थप्रत्यभिज्ञानम्, तदा परावृत्य
भावनानुरञ्जकतया धात्वर्थमेव विदधातीति सर्वत्र स्थितम् । न
चात्र विधिर्विधानयोग्यमुपपदार्थं पश्यति । तथाहि—विधेयता
द्रव्यत्वेन वा ? देवतात्वेन वा ? न च तनूनपादादिरूपं द्रव्यं
किञ्चिल्लोके प्रसिद्धमस्ति । नापि द्वितीयान्तेन देवता प्रतिपादयितुं
शक्यते । “विष्णुं यजति” इत्यादावगत्या तथाश्रितम् । न चेह
गत्यन्तरं नास्ति । मान्त्रवर्णिकदेवतालाभात्तत्प्रख्यन्यायेन नाम-
धेयत्वेनोपपमत्तेः । अतोऽत्र प्रतिवाक्यमभ्यस्तो विधिर्गुणानाक्षिप्त-
शक्तिर्भावनामेव धात्वर्थानुरक्तां विदधाति । तदुक्तम्—</p>
<lg>
<l>आख्यातप्रत्ययः पूर्वं विधत्ते कर्म शक्तितः ।</l>
<l>अन्येनाक्षिप्तशक्तिस्तु तदाकाङ्क्षत्यनूदितम् ।। इति ।</l>
</lg>
<p>(तं. वा., पृ. ४६९)</p>
<p>न च विहितस्य विधानं सम्भवतीति प्रत्यभ्यासं कर्मभेद
एवेति । न चात्र वर्त्तमानापदेशरूपतया विध्यभ्यास एव नास्तीति
वक्तव्यम् । “वर्म वा एतद्यज्ञस्य क्रियते, यत्प्रयाजानूयाजा इज्यन्ते
वर्म यजमानाय भ्रातृव्याभिभूत्यै” ( तै. सं., २. ६. १. ५.)
<pb n="323"/>
इत्यर्थवादसम्बन्धेन पञ्चमलकारविधिर्निर्णीयते, विधिस्तुत्योरेक-
विषयत्वात् ।</p>
<p>यत्तु ‘गुणो वा नामधेयं वा समिदादिपदं भवेत् । ताभ्या-
मेव च भेदोऽत्र किमभ्यासः करिष्यति’ ।। इत्युक्तम्, तत्र समिदादि-
पदानामुक्तक्रमेण गुण परत्वासम्भवादेव गुणस्य तावन्न भेदकत्वम् ।
नापि नामधेयस्य, अनन्यपरविध्याख्यातसमभिव्याहृतत्वात् । न
ह्यत्रान्यथासिद्धविध्याख्याताभ्यासः, यथा “उद्भिदा यजेत पशु-
कामः” इत्यत्र, तत्र प्रकृतस्यैव ज्योतिष्टोमस्य यजिशब्देनानूद्य
पशुफले विधानेनापि विध्याख्याताभ्याससामर्थ्यान्न कर्मान्तरत्वम् ।
किन्तर्हि ? गुणस्यैव, ज्योतिष्टोमनामावरुद्धे नामान्तरस्य प्रवेशा-
सम्भवात्तत्र नामधेयमेव भेदकम् । अत्र त्वनन्याकृष्टतात्पर्यस्या-
ख्यातस्यैव कर्मान्तरमन्तरेणासम्भवः । विध्याख्याताभ्यासस्यैव
भेदकत्वे सिद्धे नामधेयमपि तद्विषयमेव व्यवतिष्ठते, न त्वग्रत
एव । तदुक्तम्—</p>
<lg>
<l>प्रायेणाख्यातसम्बन्धि नामेष्टं पारतन्त्र्यभाक् ।</l>
<l>तस्यैव प्रथमं तेन भेदाभेदनिमित्तता ।। इति ।</l>
</lg>
<p>(तं. वा., पृ. ४६७)</p>
<p>न चैवं सति यथाभ्यासाद्भेदस्तथा “समिधो यजति” इति
बहुवचनश्रुतेः संख्यातोऽपि भेदः प्राप्नोतीति वक्तव्यम् । अनन्यगा-
<pb n="324"/>
मिनी हि संख्या कर्मगता कर्म भिनत्ति । यथा—“तिस्न आहुती-
र्जुहोति” (तै. सं., २. ३. ९.) “द्वादश द्वादशानि जुहोति” इति । इह
पुनः “समिद्भ्यः स्वाहा, इड्भ्यः स्वाहा” इति मान्त्रवर्णिकदेवतास-
म्बद्धस्य नामप्रवृत्तिनिमित्तत्वाद्देवताबहुत्वनिमित्तमेवैतद्बहुवचनम्,
न चैतद्बहुत्वं कर्मनिमित्तमिति । अत्र च वाक्यान्तरावगतभावना-
नुवादेन धात्वर्थविधानस्य पूर्वाधिकरणे निरस्तत्वात् । स्ववाक्या-
वगतभावनानुवादस्य च पूर्वाप्राप्तत्वेनानुवादासम्भवाद्भावनाभि-
धानमवश्याङ्गीकरणीयम् । विधिश्चाभ्याससहायो भेदक इति सधा-
त्वर्थामेव भावनां विधिर्भेदयति । अतो यद्भ्रान्ताः केचिज्जल्पन्ति—
धात्वर्थभेद एवाभ्यासतो धात्वर्थभेदाच्च भावनाभेद इति, तदुपेक्ष-
णीयमेवेति ।</p>
<p>प्रयोजनम्—पूर्वपक्षे एकस्मिन् कर्मणि देवतानां वैकल्पिक-
त्वात्सकृदनुष्ठानम् । सिद्धान्ते तु प्रत्यभ्यासं कर्मभेदेनानुष्ठानम् ।</p>
<p>सूत्रन्तु—एकस्य पुनःश्रुतेरेवं स्यात् । यथा शब्दान्तरं
भेदकं तथा स्यात्, अविशेषात् । अन्यथा कञ्चिद्विशेषमनभिद-
धद्वाक्यमनर्थकमेव स्यात् ।</p>
<trailer>इति द्वितीयमभ्यासाधिकरणम् ।।२।।</trailer>
<pb n="325"/>
<head>अथ तृतीयं पौर्णमास्यधिकरणम्</head>
<sutra>प्रकरणन्तु पौर्णमास्यां रूपावचनात् ।। २. २. ३. ।।</sutra>
<head>विषयसंशयसङ्गतयः</head>
<p>एवं समामन्ति—“यदाग्नेयोऽष्टाकपालोऽमावास्यायां च
पौर्णमास्यां चाच्युतो भवति” (तै. सं., २. ६. ३. ३.) “तावब्रूता-
मग्नीषोमावाज्यस्यैव नावुपांशु पौर्णमास्यां यजन्निति” “ताभ्यामेत-
मग्नीषोमीयमेकादशकपालं पूर्वमासे प्रायच्छत्” (तै. सं., २. ५.
२. ३.) “ऐन्द्रं दध्यमावास्यायाम् ऐन्द्रं पयोऽमावास्यायाम्”
(तै. सं., २. ५. ४. १.) इति । तथा “आघारमाघारयति” (तै. ब्रा.,
३. ३. ७.) “आज्यभागौ यजति” “स्विष्टकृते समवद्यति” “पत्नीः
संयाजयति” “समिष्टयजूंषि जुहोति” “य एवं विद्वान्पौर्णमासीं
यजते” “य एवं विद्वानमावास्यां यजते” (तै. सं., १. ६. ९/?/ १.)
इति । तत्र सन्देहः-किं सर्वाण्येतानि समप्रधानानि ? उताग्नेया-
दीनि पयोन्तानि प्रधानानि, आघारादीन्युपकारकाङ्गानि ।
तथा “य एवं विद्वान्” इत्येवंसंयुक्तौ प्रकृतानां कर्मणामनुवदि-
तारौ, अथवा पूर्वयोः कर्मणोर्विधातारौ, तत्रेतरे गुणविधय इति ।
पूर्वाधिकरणेनाभ्यासतो भेदमभिधायेदानीं तदपवादः क्रियते ।
अत्र “य एवं द्विवान् पौर्णमासीं यजते, य एवं विद्वानमावास्यां
यजत” इति वाक्यद्वयमेव विचारविषयत्वेनोदाहरणम् । यत्तु
<pb n="326"/>
भाष्यकारेण दर्शपूर्णमासप्रकरणापठितानि बहून्यङ्गप्रधानवाक्या-
न्युदाहृत्य किं समप्राधान्यम् ? अङ्गङ्गिभावो वेति संशयप्रदर्शनं
कृतम्, न तद्विचार्यत्वेन, किन्तर्हि ? प्रस्तुताधिकरणपूर्वपक्षसिद्धान्त-
प्रयोजनत्वेनेति मन्तव्यम्, शेषशेषिविचारस्य करिष्यमाणत्वात् ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः-विद्वाद्वाक्यद्वयप्रतिपादितयोः
कर्मणोराघारादिभ्यस्तावदयागरूपेभ्यः शब्दान्तरादेव भेदः, याग-
रूपेभ्य आग्नेयादिभ्योऽभ्यासादेव भेदः । अतः पृथगेवैतत्कर्म-
द्वयम् । ननु वर्तमानापदेशसरूपत्वात्कर्त्तृयोगियच्छब्दोपबन्धेनैव
विधिरूपतिरस्कारान्नानयोर्विधित्वम् । विध्यभ्यासश्च भेदक इत्यु-
क्तम् । तत्कथमनयोर्विध्यभावात्कर्मभेदप्रतिपादकत्वम् ? न चैवं सति
वाक्यद्वयमेतदनर्थकम् । “दर्शपूर्णमासाभ्यां स्वर्गकामो यजेत”
इत्यधिकारवाक्यापेक्षितसमुदायद्वयकरणेनार्थवत्वात् ।</p>
<p>उच्यते—वर्त्तमानापदेशसरूपत्वेऽपि प्रयोगवचनोपसंग्रहेण पञ्च-
मलकारनिर्णयादेवास्य विधित्वम् । तथाहि—प्रयोगवचनसन्निधिस-
माम्नानेन तदेकवाक्यतापन्नमिदं वाक्यद्वयम् । तदेकवाक्यत्वञ्च तद-
पेक्षितार्थप्रतिपादने भवति । तच्चास्य मन्त्रार्थवादरूपत्वाभावात्कर्मवि-
धित्वेनैव निर्णीयते । न च कर्तृयोगियच्छब्दैवंशब्दाभ्यां विधितिर-
<pb n="327"/>
स्कारः, क्रियाविशेषितकर्तृयोगी हि यच्छब्दो विशेषणीभूतक्रिया-
विधानपरिपन्थी भवति । यथा “यो दीक्षितो यदग्नीषोमीयं पशु-
मालभते” इति । अत्र हि दीक्षारूपक्रियाविशेषितकर्त्तृयोगी यच्छब्दो
दीक्षाविधानपरिपन्थी भवति, न तु पशुद्रव्यकाग्नीषोमदेवतायाग-
विधानपरिपन्थी । एवमिहापि यो विद्वानिति वेदनक्रियाविशेषित-
कर्त्तृयोगी यच्छब्दो वेदनक्रियाविधानमेव प्रतिबध्नाति, न याग-
क्रियाविधानमिति । तथैवंशब्दोऽप्येवं विद्वानिति वेदनक्रियापरा-
मर्शक एव, न यागक्रियापरामर्शक इत्यव्याहतमेव विधित्वमिति ।
न चाधिकारापेक्षितसमुदायकरणेनानुवादस्यार्थवत्वं राजसूयव-
त्फलवाक्येनैव समुदायकरणसम्भवात् । न चैवं सति ‘राजसूयेन’
इतिवत् ‘दर्शपूर्णमासेन’ इत्येकवचनप्रयोगप्रसङ्गः । ‘सुपां सुपो
भवन्ति’ इत्येकवचनस्थानप्रयुक्तस्यैकवचनसमानार्थत्वात् । अतः
समिदादिवद्विध्यभ्यासादेव पौर्णमास्यमावास्यानामावच्छिन्नमेवैत-
त्कर्मद्वयं विधीयते । न च प्रवृत्तिनिमित्ताभावान्न नामधेयम् ।
अग्निहोत्रादानामिव विधास्यमानदेवसम्बन्धनिरीक्षणेन “पौर्णमास्यां
पौर्णमास्या यजेत” “अमावस्यायाममावास्यया यजेत” इति वाक्य-
द्वयविधास्यमानकालसम्बन्धप्रवृत्तिनिमित्तनिरीक्षणेन कर्मद्वये नाम-
धेयत्वोपपत्तेः । न चासिद्धे नाम्नि कथं तदुल्लेखेन काल-
विधिः, अन्योन्याश्रयादिति वाच्यम् । यतः “अग्निहोत्रं जुहोति”
<pb n="328"/>
इतिवत्सामानाधिकरण्येनैव नामत्वे सिद्धे तदुल्लेखेन भाविकाल-
विधिना प्रवृत्तिनिमित्तमात्रं निर्णीयते इति नानुपपन्नम् ।</p>
<p>ननु द्रव्यदेवते हि कर्मणो रूपम् । न चात्र देवतास्ति ।
न चाव्यक्तचोदनात्वसामान्येन सौमिकद्रव्यदेवतालाभेन रूपवत्वम् ।
यतो निरपेक्षो हि विधिः, सापेक्षेणोपजीव्यते । अत्र च सोम-
विधेर्दीक्षणीयाद्यङ्गद्वारेण दर्शपूर्णमासविध्युपजीवित्वेन कर्मापेक्ष-
त्वम् । तद्यदि दर्शपूर्णमासविधेरपि तदुपजीवनम्, तदेतरेतरा-
श्रयापत्तिः। तत्कथं कर्मविधित्वमिति । मैवम्; “सर्वस्मै वा एतद्य-
ज्ञाय गृह्यते यद्ध्रुवायामाज्यम्” ( तै. ब्रा. ३. ३. ५. ५ ) इति प्रक-
रणश्रुताज्यद्रव्यस्य ध्रुवावाक्याद्द्रव्यं तावदस्ति । न चैकेनैव
वाक्येनाज्यस्य ध्रुवासम्बन्धविधाने यागसम्बन्धविधाने च वाक्य-
भेदः । “यद्ध्रुवायामाज्यम्” इत्यस्य ध्रुवासम्बन्धमनूद्य याग-
सम्बन्धमात्रविधानात् । तद्यद्याज्यध्रुवासम्बन्धबोधकं वाक्यान्तरं
श्रुतमस्ति, तदा तत्प्राप्तानुवादेनानुवाद एव । अथ नास्ति
तदैतदर्थवादान्यथानुपपत्तिकल्पितवाक्यलभ्यस्यैवानुवाद इति नानु-
पपन्नम् ।</p>
<p>देवताप्राप्तिरपि मान्त्रवर्णिकी । “वार्त्रघ्नी पूर्णमासेऽनूच्येते,
वृधन्वती अमावास्यायाम्” ( तै. सं., २. ५. २. ५ ) इत्येतद्वाक्या-
न्वयेन वार्त्रघ्नीशब्दाभिधेयमृग्द्वयं वृधन्वतीशब्दाभिधेयं चर्ग्द्वयमा-
<pb n="329"/>
ज्यभागक्रमपठितमपि वाक्यबलेन क्रमं बाधित्वैतत्कर्मसम्बन्धित्वेन
विधायते । तयोश्चैकाग्नेयी, अपरा सौमी । तत्र चैकैकस्मिन्
कर्मणि युगपद्विनियुक्तमन्त्रद्वयेन युगपद्देवताद्वयसमर्पणाद्देवतयोरेकैक-
स्मिन् कर्मणि समुच्चय एव । तथा सति मन्त्रयोरपि समुच्चय एव ।
एतदनुरूपयाज्याप्राप्तिश्च दाशतयीपाठाद्भवतीति नानुपपन्नम् ।
तेनाज्यभाग एव कालव्यवस्थार्थं वाक्यद्वयं यथासिद्धान्तमेव
भविष्यति । पौर्णमास्यां यावाज्यभागौ तौ वृत्रहपदवन्मन्त्रकौ ।
अमावास्यायां यावाज्यभागौ तौ वृधन्वत्पदमन्त्रकाविति । मैवम्;
पूर्वपक्षे कालविधायकवाक्यद्वयं विद्वद्वाक्यविधेयकर्मद्वयस्यैककालवि-
धानात् । आज्यभागयोः पौर्णमास्यमावास्याकालप्राप्तौ न तद्व्य-
वस्थार्थत्वमिति मन्त्रविधायकत्वमेवेति । तदुक्तम्—</p>
<lg>
<l>ध्रौवं साधारणं द्रव्यं देवता मान्त्रवर्णिकी ।</l>
<l>रूपवन्तावतो यागौ विधीयेते पृथक्तया ।। इति ।</l>
</lg>
<p>( तं. वा., पृ. ४७५ )</p>
<p>आज्यभागयोस्तु “यस्यै कस्यैचिद्देवतायै हविर्निर्वपन्
आज्यस्यैव नौ पुरस्ताद्यजन्” इति पुराकल्पसरूपेण वाक्येनाग्नी-
षोमयोर्लाभादत्रापि तयोर्देवतात्वम् । अत्र यद्यपि साक्षादग्नी-
षोमयोः श्रवणं नास्ति, तथापि “ताब्रूता मग्नीषोमावाज्यस्यैव नौ”
<pb n="330"/>
इत्यत्र नौशब्देन तदुपादानव्यवस्थितत्वादत्रापि नौशब्देन तयो-
रेवोपादानमिति । याज्यानुमन्त्रणक्रमप्राप्तानबाधित्वैव अनुवाक्या-
युगलमात्रस्य वाक्येनान्यत्र विनियुक्तत्वात् । अनुवाक्याप्राप्तिश्च
दाशतयोपांशुकाण्डादेवेत्येकः पूर्वः पक्षः ।</p>
<p>अथवा आग्नेयादिवाक्यैरेव विद्वद्वाक्योत्पन्नकर्मद्वयसम्बन्धेन
गुणविधानाद्रूपलाभो भविष्यति । न च प्राप्ते कर्मण्यनेकविधान-
दोषः । “पुरोडाशं संयुनक्ति” “पुरोडाशं पर्यग्नि करोति” इत्यादि-
सांस्कारवाक्यपर्यालोचनेन पुरोडाशादिद्रव्यप्राप्तावग्न्यादिदेवता-
मात्रविधानात् । यद्वा भिन्नपदोपात्तानेकार्थविधाने हि विध्यावृत्ति-
लक्षणो वाक्यभेदो भवति । यथा “वाससा क्रीणाति” इत्येनेनो-
त्पन्ने क्रयेऽरुणादिवाक्येनानेकगुणविधाने । अत्र त्वेकेनैवाग्नेया-
दिपदेनानावृत्तेनाग्निदेवताविशिष्टपुरोडाशादिरूपद्रव्योपस्थानात्प्रत्य-
येन चैकदेवताविधानान्नावृत्तिलक्षणो वाक्यभेदः । यत्र तु पृथक्पदेन
द्रव्यदेवतोपादानम्, यथा “तावब्रूतामग्नीषोमावाज्यस्यैव नावुपांशु
पौर्णमास्यां यजन्” इत्यस्य पुराकल्परूपत्वेनाविधायकत्वात् ।
तदेवं द्विधा पूर्वपक्षः सम्पद्यते । एकत्राग्नेयादिवाक्यविहितानि
षट् कर्माणि विद्वद्वाक्ययुगलविहितं च कर्मद्वयमित्यष्टौ कर्माणि ।
अपरत्र चाग्नेयादिवाक्ये गुणविधानाद्विद्वाद्वाक्ययुगलविहितकर्मद्वय-
मेव । तदेवं पूर्वपक्षद्वयेऽपि दर्शपूर्णमासोपपदस्य कस्मिंश्चित्कर्मण्य-
<pb n="331"/>
प्रसिद्धत्वाद्यजेस्तु यागमात्रविषयत्वेन प्रसिद्धत्वाद्यजिसामानाधि-
करण्येन यजिमात्रनामत्वम् । तदुक्तम्—</p>
<lg>
<l>प्रसिद्धेनाप्रसिद्धस्य नित्यमिष्टं विशेषणम् ।</l>
<l>तस्माद्यज्यनुरोधेन नामार्थोऽत्र निरूप्यते ।। इति ।</l>
</lg>
<p>(तं. वा., पृ. ४७६)</p>
<p>तथा सति प्रकृतयागानामेव फले विधानाद्राजसूयवत्सर्वेषामेव
प्रयाजानूयाजानामपि समप्रधानत्वमेवेति । नन्वेवं सति प्रधानस्या-
नतिदेशात्कथं विकृतौ प्रयाजातिदेशः ? वचनादित्युच्यते—
“प्रयाजे प्रयाजे कृष्णलं जुहोति” इत्यादि । अत्र प्रयाजानुवादेन
कृष्णलहोमविधानादेवेति नानुपपन्नम् । अथ कस्मादेतावेव विद्वाद्वा-
क्ययुगलविहितौ पौर्णमास्यमावास्यासंज्ञकौ.... ....जफले तयोरवि-
धानम् ? एवन्तर्हि समुदायनामत्वेऽपि तयोरप्रत्यभिज्ञानात्सिद्धा-
न्तेऽपि कथं फले विधानम् ? अथ सिद्धान्ते न संज्ञाद्वारेण समुदाय-
द्वयोपस्थापनम्, किन्तर्हि ? कालद्वारेण । एवन्तर्हि एतत्कर्मद्वयेऽप्य-
विशिष्टम्—“पौर्णमास्यां पौर्णमास्यया यजेत” अमावास्याया-
मावास्यया यजेत इति वाक्यद्वयेन कालविधानस्योक्तत्वात् ।
तेनानयोरेव फलवाक्येन विनियोगात्कुतः समप्राधान्यमिति ।
नैतत्; कालसंयोगस्याग्नेयादीनामपि षण्णामविशिष्टत्वेन कस्य
यागद्वयस्य ग्रहणमिति निर्णेतुमशक्यत्वात् ।</p>
<pb n="332"/>
<p>तदुक्तम्—</p>
<lg>
<l>षण्णामग्न्यादियागानामनयोश्च द्वयोरयम् ।</l>
<l>समानः कालसंयोग इति नेष्टावधारणा ।। इति ।</l>
</lg>
<p>(तं. वा., पृ. ४७७)</p>
<p>न च वाच्यम्—द्विकर्मपक्षे तावदयं परिहारो न सम्भव-
त्येव । अष्टकर्मपक्षेऽप्येवं सति कालद्वारेणाष्टानामेव कर्मणां फले
विनियोगो न भविष्यतीति प्रयाजादिभिः सह समप्राधान्यमिति ।
यतः, पूर्वप्रसिद्धं हि स्वयं फलवाक्यमुपादत्ते । न तु फलसम्बन्ध-
परं वाक्यम् । उपपदस्यापि वृत्यन्तरेणार्थान्तरपदत्वमापादयितु-
मुत्सहते तदिहापि कालवचनौ दर्शपूर्णमासशब्दौ लक्षितलक्षण-
या कालयोगिनौ यागानुपस्थापयितुमर्हतः । तेनोपपदस्याप्रसिद्ध-
त्वात्प्रसिद्धार्थयजिसामानाधिकरण्येन यज्यर्थत्वमेव निर्णीयते ।
सिद्धान्ते तु समुदायानुवादस्यैव फलवाक्यस्थोपपदप्रसिद्धप्रयोजन-
त्वाद्युक्तं समुदायस्यैव फलविधानम् । न चेह तथा समस्तीति
पूर्वपक्षद्वयेऽपि समप्राधान्यमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं विध्यभ्यासतः कर्मभेदो यदि विद्वद्वा-
क्ययुगलस्य कर्तृयुक्तयच्छब्दस्यैवंशब्दयोगेनानुवादकत्वं न भवेत् ।
<pb n="333"/>
यत्तु वेदनकर्त्तृयोगी यच्छब्दो न यागकर्त्तृयोगीत्युक्तम् । अव्यभि-
चारेणैव वेदनकर्त्तृत्वस्य प्राप्तत्वेन यच्छब्दाविशेषणीयत्वात् ।
“यो दीक्षितः” इत्यत्र तु दीक्षितादीक्षितयोरपि यागकृत्त्वाविशेषात्
“यो दीक्षित” इत्यविशेषणम् । न चेह वेदनरहितस्याचेतनस्य
यागकर्त्तृत्वमस्तीति यो वेदनकर्त्ता स यजेतेति विशेषणवैयर्थ्याद्या-
गकर्त्तृविशेषणमेव यच्छब्दः । तत्सहचरितश्चैवंशब्दोऽपि तथा तद-
नुवादकत्वादविधायकत्वमेवेति । तदुक्तम्—</p>
<lg>
<l>क्रियापदैकयोगित्वे यच्छब्दो न रुजेद्विधिम् ।</l>
<l>कर्तृयुक्तः स एवान्यप्रापितार्थानुवादकृत् ।। इति ।</l>
</lg>
<p>(तं. वा., पृ. ४८८)</p>
<p>किञ्च रूपाभावादपि न यागाविधायकत्वम् । तत्र भवतु ताव-
द्यथाकथञ्चिद्द्रव्यलाभः, देवतालाभस्तु न कथञ्चिदपि सम्भवति ।
न च मान्त्रवर्णिकदेवताप्राप्तिः । याज्यानुवाक्यामन्त्रयोराज्यभागक्र-
मपठितत्वेन तदर्थत्वाभात् । न च वाक्येन क्रमं बाधित्वा कर्मद्व-
यसम्बन्धो मन्त्रस्य क्रियते “वार्त्रघ्नी पूर्णमासेऽनूच्येते वृधन्वती
अमावास्यायाम्” ( तै. सं. २. ५. २. ५ ) इति मुख्यकालवचनयोः
कर्मपरत्वाभावात् । तदुक्तम्—</p>
<lg>
<l>प्रथमं काल एवाभ्यां शब्दाभ्यां प्रतिपाद्यते ।</l>
<l>पश्चात्तु कर्म तद्योगादतः कालोऽत्र गृह्यते ।। इति ।</l>
</lg>
<p>(तं. वा., पृ. ४७८.)</p>
<pb n="334"/>
<p>नापि कालद्वारेण लक्षणया कर्मपरत्वम् । आज्यभागयोरेव
पौर्णमास्यमावास्याकालयोगेन मन्त्रव्यवस्थापकतया मुख्यार्थोप-
पत्तौ क्रमबाधेन लाक्षणिकत्वस्वीकारासम्भवात् । न चाज्य-
भागयोः पौर्णमास्यमावास्याकालस्य प्राप्तत्वान्न मन्त्रव्यवस्थापकत्वं
वचनस्येति वाच्यम् । यतः सिद्धान्ते तावत्प्रयोगद्वयेन साङ्गस्यैव
पौर्णमास्यमावास्याकालो लब्ध एव । तथा पूर्वपक्षेऽपि सर्वेषां
समप्राधान्येन सहचरितानां मध्येऽष्टानां कालसम्बन्धस्य श्रुतत्वा-
दितरेषामपि कालसम्बन्धे कल्प्यमाने प्रयोगविधितस्तत्कालस्यैव
बुद्धौ विपरिवृत्तेस्तत्कालसम्बन्धमेव कल्पयति । तत्र पौर्णमास्य-
मावास्याकालयोर्विनिगमनाप्रमाणाभावादिच्छावशादनुष्ठाने सति
भवत्यव्यवस्थार्थं वचनम् । यदा पौर्णमास्याज्यभागौ, तदा
वार्त्रघ्नी अनूच्येते, यदामावास्याज्यभागौ, तदा वृधन्वती
अनूच्येते । अतो मान्त्रवर्णिकदेवताया अभावेनारूपत्वान्न कर्म-
विधित्वम् । किञ्च नामावच्छिन्नं हि कर्मद्वयमेतद्विधातव्यम् । न
च प्रवृत्तिनिमित्ताभावेन पौर्णमास्यमावास्यापदयोर्नामधेयत्वमस्ति ।
नापि कालविधिपरे वाक्ये विधास्यमानभाविकालसम्बन्धनिरी-
क्षणेन नामधेयत्वमिति वाच्यम् । उत्पत्तौ हि नामप्रवृत्तिनिमित्तत्वं
कालस्य । न च कालविधिपरे वाक्यद्वये विद्वद्वाक्यद्वयोत्पन्नं
कर्म प्रतीयते । तेन यथाभूतस्य नामसम्बन्धो न तथाभूतस्य
<pb n="335"/>
कालसम्बन्धः, यथाभूतस्य कालसम्बन्धो न तथाभूतस्य नाम-
सम्बन्ध इति । अग्निहोत्रादौ तु यथाभूतस्योत्पत्तिस्तथाभूतस्यैव
“यदग्नये च प्रजापतये च सायं जुहोति” (मै. सं., १. ८. ७.)
इत्युत्पत्तिवाक्यगतहोमस्वरूपावगमाद्वैषम्यादिति नानुपपन्नम् ।</p>
<p>नन्वेवं तर्ह्याग्नेयादिवाक्यैरेव देवतामात्रविधानाद्रूपभावो
भवति । मैवम; प्राप्ते कर्मणि द्रव्यदेवतारूपानेकगुणविधाने
वाक्यभेदप्रसङ्गात् । न च संस्कारवाक्यपर्यालोचनेन द्रव्यप्राप्तौ
देवतामात्रविधानान्न वाक्यभेद इति वाच्यम् । द्रव्यविधानमन्तरेण
संस्कारत्वासम्भवात् । अन्यथा ‘द्रव्याणां कर्मसंयोगे गुणत्वेनाभि-
सम्बन्धः’ इति न्यायेन प्रधानकर्मत्वापत्तेः । किञ्च भवतु
तावद्द्रव्यप्राप्तिः, तथाप्याग्नेयपदोपात्ताग्निविधानेऽष्टाकपालपदोपा-
त्ताष्टत्वविधाने च वाक्यभेदः । तेन यदुक्तं तद्विधानैकपदोपात्त-
देवताविशिष्टद्रव्यविधानान्न वाक्यभेद इति, तदपि निरस्तम् ।
अष्टाकपालपदोपात्तात्वसंख्याविधानस्यावश्यकत्वेन वाक्यभेदस्य
तदवस्थत्वात् । तथाच सूत्रम्—</p>
<p>“चोदना वा गुणानां युगपच्छास्त्राच्चोदिते हि तदर्थत्वात्तस्य
तस्योपदिश्येत” ।। (जै. सू., २. २. ६) इति ।</p>
<p>ननु सिद्धान्ते चैकेन वाक्येन द्रव्यदेवतासम्बन्धकालयागानां
विधाने वाक्यभेदस्समान एव । न; सकलविशेषणविशिष्टैकभावना-
<pb n="336"/>
मविधाने भावार्थतो भावात् । न चैवंसति विशेषणानामविधानम् ।
विशिष्टविध्यन्यथानुपपत्तिकल्पितविधिभिरेव विशेषणविधानात् ।
तदुक्तम्—</p>
<lg>
<l>श्रौतव्यापापनानात्वे शब्दानामतिगौरवम् ।</l>
<l>एकोक्त्यवसितानान्तु नार्थाक्षेपो विरुध्यते ।।</l>
</lg>
<lg>
<l>प्राप्ते कर्म्मणि नानेको विधातुं शक्यते गुणः ।</l>
<l>अप्राप्ते तु विधीयन्ते बहवोऽप्येकयत्नतः ।। इति ।</l>
</lg>
<p>(तं. वा., पृ. ४८५.)</p>
<p>ननु यथा विशिष्टविधिर्विशेषणविधिसापेक्षस्तथा विशेषणवि-
धिरपि विशेष्यलाभाय विशिष्टविधिसापेक्ष एवेत्यन्योन्याश्रयाद्वि-
शिष्टविधिरपि न सम्भवति । उच्यते—स्यादेवं यदि विशिष्टवि-
धिर्विशेषणविध्यवगमापेक्षप्रवृत्तिर्भवेत् । किन्तर्ह्याकाङ्क्षितसन्निहित-
योग्यविशेषमात्रावगमापेक्षप्रवृत्तिः । तानि च विशेषणानि विशिष्ट-
विधिवाक्य एव पदप्रतिपादितानि, किन्तु विधिप्रतिपादिता
विशिष्टविषयिणी कर्त्तव्यता न विशेषणानां कर्त्तव्यतामनासाद्य
पर्यवस्यतीति विशेषणकर्त्तव्यतापेक्षायां पूर्वसिद्धा एव विशेषण-
विधयः श्रुतार्थापत्या कल्प्यन्ते । तेन विशि्ष्टविधौ विशेषणवि-
धयः पूर्वसम्बन्धमात्रेणैवोपयुज्यन्ते । यथा—जीवतो गृहाभावे
बर्हिर्भावः । यथा वा-शब्दार्थव्युत्पत्तौ व्यक्तौ व्यवहारदर्शनात्प्रथमं
<pb n="337"/>
व्यक्त्यर्थत्वमवगम्यते । तत्राकृत्त्यर्थत्वं प्रागनवगतमपि सत्तामात्रो-
पयोगि पश्चात्त्वानन्त्यव्यभिचाराभ्यां व्यक्तेरवाच्यत्वादाकृतेर्वाच्यत्वं
निश्चीयते, न चेतरेतराश्रयत्वम्, तथेहापि । तदुक्तम्—</p>
<lg>
<l>विशेष<fn n="1"/>णविचारोऽयं पश्चाद्यद्यपि गम्यते ।</l>
<l>तथापि त्वाकृतिन्यायात्ततः प्रागेव जायते ।। इति ।</l>
</lg>
<p>( तं. वा., पृ. ४८५ )</p>
<p>ततश्चाग्नेयादिवाक्यैर्विशिष्टापूर्वभावनाविधौ न वाक्यभेदः ।
तेन तद्वाक्यविहितकर्मसमुदायानुवादत्वमेव विद्वद्वाक्ययुगलस्येति ।
तदुक्तम्—</p>
<lg>
<l>अपू<fn n="2"/>र्वत्वाद्विधानस्य प्रकृते शब्दशक्तितः ।</l>
<l>तत्रैव रूपलाभाच्च समुदायानुवादता ।। इति ।</l>
</lg>
<p>(तं. वा., पृ. ४८९)</p>
<p>इदन्त्विह वक्तव्यम्-किं पुनः समुदायानुवादस्य प्रयोजनम् ?
तदुच्यते—फलवाक्ये हि “दर्शपूर्णमासाभ्याम्” इति वचनाद्द्वयोः
करणत्वमुपजातम् । न च तत्कर्मस्वरूपापेक्षम्, तेषां बहुत्वात् ।
नापि राजसूयत्फलापेक्षम्, तथा सति ‘राजसूयेन’ इतिवदेकवचन-
स्वप्रसङ्गात् । न चोत्पत्तिवाक्यगतकालद्वयापेक्षम् । तथाप्यन्तर-
<footnote n="1">विशेषणविधश्चायमिति मुद्रितपुस्तकपाठः ।</footnote>
<footnote n="2">अरूपत्वादिति मुद्रितपुस्तकपाठः ।</footnote>
<pb n="338"/>
ङ्गत्वेनैवैकवचनत्वप्रसङ्गादेव । यत्तु ‘सुपां सुपो भवन्ति’ इति
बहुवचनस्थाने एकवचनमेकस्मिन्वाक्ये द्विवचनमित्युक्तम्, अगत्या
ह्यर्थसाधुत्वासम्भवात्प्रयोगसाधुत्वमात्रार्थं तथाश्रितम् । इह तु
विद्वद्वाक्ययुगलापादितसमुदायद्वित्वश्रवणेनैवार्थसाधुत्वसम्भवे सति
न प्रयोगसाधुत्वमात्राश्रयणम् । तथाहि—त्रयाणामाग्नेयाग्नीषोमी-
योपांशुयाजानामेकपौर्णमासीकालसम्बन्धात्तथा त्रयाणामाग्नेय ऐ-
न्द्रं दध्यैन्द्रं पय इत्येषामेकामावास्याकालसम्बन्धात् त्रयाणां
त्रयाणामेकैककालसम्बन्धानां विद्वद्वाक्ययुगलेन फलवाक्यापेक्षित-
द्वित्वसिध्यर्थं समुदायानुवादः प्रयोजनवानेवेति । तदुक्तम्—</p>
<lg>
<l>यथैवोत्पत्तिवाक्यानां प्रयोगवचनाङ्गता ।</l>
<l>तथैव तदुपादानादिे्द्वत्वसिध्यानयोरपि ।। इति ।</l>
</lg>
<p>( तं. वा., पृ. ४७९ )</p>
<p>ननु पौर्णमास्यमावास्यानामावच्छिन्नसमुदायस्य कथं दर्श-
पूर्णमासशब्दाभ्यामुपादानम् ? अत्र पूर्णमासशब्देन तद्विकारः
पौर्णमासीशब्दो लक्ष्यते । एवन्तर्हि दर्शशब्देन विरुद्धलक्षण्यै-
वादर्शनाच्चन्द्रमसोऽमावास्या प्रतिपाद्यत इत्युच्यते । तदा किमपराद्धं
‘सुपां सुपो भवन्ति’ इत्यनुशासनबलेनैकवचनस्थाने द्विवचनं बहुव-
नस्य वेति । मैवम्; समुदायानुवादवाक्यद्वयस्यानन्यप्रयोजन-
साध्येन विधिना फलवाक्यगतद्विवचनान्तदर्शपूर्णमासपदप्रवृत्ति-
<pb n="339"/>
सिध्यर्थमेवाध्यापितत्वात् क्लेशेनापि तदुपादानं न दोषाय ।
पूर्वपक्षे तु नैवंविधं किञ्चिदस्ति निमित्तमिति वैषम्यम् । एवञ्च
षण्णामेव फलसम्बन्धेन विहितत्वादितरेषामाघारादीनां फलवत्स-
न्निधिन्यायेन तदङ्गत्वमेव भवतीति सिद्धान्तस्य प्रयोजनम् ।</p>
<p>सूत्रन्तु— प्रक्रियत इति प्रकरणम्, तेनाग्नेयादिकर्माभि-
धीयते । पौर्णमास्यामित्यनेन पौर्णमास्यापदयुक्तविद्वद्वाक्ययुगल-
मुपलक्षयति । तेनायमर्थः—अस्मिन्वाक्यद्वये प्रकृतमेव कर्म प्रति-
पाद्यम्, न तत्पूर्वकर्मद्वयम् । रूपावचनाद्द्रव्यदेवतासम्बन्धप्रति-
पादकशब्दाभावादित्यर्थः ।।</p>
<trailer>इति तृतीयं पौर्णमास्यधिकरणम् ।। ३ ।।</trailer>
<head>अथ चतुर्थमुपांशुयाजधिकरणम्</head>
<sutra>पौर्णमासीवदुपांशुयाजः स्यात् ।। २. २. ९. ।।</sutra>
<head>विषयसंशयसङ्गतयः</head>
<p>“जामि वा एतद्यज्ञस्य क्रियते यदन्वञ्चौ पुरोडशावुपांशुया-
जमन्तरा यजति” (तै. सं., २. ६. ६.) इति । तथा—“विष्णुरुपांशु
यष्टम्योऽजामित्वाय प्रजापतिरुपांशु यष्टव्योऽजामित्वाय अग्नीवो/?/-
मावुपांशु यष्टव्योऽजामित्वाय” इति । तत्र सन्देहः—किं विष्णवा-
<pb n="340"/>
दिगुणकानां प्रकृतानां यागानां समुदायानुवादकम् ? उता-
पूर्वस्य यागस्य ? इति । इदानीमधिकरणत्रयेण पौर्णमास्यधि-
करणोक्तसमुदायानुवादे कर्त्तव्ये सर्वात्मना पौर्णमास्यधिकरण-
सिद्धान्तोपजीवनादुपांशुयाजपूर्वपक्षस्यानन्तरमारम्भः ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः-यथा पौर्णमास्यधिकरणे रूप-
वतामाग्नेयादीनां सन्निधिसमाम्नातस्य विद्वद्वाक्ययुगलस्य रूपाभा-
वादाग्नेयादिसमुदायानुवादकत्वम्, तथेहापि “उपांशुयाजमन्तरा
यजति” इत्यस्य विष्णवादिवाक्यविहितप्रकृतकर्मसमुदायानुवादक-
त्वम् । तथाहि—विष्णवादिवाक्यानां तव्यप्रत्ययवशाद्विधित्वं
तावद्रसन्दिग्धम्, देवता च विष्णवादिपदैः प्रतीतैव । द्रव्यमपि
ध्रौवाज्यम् । उपांशुयाजवाक्ये वर्त्तमानसरूपाद्विधित्वमेव ताव-
त्सन्दिग्धम् । यथाकथञ्चिद्ध्रौवाज्यप्राप्तावपि न देवता समस्ति ।
न चोपांशुयाजक्रमसमाम्नातमन्त्रसम्बन्धाद्देवतालाभः, विष्णवादि-
देवताप्रकाशका मन्त्रा यागेष्वेव लिङ्गबलेन सम्बध्यन्ते, नान्तरा-
वाक्ये । न च कर्मानुशिष्टतव्यप्रत्ययेन विष्णवादिदेवतानामेव कर्त्तव्य-
तावगमान्न यागविधानमिति वाच्यम् । यजतीत्यादावुपसर्जनस्यापि
यागस्य प्राधान्यावगतदेवताविशिष्टस्यागत्या प्राधान्यविधानात् ।
<pb n="341"/>
न चात्र गत्यन्तरमस्ति । अन्तरालविध्यभावाद्रूपाभावाच्च कर्मा-
विधायकत्वस्योक्तत्वात् । तदुक्तम्—</p>
<lg>
<l>यागान्विष्णवादिसंयुक्तैर्विहितान् रूपवत्तया ।</l>
<l>अरूपमन्तरायुक्तमगत्यैवावलम्बते ।। इति ।</l>
</lg>
<p>(तं. वा., पृ. ४८९.)</p>
<p>न चान्तरालवाक्यस्यानुपादेयत्वात्तस्यैव कर्मण उपादानाद-
नुपादेयत्वेनान्तरालवाक्य एव कर्मणो विधेयत्वमिति वाच्यम् ।
बुद्धिविच्छेदे हि सत्यनुपादेयं प्रत्युपादानं प्रकरणान्तरन्यायेन
कर्मभेदकं भवति । न चात्र बुद्धिविच्छेदोऽस्ति । विष्णवादिवाक्यो-
त्पादितस्यैव सन्निधानात् । ननु जामितोपक्रममजामित्वावसानमेकं
वाक्यमवगम्यते । जामित्वाजामित्वयोरेकविषयत्वात् । तच्चैवं सम्भ-
वति-यद्यन्तरालवाक्यस्य विधायकत्वं विष्णवादिवाक्यानाञ्चार्थवा-
दत्वम् । विष्णवादिवाक्यानां विधायकत्वे विधिभेदेन वाक्यभेदाद-
वगतैकवाक्यत्वं विहन्यते । एकवाक्यसम्भवे हि वाक्यभेदो दोष
एवेति । अत्र चान्तरालवाक्यस्याविधायकत्वस्योक्तत्वाद्विष्णवा-
दियुक्तानां विधायकत्वं, तथा सति भिन्नविधिप्रयोजनत्वेन वाक्य-
भेदस्यैव प्रमाणबलादायातत्वान्न दोषावहत्वम् । यच्च जामित्वा-
जामित्वयोरेकविषयत्वम्, तद्भिन्नवाक्येऽपि जामित्वे तस्य त्वनुषङ्ग-
<pb n="342"/>
कल्पनया अवरुद्धत्वम् । तेन यथा “त<fn n="1"/>नूः” (मै. सं., १. २. ७.)
इत्यस्य तन्त्रोच्चारितस्यैव “रजाशया हराशया” इत्येतत्सम्बन्धः,
तथा जामित्वस्यापि विष्णवादियुक्तवाक्यत्रयेऽपि तन्त्रेण सम्बन्धः ।
न च वाक्यसम्बन्धिजामितोपक्रमात्तस्यान्तरालवाक्यव्यवहितस्य
कथं विष्णवादिवाक्यैस्सम्बन्धः । अन्तरालवाक्यस्यापि तदनु-
वादकत्वेन तद्व्यवधायकत्वाभावात् ।</p>
<p>ननु भवतु विष्णवादिवाक्यानां कर्मविधायकत्वम् । अन्त-
रालवाक्यस्य तु कथं सर्वानुवादकत्वम् ? अन्तरालस्यैवाप्राप्तत्वेन
विधानात् । मैवम्; जामितासङ्कीर्त्तेर्विष्णवादिवाक्येऽप्यजामित्वानु-
वादेनान्तरालकालस्यापि प्राप्तत्वात् । भवति चानुवादतोऽपि
स्थाननियमः । यथा—“न गिरा गिरेति ब्रूयात्” इति गिरापदनि-
षेधानुवादबलादिरापदस्थाननिवेशित्वमिति न किञ्चिदेतत् । अनु-
वादप्रयोजनञ्च “उपांशुयाजमन्तरा यजति” इत्यनेन विष्णवादियु-
क्तकर्मणां सर्वेषामुपांशुयाजनामत्वं भवति । तथाच सति “उपांशु
पौर्णमास्यां यजन्” इति संज्ञैकदेशेनानूदितानां पौर्णमासीकाल-
सम्बन्धः । ततश्च फलवाक्ये सर्वेषामेवापादानमिति । अतः
<footnote n="1">तनूवर्षिष्ठा गह्वरेष्ठा उग्रं वचोऽपावधीत्त्वेषं वचो अपाव-
धीत्स्वाहेति मन्त्रः ।</footnote>
<pb n="343"/>
पौर्णमासीवत् “उपांशुयाजमन्तरा यजति” इत्येतदपि वाक्यं
समुदायानुवादकमेवेति । एवं प्राप्ते ब्रूम्ः—</p>
<sutra>चोदना वाऽप्र कृतत्वात् ।। २ २. १०. ।।</sutra>
<head>सिद्धान्तः</head>
<p>भवेदेवं यदि विष्णवादिवाक्यैर्यागविधानं भवेत् । न चैतद-
स्ति । तथाहि—यथा “वेश्वानरं द्वादशकपालं निर्वपेत्” (तै. सं.,
२. २. ५. ३.) इत्युक्रम्य “यद्द्वादशकपालो भवति” इत्यादिना
द्वादशकपालस्यव स्तुतिदर्शनादुपक्रमोपसंहारयोरेकविषयत्वे सति
तदन्तर्गतानामष्टत्वादीनां न पृथग्विधिविषयत्वम्, तथात्रापि
“जामि वा एतद्यज्ञस्य क्रियते” इत्युपक्रमे पुरोडाशयोर्जामितादो-
षोपक्रमादन्ते च तदपनयनरूपाजामित्वोपसंहारादेकवाक्यत्वम् ।
तच्च तदैव सम्भवति, यद्येकस्यैव विधित्वमितरेषामर्थवादत्वम् ।
उपक्रमस्थजामित्वदोषश्चान्तरालसम्बन्धिकर्मविधानमेवापेक्षते । त-
स्यैव जामित्वदोषापनयनहेतुत्वात् । तथाभूतञ्च “उपांशु याजम-
न्तरा यजति” इति वाक्यम् । ततस्तदेव विधायकं, विष्णवादियु-
क्तानाञ्चार्थवादत्वमेव निर्णीयते ।</p>
<p>यत्तूक्तम्—यथा “तनूः” इति पदस्य तन्त्रोच्चारितस्यैव
रजाशयाहराशयावाक्यसम्बन्धः, तथा जामित्वस्यापि तन्त्रो-
<pb n="344"/>
च्चारितस्य विष्णवादिवाक्यत्रयसम्बन्धात्प्रत्येकमेवोपक्रमोपसंहारयो-
रेकविषयत्वमिति । तदयुक्तम्; तत्र ह्येकवाक्यबलेन विष्णवादि-
युक्तानामन्तरालयुक्तविधिशेषत्वासम्भावाद्वाक्यभेदे सत्यवश्यं
कल्पनीयत्वात्पदान्तरसम्बन्धस्याध्याहारात्तन्त्रोच्चारितपदान्तरकल्प-
नाया एव लघुत्वात्तथाश्रितमिति जानीमः । इदन्तु प्रथमा-
वगतैकवाक्यबलेन विष्णवादियुक्तानामन्तरालयुक्तविधिविशेषत्वे-
नैव वाक्यान्तरत्वासम्भवान्नोपक्रमस्य तन्त्रत्वकल्पनायां प्रमाण-
मस्ति । एवञ्च सत्यर्थवादसम्बन्धाद्विधित्वमसन्दिग्धम् । न च
रूपाभावन्न कर्मविधित्वमिति वाच्यम् । तथाहि—द्रव्यं तावत्सा-
धारणं ध्रौवमेवाज्यमिति । देवतापि च मान्त्रवर्णिकी । उपांशु-
याजक्रमे हि वैष्णवप्राजापत्याग्नीषोमीययाज्यानुवाक्यायुगलान्या-
म्नायन्ते । तैश्च तुल्यार्थतया विकल्प्यमानैर्वैकल्पिक्य एव देवताः
प्राप्यन्ते । न ह्यन्यथा क्रमावगता मन्त्रा अङ्गभावं प्रतिपद्यन्ते ।
समवेतार्थप्रकाशनेनैव मन्त्रस्याङ्गत्वात् न चैकवाक्यानुरोधेनार्थ-
वादस्यैव देवतासमर्पकत्वमिति वाच्यम् । अर्थवादानां लाक्ष-
णिकस्तुतिपरत्वेन मुख्यार्थस्तुतिपरत्वाभावात् । उभयत्र तात्पर्ये
वाक्यभेदप्रसङ्गात् । न च गत्यन्तरं नास्तीति नार्थवादत्वेन
सम्बन्धः । किञ्च “विष्णुरुपांशु यष्टव्यः” इत्याद्यभिधानादुपस-
र्जनीभूती यागः प्रतीयते, विष्णवादयश्च प्रधानतया । यागा-
<pb n="345"/>
भ्युपगमे च विष्णुदेवताको यागः कर्त्तव्य इति निष्कृष्य रूप-
भङ्गेन यागे विष्णवादयोऽप्रधानभूता इत्यर्थात्कल्पनीयम् । न च
“उपांशुयाजमन्तरा यजति” इति यागस्य प्राधान्येन प्रत्यक्षविधौ
सति कल्पनामर्हति । “विष्णुं यजति” इत्यादिष्वगत्योपसर्जनार्थ-
विधिपरत्वमपि स्वीकृतम् । अत्र त्वन्तरालवाक्यस्यैव विधित्वेन
गतिसम्भवाद्वैषम्यम् । अतोऽन्तरालवाक्यस्यैव, विष्णवादिवा-
क्यानान्त्वर्थवादत्वम् । तदुक्तम्—</p>
<lg>
<l>विष्णवादियागसम्बन्धे कृते यागोऽर्थतो भवेत् ।</l>
<l>उपसर्जनभूतश्च श्रौते चैतन्न युज्यते ।। इति ।</l>
</lg>
<p>(तं. वा. पृ. ४९१)</p>
<p>अतस्सर्वथा विष्णवादिवाक्यानां विधित्वासम्भवादन्तरावा-
क्यस्यैव कर्मविधायकत्वम्, न त्वर्थवादत्वमिति सिद्धम् ।।</p>
<p>प्रयोजनम्—पूर्वपक्षे वैष्णवादिकर्मत्रयानुष्ठानम् । सिद्धान्ते
त्वेकस्यैवेति ।</p>
<p>सूत्रन्तु-अन्तरावाक्ये कर्मचोदना विष्णवादिवाक्यानामवि-
धायकत्वेन कर्मणामप्रकृतत्वादिति । तदुक्तम्—</p>
<lg>
<l>प्रकृतानामसद्भावाद्गम्यते नानुवादता ।</l>
<l>यागो विष्णवादिसंयुक्तैर्न हि वाक्यैर्विधीयते ।। इति ।</l>
</lg>
<p>(तं. वा., पृ. ४९०)</p>
<pb n="346"/>
<p>अत्र केचित् “तावब्रूतामग्नूीषोमावाज्यस्यैव नानुपांशु पौर्णमा-
स्यां यजन्” इत्येतदेवोपांशुयाजस्योत्पत्तिवाक्यमिति वदन्ति ।
अयञ्च तेषामभिसन्धिः—अत्र तावद्द्रव्यदेवताकालोपांशुत्वविशिष्टो
यागः प्रतीयते । विधेश्चात्र विध्यन्तरशेषत्वाभावेनानुवादत्वासम्भ-
वात्परेणापि पौर्णमासीकालविधानार्थमवश्यं कल्पनीयः । स चात्र
रूपसमानयागलाभसौकर्य्याद्द्रव्यादिविशिष्टयागविषय एव कल्पनी-
यः । अन्तरालवाक्ये तु कर्मोत्पत्तौ द्रव्यदेवतादिक्लेशेन कल्पनी-
यम् । किञ्च पौर्णमासीकालसम्बद्धाग्नेयाग्नाषोमीयपुरोडाशद्वयान्त-
रालक्रियमाणे उपांशुयाजे आग्नेयादौ च पौर्णमासीकालस्य प्राप्त-
त्वात् “तावब्रूताम्” इति वाक्यमनर्थकमेव भवेत् । अनेन तु
विशिष्टकर्मविधावन्तरालस्याप्राप्तत्वात्तद्विधानेनैवान्तरालवाक्यमर्थव-
दिति । तेन तावब्रूतामित्येतदेवोपांशुयाजोत्पत्तिवाक्यम् । अन्तरा-
वाक्यन्त्वन्तरालविधायकमेवेति । एवञ्च सति सर्वेषामेवोत्पत्तौ
कालसम्बन्धत्वाविशेषादेकरूपतया समुदायानुवादवाक्येन “य एवं
विद्वान्” इत्यादिना ग्रहणमुपपन्नं भविष्यतीति ।</p>
<p>तदयुक्तम्; अर्थवादसरूपं तावदिदं वाक्यम् । सर्वत्र चानु-
वादपूर्वं प्रतातिहेतुगवेषणमेव प्रथमं प्रमातॄणां भवति । तदलाभे
रूपभङ्गेन कल्पितविधिनानूद्यमानतया प्रतीयमानो विधीयत इति
स्थितम् । तत्र पूर्वप्रतीतिेहेतुगवेषण “उपांशुयाजमन्तरा यजति”
<pb n="347"/>
इति सन्निहिते प्रत्यक्षयागविधिदर्शनान्न तावद्यागविधः कल्पयितुं
शक्यते । तेन विशिष्टयागविधानासम्भवादेक एव गुणो विधात-
व्यः, प्राप्ते कर्मण्यनेकगुणविधाने वाक्यभेदात् । तत्राज्यस्यापि
ध्रुवावाक्यप्राप्तत्वान्न विधानम् । देवता चात्र प्रतीयत एव । अग्नी-
षोमसम्बन्धे तद्धितचतुर्थ्योरश्रवणादग्नीषोमाविति प्रथमाद्विवचनेन
प्रातिपदिकार्थमात्रविधानात्सत्यपि वा देवताप्रत्यये मन्त्रवर्ण-
प्राप्तानुवादत्वेनैवोपपत्तौ न विधित्वम् । उपांशुत्वमप्यन्तरा-
वाक्यप्राप्तं न विधेयम् । न चोपांशुयाजपदस्य नामत्वान्नोपांशुत्वमन्य-
तो लब्धमिति वाच्यम् । यतः समभिव्याहारमात्रेणान्तराल-
वाक्ये नामत्वं स्फुरति । वस्तुतस्तु तत्प्रख्यशास्त्रान्तराभावात् अर्थ-
वादस्य चाविधायकत्वात् याजशब्देन नानुवादः, उपांशुत्वञ्च
विधीयत एवेति । तदुक्तम्—</p>
<lg>
<l>न च तत्प्रख्यरूपेण नामैतदुपपद्यते ।</l>
<l>विहितं न ह्युपांशुत्वं शास्त्रेणान्येन केनचित् ।। इति ।</l>
</lg>
<p>(तं. वा., पृ. ४९४)</p>
<p>अतः पौर्णमासीकाल एवाप्राप्तत्वादत्र विधीयत इति युक्तम् ।
ननु तस्यापि पुरोडाशद्वयान्तरालविधानेनार्थप्राप्तत्वात्तद्विधानमपि
व्यर्थम् । मैवम्; यदि पौर्णमासीकालविधिर्न स्यात् “उपांशुयाज-
मन्तरा यजति” इत्यत्र पुरोडाशद्वयान्तरालाभावादुपांशुयाजो न
<pb n="348"/>
भवेत् । यदा त्वन्तरालाक्षेपलभ्येऽपि पौर्णमासीकाले केवलं पौर्ण-
मासीकालविधानम्, तेनैतज्ज्ञायते—अन्तरालापेक्ष एव पौर्णमासी-
काल उपांशुयाजाङ्गान्तरालशब्दस्य चाग्नेयोत्तरकालोपलक्षणत्व-
मिति । तस्य च कालस्यैकपुरोडाशायामपि पौर्णमास्यां सद्भावा-
द्युक्तमुपांशुयाजानुष्ठानम् । एतदेव दशमे वक्ष्यति—‘अनपायो
हि कालस्य लक्षणं हि पुरोडाशौ’ (जै. सू., १०. ८. ६९.) इति ।
अतो वा नायं कालविधिरिति । एवं वदता न्यायान्तरविरोधोऽ-
पि नाकलितः । एवं हि वक्ष्यति जैमिनिः—‘तद्वञ्च देवतायां स्यात्’
इति । अनेन सूत्रेणोपांशुयाजे यथा द्रव्ये अनियमः, तथा देवता-
यामप्यनियमः पूर्वपक्षे प्रतिपाद्यते । तदेतदुभयमपि नोपपद्यते ।
अन्तरालवाक्ये हि कर्मोत्पत्तौ द्रव्यदेवतयोरनियमः सम्भाव्यते ।
तत्र द्रव्यदेवतयोरश्रवणात् “तावब्रूताम्” इत्यत्रोपांशुयाजोत्पत्तौ
स्ववाक्य एव द्रव्यदेवतयोर्लाभादनियमाशङ्का कुतः ? तथा—
“विष्णुर्वा स्याद्धौत्राम्नानसामर्थ्यात्” (जै. सू., १०. ८. ५३) इति तथा
“ध्रौवाद्वा सर्वसंयोगात्” (जै. सू., १०. ८. ४८.) इति च । सिद्धान्ते-
ऽपि मान्त्रवर्णिकदेवतालाभो वाक्यान्तरावगतध्रौवाज्यलाभे सति
सम्भवति, न तूत्पत्तिगतद्रव्यदेवतालाभे सतीति यत्किञ्चिदेतदिति
यथावार्त्तिकमन्तरालवाक्यमेवोत्पादकमिति साधीय इति ।।</p>
<trailer>इति चतुर्थमुपांशुयाजाधिकरणम् ।। ४ ।।</trailer>
<pb n="349"/>
<head>अथ पञ्चममाघाराग्निहोत्राधिकरणम्</head>
<sutra>आघाराग्निहोत्रमरूपत्वात् ।। २. २. १३ ।।</sutra>
<head>विषयसंशयसङ्गतयः</head>
<p>“आघारमाघारयति” (तै. ब्रा. ३. ३. ७) इति श्रूयते ।
तथा—“ऊर्द्ध्वमाघारयति, ऋजुमाघारयति, सन्ततमाघारयति”
इति । इदञ्च—“अग्निहोत्रं जुहोति” (तै. सं., १. ५. ९.) तथा—
“दध्ना जुहोति पयसा जुहोति” इति । तत्र सन्देहः-किमूर्द्ध्वमाघार-
यति दध्ना जुहोतीत्यादिभिराघारा होमाश्च विहिताः, तेषाम्
“अग्निहोत्रं जुहोति, आघारमाघारयति” इत्येतौ समुदायानुवादौ ?
उतापूर्वयोराघारहोमयोर्विधाताराविति । पूर्वमेव वाक्यत्वानुरोधेन
विष्ण्वादियुक्तानामर्थवादत्वेनैवान्वयोपपत्तेरन्तरावाक्यस्यैव विधित्वं
न समुदायानुवादकत्वमित्युक्तम् । इह तु तथाभूतहेत्वभावात्पुनः
प्रत्यवतिष्ठते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः-“आघारमाघारयति” इत्यनेन
सह “ऊर्द्ध्वमाघारयति” इत्यादीनां न तावदेकवाक्यत्वं प्रतीयते ।
नापि “अग्निहोत्रं जुहोति” इत्यनेन सह “दध्ना जुहोति” इत्या-
दीनां तावत्स्तुतिः प्रकाश्यते । अतो नार्थवादत्वम् । तेनोर्द्ध्वा-
<pb n="350"/>
दियुक्तवाक्यानामूर्द्ध्वादिगुणविशिष्टाघारकर्मविधायकत्वम्, द-
ध्यादियुक्तानाञ्च दध्यादिगुणविशिष्टहोमविधायकत्वमिति ।
तदुक्तम्—</p>
<lg>
<l>न चैषामेकवाक्यत्वं न च स्तुतिपरा श्रुतिः ।</l>
<l>ऐकान्तिको विधिस्तेन गुणवत्कर्मगोचरः ।। इति ।</l>
</lg>
<p>(तं. वा., पृ. ४९७)</p>
<p>तथा सत्यूर्द्ध्वादियुक्तवाक्यविहितानामाघारकर्मणां “आघा-
रमाघारयति” इति समुदायानुवादः । मैवम्; केवलस्य गुण-
विधानासम्भवात् । प्रवर्त्तनात्मको हि विधिः क्रियायामेव पुरुषं
प्रवर्त्तयति । गुणश्च न क्रिया । अतः कथं गुणो विधीयते ?
किञ्च न गुणपदस्यो विधिः श्रूयते, किन्तु आख्यातपदस्यः । स च
समानपदस्यधात्वर्थभावनापरित्यागेन न पदान्तरस्थं गुणं विधातु-
मुत्सहते । न च गुणस्य कारकतया भावनाविशेषणत्वाद्भावनास्थे-
नापि विधिना गुणो विधास्यत इति वाच्यम् । यतस्तत्रापि
किं भावनां विहाय निष्कृष्ट एव गुणः कारकतया विधातव्यः ?
उत भावनाकारतया वा ? न तावन्निष्कृष्टो गुणो विधातुं
शक्यते, विधेः क्रियाश्रयत्वस्योक्तत्वात् । भावनाकारकतया च
विधानं भावनामन्तरेण न सम्भवतीति भावनाविशिष्टो विधीयत
इत्युपपद्यते । तेन वस्तुतः शब्दतश्च सर्वत्र गुणविशिष्टभावनावि-
<pb n="351"/>
धानमेव वाच्यम् । न तु क्वापि केवलगुणविधानमिति ।</p>
<p>तदुक्तम्—</p>
<lg>
<l>विधित्वं प्रत्ययोपात्तं न नामपदमृच्छति ।</l>
<l>तद्विधिर्भावनातश्चेत्सैव पूर्वं विधीयताम् ।। इति ।</l>
</lg>
<p>(तं. वा., पृ. ४९७)</p>
<p>ननूर्द्ध्वादिवाक्येषु न द्रव्यं नापि देवता समस्ति । दध्यादि-
युक्तवाक्येषु च द्रव्यसद्भावेऽपि देवता नास्ति । द्रव्यदेवते हि कर्मणो
रूपम् । अतः कथमेभिः कर्मविधानम् ? कथं वा “आघारमाघार-
यति” “अग्निहोत्रं जुहोति” इति वाक्यद्वयेन समुदायद्वयानुवाद इति
निश्चीयते ? न च वाच्यम्—“चतुर्गृहीतं वा एतदभूत्तस्याघारमा-
घार्य” इत्यनेनाघारेष्वाज्यद्रव्यविधानम् । “इत इन्द्र ऊर्ध्वो अध्वर
इत्याघारमाघारयति” इत्यनेन विहितमन्त्रद्वारेण मान्त्रवर्णिकी
देवताप्राप्तिः, तथा “यदग्नये च प्रजापतये च सायं जुहोति” “यत्सृ-
र्याय च प्रजापतये च प्रातर्जुहोति” इत्येताभ्यां दध्यादिहोमेषु काल-
भेदेन देवताविधानमिति । यतो नात्रत्यपूर्वपक्षी केवलगुणविधानं
किञ्चिदपि पश्यति । सर्वत्रैव विधेः क्रियाश्रयत्वस्योक्तत्वात्
तेन सर्वाण्येवैतानि वाक्यानि गुणविशिष्टविधायकान्येव, न तु
वाक्यान्तरस्थक्रियानुवादेन क्वचिद्देवतालक्षणगुणविधायकानि ।
अतोऽत्र यस्मिन्वाक्ये क्रियापदमस्ति, तत्र सैव क्रिया गुणविशिष्टा
<pb n="352"/>
विधीयते । यत्र नास्ति तत्राध्यहृतैव क्रिया गुणविशिष्टा विधीयते ।
न चैवं सति विशिष्टविधावपि गुणस्याक्रियारूपत्वेन विधिसंस्पर्शा-
भावात् कथञ्चिद्विशेषणीभूतगुणोपादानमिति वाच्यम् । यतोऽत्रत्यः
पूर्वपक्ष्येवं मन्यते-निष्कृष्टगुणविधानं हि न सम्भवति । यदा तु
भावनास्यो विधिरेकेनैव व्यापारेण भवनाविधानं सकलविशेषण-
विशिष्टमेव विधत्ते, न तु विशिष्टविधिं कल्पयति, तदा न किञ्चद-
नुपपन्नम् । अतः कथं पूर्वपक्षः ? इति ।</p>
<p>उच्यते—सत्यमेवम्, तथाप्याकांक्षावशात्परस्परद्रव्यदेवतानु-
षङ्गेण सर्वेषामेव वाक्यानां द्रव्यदेवताविशिष्टकर्मविधायकत्वाद्द्रव्य-
देवतालाभो नानुपपन्नः । तेन यानि वाक्यान्याघाराग्निहोत्रयोर्गुण-
विधायकत्वेन सिद्धान्तिनोऽभिमतानि तानि सर्वाण्यन्योन्यानुषङ्गद्र-
व्यदेवताभिधायिपदानि विशिष्टविधायकानि । न चैवं सति आधा-
राग्निहोत्रवाक्ययोरपि द्रव्यदेवताभिधायिपदानुषङ्गेण कर्मविधाय-
कत्वान्नानुवादकत्वमिति वाच्यम् । यतो वर्त्तमानापदेशरूपमिदं
वाक्यद्वयम् । न चावश्यं पञ्चमलकारत्वेन विधित्वाभिव्यञ्जकार्थवा-
दस्समस्ति । न चात्रानुवादानर्हमूर्द्ध्वादिस्थानीयं दध्यादिस्थानीयं
वा गुणान्तरमस्ति । नाम्नश्चानूद्यमानविशेषप्रतिपत्तिहेतुत्वेनाप्युप-
पत्तेः । तेनोर्द्ध्वादिवाक्यविहितकर्मसमुदायद्वयानुवादः । एवञ्चाघा-
राग्नि/?/होत्रवाक्याभ्यामिति निश्चीयते । समुदायद्वयानुवादप्रयोजनन्तु
<pb n="353"/>
अग्निहोत्रे एकसमुदायापन्नानामेकवचनेन “अग्निहोत्रं जुहुयात्
स्वर्गकामः” तथा “यावज्जीवमग्निहोत्रं जुहुयात्” इत्यादिभिः
फलनिमित्तयोर्विधानसिद्धिरिति सुष्ठूक्तमेव । आघारेऽग्निहोत्रे
“पञ्च प्रयाजान्यजति” इतिवत्संज्ञोपबन्धार्थ एवायं समुदायानुवादः ।
संज्ञोपबन्धप्रयोजनञ्च सिद्धान्तवदेवेति स्वतः परतश्च कर्मविधित्वा-
पादकरूपोपलम्भाभावादाघाराग्निहोत्रवाक्ययोस्समुदायद्वयार्थवादत्व-
मिति । एवंप्राप्तेऽभिधीयते—</p>
<sutra>चोदना वा शब्दार्थस्य प्रयोगभूतत्वात्तत्सन्निधेर्गुणार्थेन-
पुनः श्रुति ।। २. २. १६. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि “आघारमाघारयति, अग्निहोत्रं
जुहोति” इति वाक्यद्वयेन कर्मद्वयं न विधीयेत । ऊर्द्ध्वादिसंयुक्त-
वाक्यैर्दध्यादिसंयुक्तवाक्यैर्वात्र गुणो विधातुं न शक्यते । तथा-
हि-आघाराग्निहोत्रवाक्याभ्यां तावन्नामावच्छिन्नः कर्मविशेषः प्रति-
पाद्यते । नासौ वर्त्तमानापदेशपञ्चमलकारसन्देहान्न विधीयते, प्रयोग-
वचनोपसङ्ग्रहेणैवास्य पञ्चमलकारत्वनिर्णयात् । न च पौर्णमासी-
वद्यच्छब्दाद्युपबन्धोऽनुवादकारणमस्ति । तेनानन्याक्षिप्तशक्तिरयं
विधिः कर्मैव विदधाति । नाप्यूर्द्ध्वादिसंयुक्तैर्वाक्यैर्गुणो विधातुं
न शक्यते । यतः सर्वत्र भावनास्य एव विधिर्योग्यमुपपदार्थमी-
<pb n="354"/>
क्षमाणो विशिष्टविधिगौरवात् वाक्यान्तरविहते कर्मणि गुणं
विधत्ते । न चात्र वाक्येऽनेकगुणश्रवणमस्ति । न च प्रकृते
कर्मणि गुणावरोधोऽस्ति । तेनैषामव्याहतमेव गुणविधित्वम् ।
न च वाच्यम्—क्रियाविषयो विधिर्गुणश्च न क्रियेत्युक्तम् ।
अतः कथं गुणविधानमिति । यतोऽत्रापि क्रियैव विशिष्टा
विधीयत इति ब्रूमः । न च प्राप्तत्वान्न विधीयते, गुणविशिष्ट-
भावनाया अप्राप्तत्वात् ।</p>
<p>ननु प्राप्ते कर्मणि विधिश्चात्र गुणसङ्क्रान्तः, किन्तर्हि गुण-
विशिष्टकर्मविषयः ? तेनाप्राप्तस्वर्गविधिवत्प्राप्ते कर्मणि विशिष्ट-
विधिन्यायेनैवानेकगुणविधानोपपत्तेः ‘चोदिते हि तदर्थत्वात्तस्य त-
स्योपदिश्येत’ (“जै. सू., २. २. ६.) इत्यनर्थकमापद्यते । मैवम्;
यदि भावनास्थोऽयं विधिर्भावनास्वरूपं प्रति प्रवृत्तिप्रयोजनत्वेन
गृह्यते, तदाक्षिप्तविशेषणविधौ सत्यवाक्यभेदो भवत्येव ।
यदा तु भावनास्वरूपस्य प्राप्तत्वद्गुणविशिष्टभावनाविधिस्तदा-
ऽनेकगुणसन्निधानेऽपि यस्यैव गुणस्य भावनया सह विशेषण-
विशेष्यभावप्रतिपादनपरोऽयं विधिस्तस्यैव प्रतिपादयेत्, नेत-
रस्यापीति तदर्थं विध्यावृत्तौ वाक्यभेद एवेति । तदुक्तम्—</p>
<lg>
<l>विधित्वे भावनास्थेऽपि तादर्थ्यं प्रविभज्यते ।</l>
<l>विशेषणफले चास्मिन्वाक्यभेदो भविष्यति ।। इति ।</l>
</lg>
<p>(तं. वा., पृ. ५०३)</p>
<pb n="355"/>
<p>तेन प्राप्ते कर्मणि तदनुवादेन गुणो विधीयत इति यदेतत् तत्र
तत्रोच्यते, तद्भावनास्वरूपस्य प्राप्तत्वात्तद्गतविधितात्पर्याभावेन गुण-
विशिष्टाया अप्राप्तत्वात्तद्गतैवेति तात्पर्याभिप्रायेणेति मन्तव्यम् ।
यत्त्वेकस्यैव विधेः विशेष्ये विशेषणे च तात्पर्यमित्युक्तम्, यतो
विशेष्यत्वं हि प्रधानत/?/, विशेषणत्वञ्च तद्गुणत्वम् । न च सकृ-
च्छ्रूतस्य विधेर्वैरूप्यं सम्भवतीति नैकस्योभयतात्पर्यत्वमिति । न
च द्रव्यदेवतयोरभावादाघाराग्निहोत्रवाक्ययोर्होमविधानमिति वा-
च्यम् । वाक्यान्तरविहितद्रव्यदेवतासद्भावेन होमविधिनिर्वाहात् ।
तथाहि-आघारे तावत् “चतुर्गृहीतं वा एतदभूत्तस्याघारमाघार्य”
इति वचनेन चतुर्गृहीताज्यविधानाद्द्रव्यं प्राप्तमेव । “ऊर्द्ध्वो अध्वरो दि
विस्पृशमहुतो यज्ञो यज्ञपतेरिन्द्रावान्स्वाहा इत्याघारमाघारयति”
इति । वचनेन मन्त्रविधानान्मान्त्रवर्णिकदेवतालाभः । तथा अग्नि-
होत्रेऽपि दध्यादिवाक्यैर्द्रव्यविधानं स्फुटमेव । तथा “अग्निर्ज्योति-
र्ज्योतिरग्निः स्वाहा इति सायं जुहोति, सूर्यो ज्योतिर्ज्योतिः सूर्यः
स्वाहेति प्रातर्जुहोति” इति वचनद्वयविहितमन्त्रद्वयवशेन सायंप्रात-
र्होमयोर्मान्त्रवर्णिकाग्निसूर्यदेवताप्राप्तिः । तथा “यदग्नये च प्रजा-
पतये च सायं जुहोति, यत्सूर्य्याय च प्रजापतये च प्रातर्जुहोति” ।।
इति वचनद्वयेन सायंप्रातर्होमयोरेव प्रजापतिदेवतान्वयः । तेन सायं
होमेऽग्निश्च प्रजापतिश्च देवता । प्रातर्होमे सूर्यश्च प्रजापतिश्च देवतेति ।</p>
<pb n="356"/>
<p>न च “यदग्नेये च प्रजापतये च, यत्सूर्याय च” इति वचनद्वये-
नैवाग्निप्रजापत्योः सूर्य्यप्रजापत्योश्च सायं प्रातर्होमयोर्विधानमिति
वाच्यम् । प्राप्ते कर्म्मण्येकेन वाक्येन नानेकगुणविधानं सम्भवति ।
अन्यपरविधाने सति अग्निसूर्य्ययोर्मान्त्रवर्णिकप्राप्तिदर्शनेन प्रजा-
पतिमात्रविधानात् । अतो वाक्यद्वये प्रजापतिरेवैको विधीयते ।
अन्यत्सर्वमनूद्यत इति ।</p>
<p>प्रयोजनं पूर्वपक्षे-आघाराणां होमानां बहूनामनुष्ठानम्, सि-
द्धान्ते तु नैवमिति ।</p>
<p>सूत्रन्तु-आघाराग्निहोत्रयोः कर्मचोदना कर्मविधानं भावना-
रूपस्य शब्दार्थस्य प्रयोगभूतत्वात्तत्सन्निधेः भावनासन्निधानाद्गुणा-
र्थेन गुणविधानार्थेन पुनःश्रुतिर्विधेः पुनरुच्चारणमित्यर्तः ।।</p>
<trailer>इति पञ्चममाधाराग्निहोत्राधिकरणम् ।। ५ ।।</trailer>
<pb n="357"/>
<head>अथ षष्ठं पशुसोमाधिकरणम्</head>
<sutra>द्रव्यसंयागोच्चोदना पशुसोमयोः प्रकरणे ह्यनर्थको
द्रव्यसंयोगो न हि तस्य गुणार्थेन ।। २. २. १७ ।।</sutra>
<head>विषयसंशयौ</head>
<p>ज्योतिष्टोमे श्रूयते “यो दीक्षितो यदग्नीषोमीयं पशुमालभते”
(तै. सं., ६. १. ११.) इति । तथा “हृदयस्याग्रेऽवद्यत्यथ जिह्वा/?/या
अथ वक्षसः” (तै. सं., ६. ३. १०) इति । तथा “सोमेन यजेत”—
“ऐन्द्रवायवं गृह्णाति, आश्विनं गृह्णाति” इत्येवमादि । तत्र
संशयः किमवद्यतिगृह्णातिचोदितानां कर्मणामिमावालभतियजती
समुदायस्यानुवदितारौ ? अथापूर्वयोः कर्मणोर्विधातारौ ? इति ।
इदानीं पूर्वाधिकरणवैषम्यात्पुनः प्रत्यवतिष्ठते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—भवतूर्द्ध्वादिसंयुक्तदध्यादि-
संयुक्तवाक्यानां प्रकृते कर्मणि गुणविधायकत्वेनैवोपपत्तेः कर्मा-
नुवादकत्वम् । इह तु “हृदयस्याग्रेऽवघति” इत्यादिवाक्येषु
हृदयादिसम्बन्धेनावदानं श्रूयते । तत्र हृदयादीनां वाक्यान्तर-
विहितत्वेन संस्कारावदानरूपगुणविधानासम्भवात् हृदयादिसा-
धनकर्मोत्पादकत्वमेव युक्तम् । “ऐन्द्रवायवं गृह्णाति” इत्यादि-
वाक्येषु रससम्बन्धेन ग्रहणं श्रूयते । तत्र रसस्य वाक्यान्तरा-
<pb n="358"/>
विहितत्वेन तत्संस्कारग्रहणरूपगुणविधानासम्भवाद्रससाधनक-
कर्मोत्पादकत्वम् । एवञ्च सति “यो दीक्षितो यदग्नीषोमीयं पशुमा-
लभते” इत्यत्राग्नीषोमदेवताविधानाय पशुशब्देन लक्षणया हृद-
यादिसमुदायानुवादः । द्रव्यदेवतासम्बन्धानुमितेन यजिना आलम्भ-
वाक्ये हृदयादिसाधनकयागानुवादः । तथा “सोमेन यजेत” इत्य-
त्रापि हविःप्रकृतिसोमलताविधानाय यजिना ऐन्द्रवायवादिवाक्येषु
द्रव्यदेवतासम्बन्धानुमितयागसमुदायानुवाद इति । अत्रापि
पौर्णमासीवत्समुदायानुवादत्वमेव ।</p>
<p>ननु हृदयस्याग्रेऽवद्यति इत्यादिवाक्येषु न तावद्यजिः श्रूयते ।
नाप्यनुमीयते, द्रव्यदेवतासम्बन्धानवगमात् । हृदयादिसम्बन्ध-
वशादवदानस्य वत्सालम्भवद्यागमन्तरेणापि सम्भवान्न यागानु-
मापकत्वम् । कथम् ? पशुद्रव्याग्नीषोमदेवताकयागविधानेनैव मुख्य-
पशुशब्दार्थोपपत्तौ दीक्षितवाक्ये लक्षणया पशुशब्देन हृदयाद्यनु-
वादः । अतः पशौ तावत्सर्वथा पूर्वपक्षो न सम्भवति ।</p>
<p>तथा “सोमेन यजते” इति प्रत्यक्षयागविधौ सति कथमैन्द्रवा-
यवादिवाक्येषु द्रव्यदेवतासम्बन्धानुमितस्य यागस्य विधानम् ?
‘प्रत्यक्षविधिसद्भावात् लभ्यते नानुमानिकम्’ इति न्यायविरो-
धात् । ऐन्द्रवायवादिवाक्यानां चेन्द्रवायुदेवताकश्रौतग्रहणवि-
धानेनैवोपपन्नत्वात् नाश्रुतयागविधानाशङ्कोपपद्यते । भवतु वा
<pb n="359"/>
द्रव्यदेवतासम्बन्धेनैन्द्रवायवादिवाक्येषु यागविधानम्, तथापि
“सोमेन यजेत” इत्यत्र सोमद्रव्यकयागविधानोपपत्तेः कथं
यजतेर्यच्छब्दाद्युपरागाभावेऽपि यागानुवादकत्वं सम्भवति ? अतः
कथं सोमेऽपि पूर्वपक्षः ? इति । उच्यते—पशौ तावद्यद्यपि हृदयादि-
सम्बन्धेनावदानं श्रूयते, तथापि “सान्नाय्यं वा तत्प्रभवत्वात्”
(जै. सू, ८. १. ४०) इत्यनेनैव न्यायेनायमवद्यतिः सान्नाय्या-
वद्यतिप्रकृतिः । सान्नाय्यावद्यतेश्च यागीयद्रव्यसंस्काररूपत्वा-
देतस्यापि यागीयद्रव्यसंस्कारकत्वम् । तच्च तदैव सम्भवति,
यदि हृदयादीनि यागसाधनानि भवन्ति । तेन यथायागसाधनसं-
स्काराभिषवसम्बन्धेन पूतीकानां यागसाधनत्वं कल्प्यते, यथा वा
लक्षणसम्बन्धेन फलचमसस्याश्रूयमाणमपि यागसाधनत्वं कल्प्यते,
तथेहापीति, पशुशब्देन हृदयादीन्यनूद्यन्ते । यजिना च तत्सम्ब-
न्धिना यागाननूद्य अग्नीषोमौ देवतात्वेन विधीयेते । न च पशु-
शब्दस्य हृदयाद्यनुवादत्वे लक्षणैव दोषः । यतो विधौ हि
लक्षणा दोषमावहति, नानुवादे । अथवा यो दीक्षितवाक्ये देवता-
विधिदर्शनादेव हृदयादिवाक्येषु यागानुमानम् ।</p>
<p>ननु यो दीक्षितवाक्ये देवताविशिष्टयागविधिरेवास्तु कथं
देवतामात्रविधानम् ? मैवम्; एवं हि मन्यते—अवश्यं सिद्धान्ति-
नापि हृदयादिगतावदानसंस्कारवैयर्थ्यात् पशुशब्दस्य लक्षणया
<pb n="360"/>
हृदयादिपरत्वं वक्तव्यम् । तद्यदि योदीक्षितवाक्ये यागोत्पत्तिः,
तदा विधौ लक्षणा, सा चायुक्ता ‘न विधौ परः शब्दार्थः’ इति
न्यायात् । अवद्याति वाक्यानान्तु यागोत्पादकत्वेऽनुवादे लक्षणा,
सा न दोषाय । दृष्टा च भाविनीमप्यङ्गप्राप्तिमालोच्योत्पत्तिव्यवस्था ।
यथा संख्याधिकरणे भाविनीमातिदेशिकावदानगणप्राप्तिमालोच्य
सप्तदशयागोत्पत्तिः । तेन पशुशब्देन हृदयादीन्यनूद्य यजतिना
तत्सम्बन्धिना यागाननूद्याग्नीषोमौ देवतात्वेन विधीयेते इति सिद्धम् ।</p>
<p>तथा सोमेऽप्यैन्द्रवायवादिवाक्येषु द्रव्यदेवतासम्बन्धेन
तावदवश्यं यागोऽनुमातव्याः । न हि द्रव्यदेवतासम्बन्धप्रतिपादकस्य
यागं विना स्वार्थे पर्यवसानमस्ति । तदुक्तम्—</p>
<lg>
<l>यथाग्नेयादिवाक्यानां न प्राग्यागानुमानतः ।</l>
<l>स्वार्थपर्यवसायित्वं तथा सोमेऽपि दृश्यताम् ।। इति ।</l>
</lg>
<p>(तं. वा., पृ. ५१०)</p>
<p>नन्वेवं श्रुतानुमितैकदेशमेवेदं वाक्यं निष्यन्नम्—इन्द्रवायुदैव-
त्येन द्रव्येण यजेतेति । तथा सति सोमवाक्यविहितयागानुवादेना-
ग्नीषोमवाक्य इव हृदयाद्यनुवादेन देवताविधानमेवास्तु, किमत्र
विशिष्टविधिस्वीकारेण ? मैवम्; सोमवाक्योत्पन्नयागानुवादेनैन्द्र-
वायवादिवाक्यैर्द्देवताविधौ एकयागसम्बन्धेन खदिरपलाशानामि-
वै/?/कस्मिन्यागे विकल्पः स्यात् ।</p>
<pb n="361"/>
<p>तदुक्तम्—</p>
<lg>
<l>तथैकबन्धनार्थत्वात्पलाशखदिरादयः ।</l>
<l>तत्सम्बन्धे विकल्प्यन्ते यागेऽस्मिन्देवतास्तथा ।। इति ।</l>
</lg>
<p>(तं. वा., पृ. ५१२)</p>
<p>तथा सति “आश्विनो दशमो गृह्यते तृतीयो हूयते” इति क्रमद-
र्शनम्, तथा “दशैतानध्वर्युः प्रातस्सवने ग्रहान् गृह्णाति” इति
समुच्चयदर्शनञ्च नोपपद्यते । ऐन्द्रवायवादिवाक्यानान्तु यागोत्पाद-
कत्वे भिन्नयागसम्बन्धित्वाद्देवतानां समुच्चये सति क्रमसमुच्चय-
दर्शनमुपपद्यते । तथा सति रूपाभावेन यागविधानाभावाद्यच्छ-
ब्दाद्यभावेऽयैन्द्रवायवादिवाक्यविहितयागसमुदायानुवाद एवायं
“सोमेन यजेत” इत्यत्र यजतिशब्दः । सोमशब्द ऐन्द्रवायवादि-
वाक्यावगतरसप्रकृतिसोमलताविधानार्थ इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र पौर्णमासीवद्वाक्यान्तरोत्पन्न-
यागप्रत्यभिज्ञानं भवेत् । सर्वत्र खलु प्रत्यभिज्ञानबलेनानुवादो
भवति । पुनरनुवादसिध्यर्थं प्रत्यभिज्ञाकारणं कल्प्यते । न चाव-
द्यतिगृहा/?/तिवाक्येषु यागः श्रूयते, येनात्र प्रत्यभिज्ञानम् ।</p>
<pb n="362"/>
<p>तदुक्तम्—</p>
<lg>
<l>प्रकृतप्रत्यभिज्ञानं वाक्ये यत्रोपलभ्यते ।</l>
<l>तत्र स्यादनुवादत्वं नचात्रैवं प्रतीयते ।। इति ।</l>
</lg>
<p>(तं. वा., पृ. ५१२)</p>
<p>तेन योदीक्षितवाक्य एव द्रव्यदेवतासम्बन्धानुमितस्य
यागस्य विधानम् । सोमवाक्ये तु प्रत्यक्षसिद्धमेव द्रव्यविशिष्ट-
यागविधानम् । न त्र वाच्यम्—पशुद्रव्यकसोमद्रव्यकयागोत्पत्तौ
हृदयादीनां रसस्य चाविनियुक्तत्वात्तत्सम्बन्धिनोरवदानग्रहण-
रूपसंस्कारयोर्विधानमनर्थकमेव स्यादिति । न हि पशुसोममात्र-
प्रतीतिः, यतोऽवद्यतिगृह्णातिवाक्यदर्शनेन तयोरविकृतयोर्देवतोद्देशेन
यागविधानात् । किं तर्हि ? हृदयादिपर्यन्तो रसपर्यन्तश्च तेन
सोमविनियोगेन तदन्तर्गतपशुहृदयसोमरसयोरपि विनियुक्तत्वाद्वि-
नियुक्तगोचरमेव संस्कारविधानम् । यथा-व्रीहिशास्त्रस्य तण्डु-
लादिपर्यन्तत्वात् “तण्डुलान् पिनष्टि” इत्यादिसंस्कारविधानम् ।
न चैवं सति विधौ पशुसोमशब्दः संस्कारज्ञापनार्थः । तदुक्तम्—</p>
<lg>
<l>द्रव्येणात्यन्तभिन्नेन सह चिन्त्यं बलाबलम् ।</l>
<l>हृदयादिरसद्वारमङ्गत्वं पसुसोमयोः ।। इति ।</l>
</lg>
<p>(तं. वा., पृ. ५१६)</p>
<p>किञ्च विशेषतः पशूदाहरणे अवद्यतौ यागः सम्भावयितु-
<pb n="363"/>
मपि न शक्यते । यदपि हृदयाद्यवदानस्य सान्नाय्यावदान-
प्रकृतित्वेन तद्धर्मलाभे सति यागीयद्रव्यसंस्कारत्वाद्यागानुमान-
मित्युक्तम्, तदप्ययुक्तम्; सान्नाय्यावद्यतेरेव प्रकृतावचोदितत्वेन
धर्मसम्बन्धाभावात् । न च “द्विर्हविषोऽवद्यति” इत्यनेन ताव-
दवदानं विधीयते । किन्तर्हि ? अर्थप्राप्तानुवादेन द्वित्वमात्रम् । एतच्च
सर्वप्रदानाधिकरणे (पू. मी., ३. ४. १८) विस्तरेण वक्ष्यामः ।
भवतु वा हृदयाद्यवदानस्य तत्प्रकृतित्वं, तथापि न यागसाधन-
संस्कारकत्वं तस्य । इतिकर्त्तव्यता चातिदिश्यते, न धर्ममात्रम् ।
अतो न तद्वशेनापि यागकल्पना । पूतीकाभिषवफलचमस-
भक्षणयोस्तु यागसाधनद्रव्यसंस्कारयोरेव प्रकृतयोर्वाक्यप्रक-
रणाभ्यां पूतीकफलचमससम्बन्धेनोपादानमिति वैषम्यम् ।
यदपि योदीक्षितवाक्ये पशुशब्दस्य लक्षणया हृदयादि-
पतत्वमापाद्य विधौ लक्षणाभावात् भाविदेवतासम्बन्धनिरीक्षणे-
नावद्यतिवाक्य एव यागानुमानमित्युक्तम्, तदपि यागविधौ
पशुशब्दस्य हृदयादिपर्यन्तत्वेन मुख्यार्थस्योक्तत्वान्निरस्तम् ।
पशूदाहरणं तावन्निरपवादम् ।</p>
<p>एवं “सोमेन यजेत” इति प्रत्यक्षे यजावैन्द्रवायवादिवाक्येषु
यागः सम्भावयितुमेव न शक्यते । न चाग्नेयादिवाक्यानामिवैन्द्र-
वायवादिवाक्येष्वपि न यागमन्तरेण स्वार्थपर्यवसानमस्तीति वाच्यम् ।
<pb n="364"/>
यत इन्द्रवायुदेवतोद्देशेन द्रव्यग्रहणविधानेनैव वाक्यपर्यवसानात् ।
आग्नेयादिवाक्येषु तु पुंव्यापारस्य विधिविषयत्वाद्भवत्यर्थस्य चा-
पुंव्यापारत्वादवश्यं कल्पनीये पुंव्यापारे द्रव्यदेवतासम्बन्धेन याग
एव कल्प्यत इत्युक्तम् । इह ग्रहणरूपस्य पुंव्यापारस्य श्रुतत्वान्ना-
पर्यवसानं वाक्यस्येति ।</p>
<p>ननु त्यज्यमानं हविः प्रत्युद्देश्यत्वं देवतात्वम्, न किञ्चिज्जा-
त्या समस्ति । अतः कथं ग्रहणे देवतान्वय ? इति । उच्यते—न
हीदं ग्रहणमर्थान्तरभूतम्, किन्तर्हि ? यागावयवभूतमेवैतत् । न
हि देवतोद्देशेन त्यज्यते । न चान्योद्देशेन गृहीतस्यान्योद्देशेन त्यागे
यागस्सम्पद्यते । तेन देवतोद्देशेन गृहीतस्यैव हविषस्त्यागो याग
इति न यागावयवभूते ग्रहणे देवतोद्देशो विरुध्यत इति । एवञ्च
यागापेक्षायां “सोमेन यजेत” इत्ययमेव प्रत्यक्षश्रुतो यागोऽस्तीति
नात्र यागकल्पनाप्रयास इति । तथा च सति इयमेव यागैकदेश-
भूतग्रहणसम्बन्धिनी देवता प्रकृतयागे देवतापेक्षिणि सम्बध्यत इति ।</p>
<p>न चैवं सति खादिरपालाशादीनामिवैकबन्धनार्थत्वे देवताना-
मप्येकयागार्थत्वे विकल्प इति वाच्यम् । यतो नात्र खादिरपालाशा-
दीनामिव बन्धने, देवतानां यागे वाक्येन विधानम्, येन विकल्प
आपद्येत । किन्तर्हि ? ग्रहणमुखेन देवतानां यागान्वयः । ग्रह-
<pb n="365"/>
णानि तावद्भिन्नकार्याणि युगपदेव प्रकरणिना गृहीतानि भिन्न-
कार्यत्वात्समुच्चेतव्यानि । तेन ग्रहणद्वारा देवतानामपि समुच्चयो
युक्तः । परमयं विशेषः—ग्रहणत्यागयोरेका देवता, येन यदुद्देशेन
गृहीतं तदुद्देशेनैव त्यक्तव्यम् । तेन प्रतिग्रहणं सोमयागस्याभ्यासः ।
एवञ्च सति त्रिषवणदशग्रहदशचमसादीनां प्रत्यभ्यासं भिन्नो यागः
“सोमेन यजेत” इत्यनेन शास्त्रेण सकृदुत्पादित इति मन्तव्यम् ।
तथा सति “आश्विनो दशमो गृह्यते तृतीयो हूयत” इति क्रम-
दर्शनम्, तथा “दशैतानध्वर्युः प्रातस्स्वने ग्रहान् गृह्णाति” इति
समुच्चयदर्शनमुपपन्नं भवतीति सोमोदाहरणमप्यनवद्यम् ।</p>
<p>प्रयोजनम्-पूर्वपक्षे हृदयादीनामैन्द्रवायवादियागानां पृथक्त्वा-
त्स्वार्थत्वाद्विशेषचोदनालिङ्गात्तद्धर्मातिदेशे सति न सकलधर्मप्राप्तिः ।
सिद्धान्ते तु पशुयागस्य सोमयागस्यैकत्वात् विकृतौ सकलधर्मा-
पत्तिरिति ।</p>
<p>सूत्रन्तु—पशुसोमद्रव्यसंयोगात्पशुवाक्ये सोमवाक्ये च याग-
चोदना यागविधानम्, यस्मात्प्रकृतयागेष्वनर्थको निष्प्रयोजनो
द्रव्यसंयोगः । ‘न हि तस्य गुणार्थेन’ इति सूत्रावयवो भाष्य-
कारेण सोमोदाहरणे सोमलतायाः प्रदेयत्वेन गुणार्थत्वमाशंक्य
श्रौतरसावरोधेन तन्निराकरणपरतया व्याख्यातः । ‘न हि तस्य
गुणाय/?/न’ इति सूत्रावयवतात्पर्यमनाकलितं भाष्यकारेण । न हि
<pb n="366"/>
गुणाधिकरणविरुद्धा प्रदेयत्वेन गुणत्वाशङ्का जैमिनेर्मनसि
सम्भाव्यते । व्रीहियववत्प्रदेयप्रकृतित्वेनैव तु सोचिता । तदुक्तम्—</p>
<lg>
<l>यथैवाष्टाकपालादौ श्रौतेऽपि सति वाक्यतः ।</l>
<l>व्रीह्यादयो विधीयन्ते तथा सोमो विधास्यते ।। इति ।</l>
</lg>
<p>(तं. वा., पृ. ५१३)</p>
<p>अत्रैके समाधानमभिदधति—“आग्नेयोऽष्टाकपालो भवति”
इत्यत्राग्निदेवतासम्बन्धपुरोडाशप्रतिपादकवाक्यशेषः सम्भवति ।
“पुरोडाशं कूर्मं भूतं सर्पन्तमपश्यन् तमब्रुवन् इन्द्राय ध्रियस्व बृहस्प-
तये ध्रियस्व विश्वेभ्यो देवेभ्यो ध्रियस्व” इत्यादि । अस्य च स्तुति-
परत्वेऽपि स्तुत्यपुरोडाशप्रतिपादनावरोधात्स्ववाक्यस्थपुरोडाश एवा-
ग्नेयतद्धितपर्यवसानम् । तथा सति किंप्रकृतिकः पुरोडाश इति
प्रकृतिद्रव्यापेक्षायां “व्रीहिभिर्यजेत” इति युक्तः प्रकृतितया व्रीही-
णां विधिः । अत्र तु “ऐन्द्रवायवं गृह्णाति” इति वाक्यशेषानव-
गमात्प्रकरणनिरीक्षणेन च “सोमं पुनाति” इति सप्रकृतिकस्यैव
रसस्य प्रतीतेस्तत्रैव तद्धितपर्यवसानमिति प्रकृतिरूपापेक्षा-
भावान्न प्रकृतित्वेन “सोमेन यजेत” इति सोमलताविधिः
सम्भवति । न च “त्वाष्ट्रं पात्नीवतमालभेत” इत्यत्र यथालम्भस्या-
र्थाक्षिप्तालभ्यमात्रे तद्धितपर्यवसानम्, तात “ऐन्द्रवायवं गृह्णाति”
इत्यत्रापि स्वावाक्य एव ग्रहणाक्षिप्तग्रहमात्रे तद्धितपर्यवसानम् ।
<pb n="367"/>
अव्यवहितश्रुतेश्च “अण्व्या धारया गृह्णाति” इति वाक्ये गौणशब्द-
स्यैवाव्यभिचारिग्रहणविशेषाभिधायकत्वात्, अव्यभिचरितोपस्थि-
तद्रवद्रव्येणैव तद्धितपर्यवसानमिति वक्तव्यम् । (?) येनान्यपरशब्दो-
पनीतावप्राप्तेनार्थाक्षिप्तेनार्थेनाभिधानमिति व्युत्पत्तेः, परमते च नित्यं
शाब्दाशाब्दयोरसम्बन्धादर्थाक्षिप्तस्यापि तद्वाचकशब्दकल्पनाव्य-
तिरेकेणान्वयात्प्रकरणे च “सोमं पुनाति” इति अनन्यपरशब्दोप-
नीतस्य सामरसस्यैव प्राप्तेस्तत्रैव पर्यवसानम् ।</p>
<p>न च लतावचनत्वात्सोमशब्दस्य “सोमं पुनाति” इत्यत्र
सोमशब्दो न रसपर इति वाच्यम् । द्रवद्रव्य........पहरणा-
भिधायकस्योत्पुनातिशब्दस्य लतासमभिव्याहारानुपपत्तौ लाक्ष-
णिकस्वप्रभवरसपरत्वस्यावश्याभ्युपेयत्वात् । न च प्रथमाव-
गतसोमशब्दानुरोधेनोत्पुनातिशब्द एव लक्षणाश्रयणान्न
सोमलक्षणार्थत्वं वक्तव्यम् । उत्पुनातिशब्दगतलक्षणायां
सोमलतासम्बन्धोचितक्रियाविशेषे विनिगमनाप्रमाणाभावात् ।
सोमशब्दे तूत्पवनसम्बन्धोचितस्वप्रभवरसस्यैव योग्यत्वादस्ति
विनिगमनायां प्रमाणमिति तद्गतैव लक्षणेति । एवं सत्यु-
त्पवनप्रधानकर्मत्वे चोभयथापि सोमशब्दस्य रसपरत्वात्कि-
मैन्द्रवायवमित्यपेक्षायामनुषङ्गात्सोमरस एव सम्बध्यते । न
च धारावाक्यव्यवधानान्नानुषङ्गः, तत्रापि किं धारया गहा/?/तीत्य-
<pb n="368"/>
पेक्षायां सोमरससम्बन्धात् । यथा “या ते अग्ने रजाशया” इत्य-
नेन सम्बद्धं “तनूः” इति पदं हराशयेत्यत्र न व्यवधीयते, तथेहापि
सोमरसस्य न धारावाक्येनैन्द्रवायवसम्बन्धो व्यवधीयत इति ।
तथाच सति सोमरस एव तद्धितश्रुतेः पर्यवसानात्प्रकृतिद्रव्यापेक्षा-
भावान्न तत्प्रकृतितया लताविधिस्सम्भवति । तदुक्तम्—‘पुरोडाशो
ह्यनिरूपितप्रकृतिद्रव्यतयाग्नेयादिषु प्रतीयत इति युक्तं प्रकृतिद्र
व्यविधानाम् । इह तु निरूपितप्रकृतिकः सोमरस एव गम्यते, न हि
भवति सोमरसः किंप्रकृतिक इत्यपेक्षा’ इति ।</p>
<p>अत्रोच्यते—भवतु सोमरस एव तद्धितश्रुतिपर्यवसानम्,
तथापि नियमेन क्रयणाभिषवसंस्कृतसोमप्रभवरसहविष्कयाग-
सिद्ध्यर्थमङ्गतया सोमविधानमर्थवद्भविष्यति । इतरथा त्वनङ्गस्य
नियमेनोपादानाभावात् प्रतिग्रहं क्रयणादिस्वरसेनापि यागः
क्रियेत । न चानङ्गत्वेऽपि प्रसङ्गादेव क्रीतादभिषुतात्पूतात्तथा-
भिप्लावितादपि सोमादुद्भूत एवासौ रस ऐन्द्रवायव इति वक्तव्यम्,
विकल्पासहत्वात् । किं क्रयणादीनां संस्कारकर्मत्वमाश्रि-
त्योच्यते ? प्रधानकर्मत्वं वा ? न तावदाद्यः कल्पः—तस्य विनि-
युक्तगोचरत्वेनासम्भवात् । नापि द्वितीयः—तत्रापि (?) यद्यप्सु पानं
प्रसङ्गः, तदा क्रीतसोमापचारेऽभिषवादीनां रसापचारे च प्रधानस्य
लोप एवेति ।</p>
<pb n="369"/>
<p>किञ्च—सामान्यशास्त्रं हि प्रसङ्गेन विशेषशास्त्रमपेक्षावशा-
दुपजीवति । यथा पदकर्मशास्त्रं क्रयार्थानीयमानैकहान्युपपद-
विशेषशास्त्रम् । क्रयाभिषवादिशास्त्राणान्तु लोकसिद्धसोमग्राहित्वेन
तुल्यत्वात् ‘तुल्येषु नाधिकारः स्यात्’ इति न्यायेन न प्रसङ्गविषय-
त्वमिति युक्तः प्रकृतित्वेन सोमविधिरिति । तदुक्तम्—‘सोमेन
यजेतेत्येतद्विधिमन्तरेणापि क्रयणाभिषवादिसंस्कारविध्युपपत्तेः’ ।
न चाविनियुक्तत्वेन सोमस्यानङ्गत्वादसंस्कार्यत्वम् । “सोमं पुनाति”
इत्यत्र सप्रकृतिकस्यैवावगतस्यैन्द्रवायवादिवाक्येषु विनियुक्तत्वात्
सविशेषणान्वयस्य कार्योपयोगित्वेन तत्सम्भवे सति प्रतीतिमात्रो-
पयुक्तस्योपलक्षणस्यान्याय्यत्वात् । विशिष्टविधौ च विशेषणानामौ-
पादानिकाङ्गभावस्य सर्वत्र स्थितत्वात् । न चौपादानिकस्य
सोमाङ्गभावस्य कल्पनीयत्वात्प्रत्यक्षायाञ्च श्रुतौ कल्पनानवकाशात्,
“सोमेन यजेत” इति प्रत्यक्षश्रुतेरेवाङ्गभावप्रतिपादकत्वमिति वक्त-
व्यम् । यतोऽभियव्क्ते यागे तदनुवादेन सोमविधिर्वक्तव्यः ।
यागाभिव्यक्तिश्च ऐन्द्रवायवतद्धितस्योत्पवनवाक्यावगतसोमविशिष्ट-
रससम्बन्धपूर्विका, तत्र विशिष्टविशेषणविशेष्ययोरैकरूप्यम्,
किन्त्वाकांक्षयोग्यतावशाद्देवता रसस्याङ्गभावो न सोमाङ्गभावम-
न्तरेण सम्भवतीत्यौपादानिके सोमाङ्गभावे पृथगसिद्धे तदुपजीवी
सोमविधिः प्रत्यक्षोऽप्यकिञ्चित्कर एवेति । न चैवं सति लताया
<pb n="370"/>
अपि प्रदेयत्वप्रसङ्गः । न हि सर्वत्र विशिष्टविधौ विशेषणविशेष्य-
योरैकरूप्यम्, किन्त्वाकाङ्क्षायोग्यतावशाद्देवतात्वेनोद्देश्यत्वमेव ।
तत्रापि रसस्य प्रदेयत्वेऽपि तत्प्रकृतित्वेनैव सोमलतासम्बन्ध इति ।
अथवा सोमस्याविनियुक्तत्वेऽप्यङ्गभूतरसोपकारकतया अभिषवादि-
संस्कार्य्यत्वं, वत्सस्येव विनियुक्तदोहोपकारकतया “वत्समालभेत”
इत्यत्रालम्भसंस्कार्यत्वम्, ऋचां वा यथा विनियुक्तस्तुत्युपकारितया
सामसंस्कार्यत्वं, स्वाध्यायस्य वा परमते वि नियुक्ततदर्थोपकारक-
तयाऽध्यनसंस्कार्य्यत्वम् ।</p>
<p>ननु सोमस्याविनियुक्तत्वेनानङ्गत्वादनङ्गस्य चाप्रतिनिधेयत्वात्,
“यदि सोमं न विन्देयुः पूतीकानभिषुणुयुः” इत्यत्र पूताकानाम-
भावविधित्वं भवेत्, न सोमप्रतिनिधिनियमः । तथासति पूतीका-
पचारे तत्सदृशोपादानं भवेत् न सोमसदृशोपादानम् । अतो
युक्तः सोमसदृशोपादानार्थमयं सोमविधिरिति वैषम्यम् । न;
सोमरसस्य विनियुक्तत्वेन तत्सदृशपूतीकान्तर्गतरसनियमात्प्रतिनिधि-
नियम एव । अथवा अनङ्गत्वेऽपि सोमस्य तत्प्रकृतिकरसस्यैव विहि-
तत्वेन रसस्येव रसप्रकृतेरपि सोमस्य शास्त्रार्थत्वात् । शास्त्रार्थस्यैव
प्रतिनिध्युपयोगित्वात् । सोमप्रतिनिधिनियमोऽपि युक्त एव,
किमङ्गता करिष्यति ? न च गुणाधिकरणन्यायेन प्रदेयत्वमप्या-
शङ्कनीयम् । तत्र हि “वैश्वदेव्यामिक्षा” इति स्ववाक्यगतामिक्षा-
<pb n="371"/>
वरोधान्न पुनः “ऐन्द्रवायवं गृह्णाति” इत्यादिषूत्पत्तिवाक्येषु
रसस्याप्रतीतत्वेन वैषम्यात् । अतो युक्ता भाष्यकारस्य
लतायाः प्रदेयत्वाशङ्केति ।</p>
<p>अत्रोच्यते—यत्तावदुक्तम्—उत्पवनवाक्ये सोमरसस्यैव
शाब्दत्वात्तद्धितश्रुतिपर्यवसानम्, तथाच सति न प्रकृतितया सोम-
विधानं सम्भवतीति । तदयुक्तम्; न तावदुत्पवनवाक्ये सोमरसः
श्रूयते । नाप्युत्पवनसमभिव्याहारानुपपत्त्या सोमशब्देन लक्ष्यते ।
संस्कारकर्मत्वे ह्युत्पवनस्य लतायामुत्पवनरूपसंस्कारासम्भवाद्रसो
लक्षणीयः । तथा विनियुक्तत्वेन सोमलतारसयोर्द्वयोरपि संस्का-
र्यत्वं सम्भवति । संस्कार्यत्वेन च विनियोगकल्पनायामितरेतराश्रय-
प्रसङ्गात् । तेन भूतभव्यसमुच्चारणन्यायेन प्रधानकर्मत्वमेव स्यात् ।
तथाच सति मुख्यार्थस्यैव सोमस्य द्रवद्रव्य (?) कल्पापहरणरूपो-
त्पवनसाधनत्वसम्भवः । नासौ लक्षणा......, न च द्रवद्रव्या-
न्तरस्य कल्पनीयत्वात् सोमशब्दस्यैव लश्रणया रसोपस्थाप-
कत्वमिति वक्तव्यम् । पक्षद्वयेऽपि कल्पनासमानत्वात् । उत्पवन-
साधनत्वेन रसलक्षणायामपि पार्थिवं द्रव्यान्तरं कल्पनीयमेव ।
इयांस्तु विशेषः—एकत्रोत्पवनाविनाभूतद्रव्यस्वीकारेण मुख्य-
सोमशब्दार्थस्योत्पवनसाधनत्वम्, अपरत्र चोत्पवनाविनाभूतसाध-
नस्वीकारेण सोमशब्दे लाक्षणिकत्वम् । तच्चायुक्तम् ।</p>
<pb n="372"/>
<p>अथवास्तु उत्पवनवाक्ये शाब्दी रसावगतिः, न तत्र
तद्धितपर्यवसानम् । न च तथासति सोमलतायामेव तद्धितपर्यव-
सानमिति वक्तव्यम् । धारावाक्यस्य व्यवधानेनासम्बद्धत्वात् ।
धारावाक्ये पुनर्ग्रहणस्य गुणकर्मत्वे प्रधानकर्मत्वेऽपि वा धारार्हद्रव-
द्रव्यस्याक्षेपलभ्यत्वेन तस्यैव गृह्णातिचोदनासाम्यात् । आनन्तर्याच्च
बुद्धितारतम्याच्छब्दकल्पनयापि तत्रैव तद्धितवृत्तिः । तेनायमर्थो
भवति—ऐन्द्रवायवं द्रवद्रव्यं गृह्णीयादिति । द्रवद्रव्यञ्च द्विविधं
भवति—निर्यासमनिर्यासञ्च । तत्र भवत्याकाङ्क्षा किं द्रवद्रब्यं
निर्यासरूपं कुतश्चित्प्रकृतिविशेषादुपादेयम् ? अनिर्यासं वा कुत-
श्चित्तटाकादिजलाशयादुपादेयम् ? इत्यपेक्षायां “व्रीहिभिर्यजेत”
इतिवत् “सोमेन यजेत” इति प्रकृतितया सोमविधिरुपपन्न एवेति
व्रीहिमुद्रार्थः ? । भवतु वा यथाकथञ्चित् उत्पवनवाक्यगतसोम-
प्रकृतिरस एव तद्धितपर्यवसानम्, तथाप्यविनियुक्तस्यानङ्गभूतस्य
संस्काराभावात् क्रयणाभिषवादिसंस्कारसिद्धये सोमविधिरर्थवान्
भविष्यति ।</p>
<p>न च विशिष्टविधानेन सोमोऽपि विनियुक्त एवेति वक्तव्यम् ।
यतः शाब्दत्वलोभेन सन्निहितधारावाक्याक्षिप्तद्रवद्रव्यपरित्यागेनो-
त्पवनवाक्यलक्षितसोमरसेन तद्धितपर्यवसानं युक्तम्, तत्किं रसस्येव
सोमस्यापि लक्षणया शाब्दत्वम् ? श्रुतिवृत्या वा ? न तावल्लक्ष/?/-
<pb n="373"/>
णया; उत्पवनक्रियासम्बन्धानुपपत्तिभ्यां हि लक्षणावृत्या सोम-
शब्दः सम्बन्धायोग्यमेव ह्यात्मानं लक्षयतीति हास्यास्पदमेव ।
नापि श्रुतिवृत्या; एकस्य शब्दस्य सम्भवासम्भवकृतयुगपुच्छुति-
लक्षणविरोधात् । तेन विशिष्टत्वासम्भवाद्यथा ‘गङ्गायां घोषः
प्रतिवसति’ इत्यत्र गङ्गापदार्थलक्षिततीरमात्रस्यैव निवासयोग्यस्य
लक्षणाविषयत्वम्, न त्वयोग्यस्यापि जलस्य, तथात्रापि सोमप्रकृ-
त्युपलक्षितरसस्यैव लक्षणाविषयत्वमिति अशाब्दत्वाल्लताया न
विशेषणत्वेन रसान्तर्भावो घटत इति क्रयणादिसंस्कारसिद्धये
युक्तः “सोमेन यजेत” इति प्रकृतिविधिरिति ।</p>
<p>अथाविनियुक्तस्यानङ्गस्याप्यङ्गभूतरसोपकारकतया वत्सादि-
वत्संस्कारार्हत्वात्तत्सिध्यर्थमनर्थकः सोमविधिरित्युच्यते । तदयुक्तम्;
उपकारकस्य हि संस्कारो भवन्नव्यभिचरितोपादानस्यैव भवति,
नित्यवच्छुतानां संस्काराणामनित्यसंयोगविरोधात् । तेन विनि-
युक्तापूर्वीयदोहस्य प्रस्नवनोपायान्तरनिषेधेन वत्सोपादनस्याव्यभि-
चारात् “साम्ना स्तुवीत” इति स्तुतिविनियुक्तानाञ्च साम्नां
“ऋच्यध्यूढं साम गायति” इति ऋगधिष्ठानाव्यभिचाराद्वत्सस्य च
ऋचाञ्च संस्कारो युक्त एव । स्वाध्यायस्य तु न विनियुक्तार्थो-
पकारकतयाध्ययनसंस्कार्यत्वम्, किन्त्वध्ययनसंस्कृतस्यैव तथा-
भूतार्थज्ञानहेतुत्वात् । तथा आधानसंस्कृताहवनीयविनियोगवत्
<pb n="374"/>
सामर्थ्यात्संस्कृतविनियोग एवायम् । यथा चैतत्तथार्थवादाधिकरण
एवोक्तम् । सोमरसस्य त्वविनियुक्तत्वेऽपि प्रकारान्तरेणापि तदु-
पादानाविरोधेन नियमेन तदुपादानासम्भवात्संस्कृतविनियोगस्य
चासम्भवाद्भवदनभिमतत्वाच्च न वत्सादिसाम्यम्, नापि स्वाध्या-
यसाम्यमिति क्रयणाभिषवसंस्कारार्थं युक्तः ‘सोमेन यजेत” इति
सोमविधिः । न च क्रयणाभिषवादिसंस्कारवाक्यैरेव विनियोगभङ्ग-
भियाङ्गभावस्सोमस्याक्षिप्यत इति वाच्यम् । प्रत्यक्षे हि सोमविधौ
लैङ्गिककल्पनासम्भवात् । तदुक्तम्—‘स एवायं युक्तः सोमेन
यजेत’ इति । न च विनापि विधानात्संस्कारवशादेव सोमाङ्ग-
भावप्राप्तौ किं विधिनेति वाच्यम् । यतः शक्यमितरेणापि
वक्तुम्—“सौर्यं चरुं निर्वपेद्ब्रह्मवर्चसकामः” इति तदधिकाराक्षे-
पादेवोत्पत्तिप्राप्तौ किं सर्वत्र विधिनेति ।</p>
<p>अथाम्नानसामर्थ्येन श्रुतशब्दावगतोत्पत्तेरेवानुष्ठितस्य कर्म-
णोऽपूर्वसाधनत्वम्, तर्ह्यत्रापि श्रुतशब्दावगताङ्गभावस्यैव सोमस्या-
नुष्ठानमपूर्वसाधनमिति नानुपपन्नम् । अतो युक्तः प्रकृतित्वेनैव सोम-
विधिशङ्का, न तु प्रदेयत्वेन युक्ता, तदधिकरणविरोधात् । वाक्यान्तरो-
पातत्वेऽपि रसस्य एकवाक्योपात्ते सावैश्वदेव्यामिक्षेतिवत् तत्र
तद्धितपर्यवसाने प्रदेयरसावरुद्धत्वाविशेषादित्यलमतिविस्तरेणेति ।
तेन ‘नहि तस्य गुणार्थेन’ इति सूत्रावयवस्यायमर्थः—पशौ प्राप्ते
<pb n="375"/>
कर्मणि द्रव्यदेवतोभयविधानासम्भवान्न पशुद्रव्यस्य गुणार्थं
विधानम्, नापि सोमयागानुवादेन प्रकृतितया सोमस्य, ऐन्द्रवाय-
वादिवाक्यानां ग्रहणमात्रपर्यवसितत्वमेव यागानुवादासम्भवादिति ।।</p>
<trailer>इति षष्ठं पशुसोमाधिकरणम् ।। ६ ।।</trailer>
<head>अथ सप्तमं संख्याधिकरणम्</head>
<sutra>पृथक्त्वनिवेशात्संख्यया कर्मभेदस्स्यात् ।। २. २. २१. ।।</sutra>
<head>विषयसंशयसङ्गतयः</head>
<p>अस्ति वाजपेयः—“वाजपेयेन स्वाराज्यकामो यजेत” इति ।
तत्र प्राजापत्याः पशवः “सप्तदश प्राजापत्यान् पशूनालभते, सप्तदशो
वै प्रजापतिः प्रजापतेराप्त्यै श्यामास्तूपरा एकरूपा भवन्ति, एवमिव
हि प्रजापतिस्समृध्यै” (तै. ब्र. १. ३. ४.) इति । तत्र सन्दिह्यते—
किं सप्तदशैतानि कर्माणि ? अथवा सप्तदशपशुकमेकमेव कर्म ?
इति । सपरिकरमभ्यासप्रमाणं प्रतिपाद्येदानीं संख्यानिबन्धनः
कर्मभेदो निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—प्राजापत्यानित्यत्र द्वेधा
विग्रहवाक्यं प्रतिभाति । प्राजापत्यश्च प्राजापत्यश्चेति तद्धितान्ता-
नामयमेकशेषः । अथ पशुश्च पशुश्च पशवः, प्रजापतिर्द्देवतैषां
<pb n="376"/>
प्राजापत्या इति कृतैकशेषाणां प्रजापतिदेवतासम्बन्धः ।</p>
<p>तदुक्तम्—</p>
<lg>
<l>किन्वयं तद्धितान्तानामेकशेषः कृतो भवेत् ।</l>
<l>किंवा कृतैकशेषाणां पश्चात्तद्धितसङ्गतिः ।। इति ।</l>
</lg>
<p>(तं. वा., पृ. ५२३)</p>
<p>तदत्र कृतैकशेषाणामेव तद्धितसङ्गतिरिति युक्तम् । येन
हि तद्धितान्तस्यैकशेषः क्रियते । तेन प्राजापतिपशुरूपयोः प्रकृति-
प्रत्ययार्थयोर्द्वयोरेव करणीयः, न च तत्र प्रमाणमस्ति । बहु-
वचनं हि प्रमाणमेकशेषे । तच्च विशेष्यभूतप्रत्ययार्थगतमेव
प्रत्यक्षमुपलभ्यते । न तु विशेषणीभूतप्रकृत्यर्थगता । तेन प्रत्य-
यार्थभूतानां पशूनामेकशेषः प्रतीयत इति सप्तदशानां पशूनामेक-
प्रजापतिदेवतासम्बन्धात्सप्तदशपशुद्रव्यकमेकं कर्मेति । तदुक्तम्—</p>
<lg>
<l>प्रत्ययार्थबहुत्वं हि प्रत्यक्षमुपलभ्यते ।</l>
<l>तत्कृतञ्चैकशेषत्वमिति न प्रकृतौ भवेत् ।। इति ।</l>
</lg>
<p>(तं. वा., पृ. ५२३)</p>
<p>एवञ्च सति कर्मैकत्वात् कल्पनालाघवं भवति । नन्वैकयाग-
परत्वेऽतिदेशादेकदैवैकादशावदानगणः प्राप्यते । तस्य च सप्तदशसु
पशुषु यद्येकस्यावदानगणस्य सम्बन्धः, तदा षट्सु न स्यात् ।
/?/ /?/स्य, तदा षोडशसु पशुषु न स्यादिति कथमेककर्म-
<pb n="377"/>
त्वम् । मैवम्; एवं हि मन्यते—नायं साक्षाद्यागधर्मः, किन्तु
यागसाधनभूतपशुधर्मोऽयं पशुद्वारेण यागोपकारकः । तदत्र
यागेनापि स्वसाधनीभूतपशुद्वारेणाकांक्ष्यमाणः प्रतिपशु भेदेनैवाव-
दानगणः सम्बध्यत इति सप्तदशपशुद्रव्यक एक एव याग इति ।
एवं प्राप्ते—</p>
<p>अभिधीयते—भवेदेवं यदि कृतैकशेषाणां तद्धितसम्बन्धो
भवेत् । किन्तर्हि ? तद्धितान्तानामेवायमेकशेषः । न च बहुवचन-
सम्बन्धात्प्रत्ययार्थस्य पशोरेवैकशेषो न प्रकृत्यर्थस्य प्रजापतेः बहु-
वचनसम्बन्धाभावादिति वाच्यम् । यतो बहुवचनसम्बन्धयोग्य-
स्य हि तदभावेनैकार्थपरत्वाभावं गमयति । न चोपसर्जनभूतायाः
प्रकृतेर्बहुवचनसम्बन्धयोग्यता समस्ति । तेनात्र बहुवचनसम्ब-
न्धाभावस्यानिर्णायकत्वादयमत्र सन्देहः—किं कृत्स्नस्यैव प्राजा-
पत्यशब्दस्यायमेकशेषः ? अथ वा प्रत्ययार्थभूतपशुशब्दस्य ?
इति । तत्र वाक्यशेषगतप्रकृतिशब्दवशादेव निर्णयो भवति ।
प्रकृतौ ह्येकपशुगतस्यैकादशावदानगणस्यैकयागसाधनत्वमेवावगतम् ।
तदत्र प्रत्येकं सप्तदशपशुगतस्यैकादशावदानगणस्यैकयागसाधनत्वे
सति न सम्भवतीति प्रतिपशु यागभेदोऽवगम्यते । स च तद्धिता-
न्तानामेकशेषपक्षे भवतीति तद्धितान्तानामेकशेष इति निर्णी-
यते । यथोक्तम्—पशुधर्गोऽयमेकादशावदनगणो न यागधर्मः ।
<pb n="378"/>
स च यागैकत्वे सत्यतिदेशात्प्रतिपशु सम्भन्त्स्यते । तदयुक्तम्;
तत्रैकादशावदानगणशब्दे नैकादशावद्यतिक्रियागणोऽभिप्रेतः ।
किन्तर्हि ? अवदीयत इति व्युत्पत्त्यैकादशावदेयप्रदेयद्रव्यगणः ।
न चासौ पशुधर्मः, पशुसंस्कारत्वाभावात्; किन्तु यागसाधनत्वा-
द्यागधर्मः । अतश्चैकयागत्वे सति एकपशुसम्बद्धैकादशावदेयगण-
सम्बद्धः, न त्वेकपशुसम्बद्धः । तथा सत्येकपशुगतस्यैकादशा-
वदानगणस्यैकयागसाधनत्वप्रतिपादकातिदेशबाधप्रसङ्गात् । तेन
सप्तदशपशूनां यागसाधनत्वसम्पत्तये सप्तदशैवैते यागा इति
सिद्धम् ।</p>
<p>एतत्तु भाष्यकारेण द्रव्यगतापि संख्या कर्मभेदिकेति
प्रतिपादयितुमुक्तम् । कर्मगतसंख्या सकृच्छुतादाख्यातपदादेक-
भावनाविधानात्कृतार्था न भावनाभेदमापादयतीति भावनाभेदे
प्रमाणाभावादेकैव भावना विधीयते । ननु होमभेदादेब भावना-
भेदो भविष्यति । होमभेदश्च “तिस्र आहुतीः” इति पृथङ्नि-
वेशित्वसंख्यासम्बन्धादेव प्रतीयते । तत्कथं भावनैकत्वमिति ?
मैवम्; प्रथमं तावत्स्वपदे एकैव होमभावना प्रतीयते । पश्चात्तु
पदान्तरसम्बन्धावगम्यमानः संख्याभेदः प्रथमावगतैकत्वसंख्या-
वरोधेन “एकादश प्रयाजान्यजति” इतिवदभ्यासेनैवोपपन्नत्वान्न
भावनास्वरूपभेदमापादयितुमलमित्येकैव भावनेति । एवं प्राप्ते—</p>
<pb n="379"/>
<p>अभिधीयते—भवेदेवं यद्युत्पत्तिगतेयं संख्या न भवेत् ।
तथाहि—“तिस्र आहुतीर्जुहोति” इत्येतेन वाक्येन त्रित्वविशिष्टो
होमो विधीयते । न तु विहिते होमे प्रत्ययात्संख्यावत् वाक्या-
न्तरेणात्र संख्याविधानम् । यापि जुहोतीतिपादादेकत्वसंख्या
प्रतीयते, साऽपि न होमस्य । अपि तर्हि कर्त्तुरिति कर्तृसमाना-
धिकरणे स्थास्यति । तेनोत्पत्तिशिष्टत्रित्वसम्बन्धास्त्रयो होमाः ।
तत्र तेषां भेदात्तदनुबन्धास्तिस्रो भावना विधीयन्त इति सिद्धम् ।</p>
<p>प्रयोजनम्—पूर्वपक्षे सप्तदशपशूनामेकयागसाधनत्वे असक्त-
त्वात्साधनाभावस्य पदार्थानुष्ठानसमापने सप्तदशसु पशुषु
धर्मानुष्ठानम् । तद्वत्संस्कृत एकस्मिन् पशौ विनष्टे व्यासङ्गिसाध-
नत्वस्याविनष्टत्वात्पश्वन्तरमुपादाय प्रथमतः पशुधर्मः कर्तव्यः ।
सिद्धान्ते तु यागभेदे प्रतिपशु साधनताभेदादेकस्मिन् पशौ नष्टे
तन्मात्रस्यैव धर्मावृत्तिर्नेतरेषामिति ।</p>
<p>सूत्रन्तु—पृथक्त्वेन सह संख्यया एकार्थनिवेशादुत्पत्तिशिष्टया
संख्यया कर्मभेदो भवेदित्यर्थः ।।</p>
<trailer>इति सप्तमं संख्याधिकरणम् ।। ७ ।।</trailer>
<pb n="380"/>
<head>अथाष्टमं संज्ञाधइकरणम्</head>
<sutra>संज्ञा चोत्पत्तिसंयोगात् ।। २. २. २१. ।।</sutra>
<head>विषयसंशयसङ्गतयः</head>
<p>“अथैष ज्योतिरथैष विश्वज्योतिरथैष सर्वज्योतिः” इति । अत्र
संशयः—किमेभिर्न्नामधेयैः प्रकृतं सङ्कीर्त्त्य सहस्रदक्षिणादिर्गुणो
विधीयते ? अथ वक्ष्यमाणविशेषाणि कर्मान्तराणि उपदिश्यन्ते ?
इदानीं संज्ञागुणप्रकरणैर्भेदे वक्तव्येऽल्पविचारतया संज्ञानिबन्धन
एव तावद्भेदोऽभिधीयते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः-ज्योतिष्टोमानन्तरमिदम् “अथैष
ज्योतिः” इत्यादि श्रूयते । न चात्र धात्वर्थभावनाविध्यभिधायकः
कश्चिच्छब्दोऽवगम्यते । यत्तु “एतेन सहस्रदक्षिणेन यजेत” इति
विध्याख्यातपदं, तदपि प्रकृतस्य कर्मणो गुणफलविधानेनार्थ-
वदिति न कर्मान्तरमापादयति । ननु “अथैष ज्योतिः” इत्यत्र
ज्योतिःसंज्ञाश्रवणादर्थान्तरबुद्धौ जातायाम् “एतेन यजेत” इति
यजिसामानाधिकरण्याद्यागरूपमेव तदर्थान्तरमिति तस्यैव सहस्र-
दक्षिणागुणविशिष्टफलविधानेन कर्मान्तरमेवेति । उच्यते—
स्यादेवं यद्येष ज्योतिःशब्दादर्थान्तरबुद्धिर्भवेत् । तथाहि—अथैष
<pb n="381"/>
ज्योतिश्शब्दयोस्तावत्प्रकृतविषयत्वं सिद्धमेव । न चैकस्य कर्मणो
नानासंज्ञासम्बन्धो न दृष्टः, दर्शपूर्णमासयोरेव दाक्षायणयज्ञ-
संक्रमणयज्ञसाकम्प्रस्थाय्यरूपनानासंज्ञासन्दर्शनात् । लोकेऽप्येक-
स्यैव हस्तः करः पाणिरित्यादिनानासंज्ञासन्दर्शनात् । विशेषस्तु
ज्योतिःशब्दस्य वसन्ते वसन्ते ज्योतिषा यजेतेतिवत् ज्योतिष्टो-
मोपस्थापकत्वाज्ज्योतिष्टोमादर्थान्तरस्य न विधानमिति । तेन
ज्योतिरादिशब्दोपस्थापितस्य ज्योतिष्टोमस्यैव सहस्रदक्षिणादिगुणकं
प्रयोगान्तरं फले विधीयते । अथवा दधिगोदोहनन्यायेन सहस्र-
दक्षिणादिगुणस्यैव फले विधानमित्यकर्मान्तरत्वमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि ज्योतिरादिसंज्ञाश्रवणाज्ज्योतिष्टो-
मव्यतिरिक्तार्थान्तरबोधो न भवेत् । तथाहि-सर्वत्रैव तावद्
‘अन्यायश्चानेकशब्दत्वम्’ इति न्यायेन शब्दान्तरश्रवणादर्थान्तर-
बुद्धिरेवोत्सर्गतो भवति । सा च क्वचिद्बलीयस्या प्रत्यभिज्ञया
बाध्येतापि । यया दाक्षायणयज्ञादौ । तत्र चाविच्छिन्न एव
दर्शपूर्णमासप्रकरणे यजिः श्रूयमाणः प्रकृतयागविषय एव विज्ञायते ।
तत्समभिव्याहाराच्च दाक्षायणयज्ञादिसंज्ञान्तरमेवावलम्बत इति
युक्तम् । इह तु पूर्वप्रस्तुतज्योतिष्टोमविलक्षणं संज्ञान्तरमुच्चार्यमा-
णमेवात्मानुरञ्जितार्थान्तरबोधमेव जनयन्ति । न च ज्योतिरादि-
<pb n="382"/>
शब्दानां ज्योतिष्टोमसंज्ञैकदेशत्वेन ज्योतिष्टोमप्रतिपादकत्वमिति
वाच्यम् । ज्योतिःशब्देन ज्योतिष्टोमलक्षणयागशब्दलक्षणादोषात् ।
“वसन्ते वसन्ते ज्योतिषा यजेत” इति ज्योतिष्टोमप्रकरणश्रुतस्या-
गत्या वृत्त्यन्तराश्रयणं भवतु नाम, न चेह तथा । अव्यापकं
चैतत्; “अथैष गौः” इत्येवमादीनामप्युदाहरणत्वात् । तदिह संज्ञान्त-
रेणर्थान्तरे सिद्धे कोऽसौ संज्ञीत्यन्वेषणे पूर्ववृत्तयागानां ज्योतिष्टो-
मान्तर्भूतत्वेन ज्योतिष्टोमसंज्ञाविषयत्वान्नैतत्संज्ञाविषयत्वम् । परस्ता-
द्विधीयमानस्य तु संज्ञान्तरानवरुद्धत्वात् “अथैतेन सहस्रदक्षिणेन
यजेत” इत्येतच्छब्देन पूर्वसंज्ञासामानाधिकरण्यावगमात्सैव संज्ञेति
निश्चीयते ।</p>
<p>ननूत्पत्तिपरो विधिः शब्दान्तरादिसहायः कर्मभेदको
भवति । तदुक्तमाचार्येण ‘विधेरुत्पत्तिभेदः ? । नोत्पन्नस्य पुनरु-
त्पत्तिः सम्भवति’ इति । न चाथैष ज्योतिरित्यत्र विधिः श्रूयते ।
यश्च परस्तात् “अथैतेन सहस्रदक्षिणेन यजेत” इति विधिः सोऽपि
गुणफलसम्बन्धव्यापृतत्वात् विनियोगपरो भवितुमर्हति । कथं
संज्ञाया भेदकत्वमुच्यते । सत्यम्, विनियोगपरो विधिः, स तु न
पूर्वप्रवृत्तस्य ज्योतिष्टोमस्य, तस्य ज्योतिरादिसंज्ञान्तरत्वेनानुपस्था-
नात्; किन्तर्हि ? ज्योतिःसंज्ञकस्यैव यागान्तरस्यायं विनियोजकः ।
व चानुत्पन्नयागान्तरस्य विनियोगस्सम्भवतीति ज्योतिरादिसंज्ञैवो-
<pb n="383"/>
त्पत्तिविधिं परिकल्प्य कर्म भिनत्तीति संज्ञायाः कर्मभेदकत्वमिति ।</p>
<p>तदुक्तम्—</p>
<lg>
<l>संज्ञानदीव्यवच्छिन्नो यजिः पूर्वं न गच्छति ।</l>
<l>न च पूर्वस्तमित्येवं बलादर्थान्तरं गतः ।। इति ।</l>
</lg>
<p>(तं. वा., पृ. ५२६)</p>
<p>प्रयोजनम्—पूर्वपक्षे ज्योतिष्टोमस्यैव फलविशेषाय सहस्रद-
क्षिणेनानुष्ठानम् । सिद्धान्ते तु यागान्तरस्येति ।</p>
<p>सूत्रन्तु—यथोत्पत्तिसंयोगिनी संख्या कर्मभेदिका तथैव संज्ञा-
प्युत्पत्तिसंयोगिनी भेदिकेत्यर्थः ।।</p>
<trailer>इत्यष्टमं संज्ञाधिकरणम् ।। ८ ।।</trailer>
<head>अथ नवमं गुणाधिकरणम्</head>
<sutra>गुणश्चापूर्वसंयोगे वाक्ययोः समत्वात् ।। २. २. २३ ।।</sutra>
<head>विषयसंशयौ</head>
<p>चातुर्मास्येषु वैश्वदेवे पर्वणि समामनन्ति—“तप्ते पयसि
दध्यानयति सा वैश्वदेव्याभिक्षा, वाजिभ्यो वाजिनम्” इति । तत्र
सन्दिह्यते-किमामिक्षागुणके कर्मणि वाजिनं गुणविधिः ? उत
तस्माद्वाजिनगुणकं कर्मान्तरमिति । पूर्वं संज्ञानिबन्धनकर्मभेदं
<pb n="384"/>
निरूप्य इदानीं गुणप्रकरणाभ्यां भेदे वक्तव्ये वस्तुत्वाद्गुणनि-
बन्धन एव कर्मभेदः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“वाजिभ्यो वाजिनम्” इत्य-
वगम्यो वाजिशब्दाभिधेयदेवताया वाजिनसम्बन्धः प्रतीयते ।
अश्वश्च वाजिशब्दाभिधेयः । न चासौ देवतात्वेन प्रसिद्धः, नाकस-
दामेव देवतात्वात् । न च “वसन्ताय कपिञ्जलानालभते” इतिवदश्व-
स्यापि देवतात्वमिति वाच्यम् । यतोऽगत्या रूढ्या तत्र तथा-
श्रितम् । इह त्ववयवशक्तिद्वारेण विश्वेदेवा एव वाजिशब्दाभिधे-
यास्सन्ति । तथाहि—वाजोऽन्नम्, आमिक्षापि चान्नमेव । अन-
न्तरवाच्ये च तेषामेवामिक्षावत्तया वाजोऽस्यास्तीति व्युत्पन्नवाजि-
शब्दाभिधेयत्वात् । पू्र्व (वाक्यानुमिते) यागे विश्वेदेवदेवताके
वाजिनमात्रं विधीयत इति । तदुक्तम्—</p>
<lg>
<l>अनन्तरोपदिष्टेन वाजेनान्नेन वाजिनः ।</l>
<l>विश्वे देवाः प्रतीयन्ते तच्च कर्मेह वाजिनम् ।। इति ।</l>
</lg>
<p>(तं. वा. पृ. ५३२)</p>
<p>न चोत्पत्तिशिष्टामिक्षागुणावरुद्धत्वेन निराकाङ्क्षत्वत् न वाक्या-
न्तरोपात्तवाजिनगुणसम्बन्ध इति वाच्यम् । उत्पत्तिशिष्टगुणाव-
रोधेऽपि निष्कृष्यानुवादेन क्रयवद्गणान्तरोपपत्तेः । ननु “अरुणयां
<pb n="385"/>
पिङ्गाक्ष्यैकहायन्या सोमं क्रीणाति” इत्यत्र निष्कृष्टस्यैव क्रयस्य
क्रीणातिपदेनाम्नातत्वात् “वाससा क्रीणाति” इत्यादिष्वपि
क्रीणातिपदेन निष्कृष्टक्रयानुवादात्तत्र युक्तं वासःप्रभृतीनां विधानम् ।
इह तु वाक्यद्वयेऽपि यजिपदाभावात्कथं निष्कृष्टयागप्रतिपादक-
त्वमस्ति । तथा “वाजिभ्यो वाजिनम्” इत्यत्रापि द्रव्यदेवताप्रति-
पादककर्मकारकसम्प्रदानकारकयोः सम्बन्धस्य यागक्रियामन्तरे-
णासम्भवाद्यागकल्पनावसरे वाजिपदस्यामिक्षायागीयविशेषदेवता-
परत्वादामिक्षायागेनैव द्रव्यदेवतासम्बन्धोपपत्तौ तत्प्रतिपादकमेव
श्रुतार्थापत्त्या वाजिपदं कल्प्यते ।</p>
<p>एतावानयं विशेषः—पूर्वस्मिन्वाक्ये अप्रकृतत्वाद्द्रव्यदेवता-
विशिष्टयाग एव विधीयते । वाजिनवाक्ये तु देवतायाः प्रागस्य
तु प्राप्तत्वात्कल्पितयजिपदेन निष्कृष्टयागमनूद्य वाजिनमात्रं विधीयत
इति । किन्तु निष्कृष्टानुवादसाम्येऽप्ययमत्र विशेषः—भिन्ना-
नतिप्रयोजनत्वात्क्रयेण द्रव्याणां समुच्चय एव, इह तूपकार्यत्वा-
दामिक्षावाजिनयोर्विकल्प एव । न च “वारुण्या निष्कासेन
तुषैश्चावभृथमवयन्ति” इतिवत्तुल्यकालत्वेऽपि समुच्चय इति
वक्तव्यम् । तुल्यकार्याणामप्येकवाक्योपादानेन परस्परसापेक्षाणां
विशेषतश्च कारकसमुच्चितानां भवतु समुच्चयः । इह तूक्तन्यायेन
वैश्वदेववाक्ये द्रव्यदेवताविशिष्टयागविधानम्, न वाजिनवाक्ये
<pb n="386"/>
तदनुवादेन वाजिनमात्रविधानमिति वाक्यभेदे सिद्धे भिन्नवाक्य-
विहितयोस्तुल्यकार्ययोव्रीहियवयोर्विकल्प एवेति । समुच्चयाभि-
धानन्तु वार्त्तिके प्रौढवादमात्रेणेति मन्तव्यम् ।</p>
<p>ननु देवतासम्बन्धद्वारको हि द्रव्यस्य यागसम्बन्धः । तत्रा-
मिक्षायां तद्धितश्रुत्या देवतासम्बन्धः, वाजिनस्य तु वाक्येन ।
अतः कथं विषमशिष्टयोर्विकल्प इति । मैवम्; एवं हि मन्यते—
स्यादेवं हि यदि वैश्वदेवपदेनामिक्षासम्बन्धः प्रतीयते । किन्तर्हि ?
आमिक्षासमभिव्याहारलक्षणाद्वाक्यादेवायाम् । वैश्वदेवीपदात् सा-
मान्येन द्रव्यसम्बन्धेऽवगते विशेषमात्रमामिक्षापदात्प्रतीयते, तर्हि
वाजिभ्य इत्यत्रापि चतुर्थीतः सामान्येन प्रदेयद्रव्यावगतौ वाजिन-
पदाद्विशेषावगम इति नास्ति वाक्यगम्यत्वे कश्चिद्विशेष इति । न च
‘विधिशब्दस्य मन्त्रत्वे भावः स्यात्’ (जै. सू., १०, ४. २३.) इत्यनेन
न्यायेन वाजिनानुवानेन वाजिशब्देनैव देवतोपादानमिति वाच्यम् ।
वाजिशब्दस्यामिक्षायागोयदेवतोपलक्षणत्वात् । आमिक्षायागी-
यदेवतायाश्च विश्वेदेवशब्दाभिहितत्वात् विश्वेदेवशब्देनैवोपात्तस्य
वाजिनान्वय इति । न चैवं देवतान्वयेऽपि “ऐन्द्रं दध्यमावास्यायाम्”
इतिवत्कर्मभेद इति वाच्यम् । यतस्तत्र निरपेक्षवाक्यद्वयेनेन्द्रसम्ब-
न्धावगमाद्दधिपयोद्रव्यकयागभेदो युक्तः इह तु वाजिपदेनामिक्षा-
सम्बद्धपूर्वयागीयविश्वेदेवसम्बन्धप्रतिपादनात्कर्माभेद इति । अतः
<pb n="387"/>
पूर्ववाक्यविहित एव यागे वाजिनमात्रगुणविधानमिति । एवं
प्राप्ते—</p>
<head>सिद्धान्तः</head>
<p>अभिधीयते—भवेदेवं यदि श्रौतोत्पत्तिशिष्टामिक्षावरुद्धे कर्म-
णि वाजिनगुणविधिरुपपत्स्यते । तथापि—न तावद्वाजिनस्य
पूर्वस्मिन् कर्मणि समुच्चयेन विधानं सम्भवति, भिन्नवाक्योपात्त-
योस्तुल्यकार्ययोः समुच्चयाभावस्योक्तत्वात् । नापि विकल्पेन,
विषमशिष्टत्वेन विकल्पासम्भवात् । श्रौतो हि विश्वेदेवानामामिक्षा-
सम्बन्धः । वाजिनसम्बन्धस्तु वाक्यादुत्पन्नः । नन्वामिक्षासम्ब-
न्धोऽपि वाक्यीय इत्युक्तम् । स्यादेवं यदि विश्वेदेवा देवता
अस्येति सर्वनामपदेन द्रव्यमात्रमुन्नीयेत । द्रव्यविशेषविषयत्वात्त-
द्धितस्य तद्धितश्रुतिगम्य एव विश्वेषां देवानामामिक्षासम्बन्धः ।</p>
<p>तदुक्तम्—</p>
<lg>
<l>नैव हि द्रव्यमात्रस्य तद्धितैर्देवतोच्यते ।</l>
<l>अस्य शब्दाभिधेयस्य विशेषस्यैव देवताः ।।</l>
</lg>
<lg>
<l>आमिक्षां देवतायुक्तां वदत्त्येवैष तद्धितः ।</l>
<l>अमिक्षापदसान्निध्यात्तस्यैव विषयार्पणम् ।। इति ।</l>
</lg>
<p>(तं. वा., पृ. ५३३., ५३४)</p>
<p>वाजिभ्य इत्यत्र न प्रातिपदिकेन विभक्त्या वा हविर्द्रव्यमभि-
<pb n="388"/>
हितम् । नापि तस्यैव देवतान्वयित्वम्, किन्तु वाजिनपदसमभि-
व्याहारलभ्यत्वाद्वाक्यगम्यमेवेति । तदुक्तम्—</p>
<lg>
<l>न प्रातिपदिकेनोक्तं न विभक्त्या हविः स्वतः ।</l>
<l>न चास्य देवतायोग इति वाक्यात्प्रतीयते ।। इति ।</l>
</lg>
<p>(तं. वा., पृ. ५३५.)</p>
<p>ननु “वारुण्या निष्कासेन तुषैश्चावभृथमवयन्ति” इत्यत्र
श्रौतामिक्षासम्बन्धेऽपि वरुणस्य प्रकारान्तरेणापि निष्कास-
तुषसम्बन्धो दृष्ट एव, तद्वदिहापि वाजिभ्यो वाजिनसम्बन्धो
भविष्यतीति । मैवम्; तत्राप्यवश्यं कल्पनीये निष्कासतुषयो-
र्देवतासम्बन्धे सन्निहितदेवतापरित्यागे कारणाभावादगत्या तथा-
श्रितम् । अत्र तु कर्मान्तरविधानेनैवोपपत्तेर्षैम्यमिति । किञ्च—
उत्पत्तिशिष्टामिक्षावरुद्धयागस्योत्पन्नशिष्टवाजिनसम्बन्ध एव ना-
स्तीति कथं विकल्पः ? इति ।</p>
<p>इदन्त्विह वक्तव्यम्—कः पुनरुत्पत्तिशिष्टगुणावरोधो
नाम विरोधप्रकारः ? तत्रोच्यते—प्रतिपत्तिविरोध एवायम् ।
आकाङ्क्षानिबन्धनो हि शब्दस्यान्वयः । न चोत्पत्तौ गुणविशिष्टे
कर्मण्यवरोधे तत्समानकार्यगुणान्तराकाङ्क्षा समस्तीति नोत्पन्न-
शिष्टान्वयः । यत्र तु कार्यभेदः, तत्रोत्पत्तिशिष्टेऽपि द्रव्यान्तरे
उत्पन्नशिष्टानामपि द्रव्याणां सम्बन्धो भवत्येव । तेनोत्पत्ति-
<pb n="389"/>
शिष्टैकहायन्यवरुद्धे क्रये उत्पन्नशिष्टानामपि वासःप्रभृतीनां कार्य-
भेदेनाकाङ्क्षासम्भवात्समुच्चयो युक्त एवेति वैषम्यम् । किञ्च
वाजिशब्दो हि ‘रूढिर्योगमपहरति’ इति न्यायेनाश्वमेव प्रतिपादयति,
न च विश्वान्देवान् । न च नाकसदामेव देवतात्वम्, किन्तु
या यस्य हविष उद्देश्यतया चोद्यते सा तस्य देवतेति शार्दूल-
वसन्तादिवदश्वस्यापि देवतात्वमविरुद्धम् । भवतु वा यौगिको
वाजिशब्दः, तथापि कथं देवतात्वप्रसङ्गः ? आमिक्षायागे हि
तेषां स्वरूपेण देवतात्वम्, वाजिने तु वाजयोगित्वेन ।
ततश्चेन्द्रमहेन्द्रवद्देवताभेद एवेति । वाजपेययागानादरेण निर्नि-
मित्ताधिक्येन लक्षणायां लक्षणैव दोषः । तेन सर्वथा श्रौतो
त्पत्तिशिष्टामिक्षावरुद्धे कर्मणि प्रवेशमलभमानं वाजिदेवताकं
वाजिनद्रव्यकं कर्मान्तरमेव कल्पयतीति सिद्धम् । तदुक्तम्—</p>
<lg>
<l>गुणान्तरावरुद्धत्वात्पूर्वकर्मण्यसम्भवात् ।</l>
<l>कर्मान्तरमतिं कुर्यादात्मसङ्गतये गुणः ।। इति ।</l>
</lg>
<p>(तं. वा., पृ. ५३२)</p>
<p>गुणश्चात्र विवक्षितो भेदकः-पूर्वकर्मसम्बन्धानर्होऽपूर्वकर्म-
सम्बन्धार्हश्च । तदुक्तं बृहट्टीकायाम्—</p>
<lg>
<l>न शक्नोति च सम्बद्धुं गुणः पूर्वेण कर्मणा ।</l>
<l>अपूर्वकर्मसम्बन्धं यो वार्हति स भेदकः ।। इति ।</l>
</lg>
<pb n="390"/>
<p>अत्र पूर्वकर्मसंयोगानर्हस्य गुणस्य प्राप्ते कर्मण्यनेकगुणविधा-
नासम्भवाद्भेदकत्वं पौर्णमास्यधिकरण एव प्रपञ्चितत्वान्नेह प्रपञ्चि-
तमिति ।</p>
<p>प्रयोजनम्—पूर्वपक्षे एकस्मिन्नेव कर्मण्यामिक्षावाजिनयो-
र्विकल्पः । सिद्धान्ते तु भेदेन कर्मद्वयानुष्ठानम् ।</p>
<p>सूत्रन्तु—गुणश्च कर्मभेदकः । अपूर्वकर्मसंयोगे वाक्ययोः
समत्वात्परस्परनिरपेक्षत्वादित्यर्थः ।।</p>
<trailer>इति नवमं गुणाधिकरणम् ।। ९ ।।</trailer>
<head>अथ दशममिन्द्रियकामाधिकरणम्</head>
<sutra>फलश्रुतेस्तु कर्म स्यात्फलस्य कर्मयोगित्वात् ।। २. २. २५ ।।</sutra>
<head>विषयसंशयसङ्गयः</head>
<p>अग्निहोत्रं प्रकृत्य समामनन्ति—“दध्नेन्द्रियकामस्य जुहु-
यात्” इत्येवमादि । तत्र सन्देहः—किमग्निहोत्रहोमाद्धोमान्तरं
दध्यादिहोमः ? उत दध्यादेर्गुणात्फलम् ? इति । इदानीं पूर्व-
प्रतिपादितस्य गुणनिमित्तस्य भेदस्यापवादः क्रियते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः-भावार्थाधिकरणे ज्ञे/?/तदवस्थि-
<pb n="391"/>
तम्—आख्यातशब्दाः फलपदसम्बन्धिनो न द्रव्यगुणशब्दाः ।
तदत्रापि तेनैव न्यायेन ‘इन्द्रियं भावयेत्’ इतीन्द्रियभावना साधाना-
काङ्क्षिणी समानपदोपात्तं होम(रूपधात्वर्थ)मेव करणतया
गृह्णाति, न विप्रकृष्टं द्रव्यम् । न चैवं सति फले होमविधानाद्धोमे
च दधिविधानाद्वाक्यभेदः, अगत्या “दशापवित्रेण ग्रहं सम्मार्ष्टि”
इतिवद्दधिमता होमेनेन्द्रियं भावयेदिति मत्वर्थलक्षण(या विशिष्ट)
विधानेनैव कर्मान्तरविधानोपपत्तेः । ननु भवतु होमात्फलम्,
तथापि प्रकृत एव होमः ‘सन्निधौ त्वविभागात्फलार्थेन पुनः श्रतिः’
(जै. सू., २. ३. २६) इति न्यायेन स्वर्गयावज्जीवयोरिवेन्द्रियफले
विधीयताम् । मैवम्; दधिविशि(ष्टेन) होमेनोत्पत्तिवाक्यगतहोम-
स्वरूपाप्रत्यभिज्ञानात् । तदुक्तम्—</p>
<lg>
<l>होमो हि प्रकृतः शुद्धः स्ववाक्यादवधारितः ।</l>
<l>सोऽस्मिन्दधिविशिष्टत्वान्नाविभागेन गम्यते ।। इति ।</l>
</lg>
<p>(तं. वा., पृ. ५४०)</p>
<p>न च “दध्ना जुहोति” इति दधिविशिष्टोऽपि होमो विद्यत
एवेति तत्प्रत्यभिज्ञानमिति वाच्यम् । यतो गुणवाक्यं ह्येतत ।
न च गुणवाक्यफलवाक्ययोरुत्पत्तिवाक्यापेक्षयोः परस्परनिर-
पेक्षत्वात्सम्बन्धोऽस्ति । तदुक्तम्—</p>
<lg>
<l>तान्युत्पत्तिमपेक्षन्ते सा चाव्यवहिता यतः ।</l>
<l>गुणादीनान्त्वसम्बन्धाद्व्यवधिः स्यात्परस्परम् ।। इति ।</l>
</lg>
<p>(तं. वा., पृ. ५४१)</p>
<pb n="392"/>
<p>न चोत्पत्तिवाक्यावगतमेव कर्म गुणवाक्यापादितदधिसम्बद्धं
फले विधास्यतीति वाच्यम् । नित्यानित्यसंयोगविरोधात् । एवं
ह्यत्र वचनव्यक्तिः । यदेन्द्रियकामः स्यात्तदा नित्यं केवलदधि-
विशिष्टहोमं (भावये) दिति दधि वैकल्पिकत्वेन दशमे पक्षे सम्ब-
ध्यते । अतो यथाभूतो नित्यदधिविशिष्टो होम इन्द्रियकामवाक्ये
प्रतीयते, तादृशस्याप्रत्यभिज्ञानात्, अनुपादेयं फलं प्रत्युपादाना-
त्कर्मान्तरमेवेति । तदुक्तम्—</p>
<lg>
<l>दध्यत्र दशमे पक्षे तद्धोमस्य विशेषणम् ।</l>
<l>नित्यञ्चेन्द्रियकामस्य तेनापि न निरूप्यते ।। इति ।</l>
</lg>
<p>(तं. वा., पृ. ५४१.)</p>
<p>न च प्रकृतहोमाश्रितस्यैव दध्नः फले विधानमस्ति, किं
विधिगौरवमत्वर्थलक्षणाश्रयणेनेति वाच्यम् । दध्नः फलसम्बन्ध-
विधाने आश्रयसम्बन्धविधाने च वाक्यभेदप्रसङ्गात् । न च
प्रकरणादाश्रयलाभ इति वाच्यम् । ‘असंयुक्तं प्रकरणात्’ इति
न्यायेन फलार्थस्य दध्नः प्रकरणग्रहणासम्भवात् । न च विधि-
लक्षणप्रकरणादाश्रयलाभो भवतीति वाच्यम् । यतः शब्दो हि
सन्निधिवशाद्विशेषान्वये प्रमाणम् । न तु सन्निधानं नाम यागस्य
प्रमास्ति । न चात्र प्रकृताश्रयसम्बन्धप्रतिपादकः शब्दः कश्चिदस्ति ।
श्रौतेन्द्रियकामवाक्यस्य उभयसम्बन्धकरणे वाक्यभेदस्याक्तत्वात् ।
<pb n="393"/>
कल्पितशब्दस्य चाश्रयसम्बन्धकरणे कल्पनैव दोष इति श्रुतस्यैव
वाक्यस्य विशिष्टकर्मविधायकत्वमेव युक्तम् । तेनात्रेन्द्रियकामवाक्ये
फलस्य श्रुतत्वात्कर्मान्तरमेव विधेयं भवेदिति । एवं प्राप्तेऽभिधीयते-</p>
<sutra>अतुल्यत्वात्तु वाक्ययोर्गुणे तस्य प्रतीयेत ।। २. २. २६ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि भावार्थाधिकरणवदेव भावार्थ-
विषयो विधिर्भवेत् । सर्वत्र खलु भावनास्थ एव विधिस्तादर्थ्य-
भेदेन तत्र तत्र भिद्यते । यत्र फलवतीं भावनोमांसाद्य धात्वर्थपरो
विधिर्भवति, तत्र धार्त्वमेव फलकारणं करोति । यत्र तु
स्ववाक्योपात्तविधेयगुणान्तरोपादानमप्यस्ति, तत्र विशिष्टविधि-
गौरवभिया गुणमात्रविधानलोलुपो यदि धात्वर्थप्राप्तिं पश्यति,
तदा समस्तमनूद्य गुणमात्रमेव फले विधत्ते । अथ न पश्यति,
तदा विशिष्टविधानं मत्वर्थलक्षणाञ्च स्वीकुरुत इति स्थितम् ।</p>
<lg>
<l>यावद्धि विधिसामर्थ्यं धात्वर्थादनपोद्धृतम् ।</l>
<l>तावद्यः फलसम्बन्धः स धात्वर्थस्य गम्यते ।।</l>
</lg>
<lg>
<l>भवेत्फलश्रुतिर्या तु गुणसञ्चरिते विधौ ।</l>
<l>सा तद्गतविधिस्पृष्टा तेन यात्येकवाक्यताम् ।।</l>
</lg>
<p>(तं. वा., पृ. ५४६)</p>
<p>तदिहापि प्रकृतधात्वर्थप्रत्यभिज्ञानात्तमुपेक्ष्य गुणसंक्रान्तो
<pb n="394"/>
विधिर्गुणमेव फले विधत्ते । धात्वर्थस्तु प्रत्ययप्रयोगार्थः
प्रयुक्तः । .........क्तेन धातुना प्रकरणप्राप्तोऽनूद्यते । एवं सति
मत्वर्थलक्षणादोषो विशिष्टविधिगौरवञ्च न भविष्यति । ननु
भवतु धात्वर्थस्य होमरूपस्य प्राप्तत्वादनुवादः, दधिहोमसम्बधो-
ऽप्यत्र प्रतीयते । अवश्यं प्रतिपत्तव्यश्चासौ । न ह्यनाश्रितक्रियस्य
फलसाधनत्वं सम्भवति । तदत्र “दध्नेन्द्रियकामस्य जुहुयात्”
इति वाक्ये प्रतीयमानो दधिहोमसम्बन्धो न तावदनूद्यते, प्राग-
प्राप्तत्वात् । विधीयते चेत्—तदैकस्य दध्नः फलसम्बन्धविधाने
होमसम्बन्धविधाने च वाक्यभेदः स्यादिति । उच्यते—दधि-
होमसम्बन्धोऽप्यत्र प्राप्त एवानूद्यते । तथाहि—दध्नेति तृतीयया
करणत्वेनोपात्तं दधि विधीयते । कारकत्वञ्च धात्वर्थरूपक्रिया-
विशेषनिर्वर्त्तकत्वम् । तत्र कोऽसौ धात्वर्थरूपः क्रियाविशेषः ?
यन्निर्वर्त्तयतोऽस्य कारकीभूतस्य फलसाधनत्वमित्यपेक्षायां
सन्निधिप्रकरणोपनीतहोमरूप एव धात्वर्थस्सम्बध्यते । तेन कारकी-
भूतदधिपदार्थपरामर्शादेव प्रकृतहोमसम्बन्धोऽप्यस्य वाक्यात्प्रती-
यमानोऽनूद्यत एव, फलसम्बन्धः परं विधीयत इति कुतो
वाक्यभेदः ? तदुक्तम्—“दधिसम्बन्धोऽपि चास्य प्रकरणादेवा-
श्रयाश्रयिरूपः प्राप्तोऽनुवदिष्यते” (तं. वा., पृ. ५४८. पं. २१) इति ।</p>
<p>न च वाच्यम्—केयमाश्रयसम्बन्धविशेषापेक्षा ? किं कार-
<pb n="395"/>
णत्वेन ? इतिकर्त्तव्यतात्वेन वा ? इति । यतो लब्धकरणभावस्य
या तदनुग्रहाकाङ्क्षा भवति सा इह क्रियाविशेषान्वयिरूपं करणत्व-
मेव क्रियाविशेषान्तर्भावमन्तरेण प्रतीयत इति करणाकाङ्क्षेयं
प्रविततरेत्यवधातव्यम् ।</p>
<p>इदन्त्विह वक्तव्यम्—किं धात्वर्थवद्भावनाप्यत्र सैवानूद्यते
अन्या वा विधीयते ? न तावत्सैवानूद्यते, फलभेदेन साधनभेदेन
च तस्याः प्रत्यभिज्ञानासम्भवात् । न चान्या विधीयते, कर्मभेद-
प्रसङ्गादिति । उच्यते—न हि फलभेदेन साधनभेदेन भावना
भिद्यते, किन्तर्हि ? अनुबन्धभूतधात्वर्थभेदेन । तत्र तत्र अग्निहो-
त्रमित्युत्पत्तिवाक्यावगतानुबन्धभूतजुहोतिधात्वर्थावच्छिन्नरूपस्य स्व-
र्गकामवाक्ये यावज्जीववाक्ये इन्द्रियकामवाक्ये च प्रत्यभिज्ञानात्सैव
भावना । फलकरणादिभेदेन तु भेदः तस्या उपकारक एव ।
न च वाच्यम्—कथं प्राप्तायां भानवनायामिन्द्रियसम्बन्धो दधि-
सम्बन्धश्च विधीयत इति । यतो न क्वचिदपि भावनायाः फल-
सम्बन्धो विधीयते । लिप्साधिकरण (४. १. १.) न्यायेन
रागतः प्राप्तफलसम्बन्धानुवादेन साधनमात्रविधानम् । तदुक्तं
कारिकायाम्—</p>
<lg>
<l>फलांशे भावनायाश्च प्रत्ययो न विधायकः ।</l>
<l>वक्ष्यते जैमिनिश्चात्र तस्य लिप्सार्थलक्षणा ।। इति ।</l>
</lg>
<pb n="396"/>
<p>अतो नात्र प्रकृतहोमाश्रयस्यैव दध्नः फले विधानमिति
सिद्धं कर्मान्तरत्वम् ।</p>
<p>प्रयोजनम्—पूर्वपक्षे दधिहोमत्वेनापूर्वत्वात्सकृदेव केवलदधि-
साधनकहोमानुष्ठानम् । सिद्धान्ते तु होमभेदात्सायं प्रातरभ्यस्तो
दधिसाधनको होम इति ।</p>
<p>सूत्रन्तु—कर्मफलसम्बन्धगुणफलसम्बन्धवाक्ययोरतुल्यत्वा-
त्तस्येन्द्रियफलस्य सम्बन्धो गुणे प्रतीयते । गुणादेव
फलमित्यर्थः ।</p>
<trailer>इति दशममिन्द्रियकामाधिकरणम् ।। १० ।।</trailer>
<head>अथैकादशं रेवत्यधिकरणम्</head>
<sutra>समेषु कर्मयुक्तं स्यात् ।। २. २. २७ ।।</sutra>
<head>विषयसङ्गती</head>
<p>“त्रिवृदग्निष्टुदग्निष्टोमस्तस्य वायव्यास्वेकविंशमग्निष्टोमसाम
कृत्वा ब्रह्मवर्चसकामो यजेत” “एतस्यैव रेवतीषु वारवन्तीयमग्निष्टो-
मसाम कृत्वा पशुकामो ह्येतेन यजेत” इति । इदानीं पूर्वाधिकरणा-
पवादेन गुणनिबन्धन एव कर्मभेदः प्रतिपाद्यते ।</p>
<pb n="397"/>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“त्रिवृदग्निष्टुत्” इत्युपक्रम्य
“ब्रह्मवर्चसकामो यजेत” इत्यन्तेनाग्निष्टोमयागं विधाय, तत्रैव
“वारवन्तीयमग्निष्टोमसाम कार्यम्” इति वाक्येन वारवन्तीयगुणं
विधायेदं श्रूयते-“एतस्यैव रेवतीषु वारवन्तीयमग्निष्टोमसाम कृत्वा
पशुकामो ह्येतेन यजेत” इति । सर्वत्र गुणाकृष्टो विधिर्यदि धात्व-
र्थं प्रतिपश्यति, तदा गुणमेव फले विधत्त इति स्थितम् । तदत्रापि
पूर्वाधिकरणन्यायेनाग्निष्टुद्यागस्य प्राप्तत्वाद्रेवतीवारवन्तीयसङ्क्रान्तो
विधिस्तमेव फले विधत्ते । अन्यदनूद्यते । तदुक्तम्—</p>
<lg>
<l>रेवतीवारवन्तीयसम्बन्धव्यापृते विधौ ।</l>
<l>श्रूयते फलमत्रापि यागेऽतो न विधीयते ।। इति ।</l>
</lg>
<p>(तं. वा., पृ. ५५२)</p>
<p>एतच्च विधिव्यापारस्थानदर्शनपरम्, न तु फलसम्बन्धविधान-
परम्, फले वारवन्तीयविधानस्य वक्ष्यमाणत्वादिति । ननु
वारवन्तीयस्य रेवतीसम्बन्धो न प्राप्तः । तेन सोऽपि विधातव्यः
फलसम्बन्धश्चेति विध्यावृत्तिलक्षणो वाक्यभेदः स्यादिति ।
उच्यते—क्रियाद्वयमत्र वाक्ये श्रूयते । एका रेवतीषु वारवन्ती-
याख्यगीतिक्रियाविशेषणभावेन कृत्येति तवाप्रत्ययेनोपात्ता ।
<pb n="398"/>
अपरा रेवत्याधारवारवन्तीयेन फलक्रियाविशेष्यभूता यजेतेत्या-
ख्यातप्रत्ययेनोपात्ता । तेनायं वाक्यार्थः—रेवतीकृतेन वारवन्तीयेन
पशून् भावयेदिति । तद्त्र श्रौतो विधिर्वारवन्तीयस्य फलसम्ब-
न्धपरः कृत्वाशब्दाक्षिप्तस्तु रेवतीवारवन्तीयसम्बन्धपरः । न हि
रेवतीषु वारवन्तीयाभिनिर्वृत्तिरविहिता सिध्यतीति । तदुक्तम्—</p>
<lg>
<l>रेवतीवारवन्तीयसम्बन्धञ्च करिष्यति ।</l>
<l>विनैव प्रत्ययावृत्या कृत्वाशब्दः स<fn n="1"/>कृच्छुति ।। इति ।</l>
</lg>
<p>(तं. वा., पृ. ५५२)</p>
<p>ननु “वारवन्तीयमग्निष्टोमसाम कार्यम्” इति वचनेनाग्निष्टो-
माख्यस्तोत्रसाधनत्वेन वारवन्तीयसाम प्राप्तमेव, रेवत्यो न
प्राप्ताः । तासाञ्च वारवन्तीयसम्बन्धो न प्राप्तः । तेन तयोरन्य-
तरस्य फलसम्बन्धविधानमुचितम्, वारवन्तीयस्य तु कथम् ? अथ
पशुफलसम्बन्धित्वेनाप्राप्तत्वाद्वारवन्तीयस्य फले विधानम् ।
एवन्तर्हि यागस्य पशुफलसम्बन्धो न प्राप्तस्तस्यैव विधिः स्यादिति ।
उच्यते—यद्यपि यागोऽपि फलसाधनत्वेनाप्राप्तः, तथापि विशेष-
णोपादानाद्गौरवभिया विधायको गुणाक्षिप्तो धात्वर्थानुवादो
विशेषणमेव फले विधत्ते । विशेषणञ्चात्र कृत्वाशब्देन प्रतिपादनी-
यम् । स चाधिकरणनिर्देशात् वारवन्तीयार्था रेवतीः प्रतिपाद्य
द्वितीयानिर्देशात्प्राधान्येन वारवन्तीयमेवाख्यातार्थस्य विशेषणी-
<footnote n="1">पृथकश्रुतिः इति मुद्रितवार्तिकपुस्तकपाठः ।</footnote>
<pb n="399"/>
करोति । तेनात्र विशेषणपरेणाख्यातेन रेवतीः प्रति प्रधानस्य
वारवन्तीयस्यैव फले विधानम् नान्यस्येति । तदुक्तम्—</p>
<lg>
<l>अत्राप्याधारनिर्द्देशाद्रेवतीनां परार्थता ।</l>
<l>प्राधान्याद्वारवन्तीयं फलं प्रति विधीयते ।।</l>
</lg>
<p>(तं. वा., पृ. ५४२)</p>
<p>ननु साध्या हि क्रिया फलसाधनगुणाश्रया भवति, दध्न
इव होमः । न चाग्निष्टुद्यागो वारवन्तीयसामसाध्यः, अग्निष्टोम-
स्तोत्रसाध्यत्वात् । अतः कथं यागमाश्रित्य वारवन्तीयस्य
फलसाधनत्वमिति । उच्यते—न हि सर्वत्र साध्यस्यैवाश्रयत्वमिति
नियमः । “यदि कामयेत वर्षुकः पर्जन्यः स्यादिति नीचैः सदो
मिनुयात्” इत्यादिष्वसाध्यस्याप्याश्रयत्वात् । अत्र हि सदोमान-
माश्रित्य नीचैस्त्वं फलं साधयति । न च सदोमानं नीचैस्त्व-
साध्यम्, तस्य सदोमानधर्ममात्रत्वात् । तेन यथासम्भवं सम्बन्ध-
मात्रेणैवाश्रयत्वम्, तदिहापि वारवन्तीयस्य दधिवदयागकरण-
स्यापि कृत्वाशब्दप्रतिपादितपौर्वापर्यलक्षणयागसम्बन्धस्याख्यातो-
पात्तविधिविषयत्वम् । तत्र कोऽसौ याग इत्याकाङ्क्षायां सन्निधि-
लक्षणप्रकरणप्राप्ताग्निष्टुद्याग एव सम्बध्यते । स एव यजति-
नानूद्यते । पौर्वापर्यमपि न विधेयम्, तस्यापि प्राप्तत्वात् ।
तथाहि—“अग्नीष्टोमसाम कृत्वा ब्रह्मवर्चसकामो यजेत” इत्यनेना-
<pb n="400"/>
ग्निष्टोमस्तोत्रस्य तावद्यागपूर्वभावित्वमवगतमेव । तदेव
“वारयन्तीयमग्निष्टोमसाम कार्यम्” इत्यनेन वाक्येनाग्निष्टोम-
स्तोत्रस्य वारवन्तीयसाधनत्वावगमादवगतमेव पौर्वापर्यं क्त्वाशब्दे-
नानूद्यते । एवमग्निष्टोमस्तोत्रसम्बन्धश्च वारवन्तीयस्य पूर्ववाक्यप्राप्त
एवानूद्यते । अत्र च यद्यपि यागस्तोत्रयोरनुष्ठानपौर्वापर्यं विपरीतं,
प्रथमं यागानुष्ठानम्, तथाप्यग्निष्टुद्वाक्य एवाग्निष्टोमसाम कृत्वेति
प्रतीयते । पौर्वापर्यपर एवायं क्त्वाशब्दः अनुवादेऽपि तथैव
द्रष्टव्य इति । एतस्यैवेति शब्दश्च प्रकरणप्राप्तयागसम्बन्धानुवादः ।
एवकारश्चाश्रयान्तरनिवृत्यर्थोऽनुवादकः । एवं सर्वमेवानूद्यते ।
रेवत्याधारवारवन्तीयमात्रं फले विधीयत इति । ए प्राप्ते—</p>
<head>सिद्धान्तः</head>
<p>अभिधीयते—भवेदेवं यदि वारवन्तीयाग्निष्टुद्यागयोराश्रया-
श्रयिभावः कथञ्चिदपि सम्भवेत् । न चैतदस्ति, परस्पराकाङ्क्षा-
भावात् । तथाहि-साध्यं हि साधनस्याश्रयो भवति । यथा होमो
दध्नः । न चाग्निष्टुदुभयोर्द्रव्यदेवताकर्त्तृसाध्यत्वेन तदतिरिक्तं
साधनमपेक्षते । तदुक्तम्—</p>
<lg>
<l>द्रव्यदैवतकर्त्तृभ्यो नातिरिक्तमपेक्षते ।</l>
<l>यागः साधनमित्येवं साम्ना नैवेष साध्यते ।। इति ।</l>
</lg>
<p>(तं. वा., पृ. ५५३)</p>
<pb n="401"/>
<p>सामसाध्यत्वेनाश्रयत्वयोग्यमग्निष्टोमस्तोत्रम्, न तस्य प्रकरणम्,
आतिदेशिकत्वात् । अग्निष्टति स्तोत्राणां बहूनां विनिगमनाप्रमा-
णाभावात् । नापि वारवन्तीयक्रिया फलसिद्धये क्रियान्तरमपेक्षते,
स्वत एव साध्यरूपत्वात् । तदुक्तम्—</p>
<lg>
<l>आत्मना ह्यक्रियारूपैर्गुणैराश्रीयते क्रिया ।</l>
<l>वारवन्तीयगीतेस्तु क्रियया किं प्रयजोनम् ।।</l>
</lg>
<p>(तं. वा., पृ. ५५६)</p>
<p>नाप्यग्निष्टोमस्तोत्रद्वारेण यागाश्रयत्वं वारवन्तीयसाम्नो
वक्तव्यम् । क्रियायाः फलसाधनत्वेन क्रियान्तरापेक्षाया अभा-
वादेवेति मन्तव्यम् । तेन यदेतत्पक्षाश्रयणेन नानाविधवाक्यभेदा-
पादनं वार्त्तिककारपादैर्दर्शितम्, तदनतिप्रयोजनत्वान्नेह दर्शि-
तमित्यवधातव्यम् । ननु गीतित्वेन क्रियारूपस्यापि सौभरस्य
पश्वादिफलसाधनत्वेन स्तोत्ररूपक्रियान्तरापेक्षा दृष्टैव, तद्वद्वारव-
न्तीयस्य क्रियारूपस्यापि क्रियान्तरापेक्षेति यागो वा स्तोत्रं
वाश्रयो भविष्यतीति । मैवम्; सौभरेणेति तृतीया क्रियारूपाभि-
भवेन करणत्वेन सौभरं विनियुङ्क्ते । तेन च रूपेण क्रियान्तरा-
पेक्षायां भवतु स्तोत्रमाश्रित्य फलसाधनत्वं सौभरस्य । इह तु
“वारवन्तीयं कृत्वा” इति क्रियारूपेणैव वारवन्तीयोपादाना-
त्क्रियावाश्च क्रियान्तरानपेक्षत्वाद्वैषम्यमिति ।</p>
<pb n="402"/>
<p>ननु “नीचैः सदो मिनुयात्” इत्येवमादिषु असाध्यस्याप्या-
श्रयत्वमुक्तम् । मैवम्; वाक्यार्थानवगमात् । तथाहि त्रिविधं
हस्तमानं शास्त्रोक्तम्—षट्पदसप्तपदाष्टपदभेदात् । तत्र पादा-
वृत्तिः काम्यमाना भवति । तदाष्टपदपरिमितेन नीचैर्हस्तेन षोडश-
हस्तादिसदोमानं कर्त्तव्यम् । तत्र हस्तगतस्य नीचैस्त्वस्य सदो-
मानं साध्यमेवेति न ततोऽस्य व्यभिचारः । असाध्यस्यापि वा
भवत्वाश्रयत्वम्, तथापि नीचैस्त्वस्य धर्मत्वेन नित्यं धर्मिसापेक्ष-
त्वाद्भवतु सन्निहितसदोमानाख्यधर्मिसम्बन्धः । वारवन्तीयगीतेस्तु
रेवत्याधारत्वेनावगताया न प्रकृतयागाकांक्षा केनापि रूपेणास्तीति
न तदाश्रयत्वम् ।</p>
<p>ननु वारवन्तीयस्य (स्वभावे (?) सम्बन्धा) तद्गतापे-
क्षायामपि कृत्वाशब्दवशादेव यागापेक्षा भवति । तथाहि-
वारवन्तीयं कृत्वा यजेतेत्यत्र कृत्वाशब्दाद्वारवन्तीयस्य सह यागेन
पौर्वापर्यं प्रतीयते । तत्र कोऽसौ याग इत्यपेक्षायां सन्निधिलक्षण-
प्रकरणेन पूर्वावगतवारवन्तीयपौर्वापर्येऽप्यग्निष्टुद्याग एव प्रतीयते ।
नापेक्षितपौर्वापर्यसम्बन्धादेवाश्रयाश्रयित्वम्, यजिरपि भूतानुवादक
एवेत्युक्तम् । मैवम्; रेवत्याधारवारवन्तीयगीतियागपौर्वापर्यमत्र
क्त्वाप्रत्ययात्प्रतीयते । न वायव्याधारवारवन्तीयसम्बन्धः फल-
सम्बन्धश्च कर्त्तुं शक्यते । अतो यथाभूतं पौर्वापर्यमत्र प्रतीयते,
<pb n="403"/>
तथाभूतस्याप्राप्तत्वात्कथमनुवादः ? न चानेनैव वाक्येनाग्निष्टु-
द्यागस्य रेवत्याधारवारवन्तीयसम्बन्धः फलसम्बन्धश्च कर्त्तुं
शक्यते, वाक्यभेदप्रसङ्गात् । अत आश्रयाकाङ्क्षायां भावनाश्रयत्वेन
प्राप्तो यागोऽनुवदितुं शक्यते ।</p>
<p>किञ्च—अग्निष्टोमस्तोत्रसम्बन्धो वारवन्तीयस्य कुतः प्राप्तो-
ऽनूद्यते ? न तावदग्निष्टुद्यागद्वारेणेति मन्तव्यम्, तस्यानेकस्तोत्र-
विनिगमनाप्रमाणाभावात् । न च “वारवन्तीयमग्निष्टोमसाम
कार्यम्” इत्येतद्वाक्यप्राप्त एव वारन्तीयस्याग्निष्टोमस्तोत्रसम्बन्धो-
ऽनूद्यते इति वाच्यम् । गुणवाक्यानां प्रधानोत्पत्तिसापेक्षत्वेन
गुणवाक्यान्तरानपेक्षत्वस्योक्तत्वात् । न चोत्पत्तिवाक्येन एत-
द्वाक्यप्रतिपादितो वारवन्तीयस्याग्निष्टोमसम्बन्धोऽनूद्यत इति वाच्यम् ।
क्रत्वर्थवारवन्तीयाग्निष्टोमसाधनत्वस्य पुरुषार्थवारवन्तीयसम्बन्धित्वे-
नाप्राप्तस्यानुवदितुमशक्यत्वात् । तेनानेनैव वाक्येन वारवन्तीय-
स्याग्नीष्टोमस्तोत्रसम्बन्धो विधातव्यः फलसम्बन्धश्चेत्यपरो वाक्य-
भेदः । अतो न गुणात्फलम्, किन्तु यागादेवेति सिद्धं कर्मा-
न्तरत्वमिति ।</p>
<p>ननु यागन्तरविधानेऽपि वाक्यभेदस्तदवस्य एव । तथाहि—
रेवतीषु वारवन्तीयाग्निष्टोमस्तोत्रसम्बन्धो विधातव्यः, फलसम्बन्ध-
श्चेत्यपरः । साम कृत्वेत्यनेनाग्निष्टोमस्तोत्रे रेवतीवारवन्तीयसम्बन्धो
<pb n="404"/>
विधातव्यः । स च क्रियान्तरविशेषणत्वान्न विशिष्टयागो विधिना
विधातुं शक्यत इति तदर्थं विधिरावर्त्तनीय इति विध्यावृत्तिलक्षणो
वाक्यभेद एवेति । उच्यते—स्यादेवं यद्यग्निष्टोमस्तोत्रविशेषण-
त्वेन वारवन्तीयसम्बन्धो विधीयते । किन्तर्हि ? यागभावना-
विशेषणत्वेनैव । तथाहि—कृत्वाशब्दार्थस्तावदिहायाग एव
विशेषणम् । स च कृत्वाशब्दार्थो भावनाविशेषणम् । स च
रेवतीवारवन्तीयसम्बन्धापनयद्वारेणैव विशेष्यरूपः, यतो याग-
विशेषणम् । तेन रेवतीवारवन्तीयसम्बन्धस्य यागभावनाविशेष-
णत्वाद्विशिष्टविधिनैव विधानम्, न वाक्यभेदः । तदुक्तम्—</p>
<lg>
<l>कृत्वाशब्दार्थमेवैकं गृह्णीते भावनोत्तरा ।</l>
<l>सोऽपि स्वगोचरप्राप्तं ग्रहीष्यति विशेषणम् ।। इति ।</l>
</lg>
<p>(तं. वा., पृ. ५५६)</p>
<p>तस्य रेवतीवारवन्तीयसम्बन्धस्यायागसाधनत्वेन यद्यपि
यागभावनाविशेषणत्वं साक्षान्न सम्भवति, तथाप्यानर्थक्यतदङ्ग-
न्यायेन तदङ्गभूताग्निष्टोमस्तोत्रसाधनत्वद्वारेण निर्वर्त्स्यति । तस्य
च स्तोत्रस्य वारवन्तीयसम्बन्धोऽतिदेशप्राप्त एव, वारवन्तीय-
द्वारेण च रेवतीसम्बन्धस्यापि प्राप्तत्वान्न पृथग्विधानापेक्षेति
न किञ्चिदनुपपन्नम् । यद्यपि चात्र विशिष्टविधानन्यायेन बहव एव
विधातुं शक्यन्ते, तथाप्यग्निष्टुद्यागविकारत्वादस्यातिदेशादेव
<pb n="405"/>
वारवन्तीयसामसाध्याग्निष्टोमस्तोत्रं प्राप्तम् । एतच्छब्दश्च “अथैव
ज्योतिः” इतिवत्प्रस्तोष्यमाणकर्मानुवाद एवेति न विधिना
रेवतीवारवन्तीयसम्बन्धविशिष्टयागभावना विधीयते । आक्षिप्त-
विधिना च रेवतीवारवन्तीयसम्बन्ध इति न किञ्चिदनुपपन्नम् ।</p>
<p>प्रयोजनम्—पूर्वपक्षे रेवत्याधारं वारवन्तीयमग्निष्टुद्याग
एवानुष्ठेयं पशुकामेन । सिद्धान्ते तु रेवत्याधारवारवन्तीयक
कर्मान्तरमेवानुष्ठेयमिति ।</p>
<p>सूत्रन्तु—समेषु परस्परनिरपेक्षेषु कर्मसम्बद्धमेव फलं न
गुणसम्बद्धमिति ।।</p>
<trailer>इत्येकादशं रेवत्यधिकरणम् ।। ११ ।।</trailer>
<head>अथ द्वादशं सौभराधिकरणम्</head>
<sutra>सौभरे पुरुषश्रुतेर्निधने कामसंयोगः ।। २. २. २८ ।।</sutra>
<head>विषयसंशयसङ्गतयः</head>
<p>“यो वृष्टिकामो योऽन्नाद्यकामो यः स्वर्गकामः स सौभरेण
स्तुवीत, सर्वे वै कामाः सौभरम्” इति समाम्नाय समामनन्ति—
“हीषिति वृष्टिकामाय निधनं कुर्यात्, ऊर्गित्यन्नाद्यकामाय, ऊ इति
स्वर्गकामाय” इति । तत्र विचार्यते—किं सौभरं वृष्टेर्निमित्तं
हीषित्येतदपरं दृष्टेर्निमित्तम् ? अथ सौभरमेव वृष्टेर्निमित्तम्,
<pb n="406"/>
तदा हीषिति सौभरस्य निधनं कर्त्तव्यमिति । एवम् “ऊर्गित्यन्नाद्य-
कामाय ऊ इति स्वर्गकामाय” इति तुल्यो विचार इति । अस्य च
कर्मभेदाभेदनिरूपणत्वाभावेऽपि फलसम्बन्धपदप्रसङ्गेन सङ्गतिः ।
अत्र भाष्यकारीयमधिकरणशरीरोपदर्शनमेतद्वार्त्तिककारपादानाम-
प्यनुमतमेव, किन्तु “हीषिति वृष्टिकामाय निधनं कुर्यात्” इत्यादि-
विचारविषयानुगुणावाक्यत्रये वचनव्यक्तिविभागेन सन्देहो दर्शितः-
यदा हीषिति वृष्टिकामायेति सम्बन्धो विवक्षितः, तदा
फलगुणविधानम् । अथ हीषिति निधनं कर्त्तव्यमिति सम्बन्धः,
तदा निधनव्यवस्थार्थं श्रवणमिति । तन्नानुमन्यन्ते, सिद्धान्त
वचनव्यक्तौ वृष्टिकामपदव्यवधानेन हीषिति निधनं कुर्यादिति
सम्बन्धानुपपत्तेः । तदुक्तम्—</p>
<lg>
<l>न तावत्संशयो युक्तो वचनव्यक्तिभेदतः ।</l>
<l>हीषो निधनसम्बन्धो नेष्टो हि व्यवधानतः ।। इति ।</l>
</lg>
<p>(तं. वा., पृ. ५५६)
(तं. वा., पृ. ५६६)</p>
<p>तथा सिद्धान्तोऽप्यनुपपन्नः, सौभरसम्बन्धिनिधनानुवादेन
हीष्विधौ वृष्टिकामपदमनर्थकम् । अथ वृष्टिकामस्य यदि सौभरं
तत्सम्बद्धं निधनं हीष् कर्त्तव्यम्, तदा विशिष्टानुवादादुद्दिश्यमान-
विशेषणविवक्षायां वाक्यभेदः । तदुक्तम्—</p>
<lg>
<l>निधने हीष्विधानं चेद्वृष्टिकामविशेषिते ।</l>
<l>विशिष्टार्थानुवादत्वाद्वाक्यभेदः स्फुटो भवेत् ।। इति ।</l>
</lg>
<p>(तं. वा., पृ. ५५६)
(तं. वा., पृ. ५६६)</p>
<pb n="407"/>
<p>तस्माद्धीषादिपदस्य वृष्टिकामपदसम्बन्धापरित्यागेनैवात्र
संशयो वर्णनीयः—किं हीषा वृष्टिं कुर्यादिति साक्षादेव हीषो
वृष्टिफले विधानम् ? अथ वृष्टिकामपदेन लक्षिते वृष्टिसाधने
सौभरे हीषो विधानम् ? इति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—श्रौतार्थस्यैवान्वयोपपत्तौ
लक्षणाश्रयणं सर्वत्रैवानुपपन्नम् । सम्भवति चेह हीषित्यस्य श्रौत-
वृष्टिफलसम्बन्धः । साधनलक्षणायां वचनेन तावत्सौभरमात्रं
लक्षणीयम् । तथा च सति हीषिति पदस्यान्नाद्यकामप्रयोगेऽपि
प्राप्तौ नियमानुपपत्तिः । नापि वृष्टिफलविशेषितं सौभरं लक्षणीयम् ।
तथा सति विशिष्टानुवादेन वाक्यभेदप्रसङ्गस्य तदवस्थत्वात् । तेन
दध्नेन्द्रियवत्, प्रकृतसौभराश्रितस्य वृष्टिफले विधानम् । ननु
साध्यः खल्वाश्रयो भवति । न चानेकपदसाध्या सौभरगीतिर्हीषिति
पदमात्रेण साधयितुं शक्यते । अतः कथमाश्रयत्वमिति । उच्यते—
यदनन्तरं यन्निष्पद्यते, तत्तस्य साधनं भवति, पदार्थज्ञानस्येवान्तिमो
वर्णः । सौभराख्यसाम्नो हीषिति पदानन्तरमेव निष्पत्तेः तदेव तस्य
साधनम्, इतराणि तु पदानि तदनुग्राहकाण्येवेति युक्तमाश्रयत्वम् ।
एवञ्च सति फलातिरेकोऽपि पुरुषसमीहितो भवतीति युक्तं गुणफल-
<pb n="408"/>
विधित्वम् । तेन वृष्टिकाम इति काम्यमानफलसम्बन्धिपुरुषश्रुतेः
सौभराश्रितहीष्निधनस्य काम्यमानफलसम्बन्ध इति । एवं
प्राप्तेऽभिधीयते—</p>
<sutra>सर्वस्योक्तकामत्वात् तस्मिन् कामश्रुतिः स्यान्नि-
धनार्था वा पुनः श्रुतिः ।। २. २. २९ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि सौभरसम्बन्धिवृष्टिकामादिप्रत्य-
भिज्ञानमत्र भवेत् । तथाहि—यौगिको ह्ययं वृष्टिकामादिशब्दः ।
यौगिकानाञ्च सर्वेषां व्यक्तिवाचित्वम् । व्यक्तिवचनानाञ्च प्रकृत-
व्यक्तिपरत्वे सम्भवति अप्रकृतव्यक्तिपरत्वस्यान्यायत्वात् सौभर-
सम्बन्धिसन्निहितवृष्टिकामादिपरत्वमेव युक्तम् । न च तथा सति
प्रकृतानुवादस्य निष्प्रयोजनत्वम्, सौभरसम्बन्धिनिधनव्यवस्थार्थ-
त्वेनैवार्थवत्वात् । तथाहि—सौभरस्य व्याख्याभेदेन हीषिति
वृष्टिकामाय उर्गिति ऊ इति निधनत्रयमाश्रीयते । फलत्रयञ्च तत्र
श्रूयते—वृष्टिरूपमन्नाद्यरूपं स्वर्गरूपञ्च । तत्र कस्मिन् फले
सौरभस्य किं निधनमित्यपेक्षायां भवति सौभरानुवादेन निधन-
व्यवस्थार्थानि वचनानि—“हीषिति वृष्टिकामाय निधनं कुर्यादूर्गि-
/?/ ऊ इति /?/” इति ।</p>
<pb n="409"/>
<p>तदुक्तम्—</p>
<lg>
<l>सौभ<fn n="1"/>रस्य यदा कामः श्रुत्यैवाभिहितः पुरा ।</l>
<l>नियन्तुं निधनं तस्य स एवायमनूद्यते ।। इति ।</l>
</lg>
<p>(तं. वा., पृ. ५५६)
(तं. वा., पृ. ४६७.)</p>
<p>नापि गुणफलसम्बन्धः सम्भवति । प्रकृतस्य सौभरस्य
हीषाद्यसाध्यत्वेनाश्रयत्वासम्भवात् । न च तदनन्तरनिष्पत्तेः पदा-
र्थज्ञानस्येवान्तिमो वर्णः सौभरस्याप्यन्तभूतं हीषाद्येव साधनमिति
वक्तव्यम् । यतो हि निर्भागं हि ज्ञानं तदनन्तरं निष्पद्यते
तदेव तस्य साधनमितिवत् संस्कारद्वारेण तदनुग्राहकमिति युक्तं
सौभरं सभागं न हीषिति पदमात्रसाध्यं भवितुमर्हति । न च
वाच्यम्—सौभरस्य निधनमेवाश्रितफलं साधयिष्यतीति ।
तस्याप्रकृतत्वात् । सौभरं हि प्रकृतम्, न तु तद्गुणभूतं निधनम् ।
अतो न प्रकरणादाश्रयलाभः । वाक्ये चाश्रयसम्बन्धकरणे फल-
सम्बन्धकरणे च वाक्यभेद एव । तदुक्तम्—</p>
<lg>
<l>यथैव वारवन्तीयं नेष्टमाश्रयमाप्नुयात् ।</l>
<l>फले तथैव हीषादि नाप्नोत्याभयमीप्सितम् ।। इति ।</l>
</lg>
<p>(तं. वा., पृ. ५५६)
(तं. वा., पृ. ५६७.)</p>
<p>अतोऽनुवादभूतमिदं वृष्टिकामादिपदम् । न च हीषादि-
<footnote n="1">सौभरस्य समस्तस्य यःकामोऽभिहितःपुरा इति मुद्रित-
वार्तिकपाठः ।</footnote>
<pb n="410"/>
निधनसम्बन्धो वृष्टिकामे सम्भवतीत्यसम्भवेन स्वसम्बन्धयोग्यं
सौभरं लक्षयतीति न दोषः ।</p>
<p>ननु वृष्टिकामपदे सौभरमात्रलक्षणायां नियमानुपपत्तिः ।
वृष्टिफलविशेषितत्वेन विशिष्टानुवादाद्वाक्यभेद इत्युक्तम् । मैवम्;
स्यादेवं यदि वृष्टिफलविशेषितं सौभरं लक्षणविषयः, न चैत-
त्सम्भवति । स्वार्थलक्षणप्रमाणाभावात् । न च सौभरमात्रं लक्षितं
श्रौतेन वृष्टिफलेन विशेष्टुं शक्यते, युगपच्छुतिलक्षणाविरोधात् । तेन
यथा गङ्गायां घोषो वसतीत्यत्र गङ्गापदेन तीरं लक्ष्यमाणं स्वसम्ब-
न्ध्येव लक्ष्यते, तथात्रापि वृष्टिकामपदेन सौभरं लक्ष्यमाणं वृष्टि-
साधनशक्त्युपेतमेव लक्ष्यते । अतो न वाक्यभेदः, नाप्यव्यवस्थेति
सिद्धं निधनव्यवस्थार्थमिति ।</p>
<p>प्रयोजनम्—पूर्वपक्षे वृष्टिफलार्थोऽपि सौभरे फलान्तरसमीहया
निधनान्तरप्रयोगः । सिद्धान्ते तु हीष एव प्रयोगः । एकैव तु वृष्टिः
कामयितव्येति ।</p>
<p>सूत्रन्तु-सर्वस्यैव सौभरस्य वृष्ट्यादिसाधनस्योक्तवृष्ट्यादिका-
मत्वात् तस्मिन्नेव सौभरसम्बन्धिकाम इयं श्रुतिस्तदनुवादिकेत्यर्थः ।।</p>
<trailer>इति द्वादशं सौभराधिकरणम् ।। १२ ।।</trailer>
<trailer>इति श्रीबालवलभीभुजङ्गापरनाम्नो भट्टभवदेवस्य कृतौ
तौतातितमततिलके द्वितीयस्याध्यायस्य द्वितीयः पादः ।।</trailer>
<pb n="411"/>
<head>अथ द्वितीयाध्यायस्य तृतीयः पादः</head>
<head>तत्र प्रथमं रथन्तराधिकरणम्</head>
<sutra>गुणस्तु क्रतुसंयोगात् कर्मान्तरं प्रयोजयेत्,
संयोगस्याशेषभूतत्वात् ।। २. ३. १. ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमः—“ज्योतिष्टोमेन स्वर्गकामो यजेत” इति ।
तं प्रकृत्य श्रूयते—“यदि रथान्तरसामा सोमः स्यादैन्द्रवायवाग्रान्,
ग्रहान् गृह्णीयात्, यदि बृहत्सामा शुक्राग्रान्, यदि जगत्सामा
आग्रयणाग्रान्” इति । तत्र सन्दिह्यते—किं ग्रहाग्रताविशेषो ज्योति-
ष्टोमस्य विधीयते ? उत कर्मान्तरस्य रथन्तरसाम्नो बृह-
त्साम्नश्चेति । अत्र तु गुणनिमित्तकर्मभेदापवादादध्यायसङ्गतिः ।
प्रकृतसङ्गतिश्चापवादः ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“रथन्तरसामा सोम”
इति बहुव्रीहिसमासोऽयमन्यपदार्थप्रधानः । अन्यपदार्थश्चात्र सोम-
शब्दलक्षितो रथन्तरसामविशिष्टो याग एव । विशेषणञ्च स्वजा-
तीयान्ययोगव्यच्छेदेनैव भवति । तेन रथन्तरमेव साम अस्य
यागस्यासौ रथन्तरसामा यागः । न च प्रकृतौ ज्यातिष्टोमो रथन्त-
<pb n="412"/>
रैकसामा । तेन रथन्तरैकसामत्वलक्षणस्य गुणस्य वाजिनस्येव
प्रकृतकर्मासंयोगात्, विशिष्टकर्मान्तरविधानमेवैतत् । तदुक्तम्—</p>
<lg>
<l>समासः सति सामर्थ्ये तच्चापीष्टं विशेषणे ।</l>
<l>विशेषणं व्यच्छेत्तृ ज्योतिष्टोमे च नास्ति तत् ।। इति ।</l>
</lg>
<p>(तं. वा., पृ. ५५६)
(तं. वा., पृ. ५७१)</p>
<p>ननु यदिशब्दसंयोगान्निमित्तत्वमत्र प्रतीयते । तच्च पूर्व-
सिद्धस्यैव भवति । अतः कथं कर्मान्तरविधानम् ? नैवम्; न
हि प्रतीतमित्येतावतैव सर्वं क्रियते । किं तर्हि ? यद्युपपद्यते ।
न च प्रकृतमप्रकृतं वा रथन्तरैकसामकं कर्मास्ति, यस्य यदि-
शब्दान्निमित्तत्वमवगम्येत । तेन निमित्तरूपप्रसिद्धार्थपरित्यागेन
“अथैष ज्योतिः” इतिवद्विधास्यमानकर्मपरामर्शक एवायं यदिशब्दः ।
निपातानामनेकार्थत्वादेवकारार्थ एवायम् । यथा—यदि वेदाः
प्रमाणम् तदा अवश्यमेव यागात् फलेन भवितव्यम् ।
अथवा विधिर्हि रुचिमुत्पाद्य प्रवर्त्तयति । तेन विध्याक्षिप्ताया
एव रुचेर्निमित्तत्वं यदिशब्दोऽनुवदति । तेन रुचिपदाध्या-
हारेणायं वाक्यार्थः—यदि रोचते ततो रथन्तरैकसामानं क्रतुं
कुर्यादिति । अत्र च पक्षद्वयेऽपि “ऐन्द्रवायवाग्रान् ग्रहान् गृह्णीयात्”
इति वाक्यान्तरमेव । तदर्थस्यैन्द्रवायवाग्रतायास्तु ज्योतिष्टोमस्य
क्रमान्तरयुक्तग्रहश्रवणेन निराकाङ्क्षत्वात् प्रकृतयागङ्गत्वमवान्तर-
प्रकरणेनेति ।</p>
<pb n="413"/>
<p>यदि वा एकवाक्यत्वमेवाङ्गीकृत्य यदिशब्दस्य व्यवधानेनं
सम्बन्धः कर्तव्यः—यद्यैन्द्रवायवाग्रान् ग्रहान् गृह्णीयात् ग्रहीतुमि-
च्छेत्, रथान्तरैकसामानं क्रतुं कुर्यादित्यर्थः । अत्र च “ऐन्द्रवाय-
वाग्रान् ग्रहान् गृह्णीयात्” इत्ययं लिङ्शब्दः कामप्रवेदने ।
“रथन्तरसामा सोमः स्यात्” इति तु विधायक इति ।</p>
<p>अथवा हेतौ हेतुमति वा लिङ्शब्दः । तत्र यदि स्यादिति
लिङ्शब्दो हेतुत्वप्रतिपादकः, गृह्णीयादिति तु विधायकः ।
तदायमर्थः—ऐन्द्रवायवाग्रताहेतुभूतः सोमयागः कर्त्तव्य इति ।
अत्रापि पक्षे कल्पितविधिना ऐन्द्रवायवाग्रताविधानमिति । अत्र
चोभयत्रापि यदिशब्दो रथन्तरैकसामयागस्य ग्रहाग्रतानिमित्तत्वा-
नुवादकः । उभयपक्षेऽपि यद्येवं तदा ग्रहाग्रतेत्यस्यार्थस्याविशेषा-
दिति । एकवाक्यत्वपक्षे च ऐन्द्रवायवग्रहाग्रताया अङ्गत्वं वाक्येनैव ।
तदुक्तम्—</p>
<lg>
<l>यदिशब्दपरित्यागो रुच्यध्याहारकल्पना ।</l>
<l>व्यवधानेन सम्बन्धो हेतुहेतुमतोश्च लिङ् ।। इति ।</l>
</lg>
<p>(तं. वा., पृ. ५५६)
(तं. वा., पृ. ५७४.)</p>
<p>किञ्च प्रातस्सवने ग्रहाग्रता भवति, माध्यन्दिने रथन्तरम् ।
न चानिष्पन्नं निमित्तं भवति । अतोऽपि न रथन्तरं निमित्तम्,
किन्तु याग एव । किञ्च जगत्सामेति यदुक्तम् तन्न ज्योतिष्टोमवि-
<pb n="414"/>
षयमित्युभयवादिसिद्धमेव । तत्समाननिर्द्देशयोरपि रथन्तरसामबृह-
त्सामपदयोर्न ज्योतिष्टोमविषयत्वमिति । तेन रथन्तरैकसामत्वलक्षणो
गुणः कर्मान्तरं ज्योतिष्टोमव्यतिरिक्तं गमयेत् । रथन्तरसंयोगस्य
विशेषणत्वेन नाविशेषणभूतत्वात् (?) कृत्स्नक्रतुसंयोगादिति । एवं
प्राप्तेऽभिधीयते—</p>
<sutra>एकस्य तु लिङ्गभेदात्प्रयोजनार्थमुच्येतैकत्वं
गुणवाक्यत्वात् ।। २. ३. २. ।।</sutra>
<head>सिद्धान्तः</head>
<p>अयमभिप्रायः—भवेदेयं यद्यत्र रथन्तरसामत्वलक्षणो गुणः
यदिशब्दोपबन्धो निमित्तत्वेन प्रतीयमानः प्रकृते कर्मणि न सम्भ-
वेत् । सम्भवति तु “रथन्तरं पृष्ठं भवति” इति वचनेन ज्योतिष्टोमे
रथन्तरस्य विहितत्वात् । ननु “रथन्तरसामा सोमः” इत्यत्र रथन्त-
रैकसामत्वमवगम्यत इत्युक्तम् । न च तथाभूता ज्योतिष्टोम इति कथं
तत्रास्य निमित्तार्थतया सम्बन्धः ? इति । उच्यते-द्विविधं हि विशेषणं
भवति-व्यापकमव्यापकं च । तत्र व्यापकं विशेषणं सजातीयान्य-
योगव्यवच्छेदकमेव । यथा-नीलमुत्पलमिति । अत्रोत्पलस्य
नीलत्वम् । अव्यापकन्तु विशेषणं स्वायोगव्यवच्छेदेनैव । यथा-
दण्डी पुरुष इत्यत्र पुरुषस्य दण्डः । ज्योतिष्टोमे च “रथन्तरं
<pb n="415"/>
पृष्ठं भवति” “बृहत्पृष्ठं भवति” इति वैकल्पिकत्वात् रथन्तरस्य स्वा-
योगव्यवच्छेदेनैव रथन्तरस्य विशेषणत्वम् । तत्र यद्यपीतराण्यपि
सामानि रथन्तरस्य सजातीयानि, तथापि बुद्धिसन्निहितं व्यवच्छे-
द्यं व्यवच्छेदकेन व्यवच्छिद्यते । इतरसाम्नाञ्च बुद्धिसन्निधानं ज्यो-
तिष्टोममहाप्रकरणेन बहिरङ्गम्, पृष्ठावान्तरप्रकरणेन च बृहद्रथन्तरयो-
र्बुद्धिसन्निधानमन्तरङ्गम् । अतो बृहद्व्यवच्छेदेनैव रथन्तरस्य विशे-
षणत्वं, रथन्तरव्यवच्छेदेन बृहतो विशेषणत्वमिति । अथ क्रतु-
विशेषितस्य रथन्तरस्यैव यदिशब्देन निमित्तत्वं प्रतिपाद्यते,
तथाच सति ज्योतिष्टोमस्य रथन्तरव्यापकत्वात् क्रत्वन्तरव्यवच्छे-
देनैव विशेषणत्वम् । तेनायमर्थः-ज्योतिष्टोमस्यैव रथन्तरमैन्द्रवा-
यवाग्रतानिमित्तम् ।</p>
<p>ननु “रथन्तरसामा सोमः” इत्यत्र रथन्तरस्यैव विशेषणत्वं
प्रतीयते, न तु सोमयागस्य । सत्यम्; समासपदान्न प्रतीयते,
विग्रहवाक्यात्प्रतीयत एव । एवं हि विग्रहवाक्यम्—रथन्तरं साम
यस्येति । अत्र च षष्ठ्यन्तत्वात् क्रतोरेव विशेषणत्वमवगम्यते ।
एतच्च समासपदादप्रतीयमानमपि यदिशब्दप्रतिपादितनिमित्त-
त्वानुरोधेन ज्योतिष्टोमप्रकरणानुरोधेन च स्वीक्रियमाणं कर्मान्त-
रकल्पनातो लघुतरमिति न दोषायेति ।</p>
<p>ननु निमित्तस्योद्देश्यत्वात् तद्विशेषणविवक्षायां वाक्यभेदः
<pb n="416"/>
स्यात् । तेन रथन्तरस्य निमित्तत्वे कथं क्रतोर्विशेषणत्वम् ?
क्रतोर्वा निमित्तत्वे कथं रथन्तरस्य विशेषणत्वम् ? इति ।
उद्देश्यविशेषणविवक्षायां हि वाक्यभेदो भवति, न पुनर्वि-
शिष्टोद्देशे । यथोक्तम्—मृष्यामहे हविर्विशेषणमिति । तेन यथा
आर्त्तेः केवलाया निमित्तत्वासम्भवात् हविर्विशेषणभूताया एव
निमित्तत्वेनोद्देश्यत्वम्, तथा इहापि केवलस्य क्रतोर्बृह-
द्रथन्तरसामाधारस्य वैकल्पिकग्रहाग्रतानिमित्तत्वासम्भवात्, केवलस्य
रथन्तरस्य क्रतुसम्बन्धे ग्रहाग्रतानिमित्तत्वासम्भवात् युक्तं
विशिष्टस्यैवौद्देश्यत्वमिति । तच्च निमित्तत्वं यद्यपि प्रातस्सवने
ग्रहाग्रता माध्यन्दिनो रथन्तरम्, तथापि बुद्धिस्वीकृतस्यापि
निमित्तत्वोपपत्तेर्नानुपपन्नम् । ननु जगत्सामाशब्दस्य न ज्योतिष्टोम-
परामर्शकत्वम्, तदसम्भवात् तथा भवतु नाम । न हि ज्योतिष्टोमे
जगन्नाम समस्ति, अस्ति तु विषुवन्नामके कर्मणि । जगत्याधार-
गीयमानं साम जगत्साम । तेन भवतु तस्य तद्विषयत्वम्, न चेह
तथेति वैषम्यम् । अतो नात्र कर्मान्तरत्वमिति सिद्धम् ।</p>
<p>प्रयोजनम्—पूर्वपक्षे रथन्तरैकसाम्नो बृहदेकसाम्नश्च कर्मणि
भेदेनानुष्ठानम् । सिद्धान्ते तु ज्योतिष्टोमस्यैव वैकल्पिकग्रहणा-
नुष्ठानमिति ।</p>
<p>सूत्रन्तु—एकस्यैव ज्योतिष्टोमस्य तेन तेन रथन्तरसामत्वेन
<pb n="417"/>
बृहत्सामत्वेन च चिह्नभेदेन ग्रहाग्रत्वगुणविधानार्थमुच्येत अभि-
धानं क्रियेत एकत्वं कर्मान्तरत्वं गुणवाक्यत्वात् गुणविधान-
परत्वादित्यर्थः ।।</p>
<trailer>इति प्रथमं रथन्तराधिकरणम् ।। १ ।।</trailer>
<head>अथ द्वितीयमवेष्ट्यकरणम्</head>
<sutra>अवेष्टौ यज्ञसंयोगात् क्रतुप्रधानमुच्यते ।। २. ३. ३. ।।</sutra>
<head>विषयसंशयसङ्गतयः</head>
<p>अस्ति राजसूयः “राजा राजसूयेन स्वाराज्यकामो यजेत” ।
इति । तं प्रकृत्यामनन्ति अवेर्ष्टि नामेष्टिम्, “आग्नेयोऽष्टाकपालो
हिरण्यं दक्षिणा” इति । एवमादिकां प्रकृत्याभिधीयते “यदि
ब्राह्मणो यजेत बार्हस्पत्यं मध्ये निधायाहुतिमाहुतिं हुत्वा तमभिघार-
येत्, यदि राजन्य ऐन्द्रम्, यदि वैश्यो वैश्वदेवम्” इति । तत्र सन्दि-
ह्यते—किं ब्राह्मणादीनां प्राप्तानां निमित्तत्वेन श्रवणम् ? उत ब्राह्म-
णादीनामयं प्रयोगो विधीयते ? इति । इदानीं गुणनिमित्तकर्मभेदा-
भेदप्रतिपादनप्रसङ्गेन प्रयोगभेदः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—यौगिकः खल्वयं राजशब्दः,
राज्ययुक्तो हि राजेति महाजनप्रसिद्धेः । राज्यञ्च जनपदपुरपिरपाल-
<pb n="418"/>
नबलिषड्भागग्रहणम् । तच्च सर्ववर्णसाधारणमेव । तेन “राजा राज-
सुयेन स्वाराज्यकामो यजेत” इत्यत्र विद्याग्निरहितत्वेन शूद्रस्या-
नधिकारात् त्रयाणामेव ब्राह्मणादीनामधिकारः । तथा च सति
“यदि ब्राह्मणो यजेत” इत्यादिवाक्येषु पूर्वाधिकरणन्यायेन निमि-
त्तार्थमेव ब्राह्मणादीनां श्रवणमिति ।</p>
<p>ननु राज्ञः कर्म राज्यमिति हि स्मरन्ति । अत्र हि प्राक्प्रसि-
द्धराजशब्दार्थस्य कर्म राज्यमिति प्रतीयते, न तु राज्यस्य कर्त्ता
राजेति । अस्ति च प्राक् प्रसिद्धिः । द्रमिडा हि क्षत्रियजातावेव
राजशब्दं प्रयुञ्जते । तेन बर्हिराज्याधिकरणन्यायेनैकदेशप्रसिद्धेरेवात्र
निर्णयहेतुत्वमिति । तदुक्तं तत्रैव—</p>
<lg>
<l>एकदेशोऽपि यो दृष्टः शब्दो जातिनिबन्धनः ।</l>
<l>तदत्यागान्न तस्यास्ति निमित्तान्तरकल्पना ।। इति ।</l>
</lg>
<p>(तं. वा., पृ. ५५६)
(तं. वा., पृ. ३४३)</p>
<p>किञ्च राज्ञोऽपत्यं राजन्य इति तदपि स्मरन्ति । राजन्यशब्दश्च
क्षत्रियजातावेव रूढः । तद्यदि राज्ययोगादेव राजा, तदा वर्णा-
न्तरस्याप्यपत्यं राजन्यः स्यात्, न त्वेवम् । ततोऽपि क्षत्रिय
एव राजेति । उच्यते—म्लेच्छा हि द्रमिडाः । म्लेच्छप्रसिद्धे-
श्चार्यप्रसिद्धिर्बलीयसीति यववराहाधिकरण एव दर्शितम् ।
आर्यप्रसिद्धश्चात्र राजशब्दस्य राज्यकर्त्तृत्वविषया प्रतीयते । एवं
<pb n="419"/>
स्मरन्ति-‘न राज्ञःप्रतिगृह्णीयादराजन्यप्रसूतितः’ इति । तथा ‘न शू-
द्रराज्ये निवसेत्’ इति च । बर्हिराज्यादिषु विपरीतप्रसिद्धरस्ति । तेन
बलवदार्यप्रसिद्धेश्चात्र राजशब्दस्य न जातिवचनत्वम् । यत्र राज्ञः
कर्म राज्यमिति स्मरणम्, तद्राज्यशब्दस्य जनपरिपालने रूढ-
स्यैव साधुत्वमात्रप्रतिपादनार्थम् । यथा आकृतिविशेषे रूढस्यैव
गोशब्दस्य प्रतिपादानार्थं गच्छतीति गौरिति व्युत्पत्तिदर्शनम्,
तथा राज्ञोऽपत्यं राजन्य इत्येतदपि राजन्यशब्दस्य क्षत्रियजाति-
वचनत्वेन रूढस्यैव साधुत्वमात्रप्रतिपादनार्थमेव स्मरणम् । अतो
राज्ययोगनिमित्त एवायं राजशब्दः । तेन राजसूये त्रैवार्णिकस्यै-
वाधिकारात्, तदन्तर्गतायामवेष्टौ ब्राह्मणादीनां प्राप्तत्वात् “यदि
ब्राह्मणो यजेत” इत्यादिश्रवणं निमित्तार्थमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि यौगिकोऽयं राजशब्दो भवेत् ।
किं तर्हि ? क्षत्रियजातिवचन एवायम्, द्रविडानां क्षत्रियजातिमात्रे
प्रयोगात् । नन्वार्यप्रसिद्धिविरोधादप्रमाणं म्लेच्छप्रसिद्धिरित्यु-
क्तम् । नैवम्; अनन्यथासिद्धत्वेनात्र म्लेच्छप्रसिद्धेरबाध्यत्वात् ।
न हि द्रविडानां क्षत्रियजातौ राजशब्दप्रयोगोऽभिधानशक्तिं
विना प्रकारान्तरेणापि सम्भवति । आर्याणान्तु जात्यन्तरे
प्रयोगः क्षत्रियधर्मकारितया गौणत्वेनैवोपपद्यते । क्षत्रियस्य मन्वा-
<pb n="420"/>
दिभिः जनपदपुरपरिपालनबलिषड्भागोद्धरणमभिषेचनञ्च विहितम् ।
अतस्तत्कारिणि वर्णान्तरेऽपि प्रयुज्यमानो गौण एवायं राज-
शब्दः । एवं सति राज्ञः कर्म राज्यम्, राज्ञोऽपत्यं राजन्य
इति स्मृतिद्वयं निष्पन्नावगतावयवार्थपरित्यागेन साधुत्वमात्रप्रतिपा-
दनार्थं भविष्यति । यत्तु ‘न राज्ञः प्रतिगृह्णीयादराजन्यप्रसूतितः’
इति ‘न शूद्रराज्ये निवसेत्’ इति च, तद्गौणराजशब्दार्थमभि-
प्रत्येति मन्तव्यम् । अतो राजशब्दस्य क्षत्रियवचनत्वाद्राज-
सूयान्तर्गतायामवेष्टौ ब्राह्मणादीनामप्राप्तेः न निमित्तार्थत्वम् । अतः
पूर्वाधिकरणोक्तयदिशब्दपरित्यागादिना ब्राह्मणादिकर्त्तृकं प्रयो-
गान्तरमेवावेष्टेर्विधीयते ।</p>
<p>ननु राजसूयप्रयोगवाक्यातिरिक्तमपरमप्यवेष्टेर्वर्णविशेषास-
म्बन्धवचनं श्रूयते—“एतयान्नाद्यकामं याजयेत्” इति । अत्र
च वर्णत्रयस्यैव प्राप्तत्वाद्राजसूयप्रयोगे निमित्तार्थत्वासम्भ-
वेऽप्यन्नाद्यप्रयोगे ब्राह्मणादीनां निमित्तार्थं श्रवणं भविष्यति ।
उच्यते—स्यादेवं यद्यन्नाद्यकामवाक्यं प्रयोगपरं भवति, किन्तु
फलोपादानात् कर्मणः फले विनियोजकं सदनेकपरतागौरवभया-
दन्येन प्रयोगमपेक्षमाणं राजसूयप्रयोगमध्यस्थमेतच्छब्देनोपादाय
‘एकस्य तूभयत्वे संयोगपृथक्त्वम्’ (जै. सू., ४. ३. ५.) इति न्याये-
नान्नाद्यफले विनियुङ्क्ते । तेनास्याः साधारणं स्वाराज्यं फलम्,
<pb n="421"/>
असाधारणञ्चान्नाद्यमिति । सा च निर्ज्ञातक्षत्रियकर्तृकेति निमित्तार्थं
ब्राह्मणादिश्रवणमिति ।</p>
<p>ननु राजसूयवाक्ये स्वाराज्यफलविशेषितायामवेष्टौ राजा
कर्त्तेत्यवगतः, न त्ववेष्टिमात्रे । अतः कथमन्नाद्यफलायां राजकर्त्तृ-
त्वम् । नैवम्; न हि कर्त्ता फलेन सम्बध्यते, फलविशेषितेन वा
कर्मणा, कारकाणां क्रियामात्राकाङ्क्षितत्वात् । तेन राजेति
कर्त्तृपदस्य क्रियामात्राकाङ्क्षायां राजकर्त्तृकावेष्टिक्रियेत्येतावदवगतम् ।
अतो न स्वाराज्यप्रयोगे फलान्तरसम्बन्धविरोधः । भवतु
वान्नाद्यवाक्यस्य प्रयोगपरत्वमपि, तथाप्येतयेति करणविभक्त्या
यथाविज्ञानं सन्निहिताया एवावेष्टेरुपादानादिरापदवच्छाखान्तरीय-
प्रयोगवचनोपसंहृताङ्गवच्च राज्ञोऽपि कर्त्तृत्वेनोपादानान्न त्रैवार्णिका-
वकाशः । अतो न कथञ्चिदपि ब्राह्मणादियुक्तवाक्यान्निमित्तार्थ-
त्वमिति पूर्वाधिकरणपूर्वपक्षन्यायेन यदिशब्दपरित्यागादिना
अवेष्टेरेव ब्राह्मणादिकर्त्तृकं प्रयोगान्तरं विधीयत इति सिद्धम् ।
न च प्राप्ते कर्मणि कथं ब्राह्मणादिबार्हस्पत्याद्यनेकार्थविधानमिति
वाच्यम् । विशिष्टकर्मविधिवद्विशिष्टप्रयोगविधाने चानेकविधानो-
पपत्तेः । तथा च सति राजसूयान्तर्गतापेक्षितप्रयोगस्य स्वारा-
ज्यफलेनैव निराकाङ्क्षत्वाद्ब्राह्मणादियुक्तप्रयोगत्रयस्य फलसा-
<pb n="422"/>
काङ्क्षत्वात् “एतयान्नाद्यकामं याजयेत्” इत्यन्नाद्यफलं ब्राह्मणा-
दियुक्तप्रयोगत्रयेणैव सम्बद्ध्यते । तदुक्तम्—</p>
<lg>
<l>क्रतुमध्यप्रयोगो हि स्वाराज्येनैव पूरितः ।</l>
<l>साकाङ्क्षस्त्वितरस्तस्मात्तस्यैव फलसङ्गतिः ।। इति ।</l>
</lg>
<p>(तं. वा., पृ. ५५६)
(तं. वा., पृ. ५८७)</p>
<p>प्रयोजनम्—पूर्वपक्षे राजसूयान्तर्गतावेष्टौ ब्राह्मणादिनिमित्तं
बार्हस्पत्यादिमध्यविधानाम् । सिद्धान्ते तु राजसूयप्रयोगाद्बहिरेव
ब्राह्मणादिकर्त्तृकावेष्टिप्रयोगे बार्हस्पत्यादिमध्यविधानमिति ।</p>
<p>सूत्रन्तु—अवेष्टौ ब्राह्मणादियुक्तावेष्टिवाक्ये यजेतेति यज्ञसं-
योगात्, क्रतुप्राधानं ब्राह्मणादीनामभिधानं क्रियते प्रयोगान्तरं
विधातुमित्यर्थः ।।</p>
<trailer>इति द्वितीयमवेष्ट्यधिकरणम् ।। २ ।।</trailer>
<head>अथ तृतीयमाधानाधिकरणम्</head>
<sutra>आधानेऽसर्वशेषत्वात् ।। २. ३. ४. ।।</sutra>
<head>विषयसंशयसङ्गतयः</head>
<p>इदमामनन्ति “वसन्ते ब्राह्मणोऽग्नीनादधीत, ग्रीष्मे राजस्यः/?/,
शरदि वैश्यः” इति । तत्र सन्दिह्यते—किं ब्राह्मणादिश्रवणं
निमित्तार्थम्, ब्राह्मणादयश्चेदादधाना वसन्तादिष्वादधीरमिति ?
<pb n="423"/>
उत ब्राह्मणादीनामाधानं विधीयते ? इति । पूर्वाधिकरणे
प्रासङ्गिकमवेष्टेः प्रयोगभेदं निरूत्येदानीं प्रस्तुत एव गुणनिबन्धनः
कर्मभेदः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—सर्वत्रोपपदश्रवणे सति
उपपदार्थसंक्रान्तो विधिर्धात्वर्थानुवादमपेक्षत इति सिद्धम् । तदपि
“वसन्ते ब्राह्णोऽग्नीनादधीत” इति वसन्ताद्युपपदाक्षिप्तशक्तिविधा-
यकमाधानुवादमपेक्षते । न चाधानमप्राप्तम्, अग्निहोत्रादिश्रुति-
भिरेवाक्षेपतः प्राप्तत्वात् । तथाहि—आहवनीयसाध्याः खल्वग्निहो-
त्रादयः “यदाहवनीये जुहोति” इति श्रुतेः “आहिताग्निराहवनीयः”
इत्वर्थवादवशादाहवनीयश्चाधानसाध्य इत्याक्षेपादस्त्येवाधनप्राप्तिः ।
अथवा “य एवं विद्वानग्निमाधत्ते” इत्येतस्मादेवानन्याक्षिप्तशक्ते-
र्विधायकादाधानस्य प्राप्तत्वात्तदनुवादेन वसन्तादिकालविधानाय
निमित्तार्थं ब्राह्मणादिश्रवणमिति । न चायं वर्त्तमानापदेशत्वान्न
विधिः । “य एवं सपत्नं भ्रातृव्यमवर्त्ति सहते, य एवं विद्वान/?/-
माधत्त” इत्यर्थवादसम्बन्धाद्विधित्वसिद्धेः । तदुक्तम्—</p>
<lg>
<l>सामर्थ्याक्षिप्तमाधानं सामान्यवचनेन वा ।</l>
<l>तस्माद्वर्णविशेषाणां निमित्तार्था पुनः श्रुतिः ।। इति ।</l>
</lg>
<p>(तं. वा., पृ. ५५६)
(तं. वा., पृ. ५८८)</p>
<pb n="424"/>
<p>नन्वाधानविशिष्टो ब्राह्मणो ब्राह्मणविशिष्टं वाधानमत्र
निमित्तम् । उभयथापि च विशिष्टानुवादे वाक्यभेदः । उच्यते—
अप्राप्तवसन्तविधौ प्राप्तत्वाद्ब्राह्मणाधानयोरनुवादः । तत्रापि
विशेषणतात्पर्यात् कारकस्य च क्रियाविशेषणत्वाद्ब्राह्मणस्यैव नि-
मित्तत्वान्न वाक्यभेदः । न च निमित्तकालयोर्द्वयोरप्युद्देश्यत्वेन
कथमेकस्मिन् वाक्ये समावेश इति वाच्यम् । कालस्य क्रियान्व-
यित्वान्निमित्तस्य च कर्त्तव्यत्वाद्वैलक्षण्येन समावेशोपपत्तेः । तेन
यद्याद्युपबन्धव्यतिरेकेणाधानसम्बन्धेन ब्राह्मणाद्यनुवादार्थवादत्वात्
ब्राह्मणादिनिमित्तक आधाने वसन्तकालविधानमिति । एवं प्राप्ते-</p>
<head>सिद्धान्तः</head>
<p>अभिधीयते—भवेदेवं यदि यथाश्रुतस्याधानस्याक्षेपतः
प्राप्तिर्भवेत् । अत्र हि “वसन्ते ब्राह्मणोऽग्नीनादधीत” इत्यात्म-
नेपदात् कर्त्तृगामिफलमाधानं प्रतीयते । फलञ्चाधानस्याहवनीयः ।
तेनानुवादपक्ष एवायं वाक्यार्थः—कर्त्तृगताहवनीयफलमाधानं
ब्राह्मणेन वसन्ते कर्त्तव्यम् । न चाग्निहोत्रादिश्रुतिभिरेवाक्षेपादेवं-
विधमाधानं लभ्यते, यदनूद्येत । आहवनीयो हि तैराक्षिप्यते,
न त्वाधानानुष्ठानम् । एकेनाहितस्यान्यैः क्रयणादिनाप्युपादान-
सम्भवात् । न चानुवादगतविशेषदर्शनात्तथाभूतस्यैवाक्षेप इति
वाच्यम् । सन्देहे सत्यनुवाददर्शनादपि निर्णयो भवति । यथा
<pb n="425"/>
“ऐरं कृत्वोद्गेयम्” इत्यत्रेरापदस्य कस्मिन् स्थाने निवेश इति
सन्देहे “न गिरा गिरा” इति निषेधानुवाददर्शनादिरापदस्य
गिरापदस्थाननिवेशो निर्णीतः । इह तु “आहवनीये जुहोति” इति
विनियोगबलादाहवनीयमन्तरेण क्रतुविध्यसम्भवात् भवत्वाहवनीयो-
पादनाक्षेपः । स च स्वतः प्राप्त्यभावाद्वसन्तादिविशिष्टाधानमेव ।</p>
<p>ननु मा भूत्क्रतुश्रुत्याक्षिप्तस्यानुवादः । “य एवं विद्वानग्नि
माधत्ते” इति प्रत्यक्षमेव वचनं विधायकमस्त्यात्मनेपदयुक्तम् ।
तत्र कर्त्तृगामिफलस्यैवाधानस्य प्राप्तत्वात्तदनुवादेन वसन्तादियुक्त-
वाक्येषु ब्राह्मणादिनिमित्तं वसन्तादिकालमात्रं विधास्यते ।
मैवम्; स्यादेवं यदि “य एवं विद्वानग्निमाधत्ते” इति विधिर्भवेत् ।
किन्तर्हि ? आधानाङ्गभूतोपसर्जनादिसम्भारविध्येकवाक्यतया
वर्त्तमानापदेशरूपः कृत्स्न एवायमर्थवादः । एवं हि श्रूयते—
“स एवं सपत्नं भ्रातृव्यमवर्त्ति सहते, य एवं विद्वानग्निमाधत्ते
अप उपसृजति” इति । किञ्चादधीतेत्यसन्दिग्धः प्रत्यक्षोऽत्र
विधिः श्रूयते । तथा सत्यग्निहोत्रादिश्रुतेराक्षेपो वर्त्तमानाप-
देशस्य विधित्वकल्पनं वा न सम्भवति । तदुक्तम्—</p>
<lg>
<l>प्रत्यक्षविधिसद्भावे लक्ष्यते नानुमानिकः ।</l>
<l>प्रापकत्वमतो नार्थवर्त्तमानापदेशयोः ।। इति ।</l>
</lg>
<p>(तं. वा., पृ. ५५६)
(तं. वा., पृ. ५८६)</p>
<pb n="426"/>
<p>अतः सर्वथा प्राप्त्यभावान्न वसन्तादिवाक्येषु ब्राह्मणादीनां
निमित्तार्थं श्रवणम्, किन्तु कर्त्तृकालानेकगुणसम्बद्धानि
भिन्नान्येवाधानानि विधीयन्ते । ननु अपशूद्राधिकरण एवाधा-
नाक्षेपो “य एवं विद्वानग्निमाधत्ते” इत्यस्य विधित्वं ब्राह्मणादि-
युक्तवाक्यानाञ्च निमित्तार्थत्वमिति सर्वमुपन्यस्यते । अतः कथ-
मत्रास्य विचारः ? इति । उच्यते—तत्र हि प्रधानभूतकर्मणि कमिश्रु-
तेर्वर्णचतुष्टयसाधारणत्वात्तद्बलेन शूद्राधिकारे सति तदुपपत्यर्थं क-
मिश्रुतिभिरेव वर्णचतुष्टयसम्बन्धेनैवाधानस्याक्षेपो भविष्यति ।
“अग्निमाधत्त” इत्यस्य वर्णचतुष्टयसाधारणाधानविधायकत्वं वस-
न्तादिवाक्यैश्च त्रैवार्णिकस्यैव कालविशेषविधानाच्छूद्रस्यानियत-
कालीनमेवाधानमिति शूद्रस्याप्याहिताग्नेरधिकारपूर्वपक्षे सिद्धा-
न्तितम्—कमिश्रुतेस्त्रैवर्णिकपरत्वेऽप्यविऱोधान्नैतदधिकरणसिद्धवस-
न्तादिवाक्यानां विशिष्टाधानाक्षेपेण शूद्राधिकारः सम्भवति ।
तेन कमिश्रुतेर्वर्णचतुष्टयाधिकारपरत्वेन समधिकशूद्राधिकारशङ्का-
निरासार्थं तदधिकरणम् । तत्सिद्धं चैतदधिकरणसिद्धमेव सर्वं
स्मारितमित्यपौनरुक्त्यम् ।</p>
<p>प्रयोजनम्—पूर्वपक्षे आहितस्याप्यग्नेः क्रयणादिलक्षणस्य
कर्माङ्गत्वम् । सिद्धान्ते त्वाधानोत्पन्नस्यैव कर्माङ्गत्वम् ।</p>
<p>सूत्रन्तु-आधानेऽपूर्ववदेव प्रापणवचनानि न निमित्तार्थानि
<pb n="427"/>
आधानस्यासर्वशेषत्वात् आहवनीयवत् कर्मशेषत्वाभावेनाक्षेपाभावा-
दित्यर्थः । द्वितीयवर्णके तु सर्वशेषत्वादिति । तत्रैषा व्याख्या—
अनुपसर्जनादिसर्वसम्भारशेषत्वादित्यर्थः ।।</p>
<trailer>इति तृतीयमाधानाधिकरणम् ।। ३ ।।</trailer>
<head>अथ चतुर्थं दाक्षायणयज्ञाधिकरणम्</head>
<sutra>अयनेषु चोदनान्तरं संज्ञोपबन्धात् ।। २. ३. ५ ।।</sutra>
<head>विषयसंशयसङ्गतयः</head>
<p>दर्शपूर्णमासौ प्रकृत्यामनन्ति—“दाक्षायणयज्ञेन यजेत प्रजा-
कामः, साकंप्रस्थायीयेन यजेत पशुकामः, सङ्क्रमयज्ञेन यजेतान्नाद्य-
कामः” इति । तत्र सन्देहः—किं दर्शपूर्णमासयोरेव गुणात् फलम् ?
उत कर्मान्तरमेवञ्जातीयकम् ? इति । कर्मभेदापवादभूता गुणस्य
निमित्तार्थता कुत्रास्ति कुत्र नास्तीति निरूप्य इदानीं फलार्थतापि
गुणस्य कर्मभेदापवादभूतदध्नेन्द्रियाधिकरणप्रतिपादिताप्यधिका-
शङ्कानिरासार्थं पुनः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—गुणाकृष्टो हि विधिः कर्मपरि-
त्यागेन गुणमेव फले विधत्ते । यथा-“दध्नेन्द्रियकामस्य जुहुयात”
<pb n="428"/>
इत्यादौ । न चेह दध्यादिवत् पृथक्सिद्धो गुणः कश्चित् प्रतीयते ।
दाक्षायणयज्ञसाकम्प्रस्थायीयसङ्क्रमयज्ञशब्दानां क्वचिद्गुणविशेषे
प्रसिद्ध्यभावात् । तेन ‘प्रसिद्धेनाप्रसिद्धस्य नित्यमिष्टं विशेषणम्’
इत्यनेन न्यायेन विश्वजिदादिपदवद्यागनामधेयत्वमेवामीषाम् । तथाच
सत्यविधेयत्वान्नाम्नस्तदवच्छिन्नं कर्मैव फले विधीयत इति संज्ञात
एव कर्मभेदः । ननु संज्ञाधिकरणे पृथक्छुता हि संज्ञा “अथैष
ज्योतिः” इत्यादिः पश्चाद्यजतिना सम्बध्यमाना भेदिकेत्युक्तम् ।
यजिसमभिव्याहृता तु संज्ञा न भेदिकेत्यभ्यासाधिकरण एव निरू-
पितम् । अतः कथमत्र “दाक्षायणयज्ञेन यजेत” इत्यादिका यजिस-
मभिव्याहृता संज्ञा भेदिकेति । उच्यते—अनन्यपराख्यातसमभि-
व्याहृता हि संज्ञा सत्यं न भेदिका, आख्यातस्यैवानन्यपरत्वेन
तत्र भेदकत्वात् । इह त्वाक्यातस्य फलसम्बन्धपरत्वेन प्रकृतकर्म-
प्रवेशसम्भवात् संज्ञैव संज्ञान्तरावरुद्धे कर्मणि प्रवेशमलभमाना
कर्मभेदिकेति । एतच्चैतदधिकरणपूर्वपक्षसिद्धमेव तत्र प्रतिपादित-
मित्यवधातव्यम् । तेनायनेषु दाक्षायणयज्ञादिषु चोदनान्तरं कर्मा-
न्तरमेव ज्योतिष्टोमविकारभूतं फले विधीयते, न तु गुणात्
फलमिति । एवं प्राप्तेऽभिधीयते—</p>
<pb n="429"/>
<trailer>विकारे वा प्रकरणात् ।। २. ३. ८. ।।</trailer>
<head>सिद्धान्तः</head>
<p>अयमभिप्रायः—भवेदेवं यदि दध्नेन्द्रियवद्गुणङ्क्रान्तो
विधिर्न भवेत् । तथाहि-प्रत्येकं तावदग्निहोत्रवद्दर्शपूर्णमासाख्यं कर्म
प्रत्यभिज्ञायते । गुणश्च यद्यपि दध्यादिवल्लोकप्रसिद्धो न प्रतीयते,
तथापि वाक्यान्तरेणानुष्ठानावृत्तिविशेषसान्नाय्यपात्रसहितप्रस्था-
नहोमदेशसंक्रमणलक्षणगुणा दर्शपूर्णमाससन्निधौ विहिताः
सन्ति । शक्यते च यौगिकत्वादेतैः शब्दैस्तेषामुपादानम् । तथाहि-
पौनःपुन्यानुष्ठानोत्साहशाली यजमानो दक्षः । तस्यर्त्विजो
दाक्षाः तेषामयनमनुष्ठानमावृत्तिरूपं दाक्षयणमुच्यते । एवं सह
सन्नाय्यकुम्भीभ्यां प्रस्थानं साकम्प्रस्थानमुच्यते । तथाऽऽहवनीयदेशे
सङ्क्रमणं सङ्क्रम उच्यते । तेन यथा वाक्यान्तरेणोक्थ्यशब्द-
वाच्ये संस्थाविशेषे दर्शिते तत्सन्निधौ “पशुकाम उक्थ्यं गृह्णीयात्”
इति लोकाप्रसिद्धस्याप्युक्थ्यपदार्थस्य फले विधानम्, एवमत्रापीति
नानुपपन्नम् । ननु नात्र दध्नेतिवद्दाक्षायणेनेति श्रूयते । किं तर्हि ?
दाक्षयणयज्ञेनेति । तेन कर्मण एव साधनत्वावगमात् कथं गुणस्य
फले साधनत्वम् ? उच्यते—यद्यप्येवम्, तथापि विशेष्यस्य विनियो-
गायोग्यत्वाल्लोहितोष्णीषादिवद्विशेषणप्रधानान्येव तानि वचनानि ।
<pb n="430"/>
तेषामेव फलसम्बन्धं प्रतिपादयन्ति । तथाहि—न तावत् प्रकृतं
कर्म फले विनियुज्यते । “सर्वेभ्यो वै दर्शपूर्णमासौ” इत्यनेनैव
तत्तत्फलान्वयस्य प्राप्तत्वात्, संज्ञान्तरवैयर्थ्याच्च । नापि कर्मान्तरम्,
प्रकृतप्रत्यभिज्ञानविरोधात्, विशिष्टविधिगौरवप्रसङ्गाच्च । तेन
कर्मणो विनियोगासम्भवाद्विशेषणमेव गुणः फले विधीयते । न चै-
षामसाधनत्वात् प्रकृतकर्माश्रयत्वानुपपत्तिः । यतः सहप्रस्थानसंक्रम-
णयोस्तावत्कर्मसाधनत्वं व्यक्तमेव । अनुष्ठानावृत्तेरपि पुरुषप्रयत्न-
धर्म्मत्वादावृत्तस्य च प्रयत्नस्यावृत्तकर्मसाधनत्वाद्युक्तं कर्मणो
गुणाश्रयत्वम् ।</p>
<p>ननु लोके तावदेते गुणा दध्यादिवन्न प्रतीयन्ते । नापि वेदे
दाक्षायणादिगुणप्रतिपादकानि वचनानि श्रूयन्ते । अतः कुत्र
प्रसिद्धस्य फले विधानमिति । उच्यते-साकं प्रस्थाय्ये तावत्
“आज्यभागाभ्यां प्रचार्याग्नेयेन च पुरोडाशेनाग्नीधे स्रुचौ प्रदाय
सह कुम्भीभिरभिक्रामन्नाह” इति वचनं सहप्रस्थानलक्षणगुण-
बोधकं भाष्यकारेणोदाहृतम् । तद्गोचरत्वेनैव न्यायव्युत्पत्तौ
सत्यामुदाहरणान्तरेऽपि यदि दृश्यते, तदा कल्पनीयम् । अतो
गुणफलसम्बन्ध एवायमिति न किञ्चिदनुपपन्नम् ।</p>
<p>प्रयोजनम्—पूर्वपक्षे दर्शपूर्णमासपृथग्भूतं ज्योतिष्टोमधर्मकं
कर्मान्तरमेवानुष्ठेयम् । सिद्धान्ते तु नेति ।</p>
<pb n="431"/>
<p>सूत्रन्तु—विकारो वा दर्शपूर्णमासयोरेवावृत्ताद्यवस्थामेदः
फले विधीयते । प्रकरणात्प्रकरणानुग्रहादित्यर्थः ।।</p>
<trailer>इति चतुर्थं दाक्षायण यज्ञाधिकरणम् ।। ४ ।।</trailer>
<head>अथ पञ्चममीषालम्भाधिकरणम्</head>
<sutra>संस्कारश्चाप्रकरणेऽकर्मशब्दत्वात् ।। २. ३. १२ ।।</sutra>
<head>विषयसंशयसङ्गतयः</head>
<p>अनारभ्याधीयते किञ्चित् “वायव्यं श्वेतमालभेत भूतिकामः”
“सौर्यं चरुं निर्वपेद्ब्रह्मवर्चसकामः” इति । दर्शपूर्णमासयोरप्या-
मनन्ति—“ईषामालभेत, चतुरो मुष्टीर्न्निर्वपति” इति । तत्रायमर्थः
सांशयिकः—किं दार्शपूर्णमासिक आलम्भे आलम्भो गुणविधिः,
<pb n="432"/>
यद्यपि प्रकृतं कर्म नास्ति, तथाप्यनारभ्याधीतानां प्रकृतिगामित्वात्
प्रकृतौ च दार्शपूर्णमासिके शकटे ईषालम्भचतुर्मुष्टिनिर्वापयोर्वि-
हितत्वादुपादेयस्य चरुगुणस्य दूरस्थकर्मानुवादेनापि विधातुं
शक्यत्वात् प्राकृतालम्भनिर्वापानुवादेनैव श्वेतरूपचरुरूपगुणौ
विधीयेते । तेनायमर्थः—दार्शपूर्णमासिकी शकटेषा श्वेतीकृत्या-
लब्धव्या । चतुर्मुष्टिभिर्निर्वापश्चरोः कर्त्तव्यः । चरुशब्दश्चात्र
लोकप्रसिध्या वा लक्षणया वा स्थालीवाचकः । न च फल-
पदश्रवणाद्विधीयमानो गुणः फल एव विधीयतामिति वाच्यम्,
प्रकृताश्रयाभावात् । अनेनैव च वाक्येन फलसम्बन्धकरणे
आश्रयसम्बन्धकरणे च वाक्यभेदप्रसङ्गात् । तेन “सर्वेभ्यो दर्श-
पूर्णमासौ” इति प्रधानफलस्यैवाङ्गसम्बन्धेनानुवादः । तथाच
सर्ववनस्पतीनामर्थवादतो वायुदेवताकत्वादीषाया एव वायव्य-
मित्यनुवादः । तथा चाग्नेयपुरोडाशप्रकृतिभूतानां चतुर्मुष्टिव्रीहीणां
तेजोमयदेवतात्वात् सौर्यमिति गौणोऽयमित्यप्यनुवादः । तस्माद-
प्रकरणे अनारभ्य श्रूयमाण आलम्भनिर्वापादिः संस्कारो गुणवि-
धानार्थः स्यादविद्यमानशब्दयोगत्वादिति प्रथमः पूर्वपक्षः ।</p>
<p>अत्रापरितोषाद्द्वितीयः पूर्वपक्षो गृह्यते—</p>
<sutra>यावदुक्तं वा कर्मणः श्रुतिमूलत्वात् ।। २. ३. १३ ।।</sutra>
<p>अयमत्र पूर्वपक्षिणोऽभिसन्धिः-यदि हि दार्शपूर्णमासिकाल-
<pb n="433"/>
म्भनिर्वापावनूद्य श्वेतचरुरूपौ गुणौ विधीयेयातां, ततो भूतिकामो
ब्रह्मवर्चसकाम इति फलपदानुवादोऽनर्थकः स्यात् । न च पक्षप्रा-
प्तस्य नित्यवदनुवादोऽपि सङ्गच्छते । न चैतत्फलपदमालम्भनि-
र्वापविशेषणम् । भूतिकामस्य य आलम्भो ब्रह्मवर्चसकामस्य यो
निर्वापस्तौ च श्वेतचरुरूपौ गुणौ कर्त्तव्याविति वाच्यम् । तथा च
सति विशिष्टानुवादाद्वाक्यभेदप्रसङ्गात् । तेनालम्भनिर्वापावेव
गुणफलविशिष्टौ विधीयेते । वायुसूर्ययोस्तु देवतात्वेनालम्भनिर्वा-
पयोरेवानन्वयः । तेनायमर्थः—यावत् किञ्चिच्छ्वेतं द्रव्यं तद्वायुमु-
द्दिश्यालब्धव्यम् । चरुद्रव्यञ्च सूर्यमुद्दिश्य निर्वापयितव्यम् । यत्तु
याग एव परं देवता तेनान्वीयत इति तत्र तत्रोच्यते तदेतदधिकरण-
सिद्धान्तसिद्धमेवेति न विरोधः । अतोयावदुक्तालम्भनिर्वापकर्मचोद-
नैवेयं श्रुतिमूलत्वात् शब्दप्रमाणकत्वादिति । एवं प्राप्तेऽभिधीयते—</p>
<sutra>यजतिस्तु द्रव्यफलभोक्तृसंयोगादेतेषां कर्म-
सम्बन्धात् ।। २. ३. १४ ।।</sutra>
<head>सिद्धान्तः</head>
<p>अयभिप्रायः—भवेदेवं यदि प्रतीयामानो द्रव्यदेवतान्वयो
यागभावनाविधिं विनोपपद्येत । तथाहि—सर्वत्र विधेर्विशेषणपर-
त्वाद्विधिरयं वायव्यपदार्थे देवतावति द्रव्ये सङ्क्रान्तोऽवगम्यते ।
न च त्यज्यमानं हविः प्रत्युद्दिश्यमानाया देवतायाः प्राक्सिद्धि-
<pb n="434"/>
रस्ति । तत्र द्रव्यविशेषणभूता देवता प्राप्त्यभावादशक्यानुवादा ।
साप्यवश्यं विधेया । न चोभयविधानमन्तरेण तत् सम्भवति । न
चालम्भनिर्वापभावनाविधौ देवताविधिरुपपद्यते, यागैकक्रियान्वयि-
त्वाद्देवतायाः । तेन द्रव्यदेवतावाचिपदसङ्क्रान्तोऽयं विधिर्यागभाव-
नामन्तरेणापर्यवस्यन् कल्पितशब्दवायव्ययागावच्छिन्नामेव भावनां
द्रव्यदेवताविशिष्टां विधाय पर्यवस्यतीति विशिष्टयागभावनाविधिरे-
वायम् । तदुक्तम्—</p>
<lg>
<l>यथा फलपदं प्रेक्ष्य गुणपक्षो निराकृतः ।</l>
<l>देवतापदमालोच्य तथैवालम्भमात्रता ।। इति ।</l>
</lg>
<p>(तं. वा., पृ. ५५६)
(तं. वा., पृ. ६००)</p>
<p>ननु कथं तर्ह्यैन्द्रवायवादिवाक्येषु द्रव्यदेवताविशिष्टग्रहण-
विधानम् ? मैवम्; न हीदं ग्रहणमर्थान्तरभूतम्, किं तर्हि ?
यागावयवभूतमेवैतत् । न हि देवतोद्देशेनागृहीतं देवतोद्देशेन
त्यज्यते । न चान्योद्देशेन त्यागे यागः सम्पद्यते । तेन देवतोद्दे-
शेनैव गृहीतस्य हविषस्त्यागो याग इति न यागावयवभूते ग्रहणे
देवतोद्देशो विरुध्यते । एतञ्च यागापेक्षायां “सोमेन यजेत” इत्येव-
मेव प्रत्यक्षश्रुतो यागोऽस्तीति न यागकल्पनावकाश हति । एतच्च
पशुसोमाधिकरण एव दर्शितम् । न चात्रालम्भनिर्वापौ यागैक-
देशौ । नापि सान्निधिश्रुतोऽत्र यागः समस्तीति वैषम्यम् ।
<pb n="435"/>
न च “आग्नेयं चतुर्द्धा करोति” इतिवद्यागद्वारेणैवान्यतः सिद्धदेव-
तान्वयस्यालम्भमात्रं निर्वापमात्रं च विधीयत इति वाच्यम् । यतो
द्रव्यसंस्कारे विधीयमाने देवताभावस्यानपेक्षितत्वादन्यतः सिद्ध-
देवतासम्बन्धस्यापि भवेद्द्रव्योपलक्षणत्वम् । इह तु कर्माङ्गभूत-
त्वेन देवताया विधीयमानत्वान्नोपलक्षणत्वम् । किं तर्हि ? अनु-
ष्ठेयत्वमेव । न च यागं विना देवतानुष्ठानं सम्भवतीति सिद्धं
यागभावनाविधानम् । आलम्भनिर्वापौ तु प्रकृतिप्राप्तौ प्रत्ययसा-
धुत्वार्थमनूद्येते इति सिद्धम् ।</p>
<p>प्रयोजनम्—पूर्वपक्षे आलम्भमात्रानुष्ठानम् । सिद्धान्ते
यागानुष्ठानमिति ।</p>
<p>सूत्रन्तु—आलम्भवाक्ये च यजतिः यागो विधीयते ।
द्रव्यफलभोक्तृसंयोगात् द्रव्यफलदेवतासम्बन्धात् यागकर्मणैव तेषां
सम्बन्धादित्यर्थः ।।</p>
<trailer>इति पञ्चममीषालम्भाधिकरणम् ।। ५ ।।</trailer>
<pb n="436"/>
<head>अथ षष्ठं वत्सालम्भाधिकरणम्</head>
<sutra>विशये प्रायदर्शनात् ।। २. ३. १६ ।।</sutra>
<head>विषयसंशयसङ्गतयः</head>
<p>अथात्र भगवानाचार्य इदमुदाहृत्य “वत्समालभेत वत्सनिकान्ता
हि पशवः” इति इमं संशयमुपन्यस्यति स्म—किं यजतिमदभिधान
एवालभतिः ? उतालम्भमात्रवचनः ? इति । आलम्भनिर्वापवाक्ययो-
र्द्रव्यदेवतासम्बन्धभेदानुमितयागभेदं प्रतिपाद्येदानीं प्रसङ्गेन देवता-
सम्बन्धप्रत्युदाहरणे प्रतिपादयितव्ये प्रथमं स्पष्टत्वादालम्भे
प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—अग्निहोत्रं प्रकृत्य दोहवि-
धिमाम्नाय “वत्समालभेत वत्सनिकान्ता हि पशवः” इति श्रूयते ।
तेन नात्र प्रकृतिभूतदैक्षपश्वालम्भानुवादेन वत्सस्पर्शविधानमात्रं
शङ्कनीयम् । आरभ्याधीतत्वेन प्रकरणबाधाभिप्रायप्रकृतिगामि-
त्वासम्भवात् । संस्कार्यत्वेन श्रूयमाणस्य विनियोगभङ्गं विना
कर्मानुवादे विधानासम्भवाच्च यागविधिरेवायमिति हैतुकः प्रत्य-
वतिष्ठते । तथाहि—“वत्समालभेत” इत्यत्रालभतिधातुर्यागावबो-
धार्थः, वैदिकप्राणिकर्मालम्भक्रियाविषयत्वात् । एवंविधः स
<pb n="437"/>
यागावबोधार्थो यथा वायव्यवाक्यस्थालभतिधातुरिति । अत्र
वैदिकग्रहणं ‘कान्तामालभेत’ इति व्यवच्छेत्तुम् । प्राणिकर्मक्रिया-
विषयत्वग्रहणम् “ईषामालभेत” इति व्यवच्छेत्तुम् । न चाय-
मसिद्धः, विशेषणविशेष्यविशिष्टानां पक्षधर्मतायाः प्रमाणसि-
द्धत्वात् । नापि विरुद्धः, साध्यविपरीतव्याप्त्यभावात् । नापि
साधारणानैकान्तिकः, विपक्षवृत्त्यभावात् । नाप्यसाधारणः,
साधर्म्यदृष्टान्तसम्भवात् । यागान्तरविधिर्वेति द्वेधा पूर्वपक्षसम्भवः ।
तत्र पूर्वस्मिन् कल्पे प्रकरणाधीतमन्त्रप्राप्तच्छागबाधप्रसङ्गात्
विकल्पस्य चाष्टदोषदुष्टस्यान्याय्यत्वात् मन्त्रस्य चान्यार्थत्व-
प्रसङ्गात् यागान्तरविधिरेवायं तस्य च देवताप्राप्तिरतिदेशात् ।
प्रकरणादग्निहोत्राङ्गत्वेन पृथक्फलकल्पना । तस्मात् पूर्वाधिकर-
णवत् कल्पितयजिपदेन यागविधानमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि पूर्वाधिकरणवदालभतौ यजिः
कल्पयितुं शक्यते । तत्र हि विधेयार्थदेवतापदानुरोधेन यजिः
कल्पितः न चात्र तथाभूतं देवतापदमस्ति । किञ्च यागविधिपक्षे
वत्सस्य यागसाधनत्वाद्विनियोगभङ्गेन वत्सेन यागं कुर्यादिति
वाक्यार्थो वर्णनीयः । तथा च सत्यग्निहोत्रहोमीयदोहोपयोगितया
प्रयोजनवतो वत्सस्य द्वितीयाश्रुत्यवगतं संस्कार्यत्वं बाध्येत, ईदृशञ्चा-
<pb n="438"/>
पेक्षितं धेनुप्रस्नवनं हीयते । अतोऽनुमानमप्येतदागमवाधितविषयं
नात्मानमेव लब्धुमलम् । आलम्भभावनं च नालभतौ यागानुमा-
पकम्, देवतासम्बन्धस्यैव यजत्यव्यभिचारात् । तस्मिन्नव्यभि-
चरितसम्बन्धे सति हिंसात्ववदप्रयोजकश्चायं हेतुरिति ।</p>
<p>किञ्च “वत्सनिकान्ता हि पशवः” इति वाक्यशेषश्च श्रूयते ।
अयञ्च हेतुवन्निगदार्थवादो वत्सप्रीत्यर्थः स्पर्शनं विधातुमुपपद्येत ।
मारणार्थालम्भपक्षे तु वत्सप्रियत्वं पशूनामुच्यमानमसम्बद्धमेव
स्यादिति । तेन यावदुक्तालम्भविधिरेवेति सिद्धम् ।</p>
<p>प्रयोजनम्—पूर्वपक्षे वत्ससाधनकयागानुष्ठानम् । सिद्धान्ते तु
वत्ससंस्कारालम्भमात्रानुष्ठानम् ।</p>
<p>सूत्रन्तु—पूर्वाधिकरणोक्तयागानुमानहेतोर्द्देवतासम्बन्धस्याभा-
वेन ‘यावदुक्तं वा कर्मणः श्रुतिमूलत्वात्’ इत्यनेनैव पूर्वपक्षसूत्रेण
सिद्धान्तसिद्धेः लिङ्गदर्शनमात्रपरं “वत्समालभेत” इति किं
यागविधिः ? उत वत्ससंस्कारालम्भविधिः ? इति संशये प्रायदर्श-
नात्संस्कारत्वनिश्चयः, प्रायदर्शनञ्चात्र बहुप्रदेशाम्नानम् ।
यथाग्र्यप्राये लिखितोऽग्र्य इति ।।</p>
<trailer>इति षष्ठं वत्सालम्भाधिकरणम् ।। ६ ।।</trailer>
<pb n="439"/>
<head>अथ सप्तमं चरूपधानाधिकरणम्</head>
<sutra>संयुक्तस्त्वर्थशब्देन तदर्थः श्रुतिसंयोगात् ।। २. ३. १८ ।।</sutra>
<head>विषयसंशयसङ्गतयः</head>
<p>अस्त्यग्निः । तत्र “नैवारश्चरुर्भवति” इत्युस्त्वा “य एनं चरु-
मुपदधाति” इति श्रूयते । तत्र सन्दिह्यते—किं चरुर्यागार्थो यागं
कृत्वावशिष्टमुपधातव्यम् ? अथोपधार्ना एव ? इति । पूर्वमालम्भ-
प्रत्युदाहरणं प्रतिपाद्य प्रसङ्गादिदानीं निर्वापप्रत्युदाहरणं वक्तव्यम् ।
यद्यप्यत्र निर्वापो न श्रूयते, तथापि चतुर्मुष्टिनिर्वापस्य चरावाव-
श्यकत्वात् अधिकदेवतासम्बन्धतायाश्चरुगोचरत्वात् यदि चरुर्या-
गार्थस्तदा तद्द्वारेण निर्वापोऽपि यागार्थ इति चरुद्वारेण निर्वाप-
प्रत्युदाहरणं प्रतिपाद्यते ।</p>
<head>र्पू/?/पक्षः</head>
<p>अत्रायं पूर्वपक्षिणोऽभिसन्धिः-यद्यप्यग्न्याधानार्थेष्टकास्यण्डि-
लवन्तं क्रतुं प्रकृत्य श्रूयते “नैवारश्चरुर्भवति बृहस्पतेर्वा एतदन्नं
यन्नीवारा य एतं चरुमुपदधाति” इति, तथापि “नैवारश्चरुर्भवति”
इत्यत्र चरोः स्वयं भवनासम्भवान्नैवारं चरुं भावयेदिति वाक्यार्थो
व्यञ्जनीयः । तत्र च किमर्थमिति प्रयोजनापेक्षायां नोपाधानार्थत्वम्,
<pb n="440"/>
“चरुमुपदधाति” इति द्वितीयाश्रुत्योपाधानस्यैव चर्वर्थत्वावगमात् ।
नापीष्टकास्थलनिष्पत्यर्थत्वम्, अदृष्टार्थत्वापत्तेः । नापि सन्निधानात्
प्रकृतयागार्थत्वम्, तस्य द्रव्यान्तरावरुद्धत्वेनास्यानवकाशात् । तेन
“बृहस्पतेर्वा एतदन्नं यन्नीवाराः” इत्यर्थवादे नीवारद्वारेण चरु-
सम्बन्धितामात्रे श्रुतेऽपि बृहस्पतिः सम्बन्धान्तराभावाद्देवतात्वेन
सम्बध्यते । न च तद्धितचतुर्थीमन्त्रवर्णैरेव देवता प्रतिपाद्यत इति
नियमोऽस्ति । तदभावेऽप्यपेक्षावशात् फलमिव रात्रिसत्रे देव-
ताप्यत्रार्थवादाद्भविष्यति । किञ्च शाखान्तरार्थवादे चरुसमाना-
धिकरणे तद्धितश्रुतिरेवास्ति—“बार्हस्पत्यो भवति” इति ।
तेनायमर्थः—बार्हस्पत्यं नैवारं चरुं भावयेदिति । न चायमर्थो
यागं विनोपपद्यत इति कल्पितयजिपदोपनीतो याग एव द्रव्यदेवता-
विशिष्टो विधीयते । तथा सति यागावशिष्टचरुप्रतिपत्तिकर्मैव
चरूपधानम् । एवं सति विनियोगभङ्गोऽपि न भविष्यतीति
चरुद्वारेण निर्वापोऽत्र यागार्थ एवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि चरौ बृहस्पतिर्देवतात्वेन सम्ब-
ध्येत । तथाहि—“बृहस्पतेर्वा एतदन्नं यन्नीवाराः” इत्यर्थवादा-
न्नीवाराणां बृहस्पतिसम्बन्धोऽवगम्यते, न चरोः । नापि
विध्युद्देशे बृहस्पतिः श्रूयते । न च देवताप्रतिपादकतद्धितचतुर्थी-
<pb n="441"/>
मन्त्रवर्णानामन्यतमः शब्दोऽत्र विद्यते । त्रेधाप्यसन्नोचितोऽयं
देवतान्वयश्चरोः विनैव कारणं कल्पनीयः । तदुक्तम्—</p>
<lg>
<l>त्रेधा च देवतायोगश्चरोरस्यानुमानिकः ।</l>
<l>नीवारस्थार्थवादस्थतद्धितादिविवर्जनात् ।। इति ।</l>
</lg>
<p>(तं. वा., पृ. ५५६)
(तं. वा., पृ. ६०५)</p>
<p>न च नैवारं चरुं भावयेत् किमर्थमित्यपेक्षायामितरा-
सम्भवेन यागार्थत्वे यागसिंध्यर्थमेव देवताकाङ्क्षासद्भावाद्यथाकथ-
ञ्चिदर्थवादप्रतीतस्यापि देवतात्वेनान्वय इति वाच्यम् । अर्थ-
कर्मत्वेऽप्युपधानस्य चरुमिति द्वितीयोपपत्तेः । उपधानं खल्वत्रेष्ट-
कासन्धिपूरणाय चरुनिधानम् । तच्चेष्टकासंयोगादाद्यप्रयोजनव-
तश्चरोः स्थलदेशप्राप्तिरूपसंस्कारेणैव स्थण्डिलनिर्माणार्थमिति न
द्वितीयानुपपत्तिः । न चैवं सत्युपधानस्य चरुसंस्कारत्वमेवेति
नार्थकर्मत्वम् । स्थलनिर्माणार्थोपधानार्थत्वव्यतिरेकेण प्रयोजनान्त-
रानवगमात् । तेन यथार्थज्ञानार्थस्यैवाध्ययनस्यार्थाक्षिप्तश्चरुसंस्का-
रोऽनूद्यते । एवं च सति “बार्हस्पत्यो वा भवति” इति शाखान्तरी-
यार्थवादगततद्धितश्रुतिरपि विध्युद्देशावगतोपधानार्थत्वेन चरोर्दे-
वताविधानाच्च (?) किन्तु “बृहस्पतेर्वा एतदन्नं यन्नीवारा” इति
शाखान्तरीयार्थवादस्य नीवारद्वारेण चरुस्तुत्यर्थत्वादस्यापि
नीवारद्वारेण चरुस्तुत्यर्थत्वमेवेति । तेन यावदुक्तं चरुविधिरेवायमिति
न चरुद्वारेण नीर्वापस्य यागीयत्वम् ।</p>
<pb n="442"/>
<p>प्रयोजनम्—पूर्वपक्षे चरुद्रव्यकबृहस्पतिदेवताकयागानुष्ठानम् ।
सिद्धान्ते तूपधानार्थं चरुरेव कर्त्तव्य इति ।</p>
<p>सूत्रन्तु—संयुक्तश्चरुरर्थशब्देन उपदधातीति प्रयोजनशब्देन
तदर्थः उपधानार्थः, एवं श्रुतिसंयोगदित्यर्थः ।।</p>
<trailer>इति सप्तमं चरूपधानाधिकरणम् ।। ७ ।।</trailer>
<head>अथाष्टमं पात्नीवताधिकरणम्</head>
<sutra>पात्नीवते तु पूर्वत्वादवच्छेदः ।। २. २. १९ ।।</sutra>
<head>विषयसंशयसङ्गतयः</head>
<p>त्वाष्ट्रं पात्नीवतं विधायाह—“पर्यग्निकृतं पात्नीवतमुत्सृजति”
इति । तत्र सन्देहः—किं त्वाष्ट्रस्य पर्यग्निकृतस्यैष उत्सर्गो विधी-
यते ? उत तस्माद्यागान्तरम् ? इति । आलम्भनिर्वापयोः प्रत्यु-
दाहरणत्वेन यजिमदभिधानं निराकृत्येदानीं प्रकृतोदाहरणेऽपि
यजिमदभिधानं निराक्रियते ।</p>
<head>पूर्वपक्षः</head>
<p>/?/ पूर्वपक्षिणोऽभिसन्धिः-यद्यपि “त्वाष्ट्रं पा/?/-
/?/” /?/ /?/गं विधाय तं प्रकृत्य श्रूयते-पर्यग्निकृतं पात्नीवतमु/?/-
जति” इति, तथापि पूर्वत्र गुणविधानासम्भवात् कर्मान्तरविधिरेवायम् ।
<pb n="443"/>
तथाहि—न तावत् पूर्वस्मिन् यागे विकल्पेन पात्नीवतशब्दोपनीता
एका देवता विधीयते, उत्पत्तिशिष्टदेवतावरोधात् । नापि पर्यग्नि-
करणम्, अतिदेशप्राप्तत्वात् । नाप्युत्सर्गः, उत्पत्तिवाक्येनोपलब्ध-
त्वात् । तेन वायव्यवाक्यवत् पत्नीवच्छब्दाभिधेयद्रव्यदेवतान्व-
यार्थसङ्क्रान्तोऽयं विधिः कल्पितयजिशब्दप्रतिपाद्यं यागान्तरमेव
द्रव्यदेवताविशिष्टं देवतागुणसामान्येन पूर्वयागप्रकृतिकम्, अग्निषो-
मीयप्रकृतिकमेव वा विदधातीति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि प्रकृतगुणविधिर्न सम्भवेत् ।
तत्र यद्यप्यन्ये गुणा न विधीयन्ते, तथापि पर्यग्निकरणान्तान्यङ्गा-
न्येवात्र विधास्यन्ते । तथाहि—कथम्भावाकाङ्क्षी त्वाष्ट्रप्रयोगवचनः
प्रकृतौ क्लृप्तोपकारकाण्यङ्गान्यपेक्षमाणः पर्यग्निकृतशब्दोपनीतान्येव
तदन्तान्यङ्गान्यौपदेशिकानि गृहीत्वा चरितार्थो नातिदेशलभ्यान्य-
ङ्गान्तराण्यपेक्षते । ननु “इडान्तातिथ्या सन्तिष्ठते” इत्यादिवच्च
नात्र पर्यग्निकरणान्ताङ्गप्रतिपादकशब्दोऽस्ति । अतः कथं
तदन्ताङ्गविधानम् ? उच्यते—पर्यग्निकृतशब्दो हि निर्वृत्तयथा-
प्रसिद्धपर्यग्निकरणविशिष्टं द्रव्यमुपादत्ते । तच्च पर्यग्निकरणं पूर्वाङ्गेषु
कृतेष्वेव प्रकृतौ निर्वृत्तं, तेन पर्यग्निशब्दोऽत्र प्रकृतचोदनाप्रति-
पादितमेवाङ्गकलापमुपनयति । स एवात्रोत्सृजत्याख्यातवर्तिना
<pb n="444"/>
विधिनोत्सर्गानुवादेन विधीयते, नैवोत्सर्गः । विधिप्रत्ययसन्निधि-
विशेषेण भाष्यकारेणोक्तम्—उत्सर्गो विधीयत इति ।</p>
<p>न च वाच्यम्—अतिदेशतोऽपि प्राप्स्यतः किं विधिनेति ।
उत्तराङ्गव्यवच्छेदफलत्वेन विधिसाफल्यात् । न चैवं सति परिसं-
ख्या, अतिदेशप्राप्तेः प्रागेव विधिप्राप्तेः । नापि वाच्यम्—यदुत्सृजन्ति
तत्पर्यग्निकृतमित्येतावतैव वाक्यसमाप्तौ पुनः पात्नीवतमिति विशेषणे
विशिष्टानुवादात् वाक्यभेदः स्यादिति । यतो नोद्देश्यविशेषणं पा-
त्नीवतशब्दार्थः विनापि विशेषणं प्रकरणादेव पर्यग्निकरणविधेः
त्वाष्ट्रसम्बन्धात् । किञ्च नित्यानुवादोऽयम् । अनुवादस्य च यद्य-
प्यन्यत्प्रयोजनं नास्ति, तथापि भिन्नतद्धितान्तपदाभिधेयदेवतयोः
समुच्चये एकेनापि तद्धितान्तेन पदेन तदभिधानं शक्यम्, नत्वे-
कतद्धितान्तपदाभिधेययोः समुच्चितदेवतयोरग्नीषोमयोरन्यतरपदेनेति
ज्ञापनार्थं प्रकृतप्रत्यभिज्ञाद्योतनमेव प्रयोजनम् । अतः प्रकरणप्रत्य-
भिज्ञाते त्वाष्ट्रयाग एव पर्यग्निकरणान्ताङ्गरीतिविधानमिति सिद्धम् ।
तदुक्तम्—</p>
<lg>
<l>प्रकृतप्रत्यभिज्ञानात् प्रयोगोऽन्योऽवगम्यते ।</l>
<l>पर्यग्निकरणात्तस्मिन्नङ्गरीतिर्विधीयते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६०७)</p>
<p>नन्वेवं सति गृहमेधीयेन सहास्य को विशेषः ? उच्यते—य/?/त्र
<pb n="445"/>
देवताभिधानं निराकृत्य गुणविधित्वव्युत्पादनेन स एव न्यायः
स्थिरीक्रियत इति नानुपपन्नं किञ्चित् ।</p>
<p>प्रयोजनम्-पूर्वपक्षे केवलपत्नीवद्देवताकयागान्तरानुष्ठानम् ।
सिद्धान्ते नेति ।</p>
<p>सूत्रन्तु—पात्नीवते पत्नीवत्पदयुक्तवाक्ये पूर्ववत्वादुपदेशेनैव
प्राकृतधर्मवत्वसम्भवात् पर्यग्निकरणान्ताङ्गातिरिक्ताङ्गानामवच्छेदः
फलं विधेरित्यर्थः ।।</p>
<trailer>इत्यष्टमं पात्नीवताधिकरणम् ।। ८ ।।</trailer>
<head>अथ नवममंश्वदाभ्याधिकरणम्</head>
<sutra>अद्रव्यत्वात् केवले कर्मशेषः स्यात् ।। २. ३. २० ।।</sutra>
<head>विषयसंशयसङ्गतयः</head>
<p>न कस्यचिदपि प्रकरणे श्रूयते “एष वै हविषा हविर्यजते,
योऽदाभ्यं गृहीत्वा सोमाय यजते । परा वा एतस्यायुः प्राण एति र्योऽशुं
गृह्णाति” इति । अत्र सन्देहः-किं यागान्तरमेतद्गुणकम् ? उत
ज्योतिष्टोमे यागे गुणविधिः ? इति पूर्वं “पर्यग्निकृतं पात्नीवतमु-
त्सृजति” इत्यस्य यजिमदभिधानं निराकृत्येदानीं प्रसङ्गादंश्वदाभ्य-
वाक्ययोरपि यजिमदभिधानं निराक्रियते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—स्तुत्या तावदत्र विधिः
<pb n="446"/>
कल्पनीयः । अंश्वदाभ्यवाक्ये तावत् प्रधानत्वाद्याग एव कल्पयितुमु-
चितः । अनारभ्याधीतत्वेन तदनुवादेन ग्राह्यविशेषरहितग्रहणलक्षण-
गुणविधानासम्भवात् । सोमायेति चतुर्थ्या सोमो देवता, द्रव्यमपि
“हविषा हविर्यजते” इत्यनुवादात् । तदैव हविषा हविर्यजति
यदि सोमद्रव्येण सोममेव देवतां यजते । अदाभ्यमिति संज्ञा-
प्यदृष्टार्थस्य प्रधानयास्यैवंगुणफलोपबन्धनत्वार्थमुचिता । न
दृष्टार्थस्य ग्रहणस्य, संज्ञां विनापि तत्र व्यवहारसम्भवात् । सोम-
द्रव्यकत्वाच्च ज्योतिष्टोमविकारोऽयम् । तथा च सति ग्रहणमपि
प्रकृतिप्राप्तमेवानूद्यते । तेनादाभ्यवाक्ये तावत्सोमद्रव्यकं सोमदेवता-
कञ्च कर्म विधीयत इति सिद्धं कर्मनामधेयत्वम् । तत्र च ग्रहणे
संस्कारत्वेन नामधेयसम्बन्धायोग्यत्वात् प्रत्ययार्थोऽत्र संज्ञावच्छिन्नो
विधीयते—अंशुं कुर्यादिति । ग्रहणं त्वनूद्यते । अनुवादस्य च
प्राप्तविषयत्वाद् ग्रहणलिङ्गेनैव ग्रहणत्वमस्योन्नीयते न ज्योतिष्टो-
मगतातिदिष्टद्रव्यदेवतासम्बन्धात् । यागरूपैवांशुसंज्ञिका क्रिया
विधीयत इति यथाकथञ्चिदत्र पूर्वपक्षगमनिकेति । तस्मादंश्वदाभ्य-
वाक्ययोरपि यजिमदभिधानमिति । एवं प्राप्ते—</p>
<p>सिद्धान्तः</p>
<p>अभिधीयते—भवेदेवं यदि ग्रहणरूपसंस्कारमात्रपर्यवसितोऽयं
<pb n="447"/>
विधिर्भवेत् तथाहि—न तावदत्र विधिः श्रूयते, किन्तु कल्पनयासौ ।
यदि विशिष्टयागविषयोऽसौ कल्प्येत, तदानीमंशुविशेषणविधिकल्प-
नम्, अतिदेशकल्पनं, फलकल्पनञ्चेति कल्पनागौरवमापद्येत । ग्रहण-
स्वरूपसंस्कारविधिकल्पनायां तु न कल्पनागौरवमिति तद्विधिरेव
कल्प्यते, यागश्चानूद्यते । स च सोमद्रव्यश्रुतेः सोमयागो निर्णी-
यते । ननु सोमायेति नायं द्रव्यनिर्देशः । किं तर्हि ? देवतानिर्द्दे-
शोऽयमित्युक्तम् । मैवम्; विधौ लक्षणाप्रसङ्गात् । किन्त्वनुशास-
नवशादियं तादर्थ्ये चतुर्थी द्रव्यनिर्द्देशार्था । तेनायं सम्बन्धः—
सोमार्थमदाभ्यसंज्ञकग्रहणं कुर्यादिति । सामानाधिकरण्याद-
दाभ्यस्य ग्रहणनामधेयत्वमेव । न च संस्कारे नामधेयानुपयोगः ।
“त्रैधातवीया दीक्षणीया भवति” इत्यादिषु त्रैधातवीयानामावच्छि-
न्नस्यैव संस्कारस्य दीक्षणीयादिकार्ये विधानोपयोगदर्शनात् ।
तेनात्र सोमस्य देवतात्वाभावात् “हविषा हविर्यजते” इत्यर्थवादादपि
न सोमद्रव्यदेवतासम्बन्धप्राप्तिरिति न यागशङ्कासम्भवः । तस्माद-
दाभ्ये तावन्न यागविधानम् । किन्तु (?) ज्योतिष्टोमानुवादेना-
दाभ्यसंज्ञकग्रहणान्तरविधानमेवेति । अंशौ यजिशब्दाभावाद्द्रव्य-
देवतासम्बन्धाभावाच्च विधिरुन्नीयमानोंऽशुग्रहणविषय एवावतिष्ठते ।
ज्योतिष्टोमशब्दश्च (?) वैदिकगृह्णातिसामान्येन ज्योतिष्टोमस्यैवो-
पस्थितिर्निश्चीयते ।</p>
<pb n="448"/>
<p>तदुक्तम्—</p>
<lg>
<l>ग्रहणं नामधेयञ्च केवलं यत्र गम्यते ।</l>
<l>वत्सालम्भादपि न्यूनं तदद्रव्यतयेष्यते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६०९)</p>
<p>एतत्त्वभ्युपगमवादेनोक्तम् । वस्तुतस्तु श्रीमत्तैत्तिरीयशाखायां
ज्योतिष्टोमप्रकरण एवानयोराम्नानमिति स्फुटं ज्योतिष्टोम एव
ग्रहमविधानम् । तथा च सति यथा “सप्तदश सामिधेनीरनुब्रूयात्”
इत्यनारभ्यवादेन सामिधेनीसप्तदशस्योत्पत्तिर्मित्रविन्दाध्वरकल्पायां
प्रकरणाधीतेन विनियोगः, तथात्राप्यनारभ्यश्रुत्योत्पादकत्वमारभ्य
श्रुतस्य च विनियोजकत्वमिति विवेक्तव्यम् । अतोऽत्रापि गुण-
विधायकत्वम्, न तु यागविधायकत्वमिति सिद्धम् ।</p>
<p>प्रयोजनम्—पूर्वपक्षे ज्योतिष्टोमधर्मकं यागान्तरमनुष्ठेयम् ।
सिद्धान्ते तु ज्योतिष्टोम एव ग्रहणान्तरानुष्ठानमिति ।</p>
<p>सूत्रन्तु—अद्रव्यत्वाद्देवतासम्बन्धिद्रव्याभावात्केवले ग्रहणे
श्रुते फलवतो ज्योतिष्टोमस्यैव ग्रहणं शेषो भवेदिति ।।</p>
<trailer>इति नवममंश्वदाभ्याधिकरणम् ।। ९ ।।</trailer>
<pb n="449"/>
<head>अथ दशमं चयनाधिकरणम्</head>
<sutra>अग्निस्तु लिङ्गदर्शनात् क्रतुशब्दः प्रतीयेत ।। २. ३. २१ ।।</sutra>
<head>विषयसंशयसङ्गतयः</head>
<p>अस्त्यग्निः “य एवं विद्वानग्निं चिनुते” इति । एवं विधा-
य श्रूयते—“अथातोऽग्निमग्निष्टोमेनानुयजन्ति तमुक्थेन, तमतिरा-
त्रेण, तं षोडशिना” इत्येवमादि । अत्र सन्देहः—किमग्निशब्दो
यागवचनो ज्योतिष्टोमादिभ्यः कर्मान्तरं ‘चिनुते’ इत्याख्यातेन
विधीयते ? उत द्रव्यवचनो ज्योतिष्टोमादिषु गुणविधानमे-
तत् ? इति । पूर्वमंश्वदाभ्ययोर्यागविधिनिरासेन गुणविधानं
प्रतिपाद्येदानीम् “अग्निं चिनुते” इत्यत्रापि प्रसङ्गेन प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः-यद्यपि “अग्निं चिनुते” इत्यत्र
यागो न श्रूयते, तथाप्युत्तरवाक्येऽग्निष्टोमोक्थ्यषोडश्यतिरात्रसंस्था-
विधिपरे “अथातोऽग्निमग्निष्टोमेनैवानुयजति” इत्यत्राग्निशब्दस्य
यजिसामानाधिकरण्येनानुवाददर्शनात् “अग्निं चिनुते” इत्यत्राप्य-
ग्निशब्दस्य यागनामत्वमिति निश्चीयते । नामधेयकरणञ्च तत्प्रख्य-
न्यायेनैव, “आहवनीये जुहोति” इति शास्त्रेणाहवनीयप्राप्तेः ।
तेनायं वाक्यार्थः—अग्निसंज्ञकं यागं कुर्यादिति । वचनात्
<pb n="450"/>
“इष्टकाभिरग्निं चिनुते” इत्यत्र प्राप्तं प्रत्ययप्रयोगार्थमनूद्यते ।
अव्यक्तचोदनात्वेनास्य ज्योतिष्टोमविकारत्वाद्द्रव्यदेवतालाभः ।
फलञ्च “ऋध्नोत्येव” इत्यर्थवादावगतं ऋद्धिरूपमेव । “एष
वाव प्रथमो यज्ञो यज्ञानां यज्ज्योतिष्टोमः” इत्यनेन (प्राप्तस्य) ज्यो-
तिष्टोमपश्चाद्भावस्याग्निष्टोमादिवाक्यस्थेनानुशब्देनानुवादः । भवतु
वा व्यधिकरणोऽयमग्निष्टोमशब्दः, तथाप्यग्निशब्दोऽयं यागसाधनम् ।
एवं हि तदा वाक्यार्थः—अग्निष्टोमेनाग्निमनुयजतीति । न
चाग्नेरयागत्वेऽग्निष्टोमादिभिरनुयजनमुपपद्यते, तुल्यरूपाणामेव पौर्वा-
पर्ययोगोपपत्तेः । यथा गच्छति देवदत्ते देवदत्तमनुगच्छतीति ।
तदत्र सामानाधिकरण्यपक्षे अग्निनामधेययागेऽग्निष्टोमादिवाक्यैरग्नि-
ष्टोमसंस्थादिरूपगुणविधानम्, एको यागः । वैयधिकरण्य-
पक्षे तु “अग्निष्टोमेनाग्निमनुयजति” इति यजतिसामानाधिकरण्ये-
नाग्निष्टोमादिपदेनाग्निष्टोमादिनानासंस्थादिगुणफलवदुपात्तज्योतिष्टो-
मादेरग्निना सहानुशब्देन पौर्वापर्यविधानात् फलवत्सन्निधिन्याये-
नाग्न्याख्ययागस्य तदङ्गत्वमेव । ऋध्नोतीति फलश्रुतिरर्थवाद एवेति
विवेक्तव्यम् । अथवा “अथैष ज्योतिः” इति वाक्यप्रवृत्तिवेलायाम-
निरूपितार्थत्वात् “य एवं विद्वानग्निं चिनुते” इत्यत्रैतदनुवादेन गुण-
विधानं वा अग्निष्टोमादिसत्यज्येरोधात् (?) । विनियोगभङ्गस्य च
गत्यन्तरे सत्यसम्भवात् सम्भवमात्रेणोपन्यस्तः ।</p>
<pb n="451"/>
<p>ननु द्रव्यवचनोऽप्यग्निशब्दो (?) द्वितीयाश्रुतेस्तत्संस्कारचयन-
विधानमेव युक्तम् । न; अलौकिकाग्नेरनवगतोपयोगस्य संस्कार-
विधिवैयर्थ्यात् । अनारभ्याधीतत्वेन च प्रकरणाभावात् । पर्णता-
देर्जुह्वादिवत्क्रत्वव्यभिचाराभावात् । अदाभ्यवच्छाखान्तरेऽपि प्रक-
रणे पुनः संकीर्त्तनानुपलब्धेश्च न क्रत्वन्वय्यग्निसंस्कारत्वम् । न च
ऋद्धिरूपफल एव गुणविधानम्, अनारभ्यश्रुतत्वेन प्रकृताग्निरू-
पाश्रयाभावात् । अनेनैवोभयसम्बन्धकरणे वाक्यभेदप्रसङ्गात् ।
तेनोक्तन्यायेनाग्निसंज्ञावच्छिन्नयागविधिरेवायम् । एवञ्च सति
“अग्नेः स्तोत्रम्, अग्नेः शस्त्रम्, षडुपसदोऽग्नेश्चित्यस्य भवन्ति” इति
यागाव्यभिचारिलिङ्गदर्शनान्युपपत्स्यन्त इति । एवं प्राप्तेऽभिधीयते-</p>
<sutra>द्रव्यं वा स्याच्चोदनायास्तदर्थत्वात् ।। २. ३. २२. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि “अग्निं चिनुते” इत्यत्र ज्वलनं
परित्यज्यायमग्निशब्दः कथञ्चिदपि यागनामधेयं भवेत् । तथाहि-
रूढो ह्ययमग्निशब्दो ज्वलने । न चास्य मत्वर्थलक्षणादोषभयेन
नामधेयत्वम्, निरूढार्थस्योत्तरपरत्वे “सोमेन यजेत” इतिवन्म-
त्वर्थलक्षणाया अदोषत्वात् । नापि रूढत्वेऽपि वाक्यभेदादीना-
मन्यतमन्नामधेयकारणमस्ति । यत्तु तत्प्रख्यमस्तीत्युक्तम्, तन्न;
विधित्सितगुणप्रापिशास्त्रान्तरसद्भावे हि तत्प्रख्यन्यायो भवति ।
<pb n="452"/>
न चात्राग्निर्विधेयत्वेन प्रतीयते । किं तर्हि ? किं तर्हि ? द्वितीयासंयोगाच्चयन-
संस्कार्यत्वेन । न चोत्तरवाक्ये यजिसामानाधिकरण्येनाग्निपदस्य
नामधेयत्वनिर्णयः, अर्थान्तरप्रसिद्धस्य यजिसामानाधिकरण्या-
सम्भवात् । न च वैयधिकरण्येऽप्यग्निमनु यजतीत्यनुशब्दस्य
सजातीयक्रियासापेक्षत्वादग्निशब्दस्य यागनामधेयत्वम् । ‘श्राद्ध-
मनुभुङ्क्ते’ इति विजातीयक्रियापेक्षायामप्यनुशब्ददर्शनात् । यत्र
त्वनुपात्तः क्रियाविशेषः ‘देवदत्तमनुगच्छति’ इत्यादौ, तत्र
सजातीयक्रियाया एव बुद्धिसन्निधानात् तत्कल्पनमेवोचितम् । इह
त्वग्निसम्बन्धचयनक्रियाया एव बुद्धिस्थीभूतत्वान्न सजातीय-
क्रियाकल्पनेति वैषम्यम् । अत एवार्थान्तरप्रसिद्धस्य यजिसामा-
नाधिकरण्यासम्भवात् “अथैष ज्योतिः” इतिवत् पूर्ववाक्येपक्रा-
न्तस्योत्पत्तिसमाप्तिरित्येतदपि निरस्तं वेदितव्यम् । तदुक्तम्—</p>
<lg>
<l>अत्यन्तरूढशब्दत्वाद्वाक्यभेदादिभिर्विना ।</l>
<l>ज्वलनं न परित्यज्य क्रतुरग्निः प्रतीयते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६११)</p>
<p>तस्मादग्निशब्दस्य प्रसिद्धार्थग्राहित्वाच्चिनोतेश्च यागाभिधाना-
शक्तेर्द्रव्यदेवताभावात् द्वितीयानुरोधाच्चाग्निं चयनेन संस्करोतीत्ये-
तावतैव चोदनार्थोऽवधार्यत इति । ननु चायं नाग्निसंस्कारः
क्रत्वर्थाग्निर्निर्णीयते, तथाप्युत्तरवाक्ये “अग्निमनुयजति” इत्यत्र
<pb n="453"/>
कर्मप्रवचनीयद्वितीयायाः क्रियान्तरापेक्षत्वात् सन्निधेश्च यजन-
क्रियैव सम्बध्यते । तेनायमर्थः—चमनसंस्कृतमग्निमनु अग्निष्टो-
मादिभिर्यजनम् । एवञ्च सति चयनस्य क्रत्वर्थत्वात् “अग्निं चिनुते”
इत्यत्रापि क्रत्वर्थत्वादाहवनीयविषयत्वमेव चयनस्य निश्चीयते ।
“अग्नेः स्तोत्रमग्नेः शास्त्रम्” इत्यादिवाक्येष्वग्निशब्दस्य द्रव्यपर-
त्वानुपपत्तेर्लक्षणया यागपरत्वमेव । न चात्र वाक्यद्वयेऽप्यग्नि-
शब्दस्य मुख्यार्थत्वेऽपि काचिदनुपपत्तिरस्तीति न यागविधानम्,
किन्तु प्रकृतिविकृत्योरेवाग्नेश्चयनसंस्कारगुणविधानमिति । न च
वाच्यम्—प्रकृतावेव संस्कारो विधीयताम् । अतिदेशतस्तु विकृतौ
प्राप्तिर्भविष्यतीति व्यर्थं विकृतौ विधानमिति । यतो निर्द्दिष्टाश्रयस्य
फलसाधनत्वाभावार्थं चयनसम्बन्धिनो गुणात् फलकामस्या-
प्रवृत्तिः, उपदेशे तु प्रवृत्तिरिति युक्तमुभयत्र विधानादर्थवत्वम् ।</p>
<p>प्रयोजनम्—पूर्वपक्षेऽग्निनामावच्छिन्नयागान्तरानुष्ठानम् ।
सिद्धान्ते तु प्रकृतिविकृत्योश्चयनसंस्कारमात्रानुष्ठानमिति ।</p>
<p>सूत्रन्तु—वाक्यद्वयेऽपि द्रव्यमेवाग्निशब्दार्थो भवेत् । चयन-
चोदनायास्तदर्थत्वादग्न्यर्थत्वादित्यर्थः ।।</p>
<trailer>इति दशमं चयनाधिकरणम् ।। १० ।।</trailer>
<pb n="454"/>
<head>अथैकादशं प्रकरणान्तराधिकरणम्</head>
<sutra>प्रकरणान्तरे प्रयोजनान्यत्वम् ।। २. ३. २४. ।।</sutra>
<head>विषयसंशयसङ्गतयः</head>
<p>कौण्डपायिनामयने श्रूयते—“मासमग्निहोत्रं जुहोति । मासं
दर्शपूर्णमासाभ्यां यजेत” इत्येवमादि । तत्र सन्दिह्येत—अग्निहोत्रे
नियतयोश्च दर्शपूर्णमासयोर्मासो विधीयते कालः ? अथ नियताद-
ग्निहोत्रान्नियताभ्यां च दर्शपूर्णमासाभ्यां कर्मान्तरम् ? इति । पञ्चसु
भेदप्रमाणेषु पर्यवसितेष्विदानीमवसरप्राप्तः प्रकरणान्तरनिबन्धनः
कर्मभेदः प्रतिपाद्यते ।</p>
<head>पूर्वपक्षः</head>
<p>अत्रायमभिप्रायः पूर्वपक्षिणः—अग्निहोत्रदर्शपूर्णमासनाम्नोः
प्रसिद्धत्वात् समभिव्याहृतस्य जुहोतेर्यजतेश्च तदर्थत्वे सेचनवत्प्रकर-
णान्तरे श्रुतत्वेनार्थान्तरविषयत्वम् । लोकप्रसिद्धार्थानामङ्गदादि-
शब्दनामपि वेदेऽर्थान्तरप्रसङ्गात् । तेन यत्र लोकप्रसिद्धार्थस्य
प्रत्यभिज्ञायमानस्य वेदे नार्थान्तरत्वम्, तत्र वेद एव प्रकरणान्तर-
मात्रेणार्थान्तरमिति कुत एतत् ? तदुक्तम्—</p>
<lg>
<l>अग्निहोत्रादिशब्देन पूर्वं कर्मावबोधितम् ।</l>
<l>न विप्रकर्षमात्रेण भेदरूपं प्रपद्यते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६१३)</p>
<pb n="455"/>
<p>अतः पूर्वस्मिन्नेव कर्मणि जुहोतियजतिभ्यामनूदिते वाक्येन
प्रकरणं बाधित्वा मासाख्यो गुणो विधीयते । न च यावज्जीवश्रु-
तिविरोधान्मासरूपः कालो विधातुं न शक्यत इति वाच्यम् ।
काम्यप्रयोगविषयत्वेनाविरोधात् । अथवा यावज्जीवाधिकारेऽपि
समर्थासमर्थविषतयापि व्यवस्थितविकल्पेनैवोपपत्तेः ।</p>
<head>प्रभाकरमतेन सिद्धान्तः</head>
<p>अत्रैके सिद्धान्तमेवमुपवर्णयन्ती—“उपसद्भिश्चरित्वा मास-
मग्निहोत्रं जुह्णति” इति वाक्यमिदम् । अत्रोपसदुत्तरकालत्वं कर्त्तृब-
हुत्वं मासश्चेत्यनेके गुणाः श्रूयन्ते । न चैते गुणा नैयमिकाग्निहोत्रे
सन्ति । न च प्राप्ते कर्मण्यनेकगुणविधानं सम्भवतीत्यनेकगुणवि-
शिष्टकर्मान्तरविधानमेवैतत् । न चैवं सति गुणादेव भेदो न प्रकर-
णान्तरादिति वाच्यम् । यतोऽप्रकृतत्वं हि प्रकरणान्तरत्वम् । अप्र-
कृतत्वञ्च बुद्धिविच्छेदलक्षणम् । यदत्र नाम्नो बुद्धिसन्निधापकत्वम्,
तत्प्रतिपक्षभूतानेकश्रुतेर्निरस्तम् । निरस्ते च तस्मिन् प्रतिपक्षभूतं
प्रकरणान्तरमेव भेदकमिति । न च “मासं दर्शपूर्णमासाभ्याम्”
इत्यत्रानेकगुणाभावान्नायं सिद्धान्तस्तस्यापीति वाच्यम् । यतो
नात्र पूर्वपक्षसिद्धान्तयोर्मासरूपकालान्वयो होमस्य दर्शपूर्णमास-
योर्वा । पूर्वत्र सायं प्रातः कालावरुद्धत्वादुत्तरत्र पौर्णमास्यमावा-
<pb n="456"/>
स्याकालावरुद्धत्वाच्च कालान्तरापेक्षाभावात् । किं तर्हि ? उप-
सदन्वयः । तेन “मासं दर्शपूर्णमासाभ्याम्” इत्यत्राप्यनुषङ्गेणोप-
सदन्वयित्वादेवमन्वयः—मासमुपसद्भिश्चरित्वाग्निहोत्रं जुह्वति, मास-
मुपसद्भिश्चरित्वा दर्शपूर्णमासाभ्यां यजेत इति । तेनोदाहरण-
द्वयेऽपि प्रकरणान्तरमेव भेदकमिति । न च वाच्यम्—एवं सति
गुणादपि भेदसिद्धेः किं प्रकरणान्तरेणेति । यतो नानधिगतगन्तृ
प्रमाणम्, किंत्वनपेक्षम् । अस्ति चानेकगुणश्रुत्यभावेऽपि ‘फलं
चाकर्मसन्निधौ’ इत्यत्राप्रकृतत्वमात्रेण कर्मभेददर्शनम् । अतः प्रमा-
णान्तरं सिद्धमिति ।</p>
<p>तदेतद्बालजल्पितम्; एवं सति गुणस्यैव भेदकत्वापत्तेः ।
तथा हि “आग्नेयोऽष्टाकपालो भवति” इत्यादिषु प्राप्ते कर्मण्यने-
कगुणविधानस्यैव कर्मभेदकत्वं दृष्टम्, न तु बुद्धिविच्छेदकत्वम् ।
तदत्र प्रतीयमानादृष्टसामर्थ्यपरित्यागेन दृष्टसामर्थ्यकल्पनया बुद्धि-
विच्छेदमात्रोपक्षीणमनेकगुणविधानं व्यवस्थाप्यमानमनात्मवतामेव
मनसि परं शोभते । किञ्च यत्र प्रकरणसन्निहितेऽपि कर्मण्यनेकगुण-
विधानस्य भेदकत्वम्, तत्र जघन्यनामधेयमात्रोपनीते कर्मणि
गुणस्य बुद्धिविच्छेदमात्रहेतुत्वं न कर्मभेदकत्वमिति हास्यास्पद-
मेव । किञ्च कथं “मासं दर्शपूर्णमासाभ्यां यजेत” इत्यत्रानुषङ्गेणो-
पसत्सम्बन्धः, आकांक्षाया अभावात् । न चोत्पत्तिशिष्टपौर्ण-
<pb n="457"/>
मास्यमावास्याकालनिराकांक्षे कर्मणि मासाख्यकालासम्बन्धा-
न्मासपदाकांक्षया सम्बन्धः, यतस्तिथ्यन्तरनियमस्तिथ्यन्तराकांक्षा-
निवर्त्तको भवति । ननु मासादितद्विजातीयकालाकांक्षानिवर्त्तकत्वेन
“मासं दर्शपूर्णमासाभ्यां यजेत” इत्यन्वयोपपत्तेरनुषङ्गाभावेनानेकगु-
णविधानाभावान्नोदाहरणत्वं दर्शपूर्णमासवाक्यस्येति । न च
प्रवेशासम्भवोऽपि, क्रियाद्वययोगात्, क्त्वाश्रुत्योपसद्विनियोगात्, जुहो-
तिना च मासविधानादिति । किञ्च भाष्यकारश्रुतमप्येकगुणफल-
मनादृत्य “मासमग्निहोत्रं जुह्वति” इत्येतावन्मात्रमुदाहृतत्वात्,
तदपि नाकलितं भाष्यं निद्रालुनेति यत्किञ्चिदेतदिति यथा
वार्त्तिकमेव सिद्धान्तोऽभिधीयते ।</p>
<head>वार्त्तिककारमतेन सिद्धान्तः</head>
<p>सर्वत्र द्विविधः खलु कर्मणस्सम्बन्धी गुणो भवति—उपादयो-
ऽनुपादेयश्च । तत्रोपादेयस्य पूर्वावगतयथासिद्धयच्छब्दोपबद्धोद्देश्य-
कर्मतन्त्रतया विधियोग्यत्वात् दूरस्थकर्मानुवादेनापि यत्र कर्म तत्रायं
कर्त्तव्य इत्येषा वचनव्यक्तिः । अनुपादेयस्य स्वतन्त्रस्य यथासिद्ध-
स्येतरसम्बन्धार्थं यच्छब्देनोपादानादुद्देश्यत्वम् । तेनैषा वचन-
व्यक्तिः—यत्रैष तत्र कर्म कर्त्तव्यमिति । तदुक्तम्—</p>
<lg>
<l>निमित्तफलसंस्कार्यकालदेशप्रभेदतः ।</l>
<l>गुणकर्मविधानार्थोऽनुपादेयतया स्मृतः ।।</l>
</lg>
<pb n="458"/>
<p>स चायमनुपादेयं प्रति कर्मविधिर्देशकालौ प्रति प्रयोज्य-
त्वेन तयोः प्रयोगावच्छेदकत्वात् प्रयोगवच्छेदकत्वेनैव यथा
संस्कार्ये व्रीह्यादाववघातादि विनियुज्यते । यथा वा स्वर्गे दर्श-
पूर्णमासादि । तयोश्चिकीर्षितत्वेन कर्मण एव तत्र विनियुक्त-
त्वात् । निमित्तस्य तु विधिमात्रान्वयिनो नियोज्यविशेषणतामात्रं,
न तु कर्मणस्तत्र विनियोगः, कारकत्वेनानाश्रयणात्, किन्तु
तस्मिन् सति कर्त्तव्यमित्येतावन्मात्रम् । तेन यत्रैष तत्र कर्मेति
सप्तम्यपि नाधिकरणपरा, किन्तूपादेयानुष्ठानस्यानुपादेयतन्त्रता-
परैव, फलनिमित्तयोर्व्यभिचारात् । तदेतयोः प्रयोगविनियोगयोः
कर्मोत्पत्यपेक्षायां यदि तथाभूतस्यैवोत्पत्तिः प्रयोगविनियोगसा-
पेक्षा तदैकवाक्यता महाप्रकरणे सन्निहिता समस्ति, तदा त-
देवोत्पन्नं कर्म प्रयुज्यते विनियुज्यते चेत्यकर्मारन्तरत्वम् । यथा
“समे दर्शपूर्णमाभ्यां यजेत, पौर्णमास्यां पौर्णमास्या यजेत”
इत्येवमादौ । यदा तु यथाभूतोत्पत्तिः सन्निहिता नास्ति, तदा
तस्यैवोत्पत्तिपरत्वात्कर्मान्तरत्वम् । न चेह कुण्डपायिनामयने
तादृशहोमयागोत्पत्तिः सन्निहिता समस्ति इति कर्मान्तरत्वमेवेति ।
तदुक्तम्—</p>
<lg>
<l>उपादेयो गुणो यत्र भवेत्प्रकरणान्तरे ।</l>
<l>तत्राकर्मान्तरं युक्तमुद्देश्ये त्वन्यकर्मता ।। इति ।</l>
</lg>
<p>(तं. वा., पृ. ५५६)
(तं. वा., पृ. ६१५)</p>
<pb n="459"/>
<p>न च वाच्यम्—अत्राप्यग्निहोत्रादिनाम्नैवोत्पत्युपस्थितेर्न
कर्मान्तरत्वमिति । यतो जुह्वतीत्यत्रासत्वभूतः पूर्वापरीभावापन्नो
धात्वर्थः प्रतीयते । नामपदात्तु लिङ्गसंख्यायोग्यः सिद्धरूपः ।
अतो नानेनोत्पत्तिप्रत्यभिज्ञानम् । तदुक्तम्—</p>
<lg>
<l>धात्वर्थोऽपि यथाख्यातेऽसत्वभूतः प्रतीयते ।</l>
<l>सत्वाभिधायिना नाम्ना तादृङ्नैवोपनीयते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६१६)</p>
<p>न च नामसमभिव्याहृतस्याख्यातस्य गुणभूतनामपारतन्त्र्य-
भावः, अनुपादेयकालानुरोधेन प्रकृतानुपस्थापकत्वादिति । किञ्च न
ह्येकप्रसरयोर्नामाख्यातयोरेकेनोत्पत्युपस्थापनमपरेण प्रयोगविनियो-
गयोरन्यतरविधानमिति प्रयोजनभेदः सम्भवति, किन्त्वेकार्थत्वमेव ।
तत्रापि ह्याख्यातस्य वाक्यार्थीभूतभावनाभिधानेन प्राधान्यान्नाम्नस्त-
त्परतन्त्रत्वमेव । तदत्र विध्याख्यातसमभिव्याहृतस्य नाम्नो यथा-
विध्येवार्थस्तावदवश्यं वर्णनीयः । विधेश्च प्रयोगपरत्वान्नाम्नोऽपि
प्रयोगार्थत्वम । न च तस्यैव सकृदुच्चरितस्योत्पत्यर्थत्वमपीति उत्प-
त्तिविधिकल्पनया कर्मान्तरम् । “पौर्णमास्यां पौर्णमास्या यजेत”
इत्यादौ पुनरुत्पत्तेः प्रकरणप्रत्यभिज्ञानान्नामपदस्य प्रयोगैक्यपर-
त्वेनोभयपरत्वाभावान्नायं दोष इति ।</p>
<p>यत्र तु प्रकरणान्तरेऽपि “अतिरात्रश्चतुर्विशः, प्रायणीयमहः
<pb n="460"/>
चत्वारोऽभप्लवाः, षडहाः पूर्ण” इत्याद्यभिधाय “ऋद्धिकामाः
सत्रमासीरन्” इति श्रूयते, तत्रातिरात्रादिशब्दानां पूर्वकर्मोप-
स्थापकत्वम् । अत्र सर्वत्र सर्वस्य विनियोजकाख्यातैकवाक्यतापन्न-
स्य पूर्वोपस्थितकर्मणो विनियोजकत्वमिति उपस्थापकविनियो-
जकशब्दभेदात् कर्मान्तरत्वम् । यदि तु तत्राप्यनुबन्धभूतयजति-
धात्वर्थः श्रूयते, तदा असत्वभूतत्वात्तस्यातिरात्रादिनामभिः
प्रत्यभिज्ञानाभावात्तत्रापि स्यादेव कर्मान्तरत्वम् । तत्रासीरन् उपेयु-
रित्यत्रानुतिष्ठेयुरित्यवगम्यमानकर्मान्तरम्, तथापि तु भावनोपस्थाप-
कत्वाभावात् प्रकरणान्तरन्यायेन भावना भिन्नैव । सा च नामोप-
स्थापितपूर्वकर्मणैव विशेषिता फलसम्बन्धिनीति निर्मीयते ।
तदुक्तम्—</p>
<lg>
<l>भिद्यते भावनामात्रं धात्वर्थो नायजिश्रुतेः ।</l>
<l>नाम्ना हि तदुपादानमासनोपायिचोदिते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६१७)</p>
<p>“सर्वेभ्यो दर्शपूर्णमासौ सर्वेभ्यो ज्योतिष्टोमः” इत्यत्रानार-
भ्याधीतत्वेऽपि अनुपादेयं प्रत्युपादानेऽपि न कर्मान्तरत्वम् । एवं
हि श्रूयते—“एकस्मै वान्या इष्टयः कामायाह्रियन्ते सर्वेभ्यो दर्श-
पूर्णमासौ, एकस्मै वान्ये यज्ञक्रतवः कामायाह्रियन्ते सर्वेभ्यो
ज्योतिष्टोमः” इति । अत्र चान्यशब्दार्थस्यैव पूर्वावगतप्रतियो-
<pb n="461"/>
ग्यन्तरनिरूपणीयत्वाद्भाविविनियोगसन्दर्शनेन दर्शपूर्णमासज्योति-
ष्टोमापेक्ष एवायमन्यपदार्थ इति निश्चीयते । न च विनियोग-
वाक्यगतदर्शपूर्णमासापेक्ष एवायमन्यशब्दः, समानरूपस्यैवान्य-
शब्दार्थप्रतियोगित्वात् । न ह्यन्यो ब्राह्मण इत्युक्ते प्रतियोगी
शूद्रः प्रकाशते । किं तर्हि ? ब्राह्मण एव । तद्वदत्राप्यन्या इष्टयोऽन्ये
यज्ञक्रतव इति पूर्वावगतोपादानात्, पूर्वावगतप्रतियोगिनिरूपणीय
एवायमन्यपदार्थः । तेनान्यशब्दबलेनैव दर्शपूर्णमासज्योतिष्टोमो-
त्पत्तेरुपस्थितत्वात् “सर्वेभ्यो दर्शपूर्णमासौ” “सर्वेभ्यो ज्योतिष्टोमः”
इत्येतयोस्तत्तत्क्रतुफलविनियोगपरत्वेऽप्युत्पत्यन्तराक्षेपपरत्वाभावान्न
कर्मान्तरत्वमिति । “य इष्ट्या पशुना सोमेनाग्रयणेन वा यजेत
सोऽमावास्यायां पौर्णमास्यां वा” इत्यत्रापि यच्छब्दोपबद्धयजिनैव
पूर्वोत्पत्युपस्थापनादेवाकर्मान्तरत्वम् । “दर्शपूर्णमासाभ्यामिष्ट्वा सोमे-
न यजेत” इत्यत्र तु स्वयमेव वार्त्तिककारपादैः ज्योतिष्टोमप्रकरणे
श्रूयते इत्यभिधानात् प्रकरणान्तरेण भेदो नाशङ्कनीयः । (?) एवं-
कृते नाख्यातकीनपूर्वकर्मावगतिः कृतापि नामधेयं बाधितुमुत्सहते ।
तस्मादनुपादेयं प्रत्युपादनबुद्धिविच्छेदाभ्यां विशिष्टकर्मोत्पत्ते-
र्भेदसिद्धिः । अग्निहोत्रादिनामधेयं तु नाम्ना तद्धर्मातिदेशा/?/
भाविगुणयोगनिरीक्षणेन गौणमेवाध्ययनविधिना स्वीकृतमिति
न किञ्चिदनुपपन्नमिति ।</p>
<pb n="462"/>
<p>प्रयोजनम्—पूर्वपक्षे प्रकृतिभूतस्यैवाग्निहोत्रस्य प्रकृतयोश्च
दर्शपूर्णमासयोर्मासमनुष्ठानम् । सिद्धान्ते तु शब्दप्रयोगे मासवि-
शिष्टाग्निहोत्रादिकर्मान्तरानुष्ठानमिति ।</p>
<p>सूत्रन्तु—प्रकरणान्तरे प्रकरणान्तरनिमित्तकं प्रयोजनान्यत्वं
कर्मान्यत्वमित्यर्तः ।।</p>
<trailer>इत्येकादशं प्रकरणान्तराधइकरणम् ।। ११ ।।</trailer>
<head>अथ द्वादशं फलसंस्कार्याधिकरणम्</head>
<sutra>फलं चाकर्मसन्निधौ ।। २. ३. २५ ।।</sutra>
<head>विषयसंशयसङ्गतयः</head>
<p>अनारभ्य किञ्चिच्छ्रुयते—“आग्नेयमष्टाकपालं निर्वपेद्रुक्कामः,
अग्नीषोमीयमेकादशकपालं निर्वपेद्ब्रह्मवर्चसकामः, ऐन्द्राग्नमेकादश-
कपालं निर्वपेत् प्रजाकामः” इति । तत्र सन्दिह्यते-किं प्रकृतेष्वाग्ने-
यादिषु फलं विधीयते ? उत प्रकृतेभ्यः कर्मान्तरम् ? इति । इदानीं
यो नाम पूर्वोदाहरणे प्रकरणान्तरकृतञ्च कर्मभेदं मन्यते, (?) न
बुद्धिविच्छेदानुपादेयं प्रत्युपादनयोरेव भेदकत्वप्रतिपादनार्थमिद-
मारभ्यते । तत्र पञ्चस्वनुपादेयेषु कालदेशयोरनुपादेयत्वं स्वभावादेव
सुसंज्ञानम् । निमित्तस्यापि निमित्तत्वादेव यस्मिन् देयनिष्पन्ने
<pb n="463"/>
कर्मण्यस्य कार्यता तन्निमित्तम् । न च तदुपादेयं सम्भवति । तेनैतेषां
तुल्यत्वात् पूर्वाधिकरणविषयत्वमेव । तत्र कालस्योदाहरणमुक्तमेव ।
देशस्यापि “दक्षिणेन तीरेण स्वरस्वत्या आग्नेयेनाष्टाकपालेन”
“शम्यापरामीयत्” इत्यादि । अत्र च यद्यप्यतिरात्रादिवद्यजिश्र-
वणं नास्ति, तथापि द्रव्यदेवतासम्बन्धस्य यज्यनुमानव्यतिरेकेणा-
पर्यवसानादग्निहोत्रादितुल्यत्वमेवेति कर्मान्तरत्वमेव । निमित्तस्यापि
“सत्रायावगूर्य विश्वजिता यजेत” “साम्युत्थाने विश्वजित्” इत्याद्यपि
पूर्वाधिकरण एव द्रष्टव्यम् । इह तु फलसंस्कार्ययोरेव वचनीयमस्ती-
ति विचारविषयत्वम् । तत्र फलोदाहरणमुक्तमेव । तत्तुल्यन्याय-
तया संस्कार्यस्याप्यनुक्तमपि द्रष्टव्यम् । “त्रैधातवीया दीक्षणीया
भवति” इत्यादि ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—फलस्य तावत् सुव्यापार-
निष्पाद्यत्वान्नानुपादेयत्वम् । संस्कार्यस्यापि यजमानादेः क्रियासि-
द्ध्यर्थमुपादेयत्वमेव । तेनैतयोरनुपादानाभावान्न कर्मभेदः । ननु
उपादेयत्वेऽप्येतयोः प्राप्तत्वेनाविधेयत्वात् कर्मैवात्र विधातव्यम् ।
तच्च न संविहितमिति अग्निहोत्रादितुल्यमेवेति । मैवम्; अग्निहोत्रे
खलु जुहोतीत्याख्यातेन नामासम्बद्धः प्रयोगो विधीयते । नाम-
धेयञ्च तत्परतन्त्रत्वान्न पूर्वकर्मोत्पत्युपस्थापकमिति कर्मान्तरत्वम् ।
<pb n="464"/>
इह तु पूर्वावगतस्य कर्मणो द्रव्यदेवतासम्बन्धेनैवोपस्थापितत्वात्
तदेव कर्मफलस्य काम्यमानत्वेन उपादेयस्य च प्राप्तत्वेनाविधेयत्वेऽपि
तस्मिन् विधीयमानं कर्म न भिद्यत इति वैषम्यम् । एवं
“त्रैधातवीया दीक्षणीया भवति” इत्यत्रापि “मासं दर्शपूर्णमा-
साभ्यां यजेत” इतिवद्यज्यश्रवणात् त्रैधातवीयानाम्नस्तत्परतन्त्रत्वा-
भावात् पूर्वसिद्धस्य स्थानस्थितत्रैधातवीयोपस्थापकत्वमेव । तथाच
प्रकरणं बाधित्वा वाक्येन पूर्वसिद्धैव त्रेधातवीया संस्कार्यभूता
यजमानसंस्कारत्वेनैव दीक्षणीया....विधीयते । तेन प्रकरणान्तर-
न्यायस्याप्यनुपादेयं प्रत्युपादानबुद्धिविच्छेदरूपस्याभावादत्राप्य-
कर्मान्तरत्वमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि देशकालयोरिव फलसंस्कार्य-
योरपि स्वभावसिद्धमनुपादेयत्वं ब्रूमः । किं तर्हि ? समभिव्याहृत-
क्रियापेक्षम् । तथाहि—अन्यार्थमनुत्पाद्यत्वं ह्यनुपादेयत्वम् ।
तद्देशकालनिमित्तानामेव परं स्वभावसिद्धम् । फलसंस्कार्ययोस्तु
न समभिव्याहृतक्रियार्थमुत्पाद्यत्वम् । किं तर्हि ? क्रियाया एव
तदर्थमुत्पादनमिति तदपेक्षमनुपादेयत्वमेव । नापि पूर्वावगतस्य
कर्मणो द्रव्यदेवतासम्बन्धेनापस्थापनम् । यतो ह्यनुमानद्वारेण
द्रव्यदेवतासम्बन्धस्य यागप्रतिपादकत्वम् । न चैकस्यैव
<pb n="465"/>
यजिपदस्य पूर्वोत्पत्युपस्थाने फलं प्रति विनियोगे चैकदा करणत्वं
सम्भवतीति फलसमभिव्याहृतस्य कर्मणः श्रुतस्येवानुमितस्याप्यग्नि-
होत्रादिवदनुपादेयं प्रत्युपादान......शब्दाभ्यां कर्मान्तरत्वमेवेति ।
ननु “त्रैधातवीया दीक्षणीया भवति” इत्यत्र न यजिः श्रूयते । नापि
द्रव्यदेवतासम्बन्धेनानुमीयते, तदभावात् त्रैधातवीयापदस्याख्या-
तपरतन्त्रत्वाभावादतिरात्रादिवाक्यवत् पूर्वकर्मोपस्थापकत्वमव्याहत-
मेवेति कथं कर्मान्तरत्वम् । उच्यते—स्यादेवं यदि सकृदुच्चरि-
तत्रैधातवीयापदं पूर्वकर्मोपस्थापनं कार्यान्तरे च विनियोगं कर्तु-
मुत्सहते । तदत्र कार्यान्तरविनियोगस्यावश्यकत्वादनपेक्षितपूर्व-
कर्मोपस्थापनं कर्मान्तरमेव विनियुक्तम् । अतिरात्रादिवाक्येषु विनि-
योजकोपस्थापकशब्दभेदोपपत्तिरिति प्रागेवैतदुक्तम् । एतच्च
“साम्युत्थाने विश्वजित्” इत्यत्रापि समानमिति सिद्धमत्रापि प्रक-
रणान्तरादेव कर्मभेद इति ।</p>
<p>प्रयोजनम्—पूर्वपक्षे दर्शपूर्णमासप्रयुक्तेनापवर्गसम्बन्धद्वयमेव
फलान्तरमिति न पृथगनुष्ठानम् । सिद्धान्ते तु दर्शपूर्णमास-
प्रयोगाद्बहिरेवाग्नेयधर्मानुष्ठानमिति ।</p>
<p>सूत्रन्तु—अकर्मसन्निधौ श्रूयमाणं फलं कर्मभेदं करोतीत्यर्थः ।।</p>
<trailer>इति द्वादशं फलसंस्कार्याधिकरणम् ।। १२ ।।</trailer>
<pb n="466"/>
<head>अथ त्रयोदशं प्रकरणान्तरप्रत्युदाहारणाधिकरणम्</head>
<sutra>सन्निधौ त्वविभागात् फलार्थेन पुनः श्रुतिः ।। २. ३. २६ ।।</sutra>
<head>विषयसंशयसङ्गतयः</head>
<p>अस्त्यवेष्टिः—“आग्नेयोऽष्टाकपालः पुरोडाशो भवति” इत्येव-
मादिः । तां प्रकृत्योच्यते “अन्नाद्यकामं याजयेत्” इति । तत्र
सन्देहः—किं कर्मान्तरमवेष्टेः ? उतावेष्टिरेव ? इति । पूर्वमसन्निधे-
रनुपादेयं प्रत्युपादानार्थं कर्मभेदः । इदानीं सर्वेषामेवासन्निधानस्य
प्रत्युदाहरणं सञ्जातशङ्कानिरासेन व्युत्पादयितुमिदमारभ्यते ।
तत्र फलपदमुपलक्षणार्थं, सर्वाण्युद्देशादीन्यनुपादेयान्यत्रोदाह-
र्त्तव्यानि । तद्यथा “सर्वाण्युद्देशादीन्यनुपादेयान्यत्रोदाह-
पौर्णमास्या यजेत, यावज्जीवं दर्शपूर्णमासाभ्यां यजेत, दर्शपूर्ण-
मासाभ्यां स्वर्गकामो यजेत, शेषात्स्विष्टकृतं यजति” इति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—अनुपादेयानां देशादीनामुद्दे-
श्यत्वं तावद्व्यवस्थितम् । तद्यदि कर्माण्यनूद्यन्ते, तदा तान्य-
प्युद्देष्टव्यानि । न चोद्देश्यानामुद्देश्यैः सम्बन्धः सम्भवति ।
तदुक्तम्—</p>
<lg>
<l>विहितस्य विधिर्नास्तीत्यसंवादः प्रसज्यते ।</l>
<l>अनूद्यमानमुद्देश्यं न चात्रोद्देशसम्भवः ।। इति ।</l>
</lg>
<p>(तं. वा., पृ. ५५६)
(तं. वा., पृ. ६१९)</p>
<pb n="467"/>
<p>तेनापूर्वमेव कर्मात्र देशादिसम्बन्धेन प्रयाज्यत्वेन फलादि-
सम्बन्धेन विनियोज्यत्वेन विधेयम् । न चापूर्वस्य कर्मणः
प्रयोगो विनियोगो वा पूर्वकर्मोत्पत्तिमन्तरेण भवतीति प्रकरण-
सन्निहितायाः पूर्वकर्मोत्पत्तेरसत्कल्पत्वात्कर्मान्तरमेवेति । एवं प्राप्ते-</p>
<head>सिद्धान्तः</head>
<p>अभिधीयते—भवेदेवं यद्यपूर्वकर्मात्र विधीयेत । न च
विहितविधानासम्भवादपूर्वविधिः, व्यापारभेदात् स्वरूपज्ञानपरोऽप्यु-
त्पत्तिविधिर्देशकालनिमित्तसम्बन्धेन च प्रयोगपरः, फलसंस्कार्य-
सम्बन्धेन विनियोगपरः । अतस्तस्यैव कर्मणस्तद्भेदेन विधिता-
त्पर्यभेदोपपत्तेर्न विहितविधानास्भवात् कर्मान्तरत्वम् । तथाच
सति नैकस्यैव विधेरुभयपरत्वम् । अगत्या ह्येतत् स्वीक्रियते ।
अत्र च प्रकरणमेवोत्पत्युपस्थापकं गत्यन्तरमस्तीति न तत्कर्मभेदः ।
तदुक्तम्—</p>
<lg>
<l>भिन्ने हि विधिसामर्थ्ये उत्पत्तिविनियोगयोः ।</l>
<l>तत्र सत्याङ्गतावेकमसत्यां तद्द्वयं भवेत् ।। इति ।</l>
</lg>
<p>(तं. वा., पृ. ५५६)
(तं. वा., पृ. ६१९)</p>
<p>उत्पत्तिविनायोगयोरित्युत्पत्तिप्रयोगयोरित्यपि द्रष्टव्यम् । तेन
निमित्तेऽपि कर्मप्रयोगविधानस्य चोत्पत्तिविध्याक्षेपकत्वम् । अतः
प्रकरणसन्निहितायामुत्पत्तौ फलसंस्कार्यौ प्रति विनियोगपरत्वेन
<pb n="468"/>
विध्याख्यातस्य स्वरूपफलत्वाभावाद्देशकालनिमित्ते च प्रयोगपरत्वेन
स्वरूपपरत्वाभावान्न कर्मान्तरत्वम् । देशकालयोस्त्वङ्गेनाप्राप्तत्वात्
प्रकरणोत्पन्नकर्मानुवादेनापि विधानोपपत्तेः सुतरामकर्मान्तरत्वम् ।
न चोद्देश्यत्वाद्देशकालयोरनूद्यत्वमेव न विधेयत्वम्, उपादेयत्वात्
कर्मणो विधेयत्वमेव नानूद्यत्वम् । विध्यनुवादयोरप्राप्तितन्त्रत्वेनो-
पादेयोद्देश्यत्वमुत्पत्यन्तरापेक्षात् कर्मान्तरत्वमेवेति ।</p>
<p>प्रयोजनम्—पूर्वपक्षे अव्यक्तचोदनात्वात् सोम एव हविः ।
सिद्धान्ते तु पुरोडाश एव हविरिति ।</p>
<p>सूत्रन्तु—सन्निधौ कर्मोत्पत्तिस्सम्भवति अविभागाद्बुद्धिवि-
परिवृत्तेः फलाद्यर्थेनैव पुनः श्रुतिर्नोत्पत्यर्थत्वेनेत्यर्थः ।।</p>
<trailer>इति त्रयोदशं प्रकरणान्तरप्रत्युदाहरणाधिकरणम् ।। १३ ।।</trailer>
<head>अथ चतुर्दशमाग्नेयस्तुत्यर्थताधिकरणम्</head>
<sutra>आग्नेयस्तूक्तहेतुत्वादभ्यासेन प्रतीयेत ।। २. ३. २७ ।।</sutra>
<head>विषयसंशयसङ्गतयः</head>
<p>दर्शपूर्णमासयोः “आग्नेयोऽष्टाकपालोऽमावास्यायां पौर्णमा-
स्यां चाच्युतो भवति” इति विधाय पुनरुच्यते—“आग्नेयोऽष्टाकपा-
लोऽमावास्यायां भवति” इति । तत्र सन्देहः—किममावास्यायां द्विराग्ने-
<pb n="469"/>
येन यष्टव्यम् ? उत सकृत् ? इति । पूर्वाधिकरणेनैव प्रकरणान्तरा-
धिकारे पर्यवसिते सतीदानीमुपादेयोपबन्धवाक्यचिन्ताप्रसङ्गादिदं
चिन्त्यते ।</p>
<head>पूर्वपक्षः</head>
<p>अत्रायं पूर्वपक्षः—अनुपादेयकालसम्बद्धस्याग्नेयस्य पुनः
श्रुतस्य ‘सन्निधौ त्वविभागात्’ इत्यनेन न्यायेनापवादान्मा
भूत् प्रकरणान्तरनिमित्तको ह्याग्नेयाद्भेदः, अभ्यासनिमित्तकस्तु
भविष्यति । तथाहि—न तावदाग्नेययागे किञ्चिदनेन विधीयते,
द्रव्यदेवताकालानां पूर्वत्रैव प्राप्तत्वात् । न चास्यार्थवादत्वम् ।
आग्नेयविधायकवाक्यस्य दूरस्थत्वेन तदेकवाक्यत्वाभावात् । नापि
सन्निधानादैन्द्राग्नस्तुतिरियम् । आग्नेयमात्रकीर्त्तनेनैन्द्राग्नस्तुत्य-
नवगतेः । विधित्वे च सति विहितविधानासम्भवादभ्यासादेव3
कर्मभेद इति । तदुक्तम्—</p>
<lg>
<l>विधिश्रुतिरनन्यर्था भेदिकेत्यवधारिता ।</l>
<l>तादृशी चेयमित्यर्थाद्द्बिराग्नयः प्रयुज्यताम् ।। इति ।</l>
</lg>
<p>(तं. वा., पृ. ५५६)
(तं. वा., पृ. ६२१)</p>
<p>तेनाभ्यासोक्तहेतुत्वादाग्नेयाभिधानं कर्मद्वयमेति । एवं
प्राप्तेऽभिधीयते—</p>
<pb n="470"/>
<sutra>अन्यर्था वा पुनःश्रुति ।। २. ३. २९ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यैन्द्रग्नस्तुत्यर्थोऽयमाग्नेयार्थवादो
न भवेत् । तथाहि—न तावदत्र विधिः श्रूयते । न च कल्पयितुमपि
शक्यते, ऐन्द्राग्नविध्येकवाक्यतया तदर्थवादत्वेनैवोपपत्तेः । न
चात्रैन्द्राग्नस्तुतिः न प्रतीयत इति वाच्यम् । केवलाग्नेयकीर्त्तनादे-
वैन्द्राग्नस्तुतिः प्रतीयते । अयं खल्वस्यार्थः—केवलाग्निदेवतस्ता-
वदाग्नेयः प्रशस्तो ज्ञात एव । तस्मादपीन्द्रयुक्ताग्निदेवतः सुतरां
प्रशस्त इति । तदुक्तम्—</p>
<lg>
<l>प्रशस्तशब्दैरवधारितेन वाक्यान्तरात्केवलदेवतेन ।</l>
<l>कर्त्तुं सहेन्द्रेण पुनः प्रशंसां पुनः श्रुतिः सम्यगिहाश्रियतेयम् ।।</l>
</lg>
<p>(तं. वा., पृ. ५५६)
इति । (तं. वा., पृ. ६२३.)</p>
<p>प्रयोजनम्—पूर्वपक्षे आग्नेययागयोर्भिन्नत्वात्पुरोडाशद्वयोपा-
दानम् । सिद्धान्ते त्वेकत्वादाग्नेयस्यैकपुरोडाशोपादानमिति ।
सूत्रन्तु—आग्नेयस्य पुनः श्रुतिरन्यार्था आग्नेयस्तुत्यर्थेत्यर्थः ।।</p>
<trailer>इति चतुर्दशमाग्नेयस्तुत्यर्थताधिकरणम् ।। १४ ।।</trailer>
<trailer>इति बालवलभीभुजङ्गापरनाम्नो भट्टश्रीभवदेवस्य कृतौ
तौतातितमततिलके द्वितीयस्याध्यायस्य तृतीयपादः ।।</trailer>
<pb n="471"/>
<head>अथ द्वितीयाध्यायस्य चतुर्थः पादः</head>
<head>तत्र प्रथमं यावज्जीवाधिकरणम्</head>
<sutra>यावज्जीविकोऽभ्यासः कर्मधर्मः प्रकरणात् ।। २. ४. १ ।।</sutra>
<head>विषयसंशयसङ्गतयः</head>
<p>बह्वृचब्राह्मणे श्रूयते—“यावज्जीवमग्निहोत्रं जुहोति” “याव-
ज्जीवं दर्शपूर्णमासाभ्यां यजेत” इति । तत्र सन्देहः—किं
कर्मधर्माभ्यासो यावज्जीवकता ? उत कृर्तृधर्मनियमो वा यावज्जी-
विकेति । अस्यायमर्थः—“अग्निहोत्रं जुहोति” इत्युत्पन्नस्य
“अग्निहोत्रं जुहुयात् स्वर्गकामः” इति फले विनियोगः श्रूयते ।
पुनरपि “यावज्जीवमग्निहोत्रं जुहोति” इति श्रूयते । तत्र किं
काम्य एव प्रयोगे यावदुपबद्धजीवनावच्छिन्नः कालोऽङ्गतया
विधीयते ? ततश्च “सायं जुहोति” “प्रातर्जुहोति” इत्यनेन विशेषित
एक एव काम्यः प्रयोगो यावज्जीवमभ्यसितव्यः । अथ यावज्जीवं
तदुद्देशेनान्य एव प्रयोगो नैमित्तको विधीयते । ततश्च “सायं जुहोति”
“प्रातर्जुहोति” इत्येकवाक्यतावशात् सायं प्रातः समापनीय उपा-
त्तदुरितक्षयफलः, अक्रियानिमित्तप्रत्यवायपरिहारप्रयोजनो वा
यथानिमित्तमनुष्ठेय इति । पूर्वत्र शब्दान्तरादिसहायोत्पत्तिविधि-
<pb n="472"/>
प्रमाणके कर्मभेदे पर्यवसिते सतीदानीं शब्दान्तरादिसहायप्रयोग-
विधिप्रमाणकः प्रयोगभेदो निरूप्यते । न च प्रयोगविधिव्यापारस्य
चतुर्थाध्यायविषयत्वादिहानिरूपणीयमिति वाच्यम् । यतोऽनुष्ठानग-
ताङ्गपरिमाणादिविषयः प्रयुक्तिलक्षणो व्यापारस्तत्र निरूपणीयः,
प्रयोगभेदविषयस्तु द्वितीयाध्यायविषय एवेति न विरोधः ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—जीवनावच्छिन्ने हि काले
विधीयमाने प्रकृतस्य कर्मणः कथंभावाकाङ्क्षालक्षणं प्रकरण-
मनुगृह्यते, कालस्याङ्गत्वेन ग्रहणात् । दृष्टञ्च लक्षणयापि
यावच्छब्दोपबद्धस्य कालपरत्वम्-‘यावद्दोहं स्वपिति’ इत्यादिषु ।
तदुक्तम्—</p>
<lg>
<l>कर्मस्थो हि कथंभावस्तदङ्गमभिवाञ्छति ।</l>
<l>कालोपदेशपक्षे च तत्तथैवोपयुज्यते ।। इति ।</l>
</lg>
<p>(तं. वा., पृ. ५५६)
(तं. वा., पृ. ६२४)</p>
<p>एवं सति कल्पनालाघवं भवति । इतरथा प्रयोगान्तरम-
पूर्वान्तरञ्च कल्प्येत । न च यावज्जीवं दर्शपूर्णमासैकप्रयोगत्वे
सति “दर्शपूर्णमासाभ्यामिष्ट्वा सोमेन यजेत” इति विरोधः ।
अस्य साभिप्रायेणैव इष्ट्वेति.......। न चान्यतन्त्रमध्ये कथमन्य-
स्यानुष्ठानमिति । वचनबलादेवान्यप्रयोगमध्यानुष्ठानाविरोधात् ।
<pb n="473"/>
न च यावज्जीवपदस्य काललक्षणैव दोषः । सिद्धान्तेऽपि निमि-
त्तत्वलक्षणाया अविशिष्टत्वात् । न च णमुला निमित्तत्वमभिधीयते,
“अभिक्रामं जुहोति” इत्यत्र व्यभिचारात् । नापि जुहोतेरभ्यास-
लक्षणादोषः, जीवनावच्छिन्नकालविधिसामर्थ्यादेवाभ्यासाक्षेप-
सिद्धेर्लक्षणावैयर्थ्यात् । न च काम्यत्वेन सर्वाङ्गोपसंहारासमर्थस्या-
धिकराद्यावज्जीवञ्च सर्वाङ्गोपसंहाराभावादशक्यार्थोपदेश इति
वाच्यम् । अङ्गोपदेशवशेनोद्भूतशक्तेरेवाधिकारस्वीकारात् । तेन
यावज्जीवं सायं प्रातरुद्भूतशक्तिरग्निहोत्रादिशास्त्रार्थः । तस्माद्या-
वज्जीवं काम्य एक एव साभ्यासोऽयमग्निहोत्रप्रयोगो दर्शपूर्णमास-
प्रयोगश्च, न तु प्रयोगान्तरं विधीयत इति । एवं प्राप्तेऽभिधीयते—</p>
<sutra>कर्त्तुर्वा श्रुतिसंयोगात् ।। २. ४. २. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि कालविधौ यावज्जीवजुहोति-
शब्दयोर्लक्षणावृत्तत्वं दोषो न भवेत् । तथाहि—न तावद्याव-
ज्जीवशब्देन कालोऽभिधीयते, सामस्त्यविशिष्टजीवनमात्राभिधा-
यित्वात् । नापि जुहोतिशब्देनाभ्यासोऽभिधीयते, होमावच्छिन्न-
भावनामात्राभिधायित्वात् । नापि जीवनावच्छिन्नकालविधि-
सामर्थ्यादेवाभ्यासाक्षेपसिद्धिः, विकल्पासहत्वात् । स किमा-
<pb n="474"/>
क्षिप्यमाणोऽशाब्दः ? शाब्दो वा ? न तावदशाब्दः शास्त्रार्थो
भवति । शाब्दत्वे च जुहोतेरतत्परत्वाद्दुर्वारैव लक्षणेति । तेन
स्वार्थपरित्यागेन यावज्जीवं जुहोतीत्याख्याताभ्यां कालाभ्यासावेव
लक्षितौ विधातव्याविति विधावेव लक्षणा प्रसज्येत । ‘यावद्दोहं
स्वपिति’ इत्यादिषु वर्त्तमानापदेशत्वेन यथाप्राप्तानुवादलक्षणेयं
गत्यन्तरासम्भवान्न दोषायेति । तेन यावत्क्रतुभाविजीवनमेव
निमित्तभूतं यावज्जीवशब्देन प्रतिपाद्यते ।</p>
<p>ननु णमुला निमित्तत्वाभिधानान्निमित्तत्वपक्षेऽपि लक्षणा-
दोषोऽभिहितः । नैतत्; श्रौतत्वान्निमित्तभावस्य । तथाहि—समान-
कर्त्तृकधात्वर्थसम्बन्धे णमुलोऽनुशासनात् । यथा ‘कारं संहरति’
इति । जीवनक्रियाया होमक्रियासम्बन्धस्तावदभिधानतः प्रतीयते ।
न च जीवनस्य होमसम्बन्धः साध्यत्वेन, साध्यताप्रतिपादकश्रु-
त्याद्यभावात् । नापि साधनत्वेन, यावच्छब्दोपलब्धस्य जीवनस्य
सामस्त्याभावेन साधनत्वासम्भवात् । न चैकस्यैव काम्यप्रयोगस्य
यावज्जीवमनभ्यस्यमानत्वात् पर्यायेणैव जीवनानां प्रत्यभ्यासमन्वयो
भविष्यतीति वाच्यम् । तथा सति विधावेवाभ्यासलक्षणादोषस्य
दुष्परिहरत्वात् । निमित्तस्य तु साध्यसाधनभावव्यतिरेकेण निमि-
त्वेनैवान्वयोपपत्तेर्यावदुपबद्धस्य जीवनस्य जीवसमभिव्याहृतक्रियासम्बन्ध-
<pb n="475"/>
मात्रमभिहितम्, तथापि क्रियान्वयार्थत्वात्समुच्चारणस्य क्रियान्वयस्य
च निमित्तताव्यतिरेकेणासम्भवान्निमित्ततारूपसम्बन्धविशेषप्रतिपाद-
नार्तमेव पुनः समुच्चारणेऽध्ययनविधेस्तात्पर्यमुन्नीयते । तेन यथा
‘गौर्गच्छति’ इत्यत्र गवादिशब्दानामाख्याभिधानेऽपि अभिधानस्य
क्रियासम्बन्धार्थत्वात् क्रियासम्बन्धस्य च व्यक्तिव्यतिरेकेणासम्भ-
वादभिधानस्य व्यक्तिपर्यन्तत्वाद्व्यक्तेरपि श्रौतत्वम्, तथात्रापि
सम्बन्धमात्राभिधानस्य निमित्तपर्यन्तत्वान्निमित्तमपि श्रौतमेव ।
एतच्चाकृत्यधिकरणे विस्तरेण प्रतिपादितम् । कालस्य तु श्रुति-
शब्दाभिधेयसामान्यव्यक्तिरूपत्वाभावादर्थान्तरत्वेन लक्षणाविषय-
त्वमेवेति लक्षणादोषो दुष्परिहर एव । तथा जुहोतिशब्दे चाभ्या-
सलक्षणा प्रागुक्तैवेति । निमित्तपक्षे तु प्रतिनिमित्तं कृत्स्नशास्त्रार्थ-
समाप्तेः प्रयोगभेदादभ्यासाभावेन नाभ्यासलक्षणादोषः । किं
तर्हि ? द्वयोरेव श्रुतिवृत्तत्वमिति । तदुक्तम्—</p>
<lg>
<l>यावज्जीवपदाख्यातश्रुतिवृत्तत्वसम्भवः ।</l>
<l>मत्पक्षे भवतस्त्वत्र लक्षणावृत्तता भवेत् ।। इति ।</l>
</lg>
<p>(तं. वा., पृ. ५५६)
(तं. वा., पृ. ६२४)</p>
<p>तेन “अभिक्रामं जुहोति” इत्यादिषु सम्बन्धान्तरप्रतिक्षेपकस्य
यावच्छब्दोपबन्धस्याभावादिति साध्यसाधनलक्षणोऽपि सम्बन्धो-
ऽविरुद्ध एव । ननु यावच्छब्दोपबन्धोऽपि णमुलो निमित्तार्थत्वं
<pb n="476"/>
व्यभिचरत्येव । यथा ‘यावज्जीवं भुङ्क्ष्व’ इति । सत्यमेवं, किन्तु
विध्याख्यातसमभिव्याहृतस्य यावदुपबन्धस्य णमुलो निमित्तत्वा-
व्यभिचारस्योक्तत्वात्तथाभूतस्यैव निमित्तार्थत्वम् । तच्च निमित्तत्वं
न धात्वर्थे, न च भावनायां, नापि फले, मानान्तरविरोधेन तेषु
निमित्तत्वासम्भवात् । निमित्ते सत्यपि तेषामनिष्पत्तेः । किन्तु
विधेः शब्दव्यापारात्मनः कर्त्तव्यतायाश्च धात्वर्थसम्बन्धे सति,
तस्यैवावश्यकर्त्तव्यतावगमात् । न चैवं सत्याहारविरोधाद-
शक्यानुष्ठेयत्वम्, “सायं जुहोति प्रातर्जुहोति” इति सायंप्रातः-
कालावच्छिन्नस्यैव जीवनस्यापेक्षावशेन निमित्तत्वाभ्युपगमात् ।
तदुक्तमाचार्येण—</p>
<lg>
<l>जीवनादेर्निमित्तस्य साम्यात् कालो विशेषकः ।</l>
<l>निमित्तार्थस्तत्र जातिकर्मणोऽवश्यकार्यता ।। इति ।।</l>
</lg>
<p>तेनायं वाक्यार्थः—सायं प्रातर्ज्जीवनवानग्निहोत्रं जुहुया-
देवेत्यवश्यकर्त्तव्यता होमस्य प्रतीयते । तदेवावश्यकर्त्तव्यं लोकेऽ-
वगतम्, यस्याकरणे प्रत्यवायो भवति । तत्राप्यभावस्य भावोत्पत्ति-
हेतुत्वाभावात् तत्कालीनान्यक्रियाकारणस्यैव प्रत्यवायोत्पत्तिहेतु-
त्वम् । न च प्रत्यवायनिवृत्तिः फलं, प्रागभावरूपत्वेन साध्यत्वा-
भावात् । किन्तु प्रयोजनमात्रन्त्वत्र विध्यवरुद्धभावनायाः
<pb n="477"/>
पुरुषसमीहितसाध्याकाङ्क्षायां बुभुक्षुमुभुक्षुसाधारणात्वान्नैमित्तिक-
विधेरुभयसाधारणमुपात्तदुरितक्षयरूपमङ्गीक्रियते ।</p>
<p>न चैवं साध्यभेदाद्भावनाभेद इति वाच्यम् । अग्निहोत्रस्य
काम्यप्रयोगे स्वर्गः फलम्, इह दुरितक्षय इति । ‘सन्निधौ त्ववि-
भागात्’ इत्यनेन न्यायेनोत्पत्तिपरत्वाभावात् पुनःश्रुतेस्तु प्रयो-
गान्तरविधानेनैवार्थवत्वात् । ..............स्यैवाग्निहोत्रस्य दर्शपूर्ण-
मासयोश्चैकः काम्यप्रयोगः । अपरस्तु यावन्निमित्तमवश्यानुष्ठेयः ।
अत एव किञ्चिदङ्गहानेऽपि न वैगुण्यम् । यावज्जीवमवश्यं
कर्त्तव्यं सर्वाङ्गोपेतञ्चेति विरोधेन किञ्चिदङ्गाभावस्यापि विध्यनु-
मतत्वात् । तेन श्रुत्यनुरोधेन जीवननिमित्तः प्रयोगभेदोऽत्र विधीयत
इति सिद्धम् ।</p>
<p>प्रयोजनम्—पूर्वपक्षे जीवनलक्षितकालस्याङ्गत्वेनाग्निहोत्र-
दर्शपूर्णमासविकृतावतिदेशः । सिद्धान्ते तन्नेति ।</p>
<p>सूत्रन्तु—कर्त्तृधर्मः प्रयोगो विधीयते “यावज्जीवं जुहोति”
इति श्रुतिसंयोगात् श्रुतिवृत्तत्वादित्यर्थः ।।</p>
<trailer>इति प्रथमं यावज्जीवाधिकरणम् ।। १ ।।</trailer>
<pb n="478"/>
<head>अथ द्वितीयं शाखान्तराधिकरणम्</head>
<sutra>नामरूप-धर्मविशेष-पुनरुक्ति-निन्दा-शक्ति-समाप्ति-
वचन-प्रायश्चित्ता-न्यार्थदर्शनाच्छाखान्तरेषु कर्मभेद-
स्स्यात् ।। २. ४. ८ ।।</sutra>
<head>विषयसंशयसङ्गतयः</head>
<p>इह शाखान्तराण्युदाहरणम्—काठकं कालापकं पैप्पला-
दकम् इत्येवमादीनि । तत्र सन्देहः—किमेकस्यां शाखायां
यत्किञ्चिदग्निहोत्रादि श्रूयते तच्छाखान्तरे पुनः श्रूयमाणं भिद्यते ?
उत न भिद्यते ? इति । पूर्वं प्रयोगभेदं प्रतिपाद्येदानीं भेदापवादः
क्रियते ।</p>
<head>पूर्वपक्षः</head>
<p>अत्रायं पूर्वपक्षः—‘एकस्यैवं पुनः श्रुतिरविशेषादनर्थकं हि
स्यात्’ इति न्यायेनाभ्यासात् कर्मभेदः प्रतिपादित एव । स
चाभ्यासोऽप्यविशिष्ट एव । न च शाखान्तरे गुणफलाद्यर्थान्तर.......
.................र्था पुनः श्रुतिर्भवेत् । तेन कर्मैव विधेयम् । तच्च
विहितविधानासम्भवात् कर्मान्तरमेवेति । न च कर्मैकत्वेऽपि
भिन्नाध्येतृबोधनेनैव शाखान्तरपुनःश्रुतेरर्थवत्वान्नाभ्यासाद्भेद इति
वक्तव्यम् । प्रतिशाखमध्येतृभेदनियमे प्रमाणाभावात् । यद्यपि
“स्वाध्यायमधीयीत” इति स्वाध्यायगतमेकत्वं श्रूयते, स्वाध्याय-
<pb n="479"/>
शब्देन च स्ववेदशाखाभिधीयते, तथापि सामर्थ्यतोऽर्थज्ञानार्थ-
त्वेन प्राप्तस्य स्वाध्यायस्याध्ययनेन संस्कारविधावुद्देश्यत्वात्,
उद्देश्यविशेषणस्य च “ग्रहं सम्मार्ष्टि” इतिवदविवक्षितत्वादेकस्य
नानाशाखाध्ययनमविरुद्धम् । किञ्च यद्येकस्यैकशाखाध्ययन-
मेव नियतं भवेत्, तदा वेदान्तरीयशाखाध्ययनमपि न प्राप्नोति ।
तथा च सति</p>
<lg>
<l>वैदानधीत्य वेदौ वा वेदं वापि यथाक्रमम् ।</l>
<l>अविप्लुतब्रह्मचर्यो गृहस्थाश्रममाविशेत् ।। (मनु. ३. २.)</l>
</lg>
<p>इति व्याहन्येत । तेन पुनः श्रुतेरनन्यार्थत्वादभ्यासात्तावद्भेदः ।</p>
<p>किञ्च यत्रैकस्यामेव शाखायां कथञ्चिद्विच्छेदमात्रेणानुपादेयं
प्रत्युपादानादग्निहोत्रादीनां कर्मान्तरत्वम्, तत्र शाखान्तरेषु सुतरा-
मेव बुद्धिविच्छेदादनुपादेयं फलं प्रत्युपादानात् प्रकरणान्तरादपि
कर्मभेदः । तथा काठकादिकर्मनामभेदादपि भेदः, एकत्रैवार्थेऽनेक-
शब्दस्यान्याय्यत्वात् । तथा गुणादपि भेदः । एकस्यां शाखाया-
मग्नीषोमीयमेकादशकपालमामनन्ति । अपरस्यां द्वादशकपालम् ।
तदुक्तम्-रूपात् इति । तथैकस्यां कारीरीवाक्यमधीयानास्तैत्तिरीया
भूमिभोजनमाचरन्ति, अपरस्यां नेति । तदुक्तम्—धर्मविशेषात्
इति । तथा कस्याञ्चिदुदितहोमनिन्दा, कस्याञ्चिदनुदितहोमनिन्दा ।
तदुक्तम्—निन्दावचनादिति । तथा प्रतिशाखं नानाधर्मान्
सङ्कलय्य न कश्चिद्विरोधादनुष्ठातुं शक्नोति, कर्मभेदे तु शक्नोतीति ।
<pb n="480"/>
तदुक्तम्-अशक्तेश्चेति । तथा कस्याञ्चिदनुदितहोमव्यतिक्रमे प्रायश्चि-
त्तमामनन्ति, कस्याञ्चिदुदितहोमव्यतिक्रमे । तदुक्तम्—प्रायश्चित्त-
विशेषादिति । तदत्र सर्वत्रैव परस्परविरोधात् पूर्वत्रासम्भवद्गुणादेव
भेदः । तेनात्राभ्यासप्रकरणान्तरसंज्ञागुणैर्भाष्योक्तपञ्चलिङ्गदर्शनैश्च
शाखान्तरेषु कर्मभेद एवेति । एवं प्राप्तेऽभिदध्महे—</p>
<sutra>एकं वा संयोगरूपचोदनाख्याविशेषात् ।। २. ४. ९ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि प्रत्यभिज्ञानसिद्धमत्र कर्मैकत्वं
न भवेत् । तथाहि—शाखान्तरेऽपि सैव संज्ञा, तदेव द्रव्यदैवतम्,
त एव गुणादयः, तदेव च फलम्, स एव धात्वर्थावच्छिन्नभाव-
नाविषयविधिः । तदेवं प्रत्यभिज्ञासमूहसिद्धे कर्मैकत्व....यद्यपि
किञ्चिदधिकं न्यूनं वा प्रतीयेत, तथापि गोर्गडुनि जाते लाङ्गूले वा
च्छिन्ने प्रत्यभिज्ञासिद्धमेकत्वं नोज्भ्कति तथात्रापीति । तदुक्तम्—</p>
<lg>
<l>सर्वत्र प्रत्यभिज्ञानात् संज्ञारूपगुणादिभिः ।</l>
<l>एककर्मत्वविज्ञानं न शाखास्वपगच्छति ।। इति ।</l>
</lg>
<p>(तं. वा., पृ. ६३५)</p>
<p>न चान्यद् भेदकारणमस्ति । नन्वभ्यास एव भेदप्रमाण-
मित्युक्तम् । मैवम्; एकैका हि शाखा स्वाध्यायशब्दवाच्या
प्रतिपुरुषं व्यवस्थाप्याध्ययनविधिना प्रमाणीकृता । प्रमाणी-
<pb n="481"/>
भूतानेकवाक्य.....तः प्रतीयमानं कर्माभ्यासतो भिद्यते । न
चोभयशाखागतं वाक्यमेकस्य प्रमाणम्, येनानर्थक्यभिया कर्म
भिन्द्यात् । तदुक्तम्—</p>
<lg>
<l>स्वाध्यायग्रहणेनैका स्वशाखा परिगृह्यते ।</l>
<l>एकार्थानां विकल्पश्च कर्मैकत्वे भविष्यति ।। इति ।</l>
</lg>
<p>(तं. वा., पृ. ६३५)</p>
<p>ननु सामर्थ्यतोऽर्थज्ञानार्थतया प्राप्तं स्वाध्यायमुद्दिश्याध्य-
यनसंस्कारविधावेकत्वमविवक्षितमित्युक्तम् । अतः कथमेकस्मिन्
पुरुषे शाखान्तरस्याप्रामाण्यमित्युच्यते । स्यादेवं यद्यध्ययनविधेः
प्राक्स्वाध्यायस्यार्थपरत्वनिश्चयो भवेत्, किन्तु लोकानुसारेण शक्त्य-
वधारणमात्रम् । अध्ययनविधितस्तूच्चारणतात्पर्याधीनमर्थपरत्वमिति
अर्थवादाधिकरण एव प्रपञ्चितम् । तेन लोकानुसारेण शक्त्यव
धारणे जातेऽप्युच्चारणतात्पर्यमन्तरेण स्वाध्यायस्यार्थपरत्वानिश्च-
यान्न सामर्थ्यविनियुक्तस्वाध्यायोद्देशेनाध्यनसंस्कारविधिः, किन्तु
स्वाध्यायकर्मकस्यैवाध्ययनस्यार्थज्ञानं प्रत्युपादीयमानत्वात् स्वाध्या-
यस्याप्युपादेयत्वमिति तद्गतमेकत्वं विवक्षितमेवेति एकैव शाखैकस्या-
ध्येतुः प्रमाणमिति नाभ्यासात्कर्मभेद इति । वेदान्तरीयशाखाध्य-
यनं तु वचनवशादेव । न चैवं वेदान्तरीयशाखावगताग्निहोत्रादि-
कर्मणामभ्यासाद्भेदप्रसङ्गः । समुच्चयापादकवचनवशेन सुतराम-
भेदावगतेः । तथा हि—कर्मावबोधं प्रति तत्राप्युपादीयमान
<pb n="482"/>
एव समुच्चीयत इत्येकः कर्मप्रयोगः । तद्गतसाहित्यार्थं (?) त्रिवेदी-
भेलोद्भव एकस्मिन्नेव कर्मणि वेदभेदेन समुच्चयावगमात् । एतेन
प्रकरणान्तरगुणयोरपि भेदकत्वं प्रत्युक्तमेव । काठकादिसंज्ञा तु न
कर्मणः, किन्तु कठेन प्रोक्तमिति प्रवचननिमित्ता हि सा । न च कर्म
प्रोच्यते, किं तर्हि ? ग्रन्थ एव । भवतु वा कर्मणः संज्ञा, तथाप्युत्पत्ति-
संयोगिनी हि संज्ञा भेदिका । तदुक्तम्—‘संज्ञा चोत्पत्तिसंयोगात्’
इति । न चेयं तथेति न कर्मभेदिका । लिङ्गदर्शनानि तु सूत्रभाष्य-
वार्त्तिकानुसारेण कर्मैकत्वाविरोधेन व्याख्येयानि । तदुक्तम्—</p>
<lg>
<l>तस्मात्तदेवेति मते न कर्म भिन्नं कथञ्चित्प्रतिशाखमिष्टम् ।</l>
<l>न कारणं सप्तममस्ति चान्यदतो यथोक्तैव तु भदेसिद्धिः ।। इति ।</l>
</lg>
<p>(तं. वा., पृ. ६४६)</p>
<p>प्रयोजनम्—पूर्वपक्षे यथाशाखं व्यवस्थिताङ्गानुष्ठानम् ।
सिद्धान्ते तु सर्वशाखाविहिताङ्गानुष्ठानमिति ।</p>
<p>सूत्रन्तु—एकमेव कर्मफलसंयोगाद्द्रव्यदेवतधात्वर्थभावना-
विषयविधिसंज्ञानामविशेषात् प्रत्यभिज्ञास्फुटत्वादित्यर्थः ।।</p>
<trailer>इति द्वितीयं शाखान्तराधिकरणम् ।। २ ।।</trailer>
<trailer>इति द्वितीयाध्यायस्य चतुर्थः पादः ।।</trailer>
<trailer>इति बालवलभीभुजङ्गापरनाम्नो भट्टश्रीभवदेवस्य कृतौ
तौतातितमततिलके द्वितीयोऽध्यायस्समाप्तः ।।</trailer>
</chapter>
<pb n="483"/>
<chapter>
<head>श्री</head>
<head>तौतातितमततिलकम्</head>
<head>तत्र तृतीयाध्यायस्य प्रथमः पादः</head>
<head>अथ प्रथमं प्रतिज्ञाधिकरणम्</head>
<sutra>अथातः शेषलक्षणम् ।। ३. १. १. ।।</sutra>
<head>विषयसंङ्गती</head>
<p>नानाकर्मलक्षणं वृत्तम् । अनन्तरं शेषलक्षणं वर्त्तयिष्यामः-
कः शेषः ? केन हेतुना शेषः ? कथञ्च विनियुज्यते ? इति । श्रुत्या-
दीनि च विनियोगे कारणानि वक्ष्यन्ते । तेषाञ्च बलवदबलवत्ता ।
एतत्तात्पर्येणान्यदप्युपोद्धातादिना । अत्र वृत्तवर्त्तिष्यमाणकीर्त्तना-
दध्याययोर्हेतुहेतुमद्भावलक्षणः सम्बन्धो दर्शितः । तत्र प्रभा-
करेण नानाकर्मलक्षणं वृत्तमिति नानाशास्त्रलक्षणं वृत्तम् । अत-
स्तद्धेतुकं शेषलक्षणं वर्त्तयिष्याम इति व्याख्यातम् । तदयुक्तम्;
शास्त्रभेदस्य लक्षणार्थत्वस्य द्वितीयाध्याय एव निराकृतत्वात् ।
न च कर्मभेदशब्देन शास्त्रभेदोऽभिधीयते । न च शास्त्रभेदस्य
वक्ष्यमाणं शेषशेषिलक्षणं प्रति हेतुत्वमप्यस्ति । अत्र ययोर्हि
<pb n="484"/>
शेषशेषिभावः प्रतिपाद्यस्तयोरेव भेदो हेतुतयाऽभिधीयत इत्यु-
चितम् । तथाच भाष्यम्—‘नानाकर्मलक्षणं वृत्तम्’ इति । अतो
यत्किञ्चिदेतदिति यथावार्त्तिकमेव वर्णनीयम् । तेनायमर्थः—अथ
कर्मभेदलक्षणानन्तरं कर्मभेदलक्षणहेतुकं शेषशेषिलक्षणं प्रति-
पाद्यत इति । यतो विज्ञातभेदानां खलु पदार्थानां गुणप्रधानभूत-
शेषशेषित्वं प्रतिपत्तुं शक्यते । तत्र यद्यपि प्रयोगक्रमाधिकार-
लक्षणानामपि भेदलक्षणापेक्षत्वं विद्यत एव, तथापि तेषां
शेषलक्षणापेक्षत्वाच्छेषलक्षणस्य च भेदलक्षणमात्राधीनत्वाद्भे-
दलक्षणानन्तरं शेषलक्षणमेवारभ्यत इति । तदुक्तम्—</p>
<lg>
<l>भेदानन्तरवक्तव्यं शेषलक्षणमेव तु ।</l>
<l>प्रयोजकक्रमादीनां शेषत्वाधीनचिन्तनात् ।। इति ।</l>
</lg>
<p>(तं. वा., पृ. ६४८)</p>
<p>न च वाच्यम्—शेषशेषिणोरुभयोरपि प्रतिपाद्यत्वादुभयोरेव
लक्षणमुचितम् । प्राधान्याच्छेषिण एव वा । शेषमात्रलक्षणन्तु
कुत इति । नियतश्रुत्यादीनि विनियोगविधेर्व्यापारस्तृतीयाध्याय-
विषयः । अनेनेदं साध्यमिति विनियोजकस्य व्यापारः, अत्र
चेदं साध्यमिति न प्रमेयम् । अन्यतः सिद्धस्यानुवादात् । अनेनेति
विधीयते । तेन श्रुत्यादिसहायस्य विनियोगविधेः शेषविषयत्वा-
च्छेषिणस्तु शेषलक्षणादेवार्थसिद्धत्वाच्छेषलक्षणमेवैतदिति ।</p>
<pb n="485"/>
<p>तदुक्तम्—</p>
<lg>
<l>श्रुत्यादिभिः प्रमाणैस्तु शेषत्वस्यैव निर्णयः ।</l>
<l>शेषी तद्विषयत्वेन लक्ष्यते नान्तरीयकः ।। इति ।</l>
</lg>
<p>(तं. वा., पृ. ६५२)</p>
<trailer>इति प्रथमं प्रतिज्ञाधिकरणम् ।। १ ।।</trailer>
<head>अथ द्वितीयं शेषलक्षणाधिकरणम्</head>
<head>पूर्वपक्षः</head>
<p>तत्र कः शेष इत्याकाङ्क्षायामुपकारकत्वलक्षणमेव शेषत्वं
पूर्वपक्षी बादरिर्मन्यते । अयञ्च तस्याभिसन्धिः—न तावदविना-
भावलक्षणं शेषत्वम्, अविनाभूतयोरपि रूपस्पर्शयोर्लोके वेदे
चाग्नेयोपांशुयाजयोः शेषशेषित्वव्यभिचारात् । तदुक्तम्—</p>
<lg>
<l>न युक्तमेव शेषत्वमविनाभावलक्षणम् ।</l>
<l>व्यभिचाराद्यथा हीदमशेषेष्वपि दृश्यते ।। इति ।</l>
</lg>
<p>(तं. वा., पृ. ६५४)</p>
<p>नापि प्रयोज्यत्वम्, विनापि प्रयोज्यत्वेन पुरोडाशकपालादे-
स्तुषोपवापादौ शेषत्वदर्शनात् । सत्यपि प्रयोज्यत्वे नैमित्तिकानां
निमित्तं प्रति शेषत्वाभावात् । तदुक्तम्—</p>
<lg>
<l>पुरोडाशकपालं हि न च तावत्प्रयुज्यते ।</l>
<l>सिद्धस्तषोपवापेन शेषस्तत्तस्य चेष्यते ।।</l>
</lg>
<pb n="486"/>
<lg>
<l>तथा होमाः प्रयुज्यन्ते भेदनस्कन्दनादिभिः ।</l>
<l>निमित्तैर्न च तेष्वेषां होमानां शेषता मता ।। इति</l>
</lg>
<p>(तं. वा., पृ. ६५५)</p>
<p>न चाधिक्यमेव शेषत्वं—यस्मिन् विहिते यदतिरिक्तं विधी-
यते तदधिकं तस्य शेष इति । प्रधानस्याङ्गविध्युत्तरकालं विधा-
नेनाधिक्येऽपि शेषत्वव्यभिचारात् । तदुक्तम्—</p>
<lg>
<l>व्यभिचार्यतिरेकोऽपि प्रधानेष्वपि दर्शनात् ।</l>
<l>तान्यपीहातिरिच्यन्ते शेषत्वेऽधिकशेषवत् ।। इति ।</l>
</lg>
<p>(तं. वा., पृ. ६५५)</p>
<p>न च विध्यन्तत्वमेव शेषत्वम्, विध्यन्तत्वञ्च यस्मिन्विहिते
यत्कथम्भावाकाङ्क्षायां परस्ताद्विधीयमानं सम्बध्यते, तदुच्यते ।
उपक्रमोपसंहारमध्यविहितानामपि कथम्भावाकांक्षया सम्बन्ध-
दर्शनेन व्यभिचारात् । तदुक्तम्—</p>
<lg>
<l>उपक्रमोपसंहारमध्याम्नातेषु शेषताम् ।</l>
<l>विचित्रामुपलभ्यैतन्नेष्यते शेषलक्षणम् ।। इति ।</l>
</lg>
<p>(तं. वा., पृ. ६५५)</p>
<p>नापि पारार्थ्यमेव शेषत्वम्, अनिरूपणात् । तथाहि—
यद्यन्योद्देशप्रवृत्तकृतिसमवायित्वं पारार्थ्यम्, तदावघातादीनाम-
चेतनत्वेन कृतिसमवायाभावादशेषत्वप्रसङ्गः । अथान्योद्देश-
प्रवृत्तकृतिसाध्यत्वम्, तर्हि कर्त्तुस्तदभावात्कर्म प्रत्यशेषत्वप्रसङ्गः ।
<pb n="487"/>
अथोभयसाधारणं परोद्देशप्रवृत्तकृतिसम्बन्धित्वमात्रम्, तर्हि
देशकालयोस्तदभावादशेषत्वम् । तस्माल्लोकवेदसाधारणमनन्या-
र्थस्य पदार्थस्यान्योपकारकत्वमेव शेषत्वमिति । न चैवं सति
गोदोहनस्य क्रतूपकारकतया क्रतुशेषत्वं, फलार्थत्वेनानन्यार्थ-
त्वाभावात् । नापि स्वार्थानुष्ठितानां प्रयाजादीनां प्रसङ्गेन
पुरोडाशयागोपकारकत्वात्पुरोडाशयागशेषत्वमेव । नापि पश्वर्थ-
त्वेनैव, अनन्यार्थत्वाभावात् । अत एवाधानाध्ययनधनार्जनादी-
नामपि न क्रतूपकारकतया क्रतुशेषत्वम् । यथाक्रममाहवनीय-
ज्ञानधनप्राप्त्यर्थत्वेनानन्यार्थत्वाभावात् । न चैवं सति कपालानां
पुरोडाशार्थत्वेन न तुषोपवापशेषत्वमिति वाच्यम् । यतः पच्य-
मानपुरोडाशाधारत्वेन कपालानां पुरोडाशार्थत्वम् । न च तेन
रूपेण तुषोपवापार्थत्वमिति । अत्राप्यनन्यार्थत्वेनैव रूपेण तुषो-
पवापोपकारकत्वमिति न तस्यापि शेषत्वमनुपपन्नम् । न च
मशकार्थो धूम इत्यादिषूपकारिष्वपि शेषत्वादर्शनान्नोपकारकत्वं
शेषत्वमिति वाच्यम् । यतो नात्र शेषत्वं प्रतीयते, किन्तर्हि ?
निवृत्तिवचनो ह्ययमर्थशब्दः । तदुक्तं जयादित्येन-“मशकार्थो
धूमो मशकनिवृत्यर्थः” इति । अतोऽत्र शेषत्वाभावान्नानुपपत्तिः ।
किञ्च तादर्थ्यमपि विचार्यमाणं नोपकारकत्वादन्यत्प्रतीयते ।
तेनोपकारत्वमेव शेषत्वम् ।</p>
<pb n="488"/>
<p>तदुक्तम्—</p>
<lg>
<l>तादर्थ्यमपि नैवान्यदुपकारात्प्रतीयते ।</l>
<l>तेनोपकार एवैको विज्ञेयं शेषलक्षणम् ।। इति ।</l>
</lg>
<p>(तं. वा., पृ. ६५६.)</p>
<p>एवं प्राप्तेऽभिधीयते—</p>
<sutra>शेषः परार्थत्वात् ।। ३. १. २. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि पारार्थ्यातिरिक्तमुपकारकत्व-
लक्षणं शेषत्वमुपपद्यते । तथाहि—किमिदमनन्यार्थस्यान्योपका-
रजनकत्वम् ? न तावदनुकूलवेदनाय यत्किञ्चित्करत्वम् । “व्रीहीन-
वहन्ति” इत्यत्राचेतनानां व्रीह्यादीनामनुकूलवेदनाभावात्तान् प्रत्य-
वघातादीनामशेषत्वप्रसङ्गात्, अशेषस्यापि स्वामिनो गर्भदासं
प्रति शेषत्वप्रसङ्गाच्च । अथानन्यार्थस्यापेक्षितकिञ्चित्करत्वमात्रम्,
तर्हि “परिधौ पशुं नियुञ्जीत” इत्यत्राग्निपरिधानार्थत्वरूपेणैव शब्दो-
पनीतस्य परिधेः पशुनियोजनशेषत्वं गतम् । किन्तर्हि ? परार्थत्वम् ।
न चैवं सति ‘कः शेष ? केन हेतुना शेषः ?’ इति शेषशब्दाभिधेये
हेतुप्रश्ने परार्थत्वस्यार्थस्वरूपस्य हेतुत्वविरोधात् । तेन कः शेषः
केन हेतुना शेष इत्युभयप्रश्नोत्तरपरञ्चैत्सूत्रम् । द्वयमेकेन सूत्रेण
<pb n="489"/>
श्रुत्यर्थाभ्यां निरूप्यत इति द्रष्टव्यम् । न च तन्निरूपयितुं न
शक्यते, पराद्देशप्रवृत्तकृत्यनुकूलत्वमेव सकलशेषसाधारणम् ।
तत्राचेतनानां तावद्द्रव्यगुणसंस्काराणामन्योद्देशप्रवृत्तकृत्यनुकूलत्वं
स्पष्टमेव । एवं देशकालयोरपि । तत्र देशस्य तावच्छास्त्रबोधित-
साधनत्वानुष्ठेयपदार्थाधारत्वेन कृत्यनुकूलत्वम् । तथा कालस्यापि
शास्त्रावबोधितसाधनानुष्ठानावच्छेदकत्वेनैव कृत्यनुकूलत्वं सुव्यक्त-
मेव । न हि पौर्णमासीकालविहितः प्रयोगयः पौर्णमासीकालानव-
च्छिन्नोऽनुष्ठितः फलसाधनं भवति । तथा कर्मफलपुरुषेष्वपि ।
कर्मणस्तावत्फलोद्देशप्रवृत्तकृत्यनुकूलत्वं फलभावनाकरणत्वेनैव
सुव्यक्तम् । तथा फलस्यापि पुरुषभेदोद्देशप्रवृत्तकृत्यनुकूलत्वं
भोग्यत्वेनैव स्फुटम् । तथा पुरुषस्यापि कर्मोद्देशप्रवृत्तकृत्यनुकूलत्वं
कर्तृत्वादेव सिद्धम् । तेनान्योद्देशप्रवृत्तकृत्यनुकूलत्वमेव शेषत्वम् ।
एवं गर्भदासस्यापि स्वम्युद्देशप्रवृत्तकृत्यनुकूलत्वमेव शेषत्वम् ।</p>
<p>न चैवं स्वामिनोऽपि गर्भदासोद्देशप्रवृत्तभरणादिकृत्यनुकूल-
त्वाच्छेषत्वप्रसङ्ग इति वाच्यम् । यतो न हि स्वामिनो गर्भदास-
भरणं गर्भदासमुद्दिश्य प्रवर्त्तते । किन्तर्हि ? अनेन भृत्येन मदीयं
किञ्चित्करणीयमित्यात्मानमेवोद्दिश्य । तेन तत्रापि स्वाम्युद्देशप्र-
वृत्तकृत्यनुकूलत्वाद्गर्भदासस्यैव शेषत्वम् । न च वाच्यम्—चेतनो
हि गर्भदासश्चेतनत्वादात्मोद्देशेनैव सर्वत्र प्रवर्तते, तेन गर्भदास-
<pb n="490"/>
स्यात्मोद्देशप्रवृत्तस्वामिमर्दनादिकृतौ स्वामिनोऽनुकूलत्वात्स्वामिन
एव शेषत्वम्, न गर्भदासस्येति । यतो नित्यमनपेक्षितः स्वयोग-
क्षेमः । स्वाम्युद्देशप्रवृत्तिर्हि गर्भदास इत्युच्यते । क्रयणादि-
भिस्तस्यै भूतरूपस्यैवोपादानात् । एतच्च शेषत्वमुपकारकापकारक-
साधारणमेव । मशकार्थो धूम इत्यत्राप्यपकारार्थत्वेन मशको-
द्देशप्रवृत्तायां कृतावुत्पाद्यते न धूमस्यानुकूलत्वात् । अतः सर्व-
त्रोपकारकत्वातिरिक्तं श्रुत्यादिप्रमाणमेयं पारार्थ्यमेव शेषत्वमिति
सिद्धम् ।</p>
<p>प्रयोजनम्—उत्तराधिकरणनिबन्धनमेव ।</p>
<p>सूत्रन्तु—परार्थत्वादेवावघातादिः शेष इति वाच्यम्, न
कारणान्तरादिति ।।</p>
<trailer>इति द्वितीयं शेषलक्षणाधिकरणम् ।। १ ।।</trailer>
<head>अथ तृतीयं वादर्यधिकरणम्</head>
<sutra>द्रव्यगुणसंस्कारेषु बादरिः ।। ३. १. ३. ।।</sutra>
<head>सङ्गतिः</head>
<p>बादरिराचार्यो द्रव्यगुणसंस्कारेष्वेव शेषशब्द इति मेने,
न यागफलपुरुषेषु । इदानीं पूर्वाधिकरणपूर्वोत्तरपक्षयोः प्रयोजन-
मत्र निरूप्यते ।</p>
<pb n="491"/>
<head>पूर्वपक्षः</head>
<p>अयमत्र बादरेः पूर्वपक्षणोऽभिसन्धिः—यद्युपकारकत्वमेव
शेषत्वम्, तदा द्रव्यगुणसंस्कारेष्वेवोपकारकत्वदर्शनाच्छेषत्वं
नान्यत्र । द्रव्यस्य तावत्पूर्वसिद्धस्य स्वभावत एवोत्पादकत्वेन
कर्मोपकारकत्वम् । एवं गुणस्याप्यरुणादेः कर्मसाधनीभूतद्रव्या-
वच्छेदकत्वेन स्वभावादेव कर्मोपकारकत्वम् । तथा संस्कार-
स्याप्यवघातादेः पुरोडाशनिर्वर्त्तकतया यागसाधनत्वेन चोदितानां
व्रीह्यादीनामपेक्षितवैतुष्यनिष्पादनेन व्रीह्यादिद्रव्योपकारकत्वम् ।
एतच्च सर्वं प्रमाणान्तरसिद्धमेव । न च यागस्य फलं प्रत्युप-
कारकत्वं प्रमाणान्तरेण प्रतीयते, यागानन्तरं फलनिष्पत्तेरदर्श-
नात् । नापि शब्दादवगम्यते, सर्वाख्यातेषु साध्यत्वेनैव धात्वर्थ-
स्यावगमात् । श्रुत्यादीन्यपि द्रव्यगुणसंस्काराणामेवोपकारकत्वे
प्रमाणम्, श्रुत्यादीनां तेष्वेव दर्शनात् । तथाहि—काष्ठैः पचे-
दिति तृतीयाश्रुतिर्यथा शक्नुयादित्युपबन्धात्पाकापेक्षितज्वलनोप-
कारकारित्वे काष्ठानां प्रमाणं भवति ।</p>
<p>ननु भावार्थाधिकरणे विधिमेयमेव धात्वर्थस्य फलकरणत्वं
व्युत्पादितम् । अतः कथमत्र धात्वर्थस्यं फलानुपकारकत्वम् ?
उच्यते—स हि मेने, प्रवर्त्तनात्मको हि विधिः स्वमहिम्ना परं
प्रवर्त्तयत्येव । न चात्र धातुसम्बन्धिनी करणत्वप्रतिपादिका तृतीया
<pb n="492"/>
सम्भवति, धातोरप्रातिपदिकत्वात् । न च स्वर्गकामश्रुतिरेव
साध्यत्वेन स्वर्गं प्रतिपादयन्ती धात्वर्थस्य करणत्वमाक्षिपतीति
वाच्यम् । साध्याकाङ्क्षाया अभावेन स्वर्गस्य साध्यत्वेनाप्रतीतेः ।
न च कमिसम्बन्धादेव साध्यत्वम्, ‘ब्राह्मणं हन्तुकामः प्राजापत्यं
चरेत्’ इत्यत्र व्यभिचारात् । तेन कर्मणः फलोपकारकत्वे प्रमा-
णाभावान्न तच्छेषत्वम् । एतेनैव फलस्यापि पुरुषोपभोग्यत्वेन
पुरुषशेषत्वं निराकृतम्, पुरुषानुष्ठितकर्मसाध्यत्वाभावात् । पुरु-
षस्य तु कर्म प्रति द्रव्यत्वाच्छेषत्वमिष्यत एव । शेषित्वन्तु
फलाभावादेवास्य न सम्भवति । अतो न कर्मफलपुरुषाणां
शेषशेषित्वेन त्रैरूप्यम्, किन्तु द्रव्यगुणसंस्कारेष्वेव शेषत्वम् ।
अतो न पलसाधनतया यागानुष्ठानमिति बादरिः । तच्च पूर्वाधि-
करणपूर्वपक्षप्रयोजनमिति । एवं प्राप्तेऽभिधीयते—</p>
<sutra>कर्माण्यपि जैमिनिः फलार्थत्वात् ।। ३. १. ४. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि विधिरफले कर्मणि पुरुषं
प्रवर्त्तयितुमुत्सहते । तथाहि-चेतनप्रवर्त्तनात्मको विधिः । चेतनस्य
पेक्षापूर्विका प्रवृत्तिरभिमते तत्साधने च भवति । न हि दुःखस्व-
रूपं कर्म सिध्यत्विति कश्चित्प्रवर्तते । तत्र यद्यपि फले तत्साधने च
<pb n="493"/>
प्रवृत्तिर्न भिद्यते, किन्तु येयमुद्दिष्टफलसाधने प्रवृत्तिः सैव फले
प्रवृत्तिः, तथापि लिप्साधिकरणन्यायेन फलप्रवृत्तेस्स्वरससिद्धत्वा-
दप्रवृत्तप्रवर्त्तनात्मको विधिः कर्मणि प्रवर्त्तयन् फलसाधनभावबोध-
नपुरस्सरमेव प्रवर्त्तयति । तेन येयमुद्दिष्टफलार्था प्रवृत्तिः, सा
नान्तरीयकतया यदेतत्साधनषियत्वं तस्य करणसम्बन्धः फलार्थ-
त्वमेतत्कर्मणो बोधयतीति कर्मणः फलशेषत्वम् । यदा च विधिः
कर्मणः फलार्थत्वं बोधयति, तदा किन्तत्फलमित्याकाङ्क्षायां स्वर्ग-
कामपदं स्वर्गमेव फलरूपं पुरुषोपभोग्यं साध्यतया समर्पयति ।
न हि स्वोपभोग्यफलमन्तरेण विधिश्चेतनं प्रवर्त्तयितुं शक्नोति ।
तदुक्तमाचार्येण—</p>
<lg>
<l>अपेक्षितत्वाद्भाव्यस्य कामशब्दा हि तत्पराः ।</l>
<l>विशेषणप्रधानत्वं दण्डात्यादिषु दर्शितम् ।। इति ।</l>
</lg>
<p>अतः फलस्यापि पुरुषशेषत्वं विधिसम्मतमेव । तदुक्तम्—
‘फलञ्च पुरुषार्थत्वात्’ (जै. सू., ३. १., ५.) इति । पुरुषस्य
तन्निष्पादकतया कर्मशेषत्वं निर्विवादमेव । तदुक्तम्—‘पुरुषश्च
कर्मार्थत्वात्’ जै. सू., (३. १. ६.) इति । तेन कर्मफलपुरुषाणांपरम्परं
शेषशेषित्वम् । द्रव्यगुणसंस्काराणान्तु शेषत्वमेव । फलसाधनत्वे-
नैव यागानुष्ठानमिति जैमिनिमतं पूर्वाधिकरणसिद्धान्तप्रयोजनमिति ।।</p>
<trailer>इति तृतीयं बादर्यधिकरणम् ।। ३ ।।</trailer>
<pb n="494"/>
<head>अथ चतुर्थं तेषामर्थाधिकरणम्</head>
<sutra>तेषामर्थेन सम्बन्धः ।। ३. १. ७. ।।</sutra>
<head>विषयसंशयसङ्गतयः</head>
<p>स्तो दर्शपूर्णमासौ—“दर्शपूर्णमासाभ्यां स्वर्गकामो यजेत”
इति । तत्र श्रूयन्ते धर्माः—निर्वपणम्, प्रोक्षणम्, अवहनमिति
य औषधधर्माः, उत्पवनविलापनग्रहणसादनादयो य आज्यधर्माः,
तथा शाखाहरणम्, गवां प्रस्थापनमित्येवमादयो ये सान्नाय्यधर्माः,
तेषु सन्देहः—किं सर्वे औषध आज्ये सान्नाय्ये च कर्तव्याः ?
उत ये यत्र कियमाणा अर्थवन्तस्ते तत्र कर्तव्याः ? इति । कः
शेष ? केन हेतुना शेषः ? इति प्रथमाधिकरणे विचार्य तद्विचा-
रप्रयोजनीभूतानाञ्च विषयव्यवस्थितिं द्वितीयाधिकरणेन प्रति-
पाद्येदानीञ्च कथञ्च विनियुज्यत इत्ययमर्थो विचार्यते । अस्मिन्
पादे श्रुतिसहायविधिप्रमाणके विनियोगे प्रतिपाद्ये समानपदो-
पादानविधिप्रत्यासत्यवघातादिसंस्काराणामेव तावत्प्रथमं विनि-
योगः प्रतिपाद्यते ।</p>
<p>तत्र प्रथमं सिद्धान्तेनोपक्रमते । तेषाम्—अवघातप्रोक्षणा-
दीनां संस्काराणामर्थेन सम्बन्धः, ये यत्र क्रियमाणाः शास्त्रेणैव
प्रयोजनवन्तो विज्ञायन्ते । तदयमर्थः—व्रीह्यादिशब्दैर्हि स्वाभि-
<pb n="495"/>
धेयजात्येकार्थसमवेतमेवावान्तरापूर्वसाधनत्वं लक्षितम् । तदर्थत्वेनै-
वावधातादयो ज्ञायमाना नापूर्वान्तरसाधनसान्नाय्यार्था भवितुमर्हन्ति ।
एवं विलापनशाखाहरणादयोऽपि द्रष्टव्या इति नान्योन्यं सङ्करो
धर्माणामिति । एवं सिद्धान्तेनोपक्रम्य पूर्वपक्षोऽभिधीयते—</p>
<sutra>विहितस्तु सर्वधर्मः स्यात् संयोगतोऽविशेषात्
प्रकरणाविशेषाच्च ।। ३. १. ८. ।।</sutra>
<p>सूत्रत्रयस्यापि भाष्ये येषामन्योन्यसंविरोधः सम्भवति,
यथा—विलापनोत्पवनशाखाहरणप्रस्नवनादयः संस्कारास्तेऽप्य-
विशेषेणोदाहृताः, तथापि येषामेवान्योन्यसङ्करः सम्भवति
त एवात्रोदाहरणमिति मन्तव्यम् ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावदवान्तरापूर्वसाधन-
लक्षणया धर्माणां विनियोगः सम्भवति, येन व्यवस्था भवेत् ।
न लक्षणा, प्रमाणाभावात् । तथाहि—यदपूर्वगृहीताः खल्वव-
घातादयो धर्मास्तदपूर्वीय एव व्रीह्यादौ तदपूर्वसाधनत्वलक्षणया
विधातव्याः । परमापूर्वेणैव हि फलसमत्वेन प्रधानतया प्रकर-
णेन प्रथमं गृहीता नावान्तरापूर्वेण, तस्याफलत्वेनाप्रधानत्वात् ।
तेन परमापूर्वसम्बन्धपुरस्सरत्वाद्धर्माणां तत्साधनपदार्थसम्बन्ध
<pb n="496"/>
एव वक्तव्यः । परमापूर्वसम्बन्धेन च सर्वेषामेवाज्यौषधसान्ना-
य्यादीनामविशिष्टत्वादव्यवस्थितत्वमेव धर्माणाम् ।</p>
<p>ननु नावघातादेः परमापूर्वार्थत्वमम्, किन्तु वाक्य-
बलेनान्तरङ्गलक्षणया वाङि्नयमन्यायेनावान्तरापूर्वार्थत्वमेव ।
अतः कथं धर्माणामव्यवस्थेति । उच्यते—स्यादेवं यदि व्रीह्यादेरपि
दीक्षणीयाया इवापूर्वसम्बन्धः स्वतो भवेत्, किन्तु यागसम्ब-
न्धद्वारा परम्परया वक्तव्यः । तत्रैकस्यैव यागस्य वाक्यद्वयेऽपूर्व-
द्वयमवगतम् । “आग्नेयेन यजेत” इत्यत्रावान्तरापूर्वम्, “दर्शपूर्ण-
मासाभ्यां स्वर्गकामो यजेत” इत्यत्र परमापूर्वम् । ततः परमापूर्व-
स्याग्रप्रवृत्तत्वात्फलवत्वम् । तेन च प्रयोजनवत्वात्तस्यैव व्रीहि-
शब्दात्प्रथममुपस्थितेः परमापूर्वसाधनलक्षणयैवावघातादिविधाना-
दव्यवस्थैव धर्माणामिति ।</p>
<p>न चैवं सत्येकस्यैवावघातादेः कथं व्रीहियवयोर्दृष्टा-
र्थत्वमाज्यसान्नाय्ययोश्चादृष्टार्थत्वमिति वाच्यम् । विनियोगो-
त्तरकालं कल्पनीयत्वात्प्रयोजनस्य । अतो विनियोगबलेन दृष्टार्थत्वं
स्वीक्रियमाणं न दोषाय । न च सामान्यतः परमापूर्वग्रहणम-
न्तरेणैव व्राह्यादीनां कार्यान्तरविनियुक्तत्वादवान्तरापूर्वसाधन-
लक्षणयैवावघातादिसम्बन्ध इति वाच्यम् । “सुवर्णं भार्यम्”
इत्यत्र सुवर्णस्याप्यपूर्वसाधनलक्षणाप्रसङ्गात् । “सुवर्णं हस्ते
<pb n="497"/>
भवति, अथ गृह्णाति” इत्यादिवाक्यैः सुवर्णस्यापि क्रतौ कार्यान्तरे
विनियोगदर्शनात् । अथ तत्र भरणस्याप्यपूर्वसम्बन्धानवगमा-
दनपूर्वीयस्य च सुवर्णमन्त्रैः सम्बन्धाविरोधान्न लक्षणेति ।
तदत्राप्यवघातस्य परमापूर्वग्रहणे सति स्वरूपसम्बन्धाविरोधा-
न्नावान्तरापूर्वसाधनलक्षणाप्रमाणमस्ति । तेनावश्यमग्रतोऽपूर्वस-
म्बन्धो वक्तव्यः । स च प्रकरणात्प्रधानापूर्वसम्बन्ध एवेति ।</p>
<p>नन्वेकापूर्वप्रयुक्तत्वेऽपि धर्मव्यवस्था दृश्यते । यथा “बृहत्पृष्ठं
भवति, रथन्तरं पृष्ठं भवति” इति पृष्ठस्यैकस्तोत्रापूर्वगृहीतत्वेऽपि
बृहद्रथन्तरैस्तद्धर्माणाञ्च “बृहति प्रस्तूयमाने चक्षुर्निमीलयेत्” “रथ-
न्तरे प्रस्तूयमाने समुद्रं मनसा ध्यायेत्” इति व्यवस्थिता एव
चक्षुर्निमीलनसमुद्रमनोध्यानादयो धर्माः श्रूयन्ते अनुष्ठीयन्ते च ।
तत्र यथा बृहद्रथन्तरयोश्चित्रत्वशूरत्वगुणकीर्त्तनव्यापारभेदमाश्रि-
त्यैकापूर्वसाधनत्वेऽपि धर्माणां व्यवस्था । तथात्र व्रीह्याज्यसान्ना-
य्यादीनां भेदेन धर्मव्यवस्था भविष्यति । नैवम्; न वयमेकापूर्व-
गृहीतयोर्बृहद्रथन्तरव्यापारभेदाद्धर्मव्यवस्थां ब्रूमः, किन्तु बृहद्रथन्त-
राभ्यां पृष्ठाख्यस्तोत्रद्वारेण विलक्षणमेवापूर्वद्वयं जन्यते । न
चापूर्ववैलक्षण्य एव प्रमाणं नास्तीति वाच्यम् । स्तोत्रं हि पृष्ठम् ।
स्तुतिश्च यथा चित्रत्वकीर्त्तनेन तथा शूरत्वकीर्त्तनेन । तेनात्र
विलक्षणस्तुतिसाध्यमपूर्वं कल्प्यमानं विलक्षणमेव कल्प्यते ।
<pb n="498"/>
न चैवं सति विलक्षणकार्यत्वात्समुच्चयः । “बृहद्वा पृष्ठं भवति
रथन्तरं वा” इति स्तुतिसाधनद्वारेण विलक्षणस्तुत्योरपि विकल्पस्य
वाचनिकत्वात् । न च वाचनिक एवायं विकल्पो न भवतीति
वाच्यम् । बृहद्रथन्तराधिकरणे वार्त्तिककारपादैर्वाचनिकस्यैव
सिद्धान्तहेतुत्वेनोक्तत्वात् । तेन तत्र भिन्नपृष्ठप्रयुक्ता धर्मव्यवस्था ।
अत्र तु परमापूर्वप्रयुक्तत्वादवघातादिधर्माणां परमापूर्वसाधनत्वस्य
सर्वषामाज्यौषधसन्नाय्यादीनामविशिष्टत्वात्सर्वे धर्माः सर्वत्र कर्त्तव्या
इति । एवं प्राप्तेऽभिधीयते—</p>
<sutra>अर्थलोपादकर्म स्यात् ।। ३. १. १० ।।</sutra>
<head>सिद्धान्तः</head>
<p>अयमभिप्रायः—भवेदेवं यदि परमापूर्वप्रयुक्ता धर्मा भवेयुः,
किन्त्ववान्तरापूर्वप्रयुक्ता होते । तथाहि—आग्नेयापूर्वीयपुरोडाश-
प्रकृतित्वेन व्रीहयो विहिताः । तेषान्तावदाग्नेयापूर्वीयत्वं व्यवस्थि-
तमेव । तत्सन्निधौ चावघातप्रोक्षणादयो द्वितीयाश्रुतिप्रतिपादित-
व्रीहिसंस्काररूपाः श्रूयन्ते । संस्कारश्च भूतभाव्युपयोगसम्बन्धि-
द्रव्यविषयः । तेन व्रीहिस्वरूपेऽवघातप्रोक्षणादयः संस्कारा
असम्बध्यमाना व्रीहीणां भाव्युपयोगिनि स्वरूपे सम्बध्यमाना
आग्नेयापूर्वीयपुरोडाशप्रकृतिद्रव्यत्वेनान्तरङ्गलक्षणाबलेन व्रीहि-
<pb n="499"/>
शब्दोपस्थाने सम्बद्ध्यन्ते । तदयमर्थों भवति—आग्नेयापूर्वीय-
पुरोडाशप्रकृतिद्रव्यमवहन्यादिति । एवञ्च सति यवस्यापि तद्रूप-
त्वादवघाताद्यन्वयो नानुपपन्नः । तदुक्तमजिताकृता—</p>
<lg>
<l>‘व्रीहित्वैकार्थसम्बन्धिन्याग्नेयापूर्वसाधने ।</l>
<l>लक्षिते व्रीहिशब्देन विधियुक्तं द्वितीयया ।।</l>
</lg>
<p>प्रोक्षणं व्यवतिष्ठेत ततो नातिप्रसज्यते’ इति । एतच्चोप-
लक्षममात्रम् । तेन यत्र प्रकृतिद्रव्यगतः संस्कारः श्रूयते, तत्रा-
वान्तरापूर्वीयं प्रकृतिद्रव्यमिति लक्षणम् । यत्र तु प्रदेयद्रव्यगतः
संस्कारो विलापनादिः, तत्रावान्तरापूर्वीयं प्रदेयद्रव्यमिति यथा-
सम्भवं सर्वमूहनीयम् । न चैवं सति “सुवर्णं भार्यम्” इत्यत्रापि
सुवर्णशब्दस्यापूर्वसाधनलक्षणाप्रसङ्गः । “सुवर्णं हस्ते भवत्यथ
गृह्णाति” इत्यादिवाक्यविहितापूर्वीयसुवर्णस्याप्रस्तुतत्वेनात्रानुप-
स्थितेः । तेन भरणस्य संस्कारत्वासम्भवात्सक्तुवद्विनियोगभङ्गो
युक्त एव । न चेह तथेति वैषम्यम् ।</p>
<p>यत्तु परमापूर्वेणाग्रतो गृहीतत्वात्परमापूर्वसाधनमेवावघाता-
दिसम्बन्धार्थं लक्षणीयमित्युक्तम्, तदयुक्तम् ; व्रीह्यवघातादीनां
परमापूर्वसम्बन्धे प्रमाणाभावात् । प्रकरणेन व्रीह्यवघातादीनां
परमापूर्वसम्बन्धो वक्तव्यः । तत्र न तावद्व्रीह्यादिद्रव्याणामक्रिया-
रूपत्वेन प्रकरणेन ग्रहणं सम्भवति । क्रियारूपत्वेऽप्यवघातस्य
<pb n="500"/>
व्रीहिसंयुक्तत्वात् न प्रकरणेन ग्रहणम् । अथ न ग्राहकलक्षणम्,
किन्तर्हि ? सन्निधानलक्षणम् । एवन्तर्ह्यवान्तरापूर्वस्यैव सन्निहित-
त्वात्सर्वविशेषसम्बद्धस्य च सामान्यसम्बन्धपूर्वकत्वेऽप्याग्नेयापूर्वी-
यव्रीहिविशेषसम्बन्धार्थमवघातस्य सामान्येन तत्सम्बन्ध एवाग्रतो
युक्तः, परमापूर्वसम्बन्धस्तु कुतः ? न च तस्याफलत्वेनाप्रयोज-
कत्वम्, परमापूर्वद्वारेणैव फलत्वात् । अनिर्ज्ञातोपायपरिमाणत्वेन
च आग्नेयादिसन्निहितधर्मसम्बन्धः । अतः सर्वथा अवान्तरापूर्व-
प्रयुक्ता एव धर्माः, ततश्च व्यवतिष्ठन्त इति सिद्धम् ।</p>
<p>प्रयोजनं पक्षोक्तम् । सूत्रन्तु-अवघातादीनामाज्यादिगुण-
शास्त्रगम्यस्यार्थस्य प्रयोजनस्य लोपादकर्म स्थात् अननुष्ठानं
स्यादित्यर्थः ।।</p>
<trailer>इति चतुर्थं तेषामर्थाधिकरणम् ।। ४ ।।</trailer>
<head>अथ पञ्चमं स्फ्यकपालाधिकरणम्</head>
<sutra>द्रव्यञ्चोत्पत्तिसंयोगात्तदर्थमेव चोद्येत ।। ३. १. ११ ।।</sutra>
<head>विषयसंशयौ</head>
<p>स्तो दर्शपूर्णमासौ । तत्र समामनन्ति—“स्फ्यश्च कपालानि
चाग्निहोत्रहवणी च शूर्पञ्च कृष्णाजिनञ्च शम्या चोलूखलञ्च मुसलञ्च
द्वषञ्चोपला चैतानि वै दश यज्ञायुधानि” इति । तत्र सन्दिह्यते—
<pb n="501"/>
किं यो य इह शक्यते एभिः कर्तुं तस्मै तस्मै पदार्थायैतानि
समाम्नातानि ? उत यद्येन संयुक्तं तस्मा एवेति । विधिप्रत्यासत्या
प्रथमं संस्कारणां विनियोगव्यवस्थां प्रतिपाद्येदानीं द्रव्यगुणयो-
र्विनियोगे प्रतिपाद्ये गुणस्य द्रव्यावच्छेदकत्वेन द्रव्यविनियोगा-
धीनविनियोगादनन्तरं द्रव्यस्यैव विनियोगः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—द्वावत्र स्फ्यादीनां संयोगौ
प्रतीयेते । “एतानि वै दश यज्ञायुधानि” इत्येकः, “स्फ्येनोद्धन्ति”
इत्येवमादिरपरः । तयोश्चैको विधिरपरोऽनुवादः । तत्रोद्धननादिवा-
क्यानां विधित्वे दशापि वाक्यानि भिन्नानि वक्तव्यानि । प्रत्येक-
मेवापूर्वसाधनलक्षणापि वक्तव्या । यज्ञायुधवाक्यस्य तु विधित्व
एकवाक्यत्वम्, नाप्यपूर्वसाधनलक्षणा । तेन यज्ञायुधवाक्यस्यैव
विधायकत्वादुद्धननादिवाक्यानाञ्च “यदष्टाकपालो भवति” इति
वदवयुत्यानुवादेनार्थवादत्वमेव । एवञ्च प्रत्येकयज्ञक्रियान्वयेन दश-
संख्याप्युपपत्स्यते । ननु विधिरत्र न श्रूयते । वैशब्दश्च विधित्वपरि-
पन्थीति कथमस्य विधित्वम् ? उच्यते-“एतानि वै दश यज्ञायुधानि”
इत्यत्रायुधशब्दस्य साधनवचनत्वात् स्फ्यादीनां यज्ञसाधनत्वं
प्रतीयते । न चायमनुवादः, वाक्यान्तरेण यज्ञसाधनत्वाप्राप्तेः ।
<pb n="502"/>
वैशब्दस्य च “वारुणो वै यज्ञावचरः” इत्यादिषु विधित्व-
प्रतिबन्धव्यभिचारात् । तेनाप्राप्तार्थत्वात् विध्यध्याहारेणास्यैव
विधायकत्वम् । तत्र प्रदेयत्वेन साक्षाद्यज्ञसाधनत्वस्य च चतुर्था-
ध्याये निराकरिष्यमाणत्वादानर्थक्यतदङ्गन्यायेन तदङ्गावतारे
यज्ञाङ्गत्वाविशेषाद्यथासामर्थ्यं सर्वार्थान्येव स्यादिति विज्ञायत इति ।
एवं प्राप्तेऽभिधीयते—</p>
<head>सिद्धान्तः</head>
<p>भवेदेवं यदि “एतानि वै दश यज्ञायुधानि” इत्यत्र विधिः
श्रूयेत । नन्वायु धशब्दस्य साधनवचनत्वात्स्फ्यादीनाञ्च यज्ञ-
साधनत्वस्य वाक्यान्तरादप्राप्तेरनुवादासम्भवाद्विध्यध्याहारेणैवास्य
विधित्वमित्युक्तम् । मैवम्; आयुधशब्दस्य युद्धसाधनत्वेन मुख्य-
यज्ञसाधनवचनत्वाभावात् । यज्ञसाधने गौणोऽयमायुधशब्दः, गौणश्च
प्रमाणान्तरप्रसिद्धगुणयोगनिबन्धन एव । न च विधेयोऽर्थः प्रमा-
णान्तरविषयो भवति । तेन विधित्वाभावाद्वैशब्दस्य औत्सर्गिक-
विधित्वतिरस्कारेणानुवादद्योतकत्वाद्यथाप्राप्तगुणयोगादनुवादत्वमे-
वास्य वक्तव्यम् । न च तदङ्गं सम्भवति, यतः “स्फ्येनोद्धन्ति”
इत्यादिवाक्यैरुद्धननादिद्वारेण स्फ्यादीनां यज्ञसाधनत्वमवग-
म्यते । आयुधान्यपि युद्धसाधनानि । तेन साधनत्वगुणयोग-
स्य स्फ्यादिषु स्तुत्यर्थं गौण एवायमायुधशब्दः । उद्धननादि-
<pb n="503"/>
वाक्यानान्तु पृथगाख्यातयोगेन पृथग्विधानस्यैव निष्प्रतिपक्षत्वा-
दुद्धननादिसम्बन्धेन पृथग्वाक्यविहितानां स्फ्यादीनाम् “एतानि
वै दश यज्ञायुधानि” इति साधारणोऽयमर्थवादः । तदुक्तम्—</p>
<lg>
<l>स्फ्यादेरुत्पत्तिसम्बन्धः कार्यैरुद्धननादिभिः ।</l>
<l>तत्र यज्ञायुधानीति प्राप्तमेवानुकीर्त्त्यते ।। इति ।</l>
</lg>
<p>(तं. वा., पृ. ६७१)</p>
<p>अपूर्वाधिकरणन्यायेनात्रापि सन्निहितावान्तरापूर्वसाधनल-
क्षणायाः सिद्धत्वात् द्रव्याणामपि यथासंयोगमेव व्यवस्थितिः ।</p>
<p>प्रयोजनम्—पक्षोक्तमेव । सूत्रन्तु—द्रव्यमुत्पत्तावेवोद्ध-
नवाद्यर्थत्वेनावगमात् उद्धननार्थमेव चोद्येत, न क्रियान्तरार्थ-
मित्यर्थः ।।</p>
<trailer>इति पञ्चमं स्फ्यकपालाधिकरणम् ।। ५ ।।</trailer>
<head>अथ षष्ठमरुणाधिकरणम्</head>
<sutra>अर्थैकत्वे द्रव्यगुण्योरैककर्म्यान्नियमस्स्यात् ।।३.१.१२.।।</sutra>
<head>विषयसंशयसङ्गतयः</head>
<p>ज्योतिष्टोमे क्रयं प्रकृत्य श्रूयते—“अरुणया पिङ्गाक्ष्यैकहा-
यन्या सोमं क्रीणाति” इति । तत्र संशयः—किमरुणिमा कृत्स्न-
<pb n="504"/>
प्रकरणे निविशिते ? उत क्रय एवैकहायन्याम् ? इति । द्रव्य-
विनियोगं प्रतिपाद्येदानीमवसरप्राप्तो गुणविनियोगः प्रतिपाद्यते ।
अत्रारुणापदस्य केवलगुणपरत्वे पिङ्गाक्ष्यैकहायनीपदयोश्च
द्रव्यपरत्वे स्थिते विचारः । तदयुक्तम्; पिङ्गाक्ष्यैकहानीपद-
योरपि गुणवचनत्वात् । तथाहि—पिङ्गाक्षी एकहायनीति च
बहुव्रीहिसमासोऽयं मत्वर्थीयप्रत्ययसमानार्थः । मत्वर्थीयप्रत्ययस्य
तदस्यास्त्यस्मिन्निति सम्बन्धेऽनुशासनात्तत्समानार्थस्य बहुव्रीहेरपि
सम्बन्धवचनत्वमेव । किञ्च गोमानिति एकहायनीति च विशिष्टे
प्रतीयेते । न चात्र गोमात्रमेकहायनमात्रं वा विशेषणम्, अस-
म्बद्धे विशिष्टप्रत्ययानुत्पत्तेः । तेन गोसम्बद्धः, एकहायनसम्ब-
द्धोऽत्र विशेषणम् । विशेषणञ्च पूर्वमधीयते । अतस्सम्ब-
न्धोऽत्र प्रथममभिधातव्यः । तदुक्तम्—</p>
<lg>
<l>न हि गोभिरसम्बन्धो गोमानित्युपपद्यते ।</l>
<l>तस्माद्विशेषणं तत्र सम्बन्धः पूर्वमुच्यते ।। इति ।</l>
</lg>
<p>(तं. वा., पृ. ६७३)</p>
<p>तथा च सत्याकृतिन्यायेन तत एव विशिष्टप्रतीतिसिद्धेर-
नभिधेयमेव द्रव्यम् । किन्तु ‘कृत्तद्धितसमासेषु सम्बन्धाभिधानं
त्वतल्भ्याम्’ इत्यनुशासनबलात्पिङ्गाक्षीत्वमेकहायनीत्वमित्यत्र
सम्बन्ध एवावश्यमभिधेयः । अभिधेयनिष्कर्षे च त्बतलोरनुशा-
<pb n="505"/>
सनम् । यस्य गुणस्य हि भावाद्द्रव्ये शब्दनिवेशः तदभिधाने
त्वतलाविति । प्रयोगदर्शनञ्च यथा—शाबलेयस्य गोत्वमिति ।
अतोऽपि पिङ्गाक्ष्यैकहायनीशब्दाभ्यामपि सम्बन्ध एवाभिधीयते ।
स च तदागमन्यायेन प्रत्ययार्थ एवेति प्राधान्यात्तस्यैव पदार्थत्वम्,
न तु द्रव्यस्य, आक्षेपलभ्यत्वात् । तेन पिङ्गाक्ष्यैकहायनीशब्द-
योरपि सम्बन्धरूपगुणान्विताभिधानान्न विचारविषयत्वम् ।</p>
<p>उच्यते—स्यादेवं यद्येकहायन्यादिशब्दैः सम्बन्धोऽभिधीयते ।
न चैतदस्ति, बिकल्पासहत्वात् । तथाही-किं सम्बन्धमात्रमभिधीयते ?
सम्बन्धविशेषो वा ? न ताबत्सम्बन्धमात्रम्, सकलयौगिकशब्दानां
पर्यायत्वप्रसङ्गात् । नापि सम्बन्धविशेषः, तस्य सम्बन्धिद्वयाधी-
नत्वेन तदभिधानमन्तरेणानभिधानात् । अथ तदर्थं द्वावपि सम्ब-
न्धिनावभिधीयेते, तदाभ्यामेव विशेषण विशेष्यभावापन्नाभ्यां स-
म्बन्धप्रतीतिसिद्धेः किमभिधानगौरवाश्रयणेन ? तदुक्तम्—</p>
<lg>
<l>सर्वत्र यौगिकैः शब्दैर्द्रव्यमेवाभिधीयते ।</l>
<l>न हि सम्बन्धवाच्यत्वं सम्भवत्यतिगौरवात् ।। इति ।</l>
</lg>
<p>(तं. वा., पृ. ६७५.)</p>
<p>नन्वप्रतीतविशेषण भूते सम्बन्धे विशिष्टबुद्धिर्न भवतीत्युक्तम् ।
मैवम्; न हि गोमानिति पदे सम्बन्धोऽपि विशेषणम् । किन्तर्हि ?
गावः । ताश्च गोप्रातिपदिकेन प्रथममुपात्ता एव ।</p>
<pb n="506"/>
<p>तदुक्तम्—</p>
<lg>
<l>विशेषणाद्विना नेष्टो विशेष्यप्रत्ययोद्भवः ।</l>
<l>विशेषणञ्च गावोऽत्र न सम्बन्धः कथञ्चन ।। इति ।</l>
</lg>
<p>(तं. वा., पृ. ६७५)</p>
<p>तत्र विशेषणत्वं सम्बन्धिनं विना सम्भवति, न तु सम्बन्धा-
वगतिं विना । न च यद्येन विना सम्भवति तत्तदवगतिमपेक्षते ।
अपि त्ववगते तस्मिन्नाक्षेपलभ्यं भवति । तदुक्तम्—</p>
<lg>
<l>न विशिंषन्ति गावोऽर्थं पृथिव्यामनवस्थिताः ।</l>
<l>तत्र किं शक्यते वक्तुं पृथिव्यप्यभिधीयते ।। इति ।</l>
</lg>
<p>(तं. वा., पृ. ६७६)</p>
<p>किञ्च व्यभिचारादपि न सम्बन्धावगमो विशिष्टावगमनि-
मित्तम् । तथाहि—प्रतीयत एव पितापुत्रादिशब्देभ्यः सम्बन्धो
न विशिष्टावगमा भवति । पुत्रशब्दात्तु विशिष्टानवगमेन नियमेन
भवत्येव सम्बन्धावगमः । तेन द्रव्यमेव विशिष्टं पिङ्गाक्ष्यैकहायनी-
शब्दाभ्यामभिधीयते । यत्तु त्वतलोः सम्बन्धस्याभिधानादभिधे-
यनिष्कर्षे च त्वतलोरनुशासनप्रयोगयोर्दर्शनात्कृत्तद्धितसमासैः
सम्बद्धमेवाभिधीयत इत्युक्तम् । तदयुक्तम्; न ह्यभिधेयनिष्कर्षे
त्वतलोरनुशासनमस्ति । किन्तर्हि ? द्रव्यसमवेशब्दप्रवृत्तिनिमि-
त्तनिष्कर्षे । तथा चानुशासनम्—“यस्य गुणस्य हि भावाद्द्रव्ये
शब्दनिवेशः तदभिधाने तत्वलौ” इति । तेन गोशब्दस्य व्यक्ति-
<pb n="507"/>
रूपद्रव्ये प्रवृत्तौ द्रव्यसमवेतमभिधेयमेव सामान्यं निमित्तम् । अतस्त-
देव तत्र गोत्वं गोतेति त्वतल्भ्यां निष्कृष्यत हत्युचितम् ।
कृत्तद्धितसमासेषु न द्रव्यसमवेताभिधेयस्य निमित्तस्यासम्भ-
वात्सम्बन्धस्य चानभिधेयस्यापि द्रव्यसमवेतस्य वस्तुनः शब्द-
प्रवृत्तिनिमित्तत्वात्समवेतं त्वतल्भ्यान्निष्कृष्यते । तदुक्तम्—</p>
<lg>
<l>शब्दप्रवृत्तिनिमित्ते हि भावप्रत्यय इष्यते ।</l>
<l>देवदत्तस्य गोमत्वं सम्बन्धश्च प्रतीयते ।। इति ।</l>
</lg>
<p>(तं. वा., पृ. ६७३.)</p>
<p>अतः पिङ्गाक्ष्यैकहायनीशब्दाभ्यां द्रव्यमेवाभिधीयत इति
सिद्धम् । ननु भवतु पिङ्गक्ष्यैकहायनीशब्दयोर्द्रव्यवचनत्वम्,
तथाप्यरुणाशब्दस्यापि गुणविशिष्टद्रव्यवचनत्वेन केवल(गुण)वचन-
त्वाभावात्कथं विचारविषयत्वम् ? तथाहि-रूपरसगन्धादिशब्दानां
खलु केवलगुणवचनानां मत्वर्थीयप्रत्ययमन्तरेण द्रव्यसमानाधिक-
रणस्याभावात् । न हि भवति ‘रूपं पट’ इति सामानाधिकरण्यम्,
अपि तर्हि ? ‘रूपवान् पट’ इति । अरुणादिपदेषु विनापि मत्वर्थीय-
प्रत्ययेन ‘अरुणः पटोऽरुणा शाटी’ इति द्रव्यसामानाधिकरण्याद्न-
णविशिष्टद्रव्यवचनत्वमेव । किञ्च ‘गुणवचनेभ्यश्च’ इति शुक्लारुणा-
दिशब्देषु मतुब्लोपानुशासनात् ‘शुक्लवान् पटः’ इत्यस्मिन्नेवार्थे
शुक्लः पट इति प्रयोगानुशासनवशाद्विज्ञायते । न च शुक्लस्य
<pb n="508"/>
शब्दस्य वाचकत्वं सम्भवति । यथा.... ....वत्तेषूद्भिदादिपदेषु प्रत्य-
यलोपाशुशासनं प्रकृतिभागस्यैवोभयथा प्रतिपादनसामर्थ्यप्रदर्श-
नार्थम् । एवमत्राप्यरुणादिपदस्यैव गुणद्रव्यप्रतिपादनसामर्थ्य-
प्रतिपादनार्थं मतुब्लोपानुशासनम् । अतोऽपि द्रव्यवचनत्वमेव ।
तदुक्तम्—</p>
<lg>
<l>शब्दानां न हि लोपेन वाक्यार्थः प्रतिपाद्यते ।</l>
<l>तस्मादुभयसामर्थ्यमेवं तत्रावगम्यते ।। इति ।</l>
</lg>
<p>(तं. वा., पृ. ६८१)</p>
<p>नापि गुणवचनत्वेऽपि शुक्लादिपदानां लक्षणया द्रव्यसामा-
नाधिकरण्यम्, रूपादिशब्दानामपि लक्षणया द्रव्यसामानाधिक-
रण्याद् रूपं पट इति प्रयोगप्रसङ्गात् । किञ्च द्रव्यगतसंयोगे
दृश्यते—अरुणः पटः अरुणा शाटीति । अतोऽपि द्रव्यवचनत्वम् ।
तेन गुणवद्द्रव्यवचनत्वादरुणाशब्दस्य केवलगुणवचनत्वाभावाद-
नुपपन्नो विचार इति ।</p>
<p>उच्यते—गुणवद्द्रव्यवचनत्वेऽपि गुणाभिधानस्यावश्याभ्यु-
पेयत्वादाकृतिन्यायेनाक्षेपादेव द्रव्यप्रतीतिसिद्धेर्न द्रव्यगोचराप्यभि-
धानशक्तिः कल्पयितुं शक्यते । तेनाकृतिन्यायेनैवाक्षिप्तद्रव्यद्वारेण
शुक्लः पट इति सामानाधिकरण्योपपत्तेर्न तद्वशेन द्रव्यवचनत्वम् ।
न चैवं सति रूपरसादिपदानामप्याक्षिप्तद्रव्यद्वारेणैव रूपं पट इति
<pb n="509"/>
सामानाधिकरण्यप्रसङ्गः, शब्दशक्तिवैचित्र्यात् । तथा हि—
केषाञ्चिच्छब्दानां केषुचिदर्थेष्वभिधानवदेव लक्षणाशक्तिरप्यनादि-
कालप्रवृत्तत्वेन निरूढा । यथा शुक्लादिशब्दानां द्रव्येषु ।
केषुचित्क्रियते । यथा-रथाङ्गनामा चक्रवाकः । केषुचित्कर्त्तुमपि
न शक्यते । यथा—स्पर्शरूपरसगन्धानाम् । तदुक्तम्—</p>
<lg>
<l>निरूढा लक्षणाः काश्चित्सामर्थ्यादभिधानवत् ।</l>
<l>क्रियन्ते साम्प्रतं काश्चित्काश्चिन्नैव त्वशक्तितः ।। इति ।</l>
</lg>
<p>(तं. वा., पृ. ६८३)</p>
<p>न च सम्बन्धमात्रनिबन्धनत्वाल्लक्षणाया एवंविधवैचित्र्या-
सम्भव इति वाच्यम् । अभिधानशक्तेरिव लक्षणाशक्तेरपि
वैचित्र्योपपत्तेः । यथाभिधानवादिनः समानेऽपि गुणाभिधाने
शुक्लादिशब्दा गुणविशिष्टं द्रव्यमभिदधति, रूपादिशब्दास्तु गुण-
मात्रम् । एवं शुक्लादिशब्दा एव गुणमभिदधानाः प्रधानभूतं
सामानाधिकरण्योचितं द्रव्यं लक्षयन्ति, न रूपादिशब्दा
इत्याभिधानवदेव लक्षणावैचित्र्योपपत्तेर्नानुपपन्नम् । न चैवं
शक्तिद्वयस्वीकारादविशेषः, अभिधानशक्तेर्वाभिधेयाविनाभावो-
पस्थितार्थतात्पर्याया लक्षणाशक्तिशब्दार्थत्वात् । अत एव मतुपो
लोपाम्नानं वा, अत्रानादिकालनिरूढलक्षणावशादेव । लिङ्ग-
संख्ययोश्चाक्षिप्ताश्रयभूतद्रव्यद्वारेणैव । तथाचानुशासनम्—
<pb n="510"/>
‘गुणवचनानामाश्रयतो लिङ्गवचनानि भवन्ति’ इति । गुणवचनत्वं
चोपसर्जनीभूतार्थाभिधानम् । कथन्तर्हि वैयाकरणानां वैशेषिका-
दिवत्प्रतिनियता गुणास्सन्तीति ? न; रूपरसादिशब्देषु निष्कृष्ट-
गुणाभिधायिषु यथाकथञ्चिदाश्रयोपस्थितौ प्रसङ्ग इति ।
अतोऽरुणापदस्य गुणवचनत्वादुपपन्नो विचार इति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—अरुणयेति तृतीयान्त-
मरुणापदं केवलगुणवचनं सत्कारकार्थञ्च प्रतीयते । न चामूर्तस्य
गुणस्य कारकत्वं सम्भवति, क्रियासमवायाभावात् । द्रव्याव-
च्छेदकत्वेनास्य कारकत्वम्, तथापि क्रियासमवायाभावेनास्या-
कारकत्वात् । न च भूतद्रव्यस्बन्धमात्रेण कारकविभक्तियोगः ।
तथासति विधावौपचारिकशब्दप्रसङ्गात् । न चैवं सति जातेरप्य-
कारकत्वमिति वाच्यम् । जातेरप्युदाहणत्वेन विचारविषयत्वात् ।
आकृत्यधिकरणे च वाच्यत्वप्रतिपादनपरतयेह सिद्धमेव क्रिया-
र्थवत्वमुपदर्शितम् । तेनात्र द्रव्यगतं कारकत्वमनूद्य गुणो विधेयः ।
न चैवं सति स्ववाक्य एवैकहायनीपदस्य द्रव्यवचनत्वात् हन्त !
तृतीयाप्रतिपादितकारकत्वानुवादेनैवारुणगुणविधानमिति वाच्यम् ।
वैरूप्यलक्षणवाक्यभेदप्रसङ्गात् । तथाहि—एकस्यैवैकहायनीप-
दस्य क्रयं प्रति विधेयगुणभूतोपदेशार्थत्वम्, अरुणगुणं प्रत्य-
<pb n="511"/>
नूद्यमानप्राधानभूताद्देश्यार्थत्वम् । तथा एकहानीपदस्य किया-
सम्बन्धाय कारकविभक्तियोगः, गुणसम्बन्धाय च सम्बन्ध-
प्रतिपादकषष्ठीविभक्तियोगः । एतच्च सकृदुच्चारिते वैदिकेऽभ्युपगमनं
पौरुषेयत्वमापादयतीति, तेन प्रकरणगतक्रियाङ्गकरणीभूतकृत्स्न-
द्रव्यगतमेव कारकत्वमनूद्यारुणागुणो विधीयत इति । न चैवं
सति प्रकरणगतसम्बन्धेऽपि विभागलक्षणवाक्यभेददोष इति
वाच्यम् । वैरूप्यलक्षणवाक्यभेदस्याप्यवश्याभ्युपगमनीयत्वात् ।
न हि विभागमन्तरेण परस्परभिन्नार्थत्वं सम्भवति ।</p>
<p>किञ्च पौरुषेयत्वापादको हि वैरूप्यलक्षणो वाक्यभेदो
महादोषमावहति । न च विभागलक्षणो वाक्यभेदः पौरुषेयत्वावहः,
किन्तु सहोच्चरितानामौचित्यमात्रप्राप्त्यैकार्थातिक्रममात्रमेव ।
तथा च “स्योनं ते सदनं कृणोमि” इत्यादिष्वर्थैकत्वाभावेन विभाग-
लक्षणवाक्यभेदस्य स्पष्टत्वादिति वैषम्यम् । तेनायमर्थः—सर्वाण्येव
प्रकरणगतकारकाणि ग्रहादीन्यरुणानि कर्त्तव्यानीति । ननु
विभज्यमानमप्यरुणापदं स्वतोऽविधायकमिति कल्पितविधिनैव
तदर्थः सन्निधिलक्षणप्रकरणोपलक्षिते कारके विधातव्यः ।
सन्निधानञ्चैकहायनीरूपकारकेणैव प्रकृष्टतरम् । न च कल्पितविधिना
तत्सम्बन्धविधाने विरुद्धत्रिकद्वयापत्तिलक्षणो वाक्यभेदः पौरुषेय-
त्वापादकोऽस्तीत्येकहायनीगतकारकत्वानुवादेनारुणगुणो विधीय-
<pb n="512"/>
ताम्, न तु प्रकरणगतकारकत्वानुवादेनेति । उच्यते—विधेया-
न्वयपरो हि विधिस्तदेवोद्देश्यमपेक्षते, येन विना विधातुमेव
नोत्सहते । तदुक्तम्—“हविषा विशेषणं नोभयत्वेन”इति । तदत्र
कारकमात्रोद्देशे विध्यानर्थक्याज्ज्योतिष्टोमापूर्वीयमेव कारक-
मुद्दिश्यते । पुनश्चैकहायनीगतत्वेन विशेषणविवक्षायां पौरुषेयत्वावहो
वाक्यभेदो दुष्परिहर एवेति प्रकरणगतसकलकारकसम्बन्ध एव
गुणस्य युक्तः ।</p>
<p>ननु शुक्लारुणादिशब्दानां केवलगुणवचनत्वेऽपि निरूढ-
लक्षणया गुणोपसर्ज्जनद्रव्यप्रधानत्वमुक्तम् । तेन लिङ्गसंख्या-
कारकत्वमपि द्रव्यस्यैवोपादायारुणापदं द्रव्यान्तरं क्रय एव
विधत्ताम् । न चैकहायन्यावरोधाद्द्रव्यान्तराप्रवेशः, विभिन्नान-
तिप्रयोजनत्वेन वाक्यान्तरविहितानामपि वासःप्रभृतीनां समुच्च-
यस्वीकारादिति । उच्यते—सत्यमुक्तम्, किन्तूपसर्जनत्वं
गुणस्य पदार्थवेलायाम् । तथाहि-शुक्लः पट इति शुक्लपदं
यद्यपि निरूढलक्षणावशादाक्षिप्तद्रव्यमेव पटसामानाधिकरण्यं
भजते, तथापि लोहितोष्णाषन्यायेनोपसर्जनीभूतगुणपरमेवेति
व्युत्पत्तिः । शुक्लः शुक्लौ शुक्ला इत्यत्र तु द्रव्यपरकारकत्वञ्च
क्रियान्वयित्वरूपं वाक्यार्थो भवति, न लिङ्गसंख्यावत्पदार्थपर्य-
वसायित्वम् । तेनात्र कारकत्वान्वयो गुणस्यैव वक्तव्यः ।</p>
<pb n="513"/>
<p>न च वाच्यम्-गुणपरत्वेऽरुणापदस्य कुत्र लिङ्गसंख्ययोरन्वय
इति । लक्षितद्रव्य इति चेत्—तर्हि युगपच्छ्जतिलक्षणाविरोधात्का-
रकत्वमपि द्रव्यस्यैवास्तु, यतो न श्रुत्यर्थानुपयोगलक्षणा, येन
स्वार्थप्रतिपादनमवान्तरव्यापारीकृत्य लाक्षणिकार्थपर्यवसायि पदं
भवेत् । किन्तु श्रुत्यर्थोपपत्यर्थमेव । तथाहि—गुणमभिदधात्यरु-
णादिपदम्, अगुणस्य च गुणिनमन्तरेणासम्भवात्स्वार्थोपपत्यर्थं
गुणिनमेव द्रव्यं लक्षयति । तेन ‘निमित्तं विधिरपबाधते’ इति
स्वार्थपरित्यागेनैवेयमनादिनिरूढलक्षणा । अनेनैवाभिप्रायेणोपस-
र्जनीभूताक्षिप्तद्रव्यप्रधानो गुणः शुक्लारुणादिशब्देभ्यः प्रतीयते,
रूपादिशब्देभ्यः स्वतन्त्र इत्युच्यते । न तूपसर्जनत्वेनाभिप्रायेण ।
न च श्रौतार्थपरित्यागेन लाक्षणिकान्वयः सम्भवतीति गुणस्यैव
कारकान्वयः । लिङ्गसंख्यान्वयस्त्वाक्षिप्तद्रव्यस्यैव, गुणे तस्या-
सम्भवात् । न चैतन्न भवति । दृष्टो हि स्वार्थपरस्यापि शब्दस्य
लक्षितेनापि लिङ्गसंख्यान्वयः । यथा “राजा राजसूयेन”
इति तृतीयया राजसूयप्रातिपदिकाभिहितानामेव समुदायिनां
कारकत्वान्वयः, लक्षितसमुदायस्य संख्यान्वयः ।</p>
<p>नन्वमूर्त्तत्वाद्गुणस्य कारकत्वं न सम्भवतीत्युक्तम् । अतः
स्वार्थानुपयोगादेवेयं लक्षणा । तेन कारकत्वयोग्यत्वविदित-
द्रव्यविनियोजकमेवारुणापदमापद्यत इति पूर्वपक्षाभावः । उच्यते-
<pb n="514"/>
एवं ह्यत्र पूर्वपक्षी मन्यते—कारकत्वान्वयस्तावदत्र गुणस्य
प्रतीयते । तत्र किं स एव यथोपपद्यते तत्स्वीक्रियताम् ? अथ
वा लक्षितद्रव्यं क्रियायां विधीयताम् ? तत्र लक्षितद्रव्यविधाने
श्रुत्यर्थपरित्यागो विधौ च लक्षणा । न च गुणस्य प्रकृतकारका-
न्वयो नोपपद्यते । तत्र यद्यप्युत्सर्गतः प्रातिपदिकार्थस्य कार-
कीभावेनैव सम्बन्धो युज्यते, तथाप्यसम्भवेन तत्परित्यागात्सम्बन्ध-
मात्रमेव स्वीकर्त्तुमुचितम् । तच्च कारकत्वानुवादेन गुणविधाने
न सम्भवतीति तदेव स्वीक्रियते । तत्राप्यानर्थक्यतदङ्गन्यायेन
करणकारकीभूतद्रव्यविषयत्वम् । अतोऽनुवादस्य यथाप्रतीत-
विषयत्वात्सर्वाण्येव कारकाण्यरुणीकर्त्तव्यानीति । तदुक्तम्—</p>
<lg>
<l>अतश्च पदमेवैतद्वाक्येनैवं विभज्यते ।</l>
<l>या व्यक्तिः करणत्वेन चोदितापूर्वसाधनम् ।।</l>
</lg>
<lg>
<l>तया तत्साधयेन्नित्यमरुणत्वविशिष्टया ।</l>
<l>एवञ्चेदरुणं कार्यं करणं यद्ग्रहाद्यपि ।। इति ।</l>
</lg>
<p>( तं. वा., पृ. ६८०. )</p>
<p>न चैवं सति गुणस्य कर्मकारकत्वमपि न सम्भवतीति वाच्यम् ।
तस्य क्रियासमवायव्यतिरेकेण क्रियोद्देश्यतामात्रेण सम्भवात् ।
तस्मात्करणकारकाण्येवारुणीकार्याणि, न तु कर्त्रादीन्यपीति ।
एवं प्राप्ते—</p>
<pb n="515"/>
<head>सिद्धान्तः</head>
<p>अभिधीयते—भवेदेवं यदि गुणस्य कारकत्वं नोपपद्यते ।
क्रियानिर्वर्तनं हि कारकत्वम् । तत्क्रियापेक्षानिबन्धनम् । यथा
च क्रिया द्रव्यं विना न भवतीति स्वनिष्पत्तये द्रव्यमपेक्षते,
तथा गुणानवच्छिन्नस्य द्रव्यविशेषस्य क्रियार्थमुपादातुमशक्यत्वात्
गुणमपेक्षत एव । तत्राकांक्षावशाद्यदि स्ववाक्यस्थमुभयं पश्यति,
तदान्योन्यानुग्रहादुभयमपि स्वसाधनतया गृह्णाति । अथ गुणं न
पश्यति यथा “पशुना यजेत” इति ( तत्र गुणापेक्षया यं कञ्चन-
गुणं स्वीकरोति ) तथा द्रव्यापेक्षया यत्किञ्चिद्द्रव्यं
स्वीकुरुते । अत्र चोभयस्वभावादुभयमपि साधनतया
क्रयक्रिया स्वीकुरुते । ननु उत्कृष्टं क्रियां कुर्वत्कारकं भवति ।
गुणस्य चामूर्तत्वेन क्रियासमवायाभावात् कथं कारकत्वम् ?
उच्यते-न हि प्रधानभूतक्रियासमवायेन करणकारकं भवति, तस्याः
कर्तृमात्रसमवेतत्वात्, किन्तु तदनुकूलव्यापारजननेन । तच्च गुण-
स्यापि द्रव्यावच्छेदरूपव्यापारात्सम्भवतीति तस्यापि कारकत्वमेव ।</p>
<p>अथ द्रव्यस्य व्यापारो द्रव्यसमवेतो गुणस्य व्यापारो न
गुणसमवेत इत्यकारकत्वम् । गुणस्य चोक्तं द्रव्यसमवेतव्यापारे-
णैव कारकत्वं भवतीति । अथ द्रव्ये तथैव दृष्टमिति चेत्-गुणस्य न
तथा दृष्टमिति द्रव्यस्याप्यकारकत्वप्रसङ्गः । तेनासौ व्यापारो भवतु
<pb n="516"/>
स्वसमवेतोऽन्यसमवेतो वा । सर्वथा क्रियानुकूलव्यापारेणैव
करणत्वम् । द्रव्यस्य व्यापारो द्रव्यसमवेत एव, गुणस्य त्वर्थावच्छे-
दकरूपो व्यापारो यद्यर्थविशेषरूपोऽसौ तदार्थसमवेतपदार्थज्ञान-
रूपस्तदा पुरुषसमवेत एवेति । दृष्टञ्चान्यसमवेतेनापि व्यापारेण
करणत्वम् । यागस्यैव पुरुषसमवेतेनाप्यपूर्वव्यापारेण फलभाव-
नाकरणत्वम् । अतो नानुपपन्नं गुणस्य करणत्वम् । एवञ्च
सति स्ववाक्यविधिनैव विधानोपपत्तौ न विधिनैव कल्पनागौरवम् ।
नापि वाक्यभेदेनापि प्रत्ययाभिहितस्य कारकत्वस्य प्रकृत्यर्थेन
सह यथाकथञ्चित्सम्बन्धाश्रयणेन प्रातिपदिकान्तरार्थान्वयित्वं
भविष्यतीति ।</p>
<p>न चैवं द्रव्यगुणयोरेकक्रयक्रियान्वये सति परस्परमन्वय इति
वाच्यम् । समभिव्याहारलक्षणवाक्यादेवान्योन्यान्वयोपपत्तेः ।
तथाहि—किञ्चिद्द्रव्यमवच्छिन्दता अरुणगुणेन मया क्रयः
साधयितव्य इत्यरुणगुणो द्रव्यमपेक्षते । तथैकहायनीद्रव्यमपि
क्रियार्थमुपादानाय केनचिद्गुणेन ममावच्छेदकेन भवितव्यमिति
गुणमपेक्षते । न चात्रान्यत्किञ्चिद्द्रव्यं गुणो वा समस्ति । ततश्च
सन्निहितातिक्रमे कारणाभावादनयोरेव परस्परं सम्बन्धोऽवगम्यते ।</p>
<p>किञ्च क्रयोऽप्यत्र न गुणद्रव्यान्तराक्षेपं सहते । यदि
ह्यसावनियतद्रव्यगुणो भवेत्, तदा द्रव्यान्तरं गुणान्तरं च
<pb n="517"/>
सहेतापि । एकहायनीद्रव्यकोऽरुणगुणश्चासौ श्रूयते । अतश्चैव....
....तया परस्परान्वितौ द्रव्यगुणावाकर्षन् प्रधानभूतोऽसौ तयोरे-
वान्वयं सम्पादयतीति । तदुक्तम्—</p>
<lg>
<l>क्रयश्चावगतद्रव्यगुणः प्राधान्यसम्मतः ।</l>
<l>अनिच्छन्नश्रुतं किञ्चिद्गुणं द्रव्ये नियच्छति ।। इति ।</l>
</lg>
<p>(तं. वा., पृ. ६९३)</p>
<p>न चात्र श्रुतिविरोधः, श्रुत्यवगतक्रतुसम्बन्धानुगुणत्वा-
दन्यान्यासम्बन्धस्य । तदुक्तम्—</p>
<lg>
<l>क्रयापेक्षित एवायं सम्बन्धः क्रियते पुनः ।</l>
<l>न चात्रानुगुणा वृत्तिः दुर्बलापि विरुध्यते ।। इति ।</l>
</lg>
<p>(तं. वा., पृ. ६९४)</p>
<p>तेन तृतीयाश्रुतिप्रतिपादितक्रयाङ्गभावनिर्वाहार्थमेव परस्प-
रान्वयाभ्युपगमात्सत्यमुपकार्योपकारकभावेनान्योन्यं द्रव्यगुणयोर-
ङ्गाङ्गिभाव इति सिद्धं गुणस्यापि क्रियाया एव करणत्वमिति ।
अत्र च वायव्यवाक्यमप्युदाहरणमेव । यतोऽत्रापि वायव्येन श्वेतेन
यजेतेति वाक्यं व्यज्यते । पूर्वपक्षश्चात्र गुणपदस्य श्रुतिवृत्त्यनुरोधेन
केवलगुणपरत्वात्तस्य चामूर्त्तत्वेन क्रियासाधनत्वाभावात् प्राकर-
णिकद्रव्यगतप्रत्ययार्थीभूतकारकत्वानुवादेन गुणमात्रविधायकत्वम् ।
सिद्धान्तस्तु द्रव्यावच्छेदकद्वारेण गुणस्यापि क्रियायां कारक-
<pb n="518"/>
त्वमिति । तच्चात्र वायव्यपदेन द्रव्योपादानाच्छ्वोतपदस्याप्यविशिष्ट-
मिति न कश्चिद्विशेषः ।</p>
<p>प्रयोनजनम्—पक्षोक्तम् । सूत्रन्तु—अर्थैकत्वे द्रव्यगुण-
योरैककर्म्यात्क्रियार्थत्वात्परस्परनियमः स्यादिति ।।</p>
<trailer>इति षष्ठमरुणाधिकरणम् ।। ६ ।।</trailer>
<head>अथ सप्तमं ग्रहैकत्वाधिकरणम्</head>
<sutra>एकत्वयुक्तमेकस्य श्रुतिसंयोगात् ।।३.१.१३।।</sutra>
<head>विषयसंशयसङ्गतयः</head>
<p>अस्ति सोमो “य एवं विद्बान् सोमेन यजते” इति । तत्र
श्रूयते—“दशापवित्रेण ग्रहं सम्मार्ष्टि” इति । तथा अग्निहोत्रे
श्रूयते-“अग्नेस्तृणान्यपचिनोति” इति । तथा दर्शपूर्णमासयाश्श्रूयते-
“पुरोडाशं पर्यग्नि करोति” इति । तत्र सन्देहः-किमेकस्य ग्रहस्याग्नेः
पुरोडाशस्य च सम्मार्जनादि कर्त्तव्यम् ? उत सर्वेषां ग्रहणां, सर्वेषाम-
ग्नीनां, सर्वेषां पुरोडाशानाम् ? इति । संस्कारद्रव्यगुणानां यथासंयोगं
व्यवस्थया विनियोगे प्रतिपादिते इदानीं किमुद्देश्यस्य संयोगिनो
विशेषणं विवक्षितम् ? उताविवक्षितम् ? इति निरूप्यते । अत्र
चैकत्वयुक्तमित्युपलक्षणम् । द्वित्वबहुत्वयुक्तमप्युदाहर्तव्यम् । तेन
<pb n="519"/>
“यस्य पुरोडाशौ क्षायतः” तथा “यस्य हवींषि नश्येयुर्दुष्येयुर्वा”
इत्येवमादीन्यपि वाक्यानि विचारविषया एव ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—“ग्रह सम्माष्टि” इत्यत्र
ग्रहत्ववदेकत्वमपि श्रूयते । न चैकपदोपात्तयोर्ग्रहत्वैकत्वयोर्ग्रहत्वं
विवक्षितं नैकत्वमित्यत्र हेतुं पश्यामः । तेन यथा “पशुना यजेत”
इत्यत्रैकत्वयुक्तस्यैव पशोः करणतया क्रियायामुपादीयमानत्वेन
विवक्षा, तथैकत्वयुक्तस्यैव ग्रहस्य कर्मकारकतया क्रियायामुद्देश्यत्वेन
विधिविवक्षा भविष्यति । न च पदश्रुत्या ग्रहविशेषणस्यैकत्वस्य
कथं वाक्येन सम्मार्गान्वय इति वाच्यम् । विरोधाभावात् ।
पश्वेकत्वयोरिव ग्रहैकत्वयोरपि आश्रयाश्रयिरूपेण विशेषणविशेष्य-
भावस्य पदश्रुतिप्रमाणकत्वात्सम्मार्गभावनया च सह शेषशेषिभावस्य
वाक्यप्रमाणकत्वात् । तेन पश्वेकत्वस्येव ग्रहस्योद्देश्यत्वेन सम्मार्गा-
न्वय इति ।</p>
<p>ननु कार्योपयुक्तं हि संस्क्रियते । कार्योपयोगश्च दशानामपि
ग्रहाणामविशिष्टः । तेन दशापि ग्रहाः सम्मार्ष्टव्या इति । मैवम्;
कार्योपयोगित्वाविशेषेण चमसानामपि सम्मार्गप्रसङ्गात् । अथ
चमसश्रुत्यभावाद्ग्रहस्यैव श्रुतत्वात् ग्रहाणामेव सम्मार्गः, एवं
दशत्वस्याश्रुतत्वादेकस्यैव सम्मार्गः । न चोद्देश्यगतत्वमेवाविवक्षा-
<pb n="520"/>
कारणम्, उपादेयगतस्यापि विशेषणस्योपादेयगतत्वेनैवाविवक्षा-
प्रङ्गात् । किञ्च “अष्टवर्षं ब्राह्मणमुपनयीत” इत्यत्रोद्देश्यगतयोर-
प्यष्टवर्षत्वपुंस्त्वयोः, तथा “वसन्ते ब्राह्मणोऽग्नीनादधीत” इत्यत्राग्नि-
गतबहुत्वस्य, तथा “यूपं छिनत्ति” इत्यत्र यूपगतैकत्वस्योद्देश्यविशेण-
षणस्यापि विवक्षादर्शनेन व्यभिचारादपि नोद्देश्यविशेषणत्वमवि-
वक्षाकारणम् ।</p>
<p>अथोच्येत—द्विविधमुद्देश्यं प्राप्तमप्राप्तञ्च । तत्र ब्राह्मणस्या-
ग्नीनां यूपस्य चान्यतोऽप्राप्तत्वादुद्देश्यस्यापि विशेषणविवक्षा
भवतु नाम । ग्रहस्य तु “ग्रहैर्जुहोति” इत्यत्र ग्रहाणां प्राप्तत्वाद्यथा-
प्राप्तानामेवोद्देश्यत्वान्न विशेषणविवक्षा युक्तेति । तदयुक्तम्;
ग्रहाणामपि सम्मार्गसम्बन्धेनाप्राप्तत्वात् । अथ होमे प्राप्तत्वान्ना-
प्राप्तत्वम्, तर्हि ब्राह्मणस्यापि लोके प्राप्तत्वान्नाप्राप्तत्वमिति विशेषण-
विवक्षा न स्यात् । न च विध्यनपेक्षितत्वादेवाविवक्षितत्वम्, यतो
यथा विधिर्निरुद्देश्यविधानासम्भवादुद्देश्यमपेक्षते, तथा किं रूपं
तदुद्देश्यमित्यनुष्ठानौपयिकं तद्विशेषण मपि । तत्र यदि स्ववाक्यैः
संख्यादिकं विशेषणं न प्राप्नोति, तदा प्रकरणागतमपि विशेषणं
गृह्णाति । स्ववाक्यगतविशेषणलाभे तु नैराकाङ्क्ष्यान्नान्यदपेक्षते ।
तदिह स्ववाक्यगतैकत्वसंख्यया निराकाङ्क्षो विधिर्न प्रकरणमुपस-
र्पतीति प्रातिपदिकोच्चारणवेलायां ग्रहशब्दात्प्रकरणगामिनो दशैव
<pb n="521"/>
ग्रहाः प्रतीयन्ते । ते च कार्योपयोगित्वेन सर्व एव संस्कारमपेक्षन्ते ।
प्रत्ययवशात्तु तदेकत्वस्वीकारे सतीतरेपां प्राप्तानामपि वर्जनात्
परिसङ्ख्यैव दोषः स्यात् ।</p>
<p>मैवम्; समभिव्याहारलभ्यं हि पदविधिः स्वीकुरुते, न
प्रतीतमात्रम् । तथा सत्येकहायनीपदादपि नानागुणकद्रव्योपस्थितौ
अरुणगुणो (न) विशेषणेऽपि परिसंख्या स्यात् । तेन यत्र विशेषला-
भाय पदान्तरसमभिव्याहारं विधिरपेक्षते, तत्र प्रत्ययसमभिव्याहारं
नापेक्षत इति किमेतत् ? न चोभयोद्देशे प्रत्येकं वाक्यासमाप्तेर्वाक्यभेद
इति वाच्यम् । उद्देश्यभेदे हि वाक्यभेदो भवति । इह त्वपेक्षावशात्
“अष्टवर्षं ब्राह्मणमुपतयीत” इतिवद्विशिष्टोद्देशान्न वाक्यभेदः ।
तेन तथा “दशापवित्रेण” इत्यत्रोपादेयगतैकत्वविवक्षा, तथा ग्रहमि-
त्यत्रैकस्यैव ग्रहस्य श्रुतिसंयोगादुद्देश्यमपि ग्रहादिकमेकत्वयुक्तमेव
विवक्षितत्वेन सम्मार्जनीयमिति । एवं प्राप्तेऽभिधीयते—</p>
<sutra>सर्वेषां वा लक्षणत्वादविशिष्टं हि लक्षणम् ।। ३. १. १४ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि प्रतीतमात्रं विधिरुद्देश्यत्वेन
विवक्ष्येत । तथाहि—विधेयारोपितव्यापारो विधिर्निरुद्देश्यविधा-
नासम्भवादुद्देश्यमपेक्षते । उद्देश्यञ्च द्विविधम्—प्राप्तमप्राप्तञ्च ।
<pb n="522"/>
यत्राप्राप्तमुद्देश्यम्, तत्र यथाशब्दमुद्देश्यस्वीकारात्प्रतीतविशेषण-
परित्यागे कारणाभावेन विध्याकाङ्क्षाया विद्यमानत्वाद्भवतु नाम
विशेषणविवक्षा । यथा—“अष्टवर्षं व्राह्मणमुपनयीत” “अग्नीना-
द/?/त” “यूपं छिनत्ति” इत्यादिषु प्राप्तोद्देशेऽपि । यत्र विशेषण-
विवक्षामन्तरेणोद्देश्यत्वमेव न सम्भवति, यथा “यस्योभयं हवि-
रार्तिमार्च्छेत्” इत्यत्रार्त्तिगमनस्य निमित्तस्य हविषा विशेषणम् ।
यत्र चानन्यगतिशब्दश्च न सप्तदशारत्निताविधानमपेक्षते वाज-
पेयस्येत्यनुवादासम्भवात् वाजपेये, तत्रापि सत्यां विध्याकाङ्क्षायां
भवतु नामोद्देश्यगतविशेषणविवक्षा ।</p>
<p>न चैवं सति “यस्योभयं हविगर्त्तिम्” इत्यत्राप्युभयत्वविव-
क्षाप्रसङ्गात् ‘प्रथमं वा नियम्येत’ ( जै. सू., ११. १. ४२. ) इत्यनेन
न्यायेनाग्नेयहविरार्त्तिनिमित्तत्वक्रमापनोदार्थत्वेनैवाप्रयोजनत्वेनानन्य-
गतिकत्वाभावात् विध्याकाङ्क्षानिवृत्तेः न केवलमुद्देश्यविशेषणम् ।
उपादेयविशेषणमपि विध्याकाङ्क्षाभावादविवक्षितमेव । यथा—
“सत्रादुदवसाय पृष्ठशमनीयेन यजेरन्” इत्यत्र । अत्र हि यद्यपि
प्रत्ययेनोपादेयकर्तृगतमेव बहुत्वमिति तथापि प्रकृत्यर्थपर्यालोचनेन
विध्यपेक्षितम् । तथाहि—“सत्रादु दवसाय यजेरन्” इति क्त्वाप्र-
त्ययेनोदवसानसमानकर्तृकत्वं यागस्य प्रतिपादितम् । उदवसानस्य
च क्रियाविरामरूपस्य प्रत्येकमेव समवायात् प्रत्येकमेवोदवसानकर्तृ-
<pb n="523"/>
कत्वम् । तथा च सति समानकर्त्तृत्वप्रतिपादकेन क्त्वाप्रत्ययेन
यागेऽप्येकैकश एव कर्त्तृत्वप्रतिपादनात्तद्विरोधे प्रत्ययप्रतिपादितमपि
कर्त्तृबहुत्वं विध्याकाङ्क्षितमविवक्षितं भवति । किन्तु प्रचयशिष्टकर्त्तृ-
बहुत्वं यथाप्राप्तं प्रत्ययेनोच्यत इति । तेन सर्वत्र विधिविवक्षायां
विध्याकाङ्क्षा कारणम्, अविवक्षायाञ्च न विधानाकाङ्क्षाक्षेति
सिद्धम्, न तूपादेयगतत्वमुद्देश्यगतत्वञ्चेति । तदत्र “ग्रहं
सम्मार्ष्टि” इत्यादिषु न किञ्चिद्विवक्षाकारणमस्ति । न तावद-
प्राप्तोद्देष्टुः, “ग्रहैर्जुहोति” इत्यादिना ग्रहादीनां कार्यान्तरसाधनतया
प्राप्तत्वात् । नाप्येकत्वं विना उद्देश्यत्वापर्यवसानं, ग्रहमात्रस्यैवो-
द्देश्यत्वसम्भवात् । नाप्येकत्वस्यानन्यगतिशब्दोपादानम्, कर्मत्वप्र-
तिपादनात् कर्मणि द्वितीयाविभक्तेरुपात्तत्वात् । तत्र च नान्तरीयकतया
प्रतीयमानमप्येकत्वमविवक्षामापादयितुमलम् । तेन ग्रहमात्रमेव
पूर्वप्राप्तं कार्योपयुक्तमुद्देश्यमनूद्य सम्मार्गो विधातव्यः । अनुवादस्य च
यथाप्राप्तविषयत्वात् दशानामेव ग्रहणम् । कार्योपयुक्तानां तुल्यप्राप्ते-
रेकत्वस्य चोक्तन्यायेन विविक्षाकारणाभावात्सम्मार्गाख्यः संस्कारो
विधीयमानो दशभिरेव ग्रहैरविशेषात्सम्बध्यत इति । तदुक्तम्—</p>
<lg>
<l>व्यक्तीरुद्दिश्य यत्कर्म स्वजात्याद्युपलक्षिताः ।</l>
<l>विहितं गुणभावेन तत्सर्वार्थं प्रतीयते ।। इति ।।</l>
</lg>
<p>(तं. वा., पृ. ७०५.)</p>
<pb n="524"/>
<p>उपादेयस्य तु कार्यसाधनतया प्रागनवगतस्य शब्दैकवेद्य-
त्वाद्यथाशब्दापादानमेव विधिविषयत्वमौत्सर्गिकम् । न तु “पशुना
यजेत” इत्यत्र पृष्ठशमनीयवत्प्रत्ययार्थावरोधकारणमस्ति । तेनैक-
त्वविशिष्टस्यैव पशोः करणत्वेन शब्दोपात्तत्वात्, तथाभूतस्यैव
विधिविषयत्वमिति वैषम्यम् ।</p>
<p>यत्तु कार्योपयोगित्वेनावगतानामनुवादे चमसानामपि सम्मार्ग-
प्रसङ्ग इत्युक्तम्, तच्चमसाधिकरण एव निरसनीयम् । यत्तु
ग्रहस्यापि सम्मार्गसम्बन्धेनाप्राप्तत्वादप्राप्तोद्देश एवेति विशेषण-
विवक्षा । अथ “ग्रहैर्जुहोति” इति वाक्यान्तरप्राप्तत्वान्नाप्राप्तत्वम्,
तर्हि ब्राह्मणस्यापि लोकप्राप्तत्वाद्विशेषणाविवक्षेत्युक्तम् । तदयुक्तम्;
न हि विधेयभूतक्रियासम्बन्धेन प्राप्तिरप्राप्तिर्वा अत्र विवक्षाया-
मविवक्षायां वा कारणम्, किन्तु यत्क्रियाङ्गत्वेन संस्कारस्य
विधानं तत्क्रियायामुद्देश्यस्य प्राप्त्यप्राप्ती अविवक्षादौ कारणम् । इह
च ज्योतिष्टोमभावनाङ्गत्वेन सम्मार्गरूपः संस्कारो विधातव्यः ।
तस्याञ्च ज्योतिष्टोमभावनायामुद्देश्यभूतस्य ग्रहस्य “ग्रहैर्जुहाति”
इति वाक्यान्तरेण प्राप्तत्वाद्भवति प्राप्तोद्देशः । “अष्टवर्षं ब्राह्मणमुप-
नयीत” इत्यत्र तूषनयनलक्षणस्य संस्कारस्याध्ययनाङ्गतया
विधानात् तस्यां चाध्ययनभावनायामुद्देश्यभूतस्य ब्राह्मणस्यैवो-
पनयनात्प्रागप्राप्तत्वात् भवत्यप्राप्तोद्देशः । तेनात्र विशिष्टस्यैवोद्देश्य-
<pb n="525"/>
त्वेन विध्यपेक्षितत्वान्न वाक्यभेदः । ग्रहाणान्तु ज्योतिष्टोमभावनाङ्ग-
त्वेनान्यत एव “ग्रहैर्जुहोति” इति प्राप्तत्वात् “ग्रहं सम्मार्ष्टि” इत्यत्र
ग्रहोद्देशेनैव विधेयारोपितव्यापारस्य विधेरुद्देश्याकांक्षानिवृत्तेः
पुनरेकत्वोद्देशेनापि सम्मार्गविधाने विध्यावृत्तिलक्षणस्तावदेको
वाक्यभेदः । तथैकत्वस्य केवलस्योद्देष्टुमशक्यत्वात्तदुद्देशेन सम्मार्ग-
विधानार्थं पुनरपि ग्रहपदमावर्त्तनीयमिति पदावृत्तिलक्षणोऽप्यपरो
वाक्यभेद इति । तदुक्तम्—</p>
<lg>
<l>ग्रहैकत्वे यदोद्दिश्य सम्मार्ग उपदिश्यते ।</l>
<l>एकैकस्मिन्समाप्येते क्रियावक्ये तदानयोः ।। इति ।</l>
</lg>
<p>( तं. वा., पृ. ७०७ )</p>
<p>तथाच सत्यध्ययनविध्यध्यापितवाक्योचितसमाम्नायान्यत्वेन
पौरुषेयत्वादप्रामाण्यप्रस्गः । तदुक्तम्—</p>
<lg>
<l>पुनरुच्चार्यमाणश्च समाम्नायाद्बहिः स्थितः ।</l>
<l>प्रत्ययः पौरुषेयत्वादप्रामाण्यं प्रसज्यते ।।</l>
</lg>
<p>(तं. वा., पृ. ७०८)</p>
<p>किञ्च विशेषणत्वेन विवक्ष्यमाणमप्येकत्वं किं स्वायोगव्यव-
च्छेदेन ग्रहविशेषणम् ? सजातीयान्ययोगव्यवच्छेदेन वा ? यदि
स्वायोगव्यवच्छेदेन<fn n="1"/> (?) सजातीयान्ययोगव्यवच्छेदेन तथोद्देश्यत्वेन
दशानामेव ग्रहाणां सम्मार्गप्राप्तेरेकत्वविशेषणेनेतरव्यावृत्तौ दुर्वारः
<footnote n="1">अत्र ग्रन्थपात इति प्रतिभाति ।</footnote>
<pb n="526"/>
परिसंख्यादोषप्रङ्गः । ननु ‘लिङ्गविशेषनिर्देशात् पुंयुक्तमैतिशायनः’
(जै.सू., ६.१.६.) इत्यत्रैवोद्दिश्यमानविशेषणविवक्षाया निराकरिष्य-
माणत्वाद्व्यर्थमिदमधिकरणम् । मैवम्; न हि तत्रोद्दिश्यमानविशेषण-
स्याविवक्षा प्रतिपाद्यते । अत्रैव प्रतिपादितत्वात्, किन्तूद्दिश्यमान-
विशेषणत्वमेव । तथाहि—“स्वर्गकामो यजेत” इत्यत्रैकवचनान्न
स्वर्गकामपदावगतमेकत्वं तेनोपादेयार्थगतत्वात्संख्येव लिङ्गमपि विव-
क्षितव्यमिति पूर्वपक्षोत्थान्नान्नियमेन स्वर्गकामपदस्योद्दिश्यमानार्थ-
त्वमेव प्रतिपादयिष्यते । संख्यायास्तु न स्वर्गकामपदोपात्तत्वेन,
किन्तूपादेयकर्तृगतत्वेनाख्याताभिधानात् । अतो नास्य तेन
गतार्थत्वमिति ।</p>
<p>प्रयाजनम्—पक्षोक्तम् । सूत्रन्तु—सर्वेषां ग्रहादीनां सम्मार्गा-
दिकर्तव्यम्, ग्रहत्वादिमात्रस्यैव लक्षणत्वादविशिष्टं हि सर्वेषां
ग्रहत्वादि साधारणमित्यर्थः ।।</p>
<trailer>इति सप्तमं ग्रहैकत्वाधिकरणम् ।। ७ ।।</trailer>
<pb n="527"/>
<head>अथाष्टमं चमसाधिकरणम्</head>
<sutra>संस्कारद्वा गुणानामव्यवस्था स्यात् ।। ३. १. १६ ।।</sutra>
<head>विषयसंशयौ</head>
<p>अस्ति ज्योतिष्टोमः । तत्र श्रूयते—“दशापवित्रेण ग्रहं
सम्मार्ष्टि” इति । तत्रैषोऽर्थः समिधगतः—सर्वे ग्रहाः सम्मार्जनीया
इति । इदमिदानीं सन्दिह्यते—किं चमसा अपि सम्मार्ष्टव्याः ?
उत न ? इति । उद्देश्यविशेषणस्यैकत्वादेरविवक्षायां प्रतिपादि-
तायामिदानीं किमुद्देश्यगतं ग्रहत्वमप्यविवक्षितं विवक्षितं वेति
निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—ग्रहस्वरूपसम्बन्धिसम्मार्ग-
संस्कारविधिरानर्थक्यादपूर्वीयरूपे वक्यव्यः । न चात्र व्रीहिष्विवा-
वघातस्य व्यवस्थाकरणमपूर्वभेदः समस्ति । तेन ज्योतिष्टोमापूर्वीय-
रूप एव सम्मार्गविधिर्वक्तव्यः । तच्च स्वरूपं ग्रहचमसयोरविशि-
ष्टमिति चमसानामपि सम्मार्गः कर्तव्यः । ननु व्रीहीणामिवाग्नेया-
पूर्वं ग्रहणामपि स्वसाध्यापूर्वमस्त्येव । तेनान्तरङ्गलक्षणाबलेन
स्वापूर्वलक्षणयैव व्यवस्थोपपत्तेःकथं चमससम्बन्धोऽपि सम्मार्गस्य ।
उच्यते—उत्पत्यपूर्वभेदे ह्यन्तरङ्गलक्षणया धर्मव्यवस्था भवति ।
<pb n="528"/>
तेन व्रीह्यादिष्ववघातादीनां भवतु व्यवस्था । इह तु “सोमेन
यजेत” इत्युत्पत्तेरेकत्वादेकैवोत्पत्तिः । एकमेव फलापूर्वमपि । तत्सा-
धनत्वञ्च सोमरसाधारत्वरूपं ग्रहचमससाधारणमेव । तेन
यथा हविःप्रकृतिद्रव्यसाधनभावाविशेषेण व्रीहिषु विधीयमानोऽवघा-
तादिर्यवेष्वपि सम्बध्यते, तथा सोमरसाधाररूपसाधनत्वाविशेषा-
द्ग्रहे विधीयमानः सम्मार्गश्चमसेऽपि सम्बध्यते । न च वाच्यम्—
“पयसा मैत्रावरुणं श्रीणाति” इत्यत्र यथा अपूर्वमात्रव्यवस्थितत्वं
तथा सम्मार्गस्य भविष्यति । एतस्मि.... ....त्वेतदधिकरण सिद्धान्ते
तत्रा व्यवस्था भविष्यति । तेन गुणानां ग्रहचमसयोरव्यवस्था
सोमरसाधारमात्रसंस्कारत्वादिति । एवं प्राप्तेऽभिधीयते—</p>
<sutra>व्यवस्था वार्थस्य श्रुतिसंयोगात् तस्य शब्दप्रमा-
णत्वात् ।। ३. १. १७. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि ग्रहचमसयोरपूर्वे भेदो न
भवेत् । तथाहि—यद्यपि “सोमेन यजेत” इत्येक एव सोमयाग-
स्सकृदुत्पन्नः, तथापि तद्देवतोद्देशविशिष्टग्रहणभेदाद्ग्रहचमसाभ्या-
मभ्यस्यमानोऽसौ स्वापूर्वसाधनम् । ग्रहचमसाभ्यासयोश्च क्षणिक-
त्वेन स्वरूपसाहित्याभावादपूर्वद्वारेणैव साहित्यम् । तेन साहित्य-
सिध्यर्थं कल्पितावान्तरापूर्वद्वारेणैवावघातादिव्यवस्थोपपत्तौ न
<pb n="529"/>
परमापूर्वप्रयुक्तत्वेन चमसेष्वपि सम्मार्गः । तच्चाभ्यासापूर्वं विभिन्नदे-
वतोद्देशविशिष्टग्रहणसाध्यत्वेन । ‘न हि यत्समित्सम्बन्धेन साध्यते,
तत्तनूनपात्सम्बन्धेन’ इति न्यायेन विभिन्नमेवेति युक्ता धर्मव्यवस्था ।
तेन सोमरसाधारत्वाविशेषेऽपि ग्रहचमसयोरभ्यासापूर्वभेदस्य
व्यवस्थितत्वान्न धर्मसङ्करः । व्रीहियवयोस्तु तदभावाद्युक्त एव
धर्मसङ्कर इति ।</p>
<p>ननूत्पत्यपूर्वं हि संस्कारव्यवस्थापकं भवति । यथा-आग्नेया-
द्यपूर्वमवघातस्य । उत्पत्यपूर्वसिद्ध्यर्थं कल्पनीयाभ्यासापूर्वस्य तु
संस्कारव्यवस्थाहेतुत्वे “यद्यपि चतुरवत्ती यजमानः स्यात् पञ्चावत्तैव
वपा कार्या” इत्यत्रापि वपासम्बन्धेन श्रुतस्य पञ्चावदानस्य वपा-
भ्यासापूर्वगृहीतत्वेन हृदयादिसम्बन्धो न स्यात् । अतश्च यथा
तत्राग्नीषोमीयोत्पत्यपूर्वगृहीतत्वाद्भेदेन हृदयाद्येकादशावदेयसम्बन्धः,
तथा अत्रापि सोमोत्पत्यपूर्वगृहीतत्वेन तदेकत्वाच्चमससम्बन्धोऽपि
दुर्वार इति । न हि तत्र वपोद्देशेन पञ्चावत्तविशिष्ट-
मवदानं विधीयते । ‘यद्यपि चतुरवत्ती यजमानः’ इत्यत्र यद्यपि-
शब्देनातिदेशप्राप्तावदानमनूद्यावदानान्तरविधाननिवृत्तिफलत्वात् ।
नापि वपाविशिष्टावदानोद्देशेन पञ्चावत्तत्वम् उद्दिश्यमानविशेषण-
विवक्षायां वाक्यभेदग्रसङ्गात् । नापि वपामात्रोद्देशेन पञ्चावत्तत्वम्,
एकस्या वपायाः पञ्चत्वासम्भवात्, पञ्चावत्तहृदयगतावदानसम्ब-
<pb n="530"/>
न्धबाधप्रसङ्गाच्च । तेनातिदेशप्राप्तावदानमात्रोद्देशेन पञ्चत्वमात्रं
विधीयते । वपापदं चैकदेशानुवादः । अतः सर्वाण्येव पश्वङ्गानि
पञ्चावत्तानि कार्याणात्यर्थः । अत्र तु ग्रहोद्देशेनैव सम्मार्गविधान-
सम्भवाद्वैषम्यमिति ।</p>
<p>प्रयोजनम्—पक्षोक्तम् । सूत्रन्तु—ग्रहेष्वेव सम्मार्गस्य
व्यवस्था न चमससम्बन्धः । अर्थस्य ग्रहस्य ग्रहमिति श्रुत्या
संयोगात्, तस्य च सम्मार्गसम्बन्धस्य शब्दप्रमाणकत्वादिति ।।</p>
<trailer>इत्यष्टमं चमसाधिकरणम् ।। ८ ।।</trailer>
<head>अथ नवममानर्थक्यतङ्गाधिकरणम्</head>
<sutra>आनर्थक्यात्तदङ्गेषु ।। ३. १. १८ ।।</sutra>
<head>विषयसंशयसङ्गतयः</head>
<p>वाजपेये श्रूयते—“सप्तदशारत्निर्वाजपेयस्य यूपो भवति”
इति । तत्र सन्देहः—किं सप्तदशारत्निता वाजपेयस्योर्द्ध्वपात्रेऽपि
निविशते ? उत पशोर्यूमे/?/ निवशते ? इति । उद्देश्यद्वारेण संस्का-
रविनियोगगतं विशेषं निरूप्येदानीमुद्देश्यद्वारेणैव गुणविनियोगगतो
विशेषो निरूप्यते ।</p>
<pb n="531"/>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—सप्तदशारत्निता ह्यत्र विधा-
नानन्तर्याद्वाजपेयेनैव सम्बध्यते, न तु व्यवहितश्रुतेन यूपेन ।
किञ्च प्रधानस्य खल्वङ्गसम्बन्धो भवति । प्रधानञ्च वाजपेयो न
यूपः, नापि पशुयागः । तथा प्रकरणञ्च वाजपेयस्य, न पशुयागस्य ।
प्रकरणञ्चाङ्गविनियोगकम् । अपि च वाजपेयस्येति षष्ठीश्रुत्या
वाजपेयसम्बन्धः सप्तदशारत्नितायाः प्रतीयते, वाक्येन यूपसम्बन्धः ।
श्रुतिश्च वाक्याद्बलीयसी । तेन सर्वथा वाजपेयसम्बन्ध एव सप्त-
दशारत्नितायाः, न पश्वङ्गयूपसम्बन्धः । तदुक्तम्—</p>
<lg>
<l>आनन्तर्यात्प्रधानत्वात्तथा प्रकरणाच्छुतेः ।</l>
<l>वाजपेयेन सम्बन्धस्साक्षान्न पशुना सह ।। इति ।</l>
</lg>
<p>(तं. वा., पृ. ७२७ )</p>
<p>ननु “सप्तदशारत्निः” इत्यन्यपदार्थप्रधानबहुव्रीहिसमासोऽयं
गुणविशिष्टद्रव्यवचनः । स चैकवाक्योपात्तेन यूपेनैव सामानाधि-
करण्यात्सम्बन्धमर्हति, न वाजपेयकर्मणेति कथं वाजपेयेन
सम्बध्यते ? उच्यते—सत्यं गुणविशिष्टद्रव्यवचनोऽयम्, तथापि
द्रव्यस्य प्राप्तत्वाल्लोहितोष्णीषन्यायेन गुणविधिरेवायम् । तत्रापि
वाजपेये यूपाभावेन “वाजपेयस्य” इति षष्ठीविरोधान्न यूपेन
सम्बध्यते, किन्तु वाजपेयस्येत्याक्षिप्तवाजपेयद्रव्यद्वारेण वाजपेये-
<pb n="532"/>
नैव । तच्च द्रव्यं न ग्रहचमसादि, किन्तु षोडशिनामधेयमूर्द्ध्वपात्रम् ।
अतस्तस्यैवोर्द्ध्वत्वेन खादिरत्वेन च यूपसादृश्याद्यूपशब्देनानुवाद-
सम्भवात्तेन सामानाधिकरण्येनायं यूपशब्दो वृत्यन्तरेणोर्द्ध्वपात्र-
विषय एवेति । यदि तु सप्तदशारत्निपदं यूपेन सह यथाकथञ्चि-
त्सम्बध्येत, तदा वाजपेये यूपाभावेन “वाजपेयस्य” इत्यनुवादास-
म्भवाद्वाजपेयशब्देन यूपसम्बन्धी पशुयागो लक्षणीयः । तच्चायु-
क्तम्; यतो ‘गुणे त्वन्याय्य कल्पनैकदेशत्वात्’ (जै. सू. ९.३.५.) इति
न्यायेन यूपस्यैव वृत्यन्तराश्रयणं युक्तम्, न तु प्रधानयागाभिधायिनो
वाजपेयशब्दस्य । किञ्च विरोधेन हि लक्षणा भवति । न च
प्रथमोच्चारितवाजपेयशब्दसमये विरोधोऽस्ति । अस्ति तु यूपो-
च्चारणसमये । तेन तत्रैव लक्षणा युक्ता । यथा “ये यजमानास्त
ऋत्विज” इत्यत्र न प्रथमोच्चरितं लक्षणावृत्तम् । किन्त्व-
नन्तरोच्चरितमृत्विक्पदम्, तत्रैव विरोधदर्शनात् । तेनोर्द्ध्वपात्र
एव सप्तदशारत्निता निविशत इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि सप्तदशारत्निताव्यतिरेकेण
यूपशब्दोऽर्थवान् भवेत् । न चोर्द्ध्वपात्रलक्षणयास्यार्थवत्वम्,
लक्षणाकारणाभावात् । द्वेधा हि शब्दस्य मुख्यार्थपरित्यागेना-
न्यपरत्वं भवति—विरुद्धपदसामानाधिकरण्याद्वा, यथा ‘अग्नि-
<pb n="533"/>
र्माणवकः’ इति । वैयधिकरण्येऽप्यनन्यथासम्भवेन वा, यथा
गङ्गायां घोषो वसतीति । न चात्र यूपपदस्योर्द्ध्वपात्रपदसामानाधि-
करण्यम्, नापि वाजपेयस्येति षष्ठीप्रतिपादितो वाजपेयसम्बन्धो
यूपस्यानन्यथासिद्धः । न ह्यङ्गाङ्गिसम्बन्धमेवैकं षष्ठी ब्रवीति ।
किन्तर्हि ? सम्बन्धमात्रम् । तच्चाङ्गाङ्गित्वेनोपकारकतया मुख्य-
स्यैव यूपस्यास्तीति किं लक्षणया ?</p>
<p>तदुक्तम्—</p>
<lg>
<l>अगत्या लक्षणावृत्तिः समभिव्याहृतैर्भवेत् ।</l>
<l>न चोर्द्ध्वपात्रसम्बन्धी यूपशब्दः प्रतीयते ।। इति ।</l>
</lg>
<p>( तं. वा., पृ. ७२८ )</p>
<p>यच्चानन्तर्यं वाजपेयस्य सप्तदशारत्नितासम्बन्धार्थमुक्तम्,
तदानन्तर्यं यूपेऽप्यविशिष्टम् । यदापि प्रधानत्वं षष्ठीश्रुतियोगि-
त्वञ्च वाजपेयस्य परेण सम्बन्धनिमित्तमुक्तम्, तदुपकारकभूत-
यूपशब्देऽप्यविरुद्धमेव । तेनायं विशेषः—पूर्वपक्षे निर्निमित्तमेव
यूपशब्दो लक्षणावृत्तोऽभ्युपेतव्यः । सिद्धान्ते तु सर्वमेव पदं
मुख्यार्थमिति । न चैवं सति वाजपेयविशिष्ट्यूपानुवादेन सप्तदशार-
त्निताविधाने विशिष्टानुवादाद्वाक्यभेदः, यूपमात्रोद्देशेन तद्विधाने
यूपवद्यागमात्रसम्बन्ध इति वाच्यम् । यत उद्दिष्टविशेष विवक्षायां
हि वाक्यभेदो भवति, न तु विशिष्टोद्देशे । इह तु यदि वाजपे-
<pb n="534"/>
योद्देशेन सप्तदशारत्निता विधीयते, तदा वाजपेयस्येत्युद्देशापर्यव-
सानादार्तेरिव हविषा यूपेन विशेषणम् । अथ यूपोद्देशेन, तदा
वाजपेयस्येत्यनन्यगतिशब्दोपादानाद्वाजपेयेनैव विशेषणम् । न हि
यूपमात्रोद्देशेन सप्तदशारत्निताविधिस्सम्भवति । तेन विशिष्टोद्देशे-
नात्र वाक्यभेद इति ।</p>
<p>इदन्त्विह वक्तव्यम्—स्वरूपे कार्ये च वोपयुक्तमङ्गं भवति ।
तत्र यूपस्य प्रकृतौ विज्ञातोत्पत्तिप्रकारत्वान्न तत्स्वरूपे सप्तदशार-
त्नितोपयुज्यते । नापि पशुनियोजनरूपे तत्कार्ये, तस्य सप्तदशा-
रत्निताव्यतिरेकेण प्रकृतपरिमाणेनैव सिद्धेः । तेनापूर्वोपयोगिनी
सा भवन्ती वाजपेयापूर्वोपयोगिनी पश्वपूर्वोपयोगिनी वा । तत्र
पश्वपूर्वोपयोगिनीति केचित् । नेदं युक्तम्; नेह पशुयागीयत्व-
पुरस्कारेण यूपे सप्तदशारत्निता विधीयते, किन्तु “वाजपेयस्य”
इति श्रुतिर्वाजपेयविशेषिते यूपे वाजपेययागीयत्वपुरस्कारेणैव ।
तेन वाजपेयापूर्वप्रयुक्तैव सप्तदशारत्निता नाश्रुतपशुयागापूर्वप्रयुक्ता ।
अतो वाजपेयाङ्गमेव । न च वाजपेयानङ्गत्वाद्यूपस्य न तद्वारेण
वाजपेयङ्गात्वमिति वाच्यम् । यतोऽनुपकारिणि हि स्थितो नोपका-
रीति न तदर्थ इति । तेन यथानङ्गभूतवत्साश्रितस्य सान्नाय्या-
ङ्गत्वम्, तथा सप्तदशारत्निताया अपीति नानुपपपन्नं किञ्चित् ।</p>
<p>प्रयोजनम्—पक्षोक्तम् । सूत्रन्तु-प्रधाने वाजपेये साक्षाद्यूपा-
<pb n="535"/>
भावादानर्थक्यादिदं वचनम् यस्तदङ्गेपु पशुयागेषु यूपस्तत्रैव
परिमाणं विदधातीत्यर्थः ।।</p>
<trailer>इति नवममानर्थक्यतदङ्गाधिकरणम् ।। ९ ।।</trailer>
<head>अथ दशमभिक्रमणाधिकरणम् ।</head>
<sutra>कर्तृगुणे तु कर्मासमवायाद्वाक्यभेदः स्यात् ।।३.१.१९।।</sutra>
<head>विषयसंशयसङ्गतयः</head>
<p>दर्शपूर्णमासयोः प्रयाजवाक्ये श्रूयते—“अभिक्रामं जुहोत्त्यभि-
जित्यै” इति । तत्र सन्देहः—किं प्रयाजेष्वेवाभिक्रमणम् ?
उत कृत्स्ने प्रकरणे ? इति । संस्कारद्रव्यगुणानां विनियोगं निरू-
प्येदानीं यत्कर्मसम्बन्धित्वेन श्रूयमाणमर्थात्संस्कारत्वं प्रतिपद्यते,
तत् प्रसङ्गान्निरूप्यते ।</p>
<head>भाष्यकारमतेन पूर्वपक्षः</head>
<p>अत्र भाष्यकारो वाक्यभेदेन पूर्वपक्षं कृत्वा एकवाक्यत्वेन
सिद्धान्तितवान् । अयञ्च तस्याभिसन्धिः—अभिक्राममिति
णमुलयं क्त्वाप्रत्ययसमानार्थः । अभिक्रम्याभिक्रम्य जुहोतीति ।
अत्र चाभिक्रमणस्य होमार्थत्वं प्रतीयते । न च क्रियायाः
क्रियार्थत्वममूर्त्तत्वात्सम्भवति आचमनादेरिव । यत्तु क्रियायां
<pb n="536"/>
कर्त्तृद्वारेण तत्प्रयोजनत्वेन तदर्थम् । न चैकस्मिन्वाक्ये होमं
प्रति गुणत्वेनाक्षिप्तस्य कर्तुरभिक्रमणं प्रति प्राधान्येनान्वयो
भवितुमर्हति, वाक्यभेदप्रसङ्गात् । तेन जुहोतिपदादाहत्याभिक्रमणं
क्रियार्थेन प्रकरणेन गृहीतं सत्कर्त्तृद्वारेण प्राकरणिकसकलकर्मार्थम् ।
न चात्रापि वाक्यभेदो दोषाय, वैरूप्यलक्षणवाक्यभेदस्य
पौरुषयत्वापादकत्वेन विभागलक्षणवाक्यभेदस्यानतिदोषत्वादिति
पूर्वपक्षः ।</p>
<head>भाष्यकारमतेन सिद्धान्तः</head>
<p>सिद्धान्तस्तु—स्यादेतदेवं यद्यनेनैव वाक्येनाभिक्रमणस्य
कर्त्तृसम्बन्धो विधीयते । किन्त्वरुणैकहायनीन्यायेनोक्तहोमान्व-
यिनोः कर्त्रभिक्रमणयोरन्योन्यमुपकार्योपकारकतयान्वयः । शक्नोति
चाहवनीयसन्निधापनेनाभिक्रमणं कर्तुरुपकर्त्तुम् । अपेक्षितश्च
स्वकर्त्तुराहवनीयदेशसम्बन्धः । तेन होमोद्देशेन विधीयमानमभि-
क्रमणं सन्निधिवशात्प्रयाजाङ्गमेवेति ।</p>
<head>वार्तिककारमतोपक्रमः</head>
<p>तदयुक्तम्; न हि धातुसम्बन्धविहितस्य णमुल्प्रत्ययस्य
समभिव्याहृतजुहोतिपरित्यागेन प्रयोगः सम्भवति, असाधुत्वप्रस-
ङ्गात् । किञ्च विभिन्नस्याप्यस्य कर्त्तृसम्बन्धो वा ? धातुसम्बन्ध
एव वा ? न तावत्कर्तृसम्बन्धः, तत्सम्बन्धिणमुल्प्रत्ययस्य धातु-
<pb n="537"/>
सम्बन्धानुशासनविरोधात् । नापि धातुसम्बन्धः, तथा सति
समभिव्याहृतजुहोतिपरित्यागकारणाभावात् । तेन पूर्वपक्षस्ताव-
दनुपपन्नः । तथा सिद्धान्तोऽपि नोपपद्यते । न हि प्रकरणात्स-
र्वार्थस्याभिक्रमणस्य सन्निधौ प्रयाजार्थत्वं सम्भवति, प्रकरणा-
त्सन्निधेदुर्बलत्वात् । अथ भवतु सन्निधेरस्य प्रयाजार्थत्वं,
तथापि यस्यैव प्रयाजस्यानन्तरं श्रूयते तस्यैवाभिक्रमणमङ्गं स्यान्न
तु सकलप्रयाजानाम् । किञ्चैवं सति राजसूयप्रकरणगृहीतस्य
विदेवनादेरपि सन्निधिविशेषादभिषेचनायाङ्गत्वं स्यात् । अतो
यत्किञ्चिदेतदिति यथावार्त्तकमेकवाक्यत्वापरित्यागेनाधिकरणं
वर्णनीयम् ।</p>
<head>वार्तिककारमतेन पूर्वपक्षः</head>
<p>अत्रायं पूर्वपक्षिणोऽभिसन्धिः—दर्शपूर्णमासप्रकरणे “अभि-
क्रामं जुहोति” इति श्रूयते । न चात्र वाक्यकृतः कश्चिद्विशेषः
प्रतीयते, येन दीक्षणीयावाङ्नियमवद्विशेषसम्बन्धो भवेत् । न च
प्रयाजसन्निधिरेव नियामक इति वाच्यम् । प्रकरणात्सन्निधेर्दुबल-
त्वात् । ‘एकस्य सन्निधेरविशेषितो हेतुः’ इति न्यायात्सर्वहोमार्थ-
त्वमेवाभिक्रमणस्य । अथोच्येत—मा नाम भूत्सन्निधानात्प्रत्यया-
र्थत्वम्, प्रकरणन्तु भविष्यति । तथाहि—यथा शास्त्रत्वाविशेषेऽपि
सामान्यशास्त्रान्निरवकाशं विशेषशास्त्रं बलवत्, तथा महाप्रकरणा-
<pb n="538"/>
दपि अवान्तरप्रकरणमिति प्रयाजार्थत्वमेवाभिक्रमणस्येति ।
तदयुक्तम्; अवान्तरप्रकरणस्यैवाभावात् । कर्तव्यस्य हीतिकर्तव्यता-
काङ्क्षालक्षणं प्रकरणम् । इतिकर्त्तव्यताकाङ्क्षा च साध्यसम्बन्धो-
त्तरकालीना । प्रयाजाभिक्रमणभावनयोस्तु साध्याकाङ्क्षायां यथा
प्रयाजभावना क्रतूपकारं साध्यतया गृह्णाति, तथाभिक्रमणभावना-
प्यङ्गप्रधानहोमसम्बन्धद्वारेण क्रतूपकारकमेव साध्यतया गृह्णातीति
क्रतूपकारसाध्यनिराकाङ्क्षत्वान्नाभिक्रमणं प्रयाजेतिकर्त्तव्यताकाङ्क्षया
प्रयाजोपकारं साध्यतया ग्रहीतुमर्हतीति नाभिक्रमण स्यावान्तरप्रक
रणेन प्रयाजार्थत्वम् । न च क्रपूपकारकसाध्यकल्पनातः प्रागेव
प्रयाजभावनायाः सामान्येन साध्यसम्बन्धादितिकर्त्तव्यताकाङ्क्षायां
सत्यामवान्तरप्रकरणेनाभिक्रमणसम्बन्धो भविष्यतीति वाच्यम् ।
यतो यक्षानुरूपो बलिर्भवति । तेन सामान्यसाध्यसम्बन्धस्य
सामान्याक्षिप्तेतिकर्त्तव्यतानिराकांक्षत्वादभिक्रमणस्वरूपेतिकर्त्तव्य-
ताविशेषासम्बन्धादिति । अतः कर्त्तृगुणेऽभिक्रमणे अवान्तरप्रकर-
णाभावेन प्रयाजकर्मासम्बन्धाद्वाक्यभेदः । न च प्रयाजवाक्येनैक-
वाक्यता स्यात्, किन्तु प्रकृतहोममात्रार्थतैवेति । एवं प्राप्तेऽभि-
धीयते—</p>
<sutra>साकाङ्क्षं त्वेकवाक्यं स्यादसमाप्तं हि पूर्वेण ।।३.१.२०।।</sutra>
<p>अयमभिप्रायः-भवेदेवं यद्यवान्तरप्रकरणेनाभिक्रमणं प्रयाजाङ्गं
<pb n="539"/>
न भवेत् । न चावान्तरप्रकरणं नास्ति, सन्दंशपाठस्यानन्यथा-
सिद्धत्वात् । सन्निधिमात्रं हि यत्र कर्त्तृवचनस्थाने नान्तरीयकतया
न विधिकारितं भवतु तत्र विशेषकम्, प्रयाजसन्दमशपाठस्त्वध्ययन-
विधिकारितत्वात्प्रयाजार्थत्वमन्तरेण होममात्रार्थत्वे नोपपद्यते ।
तस्यानन्यपठितस्यापि वाक्यबलेन होममात्रार्थत्वसिद्धेः । तदुक्तम्—</p>
<lg>
<l>येनाभिक्रमणादूद्ध्व/?/ प्रयाजानां गुणोऽपरः ।</l>
<l>विधास्यते प्रयाजानां तस्मात्प्रकरणास्तिता ।। इति ।</l>
</lg>
<p>(तं. वा., पृ. ७३१)</p>
<p>यत्तूक्तम्—प्रयाजाभिक्रमण भावनयोः साध्याकाङ्क्षायां युग-
पदेव साध्यत्वेन क्रतूपकारग्रहणात् प्रयाजभावनेतिकर्त्तव्यता-
काङ्क्षायामभिक्रमणस्य (न) प्रयाजाङ्गत्वम् । अतः कथमवान्तरप्रक-
रणमिति । तदयुक्तम्; प्रयाजसन्दंशाध्ययनवशेनैवोन्नीतप्रयाजाङ्ग-
त्वस्याभिक्रमणस्य प्रधानसम्बन्धो भवति । अतः सिद्धं सन्दंशाभि-
व्यक्तप्रयाजावान्तरप्रकरणेनाभिक्रमणस्य प्रयाजार्थत्वमिति ।</p>
<p>अत्र प्रभाकरेणावान्तरप्रकरणनिरासार्थमिदमुक्तम्—कार्यं
हि वाक्यार्थः । कार्यश्च कृतिप्रधानम् । तस्य च विशेषः प्रकृति-
विशेषादेव । कृतेश्च विशेषः—का कृतिः, कस्य कृतिरिति
विषयनियोज्याभ्यामेव । स च विशेषो विषयसम्भवेऽपि
नियोज्याभावेनाधिकारवाक्यं न कार्यान्तरप्रतिपादकं, किन्तु (?)
<pb n="540"/>
यौगिकञ्च न कार्याभिधायिपदानां व्यक्तिवाचित्वाद्व्यक्ति-
वचनानाञ्च सन्निहितव्यक्तिगामित्वादधिकारवाक्यावगतकार्यानु-
वादेनैव प्रथममाविर्भवति । तदुक्तम्—‘सन्निहिते विधौ विधिरव-
गम्यमानः स एव तावदगन्तुभुचितः’ ( प्र. पं., पृ.२०४. चौ. सं. )
इति । तेनानभिव्यक्तेष्वेवाङ्गापूर्वे/?/षु प्रथमं यत्किञ्चित्सन्निधि-
समाम्नातमविरोधेन संयुक्तं तत्सर्वमेव प्रयोजनम् । प्रयोजनिना च
निरूप्यैदसर्थ्यमात्रेण प्रधानविधिप्रत्ययेनानन्वितमभिधीयते । तदेव
च ग्राहकग्रहणमित्युच्यते । पश्चात्स्वरूपसाहित्याभावेन क्षणिकानां
सम्भूयप्रधानगतमहोपकारजनानार्थमुत्पत्यपूर्वे कल्पिते कार्याभिधा-
यिविधिशब्दसद्भावात्प्रयाजादिविषयकृतिसाध्यमेव कार्यं विधि-
शब्देनाभिधीयते । नियोज्यान्तराभावाच्च प्रधानापूर्वीयनियोज्य-
विशेषितैव सा कृतिरिति निश्चीयते । तस्यान्तु दशायामभि-
व्यक्तेऽप्यङ्गापूर्वे यदि नामाङ्गापूर्वाणामितिकर्त्तव्यताकाङ्क्षा स्वरस-
विधिसिद्धा भवेत् तर्हि ग्राह्याभावान्नावान्तरप्रकरणं ग्राहकम् ।
भवति चाङ्गापूर्वाणामितिकर्त्तव्यताकाङ्क्षा स्वरससिद्धा । तथा
हि—न तावदपूर्वस्वरूप इतिकर्त्तव्यताकाङ्क्षा, किन्तु कार्यत्वरूपे ।
तच्च रूपं प्रधानकार्येण सहाङ्गानामेकमेव, तत्कृतेरेव तत्पर्यन्त-
त्वात् । न हि साध्यकृतिः साधनकृतिर्न भवति, यतो न हि
स्वर्गकृतेरन्या यागकृतिः । तेनाधिकारापूर्वकृतेरेवाङ्गापूर्वपर्यन्तत्वा-
<pb n="541"/>
न्नाङ्गापूर्वाणां पृथगितिकर्त्तव्यताकाङ्क्षेति नाङ्गापूर्वाणामवान्तर-
प्रकरणमिति ।</p>
<p>तदयुक्तम्; भवतु तावत् सन्निहिते विधौ विधिरेव गम्यमानः
स एव तावदवगन्तुमुचितः’ इति समयपरिकल्पितं प्रथममवान्तरापूर्वा-
नभिधानम् । पश्चादभिव्यक्तन्तु प्रयोजनापूर्वं किमित्यभिक्रमणग्राहकं
न भवति ? प्रथममधिकारापूर्वगृहीतत्वेन ग्राह्याभावादिति चेत्—
नैवम्; वाङ्नियमस्यापि दीक्षणीयापूर्वेण ग्रहणाप्रसङ्गात् । तत्रा-
प्यनुवादाशङ्कया प्रथमं दीक्षणीयापूर्वानभिव्यक्तावधिकारापूर्वेण
वाङ्नियमग्रहणस्य वाविशिष्टत्वात् । अथ तत्र न्यायसम्पादनोप-
स्थितदीक्षणीयापूर्वेण सह वाक्यसम्भावितसम्बन्धविरोधाद्वाङ्नि-
यमस्य चाधिकारापूर्वाग्रहणम्, अत्रापि न्यायसम्पादनेनोपस्थित-
प्रयाजापूर्वेण सहावान्तरप्रकरणसम्भावितसम्बन्धविरोधादभिक्र-
मणस्यापि न कार्यग्रहणम् । एवञ्च सति यथा तत्र दीक्षणीया-
पूर्वस्य स्वारसिकेतिकर्त्तव्यताकाङ्क्षाविरहेऽपि समभिव्याहारवशा-
दुत्थापिताकाङ्क्षस्य वाङ्नियमग्रहणम्, तथात्र प्रयाजापूर्वस्य
स्वारसिकेतिकर्त्तव्यताकाङ्क्षाविरहेऽपि सन्दंशाम्नानवशादुत्थापिता-
काङ्क्ष्यैवाभिक्रमणग्रहणं भविष्यतीति सर्वं समानं अन्यत्र
स्वकपोलकल्पितमिथ्यासमयसिद्धान्ताभिनिवेशात् । अतः सिद्ध-
मवान्तरप्रकरणेनाभिक्रमणस्य प्रयाजशेषत्वमिति ।</p>
<pb n="542"/>
<p>प्रयोजनम्—पक्षाक्तम् । सूत्रन्तु साकाङ्क्षं प्रयाजकर्म, तेन
तद्वाक्यमभिक्रमणवाक्येन सहैकवाक्यं स्यात् । यतोऽभिक्रमणापूर्वे-
णाङ्गजातेनासमाप्तम् । ततश्चाभिक्रमणात्परस्तादपि श्रुत्यादिविहित-
प्रयाजानामङ्गत्वदर्शनादिति ।।</p>
<trailer>इति दशममभिक्रमणाधिकरणम् ।। १० ।।</trailer>
<head>अथैकादशमुपवीताधिकरणम्</head>
<sutra>सन्दिग्धे तु व्यवायाद्वाक्यभेदः स्यात् ।। ३.१.२१ ।।</sutra>
<head>विषयसंशयसङ्गतयः</head>
<p>दर्शपूर्णमासयोः सप्तमाष्टमयोर्ब्राह्मणानुवाकयोः सामधेनी-
कल्पाः । नवमे निविदः । दशमे काम्याः सामिधेनीकल्पाः—
इदङ्कामस्यैतावतीरनुब्रूयादिदङ्कामस्यैतावतीरिति । एकादशे यज्ञो-
पवीतमाम्नातम्—“उपव्ययते देवलक्ष्ममेव तत्कुरुते” इति । तत्र
सन्देहः-किं सामिधेनीरेवानुब्रुवतोपव्यातव्यम् ? उत प्रकरणे
सर्वानेव पदार्थाननुतिष्ठतोपव्यातव्यम् ? इति । अवान्तरप्रकरणस्य
स्थितस्येदानीं परिमाणं निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—उभयाकाङ्क्षालक्षणं प्रकर-
<pb n="543"/>
णम् । प्रधानस्य चेतिकर्त्तव्यताकाङ्क्षस्य सन्दंशेऽश्रुतानाञ्च
साध्याकाङ्क्षिणामपि समकालमेव करणोपकारसाध्यसम्बन्धेनोभया-
काङ्क्षाया अभावान्नावान्तरप्रकरणम् । यथा प्रयाजावान्तरसन्दंश-
गृहीतेनाप्ययोग्यतया न प्रधानोपकारः प्रथमं साध्यतया गृह्यते ।
यतो न ह्युपवीतं नामार्थान्तरम्, किन्तु वासोविन्यासरूपम् । तच्च
परिस्पन्दोपयुक्तम् । न च प्रधानस्य परिस्पन्दरूपत्वम्, उद्देशत्या-
गरूपत्वात् । तद्यदि सन्निहितं परिस्पन्दसाकाङ्क्षं कर्म न स्यात्,
तदयोग्येनापि प्रकृतप्रधानेन सम्बध्यते तदा आनर्थक्यतदङ्गन्यायेन
परिस्पन्दरूपेष्वङ्गेषु सम्बध्येतापि । अस्ति त्ववान्तरप्रकरणाभिव्य-
क्तग्राहकीभावमवान्तरप्रकरणेनैव सन्निधापितं स्पन्दरूपत्वेन योग्यं
सामधेन्यनुवचनमेव । तेन सन्दंशाभावेऽपि सन्दंशफलस्योभयाका-
ङ्क्षालक्षणस्य विद्यमानत्वात्सन्निहितमुपवीतमवान्तरप्रकरणेनानुवचने-
नैव सम्बध्यते ।</p>
<p>नन्वग्निसमिन्धनप्रकाशनं दृष्टमेव सामधेनीकार्यम् । तत्र कथं-
भावाकाङ्क्षायां विवक्षितप्रयत्नताल्वादिसंयोगादि दृष्टमेव कथं-
भावाकाङ्क्षापूर्वकं सम्बध्यते । कथम्भावाकाङ्क्षा च प्रकरणम् ।
अतस्तदभावात्कथमवान्तरप्रकरणं सामिधेनीनामिति । उच्यते—
सत्यमेवम्, तथापि अग्निसमिन्धनप्रकाशनस्यान्येनापि सिद्धेर्निय-
मादृष्टं कथं सिध्यतीत्यनुवर्तत एवाकाङ्क्षा । तस्मादस्त्यवान्तरप्रक-
<pb n="544"/>
रणम् । ननु तथापि निवित्पदव्यवायेन सामिधेनीप्रकरणस्योपवीतं
यावदननुवृत्तेः कथमुपवीतस्यावान्तरप्रकरणसन्निधापितानुवचनसम्ब-
न्धः ? उच्यते—न ह्यसम्बन्धमात्रं प्रकरणविच्छेदकं भवति ।
पूषाद्यनुमन्त्रणमन्त्राणामपि दर्शपूर्णमासप्रकरणविच्छेदकत्वप्रस-
ङ्गात् । अथ तत्र परस्तादपि दर्शपूर्णमासानुवृत्तेरस्ति प्रकरणम्,
तर्ह्यत्रापि सामिधेन्यनुवृत्तेर्नानुपपन्नम् । अथवा निविदामपि सन्दंशेन
सामिधेन्यनुवचनाङ्गत्वमेव । तदुक्तम्—</p>
<lg>
<l>अभितस्साभिधेनीनां कीर्त्तनात्प्रकिया स्थिता ।</l>
<l>परप्रकरणे पाठो निविदामथवाङ्गया/?/ ।। इति ।</l>
</lg>
<p>(तं. वा., पृ. ७३३)</p>
<p>तेनोपवीतस्य सामिधेन्यनुवचनाङ्गत्वात्सामिधेनीरेवानुब्रुवाण-
स्योपव्यानमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि निवित्पदव्यवहितं सामिधेनी-
प्रकरणमनुवर्त्तते । तावद्धि प्रकरणमनुवर्तते, यावद्विनियोगार्हं
पश्यति । असंयुक्तञ्च प्रकरणेन विनियुज्यते । इह च
निवित्पदानि “देवेद्धो मन्विद्ध” इत्येवमादीनि । सामिधेनी
च लिङ्गेनाग्निसमिन्धने विनियुज्यन्ते । अतो न तावदेषां
सामिधेन्यनुवचनाङ्गत्वम् । नापि पूषाद्यनुमन्त्रणवदनङ्गस्यापि
<pb n="545"/>
प्रकरणाविच्छेदकत्वम् । ततः परं सामिधेन्यनुवचनस्य श्रुत्यादि-
भिरङ्गान्तरविधानादर्शनात् । दर्शपूर्णमासयोरनङ्गानामपि पूषा-
द्यनुमन्त्रणमन्त्राणां परस्तादपि दर्शपूर्णमासाङ्गविधानदर्शना-
द्भवतु प्रकरणाविच्छेदकत्वम्, सामिधेन्यनुवचनस्य श्रुत्यादिभि-
रङ्गन्तराविधानात् इह न तथेति वैपम्यम् । तदुक्तम्—</p>
<lg>
<l>विच्छिन्ना सामिधेनीनां निविद्भिः प्रक्रिया यतः ।</l>
<l>न हि काम्यैः पुनःकल्पैः सन्धातुं सा हि शक्यते ।। इति ।</l>
</lg>
<p>(तं. वा., पृ. ७३४)</p>
<p>ननु यदि विच्छिन्नं सामिधेनीप्रकरणम्, तदा दशमे
ब्राह्मणानुवाके “एकविंशतिमनुब्रूयात् प्रतिष्ठाकामस्य” इत्यादीनां
काम्यसामिधेनीकल्पानां प्रक्रियाश्रयाभावात्कथं गुणफलसम्बन्ध-
विधानम् ? अथ वाक्येनैवाश्रयो विधीयते, तदा विधेयसङ्ख्याः
फलसम्बन्धकरणे आश्रयसम्बन्धकरणे च वाक्यं भिद्येतेति ।
उच्यते—स्यादेवम्, यद्येकविंशतिवाक्यादेर्गुणात्फलं ब्रूमः, किन्तु
रेवतीवारवन्तीयवत्संख्याविशिष्टमनुवचनान्तरमेवैतत् फले विधीयते ।
तत्कथमित्याकाङ्क्षायामनुब्रूयादिति शब्दसामान्यात्संख्यासम्बन्धाच्च
क्रत्वर्थसामिधेन्यनुवचनवदिति गम्यते । सामिधेनीनामन्येषाञ्च
धर्माणामतिदेशात्प्राप्तिः ।</p>
<p>ननूपकारपृष्ठभावेनातिदेशो गुणभूतानामेव भवति, तेषामेवो-
पकारकत्वात् । अत्र च द्वितीयाश्रुत्या सामिधेनीनां प्राधान्यमव-
<pb n="546"/>
गम्यते, अनुवचनस्यैव गुणभावः । अतः कथं प्रधानभूतानां
सामिधेनीनामतिदेश इति । द्विरूपाश्च खलु सामिधेन्यः—अनुवचनं
प्रति सामिधेनीप्रकाशनकार्यापेक्षया प्रधानभूताः, अनुवचनस्वरूपा-
पेक्षया गुण भूताश्च । तत्र अग्निसमिन्धनप्रकाशकत्वात् तथाभूतमेव
कार्यापेक्षया प्राधान्यं द्वितीयया प्रतिपाद्यते । अनुवचनस्वरूप-
सिध्यर्थं सामिधेनीनां गुणत्वमेव । “एकविंशतिमनुब्रूयात्प्रतिष्ठा-
कामस्य” इत्यत्र तु काम्यप्रयोगेऽनुवचनं स्वरूपसिध्यर्थमेवेति-
कर्त्तव्यताकाङ्क्ष्या सामिधेन्यतिदेशान्नानुपपन्नम् । न च वाच्यम्—
एवं सति दर्शपूर्णमासागृहीतत्वाद्दर्श पूर्णमासप्रयोगाद्बहिरेव काम्या-
नां प्रयोगस्स्यादिति । यतो दार्शपूर्णमासिकनिगदानामनूद्यमा-
नत्वेन ह्यनुवचनत्वम् । तेन क्रतोर्वहिः प्रयोगेऽनुवचनत्वमेव न
स्यात् । तदुक्तम्—</p>
<lg>
<l>पश्चाद्यथोच्यमानोऽयमनुशदः प्रयुज्यते ।</l>
<l>न तु क्रतुप्रयुक्तत्वात्स्वातन्त्र्ये सति लभ्यते ।। इति ।</l>
</lg>
<p>(तं. वा., पृ.७३५</p>
<p>न चैवं सति सन्निधानविशेषात्काभ्यसामिधेन्यनुवचनाङ्ग-
त्वमेवोपवीतस्यास्तु, कथं सर्वार्थत्वमिति वाच्यम् । यतोऽस्य
विकृतित्वेनातिदिष्टप्राप्तप्राकृतधर्मनिराकाङ्क्षस्य प्रकरणात्सन्निधानाद्वा
धर्मग्राहकत्वं वक्तव्यम् । सन्निधेश्च प्रकरणं बलीयः ।</p>
<pb n="547"/>
<p>तदुक्तम्—</p>
<lg>
<l>प्राकृतेन कथंभावे तदीये पूरिते सति ।</l>
<l>पश्चात्सन्निधिनाङ्गं स्यात्स च प्रकरणावरः ।। इति ।</l>
</lg>
<p>(तं. वा., पृ. ७३६)</p>
<p>अतः सिद्धं महाप्रकरणेनोपवीतस्य सर्वार्थत्वमिति ।</p>
<p>प्रयोजनम्—पक्षोक्तम् । सूत्रन्तु—उपवीते सामिधेन्यर्थत्व-
सर्वार्थत्वसन्देहे निवित्पदेन सामिधेन्यनुवचनसन्निधापकप्रकरणव्य-
वायादुपवीतवाक्यस्य सामिधेन्यनुवचनवाक्याद्भेदः स्यादिति ।।</p>
<trailer>इत्येकादशमुपवीताधिकरणम् ।। ११ ।।</trailer>
<head>अथ द्वादशं वारणादीनां सर्वयज्ञार्थत्वाधिकरणम्</head>
<sutra>गुणानाञ्च परार्थत्वादसम्बन्धः समत्वात्स्यात् ।।३.१.२२।।</sutra>
<head>विषयसंशयसङ्गतयः</head>
<p>अग्न्याधेये वारणादीनि पात्राण्यहोमार्थानि होमार्थानि च
श्रूयन्ते “तस्माद्वारणो वै यज्ञावचरः स्यात् न त्वेतेन जुहुयात् ।
वैकङ्कतो यज्ञावचरस्स्साज्जुहुयादेवैतेन” इति । न च वारणवैकङ्क-
तानां पात्राणामग्न्याधेयेन सम्बन्धः । कुतः ? यज्ञावचरवचनात् ।
यज्ञस्यैतानि पात्राणि वाक्येन प्रकरणं बाधित्वा भवन्ति । तत्रैष
सन्देहः—वारणादीनि पात्राणि किं पवमानेष्टिषु निविशन्ते ?
<pb n="548"/>
उत दर्शपूर्णमासादिषु सर्वयज्ञेषु ? इति । प्रसङ्गागतं विचारद्वयं-
परिसमाप्येदानीमानर्थक्यतदङ्गन्यायस्यापवादः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिप्रायः—“वारणो वै यज्ञावचरः” इ-
त्याधानप्रकरणे यद्यपि वारणादीनि पात्राणि श्रूयन्ते, तथाप्या-
धानस्य साक्षादयज्ञरूपत्वाद्यज्ञावचर इति वाक्येन यज्ञसम्बन्धित्वेन
प्रतीयमानान्यानर्थक्यतदङ्गन्यायेनाधानाङ्गभूतेषु पवमानेष्टिषु यज्ञरू-
पेषु निविशन्त इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि पवमानेष्टयोऽप्याधानाङ्गं भवेयुः ।
न त्वेवम्, किन्तु यथाधानं साक्षादग्न्यर्थं तथा पवमानेष्टयोऽपि ।
न च समप्रधानेष्वङ्गाङ्गिभावोऽस्ति, येनानर्थक्यतदङ्गन्यायो भवेत् ।
तस्माद्वाक्यबलेन सर्वयज्ञसम्बन्ध एव भवेद्वारणादिपात्राणामिति ।</p>
<p>प्रयोजनम्—पक्षोक्तम् । सूत्रन्तु—गुणानामग्निगुणानामा-
धानपवमानहविषां पारार्थ्यात्परस्परमसम्बन्धः स्यात्समत्वादिति ।।</p>
<p>तदेतद्यथाभाष्यमधिकरणं वार्तिककारपादा नानुमन्यन्ते ।
अयञ्च तेषामभिसन्धिः—“वाजपेयस्य यूपः” इत्यत्र सप्तदशा-
रत्नितायाः षष्ठ्या वाजपेयसम्बन्धावगमाद्युक्तमानर्थक्यतदङ्गन्याय-
विषयत्वम् । इह तु वारणादिपात्राणां विरोधिसंयुक्तानामहीन-
<pb n="549"/>
युक्तद्वादशोपसत्ताया इव प्रकरणेनाग्रहणाद्वाक्यबलेनोत्कर्षात्स-
कलयज्ञार्थत्वमेव युक्तम् । तेनाधानसम्बन्धस्यैवाज्ञातत्वात्सत्यप्या-
धानाङ्गत्वे पवमानेष्टीनामानर्थक्यतदङ्गन्यायेन सन्निवेशासम्भ-
वात्पूर्वपक्षस्तावदशोभनः । तथा पवमानेष्टीनां साक्षादग्न्यर्थत्वे
प्रमाणाभावात् ‘फलवत्सन्निधावफलं तदङ्गम्’ इति न्यायेना-
धानार्थत्वस्यैव व्यवस्थितत्वादनुत्कर्षात्सकलयज्ञार्थत्वसिद्धये सम-
प्राधान्यसिद्धान्तोऽपि नोपपन्न इति ।</p>
<p>अत्रैके समाधानमेवमभिदधति—ज्योतिष्टोमसन्निधिश्रुतानाम-
प्युपसद्द्वादशत्वादीनामहीनादिसमभिव्याहृतानां सर्वथा सम्बन्धा-
भावाद्भवतूत्कर्षः, तदङ्गभूतानामप्यहीनादीनामभावात् । इह
त्वाधानाङ्गभूतानां पवमानेष्टीनामेव विद्यमानत्वात्तत्सम्बन्धेनैव
यज्ञावचरतोपपत्तेर्न वारणादीनां सर्वयज्ञार्थत्वम् । न च वाजपेयस्ये-
तिवत् षष्ठ्यभावेनाधानसम्बन्धाभावान्नेमान्यानर्थक्यतदङ्गन्यायवि-
षय इति वक्तव्यम् । यतो न हि तत्रापि षष्ठीबलेन सप्तदशारत्नि-
ताया वाजपेयसम्बन्धः । तथा सति वाजपेयसम्बन्धे यूपसम्बन्धे
च विधीयमाने परिमाणस्य वाक्यभेदप्रसङ्गात्, किन्तु वाज-
पेयसन्निधिपाठादर्थप्राप्तमेव वाजपेयसम्बन्धमनुवदति षष्ठी ।
तथात्राप्याधानसन्निधिपाठ एव स्वार्थवत्वाय वारणादिपात्रा-
णामप्याधानार्थत्वं प्रतिपादयिष्यतीति नानुपपन्नम् । न च पव-
<pb n="550"/>
मानेष्टीनां यागरूपाङ्गाभावाद्यागरूपाङ्गयुक्तस्य चाभिधेयत्वादयज्ञ-
त्वम्, तथा च सति यज्ञावचरत्वेन श्रुतानां पात्राणामाधान-
वत्पवमानेष्टिसम्बन्धाभावादुत्कर्ष एव प्राप्नोतीति वाच्यम् । यत
‘इष्टिषु दर्शपूर्णमासयोः’ इति पवमानेष्टीनामपि दर्शपूर्णमासविकार-
त्वेनातिदिष्टप्रयाजाद्यङ्गप्राप्तेर्यज्ञत्वमेव ।</p>
<p>न च पवमानेष्टीनामङ्गत्वादङ्गानाञ्चेतिकर्त्तव्यताकाङ्क्षाभावा-
त्प्रयाजाद्यनतिदेश इति वाच्यम् । स्वारसिकाकाङ्क्षाभावेऽपि
लिङ्गदर्शनोत्थापिताकाङ्क्षावशादेवातिदेशसिद्धेः । एवं ह्यरुणपरा-
शरशाखाब्राह्मणे श्रूयतेऽनुवादसरूपम्—“ये दर्शपूर्णमासयोर्द्धर्माः,
ते सर्वेष्टीनामग्नीषोमीयस्य च” इति । अत्र च सर्वेष्टिसम्बन्धेन
दर्शपूर्णमासधर्मानुवादात्तदङ्गतेति । यथा पवमानेष्टीनामतिदेशेन
दर्शपूर्णमासधर्मप्राप्तिरस्ति, तथा पवमानेष्टिष्वेव श्रूयते—
“वृधन्वानाग्नेयः कार्यः पावकवान् सौम्यः” इति । अनेन चाग्नेय-
सौम्याज्यभागानुवादेन वृधन्वत्पावकवत्वविधानं सम्भवति, यद्यति-
देशेनात्राज्यभागप्राप्तिरस्ति । तदुभाभ्यामेव लिङ्गदर्शनाभ्यामा-
काङ्क्षोत्थापनादतिदेशसिद्धेः पूर्वपक्षस्तावच्छोभनः ।</p>
<p>तथा सिद्धान्तभङ्गोऽपि न सङ्गच्छते । आधानस्येव पवमाने-
ष्टीनामपि साक्षादग्न्यर्थत्वात् । नन्वाधानस्यैव वाक्यसमधिगम्य-
म् । न तावत्पवमानेष्टीनामग्न्यर्थत्वं ग्राहकग्रहणेन वक्तव्यम् ।
<pb n="551"/>
ग्राहकग्रहणञ्च प्रयोजनप्रयोजनिभावेनाधिकारनियोगेनान्विताभिधा-
नरूपम् । न चाग्निरधिकाररूपः । तेन ग्राहकग्रहणाभावात्कुतो
निष्प्रमाणकं पवमानेष्टीनामग्न्यर्थत्वम् ? कुतस्तराञ्च साक्षात्त्वमिति ।
मैवम्; प्रयोजनरूपं हि ग्राहकमिति व्युत्पत्तिः । अधिकारनियोग-
स्यापि ग्राहकत्वं नाधिकारयोगत्वेन, तच्चाग्नेरप्यविशिष्टम् । “यदाह-
वनीये जुहोति” इति होमसाधनत्वेन प्रयोजनरूपस्य तस्य द्वितीयाव-
बोधितसाध्यरूपत्वात्, तेन “अग्नीन्” इति द्वितीयान्तमग्निपदमेव
सन्निधिसमाम्नाताग्निः पवमानेष्टिभिरप्यन्वितं स्वार्थमभिधत्ते ।
प्रयाजादिभिरिव दर्शपूर्णमासाधिकारापूर्वं लिङ्शब्द इति । अथवा
पवमानेष्ट्यपूर्वमेव स्वविषयानुष्ठानसिद्ध्यर्थं सन्निधिसमाम्नातार्थ-
वत्वात्प्रयोजनवदग्न्यर्थत्वमेव स्वविषयस्याक्षिपतीति औपादानिकमेव
तासामग्न्यर्थत्वमिति ।</p>
<p>न चैवं सत्युत्पत्तिशिष्टाधानावरोधात्फलवत्सन्निधिन्यायेन
प्रयाजादिवदाधानाङ्गत्वमेवेति वाच्यम् । उपदेशातिदेशसम्प्रतिपत्त्या
साक्षात्त्वस्यैव प्रतीयमानत्वात् । उपदेशदशायां हि ग्राहकग्रहणेन
वा उपादानेन वा पवमानेष्टीनामग्निः साध्यभूत इत्यवगते किं
प्रयाजादिवत्साधनाङ्गतया पारम्पर्येण ? आधानवदेव वा साक्षात् ?
इति सन्देहे दर्शपूर्णमासविकृतित्वेनासां तदङ्गग्राहित्वात्, तत्र च
“यदाहवनीये जुहोति” इति साक्षात्सम्बन्धावगतेः इहापि
<pb n="552"/>
होमरूपत्वादिदानीं साक्षात्सम्बन्धादाधानस्यैवाग्निसाध्यत्वात् ।
प्रयाजादीनां त्वतिदेशतोऽपि साक्षात्त्वानवगतेरुत्पत्तिशिष्टाग्नेयावरुद्धे-
ऽधिकारापूर्वे भवतु ‘फलवत्सान्निधावफलं तदङ्गम्’ इति न्याय-
विषयत्वम्, न त्विह तथेति वैषम्यम् ।</p>
<p>ननूपदेशेन बलवतातिदेशनिरपेक्षेण फलवत्सनिधिन्यायेन
प्रयाजादिवत् पारम्पर्यमसन्दिग्धमेव प्रथममवगतं, न तु स-
न्दिग्धम् । अतः कथमुपदेशविपरीतातिदेशप्रवृत्तिरिति । मैवम्;
सर्वत्रैव वैकृतोपदेशस्यातिदेशसापेक्षस्यैव विशेषविषयत्वात् ।
अन्यथा “सौर्यं चरुं निर्वपेद्ब्रह्मवर्चसकामः” इत्यत्राप्युपदेशबली-
यस्त्वेन सौर्ये शूद्रादिसाधारणब्रह्मवर्चसकामाधिकारप्रसङ्गः । अथ
तत्रातिदिष्टदार्शपूर्णमासिकाहवनीयाद्यङ्गानुरोधेनाधिकारविशेषनिर्ण-
यः, तथात्राप्यतिदेशप्राप्तसाक्षादग्निसम्बन्धानुरोधेन पवमानेष्टीनां
साक्षादग्निसाध्यकत्वमेव निर्णीयत एवेति नानुपपन्नम् । न च
वाच्यम्—भवतु सामान्योपदेशस्यातिदेशतो विशेषविषयत्वमवि-
रोधात्, इह तूपदेशतः पवमानेष्टिं प्रति अग्नेः प्रधान्ये निरूपिते कथं
तद्विरोधादिह गुणत्वेनातिदेशः ? तदभावे च कथमुपदेशातिदेश-
सम्प्रतिपत्या साक्षात्त्वम् ? इति । यतो ह्यत्राग्नेराधानपवमानेष्टिज-
न्यातिशयवतोऽतिदेशात्पवमानेष्टिगुणत्वं परेणाप्यभ्युपगम्यते, अस-
म्भवादेव । किन्त्वाधानजन्यातिशयवत एव ।</p>
<pb n="553"/>
<p>तथाचोक्तम्—</p>
<lg>
<l>यदा त्वेता विधीयन्ते प्रकृतौ सन्ति नो तदा ।</l>
<l>तस्मादाहितमात्रेऽग्नौ कर्त्तव्यास्सम्भवादिमाः ।। इति ।</l>
</lg>
<p>
तथाभूतस्य चाग्नेः पवमानेष्टीनां होमरूपत्वेनाधिकरणकारक-
तया गुणत्वेऽपि पवमानेष्टिजन्यातिशयशालितया प्राधान्यमवि-
रुद्धमेव । न हि भावनाया धात्वर्थनिष्पादकतया गुणत्वेऽपि
फलभावनात्वेन प्राधान्यं विरुध्यते । पुरुषस्य वा यागं प्रति
कर्त्तृत्वभाक्तृत्वाभ्यां गुणप्रधानत्वे विरुध्येते । अथवा भवतूप-
देशलब्धप्राधान्यस्य गुणत्वविरोधः, तथाप्यसम्भवः । ‘तुषारव-
त्तावत्सम्परिहीयताम्’ इति न्यायेन विरोधिगुणपरित्यागेनापि सा-
क्षात्त्वस्वीकारो नानुपपन्नः । न हि “ग्रहं सम्मार्ष्टि” इत्यत्रा
सम्भवस्वीकारस्यैकत्वस्याविवक्षायां सम्भविनोऽपि कर्मत्वस्यावि-
वक्षा युक्ता ।</p>
<p>ननु प्राकृतपदार्थानां वैकृतापूर्वगुणत्वेनैवातिदेशः । अतथा-
भूतस्य च गुणत्वाभावे सत्यतिदेशस्याभावात्कथमतिदेशतः साक्षा-
त्त्वमिति । नैवम्; भवेदेवं यदि प्रतिपदार्थनिरूपणेनातिदेशप्रवृत्तिः,
किन्तु करणोपकारजनकपदार्थसम्बन्धिविषयोऽसौ । तत्र चावर्ज-
नीयतया सोऽपि प्राप्त एव । तथाचाभाणकोऽप्यत्र लोकस्य
दृश्यते । तेनातिदेशलब्धत्वेऽप्यसम्भविगुणत्वपरित्यागेन साक्षा-
<pb n="554"/>
त्स्वीकारो युक्त एवेति सिद्धं समप्राधान्यमाधानपवमानहविषामिति ।
न चैवं सति निरपेक्षविधिविहितत्वेनाधानपवमानहविषां विकल्प
इति वक्तव्यम् । यतो निरपेक्षविधिविहितानां द्वेधा विकल्पो
भवति—यथा प्रमाणान्तरावगतं प्रत्येककार्यजनकतया दृष्टार्थानां
व्रीहियवानाम्, समुच्चयासम्भवेना दृष्टार्थानां वा यथा षोडशिग्रहणा-
ग्रहणादीनाम् । तत्र न तावदत्र प्रमाणान्तरावगतं प्रत्येककार्यत्वम्,
अष्टार्थत्वात् । नापि समुच्चयासम्भवोऽपि, एकाश्रयविधिनिषेधा-
भावात् । तेनात्र यूपधर्माणामिव तक्षणच्छेदनादीनामदृष्टार्थत्वाय
निरपेक्षविधिविहितत्वेऽपि समुच्चय एवेति नानुपपन्नम् । तद्यज्ञसंयो-
गोऽग्निसन्निधियुक्तानां श्रुतानां वारणादिपात्राणामुत्कर्पमग्निसम्बन्ध-
निर्वाहानुसन्धाने तत्साधनीभूतस्याप्ययज्ञत्वात्साधनाङ्गपवमानेष्टिस-
म्बन्धेन पूर्वपक्षोक्तोत्कर्षविध्युत्पादनाय निराकरणीयम् । समप्रा-
धान्ये तु अग्निसाधनीभूतपवमानेष्टिसम्बन्धेनैव सुतरामग्निसम्बन्धो-
पपत्तेः समप्राधान्यमेव हि तस्यैवेति (?) देवदानकल्पितभाष्या-
क्षरस्यैव भाषितम् । स खल्वेवमाह—अग्न्याधेये वारणादि-
पात्राणि श्रूयन्ते । तेनाधानसाध्यसंस्कारार्थत्वमेव पात्राणामवग-
म्यते, न त्वग्निमात्रार्थत्वम् । नापि पवमानेष्टिजन्यं संस्कारार्थत्वम् ।
न चाधानसम्बन्धे लाघवम् । तेनाधानाङ्गत्वनिरासः पवमानेष्टीनां
वारणादिपात्रोत्कर्षसिद्धये युक्त एवेति न किञ्चिदनुपपन्नमिति ।</p>
<pb n="555"/>
<p>अत्रोच्यते—यत्तावत्पूर्वपक्षभङ्गसमाधानार्थं सप्तदशत्ववैध-
र्म्यमुक्तम्, तद्वैधर्म्यमात्रं विशेषानापादकत्वात् । तथाहि—किमनेन
वैधर्म्येण वारणादिपात्राणामानर्थक्यतदङ्गन्यायेन पवमानेष्टिनिवे-
शोऽभिमतः ? वाक्यवशेन वा ? न तावत्पूर्वः कल्पः, वाक्यावगत-
प्रधानसम्बन्धनिर्वाहाय खल्वङ्गावतरणमानर्थक्यतङ्गन्यायेन ।
न चेह सप्तदशारत्निताया इव वारणादिपात्राणामाधानसम्बन्ध-
प्रतिपादकं किञ्चिद्वाक्यमस्ति । न च वाक्येन यज्ञसंयोगिनां वार-
णादिपात्राणामयज्ञभूताधानसम्बन्धप्रतिपादकं प्रकरणं सम्भवति ।
‘असंयुक्तं प्रकरणादितिकर्त्तव्यतार्थित्वात्’ इति प्रकरणस्य श्रुतिलि-
ङ्गवाक्यासंयुक्तविषयत्वात् । वाक्येन तु संयुक्तस्यापि सन्निधानात्प्र-
धानापूर्वीयत्वे दीक्षणीयावाङ्नियमस्यापि प्रधानापूर्वीयत्वप्रसङ्गात् ।
तथा सति तस्याप्यानर्थक्यतदङ्गन्यायाविषयत्वापत्तेः न तावदान-
र्थक्यतदङ्गन्यायेनाङ्गनिवेशः । न च वाक्यबलेनैव वारणादिपात्राणां
पवमानेष्टिनिवेशः, वाक्यस्य यज्ञपात्रसाधारणत्वात् । न च
“व्रीहिभिर्यजेत” इतिवत्सन्निधानादपि यागविशेषावगमः, पव-
मानेष्टिसन्निधावश्रुतत्वात् । तदुक्तम्‘अग्न्याधेये श्रूयन्ते’ इति ।</p>
<p>न चाधानसन्निधानाध्ययनमेव प्रयोजनवत्त्वाय वारणादिपा-
त्राणां तदङ्गभूतयज्ञरूपपवमानेष्टिसम्बन्धमापादयति । इतरथा निष्प्र-
योजनस्तत्सन्निधिरूपेणानुवाद इति वाच्यम् । वैपरीत्यपरिच्छेदात् ।
<pb n="556"/>
तथाहि—द्वेधा खल्वङ्गमात्रसम्बन्धो धर्माणां दृष्टः । सन्दंशेन वा,
यथा-अभिक्रमणादयः प्रयाजस्य । अङ्गाभिधायकशब्दविशेष-
वशेन वा, यथा—दीक्षणीयादीनां वाङ्नियमादयः । तदत्र
पात्राणां पवमानेष्टिमात्राङ्गत्वे यदेतत्सन्दंशानध्ययनं तदभिधाय-
कविशेषशब्दानभिधानं वा तदनुपपन्नं, पात्राणामतत्सम्बन्धमेव
प्रतिपादयति । आधानसन्निधिपाठस्तु सकलयज्ञसाधारणत्वेन
यत्र कुत्रचित्पठनीयस्यानारभ्यवादे वा नास्ति अन्यप्रकरणपाठे वा
कश्चिद्विशेषः । अन्यप्रकरणपाटेनोपसद्द्वादशत्वादीनां प्रकरणान्तर-
सम्बन्धस्य दृष्टत्वात् । न च तत्राङ्गेष्वप्यहीनाभावः कारणम्,
उक्तन्यायेनाङ्गसद्भावासद्भावयोरकारणत्वात् । एतेन यदुक्तम्—
वाजपेयेऽप्यनुवादिका षष्ठीति, तदपि निरस्तम् । षष्ठ्यभावे ह्यनेनैव
न्यायेन विरोधिसंयुक्तायाः सप्तदशारत्नितायाः प्रकरणे वाजपेय-
सम्बन्धानवगमात् यूपाव्यभिचारोपस्थितसकलपशुयागसाधारण-
त्वादप्युत्कर्ष एव प्रसज्यते ।</p>
<p>न चैवं सति वाजपेयसम्बन्धविधाने यूपसम्बन्धविधाने च
वाक्यभेद इति वाच्यम् । सप्तदशारत्निताया यूपविशेषणतया
वाजपेयापूर्वसम्बन्धमात्रज्ञापनात् । न च तथाप्युद्दिश्यमानविशे-
षणविवक्षया वाक्यभेद इति वाच्यम् । यतो यत्रोद्दिष्टस्य विशेष-
णान्वयस्तत्रैव विशिष्टोद्देशेन वाक्यभेदः । यथा “यस्योभयं हवि-
<pb n="557"/>
रार्तिमार्च्छेत्” इत्यत्र । तदुक्तम्—‘मृष्यामहे हविषा विशेषणम्’
इति । तत्र यथा केवलार्त्तिगमनस्य यत्किञ्चिदाश्रयस्य नित्यत्वेन
नैमित्तिकेष्टावुद्देश्यत्वासहत्वेन हविर्विशेषितस्यैवोद्देश्यत्वम्, तथा
केवलस्य वाजपेयस्यापि सप्तदशारत्निरूपपरिमाणविशेषविधावुद्देश्य-
त्वासम्भवाद्यूपविशेषितस्यैवोद्देश्यत्वमिति । न चैवं सति सौर्य-
सन्निधिश्रुतस्य कृष्णलहोमस्यापि वाक्यबलेन सकलप्रयाजसम्बन्धः
प्राप्नोतीति वाच्यम् । अनुवादानां सन्निहितगामित्वात् । प्रयाजानु-
वादेन विधीयमानोऽत्र कृष्णलहोमः प्रकृतिवत्पदसन्निधापितप्रयाजा-
नुवादेनं चरितार्थो न सकलप्रयाजोपसर्पणं सहते ।</p>
<p>न च वाच्यम्—प्रकृतिवच्छब्देन सौर्ययागसन्निधिरिव प्रया-
जानां न कृष्णलहोमसन्निधिः । तेन यथात्राधानसन्निधिसम्बन्धे-
ऽपि पवमानेष्टीनां न वारणादिपात्रनिवेशः, तथात्रापीति । यतः
प्रकृतिवच्छब्देनात्र प्रयाजानां सौर्यसन्निधिः कल्पनीयः । स च
प्रकरणाम्नानात्प्रयाजानुवादसहितकृष्णलहोमानुरोधेन तथाभूत एव
कल्प्यते, यथा कृष्णलहोमविधानयोग्य एव भवति । पवमानेष्टीनान्तु
वारणादिपात्रव्यवधानस्य प्रत्यक्षसिद्धत्वेनाकल्पनीयत्वाद्वैषम्यमिति
न किञ्चिदनुपपन्नम् । अतः पूर्वपक्षसमाधानं तावदसमाधानमेवेति ।</p>
<p>तथा सिद्धान्तसमाधानमपि यत्किञ्चिदेव । पवमानेष्टेः ग्राहक-
ग्रहणेन उपादानेन वा अग्न्यर्थत्वेऽप्युत्पत्तिवाक्यशिष्टाधानावरुद्धे
<pb n="558"/>
तस्मिन् ‘फलवत्सन्निधावफलं तदङ्गम्’ इति न्यायेन पारम्पर्यस्यैव
सिद्धत्वात् । ननु समाप्तवैकृतोपदेशानामतिदेशमपेक्षमाणानामेव
विशेषविषयत्वात्प्रथममग्न्यर्थत्वेऽवगते पश्चादुपदेशातिदेशसम्प्रतिपत्या
साक्षात्त्वनिर्णय इत्युक्तम् । अतः कथमुपदेशतः पारम्पर्यम् ?
नैवम्, यत्रोपदेशेन विनिगमनायां हेतुस्साधारणस्स्यात्, तत्रा-
तिदेशसापेक्षस्यैव ब्रह्मवर्चसकामादौ विशेषविषयत्वम् । इह तूप-
देशस्यैव फलवत्सन्निधिन्यायसहकृतस्य प्रयाजादिवत्पारम्पर्यसाध-
नत्वविशेषविषयत्वान्न दुर्बलातिदेशात्तद्विरोधिसाक्षात्त्वप्रतीतिस्स-
म्भवति । न हि प्रयाजानामतिदेशतः साक्षात्त्वानवगतिः पारम्प-
र्यकारणम् । तथा सत्यतिदेशतः पारम्पर्यानवगतेः साक्षात्वस्यापि
प्रसङ्गात् । अथ तत्र फलवत्सन्निधिन्यायसह कृतस्यैवोपदेशस्य
पारम्पर्यप्रतिपादकत्वम्, तदत्रापि समानमिति नानुपपन्नम् ।
भवतु वातिदेशापेक्षैव समस्तवैकृतोपदेशप्रवृत्तिः, तथापि नात्राति-
देशतः साक्षात्त्वमवगन्तुं शक्यते, विरोधात् । उपदेशस्य ह्यग्निः
साम्यभूतः प्राधान्येनावगम्यते । अतिदेशे चोपकारद्वारेण पदार्थ-
प्राप्तिर्भवन्ती गुणत्वेनैव भवति । अतः कथं गुण भूताग्निसम्बन्ध-
मतिदेशलब्धं साक्षात्त्वं प्रधानभूताग्निसम्बन्धमनुभवितुमुत्सहते । न
च सम्भवितुं यावत्तावत्सम्परिहीयतामिति गुणत्वपरित्यागेन साक्षा-
त्त्वस्वीकार इति वाच्यम् । विकल्पासहत्वात् । तत्र यदा पवमान-
<pb n="559"/>
जन्यातिशयवतो गुणत्वासम्भवः, तदा तथाभूतस्य गुणत्वासम्भ-
वेनातिदेशस्याप्यसम्भवात्कथं तदनारूढनिष्कृष्टसाक्षात्वातिदेशः ?
“ग्रहं सम्मार्ष्टि” इत्यत्र यथाभूतग्रहाप्राप्तौ सत्यां किञ्चिद्विवक्षित-
मिति शक्यमभिधातुम् । ननु ग्रहस्याप्राप्तौ यत्तुषारापहरण-
न्यायेनावर्जनीयतया तथाभूतस्यैवाहवनीयस्यातिदेश इत्युक्तम्,
विकृत्युपकारानर्हस्य यदेतदुपकारकत्वविज्ञानं तत्किं भ्रान्तस्या-
भ्रान्तस्य वा ? न तावद्भ्रान्तं प्रति विचारः सम्भवति । न
चाभ्रान्तस्याप्येवंविधं विज्ञानं सम्भवति । अथ सम्भवति, तदा
पश्चादपि न गुणत्वपरित्याग इति कथं तस्य प्रधानीभूताग्नि-
सम्बन्धः (?) षडोस्य तु यूपप्रविष्टस्य भ्रान्त्यापहरणं सम्भवत्येवे-
ति भ्रान्तभाषितमेवेति ।</p>
<p>अथ केवलाधानजन्यातिशयवतो हविःप्रक्षेपाधारकारणत्वेन
गुणत्वसम्भवात्तथाभूतस्यैवातिदेशतस्तथाभूतस्य प्रकृताविव साक्षा-
त्वस्याप्यविरोधात् । तथापि न साध्यभूताग्निसम्बन्धः साक्षात्त्व-
स्येति । अतो नोपदेशातिदेशसम्प्रतिपत्याग्नेः साक्षात्पवमानेष्टि-
साध्यत्वम् । तेन यदेतदुक्तम्—भावनावत्पुरुषवच्चैकस्याग्नेरेकत्र
गुणप्रधानाविरोध इति तं प्रत्यनीकमपि (?) नाकलितमेवेत्यलमग्नि-
भिरति । किञ्च समप्राधान्ये सत्याधानपवमानेष्टीनां विकल्पोऽपि
दुर्निवार एव । न चादृष्टार्थानां षोडशिग्रहणाग्रहणवद्विधिनिषेधा-
<pb n="560"/>
भावात्समुच्चय एवेति वक्तव्यम् । एकप्रयोगवचनपरिगृहीतानाम-
दृष्टार्थानां विधिनिषेधकृत एव विकल्पः । तदभावे पुनरदृष्टार्थानां
परस्परनिरपेक्षसाधनभावापन्नानां समुच्चयकारणाभावाद्विकल्पो दुर्नि-
वार एव । इतरथा पृथगधिकारवतामप्येकस्वर्गसाधनानां समु-
च्चयप्रसङ्गात् । न च छेदनतक्षणादीनामिवात्रैकं प्रयोगवचन-
मनुग्राहकमुपलभामहे ।</p>
<p>ननु स्वरूपे कार्ये वोपयुक्तमङ्गं भवति । न च पवमानेष्टीना-
मत्र निमित्तरूपाधानस्वरूपोत्पत्त्युपयोगित्वम्, नाप्यग्निगताधानजन्य-
संस्कारनिष्पत्युपयोगित्वम् । उदीच्याङ्गत्वेन पवमानेष्टीनामाधान-
जन्यसंस्कारस्याग्रतया च सिद्धत्वात् । तेनाङ्गत्वाभावात्सन्निधेरौ-
पदेशिकमेव साक्षात्वम् । ततः समप्राधान्यमेवेति । उच्यते—
भवेदेवं यदि पवमानेष्टीनामाधानकार्योपयोगो न स्यात् । द्विविधं
हि कार्यम्-अव्यवहितं व्यवहितञ्च । तत्राव्यवहितकार्योपयोगास-
म्भवेऽपि यथा प्रयाजादीनामाग्नेयाद्युत्पत्त्यपूर्वजन्यपरमापूर्वरूपकार्यो-
पयोगित्वम्, तथेहाप्याधानजन्याहवनीयाख्यसंस्कारोत्पत्त्युपयोगो
भविष्यतीति किमनुपपन्नम् ? अतः पवमानेष्टीत्युक्तम् । पवमानेष्टी-
नामाधानाङ्गत्वे आधानजन्यस्यातिशयस्य पवमानेष्टिसापेक्षत्वात्प-
वमानेष्टीनाञ्च पवमानेष्टिष्वेव (?) निर्देशाद्भट्टमते पवमानेष्टिष्वग्नीना-
मतिदेश एव न स्यात् । समप्राधान्ये त्वाधानमात्रसंकृतस्याग्नेरति-
<pb n="561"/>
देशोपपत्तेः समप्राधान्यमिति, तदपि पवमानेष्टीनामाधानजन्यातिश-
यातिरिक्ताहवनीयरूपकार्योपयोगित्वादेव निराकृतं वेदितव्यम् ।
यातिरिक्ताहवनीयरूपकार्योपयोगित्वादेव निराकृतं वेदितव्यम् ।</p>
<p>ननु सर्वत्र समभिव्याहृतधात्वर्थस्याव्यवहितकर्मगोचरत्वं द्विती-
याविभक्तेरवगतम्, तत्कथमाधानजन्यसंस्कारव्यवहिताहवनीयविषय-
त्वम् ? आग्नेयादीनान्तु भवत्यादिप्रतिपाद्यभावनाकर्मणि फलापूर्व-
व्यवधानेनापि करणत्वोपपत्तेर्वैयर्थ्यमिति, तदयुक्तम्; परेणाप्यवश्यं
भावनाकर्मण्येवाग्नीनिति द्वितीयास्वीकारात् । तथाहि—पवमानेष्टी-
नामग्यर्थत्वं ग्राहकग्रहणेन वा उपादानेन वा वक्तव्यम् । न च
तदुभयमपि धात्वर्थकर्पण्युपपद्यते, प्रयोजनप्रयोजनिभावेनान्वय-
स्यासम्भवपराहतत्वात् । न ह्याधानजन्यसंस्कारस्य क्वचिद्विननियो-
गाभावात्प्रयोजनत्वं सम्भवति । “यदाहवनाये जुहोति” इत्याहव-
नीयस्यैव विनियोगात् । न चास्याहवनीयत्वेन विनियुक्तस्या-
धानैकजन्यत्वेन पवमानेष्टीनामनन्वय इति वाच्यम् । अनाहवनीयत्वे-
ऽपि तस्याहवनीयोत्पत्युपयोगित्वेन प्रयोजनत्वात् । जन्यातिशयाभि-
मतस्याहवनीयोत्पत्तियोगित्वात्तेन रूपेण तस्यैव साध्यत्वमपीतीतरेत-
राश्रयप्रङ्गात् । सिद्धे ह्याधानजन्यसंस्कारस्याहवनीयाख्यस्याहव-
नीयाख्यसंस्कारान्तरात्मन्युपयोगित्वे पवमानेष्टीनां तत्प्रयोजनत्वम् ।
तत्प्रयोजनत्वे च सति तदतिरिक्ताहवनीयाख्यसंस्कारसिद्धिः ।
इतरथाधानजन्यसंस्कारस्याहवनीयपरित्यागकारणाभावात् । दृष्टा
<pb n="562"/>
च “अग्निहोत्रं जुहोति” इत्यादौ भावनाकर्मण्यपि द्वितीया । न
ह्यग्निहोत्रनामधेयस्य धात्वर्थस्य भावनाकर्मत्वं सम्भवति । आत्मा-
श्रयप्रसङ्गात् । तेनैतदेव वक्तव्यम्—आहवनीयातिशयशालिनो
“यदाहवनीये जुहोति” इति विनियोगात् “आहिताग्निराहवनीय”
इति च श्रुतेराहवनीयरूपातिशयवानिति स्थितौ श्रुत्या निर्णीयते ।
तस्य च साक्षादादधातिधात्वर्थकर्मत्वे सति आधानप्रकरणं भ्रान्ता-
नाम्, पवमानेष्टीनां सर्वथा केनापि प्रकारेणानन्वयाद्भावनाकर्म-
त्वम् । तथाच सत्युक्तप्रकारेण समप्रधान्यासम्भवात्प्रयाजादिव-
त्फलवत्सन्निधावफलस्य तदङ्गत्वमेव तेन वक्तव्यम् । अस्मन्मतेऽपि
भावनाकर्मण्याहवनीये द्वितीयेत्युभयमतेऽन्यतः परिच्छेदस्योक्तत्वा-
दिति नानुपपन्नम् ।</p>
<p>सूत्रन्तु पूर्वाधिकरणशेषतया व्याख्येयम् । तत्र ह्यष्टमानुवा-
कश्रुतसामिधेन्यनुवचनस्य नवमानुवाकश्रुताभिर्निविद्भिरङ्गाङ्गिभावम-
तिव्यवधानाभावादेकादशानुवाकश्रुतोपव्यानस्य सामिधेन्यनुवचना-
दङ्गाङ्गित्वाभावाव्यवधानान्नोपव्यानसामिधेन्यनुवचनयोरङ्गाङ्गित्वमि-
ति व्युत्पाद्यते । तदुक्तम्—</p>
<lg>
<l>वदन्ति सामिधेनीवन्निविदोऽग्निसमिन्धनम् ।</l>
<l>संयुक्तत्वादतस्तासां नाङ्गं प्रकरणेन ताः ।। इति ।</l>
</lg>
<p>(तं. वा., पृ. ७३८)</p>
<p>तदयमर्थो भवति—गुणानां सामिधेन्यनुवचननिविदां परार्थ
<pb n="563"/>
त्वादग्न्यर्थत्वात् असम्बन्धः स्यादिति न किञ्चिदनुपपन्नमित्यल-
मतिविस्तरेणेति ।।</p>
<trailer>इति द्वादशं वारणादीनां सर्वयज्ञार्थत्वाधिकरणम् ।।१२।।</trailer>
<head>अथ त्रयोदशं वार्त्रघ्न्यधिकरणम्</head>
<sutra>मिथश्चानर्थसम्बन्धात् ।। ३. १. २४. ।।</sutra>
<head>विषयसंशयसङ्गतयः</head>
<p>दर्शपूर्णमासयोः श्रूयते—“वार्त्रघ्नी पौर्णमास्यामनूच्येते, वृध-
न्वती अमावास्यायाम्” इति । तत्र सन्देहः—किमनुवाक्यायुगल-
स्य प्रधाने निवेशः ? उताज्यभागयोः ? इति । आनर्थक्यतद-
ङ्गन्यायप्रसङ्गागतं विचारद्वयं परिसमाप्येदानीमानर्थक्यतदङ्गन्याय
वैधर्म्येण प्रसङ्गाद्यथायोगं व्यवस्था प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—यद्यपि पौर्णमास्यमावस्या-
शब्दौ काले मुख्यौ, तथाप्यनुवाक्यायुगलद्वयस्य देवताप्रकाश-
कस्य कालार्थत्वासम्भवात्स्वभावादेव यागयोगित्वाल्लक्षणया
यागपरत्वमेव । तत्र किं क्रमानुरोधेनाज्यभागपरत्वं वानयोः ?
यदि वा प्रकरणा/?/रोधेन प्रधानयागपरत्वम् ? तत्र प्रकरणस्य
<pb n="564"/>
बलीयस्त्वात्क्रमबाधेन प्रधानसम्बन्ध एवानुवाक्याद्वयस्य प्रकरणा-
नुगृहीतेन वाक्येन प्रतिपाद्यते । तदुक्तम्—</p>
<lg>
<l>नित्यं तत्रानुवाक्याभिर्यागानामेव सङ्गतिः ।</l>
<l>न कालयोः क्रमस्तस्मात्प्रधानाङ्गतया हृतः ।। इति ।</l>
</lg>
<p>(तं. वा., पृ. ३७९)</p>
<p>किञ्च यथा प्रकरणेनाज्यभागयोः प्रधानार्थत्वं तथानुवाक्या-
युगलयोरपि । अतोऽपि प्रधानार्थत्वादनयोर्नान्योन्यसम्बन्धः ।
तदुक्तम्—</p>
<lg>
<l>गुणानाञ्च परार्थत्वादित्यनेनापि हेतुना ।</l>
<l>सम्बद्धं ना/?/ज्यभागाभ्यामनुवाक्याचतुष्टयम् ।। इति ।</l>
</lg>
<p>(तं. वा., पृ. ७३९)</p>
<p>तस्मादाज्यभागक्रमं बाधित्वा वाक्येन प्रधानार्थत्वप्तेवानुवा-
क्यानामिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यनुवाक्याद्वयस्य प्रधानकर्मण्यर्थ-
समवायो भवेत् । तथाहि—एकात्रानुवाक्याग्नेयी, अपरा सौमी ।
पौर्णमास्याख्यकर्मत्रयेऽप्यग्नीषोमीयेऽग्निसहितस्यैव सोमस्य देवता-
त्वम् । केवलस्य सोमस्य प्रकाशनं महेन्द्राधिकरणन्यायेनैव न
सम्भवति । न चानुवाक्याद्वयेनैवाग्नीषोमप्रकाशनमिति वाच्यम् ।
“अनुवाक्यामन्वाह” इत्येकस्मिन् कर्मणि विवक्षिता/?/नुवाक्यागतै-
<pb n="565"/>
कत्वबाधप्रसङ्गात् । न चानेनैव वाक्येन द्वित्वमपि विधीयते ।
प्राप्ते कर्मणि द्वित्वस्य मन्त्रविशेषस्य च विधाने वाक्यभेदप्रसङ्गात् ।
“पुरोऽनुवाक्यामन्ताह” इत्यत्र त्वनेकासां पुरोऽनुवाक्यानां क्रमप्राप्त-
त्वादेकत्वमात्रं विधीयत इति युक्तम् । अत्र तु मन्त्रविशेषस्यापि
विवक्षायां वाक्यभेद एवेति किञ्चित्कालवचनत्वेनोपपत्तौ कथं
लाक्षणिककर्मपरत्वाश्रयणम् ? न च मन्त्रस्य कालार्थत्वासम्भवा-
त्पौर्णमास्यमावास्याशब्दयोर्लक्षणया कर्मपरत्वमिति वाच्यम् ।
व्यवस्थार्थत्वेनैव कालवचनोपपत्तेः । तथाप्याज्यभागयोः कामवाद-
वदनुवाक्यायुगलद्वयमाम्नायते । आज्यभागयोश्च प्रथमस्याग्निर्देवता,
द्वितीयस्य सोमः । तेन क्रमलिङ्गाभ्यामाज्यभागार्थमेतदनुवाक्या-
युगलद्वयमवगतम् । आज्यभागौ च प्रतिप्रधानगुणावृत्तिन्यायेन
पौर्णमास्यमावास्याक्रमसमुदायद्वये आवृत्या प्रयोक्तव्यौ । तत्र
चाव्यवस्थया मन्त्रप्राप्तौ व्यवस्थार्थं वचनम्—पौर्णमास्यां याव-
ज्यभागौ तौ वृत्रहपदवन्मन्त्रकौ, अमावास्यायां यावाज्यभागौ
तौ वृधन्वत्पदवन्मन्त्रकौ प्रयोक्तव्याविति । एतच्च पौर्णमास्य-
धिकरण एव प्रपञ्चितम् । अतो मुख्यकालार्थत्वेनैव वाक्योपपत्तौ
न लिङ्गक्रमबाधेन लक्षणया प्रधानकर्मपरत्वाश्रयणं युक्तम् ।
तेनानुवाक्यायुगलस्याज्यभागयोरेव निवेश इति सिद्धम् ।</p>
<p>प्रयोजनम्—पक्षोक्तम् । सूत्रन्तु—मिथोऽन्योन्यमनुवाक्यानां
<pb n="566"/>
प्रधानयोश्च दर्शपूर्णमासयोरङ्गाङ्गिभावेनानर्थसम्बन्धादर्थसम्बन्धा-
भावादित्यर्थः ।।</p>
<trailer>इति त्रयोदशं वार्त्रघ्न्यधिकरणम् ।।१३।।</trailer>
<head>अथ चतुर्दशं हस्तावनेजनाधिकरणम्</head>
<sutra>आनन्तर्यमचोदना ।। ३. १. २४ ।।</sutra>
<head>विषयसंशयौ</head>
<p>ज्योतिष्टोमे श्रूयते—“मुष्टीकरोति वाचं यच्छति, दीक्षितमा-
वेदयति” इति । तथा “हस्ताववनेनिक्ते, उलपराजिं स्तृणाति” इति ।
अत्र सन्देहः—किं मुष्टीकरणं वाग्यमश्चावेदनार्थम् ? उत कृत्स्न-
प्रकरणे निवेशः ? इति । तथा हस्तावनेजनं किमुलपराजिं स्तरितुम् ?
उत प्रकरणे सर्वान् पदार्थान् कर्त्तुम् ? इति । अनन्तरोक्तः क्रमवि-
नियोगोऽत्रापोद्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—अत्र यद्यपि महाप्रकरणेन
मुष्टिकरणवाग्यमयोर्हस्तावनेजनस्य च सर्वार्थत्वमेव प्रतिभाति ।
तथाप्याग्नेयाद्यध्ययनविधितः समानेऽपि प्रकरणे मुष्टिकरणवाग्य-
मयोरेव दीक्षितावेदनसन्निधिसमाम्नानम् । हस्तावनेजनस्य चोलप-
<pb n="567"/>
राजिस्तरणसन्निधिसमाम्नानम् । अनेनैवाङ्गाङ्गिभावस्तेषां प्रतीयते ।
न च सम्बन्धयोग्यानां गौरश्वः पुरुषो हस्तीतिवदसन्निधिः, येन
प्रकरणेन च सम्बध्येत । समन्वयापादकयोग्यतालक्षणलिङ्ग-
स्यानुग्राहकस्य विद्यमानत्वात् । तथाहि-याजमानयोर्मुष्टिकरण-
वाग्यमसंस्कारयोः प्रणिधानहेतुत्वात् प्रणिधानसम्पाद्यं क्रिया-
न्तरमपेक्षितम् । अनन्तरा च दीक्षितावेदनक्रिया श्रूयते ।
अभिहितश्च दीक्षितरूपो यजमानोऽध्वर्युणा—‘यत्किञ्चिदावेद्य-
मानं वत्सस्य गृह्णाति’ इति । एवञ्च हस्तावनेजनमपि हस्त-
संस्कारो हस्ताभ्यां किञ्चित्क्रियमाणमपेक्षते । हस्तसम्पाद्यमुलप-
राजिस्तरणञ्चानन्तरं श्रूयते । तदपि नैव सम्बध्यते । तेन यद्यपि
प्रकरणं सन्निधेर्बलवत् तथापि योग्यतालक्षणलिङ्गसहायेन
क्रमेणैव मुष्टिकरणवाग्यमयोर्दीक्षितावेदनार्थत्वम्, हस्तावनेजनस्य
चोलपराजिस्तरणार्थत्वमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि प्रकरणेन सर्वार्थत्वं न भवेत् ।
सर्वत्र प्रबलश्रुतिलिङ्गवाक्यावान्तरप्रकरणानि महाप्रकरणस्यापवा-
दकानि भवन्ति । श्रुतिस्तावन्नास्त्येव । न ह्यत्रावेदयितुमिति
श्रूयते । यदि तु श्रूयेत, ततः ‘तुमुन्एवुलौ क्रियायां क्रियार्थायाम्’
( पा.सू., ३. ३. १० ) इत्येकवाक्यतया विनियोगो भवेदपि । न
<pb n="568"/>
त्वेवमस्ति । लिङ्गञ्च योग्यतालक्षणमन्तन्तरार्थत्वेन साधारणम् ।
अथवा सर्वात्वमेव युक्तम् । यतो बहुषु पदार्थेष्वतिशयेनो-
पयुज्यते । एकस्माद्यथाकथञ्चिदपि निष्पादसम्भवात् । न च वाक्यं
समस्ति । न हि “मुष्टीकरोति, वाचं यच्छति दीक्षितमावेदयति”
इत्यादीनां भिन्नाख्यातयोगिनां केनचिद्यद्याद्युपबन्धेन विनैकवाक्य-
त्वं सम्भवति, यत्प्रकरणं बाधेत । नाप्यवान्तरप्रकरणमत्रास्ति ।
सन्दंशेन हि तदवगम्यते । तदुक्तम्—</p>
<lg>
<l>परप्रकरणस्थानामङ्गे श्रुत्यादिभिरि/?/भिः ।</l>
<l>ज्ञाते पुनश्च तैरेव सन्दंशेन तदिष्यते ।। इति ।</l>
</lg>
<p>( तं. वा., पृ. ७४१ )</p>
<p>न चात्र दीक्षितावेदनोलपराजिस्तरणयोरेवंविधस्सन्दंशोऽस्ति,
येनावान्तरप्रकरणं भवेत् । न चाध्ययनविधिकारितसन्निधिसमा-
म्नानरूपक्रमादेवाङ्गाङ्गिभावनिर्णय इति वाच्यम् । सन्निधिसमा-
म्नानस्य नान्तरीयकत्वेनाविशेषत्वात् । अवश्यं हि प्रकरणे
पठ्यमानं यस्य कस्यचित्सन्निधौ पठनीयम्, सर्वत्रन्निधौ पठितुमश-
क्यत्वात् । तेन नान्तरीयकतया यस्य कस्यचित्सन्निधौ पाठेऽपि
सर्वार्थ एवाध्ययनविधिकारितो निर्णीयते । यत्र पुनराकाङ्क्षाया
अभावात्प्रकरणग्रहणं न सम्भवति, तत्र सन्निधेर्नान्तरीयकत्वास-
म्भवात्सन्निहितपदार्थतादर्थ्यमेतत्सन्निधिपाठस्याध्ययनविधितात्पर्या-
<pb n="569"/>
दवधार्यते । यथाज्यभागयारेवानुवाक्यानामिति । अत एव न
लिङ्गसहायोऽपि सन्निधिरूपः क्रमोऽत्राङ्गाङ्गित्वे प्रमाणम्, प्रकरण-
द्वयोरविशेषविधायकत्वात् । तेन मुष्टिकरणवाग्यमहस्तावनेजनानां
प्रकरणात्सर्वार्थत्वमिति सिद्धम् ।</p>
<p>प्रयोजनम्—पक्षोक्तम् । सूत्रन्तु-एवंविधेष्वानन्तर्यं सन्निधि-
समाम्नानमचोदना नाङ्गाङ्गित्वचोदनमित्यर्थः ।।</p>
<trailer>इति चतुर्दशं हस्तावनेजनाधिकरणम् ।।१४।।</trailer>
<head>अथ पञ्चदशं चतुर्धाकरणाधिकरणम् ।</head>
<sutra>शेषस्तु गुणसंयुक्तः साधारणः प्रतीयेत मिथ-
स्तेषामसम्बन्धात् ।। ३. १. २६ ।।</sutra>
<head>विषयसंशयौ</head>
<p>दर्शपूर्णमासयोः समाम्नायते—“आग्नेयं चतुर्धा करोति”
इति । तत्र सन्देहः—किमाग्नेयेऽग्नीषोमीये ऐन्द्राग्ने च सर्वत्र
चतुर्द्धाकरणम् ? उताग्नेय एव ? इति । सर्वत्र यथासंयोगं विनि-
योगव्यवस्थां प्रतिपाद्येदानीम् “आग्नेयं चतुर्धा करोति” इत्यादिषु
किमेकदेशद्वारेणापि संयोगो भवति उत नेति विचार्यते ।</p>
<pb n="570"/>
<head>पूर्वपक्षः</head>
<p>अत्रायं पूर्वपक्षः—“आग्नेयं चतुर्धा करोति” इत्यत्र यद्यप्य-
ग्निस्तद्धितेन देवतात्वेनैव समवेतः प्रतिपाद्यते, तथापि नात्राग्निः
कार्योपयोगी । कार्योपयोगी हि यथाशब्दमुपादीयमानः कार्यं
भजते, अयन्तूपलक्षणमात्रम् । उपलक्षणञ्च कार्योपयोगिपदार्थाव-
गतिमात्रप्रयोजनम् । तस्य च समवायमात्रेणैव सिद्धत्वान्न देवता-
त्वविशेषणाभावेऽपि किञ्चिद्दुष्यति । तेन यथा “उपांशुयाजमन्तरा
यजति” इति कार्यतया उपांशुयाजं लक्षयितुं द्वौ पुरोडाशावुपात्तौ
तथाप्येकपुरोडाशायां पौर्णमास्यामसत्यप्यग्नीषोमीये आग्नेयमात्र-
स्यैव कालोपलक्षणत्वम् । यथा लोके डित्थडबित्थयोर्माता एके-
नापि डित्थस्य मातेत्युपलक्ष्यते, तथात्राप्येक एवाग्निर्विनापि देवता-
त्वं समवायमात्रेणाग्नीषोमीयैन्द्राग्नपुरोडाशावप्युपलक्षयिष्यति ।
तेनाग्नेयचतुर्द्धाकरणमग्निरूपगुणद्वारेण पुरोडाशसंयुक्तं पुरोडाश-
त्रयसाधारणमेव भवेत् । न चात्राग्निदेवतात्वेन कार्योपयोगित्व-
मस्ति, किन्तूपलक्षणत्वमात्रमित्युक्तम् । न चोपलक्षणत्वकार्योप-
योगित्वयोरविनाभावः, तयोः परस्परासम्बन्धात् । अतश्चतुर्धाकरणं
पुरोडाशत्रयसाधारणमेवेति । एवं प्राप्तेऽभिधीयते—</p>
<pb n="571"/>
<sutra>व्यवस्था वार्थसंयोगाल्लिङ्गस्यार्थेन सम्बन्धाल्ल क्ष-
णार्था गुणश्रुतिः ।। ३. १. २७ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि परित्यक्तदेवताभावमग्निमात्र-
मत्रोपलक्षणं भवेत् । तथाहि-आग्नेयतद्धितेन तावदग्निविशेषितं
देवतात्वमुपात्तम् । पुरोडाशस्य चाग्निदेवतोद्देशेन त्यक्तत्वात् ।
यद्यपि तदानीं पुरोडाशत्यागं प्रत्युद्देश्यत्वेन देवतात्वस्य कार्योप-
योगो नास्ति, तथाप्यत्र निर्वृत्तत्वेन पुरोडाशोपलक्षणत्वमविरुद्ध-
मेव । तेन निर्वृत्तत्वेनोपलक्षणत्वाविशेषेऽपि मुख्यस्यैव देवतात्व-
स्योपलक्षणत्वे सम्भवति नाग्निमात्रस्योपलक्षणत्वमुचितम् । न
च द्विदेवत्ये पुरोडाशेऽग्निर्देवता । न चोभयाधिष्ठानव्यासक्तं देवता-
त्वमेकेनाग्निना आग्नेय इति व्यपदेष्टुं शक्यते । तदुक्तम्—</p>
<lg>
<l>न हि व्यासङ्गि विज्ञानमेकेन व्यपदिश्यते ।</l>
<l>नाग्नीषोमीय आग्नेय ऐन्द्राग्नो वा तदुच्यते ।। इति ।</l>
</lg>
<p>(तं. वा., पृ. ७४३.)</p>
<p>तेन यद्यप्युपलक्षणं न कार्योपयोगि, तथाप्याग्नेयपदेन देवता-
त्वैनैवाग्नेरुपात्तत्वात्तत्परित्यागे कारणाभावान्न तेनानुपलक्षितं
<pb n="572"/>
शक्यम् । उपांशुयाजे तु यमलपुरोडाशाभ्यामुपलक्षितकालस्यैक-
पुरोडाशायामपि पौर्णमास्यां प्रत्यभिज्ञायमानत्वाच्छक्योऽसौ
ग्रहीतुम् । न हि तत्र सत्ताया अग्नीषोमीयपुरोडाशस्य कालोप-
लक्षकत्वम् । उपांशुयाजे तत्सत्ताभावात् । किन्तर्हि ? योग्यता
तदुत्पत्तिहेतुभूतकारणनिरूपणीया । सा च योग्यता एकपुरोडा-
शायामपि पौर्णमास्यामस्त्येवेति युक्तमुपांशुयाजानुष्ठानमिति वैष-
म्यम् । यत्तु “आग्नेयस्य मस्तकं विभज्य प्राशित्रमवद्यति”
इति श्रूयते, “आग्नेयस्य मस्तकं विभज्य प्राशित्रमवद्यति”
इति श्रूयते, तत्सामान्यवचनेन सर्वत्र प्राशित्रावदाने प्रतिपादिते
सत्यनेनाग्नेयस्य मस्तकविशेषमात्रं विधीयते, न त्वाग्नेयोपादानकं
पुरोडाशत्रयमुपादाय प्राशित्रावदानं विधीयत इति मन्तव्यम् ।
तेन यदपि ‘तं चतुर्द्धा कृत्वा पुरोडाशं बर्हिपदं करोति’ इति
बर्हिषत्वं श्रूयते, तदपि समान्यवचनमनेनैवोपसंहियते । यस्तु
विशेषवचनेनैवाप्राप्तत्वात्सामान्यवचनमनर्थकमिति मन्यते, तं प्रत्यु-
च्यते-बर्हिषत्वकरणविधानार्थं तद्वचनमिति । अथ तदपि “बर्हिषि
हवींष्यासादयति” इत्यनेनैव वचनेन प्राप्तम्, तदा चतुर्द्धाकरणं
कृत्वा बर्हिपत्वं कर्त्तव्यमिति क्रमविधानार्थमेव वचनं भविष्यतीति
सर्वमुपपन्नम् ।</p>
<p>प्रयोजनम्—पक्षोक्तम् । सूत्रन्तु-चतुर्द्धाकरणस्याग्नेयपुरोडा-
शरूपार्थसंयोगेनैव व्यवस्था लिङ्गस्य देवतात्वस्य तेनैवार्थेन
<pb n="573"/>
सम्बन्धात् । प्राशित्रे तु येयमाग्नेयगुणश्रुतिः सा मस्तकदेशल-
क्षणार्था, न तु प्राशित्रावदानविधानार्थेति ।।</p>
<trailer>इति पञ्चदशं चतुर्द्धाकरणाधिकरणम् ।। १५ ।।</trailer>
<trailer>इति श्रीबालवलभीभुजङ्गापरनाम्नो भट्टभवदेवस्य कृतौ</trailer>
<head>तौतातितमततिलके तृतीयस्य प्रथमः पादः ।।</head>
<head>अथ तृतीयाध्यायस्य द्वितीयः पादः</head>
<head>तत्र प्रथमं लिङ्गाधिकरणम्</head>
<sutra>अर्थाभिधानसंयोगान्मन्त्रेषु शेषभावस्स्यात्तस्मादु-
त्पत्तिसम्बन्धोऽर्थेन नित्यसंयोगात् ।। ३.२.१. ।।</sutra>
<head>विषयसंशयसङ्गतयः</head>
<p>इह मन्त्रा उदाहरणम् “बर्हिदेवसदनं दामि” इत्येवमादयः ।
तत्र सन्देहः—किं मुख्य एवाभिधेये मन्त्राणां विनियोगः ? उत
गौणेऽपीति । श्रौतविनियोगं प्रतिपाद्येदानीमवसरप्राप्तो लैङ्गिको
विनियोगः प्रतिपाद्यते । इमन्तु सन्देहमसहमानः कश्चिदाह—
ननु मुख्यगौणविभागवचनं नास्ति, सर्वेषामेव शब्दादवगम्य-
मानत्वेन मुख्यत्वात् । तथा हि—‘मुखादिभ्यः’ इति इवार्थकय-
त्प्रत्ययान्तो मुख्यशब्दः । मुखमिव मुख्यमिति प्रथमावगम्यमानेऽर्थे
वर्त्तते । अतोऽग्निशब्दात्प्रथमं ज्वलनोऽवगम्यते यथा, तथा
<pb n="574"/>
माणवकोऽग्निरित्यत्र माणकोऽपि । अतः सोऽपि मुख्य एवेति ।
न च गौणत्वं कथञ्चित्सम्भवति । गुणागमननिमित्तं हि गौणत्वं
वक्तव्यम् । न चाग्निसमवेतो यो गुणविशेषः स कदाचिदपि
माणवके सम्भवति । ये त्वपरेऽप्यष्टौ गौणत्वप्रकारा भाष्यवा-
र्त्तिकयोरुपन्यस्य दूषितास्तेऽतितुच्छत्वान्नेह प्रदर्शिताः । अतः सर्व
एवानन्यगतिः शब्दार्थः । शब्दस्याभिधानशक्तिं कल्पयन् मुख्य
एव भवतीति नास्ति मुख्यत्वगौणत्वयोर्विशेष इति कथं संशयः ?</p>
<p>अत्रोच्यते-सर्वेषामेव गौणशब्दानां शब्दान्तरसमभिव्याहृता-
नां सति सादृश्ये प्रतिपादनादसति चाप्रतिपानादन्वयव्यतिरेकाभ्यां
सादृश्यं तावदवश्यं प्रथमं प्रत्येतव्यम् । न तावदनवगतेऽग्नौ तत्सा-
दृश्यं प्रत्येतुं शक्यत इत्यवश्यं प्रथममग्नेरभिधानम् । ततश्च
तद्नतलक्षितपैङ्गल्यगुणयोगादेव सादृश्यरूपान्माणवकप्रतीतिसिद्धेर्न
तद्नतवाचकशक्तिकल्पनायां प्रमाणमस्तीति गौणत्वम् । तेन सत्य-
मग्निसमवेतो गुणविशेषो माणवके नास्ति, तथापि गुणसामान्यं
तावदस्त्यग्निपैङ्गल्यादिरूपम् । तस्य च शक्त्यन्तरसम्बद्धस्यापि
शक्त्यन्तरसम्बन्धाविरोधाद्युक्तो गौणमुख्यविभाग इत्युपपन्नस्सं-
शयः । अयं विचारोऽर्थात्तत्सिद्धिसूत्रात्प्रागेव द्रष्टव्यः । इह सिद्ध-
मुख्यगौणभेदाधीनत्वात्तत्र यजमानप्रस्तरादिशब्दानां गौणानां
निमित्तमात्रकथनस्येति ।</p>
<pb n="575"/>
<head>पूर्वपक्षः</head>
<p>अत्रायं पूर्वपक्षः—“बर्हिर्देवसदनं दामि” इति मन्त्रोऽयं
प्रकरणिना गृहीतः सामर्थ्यात्तत्सम्बन्धिविशेषे विनियोक्तव्यः ।
सामर्थ्यञ्च बर्हिःशब्दस्य यथाभिधानतः कुशप्रकाशने, तथा सादृ-
श्याद्विनियुक्तकाशप्रकाशनेऽपि । तेनोभयशेषोऽयं मन्त्रः प्रतिप्रधाना-
वृत्तिन्यायेनोभयलवनेऽपि प्रयोक्तव्यः । तदुक्तम्—</p>
<lg>
<l>तत्र नित्यं परार्थत्वादुभयत्र प्रयोगिता ।</l>
<l>साक्षान्न ह्यभिधानस्य किञ्चिदभ्यधिकं फलम् ।। इति ।</l>
</lg>
<p>( तं. वा., पृ. ७४९. )</p>
<p>एवञ्च सति गौण्या वृत्त्या पूषाद्यनुमन्त्रणमन्त्राणां पूषाद्यभा-
वेऽप्यग्न्यादीनां प्रकाशनोपपत्तेर्नोत्कर्षो भविष्यतीति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि तुल्यवन्मुख्यगौणार्थयोजकः
श्रुत्यन्तरकल्पनायां प्रमाणमस्ति । एवञ्च सति गौणार्थगोचरं वा
मध्यप्राप्तमुपायान्तरमपि ध्यानादिकं न बाधिष्यते । तदुक्तम्—</p>
<lg>
<l>कृतार्थे मन्त्रपाठे तु गौणानां स्मारकान्तरम् ।</l>
<l>अनिवारितसामर्थ्यप्राप्तं किञ्चिद्विचा<fn n="1"/>र्यते ।। इति ।</l>
</lg>
<p>( तं. वा., पृ. ५७० )</p>
<p>एवञ्च सति पूषाद्यनुमन्त्रणमन्त्राणामपि लिङ्गेन पूषादिशेष-
<footnote n="1">किमिति बाध्यत इति मुद्रितवार्तिकपाठः ।</footnote>
<pb n="576"/>
त्वान्न दुर्बलप्रकरणानुरोधेन वृत्यन्तराश्रयणं भवतीति । यागानु-
मन्त्रणसमाख्यया यागसामान्यसम्बन्धे सत्युत्कर्षात्पूषदेवत्य-
यागसम्बन्ध इति । अतः सिद्धं मुख्यार्थे लिङ्गेन मन्त्राणां
विनियोग इति ।</p>
<p>प्रयोजनम्—पक्षोक्तम् । सूत्रन्तु-यस्मादर्थविषयाभिधान-
संयोगान्मन्त्रेषु शेषभावो युक्तः स्यात्तस्मादौत्पत्तिकेन मुख्येनैवार्थेनैषां
शेषिशेषलक्षणः सम्बन्धो न गौणेन । कुतः ? तेनैव मुख्येनैवा-
व्यभिचारितया नित्यसम्बन्धादिति ।।</p>
<trailer>इति प्रथमं लिङ्गाधिकरणम् ।। १ ।।</trailer>
<head>अथ द्वितीयमैन्द्र्यधिकरणम्</head>
<sutra>वचनात्त्वयथार्थमैन्द्री स्यात् ।। ३. २. ३. ।।</sutra>
<head>विषयसंशयसङ्गतयः</head>
<p>अग्नौ श्रूयते—“निवेशनः सङ्गमनो वसूनामित्यैन्द्र्या गार्हपत्य-
मुपतिष्ठते” (मै. सं., ३. २. ४) इति । तत्र सन्देहः-किमिन्द्रस्योप-
स्थानम् ? उत गार्हपत्यस्य ? इति । इदानीं पूर्वाधिकरणापवादः
क्रियते । अत्र “निवेशनः सङ्गमनो वसूनाम्” इति मन्त्रेणेन्द्रस्य
देवराजस्य वसुनिवेशनसङ्गमनकर्त्तृत्वेन यथेन्द्रोऽभिधातुं शक्यते,
तथा ‘ध्रुवोऽध्वरश्च सोमश्च विष्णुश्चैवानिलोऽनलः’ इति
<pb n="577"/>
ह्येवं वसुरूपस्याग्नेः ‘वसूनां पावकश्चास्मि’ इति श्रेष्ठत्वकीर्त्तनाद्वसु-
निवेशनसङ्गमनकर्तृत्वेनाग्निरप्यभिधातुं शक्यत एव । तथापि-
ऐन्द्र्येति तद्धितश्रुत्या इन्द्रस्यैव प्राधान्येनाभिधानं वेदानुमतमिति
मत्वेदमुदाहृतम् । अत एव वार्त्तिके स्फुटोदाहरणप्रतिपादकेन्द्रपद-
वानेव मन्त्रोऽत्र शाखान्तरे पठ्यत इति निदर्शितः—“कदाचन
स्तरीरसि नेन्द्र सश्चसि” इति ।</p>
<head>पूर्वपक्षः</head>
<p>अत्रायं पूर्वपक्षिणोभिसन्धिः—यद्यप्यस्य मन्त्रस्य श्रुत्या गा-
र्हपत्यसम्बन्धः प्रतीयते । श्रुतिश्च लिङ्गाद्बलीयसी, तथाप्यग्नेरिव
सेकेऽशक्तस्य श्रुतिशतेनापि विनियोक्तुमशक्यत्वान्न गार्हपत्येऽस्य
विनियोगः सम्भवति । यतो नानेनेन्द्राभिधायकेन मन्त्रेण
कथञ्चिदपि गार्हपत्योऽभिधातुं शक्यते । न चाभिधानं विना
प्रकारान्तरेणास्य मन्त्रस्य गार्हपत्यशेषत्वमनेन वाक्येन प्रतिपाद्यत
इति वाच्यम् । उपतिष्ठत इत्यात्मनेपदविरोधात् । “उपान्मन्त्रकरणे”
( पा. सू., १. ३. २५ ) इत्युपपूर्वात्तिष्ठतेर्मन्त्रकरणेऽर्थे आत्मनेपदं
विधीयते । कथं गार्हपत्यमिति द्वितीयेति चेत्—उच्यते, वचनं
तावद्देशविधानार्थमेव । द्वितीया च सक्तुवदविवक्षितेप्सितार्था-
कारकसामान्यलक्षणद्वारेणाधिकरणमाचष्टे । तेनापमर्थः—गार्हप-
त्यदेशे स्थित्वा ऐन्द्र्येन्द्रोपस्थानं कर्त्तव्यमिति । एवं प्राप्ते—</p>
<pb n="578"/>
<head>सिद्धान्तः</head>
<p>अभिधीयते—भवेदेवं यदि प्रत्यक्ष श्रुतिविरोधेऽपि मन्त्राणां
मुख्यार्थत्वमुपपद्येत । तथाहि—अवश्यं तावदत्रैकस्यामुख्यार्थत्वं
वक्तव्यम् । तत्र किं मन्त्रानुरोधेन ब्राह्मणवाक्यगतगार्हपत्यपदे
वृत्यन्तरमाश्रीयताम् ? ब्राह्मणानुरोधेन वा मन्त्रगतेन्द्रपदे ? तत्र
ब्राह्मणस्याप्राप्तविधित्वेन स्वतन्त्रत्वात्प्रथमप्रवृत्तेश्चानन्यप्रमाणके-
ऽर्थे गौणत्वमयुक्तम् । मन्त्रस्य तु ब्राह्मणविहितार्थप्रतिपादकत्वेन
तत्परतन्त्रप्रवृत्तेर्ब्राह्मणप्रतिपादितार्थानुरोधेन गौणत्वमेव युक्तम् ।
तदुक्तम्—</p>
<lg>
<l>गौणत्वं यत्र नाम स्यात्त्कचिद्ब्राह्मणमन्त्रयोः ।</l>
<l>तत्रानुवादरूपत्वान्मन्त्राणां गौणतेष्यते ।। इति ।</l>
</lg>
<p>(तं. वा., पृ. ७५३)</p>
<p>तेन मन्त्रगत एवेन्द्रशब्दो यज्ञसाधनत्वगुणयोगाद्गार्हपत्यं
प्रकाशयति । अथवा—‘इदि परमैश्वर्ये’ इति धातोरयमिन्द्रशब्दो
व्युत्पन्नः । अग्नेश्च यद्यपि परमैश्वर्यन्नास्ति, तथापि स्वकार्ये
तावद्दाहपाकादावैश्वर्यमस्ति । तेनैश्वर्यगुणयोगाद्वा अयमिन्द्रशब्दो
गार्हपत्ये गौणः । तदुक्तम्—</p>
<lg>
<l>स्यादग्नेर्गौणमिन्द्रत्वं यज्ञसम्बन्धकारितम् ।</l>
<l>इन्दत्यर्थानुसाराद्वा स्वकार्ये सोऽपि हीश्वरः ।। इति ।</l>
</lg>
<p>( तं. वा., पृ. ७५५ )</p>
<pb n="579"/>
<p>तस्मादिन्द्रशब्द एव गार्हपत्ये गौण इति सिद्धम् । यत्तु बला-
बलाधिकरणेनैव गतत्वादिदमनर्थकमिति केचिच्चोदयन्ति, तदयुक्तम् ;
श्रुतिलिङ्गबलाबलनिर्वाहस्यैव तदधिकरणाधीनत्वात् । तथा हि—
श्रुतिविरोधे गौणानामपि मन्त्राणां मन्त्रत्वं भवतीत्येतदधिकरण-
सिद्धं भवति यदा, तदा तत्र श्रुतेर्बलवत्वं भवितुमर्हति, इतरथा
अशक्यार्थे विनियोगासम्भवात् ‘आनर्थक्यप्रतिहतानां विपरीतं
बलाबलम्’ इति न्यायेन श्रुतिरेवान्यथा नीयेतेति न किञ्चिदनु-
पपन्नमिति ।</p>
<p>प्रयोजनम्—पक्षोक्तम् । सूत्रन्तु—वचनादैन्द्री अयथार्था
गौणार्थेत्यर्थः ।।</p>
<trailer>इति द्वितीयमैन्द्य्रधिकरणम् ।। २ ।।</trailer>
<head>अथ तृतीयं हविष्कृदाह्वानाधिकरणम्</head>
<sutra>तथाह्वानमपीति चेत् ।। २. ३. ५ ।।</sutra>
<head>विषयसंशयसङ्गतयः</head>
<p>स्तो दर्शपूर्णमासौ । तत्रदेमाम्नायते—‘हविष्कृदेहीति विरव-
घ्नन्नाह्वयति’ इति । तत्र सन्देहः—किमेष मन्त्रोऽवहन्तिं प्रति श्रुत्या
उपदिश्यते ? उत हन्तिरस्य कालं लक्षयति ? इति । एवमधि-
<pb n="580"/>
करणद्वयेन यथाक्रमं मुख्यार्थे मन्त्राणां विनियोगं क्वचिदपवादञ्च
निरूप्येदानीं क उत्सर्गविषयः कोऽपवादस्येत्युच्यते ।</p>
<head>पूर्वपक्षः</head>
<p>अत्रायं पूर्वपक्षः—“हविष्कृदेहि हविष्कृदेहि” इति मन्त्रो-
ऽयम् । “इति त्रिरवघ्नन्नाह्वयति” इति ब्राह्मणम् । पूर्वाधिकरणे
मन्त्रब्राह्मणयोर्विरोधे मन्त्रस्यैव मुख्यार्थत्वं न ब्राह्मणस्येत्युक्तम् ।
यद्यत्र हविष्कृदेहीत्याह्वयतीति सम्बन्धः क्रियते, तदाह्वानाङ्ग-
त्वान्मन्त्रस्य नावघाताङ्गत्वमिति । अथावघ्नन्निति कालो लक्षणीयः,
तदायमर्थः—अवघातकालेऽध्वर्युर्यजमानपत्नीं हविष्कृदेहि हविष्कृ-
देहीत्याह्वयतीति । तथाच सति मन्त्रानुरोधेन ब्राह्मणवाक्यस्यैव
मुख्यार्थत्वं स्यात् । तेनायं सम्बन्धो हविष्कृदेहीत्यवघ्नन्निति यथा-
श्रुतस्यैवावघातस्य मन्त्रोऽङ्गम् । मन्त्रगतहविष्कृत्पदस्यैव गुणादव-
घातप्रकाशकत्वम् । यो हि हविष्करोति स हविष्कृत् । हविरुत्पत्य-
नुकूलश्चावघात इति । एहीति पदेनापि सन्निधिगुणयोगादवघात
एव निर्दिश्यते । यो ह्यागच्छति स सन्निहितो भवत्येव । अवघा-
तोऽपि क्रियमाणः सन्निहितो भवतीति ब्राह्मणगतत्वात् आह्वय-
तीति पदमनुवादभूतं परमप्रतीतमगत्यौपचारिकमेव । यो ह्याह्वयति
स एहीति पदमुच्चारयति । अयमपि मन्त्रोऽवघातप्रकाशकं गौण-
मेहीति पदमुच्चारयती त्याह्वयतीत्युच्यते । न च त्रिरवघ्नन्निति प्राप्तेऽ
<pb n="581"/>
वघाते मन्त्रविधानादाह्वानमन्त्रस्य च त्रिरभ्यासविधानाद्वाक्यभेद
इति वाच्यम् । शाखान्तरे हविष्कृदेहीति त्रिरभ्यासपाठात्
त्रित्वस्यापि प्राप्तस्यानुवादात् । अतो मन्त्रावघातसम्बन्धविधिरे-
वायमिति । एवं प्राप्तेऽभिधीयते—</p>
<sutra>न कालविधिश्चोदितत्वत् ।। ३. २. ६. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि मन्त्रानुरोधेन ब्राह्मणे काल-
लक्षणादोषो भवेत् । न चैतदस्ति । तथाहि—लिङ्गेन
तावदयं मन्त्रो यजमानपत्न्याह्वानाङ्गं प्रतीयते । तच्च तदैव
हीयते, यदि ब्राह्मणगता काचिच्छ्जतिर्विरुध्येत । तत्र विनियोक्त्री
श्रुतिस्तावदत्र नास्त्येव । न चावघ्नन्निति काललक्षणायामभिधात्री
श्रुतिः पीड्यत इति वाच्यम् । यतः ‘कर्त्तरि कृत्’ (पा.सू.,३.४.६७)
इति कृत्प्रत्ययोऽयं शतृरूपः कर्त्तरि वाच्येऽनुशिष्टः । ‘लक्षणहेत्वोः
क्रियायाः’ ( पा. सू., ३. २. १२६ ) इत्यनुशासने च क्रियान्त-
रलक्षणोपाधिविशिष्टः कर्त्ता शतृवाच्य इत्यवगम्यते । कर्त्रा च
क्रियान्तरं कालद्वारेणैव लक्ष्यते-यदायं स्वपदगते धात्वर्थे कर्त्ता,
तदायं क्रियान्तरस्येति । यथा—‘आम्नायं कुर्वन्मौनमाचरेत्’
इति । तेन यदि कालो न लक्ष्येत, तदा यत्कर्त्तुः
<pb n="582"/>
क्रियान्तरलक्षणार्थत्वं तद्धीयत इत्यनुशासनसिद्धेयं लक्षणा श्रुति-
तुल्या न दोषायेति । आह्वयतीति पदञ्च मुख्यार्थमेवेति न काचि-
च्छ्जतिपीडा मत्पक्षे । तव तु ब्राह्मणवाक्यगताह्वयतिपदस्यैव नि-
मित्तमौपचारिकत्वे न यथार्थत्वमिति महानयं विशेष इति । अत्र
चेतरत्सर्वमनूद्य त्रिरिति विधीयते । यतो मन्त्रस्तावल्लिङ्गादेव
यजमानपत्न्याह्वाने प्राप्तः । तथा हविर्निष्पादनार्थावघातकाले
यजमानपत्न्या हविष्कृत्तृतीया (?) तत्सन्निध्युपायत्वेनाह्वानस्य
हविष्कृदेहीत्याह्वानमप्यर्थप्राप्तम् । एवं कार्यकाले च तत्सन्निधेरपि
.... ....दवघातकालोऽप्यर्थप्राप्त एव । एतेन मन्त्रस्य त्रिरभ्यास-
परमेतद्वचनम् । अथ त्रिरभ्यासोऽपि शाखान्तरप्राप्तस्तदा द्विरभ्या-
सस्य शाखान्तरप्राप्तत्वात् त्रिरभ्यासनियमार्थं वचनमिति । तदुक्तम्—</p>
<lg>
<l>त्रिरभ्यासपरत्वात्तु न मन्त्रोऽत्र विधीयते ।</l>
<l>लक्षणे च शतुर्वृत्तिः प्राप्तञ्चान्यदनूद्यते ।। इति ।</l>
</lg>
<p>( तं. वा., पृ. ७५६ )</p>
<p>प्रयोजनम्—पूर्वपक्षे अवघाते मन्त्रः प्रयोक्तव्यः । सिद्धान्ते
त्वाह्वान इति ।</p>
<p>सूत्रन्तु—नावघातमन्त्रविधिः, किन्त्वघ्नन्निति पदेन काल-
विधिः । कालप्रतिपादनन्तु त्रित्वमात्रस्य चोदितत्वादर्थवदिति ।।</p>
<trailer>इति तृतीयं हविष्कृदाहानाधिकरणम् ।। ३ ।।</trailer>
<pb n="583"/>
<head>अथ चतुर्थं वाग्विसर्गाधिकरणम्</head>
<sutra>तथोत्थानविसर्जने ।। ३. २. १० ।।</sutra>
<head>विषयसंशयसङ्गतयः</head>
<p>ज्योतिष्टोमे समामनन्ति—“उत्तिष्ठन्नन्वाह अग्नीदग्नीन्विहर”
इति । तथा “व्रतं चरत” इति । किमुत्थानं वाग्विसर्जनञ्च प्रति-
मन्त्रयोरुपदेशः ? उत कालार्थः संयोगः ? इति । इदानीमुदा-
हरणान्तरेऽधिकाशङ्कां निराकर्त्तु पूर्वन्याय एवातिदिश्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—पूर्वाधिकरणेऽवघ्नन्नित्यत्रा-
नुवादे भवतु काललक्षणा । इह तु “उत्तिष्ठन्नन्वाह” इत्यनेन
लक्षितः कालः “अग्नीदग्नीन् विहर” इति प्रैषाङ्गत्वेन विधेयः ।
तथा “व्रतं कृणुत”इत्यत्र विज्ञातकालेन मन्त्रेण लक्षितः कालो
वाग्विसर्गाङ्गत्वेन विधेयः । न च विधेयस्यार्थस्य लाक्षणिकत्वं
युक्तम् । किञ्च पूर्वाधिकरणे त्रिरभ्यासपरत्वाद्विधेर्मन्त्रो न विधी-
यत इत्युचितम् । न चेह किञ्चिदन्यद्विधेयमस्तीत्युत्पत्या वाग्विसर्गा-
ङ्गत्त्वेन मन्त्रविधिरेवायमिति । न च प्रकरणसामर्थ्याभावान्न
मन्त्रविधिरिति वाच्यम् । ऐन्द्रीन्यायेनागत्या वृत्यन्तरेणापि
सामर्थ्योपपत्तेः । तेन मन्त्रविधिरेवेति । एवं प्राप्ते—</p>
<pb n="584"/>
<head>सिद्धान्तः</head>
<p>अभिधीयते—भवेदेवं यदि लिङ्गविरोधो न भवेत् ।
तथाहि—न तावदैन्द्र्द्येतिवद्विनियोगः श्रूयते, किन्तु समभिव्याहा-
राद्विनियोगोऽनुमातव्यः । न चासौ समभिव्याहारलक्षणाद्वाक्या-
ल्लिङ्गे सत्यनुमातुं शक्यते । तेन गत्यन्तरासम्भवेन तावदवश्यं
कालो लक्षणीयः । तत्र ‘उत्तिष्टन्नन्वाह’ इत्यत्र तावत् ‘लक्षण-
हेत्वोः क्रियायाः’ इत्यनुशासने शतुः काललक्षणार्थत्वं निर्दोषमिति
पूर्वाधिकरण एव दर्शितम् । तथा “व्रतं कृणुत” इति विज्ञात-
कालेन प्रैषमन्त्रेण कालो लक्ष्यते । तेनायमर्थः—उत्थानकाले-
ऽध्वर्युराग्नीध्रमृत्विजम् “अग्नीदग्नीन्विहर” इति प्रेषयति । तथा
“व्रतं चरत” इति प्रैषमन्त्रेण कालो लक्ष्यते । पाठकालेऽध्वर्युर्वाचं
विसृजेदिति ।</p>
<p>प्रयोजनम्—पक्षोक्तम् । सूत्रन्तु—यथावघ्नन्नित्यत्र वाक्ये
काललक्षणा, तथा उत्थानविसर्जनवाक्ययोरपि । उत्थानसमभि-
व्याहृतो विधिस्तथा वाग्विसर्जनसमभिव्याहृतश्च विधिर्लक्षितकाल-
विधानार्थ इत्यर्थः ।।</p>
<trailer>इति चतुर्थं वाग्विसर्गाधिकरणम् ।। ४ ।।</trailer>
<pb n="585"/>
<head>अथ पञ्चमं सूक्तवाकाधिकरणम्</head>
<sutra>सूक्तवाके च कालविधिः परार्थत्वात् ।।३. २. ११।।</sutra>
<head>विषयसंशयसङ्गतयः</head>
<p>दर्शपूर्णमासयोः श्रूयते—“सूक्तवाकेन प्रस्तरं प्रहरति”
इति । तत्र सन्देहः—किं सूक्तवाकः प्रहरणं प्रत्युपदिश्यते ? उतेयं
काललक्षणा ? इति । इदानीं पूर्वाधिकरणोक्तकालार्थत्वापवादः
क्रियते ।</p>
<head>पूर्वपक्षः</head>
<p>अत्रायं पूर्वपक्षः—यद्यपि सूक्तवाकेनेति श्रुत्या सूक्तवाकस्य
प्रहरणाङ्गत्वमवगम्यते । तथापि न सूक्तवाकस्य प्रहरणाभिधा-
नासामर्थ्यमस्ति । न चासमर्थस्य श्रुतिशतेनापि विनियोगः
सम्भवति । चैन्द्रीमन्त्रवच्छौ/?/तविनियोगबलेन वृत्त्यन्तराश्रयणे-
नापि सूक्तवाकस्य प्रहरणप्रकाशकत्वं भविष्यतीति वाच्यम् ।
अभिधानेन गार्हपत्यप्रकाशनासम्बद्धस्यैन्द्रीमन्त्रस्योपतिष्ठत इति
प्रकाशने विनियोगादध्ययनविधिना तत्र वृत्यन्तरेणैव प्रकाशक-
मात्रमाश्रितम् । न चेह सूक्तवाकेन प्रस्तरप्रहरणमुपतिष्टेत,
प्रकाशयेद्वेति श्रूयते । किन्तर्हि ? “सूक्तवाकेन प्रस्तरं प्रहरेत्”
इत्येतावन्मात्रम् । तत्किं कृत्स्नस्यैव मन्त्रस्य वृत्यन्तराश्रयतो
<pb n="586"/>
भवत्वयथार्थत्वम् ? उत सूक्तवाकपदमात्रस्येति “भूयसां स्यात्स-
धर्मत्वम्” इति न्यायेन सूक्तवाकपदमात्रस्यैव वृत्यन्तरेण काल-
परत्वमुचितमिति वैषम्यम् । किञ्च प्रस्तरप्रहरणस्यापि प्रतिपत्ति-
कर्मणोदृष्टार्थस्य न मन्त्रापेक्षा तद्वान्यदेवता वा समस्ति । अतो
न सूक्तवाकस्य प्रहरणाङ्गत्वम्, किन्तु सूक्तवाकस्यैव देवता-
प्रकाशनेन कृतार्थस्य प्रहरणस्य च धारणोपयुक्तप्रस्तरप्रतिपत्ति-
त्वेन कृतार्थस्य “दर्शपूर्णमासाविष्ट्वा सोमेन यजेत” इतिवत्का-
लार्थ एव संयुक्तः । तेन सूक्तवाकपदमत्र काललक्षणार्थमेव ।
यद्यपि चोपपदविभक्तेः कारकविभक्तिर्बलीयसी, तथाप्युक्तप्रकारेण
कारकत्वासम्भवादगत्या इत्थंभूतलक्षणार्थैवेयं तृतीया वर्णनीया ।
सूक्तवाकेनेति सूक्तवाकोपलक्षितं प्रस्तरं प्रहरेदिति । उपलक्षण-
त्वञ्च सूक्तवाकस्य कालद्वारेणैव । तेनायमर्थः—सूक्तवाकप्रयोग-
काले प्रस्तरं प्रहरेदिति । अत्र सूक्तवाकस्यापीष्टदेवताप्रकाशनेन
कृतार्थत्वात्तल्लक्षितः काल एव विधीयत इति । एवं
प्राप्तेऽभिधीयते—</p>
<sutra>उपदेशो वा याज्याशब्दो हि नाकस्मात् ।। ३. २. १२ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्युपपदविभक्तेर्बलीयसी कारकवि-
भक्तिस्तृतीयात्र न श्रूयेत । तस्याश्च मुख्यं करणत्वमेवार्थः ।
<pb n="587"/>
“अन्यायश्चानेकार्थत्वम्” इति न्यायादन्यत्र लाक्षणिकत्वमिति ।
न च मुख्ये सम्भवति लाक्षणिकत्वं युक्तम् । न च मुख्यं करण-
त्वं प्रहरणेन सम्भवति, येन काललक्षणार्थत्वमाश्रीयेत ।
नन्वग्न्यादीष्टदेवताप्रकाशनसम्बद्धोऽयम् । अतो न प्रस्तरप्रहरण-
प्रकाशनसम्बद्धः । अतः श्रुतिशतेनापि विनियोक्तुं न शक्यत
इत्युक्तम् । नैवम्, विरोधाभावात् । तथाहि—यदस्य स्वसामर्थ्ये-
नेष्टदेवताप्रकाशनसामर्थ्यं प्रस्तरप्रहरणे विनियुज्यमानस्य तदनुकूल-
मेव, यतः सर्वत्र क्रियातत्साधनाभिधानेन मन्त्रस्याङ्गत्वं भवति ।
तत्र यद्यपि प्रस्तरप्रहरणप्रकाशनात्प्राक् प्रसिद्धप्रहरणक्रियाप्रकाशनं
तदङ्गभूतदेवताप्रकाशनं वात्र नास्ति, तथापि प्रतिपादिताङ्गभावस्य
यत्प्रकाश्यं तदेव नूनमस्याङ्गमिति विनियोगोपपत्तये कल्प्यते, न देव-
तार्थेन । साधनप्रयोगसम्बद्धानामेव देवतानामग्न्यादीनामिहापि देव-
तार्थेनैवान्वयः । एवञ्च देवताभावसापेक्षहविस्सापेक्षत्वात्प्रस्तरस्य
च स्ववाक्यात्तस्य “इदं हविरजुषत” इति हविष्ट्वनिर्देशात्तत्र प्रस्तर
एव हविष्टेन सम्बध्यते । स्वतःप्रक्षेपरूपोऽयं ‘इदं हविः’ इति द्रव्य-
देवतासम्बन्धबलेनोद्देशत्यागभावापन्नहोमो भवतु न तु यागमात्रम् ।
एवं मन्त्रोऽपि यथा लिङ्गेनेष्टदेवतासंस्कारार्थः, तथा श्रुत्या प्रस्तर-
संस्काररूपहोमार्थोऽपीति । तेनाग्न्यादिदेवताप्रकाशनेनैव सूक्त-
वाकस्योभयार्थत्वान्नास्ति श्रुतिलिङ्गयोर्विरोध इति ।</p>
<pb n="588"/>
<p>तदुक्तम्—</p>
<lg>
<l>भेदेन श्रुतिलिङ्गाभ्यां सूक्तवाकाङ्गता यदि ।</l>
<l>स्याद्विरोधस्ततः किन्तु तुल्यार्थत्वेन नास्त्यसौ ।। इति ।</l>
</lg>
<p>(तं. वा., पृ. ७६२)</p>
<p>यत्तु प्रस्तरप्रहरणस्य प्रतिपत्तिकर्मणो दृष्टार्थस्य देवतापेक्षा
मन्त्रापेक्षा वा न समस्तीत्युक्तम् । तदयुक्तम् ; प्रकरणविनियुक्त-
मन्त्रार्थयोरुपपत्यर्थमेव प्रहरणगताकाङ्क्षोत्थापनेनैव रक्तपटवदन्वयो-
पपत्तेः । न चास्य प्रथमं प्रतिपत्तित्वमप्यवधारितम्, किन्तु द्रव्य-
देवतासम्बन्धेन होमरूपत्वे होमस्वरूपावधारणोत्तरकालं किमिदमर्थ-
कर्म प्रतिपत्तिकर्म वेति चिन्तायां प्रतिपत्तिकर्मलक्षणयोगात्प्रतिपत्ति-
कर्मत्वमेव । ‘उत्पत्तौ येन संयुक्तं तदर्थं तच्छ्जतिहेतुत्वात्तस्यार्थान्तर-
गमने शेषत्वात्प्रतिपत्तिः स्यात्’ इति हि प्रतिपत्तिलक्षणम् । अ-
स्य चायमर्थः—उत्पत्तौ येन द्रव्यादिना संयुक्तं कर्म तद्द्रव्यं
तृतीयादिश्रुतिहेतुत्वात्तदर्थं तस्य द्रव्यस्य कर्मान्तरगमने शेष-
त्वात्कृतप्रयोजनत्वात्तत्कर्म तद्द्रव्यप्रतिपत्तिः स्यात् । प्रहरण-
मपि च “प्रस्तरे जुहूमासादयति सर्वा वा स्रुचः” इति जुह्वाद्यासाद-
नकृतार्थप्रस्तरसंयोगेन श्रूयमाणं होमरूपत्वेऽपि प्रतिपत्तिरूपमेव ।
न च प्रतिपत्तिरूपत्वे होमरूपत्वं विरुध्यते, स्विष्टकृदादीनां
होमरूपापन्नानामेव प्रतिपत्तित्वदर्शनात् । तेन द्वितीयाप्यत्र प्रस्तरमिति
<pb n="589"/>
मुख्यार्थैव । न तु सक्तुवद्विनियोगभङ्गेन तृतीयार्था । गुणभावस्तु
प्रस्तरयागं प्रति कल्पितशब्दप्रतिपाद्य एवेति नानुपपन्नम् ।</p>
<p>प्रयोजनम्—पूर्वपक्षे सूक्तवाकपाठकाले प्रस्तरस्य प्रक्षेपमात्र-
मनुष्ठातव्यम् । सिद्धान्ते तु यद्यपि प्रसङ्गेन प्रहरणकाल एव
सूक्तवाकपाठोऽनुष्ठेयः तथापि होमरूपत्वादुद्देशत्यागावप्यनुष्ठेयाविति ।</p>
<p>सूत्रन्तु—सूक्तवाकस्य प्रस्तरप्रहरणं प्रति अङ्गपर्यायकरण-
त्वेनैवोपदेशः । एवञ्च ‘सूक्तवाक एव याज्या’ इति यागसाधनत्व-
साम्येनौपचारिको याज्याशब्द उपपन्नो भविष्यति, इतरथाकस्मिकः
स्यादिति ।।</p>
<trailer>इति पञ्चमं सूक्तवाकाधिकरणम् ।। ५ ।।</trailer>
<head>अथ षष्ठं सूक्तवाकस्य विभज्यविनियोगाधिकरणम्</head>
<sutra>कृत्स्नोपदेशादुभयत्र सर्ववचनम् ।। ३. २.१६. ।।</sutra>
<head>विषयसंशयसङ्गतयः</head>
<p>दर्शपूर्णमासयोः—“सूक्तवाकेन प्रस्तरं प्रहरति” इति श्रूयते ।
तत्र सन्देहः—किं पौर्णमास्यां कृत्स्नसूक्तवाकः प्रयोक्तव्यः,
कृत्स्नोऽमावास्यायाम् ? उत यथासामर्थ्यं निष्कृष्य यथायथं
प्रयोगः ? इति । तृतीयाश्रुतिबलेन सूक्तवाकः प्रहरणाङ्गमिति
<pb n="590"/>
स्थितम् । इदानीं कृत्स्न एव पौर्णमास्याममावास्यायाञ्च प्रयो-
क्तव्यः, उत विभज्येति प्रसङ्गाच्चिन्त्यते ।</p>
<head>पूर्वपक्षः</head>
<p>अत्रायं पूर्वपक्षः—यद्यपीष्टदेवताप्रकाशनापरित्यागेनैव सूक्त-
वाकस्य प्रहरणाङ्गत्वम्, ताश्च पौर्णमास्यामग्न्याद्याः, सूक्तवाकश्च
भेदेनैव तत्प्रकाशनसम्बद्ध इति यथासामर्थ्यं भेदेनैव सूक्तवाक-
प्रयोगो युक्तः, तथापि सूक्तवाकेनेति श्रुत्या कृत्स्नस्यैव सूक्तवाकस्य
प्रहरणे विनियोगादेकदेशवियोगे चासूक्तवाकत्वप्रसङ्गात्कृत्स्न
एव पौर्णमास्याममावास्यायाञ्च प्रयोक्तव्यः । ननु परस्परनिर-
पेक्षविभिन्नदेवतार्थत्वाद्भिन्ना एव सूक्तवाकाः । तेन लिङ्गानुरोधेन
विभज्यैव प्रयोगो युक्तः । कथमुभयत्रापि कृत्स्नस्यैव प्रयोगः ? इति ।
उच्यते—भवेदेवमर्थतो भिन्नवाक्यत्वम्, यदि शब्दतः प्रथममेक-
वाक्यत्वं नावगम्येत । सूक्तवाकमन्त्रे हि प्रथमम् “इदं द्यावा-
पृथिवी भद्रमभूत्” इति श्रूयते । अन्ते च “अस्यामृधद्धोत्रायां
देवङ्गमायाम्” इति । मध्ये च “अग्निरिदं हविरजुषत अवीवृधत महो
ज्यायोऽकृत” इति । ततः पुनः “अग्नीषोमाविदं हविरजुषेताम्”
इत्येवमादीनि देवतावन्ति पदान्याम्नायन्ते । तेन यथा
वैश्वानरवाक्यस्योपक्रमोपसंहारयोर्द्वादश कपालकीर्त्तनान्मध्यस्थिताष्टा-
कपालादिपदानां वाक्यभेदप्रतिभानेऽपि न भिन्नवाक्यत्वम्,
<pb n="591"/>
तथात्राप्युपक्रमोपसंहारवर्त्तिपदानां तन्त्रत्वान्मध्यभेदप्रतिभानेऽपि न
भिन्नवाक्यत्वम् । तथा सर्वेषामेवेष्टदेवताप्रकाशनेनैकप्रयोजनत्वेनै-
कार्थत्वमप्यविहतम् । तथाप्यध्यापका अध्येतारश्च ‘सूक्तवाक-
मध्यापयामः’ ‘सूक्तवाकमधीसह’ इति कृत्स्नमेव सूक्तवाकं
व्यपदिशन्ति । तदुक्तम्—</p>
<lg>
<l>मन्त्रो यथा समाम्नातः सूक्तवाकोऽभिधीयते ।</l>
<l>तस्य निष्कृष्यमाणस्य नैव स्यात्सूक्तवाकता ।। इति ।</l>
</lg>
<p>( तं. वा., पृ. ७६५ )</p>
<p>तद्वत्पौर्णमास्याममावास्यादेवताभिधायिपदानाममावास्यायाञ्च
पौर्णमासीदेवताभिधायिपदानामानर्थक्यम् । द्यावापृथिवीपदादिवत्स्तु-
त्यर्थत्वेनैवोपपत्तेः । तेन प्रहरणरूपे होमे कृत्स्नमन्त्रप्रयोगेऽपि
देवतार्थत्वम् । पौर्णमास्याममावास्यायाञ्च इष्टदेवताप्रकाशनानु-
गुणो वेति । तेन कृत्स्नस्यैव सूक्तवाकस्य सूक्तवाकेनेत्युपदिष्टत्वा-
दुभयत्र पौर्णमास्याममावास्यायाञ्च कृत्स्नस्यैव प्रयोग इति । एवं
प्राप्तेऽभिधीयते—</p>
<sutra>यथार्थं वा शेषभूतसंस्कारात् ।। ३. २. १७ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि लिङ्गाबाधेन श्रुतिर्व्यवस्था-
पयितुं न शक्यते । तथाहि—प्रयोगवर्तिदेवता/?/मभिश्रूयमाणं
<pb n="592"/>
तन्त्रपदोपेतमिष्टदेवताप्रकाशनं कुर्वद्वाक्यं सूक्तवाक इत्युच्यते ।
प्रयोगासम्बद्धदेवतापदसाहित्ये तु दुरुक्तवाको भवति, न सूक्त-
वाकः । तेन यावन्ति पदान्येकप्रयोगवर्त्तिदेवतापदसहितानीष्ट-
देवताप्रकाशनं कुर्वन्ति, तावन्येकः सूक्तवाकः तन्त्रपदानामपि
तावद्भिरेवैकप्रयोजनवशीकृतैः सम्बन्धोपपत्तौ कृत्स्नस्य त्वेकक-
ल्पनायां प्रमाणाभावात् । एवञ्च सति पौर्णमासीप्रयोगवर्त्तिदेवता-
त्रयाभिधायकान्येव पदान्यभितस्तन्त्रपदोपेतान्येकः, एवममावास्या-
यामप्यपरः सूक्तवाक इति यथालिङ्गमेव सूक्तवाकेनेति श्रुत्युप-
पत्तेर्न श्रुत्या लिङ्गस्य बाधः । यदि तूभयत्रापि कृत्स्नः प्रयुज्येत,
तदा असमवेतार्थपदप्रयोगेणासूक्तवाकत्वात्सूक्तवाकश्रुतिपीडैवापद्येत ।
तदेवं व्यवस्थिते सति हरतिरपि यथोपपादेन सूक्तवाकस्यान्यत्वा-
त्कृत्स्नेनैव साधितो भवतीति नानुपपन्नम् । तदुक्तम्—</p>
<lg>
<l>बिन्दौ च समुदाये च तोयशब्दो यथेष्यते ।</l>
<l>संसर्गिद्रव्यरूपत्वात् सूक्तवाकपदं तथा ।। इति ।</l>
</lg>
<p>( तं. वा., पृ. ७७० )</p>
<p>न चाध्यापकाध्येतृप्रयोगविरोधः । स्वाध्यायकाले कृत्स्न-
स्यैव सूक्तवाकत्वात् । तथाहि—सर्वादौ सर्वान्ते च तन्त्रपदानि
श्रूयन्ते । तानि प्रयोगसमवेतदेवतानुरोधेन तत्प्रकाशकपदवतामेव
सूक्तवाकत्वसिद्धये आच्छिद्य सम्बन्धनीयानि । अध्यापनकाले
<pb n="593"/>
तु प्रयोगाभावात् सर्वप्राकृतदेवताप्रकाशकत्वात्तावानेवैकः सूक्त-
वाकः । अन्यथाकरणेऽसूक्तवाकत्वप्रसङ्गः ।</p>
<p>तदुक्तम्—</p>
<lg>
<l>सर्वप्राकृतदेवत्यः स्वाध्याये तावदिष्यते ।</l>
<l>पठन्नन्यादृशं तत्र तं विनाशयति ध्रुवम् ।। इति ।</l>
</lg>
<p>( तं. वा., पृ. ७७० )</p>
<p>तस्यामेव दर्शपूर्णमासप्रकृतौ प्रयोगकाले पौर्णमास्यमावास्या-
समुदायप्रयोगयोर्भेदान्निष्कृष्टतद्गतदेवतापदान्येवोहितसम्बन्धानि त-
न्त्रपदान्येकः सूक्तवाकः । एवञ्चाग्नेयविकृतौ सौर्य एकस्यैव
सूर्यस्त देवतात्वादेकाग्निदेवतापदस्थानोहितसूर्य्यपदवानेव तन्त्रपदोपेत
एकः । तदुक्तम्—</p>
<lg>
<l>निष्कृष्टदेवतामध्यः प्रकृतौ समुदाययोः ।</l>
<l>सूर्य्यादिपदमध्यश्च विकृताववधार्यते ।। इति ।</l>
</lg>
<p>( तं. वा., पृ. ७७० )</p>
<p>अतः पौर्णमास्यमावास्ययोर्यथालिङ्गं विभज्य सूक्तवाक-
प्रयोग इति सिद्धम् ।</p>
<p>प्रयोजनम्—पक्षोक्तम् । सूत्रन्तु—यथादेवतमेव सूक्तवा-
कस्य प्रहरणे प्रयोगः । प्रधानीयदेवताप्रकाशनापरित्यागेनैव हरणे
विनियोगादित्यर्थः ।।</p>
<trailer>इति षष्ठं सूक्तवाकस्य विभज्यविनियोगाधिकरणम् ।। ६ ।।</trailer>
<pb n="594"/>
<head>अथ सप्तमं लिङ्गक्रमसमाख्यानाधिकरणम्</head>
<sutra>लिङ्क्रमसमाख्यानात्काम्ययुक्तं समाम्नानम् ।।३.२.२०.।।</sutra>
<head>विषयसंशयसङ्गतयः</head>
<p>इह काम्ययाज्यानुवाक्याकाण्डमुदाहरणम् । “इन्द्राग्नी रोच-
ना दिवः” “प्रचर्षणिभ्यः” “इन्द्राग्नी नवतिं पुरः” “श्नथदुवृत्रम्”
इत्याद्या ऋचः । ब्राह्मणे च काम्या इष्टयः श्रूयन्ते—“ऐन्द्राग्नमे-
कादशकपालं निर्वपेद्यस्य सजाता वियायुः” “ऐन्द्राग्न मेकदशकपालं
निर्वपेद्भ्रातृव्यवान्” “अग्नये वैश्वानराय द्वादशकपालं निर्वपेद्रुक्का-
मः” “अग्नये वेश्वाजराय द्वादशकपालं निर्वपेत् सपत्नमभिध्नोक्ष्यन्”
इत्येवमादयः । तदेता याज्यानुवाक्याः प्रति सन्देहः—किं याव-
त्किञ्चिदैन्द्राग्नं कर्म तत्र सर्वत्रानेनैन्द्राग्नेय याज्यानुवाक्यायुगलेन
भवितव्यम् ? उतैतस्यामेवैन्द्राग्न्यामिष्टौ काम्यायाम् ? इति ।
एवं वैश्वानर्यो याज्यानुवाक्याः । एवं सर्वत्रोत्सर्गापवादाभ्यां
लिङ्गस्य विनियोजकत्वं निरूप्येदानीं लिङ्गस्यैव विनियोजकत्वमुत
प्रमाणान्तरसापेक्षस्येति तद्गत एव विशेषश्चिन्त्यते ।</p>
<head>पूर्वपक्षः</head>
<p>अत्रायं पूर्वपक्षः—यद्यप्यत्र येनैव क्रमेणैन्द्राग्नीदीनि कर्माणि
समाम्नातानि तेनैव क्रमेण तद्देवत्यानि काम्यसमाख्यायुक्तानि
याज्यापुरोनुवाक्यायुगलान्यपि श्रूयन्ते । तथाच सति क्रमेण
<pb n="595"/>
सामाख्या च तदङ्गत्वेनैव याज्यानुवाक्याविनियोगो युक्तः ।
तथापि लिङ्गस्य क्रमात्समाख्यातश्च बलीयस्त्वादिन्द्राग्न्यादिप्रका-
शनसामर्थ्यात्मकेन लिङ्गेन क्रमसमाख्ययोर्बाधितत्वादिन्द्राग्न्यादि-
देवताककर्ममात्राङ्गत्वमेव याज्यानुवाक्यानां युक्तमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि समान्यसम्बन्धनिरपेक्षं लिङ्गं
विनियोजकं भवेत् । अग्न्यादिप्रकाशनसामर्थ्यं हि लिङ्गम् । न
चाग्न्यादिस्वरूपे विनियोगः सम्भवति, वैयर्थ्यप्रसङ्गात् । सम्भवति
तु तेषां यागापूर्वीयरूपे । न च सामान्यसम्बन्धमन्तरेण यागा-
पूर्वीयत्वं लभ्यते । तेन यत्र सामान्यसम्बन्धापादकं वाक्यं प्रकरणं
वा समस्ति, तत्र तदपेक्षस्यैव लिङ्गस्य विनियोजकत्वम् । अत्र
तु वाक्यप्रकरणयोरभावाद्यदि क्रमसमाख्यापेक्षा न भवेत्, तदा
लिङ्गस्य विनियोजकत्वमेव न स्यात् । तेनात्र क्रमेण याज्यानुवा-
क्यानामैन्द्राग्न्यादिकाम्येष्टिभिस्सामान्यसम्बन्धो वक्तव्यः । तत्र
किं कुर्वतोऽस्याङ्गत्वमिति विशेषापेक्षायां स्वाभिधेयसमवेतार्थप्रका-
शने विनियुज्यते । यत्र पुनः क्रमेण सामान्यसम्बन्धे जातेऽप्यपेक्षा,
कार्यद्वयसाधारणं हि लिङ्गं सन्दिग्धत्वात् केवलं न विनियोगसमर्थं,
तत्र विनिगमनासिध्यर्थं समाख्याप्याश्रीयते । यथा केवलाग्निदेव-
त्यस्य कर्मणः क्रम आग्नेयी ऋक्पठ्यते । तस्याश्च लिङ्गेन कार्य-
<pb n="596"/>
द्वयमवगम्यते—समिध्यमानाग्निप्रकाशनमिज्यमानाग्निप्रकाशनञ्च ।
तत्र यदि याज्यासमाख्या नाश्रीयेत, तदा प्राथम्यात्समिध्यमानाग्नि-
प्रकाशनार्थत्वमेव स्यात् । याज्यासमाख्यया तु इज्यते अनयेतीज्य-
मानदेवताप्रकाशनसामर्थ्यं मन्त्रस्य कल्प्यते । यद्यप्यभिधानसाम-
र्थ्यं न देवतार्थे, किन्तु यागसमन्वयिसाधारणाग्निस्वरूपमात्रे ।
तथाहि—समाख्याकल्पितयागविषयसामर्थ्यानुरोधेनेज्यमानदेवताप्र-
काशन एव लिङ्गेन विनियुज्यते । तदुक्तम्—</p>
<lg>
<l>नासति क्रतुसम्बन्धे सामर्थ्यं विनियोजकम् ।</l>
<l>येन च क्रतुसम्बन्धस्तेन काम्यार्थता स्फुटा ।। इति ।</l>
</lg>
<p>( तं. वा., पृ. ७७१ )</p>
<p>अतः सर्वत्र सामान्यसम्बन्धपूर्वक एव लिङ्गविनियोग इति ।</p>
<p>प्रयोजनम्—पक्षोक्तम् । सूत्रन्तु—लिङ्गक्रमसमाख्याभिः
काम्येष्टिसम्बद्धमेव मन्त्रसमाम्नानं न सर्वत्र यातीत्यर्थः ।।</p>
<trailer>इति सप्तमं लिङ्गक्रमसमाख्याधिकरणम् ।। ७ ।।</trailer>
<head>अथाष्टममाग्नेय्यधिकरणम्</head>
<sutra>अधिकारे च मन्त्रविधिरतदाख्येऽनुशिष्टत्वात् ।३.२.२१।।</sutra>
<head>विषयसंशयसङ्गयः</head>
<p>ज्योतिष्टोमे श्रयते—“आग्नेय्याग्नीध्रमुपतिष्ठते, ऐन्द्र्या सदः,
<pb n="597"/>
वैष्णव्या हविर्द्धानम्” इति । तत्र सन्देहः—किं प्रकृताभिरेवंलि-
ङ्गाभिरुपस्थातव्यः ? उत दाशतयीभ्य एवंलिङ्गा आगमयितव्याः ?
इति । सामान्यसम्बन्धापेक्षं लिङ्गं विनयोजकमिति प्रतिपाद्येदानीं
लिङ्गोपलक्षितमन्त्रविनियोजिकायाः श्रुतेरपि सामान्यसम्बन्धापेक्षं
विनियोजकत्वं प्रसङ्गात् प्रतिपाद्यते । अत्र भाष्यानुसारेण प्रथमम-
प्रकृता दाशतयीकाण्डपठिता एवाग्नेय्यादय आग्नीध्राद्युपस्थाने
विनियुक्ता इति । तदयुक्तम्; प्रकृतपरित्यागे कारणाभावात् । न
च कार्यान्तरविनियोग एव परित्यागे कारणम् । दाशतयपठि-
तानामपि कार्यान्तरविनियुक्तत्वेन परित्यागप्रसङ्गात् । अस्ति हि
तासामपि कार्यान्तरे विनियोगः—“यस्याश्विने शस्यमाने सूर्य्यो
नोदियादपि सर्वा दाशतयीरनुब्रूयात्” इति । अथ कार्यान्तर-
विनियुक्तत्वेऽपि तासां वचनवशादपि विनियोगः, तदत्र प्रकरण-
पठितानामपि समानम् । यत्तु प्रकृतानां स्तोत्रशस्त्रसाधनत्वेन
विशेषशास्त्रावरुद्धत्वान्न सामान्यशास्त्रविषयत्वमित्युक्तम्, तदपि
दाशतयकाण्डपठितानामपि “सर्वा दाशतयीरनुब्रूयात्” इति
विशेषशास्त्रावरुद्धत्वात्समानम् । अतो नात्र दाशतयकाण्डपठिता-
नामेव विनियोग इति ।</p>
<head>पूर्वपक्षः</head>
<p>तत्रायं पूर्वपक्षिणोऽभिसन्धिः—आग्नेयीशब्देन हि मन्त्राणां
<pb n="598"/>
विनियोगः । यथा च प्रकृता आग्नेयी तथा दाशतयकाण्डपठिता
अपि । तेन सर्वासामेवाग्नेय्यादिशब्दोपात्तानां प्रकृतानामप्रकृताना-
ञ्चाग्नीध्राद्युपस्थाने विनियोग इति । ननु ‘सास्य देवता’ इत्यस्मि-
न्नर्थे तद्धितान्तमाग्नेयीपदमनुशिष्टम् । आग्नेयीशब्दस्य च प्रकृत-
परामर्थकत्वात्प्रकरणपठिता एवाग्नेय्यादयो विनियुज्यन्त इति
युक्तम् । अतः कथं सर्वविषयत्वम् ? उच्यते—तत्रैवास्येति सर्व-
नामपदस्य सन्निहितविशेषविषयत्वम्, यत्र विशेष्यस्य समुदाया-
र्थस्य विशेषणीभूतावयवार्थसम्बन्धो विधीयते । यथा “आग्नेयो-
ऽष्टाकपालः” इति । अत्र ह्यग्निसम्बन्धस्याप्राप्तत्वाद्विशेषणीभूता-
ग्निसम्बन्धो विधेयः । तेनाग्निसम्बन्धात्प्रागेवास्येतिशब्दविषयो
निमित्तान्तरसन्निधानत एव वक्तव्यः । यत्र तु समुदायार्थस्य
विशेषणीभूतावयवार्थसम्बन्धो न विधेयः, किन्तु प्राक्सिद्धावय-वा
र्थसम्बद्धः समुदाय एव कार्यान्तरे विनियुज्यते, तत्र प्राक्प्रसिद्धाव-
यवार्थसम्बन्धिनोऽर्थानासाद्य अस्येति श्रुतिश्चरितार्था न पश्चादागतेन
सन्निधानेनान्यथाकर्त्तुं शक्यते । यथा “आग्नेय्याग्नीध्रमुपतिष्ठते”
इत्यत्रैव । अत्र ह्याचा.... ....ग्निसमर्थो विधेयः शब्दार्थसम्बन्धस्य
लोकसिद्धत्वेनाविधेयत्वात् । तेन प्रसिद्धाग्न्यादिसम्बन्धानामृचा-
मविशेषणैवास्यशब्देन परामर्थात्सर्वासामेव प्रकृतानामप्रकृतानां
वाग्नीध्राद्युपस्थाने विनियोग इति ।</p>
<pb n="599"/>
<p>न चैवं सति “एकहायन्या क्रीणाति” इत्यत्रापि प्राक्प्रसिद्धै-
कहायनसम्बद्धाया एव क्रये विनियोगादविशेषेणैव गोमहिषच्छा-
गादीनामेकं हायनमस्या इति बहुव्रीहिसमासान्तर्गतास्यशब्दे-
नोपस्थानं वक्तव्यम् । यतस्तत्रैकहायनीवाक्ये गोपदं श्रूयते,
तदर्थस्य च वाक्यार्थन्वयनियतत्वात् गौरेवैकहायनी भवतीति
युक्तम् । इह तु न तथेति वैषम्यम् । तस्मादधिकृतेषु प्रकरणस्थे-
ष्वतदाख्येषु वा प्रकृतेषु साधारण्येनैवेष्टत्वात्साधारणो मन्त्रविधि-
रिति । एवं प्राप्तेऽभिधीयते—</p>
<sutra>तदाख्यो वा प्रकरणोपपत्तिभ्याम् ।। ३. २. २२ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि श्रुतेरपि सामान्यसम्बन्ध-
निरपेक्षाया विनियोजकत्वं भवेत् । तथाहि—“आग्नीध्रमुपतिष्ठते”
इति न तावदाग्नीध्रस्वरूपेऽयमुपस्थानविनियोगो युक्तः, तत्स्वरूपे
विध्यानर्थक्यात् । किन्तु ज्योतिष्टोमापूर्वीयरूपे । न च ज्योतिष्टो-
मापूर्वीयरूपे आग्नीध्रे ज्योतिष्टोमानपूर्वीया ऋग्विनियोक्तुं
शक्यते । न हि सामान्येन श्राद्धीयत्वेनानवगतं मत्स्यमांसादिकं
श्राद्धविशेषे विनियुज्यते । यथा नरभारवहनयोग्यत्वेनानिरूपितो
भारविशेषवहने विनियुज्यते । तेन प्रथमं दाशतयकाण्डपठिताना-
<pb n="600"/>
माग्नेय्यादीनां ज्योतिष्टोमापूर्वसम्बन्धो वक्तव्यः । न चान्यत्सा-
मान्यसम्बन्धोपपादकं वचनमस्ति । इदमेव वाक्यं सामान्य-
विशेषसम्बन्धापादकं वक्तव्यम् । प्रकरणाधीतानान्तु “अग्न
आयाहि वीतये” इत्यादीनां प्रकरणसमाम्नानादेव ज्योतिष्टोमा-
पूर्वसम्बन्धावगतेः । न चार्थात्तासामेव विनियोगो युक्त इति ।
तदुक्तम्—</p>
<lg>
<l>क्रतुकार्यविशेषोऽयं मन्त्रस्यास्योपदिश्यते ।</l>
<l>सामान्यप्राप्त्यपेक्षश्च विशेषो नित्यमिष्यते ।। इति ।</l>
</lg>
<p>( तं. वा., पृ. ७७८ )</p>
<p>तेन सिद्धसामान्यसम्बन्धानामेव प्रकृतानामृचामाग्नीध्रोपस्था-
ने विनियोगो न तु कल्पनीयसामान्यसम्बन्धानामप्रकृतानामिति
सिद्धम् ।</p>
<p>प्रयोजनम्—पक्षोक्तम् । सूत्रन्तु-तदाख्यो ज्योतिष्टोमीयत्वेन
य आख्यायते तस्यैवायं मन्त्रस्य विनियोगः प्रकरणात् प्रकृत-
त्वोपपत्तेरिति ।।</p>
<trailer>इत्यष्टमाग्नेय्यधिकरणम् ।। ८ ।।</trailer>
<pb n="601"/>
<head>अथ नवमं भक्षाधिकरणम्</head>
<head>भक्षपेटिका</head>
<sutra>लिङ्गसमाख्यानाभ्यां भक्षार्थतानुवाकस्य ।।३.२.२५।।</sutra>
<head>विषयसंशयसङ्गतयः</head>
<p>भक्षमन्त्रः श्रूयते—“भक्षेहि मा विश दीर्घायुत्वाय शन्त-
नुत्वाय, एहि वसो पुरोवसो प्रियो मे हृदोऽस्याश्विनोस्त्वा
बाहुभ्यां सध्यासंरायस्पोषाय वर्चसे सुप्रजास्त्वाय, नृचक्षसं
त्वा देव सोम सुचक्षा अवख्येषम्, /?/‘हिन्व मे गात्रा हरिवो गणान्मे
मा वितीतृषः शिवो मे सप्तर्षीनुपतिष्ठस्व मा मे वाङ्नाभिमतिगाः,
/?/‘मन्द्राभिभूतिः केतुर्यज्ञानां वाग्जुषाणा सोमस्य तृष्यतु, वसुमद्गणस्य
रुद्रवद्गणस्यादित्यवद्गणस्य सोम देव ते मतिविदः प्रातस्सवनस्य,
माध्यन्दिनस्य सवनस्य, तृतीयस्य सवनस्य गायत्रच्छन्दसस्त्रिष्टु-
प्छन्दसो जगतीच्छन्दसोऽग्निष्टत इन्द्रपीतस्य नराशंसपीतस्य
पितृपीतस्य मधुमत उपहूतस्योपहूतो भक्षयामि” ( तै. ३. २. ५. )
इत्येवमादि । तत्र सन्देहः—कृत्स्न एवानुपाको भक्षणे विनि-
योजनीयः ? उत कश्चिदस्यावयवोऽन्यत्रापि ? इति । लिङ्गस्य
विनियोजकत्वं सामान्यसम्बन्धसापेक्षमिति प्रतिपादनप्रसङ्गेन
श्रुतेरपि सामान्यसम्बन्धसापेक्षविनियोजकत्वमिति प्रतिपाद्येदानीं
लिङ्गत एव विशेषः—किं साक्षादचोदितेष्वर्थाक्षिप्तेषु लिङ्गस्य
विनियोजकत्वं न वेति निरूप्यते ।</p>
<pb n="602"/>
<head>पूर्वपक्षः</head>
<p>अत्रायं पूर्वपक्षः—यद्यपि “भक्षेहि” इत्युपक्रमस्य “सध्या-
सम्” इत्यन्तस्य ग्रहणार्थत्वम्, “नृचक्षसम्” इत्युपक्रमस्य “श्रव-
ख्येषम्” इत्यन्तस्यावेक्षणार्थत्वम्, “हिन्व मे गात्रा” इत्युपक्रमस्य
“मा मे वाङ्नाभिमतिगाः” इत्यन्तस्य ग्रहणार्थत्वम्, “मन्द्राभिभूतिः”
इत्युपक्रमस्य “भक्षयामि” इत्यन्तस्य भक्षणार्थत्वं प्रतीयते, तथापि
सोमरसभक्षणस्यैव विहितत्वाल्लिङ्गस्य विहितविषयमन्त्रविनियोज-
कत्वाद्ग्रहणावेक्षणसम्यग्जरणानाञ्च /?/ भक्षणाक्षेपलब्धत्वेन
लौङ्गिकविनियोगायोग्यत्वात्कृत्स्न एवायं मन्त्रो भक्षणे विनियुज्यते ।
किञ्चोपक्रमे “भक्षेहि” इति श्रूयते । उपसंहारे च “भक्षयामि”
इति । तेनोपक्रमोपसंहारयोर्भक्षणकीर्त्तनाद्वैश्वानरवाक्यवत्कृत्स्नस्यै-
वानुवाकस्यैकवाक्यत्वाद्भक्षानुवाकसमाख्यानाच्च कृत्स्नस्यैव भक्ष-
णार्थत्वम् । किञ्च ग्रहणादीनामर्थप्तो लोकदृष्ट्या प्राप्तत्वाल्लौकि-
क्येवेतिकर्त्तव्यता युक्ता । तेन लौकिकपदेनापि तत्प्रकाशनसिद्धेर्न
वैदिकमन्त्रापेक्षा । तेन ग्रहणावेक्षणसम्यग्जरणादिपदानामपि
विशिष्टभक्षणप्रकाशनार्थत्वमेव । अतश्चैकवाक्यता, एकोपक्रमोप-
संहारगतभक्षणकीर्त्तनलिङ्गाद्भक्षानुवाकसमाख्यानाच्च कृत्स्न एव
मन्त्रो भक्षणार्थ इति । एवं प्राप्तेऽभिधीयते—</p>
<sutra>तस्य रूपोपदेशाभ्यामपकर्षोऽर्थस्य चोदितत्वात्।।३.२.२६।।</sutra>
<pb n="603"/>
<head>सिद्धान्तः</head>
<p>अयमभिप्रायः—भवदेवं यद्यर्थप्राप्तविषये लैङ्गिकविनियोगो
मन्त्रस्य न भवेत् । तथाहि—यद्यप्यत्र ग्रहणादयो न विधीयन्ते,
तथापि भक्षणस्य ग्रहणादिना विना असम्भवाद्भक्षणविध्याक्षिप्त-
मेव ग्रहणमवेक्षणञ्चावश्यानुष्ठेयम् । सम्यग्जरणञ्च भक्षणस्यैव
प्रतिपत्तिरूपस्य द्रव्यभक्षणपर्यन्तस्य विधानाद्भक्षणविधिविहितमेव
यत्नान्तरसाध्यत्वात्पृथगनुष्ठेयम् । तेषाञ्चास्मृतानामनुष्ठानासम्भवात्ते-
षामपि वैदिकभक्षणविध्यर्थमवश्यानुष्ठेयत्वेनास्ति स्मृतिहेतुवैदिको-
पायापेक्षा । शक्नोति च भक्षेत्ययं मन्त्रो ग्रहणादीन् प्रकाशयितुम् ।
तेन सूक्तवाकवद्यथालिङ्गं ग्रहणादिषु विभज्यैव मन्त्रः प्रयोक्तव्य
इति ।</p>
<p>यत्तूपक्रमोपसंहारयोर्भक्षणकीर्त्तनादेकवाक्यत्वात्कृत्स्नस्यैव भ-
क्षणार्थत्वमित्युक्तम् । तदयुक्तम्; विप्रकृष्टत्वात् । तथाहि—
उपक्रमोपसंहारैकरूप्यादेकवाक्यत्वम्, तदनुरोधाच्चासमर्थस्य वाक्य-
स्य लाक्षणिकसामर्थ्यरूपं लिङ्गं कल्पनीयम्, ततोऽपि श्रुतिरिति
विप्रकर्षः । ग्रहणाद्यभिधानसामर्थ्यात्साक्षादेव श्रुतिकल्पनमिति
सन्निकर्षाद्यभिधानसामर्थ्यादेव विभज्यविनियोग इति । समाख्या
च लिङ्गाद्दुर्बला लौकिकी चैकदेशद्वारेणाप्युपपन्नेति न किञ्चिदनुप-
पन्नम् ।</p>
<pb n="604"/>
<p>प्रयोजनम्—प्रक्षोक्तम् । सूत्रन्तु—तस्य मन्त्रस्य भागशो
भक्षादपकर्षरूपाल्लिङ्गाद्ग्रहणादेरुपदिष्टत्वाच्च कथमश्रुतस्योपदि-
ष्टत्वम् ? तत्राह—अर्थस्य भक्षणाक्षेपस्य चोदितत्वादिति ।।</p>
<trailer>इति नवमं भक्षाधिकरणम् ।। ९ ।।</trailer>
<head>अथ दशमं मन्द्राभिभूत्यधिकरणम्</head>
<sutra>गुणाभिधानान्मन्द्रादिरेकमन्त्रः स्यात्तयोरेकार्थ-
संयोगात् ।। ३. १. २७ ।।</sutra>
<head>विषयसंशयसङ्गतयः</head>
<p>भक्षानुवाके मन्द्रादिर्भक्षयाम्यन्तो भागः श्रूयते । तत्र
सन्देहः—किं मन्द्रादिस्तृप्यत्वित्यन्त एकः, वसुमद्गणादिरपरः ?
उत मन्द्रादिर्भक्षयाम्यन्त एक एव मन्त्रः ? इति । पूर्वापवादत्वेनेद-
मारभ्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—यथा पूर्वाधिकरणे भक्ष-
णप्रकाशनलिङ्गेन भक्षानुवाकस्य विभज्य विनियोगो दर्शितः,
तथा तृप्तेरपि भक्षणाक्षिप्तत्वात्तत्प्रकाशनलिङ्गेन मन्द्रादेस्तृप्यत्वि-
त्यन्तस्य विभज्य तृप्तौ विनियोग इति । न च वाच्यम्—
<pb n="605"/>
ज्योतिष्टोमाङ्गस्य मन्त्रस्य कथं ज्योतिष्टोमानङ्गभूता तृप्तिर्द्वारमिति । यतो
न ह्यङ्गमेव सर्वत्र मन्त्रद्वारं भवति । अनङ्गीभूतफलप्रकाशकस्य मन्त्र-
स्यानङ्गत्वप्रसङ्गात् । किन्तर्हि ? सम्बन्धमात्रम् । अस्ति चात्रा-
प्यङ्गभूतभक्षणद्वारेण सम्बन्ध इति । तेन मन्द्रादिस्तृप्यत्वित्यन्तो
विभज्य तृप्तौ प्रयोक्तव्य इति । एवं प्राप्ते—</p>
<p>अभिधीयते—भवेदेवं यद्यनुनिष्पन्नायास्तृप्तेः प्रकाशनं
केनाप्यंशेनोपयुज्यते । तथाहि—अनुष्ठानोपयुक्तमन्त्रस्य प्रकाशन-
मनुष्ठानोपयोगितावदेकानुष्ठेयफलप्रकाशनेन ? तदप्रकाशनेन वा ?
यथा खल्वनुष्ठेयमप्रकाशितं नानुष्ठीयते, तथा निष्फलमपि नानुष्ठीयत
एव । तेन फलप्रकाशनमप्यनुष्ठानोपयुक्तमेव । तृप्तिस्तु नानुष्ठेया,
नाप्यनुष्ठेयं फलम् । किन्तूपयुक्तविशिष्टसोमरसप्रतिपत्यर्थमनुष्ठाना-
ङ्गभक्षणादनुनिष्पन्नासौ न मन्त्रेण प्रकाशनीयेति न तत्प्रकाश-
नार्थं विभज्य मन्त्रस्य प्रयोग इति । तदुक्तम्—</p>
<lg>
<l>येषां पृथगनुष्ठानमर्थाक्षिप्तं प्रतीयते ।</l>
<l>तेषां मन्त्र प्रकाश्यत्वं नानुनिष्पादिनां भवेत् ।। इति ।</l>
</lg>
<p>(तं. वा., पृ. ७८६ )</p>
<p>तेन यद्यपि तृप्यत्विति पृथक्पदमाख्यातार्थः स्वतन्त्रः प्रतीयते,
तथापि पृथक्प्रकाशनानर्हत्वात्प्रार्थनायां प्राप्तकालतायां वा लोट्-
प्रत्ययो वर्णनीयः । तदयमर्थः—अनेन भक्षणेन वागिन्द्रियं तृप्तं
<pb n="606"/>
भविष्यतीति प्रार्थना । अथवानेन भक्षणेन वागिन्द्रियतृप्तेः प्राप्तः
काल इति । एवं मन्द्रादिर्भक्षयाम्यन्त एक एवायं मन्त्रो भक्षणे
प्रयोक्तव्य इति सिद्धम् ।</p>
<p>प्रयोजनम्—पक्षोक्तम् । सूत्रन्तु—भक्षणगुणत्वेन तृप्तेरविधा-
नान्मन्द्रादिर्भक्षयाम्यन्त एको मन्त्रः । तयोस्तृप्तिभक्षणप्रकाशकयो-
र्भागयोरेवार्थसंयोगादेकभक्षणार्थसंयोगादित्यर्थः ।।</p>
<trailer>इति दशमं मन्द्राभिभूत्यधिकरणम् ।। १० ।।</trailer>
<head>अथैकादशमिन्द्रपीताधिकरणम्</head>
<sutra>लिङ्गविशेषनिर्देशात्समानविधानेष्वनैन्द्राणाममन्त्रत्वम्
।। ३. २. २८ ।।</sutra>
<head>विषयसंशयौ</head>
<p>एष एव मन्त्र उदाहरणम् । इह च प्रदानान्यैन्द्राण्यनैन्द्राणि
च विद्यन्ते । तेषां भक्षणान्यपि सन्ति । तत्र सन्देहः—किमैन्द्रेष्व-
नैन्द्रेषु च मन्त्रः ? उतैन्द्रेष्वेव मन्त्रः अनैन्द्राणाममन्त्रकं भक्षण-
मिति । लिङ्गसमाख्याभ्यां भक्षणशेषभूतो मन्त्र इति तावन्नि-
रूपितम् । इन्द्राद्यनेकदेवताभ्यस्तस्य सोमरसप्रदानस्य शेषभक्षणा-
न्यपि प्रतिप्रधानमभ्यसनीयानीत्यपि स्थितम् । तत्र किमैन्द्रप्रदान-
<pb n="607"/>
शेषभूतभक्षण एवायं मन्त्रोऽङ्गम् ? उतैन्द्रानैन्द्रभक्षणाङ्गमितीदानीं
प्रसङ्गाच्चिन्त्यते ।</p>
<head>पूर्वपक्षः</head>
<p>तत्रायं पूर्वपक्षिणोऽभिसन्धिः—तत्र खलु मन्त्रे “सोमस्य
प्रातस्सवनस्येन्द्रपीतस्य भक्षयामि” इति श्रूयते । तत्र प्रातस्सवन-
स्य यस्सोमस्तस्याहं भक्षयामीति तावद्वैयधिकरण्यं व्यवस्थितम् ।
इन्द्रपीतस्येति पदस्य तु किं सोमसमानाधिकरण्यम् ? उत सवन-
सामानाधिकरण्यमिति सन्देहे सवनसामानाधिकरण्यम्—इन्द्रेण
पीतः सोमो यस्मिन्सवने तदिन्द्रपीतं सवनमिति । (?).... ....रसो
यः सोमञ्चानेकपदविक्षिप्तत्वादिन्द्रेण पीत इति तृतीयान्ततत्पुरुष-
समासाद्दुर्बलः । तेन समासबलीयस्त्वात् प्राधान्याच्च सोमस्य
तस्यैवेन्द्रपीतपदेनाभिधानम् । न चानैन्द्रः सोम इन्द्रपीतशब्दे-
नाभिधातुं शक्यत इति लिङ्गेनैन्द्रप्रदानशेषभूतसोमभक्षण एवायं
मन्त्रो विनियुज्यते । न चानैन्द्रेषूहेन प्रयोग इति वक्तव्यम् ।
प्रकृतावूहासम्भवात् । तेनेन्द्रपीतस्येति लिङ्गविशेषनिर्देशात्स-
मानविधानेषु प्रकृतिविकारभावरहितेषु प्रदानेष्वनैन्द्राणाममन्त्रत्व-
मिति । एवमुपक्रम्य पूर्वपक्षान्तरमभिधीयते—</p>
<sutra>यथादेवतं वा तत्प्रकृतित्वं हि दर्शयति ।।३. २. २९।।</sutra>
<pb n="608"/>
<p>अस्यायमभिप्रायः—यद्यप्यनैन्द्रेषु मन्त्रोऽयमसमवेतार्थः,
तथाप्यूहेनैव तेषु प्रयोक्तव्यः । कर्मैकत्वेऽपि प्रदानानां भिन्नानां
प्रकृतिविकारभावोपपत्तेः । तथाहि-उपादिष्टधर्मो हि सर्वः प्रकृतिर्भ-
वेत् । अनुपदिष्टधर्मश्च साकाङ्क्षा विकृतिः । इह च “इन्द्राय त्वा
वसुमत” इति मन्त्रेण सोमग्रहणमानयोरैन्द्रप्रदानार्थत्वमेवावगम्यते ।
यत्र सोमस्तद्धर्मोऽपि तत्रैवेत्यनैन्द्राणां प्रदानानां सोमधर्मवत्वम्,
इतराणि तु साकाङ्क्षाण्यतिदेशेन गृह्णन्ति । चोदनासामान्यात्त-
द्विकारत्वेन धर्मप्राप्तौ सत्यां यथादेवतमूहेनैव मन्त्रप्रयोग इति । ननु
“सोमेन यजेत” इत्युत्पत्तेः सर्वेन्द्रवायवादिग्रहणसाधारणत्वात्सो-
मप्राप्तेरनैन्द्रेष्वपि सोमः तद्वारेण सोमधर्मश्च प्राप्त एव । अतः
प्रकृतिविकारत्वासम्भवेनोहाभावादमन्त्रकमेवानैन्द्राणां ग्रहणं मानञ्च
भविष्यति । मैवम् ; साधनभूतमन्त्रवशादेव सामान्यश्रुतस्यापि
सोमस्य नियमोपपत्तेः, विद्यारूपसाधनवशादिव तत्साध्यभूत-
स्याग्निहोत्रादेस्त्रैवर्णिकनियतत्वमिति । तेनानैन्द्रेष्वतिदेशादेव सोम-
धर्मप्राप्तिर्वक्तव्या । तथा च सति यथादेवतमूहेनैव मन्त्रप्रयोगः ।
‘तत्प्रकृतित्वं हि दर्शयति’ इत्यनेन सूत्रावयवेन लिङ्गदर्शनमुक्तम् ।
तच्च भाष्यवार्त्तिकयोरेव सुव्यक्तमिति ।।</p>
<trailer>इत्येकादश इन्द्रपीताधिकरणैकदेशः ।। ११ ।।</trailer>
<pb n="609"/>
<head>अथ द्वादशं पुनरभ्युन्नीताधिकरणम्</head>
<sutra>पुनरभ्युन्नीतेषु सर्वेषामुपलक्षणं द्विशेषत्वात् ।।३.२.३०।।</sutra>
<head>विषयसंशयौ</head>
<p>अत्र विषयभाष्यमविषयत्वाद्विस्तरत्वाच्चोपपाद्यते । तदर्थ
एव लिख्यते । ज्योतिष्टोम ऐन्द्राश्चमसाः । तेषु ब्रह्मादीनामृत्विजां
चत्वारश्चमसाः । ते वषट्कारानुवषट्कारा ऐन्द्रग्रहणमानाभ्या-
मिन्द्रे पर्यवसिताः । अपरे च मैत्रावरुणादीनामृत्विजां षट् चम-
साः । तेषु चेन्द्रोद्देशेन वषट्कारमात्रे हुते अर्द्धावशिष्टे च द्रोणकल-
शान्मित्रावरुणाद्युद्देशेन गृहीतः सोमरसोऽभ्युन्नीतः । तेन च
मित्रावरुणाद्या देवताः षडिज्यन्ते । तानि च मित्रावरुणाद्युद्देशेन
क्रियमाणानि प्रदानानीन्द्रप्रदानविकृतिभूतानीति पूर्वन्यायेनैव
सिद्धम् । तेषां षट्चमसानां शेषभक्षणमन्त्रे सन्देहः—किं
मित्रावरुणपीतस्येत्यूहः कर्त्तव्यः ? उतेन्द्रमित्रावरुणपीतस्य ?
इति । इदानीं पूर्वपक्षोक्तन्यायानुसारेणव कृत्वाचिन्तयोहविषय-
विशेषश्चिन्त्यते ।</p>
<p>अत्र सिद्धान्तेनोपक्रमते । इन्द्रोद्देशेन हुतशेषवस्तु चमसेषु
देवतान्तरार्थं द्रोणकलशादानीय निक्षिप्तः सोमरसः पुनरभ्युन्नीत
इत्युच्यते । तस्य देवतान्तरोद्देशेन होमेऽपि सति तच्छेषत्वादूहेन
सर्व एवेन्द्रमित्रावरुणादय उपलक्षणीया इति ।</p>
<pb n="610"/>
<sutra>अपनयाद्वा पूर्वस्यानुपलक्षणम् ।। ३. २. ३१ ।।</sutra>
<head>पूर्वपक्षः</head>
<p>अत्रायं पूर्वपक्षः—यद्यपि चमसेष्वैन्द्रशेषत्वमस्ति, तथापि
मित्रावरुणोद्देशेन प्रक्षिप्तरससंर्गादेकतापन्नो रसः कृत्स्न एव
मित्रावरुणार्थाश्रावणप्रत्याश्रावणाभ्यामपनीतेन्द्रसम्बन्धः प्रदानकाले
मित्रावरुणार्थ एव जातः । तेन पूर्वेन्द्रसम्बन्धस्यापनीतत्वात्प्रकृतौ
चापनीतदेवतासम्बन्धस्यानुपलक्षणान्नेन्द्र उपलक्षयितव्यः, किन्तु
मित्रावरुणावेव । तेनेन्द्रस्यापनयान्नेन्द्र उपलक्षणीय इति । एवं
प्राप्तेऽभिधीयते—</p>
<sutra>अग्रहणाद्वाऽनपायः स्यात् ।। ३. २. ३२ ।।</sutra>
<p>अयमभिप्रायः—भवेदेवं यदीन्द्रसम्बन्धोऽपनीतो भवेत् ।
देवतान्तरसम्बन्धेन हि पूर्वदेवतासम्बन्धो नापनीतः । देवतान्तर-
सम्बन्धश्च द्रोणकलशादभ्युन्नीयमानस्यैव सोमरसस्य । तस्यैव
ग्रहणवेलायां देवतान्तरसम्बन्धस्य शास्त्रेण प्रतिपादितत्वात् ।
यथागृहीतस्यैव द्रव्यस्य देवतोद्देशेन त्यागात् । आश्रावणप्रत्या-
श्रावणयोरपि तदर्थत्वमेव । तदुक्तम्—</p>
<lg>
<l>देवतां यां यदुद्दिश्य द्रव्यं स्वत्वेन गृह्यते ।</l>
<l>तस्यास्तदेव सम्बन्धि नान्यत्तन्मध्यपात्यपि ।। इति ।</l>
</lg>
<p>( तं. वा., पृ. ७९० )</p>
<pb n="611"/>
<p>तेन यद्यपि संसर्गिद्रव्यत्वेन द्रव्यस्य विभागो नावगम्यते,
तथापि शास्त्रागतस्य विभागस्य विद्यमानत्वादिन्द्रार्थगृहीतस्य वचन-
मन्तरेण मित्रावरुणाद्यर्थत्वेन सङ्कल्पयितुमशक्यत्वान्नानेन सम्ब-
न्धोऽपनीत इति इन्द्रशेषस्यापि विद्यमान्त्वात्सोऽप्युपलक्षयितव्य
इति । तस्मादिन्द्रमित्रावरुणपीतस्येत्येवमूहः कर्त्तव्य इति ।</p>
<p>ननु प्राकृतपदोद्धारेण तस्य स्थाने पदान्तरनिक्षेपः खलूहः ।
इन्द्रमित्रावरुणपीतस्येति तु प्रयोगे प्राकृतमिन्द्रपदं विद्यत एवेति
कथमूहः ? उच्यते—इन्द्रमित्रावरुणशेषयोर्भिन्नत्वाद्भेदेन भक्षणम-
न्त्रस्यापि प्रयोगो भवेत्, स नैवोचितः । तत्रेन्द्रशेषत्वलक्षणा-
र्थेन्द्रपदस्थाने मित्रावरुणादिपदोहो नैव युक्ताः किन्तु शेषयोर्मिश्रि-
तत्वात् तन्त्रे सत्युभयोरपि तन्त्रेणैवात्र प्रयोगः । तत्रेतरपदानां
साधारणत्वाद्भवतु तन्त्रोच्चारणम् । देवतावाचकस्य तु यथावस्थि-
तेन्द्रपदव्यवहितमित्रावरुणपदस्यैव भिन्नत्वेन तन्त्रोच्चारणस्मभवा-
दूहितानूहितपदयोरावृत्तमेवोच्चारणमिति न दोषः । तेनेन्द्रमित्रा-
वरुणपीतं भक्षयामीत्येवंरूप एव मन्त्रप्रयोग इति सिद्धम् ।
कृत्वाचिन्ताधिकरणत्वान्नात्र पृथक् प्रयोजनम् ।</p>
<p>सूत्रन्तु—इन्द्रार्थस्य शेषस्य मित्रावरुणार्थमग्रहणे तत्रेन्द्रस्य
देवताया अनपायः स्यादिति ।।</p>
<trailer>इति द्वादशं पुनरभ्युन्नीताधिकरणम् ।। १२ ।।</trailer>
<pb n="612"/>
<head>अथ त्रयोदशं पात्नीवताधिकरणम्</head>
<sutra>पात्नीवते तु पूर्ववत् ।। ३. २. ३३ ।।</sutra>
<head>विषयसंशयौ</head>
<p>अस्ति पात्नीवतो ग्रहः—“यदुपांशुपात्रेण पान्तीवतमाग्रयणात्
गृह्णाति” इति । द्विदेवत्यानां हि शेषा आग्रयणस्थालीमुन्नीताः,
ततः पान्तीवतो गृह्यते । अथ हुते पात्नीवते तच्छेषे भक्ष्यमाणे
भवति सन्देहः—किमैन्द्रवायवाद्या उपलक्षयितव्याः ? उत न ?
इति । पूर्वापवादत्वेनेदमारभ्यते ।</p>
<head>पूर्वपक्षः</head>
<p>अत्रायं पूर्वपक्षः—यद्यपि ज्योतिष्टोम आग्रयणस्थालीनाम-
धेयं सोमपात्रम्, तथाप्यभिषुतः पूतः सोमरसो द्रोणकलशेष्वेव
निक्षिप्तः समस्ति । तत्रैव च द्विदेवत्यानामैन्द्रवायवादीनां
हुतशेषः सोमरसो वचनान्निक्षिप्तः । ततः श्रूयते—“आग्रयणा-
दुपांशुपात्रेण पात्नीवतं गृह्णाति” इति । अत्र वचनेनाग्रयणसम्ब-
न्धिनः सोमरसस्य पात्नीवते ग्रहणं विधीयते । तत्र द्विदेवत्यस-
शेषभक्षण इन्द्रवायुपत्नीवत्पीतस्येत्येव ऊहेन मन्त्रप्रयोगः कर्त्तव्य-
इति । एवं प्राप्तेऽभिधीयते—</p>
<sutra>ग्रहणाद्वापनीतं स्यात् ।। ३. २. ३४ ।।</sutra>
<pb n="613"/>
<head>सिद्धान्तः</head>
<p>अयमभिप्रायः—भवदेवं यद्याग्रयणपात्रसम्बन्धित्वमत्र पत्नी-
सम्बन्धित्वे निमित्तमिति श्रूयेत, किन्त्वाग्रयणादित्यपादानश्रुतेराग्र-
यणादपेतत्वमात्रम् । तच्च द्विदेवत्यशेषस्यापि सम्पातायातस्यास्तीति
तदपि पत्नीवद्देवतार्थमेव । तदुक्तम्—</p>
<lg>
<l>योऽपैत्याग्रयणात्सोमः स पात्नीवत इष्यते ।</l>
<l>शेषश्चैव ततोऽपैति तेन सङ्कल्प्यते तदा ।। इति ।</l>
</lg>
<p>( तं. वा., पृ. ७९१. )</p>
<p>पूर्वाधिकरणे तु मित्रावरुणाद्यर्थग्रहणं भवेत्, किन्तु गृहीतस्य
पश्चात्सम्पातायातस्य तत्संसर्गः । अतोऽनपनीतपूर्वदेवतास-
म्बन्धस्येन्द्रशेषस्य भवतु पूर्वदेवतोपलक्षणम् । इह तु पत्नीवद्देवतो-
द्देशेन मिश्रितस्यैव वचनवशेन देवतान्तरार्थग्रहणाद्यथागृहीतस्यैव च
सङ्कल्पनाद्युक्तः पूर्वदेवतापनयः । तदुक्तम्—</p>
<lg>
<l>यस्य ग्रहणवेलायां सन्निधिः सोऽपनीयते ।</l>
<l>संहतेन हि सङ्कल्पः कर्त्तव्यस्तत्र चोद्यते ।। इति ।</l>
</lg>
<p>( तं. वा., पृ. ७९१ )</p>
<p>तेन पत्नोवत्पीतस्येत्येतावन्मात्रमेवोहनीयमिति ।</p>	
<p>प्रयोजनम्-न वक्तव्यमेव । सूत्रन्तु—पत्नीवदर्थं यद्द्विदेवत्य-
स्यापि शेषस्य ग्रहणादपनीतं द्विदेवतासम्बन्धित्वमिति ।।</p>
<trailer>इति त्रयोदशं पात्नी साधिकरणम् ।। १३ ।।</trailer>
<pb n="614"/>
<head>अथ चतुर्दशं त्वष्ट्रधिकरणम्</head>
<sutra>त्वष्टारं तूपलक्षयेत्पानात् ।। ३. २. ३५ ।।</sutra>
<head>विषयसंशयौ</head>
<p>अस्ति पात्नीवतः सोमः । तत्र मन्त्रः—“अग्ना इ पत्नीवन्
सजूर्देवेन त्वष्ट्रा सोमं पिब” इति । तत्र सन्देहः—किं त्वष्टोपल-
क्षयितव्यः ? उत न ? इति । तस्मिन्नेव पात्नीवते किं त्वष्टुरपि
मान्त्रवर्णिकं देवतात्वमस्ति नास्तीति तत्प्रसङ्गाच्चिन्त्यते ।</p>
<head>पूर्वपक्षः</head>
<p>अत्रायं पूर्वपक्षः—यद्यपि “उपांशुपात्रेण पात्नीवतं गृह्णाति”
इति निरपेक्षस्यैव पत्नीवतस्तद्धिताद्देवतात्वमवगम्यते, तथाप्यस्य
मन्त्रस्य तावदयमर्थः—हे अग्ने पत्नीवत् त्वं सोमं पिवेति । न च
परमार्थतः पत्नीवतोऽग्नेः सोमपातृत्वं सम्भवति, किन्तूद्देश्यत्वम् ।
तेन सम्भवादुद्देश्यगतमेव सहभावमवेक्ष्य स प्रतिपाद्यत इति गम्यते ।
न च सहभावे सति तद्धितावगतनिरपेक्षपत्नीवद्देवताविरोधः ।
यजेतेत्याख्याताधिगतनिरपेक्षयजमानकर्त्तृत्वस्येव वचनात् पत्न्यनु-
प्रवेशवदुपपत्तेः । तेन त्वष्ट्रा सहितस्य पत्नीवतः शेषं भक्षयामीत्यूहे
सति त्वष्टाप्युपलक्षयितव्य इति । एवं प्राप्तेऽभिधीयते—</p>
<sutra>अतुल्यत्वात्तु नैवं स्यात् ।। ३. २. ३६ ।।</sutra>
<pb n="615"/>
<p>अयमभिप्रायः—भवेदेवं यदि तद्धितमन्त्रयोस्तुल्यवद्देवताप्रति-
पादकत्वं भवेत् । न त्वेवमस्ति तद्धितेन हि देवतात्वं निरपेक्षस्य
पत्नीवतोऽभिधानेनैव प्रतिपाद्यते । मन्त्रवर्णात्त्वनुपपत्या कल्पनीयम् ।
न च श्रौतकाल्पनिकयोस्तुल्यत्वमस्ति । एवमपि यथाकथञ्चि-
त्कल्प्येतापि यद्यन्यसापेक्षा तद्धितोत्पत्तिर्भवेत् । न च मन्त्रस्या-
पि त्वष्ट्टदेवतात्वार्थकल्पनामन्तरेणानङ्गत्वम् । पत्नीवदभिधानेनै-
वाङ्गत्वोपपत्तेः । न च सहपातृत्वनिर्देशान्यथानुपपत्त्या त्वष्टुरपि
देवतात्वम् । सहपातृत्वनिर्देशस्य तद्धितविरोधिनः स्तुत्यर्थत्वे-
नाप्युपपत्तेः । नाप्येकक्रियान्वयेनैव सहशब्दप्रोयोगोऽयमैकान्तिकः ।
‘सहैव दशभिः पुत्रैर्भारं वहति गर्दभी’ इत्यादिषु व्यभिचारात् ।
तत्र ह्येतावानर्थोऽवगम्यते—सस्तु दशसु पुत्रेषु सैव गार्दभी भारं
वहति । तदुक्तम्—</p>
<lg>
<l>मन्त्रचोदकयोस्तावदतुल्यत्वं बलाबले ।</l>
<l>पातृत्वेनाप्यतुल्यत्वं सहमात्राभिधानतः ।। इति ।</l>
</lg>
<p>(तं. वा., पृ. ७९३)</p>
<p>यजेतेत्यत्र त्वेकवचनेन कर्त्तुरेकत्वमवगम्यते । न तु तद्धितान्ता-
दिवाक्यनिरपेक्षत्वम् । न च पत्नीसहभावविधानञ्चान्यथोपदर्शयि-
तुं शक्यते । तेन तत्र भवतु सहभावेन पत्न्यनुप्रवेशः । इह तु
न तथेति वैषम्यम् । अतो न त्वष्टोपलक्षणीय इति ।।</p>
<pb n="616"/>
<p>प्रयोजनम्—न वक्तव्यमेव । सूत्रन्तु-अतुल्यत्वात्तद्धितमन्त्र-
योर्न त्वष्टुर्देवतात्वमिति ।।</p>
<trailer>इति चतुर्दश त्वष्ट्रधिकरणम् ।। १४ ।।</trailer>
<head>अथ पञ्चदशं त्रिंशदधिकरणम्</head>
<sutra>त्रिंशच्च परार्थत्वात् ।। ३. २. ३७ ।।</sutra>
<head>विषयसंशयौ</head>
<p>तस्मिन्नेव पात्नीवते मन्त्रे—“ऐभिरग्ने सरथं याह्यर्वाङ्
नानारथं वा विभवो ह्यश्वाः । पत्नीवतस्त्रिंशतं त्रींश्च देवाननुष्व-
धमावह. मादयस्व” इति । तत्र संशयः—किं त्रयस्त्रिंशतो
देवानामुपलक्षणम् ? उत न ? इति । पूर्वन्याय एवोदाहरणान्तरे
अधिकाशङ्कां निराकर्त्तुमतिदिश्यते ।</p>
<head>पूर्वपक्षः</head>
<p>अत्रायं पूर्वपक्षः—अयं ह्यत्र मन्त्रार्थः—हे अग्ने एभिर्देवैः
सहार्वाचीनं समं वा रथमारुह्यायाहीति । आटो व्यवहितसम्बन्धः
सम्भवति । ते अश्वाः प्रभावयुक्ता भवन्ति । आगत्य च पत्नीवतस्त्र-
यस्त्रिंशद्देवाननुष्वधमावह, आहूय मादयस्व तर्पय एभिर्विशिष्ट इति
यावत् । तेनात्र त्रयस्त्रिंशद्देवानां तर्पणीयत्वेन प्राधान्यावगमात्तेषां
देवत्वमेव । पूर्वाधिकरणे तु ‘सहयुक्तेऽप्रधाने’ (पा. सू. २. ३. १९)
<pb n="617"/>
इत्यप्राधान्यानुशिष्टतृतीयानिर्द्देशात्त्वष्टुर्न देवतात्वम्, किन्तु स्तुत्यर्थ-
त्वम् । स्वभावकीर्त्तनमेवेति शेषः । न चात्राग्नेरपि परिवेष्ट्टत्वेना-
भोक्तृत्वात्त्वष्टृवददेवतात्वमिति वाच्यम् । परिवेष्ट्टत्वस्य भोक्तृत्वा-
विरोधात् । यथा लोकेऽपि गणभोक्तैव कश्चिद्भुक्तवान् भोक्ष्यमाणो
वा परिवेष्टा भवतीति । न च “आग्रयणात्पात्तीवतं गृह्णाति”इतिवद्वा
कश्चिद्विशेषोऽस्ति, येनाग्नेर्देवतात्वं नान्यस्येत्येवं निश्चीयते । तेन
“पात्नीवतं गृह्णति” इत्यत्र तद्धितेन पत्नीवन्मात्रस्यैव देवतात्वाभिधाने
सति कोऽसौ (?) पत्नीवत्सम्बन्धावगमात्समुच्चितयोरपि देवतात्वम् ।
तेनाग्निवत्तूयस्त्रिंशद्देवा अप्युपलक्षणीया इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि तद्धितान्तपात्नीवतपदमेकस्मिन्नग्नौ
त्रयस्त्रिंशति देवेषु च तुल्यवत्प्रवर्त्तेत । न त्वेतदस्ति । तथाहि—
पत्नीवान् देवता अस्येति यदि विग्रहस्तदा शीघ्रप्रतीतिवशादेक
एवाग्निेर्देवता । अथ पत्नीवन्तो देवता अस्येति विग्रगः, तदा
त्रिंशतो देवतानां प्रत्येकसमवेतैकैकत्वत्रयस्त्रिंशतो देवतापर्यालोचनेन
भिन्नपदोपात्ताग्निपर्यालोचनेनाक्षिप्तविलम्बितप्रतीतिर्भवेत् । न च
शीघ्रप्रतीतिसम्भवे विलम्बितप्रतीतिरात्मानं लभते । तेनाग्निरेव
पत्नीवद्देवतेति । न च मन्त्रवर्णावगतभोक्तृत्वान्यथानुपपत्या
त्रयस्त्रिंशतो देवानामपि देवतात्वम् । पारमार्थिकभोक्तृत्वाभा-
<pb n="618"/>
वेन स्तुतिपरत्वे सति विधिवाक्यपर्यालोचनेन विहिताग्नेरेवैश्वर्यप्रका-
शनपरत्वेनोपपत्तेः—एवंभूतोऽयमग्निः त्रयस्त्रिंशद्देवान् भोजयतीति ।
तदुक्तम्—</p>
<lg>
<l>चोदनार्थानुरोधेन मन्त्रः सर्वः प्रवर्त्तते ।</l>
<l>तेन त्वष्ट्टवदेवात्र त्रिंशताग्नेरभिष्टुतिः ।। इति ।</l>
</lg>
<p>( तं. वा., पृ. ७९५ )</p>
<p>तस्मात्त्वष्ट्टवदेव त्रयस्त्रिंशदपि नोपलक्षणीया इति ।</p>
<p>प्रयोजनम्—न वक्तव्यम् । सूत्रन्तु—त्रिंशदपि नोपलक्ष-
णीयाः परार्थत्वाद्विहिताग्निस्तुत्यर्थत्वादित्यर्थः ।।</p>
<trailer>इति पञ्चदशं त्रिंशदधिकरणम् ।। १५ ।।</trailer>
<head>अथ षोडशमनुवषट्काराधिकरणम्</head>
<sutra>वषट्कारश्च कर्त्तृवत् ।। ३. २. ३८ ।।</sutra>
<head>विषयसंशयौ</head>
<p>अस्त्यत्र वषट्कारदेवता “सोमस्याग्ने वीहीत्यनुवषट्करोति”
इति । तत्र सन्देहः—किमनुवषट्कारदेवतोपलक्षणीया नेति ।
अत्रापि स एव न्यायः केनचिद्विशेषेणोदाहरणान्तरेऽतिदिश्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—भवतु त्रयस्त्रिंशतो देवतानां
<pb n="619"/>
देवतात्वाभावादनुपलक्षणम् । इह तु “सोमस्याग्ने वीहि” इत्यस्य
होममन्त्रस्य करणत्वेनानुवषट्कारे विनियोगादग्नेश्चोदनया मन्त्र-
वर्णाच्चानुवषट्कारदेवतात्वमैकान्तमेव । तस्मादनुवषट्कारशेष-
भूतसोमभक्षणे अग्निरप्युपलणीय एवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि द्रोणकलशादनुवषट्कारदेवतार्थं
सोमो गृह्यते । किन्तर्हि ? प्रधानदेवतार्थेन । अनुवषट्कारो हि
प्रतिपत्तिकर्म, तेन हि प्रधानदेवतार्थमाहृतमेव द्रव्यं प्रतिपाद्यते ।
अतो यथा पूर्वतः पाताध्वर्युर्होता वा इतरपानान्तरेण प्रतिपत्ति-
कर्मसम्बन्धित्वेन नोपलक्ष्यते, तथानुवषट्कारदेवतापि । तदा ह्युप-
लक्ष्येत यदि च प्रकृतावैन्द्रप्रतिपत्तिसम्बन्धिन उपलक्षणं कृतं
भवेत् । न चैवमस्ति । तदुक्तम्—</p>
<lg>
<l>यथा पश्चात्तनः पाता पूर्वपात्रुपलक्षणम् ।</l>
<l>अप्राकृतं न कुर्वीत तथैनामपि देवताम् ।। इति ।</l>
</lg>
<p>(तं. वा., पृ. ७९७)</p>
<p>तेन त्वष्ट्टवत्त्रयस्त्रिंशद्वदनुवषट्कारदेवताप्यग्निर्नोपलक्षणीय
एवेति ।</p>
<p>प्रयोजनम्—न वक्तव्यमेव । सूत्रन्तु—पानकर्त्तृवदनुवषट्-
कारदेवतापि नोपलक्षणीयेति ।।</p>
<trailer>इति षोडशमनुवषट्काराधिकरणम् ।। १६ ।।</trailer>
<pb n="620"/>
<head>अथ सप्तदशमनैन्द्राणाममन्त्रकभक्षणाधिकरणम्</head>
<sutra>छन्दः प्रतिषेधस्तु सर्वगमित्वात् ।। ३. २.३९. ।।</sutra>
<p>स्थितादुत्तरमुच्यते । नैतदस्ति, यदुक्तमूहेन मन्त्रवद्भक्षणं
कर्त्तव्यमिति । द्वेधा हि पूर्वपक्षितम्—अमन्त्रकं भक्षणम्, ऊहेन
वा । तत्रोहपूर्वपक्षाभ्युपगमेनैव पञ्च विचारान् परिसमाप्येदानी-
मूहपूर्वपक्षमेव निराचष्टे ।</p>
<p>अयमत्र सिद्धान्तिनोऽभिसन्धिः—प्रकृतिविकारभावे हि
सत्यूहो भवति । न चैकस्यैव ज्योतिष्टोमस्य प्रकृतिविकारभावः
सम्भवति । न च ग्रहणाभ्यासाः पृथक्कर्माणि, येन तेषां
प्रकृतिविकारभावो भवेत् । न च तेषां मध्ये केषाञ्चिदेव सोमसमत्व-
मन्येषाञ्च प्रकृतिविकारभावः सम्भवति । सर्वेषामेव यागद्वारेण
युगपत्सर्वधर्मत्वात् । तदुक्तम्—</p>
<lg>
<l>तुल्यप्रकरणा ह्येषा ज्योतिष्टोमक्रियेष्यते ।</l>
<l>प्रकृतिर्विकृतिश्चेष्टा न चात्मैवात्मनः क्वचित् ।। इति ।</l>
</lg>
<p>(तं. वा., पृ. ७९८)</p>
<p>ननु “इन्द्राय वसुमते त्वा गृह्णामि” इति मन्त्रस्य ग्रहण-
द्वारेणेन्द्रप्रदानार्थत्वात्तद्वशेनैन्द्रप्रदान एव सोमधर्मनियमः, आहव-
नीयसम्बन्धवशेनेव त्रैवर्णिकस्याग्निहोत्रादिनियम इत्युक्तम् ।
मैवम् ; भवत्वनारभ्योत्पन्नस्याहवनीयस्य “यदाहवीये जुह्वति”
<pb n="621"/>
इत्यनेनानारभ्यवादेन सर्वहोमार्थस्य त्रैवर्णिकमात्रसम्बन्धस्य
होमनियामकत्वम्, आहवनीयव्यतिरेकेण होमासम्भवात् तस्य
च त्रैवर्णिकमात्रव्यवस्थितत्वात् । न चास्य तद्वत्सोमार्थत्वम्,
येन मन्त्रेण विनान्यः सोमो ग्रहीतुमेव न शक्यते, किन्तु
लिङ्गप्रकरणाभ्यामैन्द्रसोमार्थत्वमेव मन्त्रस्य । तेनैन्द्र एव सोमो
मन्त्रेण गृह्यते । इतरेषाञ्चामन्त्रकं ग्रहणमिति प्रथम एव पूर्वपक्षः
साधीयानिति ।</p>
<p>सूत्रन्तु—पूर्वोक्तलिङ्गदर्शनसमाधानार्थत्वाच्च भाष्यवार्तिकयो-
स्सुव्यक्तमिति ।।</p>
<trailer>इति सप्तदशमनैन्द्राणाममन्त्रकभक्षणाधिकरणम् ।। १७ ।।</trailer>
<head>अथाष्टादशमैन्द्राग्नभक्षस्यामन्त्रकत्वाधिकरणम्</head>
<sutra>ऐन्द्राग्ने तु लिङ्गाभावात्स्यात् ।। ३. २. ४० ।।</sutra>
<p>अस्ति तत्रैन्द्राग्नः सोमः—“ऐन्द्राग्नं गृह्णाति” इति । तत्र
सन्देहः—मन्त्रवद्भक्षणममन्त्रकं वेति । ऐन्द्राणां समन्त्रकं भक्षण-
मनैन्द्राणाममन्त्रकमिति प्रथमपूर्वपक्षे स्थिते इदानीं कृत्वाचिन्तया-
विचारान्तरमारभ्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—भवत्वनैन्द्राणाममन्त्रकं
<pb n="622"/>
भक्षणम् । ऐन्द्राग्ने त्विन्द्रकर्त्तृकस्य यागस्य विद्यमानत्वाच्छेषभक्षणे
मन्त्रः प्रयोक्तव्य एव । ननु द्विदेवत्यस्यैकेन व्यपदेशः चतुर्द्धाकरण
एव निराकृतः । तथाहि—तत्र सापेक्षस्याग्नेराग्नेय इति तद्धितेनो-
पन्यस्तत्वादग्नीषोमीययोः पुरोडाशयोर्नाग्नेयशब्देनोपादानम् । तथे-
न्द्रपीत इति समासस्यापि सापेक्षादिन्द्रपदानुपादानान्नाग्निसापे-
क्षेन्द्रविषयत्वमिति । तेनैव गतत्वान्नारब्धव्यमिदमधिकरणम् ।
मैवम् ; एवमत्र पूर्वपक्षवादी मन्यते—अग्निरस्य देवतेत्याग्नेयः ।
देवतात्वञ्चौद्देशरूपयजमानसङ्कल्पविषयत्वम् । तच्चाग्नेयतद्धितेनास्य
निरपेक्षाग्नेरेवोपात्तमिति द्विदेवत्यपुरोडाशं न प्रतिपादयतीत्युक्तम् ।
इन्द्रेण पीत इत्यत्र तु सम्प्रदानकृतयागरूपव्यापारविषयत्वम् ।
तच्चोभयोद्देशपरित्यक्तस्यापि स्वकीयभागेऽन्यनिरपेक्षस्यापि सम्भ-
वत्येव । तथैन्द्राग्ने मन्त्रलिङ्गसद्भावादिन्द्रपीतस्येति मन्त्रः प्रयोक्तव्य
एवेति । एवं प्राप्तेऽभिधीयते—</p>
<sutra>एकस्मिन्वा देवतान्तराद्विभागवत् ।। ३. २. ४१. ।।</sutra>
<head>सिद्धान्तः</head>
<p>अयमभिप्रायः—भवेदेवं यदीन्द्रपीतशब्दोऽयं मुख्यो भवेत् ।
न चैतत्सम्भवति । देवतायाः सोमरसपानासम्भवात् । पानेऽपि
चं हुतावशिष्टस्यापीतत्वेन इन्द्रपीतव्यपदेशानर्हतत्वात् । न
<pb n="623"/>
चान्यस्मिन् पीते अन्यः पीत इति व्यपदेष्टुं शक्यते । तेन
लक्षणया सङ्कल्पपरोऽयम् । इन्द्रपीतस्येतीन्द्राय सङ्कल्पित
इत्यर्थः । तथाच सति कृत्स्नस्यैवेन्द्राय सङ्कल्पितत्वात् शेषोऽपि
व्यपदेष्टुं शक्यत इति । तदुक्तम्—</p>
<lg>
<l>यो हि तावद्धुतः सोमः स नैवमभिधीयते ।</l>
<l>न च तस्येन्द्रपीतत्वादहुतस्त्विन्द्रपीतता ।। इति ।</l>
</lg>
<p>( तं. वा., पृ. ८०० )</p>
<p>न चैन्द्रप्रदानस्य मिश्रसङ्कल्पितस्यान्यतरव्यपदेशः समास-
वृत्तेन्द्रपदेन सम्भवति । तद्धितसापेक्षसमासनिषेधात् ।
तस्मादैन्द्राग्नस्याप्यमन्त्रकमेव भक्षणमिति ।</p>
<p>प्रयोजनम्—न वक्तव्यम् । सूत्रन्तु—एकस्मिन्नैन्द्रे देवता-
न्तरादग्नेर्विच्छिद्य मन्त्रः प्रयोक्तव्यः । चतुर्द्धाकरणरूपपुरोडाश-
विभाग इवेति ।।</p>
<trailer>इत्यष्टादशमैन्द्राग्नभक्षस्यामन्त्रकत्वाधिकरणम् ।। १८ ।।</trailer>
<head>अथैकोनविंशं भक्षमन्त्रस्य गायत्रान्यच्छन्दस्केऽपि</head>
<head>विनियोगाधिकरणम्</head>
<sutra>छन्दश्च देवतावत् ।। ३. २. ४२ ।।</sutra>
<head>विषयसंशयौ</head>
<p>तस्मिन्नेव मन्त्रे “गातत्रच्छन्दसः” इत्युच्यते । तत्र सन्देहः—
<pb n="624"/>
किमेकच्छन्दसि सोमे मन्त्रः ? उत नानाच्छन्दस्यापि ? इति ।
पूर्वापवादत्वेनेदमारभ्यते ।</p>
<head>पूर्वपक्षः</head>
<p>अत्रायं पूर्वपक्षः-यथेन्द्रपीतस्येति सापेक्षत्वदोषान्न सम्भवति,
तथा गायत्रच्छन्दस इत्यपि नानाच्छन्दसि सापेक्षत्वदोषादेव न
सम्भवति । तेन यद्यपि ज्योतिष्टोमे केवलगायत्रच्छन्दाः सोमो
नास्ति, तथापि यत्र केवलगायत्रच्छन्दाः सोमोऽस्ति, तत्रैवास्य
मन्त्रस्य प्रयोगः । अतः छन्दोऽपि देवतावन्निरपेक्षमेव विशेषण-
मिति । एवं प्राप्तेऽभिधीयते—</p>
<sutra>सर्वेषु वाभावादेकच्छन्दसः ।।३. २. ४३।।</sutra>
<head>सिद्धान्तः</head>
<p>अयमभिप्रायः—भवेदेवं यदि गायत्रच्छन्दाः क्वचिदपि वेदे
भवेत् । न त्वेतदस्ति । त्रयाणामपि वेदानां क्वचित्साधनांशे
छन्दोन्तरस्यावश्यंभावित्वात् । अतो रथन्तरसामवतस्त्वयोगव्यव-
च्छेदेनैव गायत्रच्छन्दस इति विशेषणत्वम्, नान्ययोगव्यवच्छेदेन ।
तेन सापेक्षमसमर्थमित्येतदपि न नित्यसापेक्षविषयम् । यत्र
नैरपेक्ष्यमपि सम्भवति, तद्विषयमेवैतत् । तदुक्तम्—</p>
<lg>
<l>यत्र नामोपपद्येत निरपेक्षं विशेषणम् ।</l>
<l>सापेक्षस्याग्रहस्तत्र न तु यत्रापि नास्ति तत् ।। इति ।</l>
</lg>
<p>(तं. वा., पृ. ८०१)</p>
<pb n="625"/>
<p>अतोऽत्र केवलगायत्रच्छन्दसोऽभावान्नानाच्छन्दस्वोऽपि सोमे
प्रयोक्तव्य एवायं मन्त्र इति ।</p>
<p>प्रयोजनम्—न वक्तव्यमेव । सूत्रन्तु—सर्वेषु नानाच्छन्द-
स्केषु मन्त्रः, गायत्र्येकच्छन्दसः सोमस्याभावादिति ।।</p>
<trailer>इत्यष्टादशं भक्षमन्त्रस्य गायत्रान्यच्छदस्केऽपि</trailer>
<trailer>विनियोगाधिकरणम् ।। १८ ।।</trailer>
<head>अथ विंश इन्द्रपीताधिकरणशेषः</head>
<sutra>सर्वेषां त्वैकमन्त्र्यमैतिशायनस्य भक्तिपानत्वात्
सवनाधिकारो हि ।। ३. २. ४४. ।।</sutra>
<head>इन्द्रपीताधिकरणसिद्धान्तः</head>
<p>यदुक्तमैन्द्राणाममन्त्रकं भक्षणमिति, नैतत् ; सर्वेषां
समन्त्रकमिति । यथा समाम्नातश्च मन्त्रः स्यात् । एवं तावत्तृ-
तीयातत्पुरुषसमासाश्रयणेनेन्द्रपदसामानाधिकरण्यमिति कृत्वा ऐ-
न्द्राणां समन्त्रकं भक्षणमनैन्द्राणाममन्त्रकमिति प्रथमपूर्वपक्षनि-
रासेन पारमार्थिकः सिद्धान्तोऽभिधीयते । अयमभिप्रायः—
भवेदेवं यदि इन्द्रपीतस्येति पदं तृतीयासमासेन सोमसमानाधिकरणं
<pb n="626"/>
भवेत् । किन्तर्हि ? बहुव्रीहिसमासाश्रयणेन सवनसमानाधिकरण-
मिदम् । इन्द्रेण पीतस्सोमो यस्मिन्सवने तद्भवतीन्द्रपीतं सवनम् ।
तस्य सवनस्य यस्सम्बन्धी सोमः सोऽनिन्द्रपीतोऽपि शक्यत
एवेन्द्रपीतस्येति व्यपदेष्टुमित्यविकृत एव मन्त्रस्सर्वः शेषभक्षणे
प्रयोक्तव्यः । तदुक्तम्—</p>
<lg>
<l>इन्द्रेण यस्मिन्सवने पीतस्सोमो निरूप्यते ।</l>
<l>तस्य योऽन्योऽपि सम्बन्धी स एवं व्यपदिश्यते ।। इति ।</l>
</lg>
<p>(तं. वा., पृ. ८०१)
( तं. वा., पृ. ८०२ )</p>
<p>ननु बहुव्रीहिसमासस्यानेकपदविवक्षितत्वात्तृतीयासमासा-
द्दुर्बलत्वमित्युक्तम् । तत्कथं सवनसमानाधिकरणमिति ।
उच्यते—इन्द्रपीतस्य सोमस्येति षष्ठ्यन्तस्य भक्षणक्रियासम्ब-
न्धानुपपत्तेरन्यभक्षणोपदेशाच्चेन्द्रपीतस्य सोमस्यावयवं भक्षयामी-
त्ववयवपदमवश्यमत्राध्याहर्त्तव्यम् । न च भक्षणीयो विद्यमानः
शेष इन्द्रेण पीतः, इन्द्राय वा दत्तः । तेन विद्यमानत्वाच्छेषो
नेन्द्रपीतशब्दार्थः । न चेन्द्रोद्देशत्यक्तस्य भागस्येन्द्रपीतत्वाद्विद्य-
मानस्य च तदेकदेशत्वादविद्यमान एवेन्द्रपीतशब्देनाभिधीयत
इति वाच्यम् । यतः सम्बन्धसामान्ये सोमस्येति षष्ठी । न चाविद्य-
मानस्य सम्बन्धोऽत्रोपलक्षणत्वेनाश्रयणीयः । न विद्यमानसम्बन्धे
सम्भवति भूतपूर्वसम्बन्धाश्रयणम् ।
<pb n="627"/>
किञ्च यद्यसौ कृस्न एवैकेन भक्ष्यते (?) इन्द्रपीतावयवत्वात् ।
न हि कपालावयवो घटावयवो भवति । तेनौपचारिक एवायं
तदवयवव्यपदेशः । न च मुख्ये सम्भवत्यौपचारिकाश्रयणं युक्तम् ।
यदा त्विन्द्रेण पीतं यस्मिन् सवने तस्य सवनस्य यः सोम
इति व्युत्पत्या विद्यमानशेष एवाभिधीयते, तदा तदवयवभक्षणे
सति नातीतसम्बन्धोपलक्षणत्वम् । नाप्यनवयवेऽवयवशब्द इति
बहुव्रीहिसमास एव युक्तः । ननु बहुव्रीहिसमासेऽपि मुख्यपीतशब्दे-
नेन्द्रोद्देशेन त्यागो लक्षणीयः, तदत्रेन्द्रोद्देशेन ग्रहणमेव लक्ष्यताम् ।
तथाच सति विद्यमानस्यापि शेषस्येन्द्रोद्देशेन गृहीतत्वान्न पूर्वोक्त-
दोषप्रसङ्ग इति । मैवम् ; लक्षितलक्षणादोषात् । तथाहि—
पानेन त्यागो लक्षणीयः । त्यागेन च तदुद्देशेन ग्रहणम् ।
बहुव्रीहिपक्षे तु त्यागमात्रलक्षणम् । किञ्चापेक्षावशात्प्रकरणाविशेषा-
च्चैतदेवोचितम् । तथाहि—धर्मप्रदानान्येव शेषभक्षणे तत्प्रकाशकं
मन्त्रमपेक्षन्ते । प्रकरणञ्च ज्योतिष्टोमस्याविशिष्टमेव । बहुव्रीहिसमा-
साश्रयणेन सर्वेषामेव समन्त्रकं भक्षणमिति सिद्धम् ।</p>
<p>प्रयोजनम्—पक्षोक्तम् । सूत्रन्तु—ऐन्द्राणां ग्रहाणां सर्वेषां
चैकमन्त्र्यमिति ऐतिशायनस्याचार्यस्य मतम् । यतः सवननिर्द्देशोऽ-
यमिन्द्रपीतस्येति । अन्यथापीत एव गौणः पीतशब्दप्रयोगः
सम्प्रसज्येतेति ।</p>
<pb n="628"/>
<lg>
<l>इतीन्द्रपीतये हीयं श्रुतिर्यूथान्मयाधुना ।</l>
<l>उद्घाटिता च दासस्य गृह्यतामर्थलोलुपा ।।</l>
</lg>
<trailer>इति विंश इन्द्रपीताधिकरणशेषः ।। १९ ।।</trailer>
<head>इति भक्षपेटिका</head>
<trailer>इति श्रीबालवलभीभुजङ्गापरनाम्नो भट्टभवदेवस्य कृतौ</trailer>
<head>तौतातितमततिलके तृतीयस्याध्यस्य द्वितीयः पादः ।।</head>
<head>अथ तृतीयाध्यास्य तृतीयः पादः ।।</head>
<head>तत्र प्रथममुपक्रमाधिकरणम्</head>
<sutra>श्रुतेर्जाताधिकारः स्यात् ।। ३. ३. १. ।।</sutra>
<head>विषयसंशयसङ्गतयः</head>
<p>जोतिष्टोमे श्रूयते—“उच्चैऋचा क्रियते, उच्चैः साम्ना, उपांशु
यजुषा” इति । तत्र सन्देहः-किमृगादिजातिमधिकृत्यैते शब्दाः
प्रवृत्ताः ? अथवा वेदमधिकृत्य ? इति । एवं लिङ्गविनियोगं
प्रतिपाद्येदानीमवसरप्राप्तो वाक्यविनियोगः प्रस्तूयते । अत्रोच्चैस्त्वा-
दिधर्मो विधीयमानः किमृगादिजातिशेषतया विधीयते ? किमृग्वे-
दादिविषयतया ? इति । ननु मन्त्रब्राह्मणात्मको वेदः, एक एव च
ऋङ्मम्त्रो वेदत्रयेऽपि पट्यते । अतस्तस्य वेदत्रयरूपत्वादनध्यव-
सायो विकल्पो वा भवेत् । जातधर्मत्वे तु पादबद्धऋक्सम्ब-
<pb n="629"/>
न्धान्नानध्यवसायो नापि विकल्प इति जातधर्मत्वमेव युक्तम् ।
तदुक्तम्—</p>
<lg>
<l>जातस्य हि व्यवस्थानाच्छक्यं धर्मावधारणम् ।</l>
<l>सङ्कीर्णत्वात्तु वेदानां भवेत्तद्धर्मसङ्करः ।। इति ।</l>
</lg>
<p>(तं. वा., पृ. ८०१)
( तं. वा., पृ. ८०४ )</p>
<p>अतः सन्देहाभावात्कथमत्र विचार इति । उच्यते—
स्यादेवं यदि ऋग्वेदेन यत्प्रकाश्यते तदुच्चैरुच्चारितेनेति सिद्धान्त-
वचनव्यक्तिर्भवेत् । किन्तर्हि ? यदृग्वेदेन विधीयते तदुच्चैरिति ।
एकस्य च मन्त्रस्य वेदत्रयपाठेऽपि न सर्वत्र विधानमस्ति । येन
येनैव यो मन्त्रो विधीयते तद्धर्मत्वमेव तस्य । अथ कश्चिद्वेदद्वयेन
विधीयते, तदा तुल्यत्वादगत्या विकल्प एवेति । तदयं
सन्देहार्थः—किमृग्जातेन यत्प्रकाश्यते तदुच्चैःस्वेरणानुष्ठातव्यम् ?
उत सामवेदेन यद्विधीयते, तदुच्चैः स्वरेणानुष्ठातव्यमिति ।
सिद्धान्तयुक्तिबलेन तु याज्यानुवाक्यासु विहितस्वरूपेणैव
स्वरानुष्ठानं कर्मसु च प्रकाशकमन्त्रद्वारेणैवेति विवेक्तव्यम् ।
तदर्थञ्च भाष्यवार्तिकयोः कारणसन्देहोऽयमुपन्यस्तः—किमृक्छब्दो
जात परः ? अथवा वेदपरः ? इति ।</p>
<head>पूर्वपक्षः</head>
<p>अत्रायं पूर्वपक्षः—‘तेषामृग्यत्राथवशेन पादव्यवस्था’ इत्या-
<pb n="630"/>
दिषु एकार्थावच्छिन्नपादसमूहात्मको मन्त्र ऋक्छब्दार्थः एकार्था-
वच्छिन्नपदसमूहात्मकश्च मन्त्रो यजुःशब्दार्थः । ऋगाश्रितः
स्वरसमूहात्मकश्च गीतिविशेषः सामशब्दार्थ इति निरूपितमेव ।
तेन “उच्चैर्ऋचा क्रियत” इत्यादिषु श्रौतऋगाद्युद्देशेनैववोच्चैष्ट्वादिध-
र्मो विधीत इति जातधर्मत्वमेव । </p>
<p>नन्वर्थवादोपक्रममिदं वाक्यम् । तत्र च प्रथमं वेदः श्रूयते ।
तथा हि “प्रजापतिर्वा इदमेक आसीत् स तपोऽतप्यत तस्मात्तेपाना-
त्त्रयो देवा असुज्यन्त—अग्निर्वायुरादित्यः । ते तपोऽतप्यन्त, तेभ्य-
स्तपस्तेपानेभ्यस्त्रयो वेदा असृज्यन्त—अग्नेर्ऋग्वेदः, वायोर्यजुर्वेदः,
आदित्यात्सामवेदः” इति । तत्र श्रूयते—“उच्चैर्ऋचा क्रियते, उच्चैः
साम्ना उपांशु यजुषा” इति । तेनोपक्रमानुरोधादृगादिपदं लक्षणया
वेदपरमेव युक्तम् । न च लक्षणैव दोषः, दोषः, वेदे उपक्रमेऽपि
मन्त्रपरत्वेन लक्षणास्वीकारात् । किञ्च यत्रोपसंहारस्थार्थवादानु-
रोधेनाऽपि “अक्ताः शर्करा उपदधाति” इत्यत्र विध्युद्देशार्थवर्णनम्,
तत्रोपक्रमस्थार्थवादानुरोधे सुतरामेवोचितमिति कथमृगादिपदानां
जातपरत्वमिति । उच्यते—“अक्ताः शर्करा” इत्यादिको हि
विध्युद्देशः सन्दिग्धतया तत्रार्थवादमपेक्षताम्, इह त्वृगादिपदानां
निस्सन्दिग्धजातवचनात्वान्नार्थविशेषमवधारयितुमपेक्षा समस्ति,
येनार्थवादमपेक्षेरन् । किञ्च विधिशेषो ह्यर्थवादो विवक्षितलक्षणा-
<pb n="631"/>
वृत्तश्च । तेन प्रधानभूतविध्युद्देशानुरोधेन तस्यैव लक्षणावृत्त-
त्वमुचितम्, न तु विध्युद्देशस्य । किञ्च “अक्ताः शर्कराः” इत्यत्र
विध्युद्देशाक्षिप्ताञ्जनसाधनद्रव्यसामान्यस्य, नापि विधीयमानाञ्चन-
क्रियायाः “तेजो वै घृतम्” इति वाक्यशेषस्थघृतग्रहणे कश्चि-
द्विरोधः समस्ति । इह तु विध्युद्देशगतस्य ऋगादिपदस्य स्वार्थपरि-
त्यागेन वेदपरत्वमिति भवति विरोधः तदुक्तम्—</p>
<lg>
<l>यथा च द्रव्यसामान्यं क्रिया वा न विरुध्यते ।</l>
<l>विशेषैर्वाक्यशेषस्थैर्नैवं वेदैर्ऋगादयः ।। इति ।</l>
</lg>
<p>(तं. वा., पृ. ८०१)
( तं. वा., पृ. ८०३ )</p>
<p>किञ्च जातधर्मत्वे ज्योतिष्टोमप्रकरणमप्यविरुद्धं भवति ।
जातरूपस्य मन्त्रस्य ज्योतिष्टोमे कार्त्स्न्येनैव विद्यमानत्वात् ।
वेदधर्मत्वे तु मन्त्रब्राह्मणवाक्यसमूहात्मकस्य वेदस्य ज्योतिष्टोमे
कार्त्स्न्येनाभावादन्यत्रापि ऋग्वेदेन यद्विधीयते, तदुपांश
कर्त्तव्यमिति प्रकरणबाधः । तदुक्तम्—</p>
<lg>
<l>प्रतिसङ्घातवर्त्तित्वाज्जातं प्रकरणेऽस्ति नः ।</l>
<l>वेदो महासमूहत्वात्प्रकृतौ न समाप्यते ।। इति ।</l>
</lg>
<p>(तं. वा., पृ. ८०१)
( तं. वा., पृ. ८०४ )</p>
<p>तेन ऋगादिपदानां श्रुत्यनुरोधाज्जातधर्मत्वमेवोच्चैष्ट्वादीना-
मिति । एवं प्राप्तेऽभिधीयते—</p>
<sutra>वेदो वा प्रायदर्शनात् ३. ३. २. ।।</sutra>
<pb n="632"/>
<head>सिद्धान्तः</head>
<p>अयमभिप्रायः—भवेदेवं यद्युपक्रमस्थार्थवादे वेदः श्रूयमाणो
नावगम्येत । तथाहि—वेदस्तावदुपक्रमे प्रतीयते । स्तुतिविषयश्च
स एव भवति, यो विधीयते । यत्र वान्याद्विधीयते, तत्र वेदस्य
स्वार्थप्रतिपादने सामर्थ्यतः प्राप्तत्वात्किमत्र विधेयमित्याकाङ्क्षायां
तदेकवाक्यतापन्नेन “उच्चैर्ऋचा क्रियते” इत्यनेनोच्चैष्ट्वादि विधी-
यमानं वेदसम्बिन्धित्वेनैव प्रतीयते । न च “उच्चैर्ऋचा क्रियते”
इति ऋङ्मन्त्रावगमान्न वेदविषयत्वमिति वाच्यम् । उपक्रमानुरोधेन
विध्युद्देशगतऋगादिपदानामपि लक्षणया वेदपरत्वात् ।</p>
<p>ननु विशेषो ह्यर्थवादोऽस्वार्थपरश्च । अतः प्रथमोवगतेऽपि
प्रधानभूतविध्युद्देशानुरोधेन तस्यैव लक्षणया ऋगादिमन्त्रपरत्व-
मुचितम् । विपरीतन्तु कुतः ? उच्यते—स्यादेवं यदि ऋगादि-
सम्बन्धेनोच्चैष्ट्वादिविधिर्लब्धात्मको भवेत् । इह तु प्रथमं स्तूय-
मा/?/नवेदावरुद्धबुद्धिना विध्युद्देशगतमपि चरमं प्रतीयमानमृगादिपदं
वेदपरमेव प्रतीयत इत्यर्थवादविपरीतार्थत्वाभावान्नार्थवादस्थ-
वेदशब्दस्य लक्षणया ऋगादिपरत्वमिति । तेन यद्यपि विध्युद्दे-
शार्थवादयोः प्रधानगुणभावेन बलाबलमस्त्येव, तथाप्युक्तन्या-
येनोपक्रमस्थवेदज्ञानस्यैव बलवत्वाद्विध्युद्देशगतऋगादिपदानामेव
वेदलक्षणार्थत्वम् ।</p>
<pb n="633"/>
<p>तदुक्तम्—</p>
<lg>
<l>विध्यर्थवादसम्बद्धमन्यदेव बलाबलम् ।</l>
<l>मुख्यपश्चात्तनत्वेन ज्ञानानामन्यदेव तत् ।। इति ।</l>
</lg>
<p>(तं. वा., पृ. ८०१)
( तं. वा., पृ. ८०६ )</p>
<p>यत्र पुनः पूर्वज्ञाननिरपेक्षमेवोत्तरं ज्ञानं पूर्वविपरीतमुत्पद्यते,
तत्र पूर्वाबाधेनोत्तरस्यात्मलाभाभावाद्भवतु पूर्वज्ञानस्यैव बाधः ।
यथा—शुक्ताविदं रजतं नेदं रजतमिति ज्ञानयोः तदुक्तम्—</p>
<lg>
<l>पूर्वात् परवलीयस्त्वं तत्र नाम प्रतीयताम् ।</l>
<l>अन्योन्यनिरपेक्षाणां यत्र जन्म धियां भवेत् ।। इति ।</l>
</lg>
<p>(तं. वा., पृ. ८०१)
( तं. वा., पृ. ८०६ )</p>
<p>न च विध्युद्देशे लक्षणादोषः, अनुवादगतत्वेनादुष्टत्वात् । यथा
खल्वन्यत्रार्थवादानामनुवादकत्वाल्लक्षणावृत्तिरदुष्टा, तथात्रार्थवादा-
वगतवेदविषयाणामृगादिपदानामप्यनुवादकत्वाल्लक्षणावृत्त्वमविरु-
द्धम् । किञ्चेयं लक्षणा वेदेनैवाश्रिता । यथा—“ऋग्भिः पूर्वाह्वे
दिवि देव ईयते यजुर्वेदे तिष्ठति मध्ये अह्नः, सामवेदेनास्तमये
महीयते वेदैरशून्यस्त्रिभिरेति सूर्यः” इति । अत्र हि यजुःसामगत-
वेदशब्दसाहचर्यादन्ते च वेदैरिति बहुवचननिर्द्देशादुपक्रमस्थर्क्प-
दस्यापि वेदविषयत्वमेव निर्णीयते । अतो न ऋगादिपदेभ्यो
वेदप्रतीतिवैमुख्यम् ।</p>
<p>यत्तु वेदधर्मत्वे ज्योतिष्टोमप्रकरणं बाध्यत इत्युक्तम्, तदनु-
<pb n="634"/>
मन्यामह एव, बलवता वाक्येन सर्वत्रैव प्रकरणबाधस्येष्टत्वात् ।
अपि च जातधर्मत्वे “उच्चैः साम्ना” इति वाक्यमनर्थकमेव स्यात् ।
“ऋच्यध्यूढं साम गायति” इति साम्नामृगाश्रयत्वेन ऋचामेवो-
च्चैष्ट्वेन साम्नामप्युच्चैष्ट्वसिद्धेः । वेदधर्मत्वे तु ऋग्वेदेनाप्यन्यद्वि-
धीयते सामवेदेनाप्यन्यदिति नायं दोषः । तदयमर्थो भवति—
“उच्चैर्ऋचा क्रियते” इति ऋग्वेदेन यत्क्रियते ऋग्यजुस्सामरूपं
तदुच्चैस्स्वरेणानुष्ठातव्यम् । अथ च ऋग्वेदविहितोऽर्थो मन्त्रद्वारेणै-
वोच्चैःस्वरेणानुष्ठातव्यः । न त्वृङ्मन्त्रेण यत्क्रियत इति सिद्धम् ।</p>
<p>प्रयोजनम्—पक्षोक्तम् । सूत्रन्तु—प्रायदर्शनाद्वेद एवोच्चैष्ट्वा-
दिविधाने ऋगादिशब्दैरुद्दिश्यते, प्रायदर्शनादुपक्रमे कीर्त्तनादिति ।।</p>
<trailer>इति प्रथममुपक्रमाधिकरणम् ।। १ ।।</trailer>
<head>अथ द्वितीयं गुणमुख्यव्यतिक्रमाधिकरणम्</head>
<sutra>गुणमुख्यव्यतिक्रमे तदर्थत्वान्मुख्येन वेदसंयोगः
।। ३. ३. ९. ।।</sutra>
<head>विषयसंशयसङ्गतयः</head>
<p>अस्त्याधानम्—“य एवं विद्वातग्निमाधत्ते” इति । तद्याजु-
र्वैदिकम् । तत्र सामगानमामनन्ति—“य एवं विद्वान् वारवन्तीयं
गायति, य एवं विद्वान् यज्ञायज्ञीयं गायति, य एवं विद्वान्
<pb n="635"/>
वामदेव्यं गायति” इति । तत्र सन्देहः—किमाधाने सामगानमुच्चैः ?
उतोपांश्विति । पूर्वमुच्चैष्ट्वादीनां वेदधर्मत्वं प्रतिपादितम् । इदानीं यत्र
वेदान्तरविहितस्य प्रधानस्य वेदान्तरविहितमङ्गं भवति, तत्र कतमो
वेदधर्मः स्यादिति प्रसङ्गान्निरूप्यते । अत्र यद्यपि वामदेव्यादिसाम्नां
सामवेदे पाठ एवोत्पत्तिः, न तु पृथगुत्पत्तिविधिरस्ति, तथाप्युत्पत्ति-
विधिरस्तीति कृत्वाचिन्तयायं विचारः । वेदान्तरेऽनुरूपमङ्गमुत्प-
द्यते वाक्येन वेदान्तरीयप्रधाने विनियुक्तं तदीयप्रयोगवचनेन
गृह्यते, तत्र फलिष्यति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—पूर्वं हि “उच्चैः साम्ना
क्रियते” इति सामवेदेन यद्विधीयते तदुच्चैः कर्त्तव्यमिति निरूपितम् ।
वामदेव्यगानादीनाञ्च सामवेदाम्नातानां सामवैदिकोत्पत्तिविधिवि-
विषयत्वम् । याजुर्वैदिकाधानाङ्गत्वेन याजुर्वैदिकप्रधानीयप्रयोग-
विधिविषत्वम् । तत्रान्यतरस्वरपरिग्रहे कतरः स्वरः परिगृह्यतामिति
सन्देहे उत्पत्तिविधेः प्रथमावगतत्वादसाधारणत्वाच्च प्रयोगविधेश्चर-
मावगतत्वात्साधारणत्वाच्च उत्पत्तिविधेः स्वरपरिग्रह एवोचितः ।
नानाविधाङगप्रधानसाधारणो हि प्रयोगविधिः । उत्पत्तिविधिस्तु
वामदेव्यादिगानप्रत्यर्थप्रतिनियतः । तेनैषामुत्पत्तिविधिनिमित्तकः
स्वरो युक्त इति । एवं प्राप्ते—</p>
<pb n="636"/>
<head>सिद्धान्तः</head>
<p>अभिधीयते—भवेदेवं यद्यङ्गधर्मानुष्ठाने प्रधानधर्मबाधदोषो न
भवेत् । तथाहि—प्रधानमगुणं भवतीत्यङ्गान्यनुष्ठीयन्ते । यद्यङ्गध-
र्मानुरोधेन प्रधानधर्मो बाध्यते, तदा यदर्थमङ्गानुष्ठानं तदेव हीयेत ।
अङ्गस्य तु वैगुण्येऽपि तत्सगुणत्वस्याचिकीर्षितत्वात्प्रधानसगुणत्व-
स्य च सिद्धत्वान्न कश्चिद्देाषः । तेन यद्यपि वारवन्तीयादिसाम्नः
स्वरूपसिद्धमुच्चैष्ट्वं याजुर्वैदिकप्रयोगविधेश्च सामप्रधानविषयत्वेन
प्रधानद्वारप्राप्तमुपांशुत्वम्, तथापि तस्य प्रधानधर्मत्वेनैव बलीय-
स्त्वाद्गुणधर्मबाध एवेति । तदुक्तम्—</p>
<lg>
<l>गुणे स्वरूपतो धर्मः प्रधानद्वारतोऽपरः ।</l>
<l>यत्र स्यात्तत्र विज्ञेयं गुणधर्मस्य बाधनम् ।। इति ।</l>
</lg>
<p>(तं. वा., पृ. ८०१)
( तं. वा., पृ. ८१० )</p>
<p>नन्वेवं सति याजुर्वैदिकप्रयोगविधिविहितानां वारवन्तीयादि-
साम्नां स्वत एवोपांशुत्वप्राप्तेः कथं गुणमुख्यव्यतिक्रमन्यायविष-
यत्वम् । उच्यते—स्यादेवं यदि याजुर्वैदिकः प्रयोगविधिः
साक्षात्प्रधानमिवाङ्गमपि स्पृशेत् । स ह्यङ्गविशिष्टं प्रधानमनुष्ठेयतया
विदधद्विशिष्टविधिन्यायेन कल्पितविधिविहितविशेषण विशिष्टमेव
प्रधानं विधत्ते । न च कल्पितविशेषणविधीनां याजुर्वैदिकत्वम्, तत्र
तेषामपठितत्वात् । प्रधानस्यैव स्वतः सिद्धमुपांशुत्वं न त्वङ्गानाम् ।
<pb n="637"/>
कथं तर्ह्यङ्गानामुपांशुत्वम् ? उच्यते—साङ्गस्य हि प्रधानस्य
याजुर्वैदिकप्रयोगविधिविहितत्वेनोपांशुत्वमनुष्ठेयम् । यद्यङ्गानां
नानुष्ठायेप्त, तदा साङ्गस्य नानुष्ठितं भवतीति प्रधानसगुणत्वार्थ-
मेवाङ्गेष्वनुष्ठीयते । अन्यथा प्रधानमेव विगुणं भवतीति । नन्वङ्ग-
धर्माणामुत्पत्तिविधिनिमित्तत्वेन प्रथमोपनिपातात्प्रत्यात्मनियतत्वेन
चासाधारणत्वात्प्रबलप्रधानधर्मस्य तु प्रधानद्वारेण परम्परया
प्राप्तत्वाच्चरमभावित्वाच्च दुर्बलत्वम् । अतस्तदेव बाध्यत इति
युक्तम् । मैवम् ; उक्तमेवैतत्पूर्वाधिकरणे निरपेक्षोत्पन्नयोर्विरोधे
विज्ञानयोः पूर्वबाधेनोत्तरस्योत्पत्त्यसम्भवाच्चरमभाविनाप्युत्तरेण
पूर्वस्यैव बाधः तेनैकस्मिन्वाक्ये पूर्वपदार्थसापेक्षत्वादुत्तरपदार्था-
वधारणस्य भवतु पूर्वस्यैव बलवत्वम् । इह तु भिन्नवाक्यत्वेन
निरपेक्षत्वाच्छुक्तिरजतवदुत्तरस्यैव बलीयस्त्वम् । अतः प्रधान-
धर्मेणोपांशुत्वेनाङ्गधर्म एवोच्चैष्ट्वं बाध्यत इति ।</p>
<p>प्रयोजनम्—पक्षोक्तम् । सूत्रन्तु—गुणप्रधानधर्मयोर्विरोधे
प्रधानत्वाद्नणस्य प्रधानार्थसम्बन्धिवेदवशेनैव गुणस्य धर्मसम्बन्ध
इति ।</p>
<p>तदेतद्यथाभाष्यमधिकरणं वार्तिककारपदा नानुमन्यन्ते,
“अङ्गगुणविरोधे च तादर्थ्यात्” इत्यनेनैव न्यायेन गतत्वात् ।
ननु ‘य इष्ट्या पशुना सोमेनाग्रयणेन वा यजेत सोऽ’मावास्यायां
<pb n="638"/>
पौर्णमास्यां वा’ इत्यनेनैकस्यैवामावास्याकालस्य तत्र सोमाङ्ग-
दीक्षणीयाङ्गत्वं प्रधानसोमयागाङ्गत्वञ्च प्राप्तम् । तत्र दीक्षणीया-
कालानुरोधे सति प्रधानकालबाध एव भवेत्, नाङ्गकालः ।
तत्र न्यायः—प्रधानं हि सगुणं कर्त्तुमङ्गगुणः क्रियते ।
दीक्षणीयाकालानुरोधेन च प्रधानकालातिक्रमे प्रधानमेव विगुणं
भवेदिति दीक्षणीयाकाल एव बाध्यते । तदिहाप्यौत्पत्तिकाङ्ग-
स्वरानुरोधेन प्रधानस्वरबाधे प्रयोगविधिविहितसंसर्गिप्रधानगतो-
पांशुत्वातिक्रमे प्रधानमेव विगुणं भवेदिति न कश्चिद्विशेषः ।
किञ्च “य एवं विद्वान्वारवन्तीयं गायति” इत्यादिविनियोगवि-
धयो याजुर्वैदिका इति भाष्यकारेण स्वयमुदाहृताः । उत्पत्ति-
विधिश्च विनियोगार्थत्वाद्विनियोगस्य च प्रयोजनप्रत्यासत्तेर्विनि-
योगविधिवशेनैवौत्पत्तिकस्वरबाधे सति प्रयोगवचनमाश्रित्य गुण-
मुख्यव्यतिक्रमन्यायोपन्यासेन स्वाभिहितमपि विस्मृतं भाष्य-
कारेणेति ।</p>
<p>तेनेत्थमिदमधिकरणं वर्णनीयम्—किं वारवन्तीयादि-
साम्नां सामवैदिकोत्पत्तिविधिवशेनोच्चैष्ट्वधर्मः ? उत याजुर्वैदिकविनि-
योगविधिवशेनोपांशुत्वमिति । तत्र प्रथमावगतत्वादिना पूर्वोक्त-
न्ययेनोत्पत्तिस्वरो ग्राह्य इति प्राप्ते—</p>
<p>अभिधायते—भवेदेवं यद्युत्पत्तिविधेर्न विनियोगविधिर्बलवान्
<pb n="639"/>
भवेत् । तथाहि—अनुत्पन्नस्य विनियोक्तुमशक्यत्वाद्विनियोगार्थैवो-
त्पत्तिः । विनियोगस्तु प्रधानत्वान्मुख्यः । तेन गुणमुख्ययोरुत्प-
त्तिविनियोगविध्योर्विरोधे गुणस्योत्पत्तिविधेर्मुख्यभूतविनियोगविध्य-
र्थत्वान्मुख्यविनियोगविधिसम्बन्धिना स्वरेणैव वारवन्तीयादीनामु-
पांशुत्वेन सम्बन्ध इति । प्रयोजनम्—पक्षोक्तम् । सूत्रं व्याख्या-
तमेवेति ।।</p>
<trailer>इति द्वितीयं गुणमुख्यतिक्रमाधिकरणम् ।। २ ।।</trailer>
<head>अथ तृतीयं ज्योतिष्टोमस्य याजुर्वैदिकताधिकरणम्</head>
<sutra>भूयस्त्वेनोभयश्रुति ।। ३. ३.१० ।।</sutra>
<head>विषयसंशयौ</head>
<p>यजुर्वेदे ज्योतिष्टोमं समामनन्ति—“ज्योतिष्टोमेत स्वर्गकामो
यजेत” इति । तथा सामवेदेऽप्येवं समाम्नातम्—“ज्योतिष्टोमेन
स्वर्गकामो यजेत” इति । सकृच्च कृतायां क्रियाबुद्धौ द्वितीयं गुणार्थं
श्रवणं भवति । तत्र सन्देहः-किं याजुर्वैदिकं गुणार्थम् ? उत विप
रीतमिति । पूर्वमङ्गेष्वौत्पत्तिको वेदधर्मो विनियोगविधिवशेनापद्यत
इति प्रतिपाद्येदानीं प्रधानमेव यत्रोभयत्वेन श्रूयते, तत्र कतरस्य
वेदस्य सम्बन्ध उच्चैष्ट्वादिधर्मोऽत्रानुष्ठातव्य इति सन्देहे सत्यधिकार-
<pb n="640"/>
वाक्ययस्योभयत्राविशेषाद्यत्रोत्पत्तिस्तत्रैवानुष्ठातव्य इति स्थिते
उत्पत्तिविधिरेव कुत्रेति विचार्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—न तावदेकत्रोत्पन्नस्यान्यत्रा-
ङ्गसम्बन्धार्थं श्रवणम् । उभयत्रैवाङ्गश्रवणाविशेषात् । नापि फले
विनियोगार्थं, फलस्याप्युभयत्र श्रवणाविशेषात् । अतोऽध्येतृभेदेन
विकल्पेनैवोत्पादकत्वम् । यत एकस्य नाम वेदाध्ययनसम्भवे
सति स्वशाखा तावत्प्रथममस्याध्येतव्या । तेन यद्वेदगता शाखा
येन प्रथममधीता स एव वेदस्तस्योत्पादक इति शाखान्तरवद्वेद-
समुच्चयोऽपि व्यवस्थितये विकल्प एवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यङ्गभूयस्त्वश्रवणेन विशेषावगतिर्न
स्यात् । यजुर्वेदे हि ज्योतिष्टोमस्य दीक्षणीयादिकेतिकर्त्तव्यता
भूयसी श्रूयते, न तथा वेदान्तरे । इति कर्त्तव्यतायाः प्रकरण-
ग्राह्यत्वाद्यत्रेतिकर्त्तव्यता तत्रैव प्रकरणम् । यत्र च प्रकरणं तत्रैव
कर्त्तव्यतावगमादुत्पत्तिः । इतरत्र च गुणार्थं श्रवणमिति । तदुक्तम् ।</p>
<lg>
<l>गुणानां यत्र भूयस्त्वमितिकर्त्तव्यतात्मकम् ।</l>
<l>तत्र तेनैव लिङ्गेन तस्य कर्त्तव्यतेष्यते ।। इति ।</l>
</lg>
<p>(तं. वा., पृ. ८०१)
( तं. वा., पृ. ८१५ )</p>
<pb n="641"/>
<p>प्रयोजनम्—पक्षोक्तम् । सूत्रन्तु—उभयश्रुति यत्कर्म तस्या-
ङ्भूयस्त्वेनोत्पत्तिनिर्णय इति ।</p>
<p>तदस्य यथाभाष्यं सिद्धान्तहेतुं वार्तिककारपादा नानु-
मन्यन्ते । यदि खल्वितिकर्त्तव्यतोत्पत्यवगतौ लिङ्गं तदा तदल्पत्व-
भूयस्त्वयोः को विशेषः ? न हि धूमत्वेनावधारितोऽल्पीयान्
धूमोऽग्निं नानुमापयति । तदुक्तम्—</p>
<lg>
<l>बद्यस्य गमकत्वेन स्वशक्तेरवधारितम् ।</l>
<l>तदल्पं बहु वा तस्य प्रतीतौ न विशिष्यते ।। इति ।</l>
</lg>
<lg>
<l>यादृशस्य हि धूमस्य गमगत्वावधारणा ।</l>
<l>स तादृग्बहुरल्पो वा वह्निं गमयति ध्रुवम् ।। इति ।</l>
</lg>
<p>(तं. वा., पृ. ८०१)
( तं. वा., पृ. ८१६ )</p>
<p>अतो यथावार्तिकमेव सिद्धान्तहेतुर्वर्णनीयः । प्रतिकर्म
विशेषस्वरूपविज्ञानमुत्पत्तिः । द्रव्यदेवतेन च कर्मविशेषनिरूपणं
भवति । ज्योतिष्टोमस्य च द्रव्यदेवतं कृत्स्नमेव यजुर्वेदे
समान्मायते । तेन तत्रैव कर्मोत्पद्यते । इतरत्र वेदे कर्मस्वरूप-
मात्रमनुकीर्त्त्य स्तोत्रशस्त्रमात्रविधानात् गुणार्थमेव श्रवणम् ।
नन्वनेकेऽपि गुणाः प्रतिवेदं विधीयन्ते । तेषां प्रतिवाक्यं
कर्मानुवादेन न विधयः श्रूयन्ते । नाप्येकेन कर्मानुवादेन सर्वेषां
विधानमवगम्यते । अतो न तावद्वाक्येनानेकगुणविधानम् ।
<pb n="642"/>
नापि प्रकरणेनानूद्यमानस्य, प्रकरणाभावात् । कर्त्तव्यस्य
हीतिकर्त्तव्यताकाङ्क्षा प्रकरणम् । न चानुवादे कर्त्तव्यता
सम्भवति । अतः प्रकरणेनाप्यङ्गसम्बन्धासम्भवात्कथं गुणार्थं
श्रवणमिति । उच्यते—न हि स्वरूपेणानूद्यमानमितिकर्त्तव्यता-
काङ्क्षापरिपन्थि । किन्तर्हि ? विधातुमुद्देश्यत्वेनानूद्यमानत्वम् ।
इह तु यादृशं कर्मोत्पत्तिविधाववगतं तेन यद्येतद्धेत्वन्तरे शुद्धस्यैव
श्रवणमध्ययनविधिकारितं तदस्य प्रयोजनम् । स तु सन्निधि-
समाम्नातेतिकर्त्तव्यतासम्बन्धावगमार्थमेवेति निर्णीयते । अतो
यजुर्वेद एव ज्योतिष्टोमस्योत्पत्तिः । वेदान्तरे गुणसम्बन्धार्थमेव
श्रवणमिति सिद्धम् ।</p>
<p>प्रयोजनम्—पक्षोक्तम् । सूत्रन्तु—द्रव्यदेवतादिव्यञ्जक-
भूयस्त्वेन यजुर्वेद एव ज्योतिष्टोमस्योत्पत्तिरुभयवेदश्रवणेऽपीति
स्थितम् ।।</p>
<trailer>इति तृतीयं ज्योतिष्टोमस्य याजुर्वैदिकताधिकरणम् ।। ३ ।।</trailer>
<pb n="643"/>
<head>अथ चतुर्थं प्रकरणाधिकरणम्</head>
<sutra>असंयुक्तं प्रकरणादितिकर्तव्यतार्थित्वात् ।।३.३.११।।</sutra>
<head>विषयसंशयसङ्गतयः</head>
<p>उक्तानि विनियोगकारणानि श्रुतिर्लिङ्गं वाक्यमिति । श्रुतिः—
“ऐन्द्र्या गार्हपमुपत्यतिष्ठते” इति द्वितीयाविभक्तिः । लिङ्ग मन्त्रेषु
वचनसामर्थ्यम्—“बर्हिर्देवसदनं दामि” इति । वाक्यम्—
“अरुणया पिङ्गाक्ष्या क्रीणाति” इति । अथ किमेतावन्त्येव विनियोगे
कारणानि ? उत नेति । श्रुतिलिङ्गवाक्यानां विनियोजकप्रमाणानां
स्वरूपस्य विनियोगसामर्थ्यस्य च लोकसिद्धत्वात्तदुपेक्षया तद्गतं
विशेषमेव परमापूर्वसाधने श्रुतिर्विनियुङ्क्ते ? किं वावान्तरीपूर्वसाधने ?
तथा किं मुख्ये विनियोजकं सामर्थ्यम् ? किं वा गौणेऽपीति ।
एवं किमुपसंहारापेक्षितार्थसमर्पणेनोपक्रमस्य तदेकवाक्यता विपरीतं
वेति निरूप्येदानीं प्रकरणादीनां स्वरूपस्य विनियोगसामर्थ्यस्य
च लोकाप्रसिद्धत्वत् तत्स्वरूपं विनियोगसामर्थ्यञ्च निरूप्यते ।
विशेषणनिरूपणञ्च बलाबलाधिकरण एव भविष्यति ।</p>
<head>पूर्वपक्षः</head>
<p>अत्रायं पूर्वपक्षः—चोदनालक्षणो हि धर्मः । तेन श्रुतेः
श्रावणशब्दरूपाया लिङ्गस्य चार्थगतशब्दाभिधानसमर्थस्य वाक्यस्य
चाकाङ्क्षितयाग्यार्थपदान्तरसमभिव्याहाररूपस्य शब्दान्तर्गतत्वाद्-
<pb n="644"/>
भवतु शेषविनियोगे प्रामाण्यम् । प्रकरणादीनान्तु शब्दानन्तर्ग-
त्वान्न शेषविनियोगे प्रामाण्यम् ।</p>
<p>ननु प्रकरणमपि शब्दान्तर्गतमेव । करणोपकारभावेनापर्य-
वसितार्थस्य साध्यभावेनापर्यवसितानामङ्गवाक्यानां परस्पराकाङ्क्षा
हि प्रकरणम् । अतस्तस्यापि शब्दान्तर्गतत्वात् कथमप्रमा-
ण्यम् ? उच्यते—स्यादेतदेवं यद्याकाङ्क्षामात्रं सम्बन्धे कारणं
भवेत् । तथा सति प्रकारणान्तराम्नातेनापि सम्बन्धप्रसङ्गात् ।
किन्तु सन्निधानमपि । तच्च यथाप्रकरणान्तराम्नातेन सह नास्ति,
तथानेकवाक्यव्यवहितैः प्रयाजादिभिरपि दर्शपूर्णमासयोर्नास्ति
इत्यसम्बन्धान्न प्रकरणं प्रमाणमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यव्यवधानेनैव सम्बन्धो भवेत्,
व्यवधानेयत्तानियमो वा भवेत् । न त्वेतदस्ति, सर्वथा सम्बन्धोप-
लब्धेः । किञ्चाकाङ्क्षाऽनिवृत्तौ सत्यां तत्पूरणसमर्थेनोपलब्धेनैव
सम्बन्धो भवति । स चाव्यवहितेन यथा भवति, तथैवासम्बद्धव्य-
वायाभावे सति व्यवहितेनापि भवत्येव । न च प्रयाजादीनां
दर्शपूर्णमासासम्बद्धपदव्यवायोऽस्ति, येन प्रकरणान्तराम्नानतुल्य-
त्वं भवेत् । तत्र यदा प्रधानं निराकाङ्क्षं साकाङ्क्षमङ्गं प्रधाना-
काङ्क्षामुत्थाप्य सम्बध्यते, तथा प्रधानाकाङ्क्षाकल्पनाव्यवहितः
<pb n="645"/>
सम्बन्धो न प्राकरणिकः, किन्तु क्रमनिबन्धन एव । यदा तु
प्रधानमङ्गमुभयमपि साकाङ्क्षं तदोभयाकाङ्क्षानिबन्धनः सम्बन्धः
प्राकरणिकः शीघ्रं भवति । न चात्रोभयाकाङ्क्षा नास्ति ।
तथाहि—दर्शपूर्णमासाभ्यां स्वर्गं भावयेदित्यत्र कथमित्याकाङ्क्षा-
यामविच्छिन्नायामेवाश्रुतप्रयोजनानि प्रयाजादीनि श्रूयन्ते । न
चान्यत्किञ्चिदुपकारान्तरं प्रयोजनान्तरं वानयोः प्रतीयते ।
न च कल्पयितुमपि शक्यते, श्रुताहान्यश्रुतकल्पनागौरवप्रसङ्गात् ।
तेनोभयोः साकाङ्क्षयोर्नष्टाश्वदग्धरथवत्प्राकरणिक एव सम्बन्ध
इति । तदुक्तम्—</p>
<lg>
<l>अविच्छिन्ने कथम्भावे यत्प्रधानस्य पठ्यते ।</l>
<l>अनिर्ज्ञातफलं कर्म तस्य प्रकरणाङ्गता ।। इति ।</l>
</lg>
<p>(तं. वा., पृ. ८०१)
( तं. वा., पृ. ८१७ )</p>
<p>तेन सिद्धमुभयाकाङ्क्षालक्षणं प्रकरणम् । तच्च विनियोज-
कमिति ।</p>
<p>प्रयोजनम्—पूर्वपक्षे दर्शपूर्णमासानङ्गत्वात्प्रयाजादीनां प्र-
योगाद्बहिरेवानुष्ठानम् । सिद्धान्ते तु दर्शपूर्णमासप्रयोग एवेति ।</p>
<p>सूत्रन्तु—यच्छ्जतिलिङ्गवाक्यैरसंयुक्तम् तदितिकर्त्तव्यतार्थित्व-
लक्षणात्प्रकरणात्प्रकृतस्य कर्मणोऽङ्गमिति ।।</p>
<trailer>इति चतुर्थं प्रकरणाधिकरणम् ।। ४ ।।</trailer>
<pb n="646"/>
<head>अथ पञ्चमं क्रमाधिकरणम्</head>
<sutra>क्रमश्च देशसामान्यात् ।। ३.३. १२ ।।</sutra>
<head>विषयसंशयौ</head>
<p>अथ किमेतावन्त्येव विनियोगकारणानि ? नेत्युच्यते । अत्र
क्रमस्यापि प्रकरणवदेव स्वरूपस्य विनियोगासामर्थ्यस्य च
लोकाप्रसिद्धत्वात्तदेव निरूप्यते । विशेषनिरूपणञ्च बलाबला-
धिकरण एव भविष्यति ।</p>
<p>अत्रेयं विषयशुद्धिः—दर्शपूर्णमासयोः खलु प्रकरणे
आग्नेयादीनि कर्माणि क्रमेण विहितानि । तेनैव क्रमेण मन्त्रकाण्डे
अनुमन्त्रणमन्त्राः समाम्नाताः । तत्रेतरेषां स्पष्टलिङ्गानां मन्त्राणां
प्रकरणेन सामान्यसम्बन्धे सति लिङ्गेनैवाग्नेयादिषु विनियोगः
सिध्यतीति न क्रमोदाहरणत्वम् । दब्धिमन्त्रस्य त्वस्पष्टलिङ्गस्यो-
पांशुयाजक्रमपठितस्य लिङ्गविनियोगाभावात्किं क्रमेणोपांशुयाज-
शेषत्वमस्ति ? नास्तीति निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—श्रुतिलिङ्गवाक्यप्रकरणानि
विनियोगकारणान्युक्तानि । तत्रानुमन्त्रणमन्त्राणां प्रकरणेन
सर्वार्थत्वावगमेऽपि लिङ्गस्य बलवत्वाद्भवत्वितरेषामाग्नेयादिविशेषवि-
<pb n="647"/>
षयत्वम् । “दब्धिर्नामासि” इत्यस्य तु विशेषलिङ्गाभावादसिशब्द-
स्य च प्रकरणसन्निहितमात्रपरामर्शकत्वेन साधारणत्वात्पाठक्रम-
मात्रस्य च दुर्बलत्वेन बलवति प्रकरणे परिपन्थिन्यात्मलाभा-
सम्भवात्प्रकरणात्सर्वार्थत्वमेव । तत्र यदाप्याग्नेयादयः स्पष्टलि-
ङ्गानि, तदा “दब्धिर्नामासि” इत्यादीनामनिवृत्तियागभावित्वेनैवा-
दृष्टार्थत्वात्समुच्चयो भविष्यति । अथ कृतयागप्रत्यवक्षणेन दृष्टार्थत्वं
तदा अगत्या विकल्पो भविष्यतीति नास्ति क्रमाख्यं विनियोजकं
प्रमाणमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि क्रमस्य विनियोजकत्वं न भवेत् ।
देशसामान्यलक्षणी हि क्रमः । देशसामान्यञ्च द्विविधम्—
पाठसादेश्यमनुष्ठानसादेश्यञ्च । तत्र यद्यपि “दाब्धिर्नामासि”
इत्यस्य मन्त्रस्य प्रकरणं साधारणं लिङ्गं स्पष्टम् । क्रमश्च
प्रकरणाज्जघन्यः, तथापि योऽस्य मन्त्रस्योपांशुयाजेन सह
पाठसादेश्यलक्षणः क्रमोऽध्ययनविधिकारितः तेनास्योपांशुयाज-
शेषत्वमेवोन्नीयते । न च बलीयसा प्रकरणेन सर्वार्थत्वम् ।
मन्त्रस्य हि विनियोगः प्रकाशनसामर्थ्योन्मीलनेनैव प्रकरणेनापि
कर्त्तव्यः । तत्र यदि सर्वसाधारणमेव सामर्थ्यमस्य प्रकरणमुन्मी-
लयेत्, तदेह विस्पष्टलिङ्गानां मन्त्राणां विशेषविषयत्वेन शीघ्रप्रवृ-
<pb n="648"/>
त्तत्वाद्दब्धिमन्त्रगतस्य चासिशब्दस्य साधारणत्वेन विलम्ब्यप्रवृत्त-
त्वात्स्वभावतोऽष्टदोषदुष्टो विकल्पो विषमशिष्टश्चापद्येत । किञ्चो-
पांशुयाजे मत्रान्तराभावात् नित्यवदस्य विनियोगः । आग्नेयादिषु
तु पाक्षिक इति वैषम्यञ्च भवेत् । क्रमस्य तु लिङ्गोन्मीलकत्वे
सति न विकल्पः, नापि विनियोगवैषम्यम् । तेनापेक्षितविधाना-
नुरोधेनासिशब्दोऽयं क्रमसन्निधापितोपांशुयाजविषय एवेति निर्णी-
यते । तदुक्तम्—</p>
<lg>
<l>न वा विज्ञातलिङ्गानां प्रक्रिया विनियोजिका ।</l>
<l>असीत्यस्य च सामर्थ्यं सन्निधावुपसंहृतम् ।। इति ।</l>
</lg>
<p>(तं. वा., पृ. ८०१)
( तं. वा., पृ. ८२० )</p>
<p>अनुष्ठानसादेश्यलक्षणस्तु क्रमः पशुधर्माणामुपाकरणादी-
नामग्नीषोमीये पशौ विनियोजकः, न तु तत्र पाठसादेश्यलक्षणः
क्रमः सम्भवति । अग्नीषोमीयस्य दीक्षाकाले दशम्यामुत्पत्यर्थं
पाठात् अङ्गानां चतुर्दश्यामुत्पन्नत्वात्, किन्त्वनुष्ठानार्थमग्नीषोमी-
यस्य चतुर्द्दश्यां पाठात्तत्रैवाङ्गानामपि पाठे सत्यनुष्ठानसादेश्यं
विनियोगस्य कारणम् ।</p>
<p>प्रयोजनम्—पक्षोक्तम् । सूत्रन्तु—क्रमोऽपि प्रकरणवद्विनि-
योजकः, देशसामान्यात् समानदेशत्वादित्यर्थः ।।</p>
<trailer>इति पञ्चमं क्रमाधिकरणम् ।। ५ ।।</trailer>
<pb n="649"/>
<head>अथ षष्ठं समाख्याधिकरणम्</head>
<sutra>आख्याचैवं तदर्थत्वात् ।। ३. ३. १३. ।।</sutra>
<head>संशयसङ्गती</head>
<p>अथ किमेतावन्त्येव विनियोगकारणानीति । नेत्युच्यते ।
अत्र समाख्यायाः प्रकरणक्रमवदेव स्वरूपस्य विनियोगसामर्थ्यस्य
च लोकाप्रसिद्धत्वात्तदेव निरूप्यते । विशेषनिरूपणञ्च बलाबला
धिकरण एव भविष्यति ।</p>
<head>पूर्वपक्षः</head>
<p>अत्रायं पूर्वपक्षः—आध्वर्यवादिशब्दा हि कर्मविशेषेषु वेदे
प्रयुक्ताः । तेषु च कर्त्तृविशेषापेक्षायामाध्वर्यवादिसमाख्याभि-
रध्वर्य्वादय एव कर्त्तृत्वेन विनियुज्यन्त इति हि समाख्याया
विनियोजकत्वम् । न चैतत्सम्भवति । अध्वर्योरिदं कर्माध्वर्यवमिति
यौगिकत्वे सत्यासां समाख्यानां विनियोजकत्वम् । न च
प्रागप्रसिद्धसम्बन्धानां यौगिकशब्दानां प्रयोगः । यथा पाचक-
पाठकादिशब्दानाम् । न चालौकिकत्वादत्र समाख्यातः प्राक्-
सम्बन्धावगतिरस्ति । अथास्ति तदा तत एव विनियोगसिद्धेः
किं समाख्या ? अथ समाख्यात एव सम्बन्धावगतिः, तथा
च सतीतरेतराश्रयत्वप्रसङ्गः । सिद्धे हि सम्बन्धे समाख्याप्रवृत्तिः,
<pb n="650"/>
समाख्याप्रवृत्तौ च सम्बन्धावगतिरिति । तेन रूढैवेयमश्व-
कर्णादिवदाध्वर्यवादिसमाख्येति न विनियोजिकेति ।</p>
<p>ननु रूढत्वे ऽप्याध्वर्यवशब्दस्य समाख्यया विनियोजकत्वं न
विरुद्धमेव । तथाहि—आध्वर्यवसमाख्यया विनियोजकत्वं यस्मिन्
कर्मणि प्रयुक्तं, तस्य कर्मणः कर्त्रपेक्षायां वर्णसारूप्यादध्वर्युरेवो-
पतिष्ठते, नोद्गात्रादिः । तेन रूढत्वेऽपि सारूप्यात्समाख्यैव विनियो-
जिकेति । मैवम्; व्युत्पत्यभावात् । न हि सादृश्योपस्थितस्य शब्दस्या-
र्थः सदृशशब्दान्तरेण सम्बध्यते इति व्युत्पत्तिरस्ति । न हि लोके
हालिकमानयेत्युक्ते किंजातीयोऽसावित्यपेक्षायां शब्दसादृश्यादु-
पस्थितो मालिकः सम्बध्यते । तेन प्रकरणेनाध्वर्यवादीनां सर्व-
कर्मार्थत्वादन्यवस्थयैव कर्त्तृत्वमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि यौगिकी समाख्या विनियो-
जिका व्यवस्थाकारणं न भवेत् । तथाहि—सर्वत्र खल्वसम्भवः
प्रतीयमानयोगपरित्यागकारणम् । यथाश्वकर्णादौ । न चात्राध्वर्यु-
नास्ति, कर्म वाध्वर्युकर्त्तृकं न सम्भवति । तेनाध्वर्योरिदं कर्मा-
ध्वर्यवमिति शब्दप्रवृत्तिनिमित्तयोगसम्भवाद्यौगिकत्वमेवाध्वर्यवादि-
शब्दानाम् । न च प्रागप्रसिद्धसम्बन्धत्वान्न यौगिकः समाख्या-
प्रयोग इति साम्प्रतम् । लौकिके हि शब्दप्रयोगे पर्यनुयोगोऽयं
<pb n="651"/>
युज्यते, न तु वैदिके, अनादिशब्दप्रयोगस्यैवंधिपर्यनुयोगानर्ह-
त्वात् । तेन यथासमाख्याप्रयोगोऽनादिस्तथा तत्कल्पितः सम्ब-
न्धा/?/ऽप्यनादिरेवेति यौगिक्येवेयं समाख्या । तथा चाध्वर्योरिदं कर्मेति
योगव्युत्पत्तिवशात्परस्परापेक्षया कर्त्तृक्रिययोः समाख्याप्रमाणकः
शेषशेषिभावलक्षणः सम्बन्धः सम्पद्यत इति भवति समाख्यापि
विनियोजिकेति । तदुक्तम्—</p>
<lg>
<l>यौगिकी या समाख्या सा सम्बन्धप्रतिपादिनी ।</l>
<l>सोऽपि बुद्धावुपस्थाप्य शेषसम्बन्धबोधकः ।। इति ।।</l>
</lg>
<p>( तं. वा., पृ. ८२० )</p>
<p>प्रयोजनम्—पक्षोक्तम् । सूत्रन्तु—समाख्यापि प्रकरण-
क्रमवद्विनियोजिका विनियोगार्थत्वादिति ।।</p>
<trailer>इति षष्ठं समाख्याधिकरणम् ।। ६ ।।</trailer>
<head>अथ सप्तमं बलाबलाधिकरणम्</head>
<sutra>श्रुतिलिङ्गवाक्यप्रकरणस्थानसमाख्यानां समवाये
/?/गारदौर्बल्यमर्थविप्रकर्षात् ।। ३. ३. १४. ।।</sutra>
<head>विषयसंशयसङ्गतयः</head>
<p>उक्तानि विनियोगकारणानि—श्रुतिर्लिङ्ग वाक्यं प्रकरणं
<pb n="652"/>
स्थानं समाख्यानमिति । एषां समवाये किं बलीय इति चिन्त्यते ।
श्रुत्यादीनि विनियोगप्रमाणानि प्रतिपाद्येदानीं तेषामेकार्थसमवाय-
विरोधे बलाबलं निरूप्यते । तत्र प्रथमं श्रुतिलिङ्गयोरेव तावद्बला-
बलं विचार्यते । तत्रोदाहरणम्-“कदाचत स्तरीरसि नेन्द्र सश्चसि”
इति मन्त्रः इन्द्रप्रकाशनसमर्थोऽयम् “ऐन्द्र्या गार्हपत्यमुपतिष्ठते”
इति श्रुत्या गार्हपत्यप्रकाशने विनियुक्तः ।</p>
<head>पूर्वपक्षः</head>
<p>अत्रायं पूर्वपक्षः—यथा हि श्रुतिर्विनियोगे प्रमाणं, तथा
लिङ्गमपि विनियोगे प्रमाणमिति प्रतिपादितमेव । न च प्रमाणस्य
प्रमाणान्तरेण वाधः सम्भवति, तादृशस्य बाधस्याभासविषयत्वात् ।
ननु न स्वतो लिङ्गस्य प्रामाण्यम्, किन्तु श्रुत्यनुमानद्वारेण । न
च प्रत्यक्षश्रुतिविरुद्धाल्लिङ्गाच्छ्जत्यनुमानं सम्भवति । अग्नीविव
शैत्यानुमानम् । तेनोत्पत्ति प्रतिबन्धलक्षणस्य बाधस्य विद्यमान-
त्वान्न तुल्यबलत्वम् । मैवम् ; न हि श्रुतेनाप्यशक्तस्य विनियोगः
सम्भवति । न चैन्द्रीमन्त्रस्य गार्हपत्यप्रकाशनसामर्थ्यमस्ति, किन्तु
श्रुतिवशात्सामर्थ्यं कल्पनीयम् । तेन यावता कालेन श्रुतिरैन्द्री-
मन्त्रस्य गार्हपत्यप्रकाशनसामर्थ्यं कल्पयिष्यति, तावता लिङ्गरूपा-
दपि सामर्थ्याच्छ्जतिकल्पनासम्भवान्नोत्पत्तिविरोधलक्षणो बाध इति
तुल्यबलत्वमेव ।</p>
<pb n="653"/>
<p>तदुक्तम्—</p>
<lg>
<l>विक्षेपो यावता लिङ्गे स्याच्छ्जतेरनुमापके ।</l>
<l>लिङ्गानुमानभूतायां तावतैव श्रुतावपि ।। इति ।</l>
</lg>
<p>(तं. वा., पृ. ८३१)</p>
<p>अतः श्रुतिलिङ्गयोस्तुल्यबलत्वोद्विकल्प एव । तेन कस्मिं-
श्चित्प्रयोगे गार्हपत्यप्रकाशने प्रयोक्तव्यः, कस्मिंश्चित्प्रयोगे चेन्द्र-
प्रकाशन इति । अथवा गार्हपत्येन्द्रोभयशेषत्वान्मन्त्रस्य प्रतिप्रधानं
गुणावृत्तिन्यायेन समुच्चय एव । तेनैकस्मिन्नेव प्रयोगे आवृत्या
मन्त्रः प्रयोक्तव्यः । अथवा अभ्युपेत्यवादोनोक्तं लिङ्गस्य श्रुत्यनु-
मानद्वारेण श्रुतिसापेक्षस्य विनियोजकत्वम् । वस्तुतस्तु श्रुति-
निरपेक्षस्यापि विनियोजकत्वे न किञ्चिद्वाधकं प्रमाणमस्ति ।
श्रुतेस्त्ववश्यं लिङ्गसापेक्षमेव विनियोजकत्वम् । असमर्थस्य श्रुति-
शतेनापि विनियोक्तुमशक्यत्वात् । तेन बलवता लिङ्गेनैव श्रुतेर्बा-
धितत्वादैन्द्रीमन्त्रेण नियमेनेन्द्रः प्रकाशनीयो न गार्हपत्य इति ।
एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि श्रुतिनिरपेक्षस्य लिङ्गस्य
विनियोजकत्वं भवेत् । न त्वेतदस्ति । तथाहि—‘चोदनालक्षणोऽर्थो
धर्मः’ इत्यत्र चोदनैव धर्मे प्रमाणमित्युक्तम् । न च लिङ्गं चोदना,
<pb n="654"/>
अशब्दरूपत्वात/?/ । तत्रेन्द्रादिः शब्दः सोऽपि स्वार्थमेवाभिधत्ते, न
शेषत्वं प्रतिपादयति । किन्तर्हि ? प्रकरणेन लब्धसामान्यसम्बन्धो
मन्त्रः कथमुपकुर्यादित्यपेक्षायां सामर्थ्यपर्यालोचनेनैन्द्रप्रकाशनसम-
र्थश्चायं मन्त्रः । तेनानेन मन्त्रेणेन्द्रं प्रकाशयेदिति श्रुतिरवश्यम/?/—
माव्या । गार्हपत्यशेषत्वन्तु “ऐन्द्र्या गार्हपत्यमुपतिष्ठते” इत्यक्षरश्रु-
तिमात्रादेव प्रतीयत इति श्रुतिकल्पनाविप्रकृष्टं लिङ्गं प्रत्यक्षश्रुत्या
बाध्यत इति ।</p>
<p>ननु श्रुतेरपि लिङ्गानुमानविप्रकर्षाविशेषात्तुल्यबलत्वमित्यु-
क्तम् । नैतत्, विनियोगे हि सन्निकर्षविप्रकर्षौ बलाबलं प्रत्यु-
पयुज्येते । न च श्रुतेः सामर्थ्यावगमसापेक्षं विनियोजकत्वम्,
किन्तु शब्दश्रवणमात्रेणावगते विनियोगे पश्चात्तदनुरोधेन सामर्थ्य-
मपि कल्प्यते । लिङ्गस्य तु श्रुतिमननुमाय विनियोजकत्वासम्भवा-
च्छ्जत्यनुमानविप्रकृष्टं विनियोजकत्वमिति भवति विप्रकर्षाच्छ्जतितो
दुर्बलत्वम् । तदुक्तम्—</p>
<lg>
<l>विनियोगाभिधानस्य द्वारत्वाद्दुर्बलत्वधीः ।</l>
<l>तच्च पूर्वानुमायां स्यान्नोत्तरत्र कथञ्चन ।। इति ।</l>
</lg>
<p>( तं. वा., पृ. ८१७ )</p>
<p>तेनार्थविप्रकर्षाल्लिङ्गमेव श्रुत्या बाध्यते । एवं लिङ्गवद्वाक्य-
प्रकरणस्थानसमाख्या अपीति सिद्धम् ।</p>
<pb n="655"/>
<p>(तं. वा., पृ. ८०१)
अथ वाक्यलिङ्गयोर्विरोधे किमुदो/?/हरणम् ? “स्योनन्ते सदनं
करोमि घृतस्य धारया सुशेवं कल्पयामि । तस्मिन्सीदामृते
प्रतितिष्ठ व्रीहीणां मेध सुमनस्यमानः” इति । अत्र सन्दिह्यते—
किं कृत्स्नो मन्त्र उपस्तरणे पुरोडाशसादने च प्रयोक्तव्यः ?
उत कल्पयाम्यन्त उपस्तरणे, तस्मिन्सीदेत्ययं पुरोडाशसादनं
प्रति ?</p>
<head>पूर्वपक्षः</head>
<p>अत्रायं पूर्वपक्षः—भवतु श्रुतेः प्रत्यक्षाल्लिङ्गाद्बलीयस्त्वम् ।
लिङ्गवाक्ययोस्त्वनुमीयमानश्रुतिद्वारेण विनियोजकत्वाविशेषात्कथं
बलाबलम् । तदिह यथा कल्पयाम्यन्तस्य सदनकरणप्रकाशन-
सामर्थ्यं, तस्मिन्सीदेत्यन्तभागस्य च पुरोडाशप्रतिष्ठापनप्रकाशन-
सामर्थ्यम्, तथा सदनकरणस्य प्रयोजनापेक्षत्वात्तस्मिन्सीदेति
तच्छब्दस्य च पूर्वोक्तसापेक्षत्वात्सापेक्षसमभिव्याहृतानां पदाना-
मेकवाक्यतैव प्रतीयते । अतो लिङ्गवाक्यानुरोधेनावृत्त एव मन्त्रः
सदनकरणे पुरोडाशप्रतिष्ठापने च प्रयोक्तव्य इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि लिङ्गादेर्वाक्यस्याव्यवहितं श्रुत्यनु-
मानं भवेत् । तथाहि—सर्वत्रैव मन्त्रे किञ्चिदेव पदं प्रयोगसमवेता-
र्थप्रकाशकम् । इतराणि तु दृश्यमानैकवाक्यतानुरोधेन समवेतार्थ-
<pb n="656"/>
प्रकाशनसामर्थ्यं परिकल्प्य स्वार्थमुपसर्जनीकृत्य तद्विशिष्टसमवेतार्थ-
प्रकाशनतया सम्बध्यन्ते । ततः श्रुतिमनुमाय विनियुज्यन्ते ।
एतच्चाविरोधे सति भवति । इह तु “स्योनं त/?/” इति “तस्मिन्सीद”
इति पूर्वोत्तरयोर्विभिन्नार्थसामर्थ्यं कृत्वा यावदेकवाक्यत्वानुरोधेन
पूर्वस्योत्तरत्र उत्तरस्य च पूर्वत्र सामर्थ्यं कल्प्यते, तावदेव पूर्वोत्तरयोः
प्रसिद्धसामर्थ्यद्वयेन कल्पितश्रुतिद्वारेण विनियोगसिद्धेरन्वयभेदेनै-
कत्वबुद्धिरेव भ्रान्तेति कुतो विनियोजकत्वं वाक्यस्येति । तदुक्तम्—</p>
<lg>
<l>एकवाक्यतया यावत्सामर्थ्य/?/मनुमीयते ।</l>
<l>सामर्थ्येन श्रुतिस्तावत्कल्प्यते विनियोजिका ।। इति ।</l>
</lg>
<p>( तं. वा., पृ. ८२२. )</p>
<p>तस्माच्छ्जतिकल्पनायां लिङ्गविप्रकृष्टत्वाद्वाक्यस्य लिङ्गमेव
बलीय इति सिद्धम् ।</p>
<p>अथ वाक्यप्रकरणयोर्विरोधे किमुदाहरणम् ? सूक्तवाकनिगदः ।
तत्र हि पौर्णमासीदेवताशब्दा अमावस्यादेवताशब्दाश्च समाम्नाताः ।
ते च भिन्नार्थत्वान्न परस्परमेकवाक्यतामुपगच्छन्ति । किन्तु
विभज्य यथायोगं पौर्णमास्याममावास्यायाञ्च प्रयोक्तव्या इति
स्थितम् । इदानीं तत्समभिव्याहृतविशेषणादिषु सन्देहः—किं
प्रकरणानुरोधेनोभयत्र प्रयोक्तव्यानि ? उत वाक्यानुरोधेन
यथाविशेष्यम् ? इति ।</p>
<pb n="657"/>
<head>पूर्वपक्षः</head>
<p>अत्रायं पूर्वपक्षः—भवतु देवतापदानां समवेतार्थानां यथा-
देवतं लिङ्गानुरोधेन विभज्य प्रयोगः । इतरेषान्तु प्रकरणेन
सर्वार्थत्वावगमादुभयत्रैव प्रयोग इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि वाक्यमननुमाय प्रकरणं
विनियोजकं भवेत् । न त्वेतदस्ति । स्वार्थबोधसमाप्तानामङ्गाङ्गि-
वाक्यानामुपकार्योपकारकाकाङ्क्षा हि प्रकरणम् । तत्रोभयाकाङ्क्षा-
वदेकवाक्यत्वं कल्पनीयम् । ततो लिङ्गम्, ततश्च श्रुतिः । वाक्ये
तु प्रत्यक्षः सम्बन्धः, तेनास्य श्रुतिकल्पनं लिङ्गमात्रव्यवहितमिति
विप्रकर्षाद्भवति प्रकरणं दुर्बलम्, वाक्यमेव बलीय इति ।
तदुक्तम्—</p>
<lg>
<l>प्रत्यक्षासङ्गतिर्वाक्ये न तु प्रकरणेऽस्त्यसौ ।</l>
<l>आकाङ्क्षातोऽनुमातव्या तावता विप्रकृष्टता ।। इति ।</l>
</lg>
<p>( तं. वा., पृ. ८१६ )</p>
<p>अतः सिद्धं प्रकरणाद्वाक्यं बलीय इति ।</p>
<p>अथ प्रकरणक्रमयोर्विरोधे किमुदाहरणम् ? राजसूयमहा-
प्रकरणे अभिषेचनीयक्रमे शौनश्शेपाख्यानमाम्नातम् । यदि
प्रकरणं बलवत्सर्वेषां तर्ह्ययः शेषः । यदि क्रमः, अभिषेचनीयस्यैव ।</p>
<pb n="658"/>
<head>पूर्वपक्षः</head>
<p>पूर्वपक्षस्तु—राजसूयप्रकरणसमाम्नातशौनःशेपाख्यानं प्र-
धानसाकाङ्क्षं क्रमरूपात्सन्निधिविशेषादभिषेचनीयाङ्गत्वेन विज्ञा-
यते । ननु प्राकृताङ्गनिराकाङ्क्षोऽभिषेचनीयः । क्रमेणाकाङ्क्षामु-
त्थाप्य तत्र शौनश्शेपाख्यानं सम्बन्धनीयम्, राजसूयस्य तु
स्वत एव साकाङ्क्षत्वादुभयाकाङ्क्षाकृतस्य सम्बन्धस्य शीघ्रभा-
वित्वात्प्रकरणेन राजसूयाङ्गत्वमेवोचितम् । कथमभिषेचनीया-
ङ्गत्वम् ? उच्यते—स्यादेवं यदि राजसूयोऽभिषेचनीयादिभ्यो-
ऽर्थान्तरं भवेत् । किन्तर्हि ? अभिषेचनीयादीनामधिकृतकर्म-
समूहात्मकोऽसौ । तेन यथाभिषेचनीयः प्राकृताङ्गनिराकाङ्क्षः,
तथा विकृत्यन्तरस्यापीति राजसूयप्रकरणाभावाच्छौनश्शेपाख्या-
नस्य क्रमेणाकाङ्क्षामुत्थाप्याभिषेचनीयाङ्गत्वमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यभिषेचनीयाद्यपूर्वेभ्यो राजसूयापूर्वं
भिन्नं न भवेत् । इह त्वारादुपकारकाङ्गसहिताभिचषेनीयादिकर्म-
जन्यमन्यदेव स्वाराज्यफलकं राजसूयापूर्वम् । न चाभिषेचनीया-
द्यपूर्वनैराकाङ्क्ष्ये राजसूयापूर्वं निराकाङ्क्षं भवति । तेन क्रमाद-
भिषेचनीयापूर्वस्याकाङ्क्षा कल्पनीया । राजसूयस्य तु क्लॄप्ता-
काङ्क्षत्वम् । अतो यावत्क्रमेणाभिषेचनीयस्याकाङ्क्षा कल्प्यते,
<pb n="659"/>
तावत्प्रकरणेन राजसूयस्यैकवाक्यता । तता लिङ्गम्, ततः
श्रुतिरिति सन्निकर्षात्सर्वार्थत्वं शौनश्शेपाख्यानस्येति सिद्धम् ।
तदुक्तम्—</p>
<lg>
<l>आकाङ्क्षातः प्रभृत्येके श्रुत्यर्थ प्रति गच्छति ।</l>
<l>तामपि त्वन्यतो लब्ध्वा श्रुतिरेकस्य कल्प्यते ।। इति ।</l>
</lg>
<p>( तं. वा., पृ. ८३३ )</p>
<p>तेनार्थविप्रकर्षात्प्रकरणेन क्रमो बाध्यत इति सिद्धम् ।</p>
<p>अथ क्रमसमाख्ययोर्विरोधे किमुदाहरणम् ? किञ्च बलवत्तर-
मिति । पौरोडाशिकमिति समाख्याते काण्डे सानाय्यक्रमे
“शुन्धध्वं दैव्याय कर्मणे” इति शुन्धनार्थो मन्त्रः समाम्नातः ।
तत्र सन्दिह्यते—किं समाख्यानस्य बलीयस्त्वात्पुरोडाश/?/पात्राणां
शुन्धध्वमिति मन्त्रो विनियोक्तव्यः ? अथ सान्नाय्यपात्राणामिति ।</p>
<head>पूर्वपक्षः</head>
<p>अत्रायं पूर्वपक्षः—समाख्यापि शब्दरूपत्वाच्छ्जतितुल्यैव ।
अतः क्रमं बाधित्वा समाख्यानिबन्ध एव समर्थो बलवानिति ।
तेनात्र पुरोडाशस्यायमित्यस्मिन्नर्थे प्रवर्त्तमाना पौरोडाशिकसमाख्या
क्रमप्राप्तसाश/?/य्यपात्रसम्बन्धं बाधित्वा पुरोडाशपात्रशुन्धन एव
“शुन्धध्वं दैव्याय कर्मणे” इति मन्त्रं विनियु्क्त इति । एवं प्राप्ते—</p>
<pb n="660"/>
<head>सिद्धान्तः</head>
<p>अभिधीयते—भवेदेवं यदि समाख्या श्रुतिवच्छेषशेषिसम्ब-
न्धमभिदध्यात् । कल्पनायामपि वा शेषशेषिसम्बन्धं कल्पयेत् । किन्त्वत्र
पौरोडाशिकसमाख्या पुरोडाशविशिष्टमन्त्रमभिधत्ते । तद्वशेन
कल्पना सम्बन्धमात्रं कल्पयति, न तु शेषशेषिरूपम् । क्रमस्तु
सादेश्यलक्षणसम्बन्धरूपो वेदकल्पित एव । तेन यावत्समाख्यया
सम्बन्धः कल्प्यते, तावत्क्रमेण सम्बन्धिन्याकाङ्क्षा, आकाङ्क्षया
चैकवाक्यत्वं, ततो लिङ्गं, ततः श्रुतिरित्येकान्तरितत्वेन समाख्याया
विप्रकृष्टत्वात्क्रमेण समाख्या बाध्यते । तदुक्तम्—</p>
<lg>
<l>अन्य एव हि सम्बन्धः कल्प्यते यः समाख्या ।</l>
<l>अन्यञ्च शेषशेषित्वं यच्छ्रत्या प्रतिपाद्यते ।। इति ।</l>
</lg>
<p>(तं. वा., पृ. ८३४)</p>
<p>तदयं सङ्क्षेपार्थः-श्रुतिः पञ्चानामपि लिङ्गवाक्यप्रकरणस्थान-
समाख्यानां बाधिका, समाख्या च श्रुत्यादिपञ्चकस्य बाध्या ।
लिङ्गवाक्यप्रकरणक्रमाणान्तु चतुर्णां पूर्वपूर्वापेक्षया बाध्यत्वमुत्त-
रोत्तरापेक्षया बाधकत्वमिति । तदुक्तम्—</p>
<lg>
<l>बाधिकैव श्रुतिर्नित्यं समाख्या बाध्यते सदा ।</l>
<l>इतरेषान्तु बाध्यत्वं बाधकत्वमपेक्षया ।। इति ।</l>
</lg>
<p>( तं. वा., पृ. ८५८ )</p>
<pb n="661"/>
<p>प्रयोजनम्—सर्वत्रैव पक्षोक्तम् । सूत्रन्तु-व्याख्यातमेवेति ।
अयञ्च श्रुत्यादिभिर्वार्त्तिककारपादैरप्राप्तबाध इत्युक्तम् । सामा-
न्यशास्क्षस्य तु विशेषशास्त्रेणातिदेशस्य चोपदेशेन प्राप्तबाध इति ।
तदयुक्तम्; सर्वत्रैवाप्राप्तबाधहेतोरर्थविप्रकर्षस्याविशेषात् । यथा हि
लिङ्गं श्रुतिं कल्पयितुं प्रवृत्तं प्रत्यक्षया श्रुत्या अपहृतविषयं न
प्रवर्त्तते, तथा सामान्यशास्त्रमपि समान्यद्वारेण विशेषावतरणप्रवृत्तं
विशेषशास्त्रेणापहृतविषयं न प्रवर्त्तते । एवमतिदेशशास्त्रमपीति
कथमनयोः प्राप्तबाधोदाहरणत्वम् ? अथ सामान्यद्वारेण विशेष-
शास्त्राभासरूपा विषयबुद्धिर्जाता बाध्यत इति प्राप्तबाध इत्युच्यते ।
सा किं विशेषशास्त्रदर्शिनः ? तददर्शिनो वा ? तत्र विशेषशास्त्र-
दर्शिनः श्रुतिदर्शिन इव लिङ्गाभासबुद्धिरपि न जायते एव ।
अथ विशेषशास्त्रादर्शिनः, तदा प्रत्यक्षश्रुत्यदर्शिनो लिङ्गादप्याभा-
सबुद्धिर्जायत एवेति कोऽनयोर्विशेषः ? । उच्यते—सत्यमेवमुत्प-
त्तिप्रतिबन्धलक्षण एव सर्वत्र बाधः । स एव क्वचित्प्राप्तस्य ।
तथाहि—प्रत्यक्षश्रुतिविरोधे लिङ्गाच्छ्जतिकल्पना न प्रवृत्तैव ।
तेन तत्र शास्त्रमप्राप्तमेव । सामान्यशास्त्रन्तु न प्राप्तमेव, विशेष-
शास्त्रावरुद्धे विशेषरूपे विषये न प्रवर्त्तत इति प्राप्तबाध एवेति
विवेकः । तेन प्राप्ताप्राप्तशब्दोऽयं शास्त्रगोचर एव न बाध्यविषय-
गोचर इत्यवधातव्यमिति । तदुक्तमजिताकारेण—‘यदा तु सामा-
<pb n="662"/>
न्यबोधकं शास्त्रं तद्रूपा व्यक्तिरिति व्यवहितव्यक्तिविषयं कल्प्यते,
तदैकमेव शास्त्रं ताद्रूप्यविशेषात् सर्वार्थं भवेत् अनन्यगतिविशेष-
शास्त्रदर्शनात्तदितरविषयार्थं कल्प्यत इति न शास्त्रस्यैव चाप्रा-
माण्यम्’ इति ।</p>
<trailer>इति सप्तमं बलाबलाधिकरणम् ।। ७ ।।</trailer>
<head>अथाष्टममहीनाधिकरणम्</head>
<sutra>अहीनो वा प्रकरणाद्गौणः ।। ३.३. १५ ।।</sutra>
<head>विषयसंशयसङ्गतयः</head>
<p>ज्योतिष्टोमं प्रकृत्य समामनन्ति—“तिस्त्र एव साह्नस्योपसदः
कार्याः, द्वादशाहीनस्य यज्ञस्य सवीर्यत्वाय” इति । तत्र सन्देहः—
किं द्वादशोपसत्ता ज्योतिष्टोमस्य ? उताहीनस्येति । विरोधे सति
श्रुत्यादीनां बलाबलं प्रतिपाद्येदानीं विरोध एव कुत्रास्ति कुत्र
नास्तीति विचारावसरे प्रकरणस्य तावच्छ्जतिलिङ्गवाक्यैः सहेतः
प्रभृति पञ्चाधिकरणं यावद्यथासम्भवं विरोधाविरोधौ सम्प्रधार्येते ।
तदुक्तम्—</p>
<lg>
<l>बलाबलविभक्तानां श्रुत्यादीनामतः परम् ।</l>
<l>विरोधः क्वास्ति नास्तीति विषयः परिशोध्यते ।। इति ।</l>
</lg>
<p>( तं. वा., पृ. ८६२ )</p>
<pb n="663"/>
<head>पूर्वपक्षः</head>
<p>अत्रायं पूर्वपक्षः—“तिस्न एव साह्नस्योपसदः कार्याः” इत्यत्र
यथा सहाह्ना समाप्यत इति साह्नशब्दाभिहितस्य ज्योति-
ष्टोमस्यैवोपसति्त्वं प्रकरणानुरोधेनाङ्गीकृतम्, तथा “द्वादशा-
हीनस्य” इत्यत्र न कुतश्चिद्यज्ञाद्धीन इति व्युत्पत्या अहीनशब्देन
ज्योतिष्टोमाभिधायिना सम्भवदुपसद्द्वादशत्वमपि प्रकरणानुग्रहाय
ज्योतिष्टोमार्थमेवाङ्गीकर्त्तुमुचितम् । तेन यद्यपि ‘अह्न खः क्रतुसमूहे’
इत्यनुशासनेन समूहसम्बन्धे द्वादशाहक्रतुवचनोऽप्ययं सम्भाव्यते,
तथापि प्रकरणाविरोधाय नञ्समासाश्रयणमेव युक्तम् । एवञ्च
सति ज्योतिष्टोमे उपसद्द्वादशत्वत्रित्वयोर्विकल्प एव । न च
कथं विषमशिष्टो विकल्प इति वाच्यम् । “एका देया षड्देया
द्वादश देयाः” इतिवत्षोडशिग्रहणाग्रहणवच्च फलभूयस्त्वार्थित्वा-
देवोपपत्तेः । तथा च सति “तिस्र एवोपसदः कार्या” इत्येव-
कारोऽपि पाक्षिकद्वादशत्वव्यावर्त्तक एव । तेनाहीनशब्दोऽयं
प्रकरणानुरोधादहोरूपगुणयोगाद्यौगिकः । स च ज्योतिष्टोम-
वचनः । अतो द्वादशोपसत्त्वमपि तस्यैव विधीयत इति । एवं
प्राप्तेऽभिधीयते—</p>
<sutra>असंयोगात्तु मुख्यस्य तस्मादपकृष्येत ।।३. ३. १६।।</sutra>
<pb n="664"/>
<head>सिद्धान्तः</head>
<p>अयमभिप्रायः—भवेदेवं यदि नञ्समासान्तोऽयमहीनशब्दो
भवेत् । न त्वेवस्ति । नञ्समासे हि सति नञोऽव्ययत्वेनोदात्तस्वर-
त्वम् । अव्ययस्य पूर्वपदस्य प्रकृतिस्वर इत्यनुशासनादहीनपदमा-
द्युदात्तं प्राप्नोति । मध्योदात्तं चैतत्समाम्नायते । तच्च खप्रत्यया-
न्तत्वे सत्युपपद्यते । खप्रत्ययस्य च ‘अह्नः खः क्रतुसमूहे’ इत्यह्नः
समूहसम्बन्धे क्रतुवचनत्वाज्ज्योतिष्टोमस्य चैकाहसाध्यत्वेनानेवंरू-
पत्वादहीनस्येति षष्ठीश्रुत्या अहर्गणसम्बन्धावगमात् द्वादशोपसत्त्व-
स्योत्कर्ष एवेति । किञ्च यदि हि द्वादशोपसत्तापि ज्योतिष्टोमस्यैव
तदा प्रकरणादेवोपसत्त्रित्वद्वादशत्वयोर्ज्योतिष्टोमार्थत्वसिद्धेः साह्नस्ये-
त्यहीनस्येति च पदद्वयमनर्थकं स्यात् । अहीनपदवशात्त्वहर्गणसम्बन्धे
द्वादशोपसत्वस्योपसत्त्रित्वस्याप्यनुषङ्गेण द्वादशाहक्रतुसम्बन्धो मा
भूदिति भ्रमापनोदार्थं साह्नस्येति ज्योष्टोमवाचकं पदमर्थवदिति
श्रुतिबलादुत्कर्ष एव । तदुक्तम्—</p>
<lg>
<l>द्वादशत्वमहीनेन षष्ठीश्रुत्यैव सङ्गतम् ।</l>
<l>अहीनोऽहस्समूहश्च ज्योतिष्टोमे हि साह्नता ।। इति ।</l>
</lg>
<p>(तं. वा., पृ. ८६३)</p>
<p>प्रयोजनम्—पक्षोक्तम् । सूत्रन्तु-मुख्यस्य ज्योतिष्टोमस्या-
हीनशब्देनासम्बन्धात्तस्मान्मुख्यज्योतिष्टोमादपकृष्येतेति ।।</p>
<trailer>इत्यष्टममहीनाधिकरणम् ।।८।।</trailer>
<pb n="665"/>
<head>अथ नवमं प्रतिपदधिकरणम्</head>
<sutra>द्वित्वबहुत्वयुक्तं चोदनात्तस्य ।। ३. ३. १७ ।।</sutra>
<head>विषयसंशयसङ्गतयः</head>
<p>ज्योतिष्टोमे श्रूयते—“युवं हि स्थ/?/ स्वर्पती इति द्वयोर्यजमा-
नयोः प्रतिपदं कुर्यात्, एते असृग्रमिन्दव इति बहुभ्यो यजमानेभ्यः”
इति । तत्र सन्देहः—किं ज्योतिष्टोम एव निविशेते प्रतिपदौ ? उत
द्वियज्ञेषु द्विरात्रादिपूत्क्रष्टव्यौ ? इति । अत्रापि श्रुतिप्रकरणयोर्विरो-
धाविरोधसंशयेऽधिकाशङ्कां निवर्त्तयितुं पूर्वन्यायोऽतिदिश्यते ।
यथा ज्योतिष्टोमस्याहीनशब्दाभिधेयत्वासम्भवादुपसद्द्वादशत्वविधा-
नमुत्कृष्टं, तथा ज्योतिष्टोमे यजमानद्वित्वबहुत्वाभावात्तद्युक्तं प्रतिपद्वि-
धानमप्युत्कृष्यत इति सिद्धान्तेनोपक्रम्य पूर्वपक्षं गृह्णाति—</p>
<sutra>पक्षेणार्थकृतस्येति चेत् ।। ३. ३. १८ ।।</sutra>
<head>पूर्वपक्षः</head>
<p>अत्रायं पूर्वपक्षः—न तावदत्राहीनशब्दवदप्रकृतयज्ञसबन्धा-
भिधायकः शब्दोऽस्ति । न च “द्वयोर्यजमानयोः” इत्यनेनैव शब्देन/?/
यज्ञान्तरोपस्थितिः, शाब्दाशब्दयोः सम्बन्धासम्भवेन लक्षणा-
प्रसङ्गत् । नापि यजमानवद्द्वित्वशेषत्वेनैव प्रतिपद्विधानम्,
<pb n="666"/>
विध्यानर्थक्यप्रसङ्गात् । तेन यजमानद्वित्वनिमित्तकं ज्योतिष्टोम-
प्रकृतियाग एव मन्त्रविशिष्टप्रतिपद्विधानं वक्तव्यम् । न च
निमित्तं न सम्भवति, नैमित्तिकावश्यकर्त्तव्यज्योतिष्टोमप्रयोगे
एकस्याशक्तौ सत्यामङ्गान्तरवत्कर्त्रैक्यहानेन द्विकर्त्तृकत्वोपपत्तेः ।
अथवा “क्षौमे वसानावग्निमादधीयाताम्” इतिवत्पत्न्यभिप्रायेण
ज्योतिष्टोमस्यैव द्वियजमानत्वोपपत्तेर्नोत्कर्षः । अतो नैमितिक-
ज्योतिष्टोमप्रयोगे एकस्याशक्तौ सत्यां यजमानद्वित्वस्यासम्भवात्प्र-
करण एव मन्त्रविशिष्टप्रतिपद्विधानमिति । एवं प्राप्तेऽभिधीयते—</p>
<sutra>न वा प्रकृतेरेकसंयोगात् ।। ३. ३. १९ ।।</sutra>
<head>सिद्धान्तः</head>
<p>भवेदेवं यदि यजमानद्वित्वबहुत्वे ज्योतिष्टोमे कथमपि सम्भवतः।
तथाहि—नैमित्तिककाम्यसाधारणं यजेतेत्याख्यातोपात्तमुपादीयमा-
नकर्त्तृगतमेकत्वं विवक्षितमत्र प्रतीयते । न च तत्परित्यागकारणं
किञ्चिदस्ति । न च नैमित्तिकावश्यकर्तव्यज्योतिष्टोमप्रयोग
एकस्यासामर्थे सतीतराङ्गवदेकत्वपरित्यागेन द्विबहुयजमानत्वं
भविष्यतीति वाच्यम् । यतः शक्त्यधीनोपादानं खल्वङ्गमशक्त्या
हीयते । न च कर्त्तुरेकत्वं शक्त्यधीनोपादानम् । तेन यथैकः
शक्नुयात्तथा कुर्यादिति नैमित्तिके शक्त्यधीनमङ्गहीनत्वमितराङ्ग-
<pb n="667"/>
विषयं विज्ञायते । यथा कालाशौचयोरसामर्थ्येऽपि शक्त्याधीन-
त्वादपरित्यागः, तथा कर्त्रेकत्वस्यापीति । नापि पत्न्यभिप्रायेण
यजमानद्वित्वम् । अपत्नीकयागनिषेधे सति पत्नीसहभावस्य
नित्यत्वेन निमित्तत्वासम्भवात् । न च “बहुभ्यो यजमानेभ्यः”
8इत्यत्र द्विपत्न्यभिप्रायेण । निमित्तत्वादंशे ‘सरूपाणामेकशेषः’
( पा. सू., १. २. ६४ ) इत्यनुशासने विरूपाणामेकशेषनिषेधात्
तत्र ‘पुमांस्त्रिया’ ( पा. सू., १. २. ६७ ) इति स्मरणात् भवतु
यजमानयोरिति कथञ्चिदंशरूपस्यैकशेषः । यजमानेभ्य इति तु
‘पुमांस्त्रिया’ इत्येकवचननिर्देशात् लक्षणानुगमाभावेन सम्भवत्येव ।</p>
<p>किञ्चोभयत्रापि स्वरसतः पुंद्वित्वबहुत्वप्रतीतौ सत्यां
स्त्रिया सह द्वित्वप्रतीतिर्लक्षणया वक्तव्या । न च सम्भवन्त्यां गतौ
लक्षणाश्रयणमुचितम् । “क्षौमे वसानौ” इत्यत्रागत्या लाक्षणिक-
मपि द्वित्वमाश्रितम् । न हि तत्र द्विपुरुषकमाधानं क्वचिदभिहितम् ।
इह तु कुलाययज्ञस्य “एतेन राजपुरोहितौ यजेयाताम्” इति
द्वियजमानस्य क्रतोः प्राप्तत्वाद्बहुयजमानानाञ्च त्रित्वादीनां विद्य-
मानत्वात्तत्सम्बन्धेन मुख्यार्थेनैवोपपत्तौ न लक्षणाकारणमस्ती-
त्युत्कर्ष एव । किञ्च “उपास्मै गायता नरः इति प्रतिपदं कुर्यात्”
इति नित्यभूतमपि प्रतिपदन्तरमत्रास्ति । तद्यद्यपत्नीकयागनिषेधेन
नित्यप्राप्तपत्नीसाहित्येऽपि एकपत्नीकप्रयोगस्य नैमित्तिकत्वं, तदा
<pb n="668"/>
तस्य प्रतिपदन्तरावरुद्धेनापत्नीकप्रयोगाभावात् नित्यभूतप्रतिपद-
न्तरविधानमप्यनित्यमेव स्यात् । नित्यनैमित्तिकयोर्विषमशिष्टो वा
विकल्प आपद्येत । यत्त्वप्रकृतक्रतुसम्बन्धेऽस्य प्रमाणं नास्ती-
त्युक्तम्, तन्न; प्रतिपच्छब्दादेवाव्यभिचारात् प्रतिपद्युक्तक्रतूपस्थितौ
सत्यां यजमानद्वित्वबहुत्ववशेन क्रतुविशेषप्रतीतिसिद्धेर्नात्र प्रकरण
एव मन्त्रविशिष्टप्रतिपद्विधानं, किन्तु द्विबहुयजमानकक्रतुगतीति-
दिष्टप्रतिपदनुवादेनैवोत्कर्षान्मन्त्रयोर्विधानमिति सिद्धम् ।</p>
<p>ननु यजमानस्य द्वित्वस्य च नित्यत्वेनानिमित्तत्वान्मृष्यामहे
हविषा विशेषणमितिवत् द्वित्वविशिष्टस्यैव यजमानस्य भवतु निमित्त-
त्वेनोद्देश्यत्वम् । किन्तु प्रतिपदप्यत्र मन्त्रविधानायोद्देष्टव्या ।
तदत्रोद्देश्यभेदादावृत्तिलक्षणो वाक्यभेदः । इह तु प्रतिपदा
मन्त्रः सम्बध्यते । यजमानद्वित्वादीनां निमित्ते कर्त्तव्यता सम्बध्यते ।
तदयमर्थः—प्रतिपन्मन्त्रस्य कर्त्तव्यता यजमानद्वित्वे निमित्ते
प्रत्येतव्येति । भिन्नविषयत्वादुद्देशयोर्न वाक्यभेदः । उद्देश्यत्वञ्च
निमित्तस्य । तन्न किञ्चिद्विधानायोपयुज्यते । किन्तर्हि ? समन्त्रैवा-
न्यत्र ? विधीयमानस्याकर्त्तव्यताज्ञानायेति न किञ्चिदनुपपन्नम् ।</p>
<p>प्रयोजनन्तु—पक्षोक्तम् । सूत्रन्तु—प्रकृते ज्योतिष्टोमे
प्रतिपदोर्विधानायोगादिति ।।</p>
<trailer>इति नवमं प्रतिपदधिकरणम् ।। ९ ।।</trailer>
<pb n="669"/>
<head>अथ दशमं जाघन्यधिकरणम्</head>
<sutra>जाघनी चैकदेशत्वात् ।। ३. ३. २०. ।।</sutra>
<head>विषयसंशयसङ्गतयः</head>
<p>दर्शपूर्णमासयोः श्रूयते—“जाघन्या पत्नीः संयाजयन्ति”
इति । तत्र संशयः—किमेतद्विधानं दर्शपूर्वमासयोः ? उत
पशाविति । प्रकरणं बाधित्वा श्रुतिबलेनोत्कर्षं प्रतिपाद्येदानीं
तदपवादः क्रियते ।</p>
<head>पूर्वपक्षः</head>
<p>अत्रायं पूर्वपक्षः—यद्यपि जाघन्येति तृतीयाश्रुत्या जाघन्या
गुणभावावगमात्पत्नीसंयाजेष्वेव जाघनी गुणत्वेन विधीयत इत्यु-
चितम्, तथापि दर्शपूर्णमासयोः पत्नीसंयाजानामाज्यद्रव्यावरुद्ध-
त्वात्तेषु च जाघनीविधावष्टदोषदुष्टविकल्पप्रसङ्गात् “प्रयाजशेषेण
हवींष्यभिघारयति” इतिवद्विनियोगभङ्गेन जाघनीसंस्कारत्वेनैव
पत्नीसंयाजा विधीयन्त इति । सा च लोकस्था निष्प्रयोजनत्वेन
न संस्कारार्हा, नापि दर्शपूर्ण मासयोः कृतोपयोगपश्वेकदेशभूता
संस्कारार्ह जाघनी समस्ति । नापि जाघन्यैव पश्वपेक्षा, एकदेश-
द्रव्याणामप्रयोजकत्वस्य स्थितत्वात् । तेनाग्नीषोमीयपशुयागगतैव
कृतप्रयोजना प्रतिपत्तिरूपसंस्कारसापेक्षा पत्नीसंयाजैः प्रतिपाद्यत
<pb n="670"/>
इत्युत्कर्ष एव । किञ्चैवं सत्यग्नीषोमीयपशावतिदेशप्राप्तानां पत्नी-
संयाजानां जाघनीप्रतिपत्यर्थत्वेन दृष्टार्थत्वं सामवायिकत्वञ्च
भवति । इतरथा प्रकृताविवादृष्टार्थत्वमारादुपकारकत्वञ्च । अदृष्टार्थ-
त्वाच्च दृष्टार्थत्वम्, आरादुपकारकत्वाच्च सामवायिकत्वं बलीयः ।
तथा जाघन्या पत्नीसंयाजविधाने सन्निहितस्वपदार्थविषयो विधिर्भ-
वति । पत्नीसंयाजेषु च जाघनीविधाने व्यवहितपरपदार्थविषयो
विधिरिति । सन्निहितार्थविधिसम्भवे च न विप्रकृष्टार्थविधानमित्य-
तोऽप्युत्कर्षः पत्नीसंयाजानाम् । तेषामग्नीषोमीये पशावतिदेशेनैव
प्राप्तत्वात्, किन्तु दर्शपूर्णमासयोः श्रुतमिदं वाक्यमग्नीषोमीये पशा-
वतिदेशप्राप्तान् पत्नीसंयाजान् जाघनीसंस्कारत्वेन विदधाती-
त्युत्कर्षः । तेन दर्शपूर्णमासयोरदृष्टार्थमेव पत्नीसंयाजा/?/ अनुष्ठीयन्ते ।
अग्नीषोमीये तु प्रतिपत्तित्वेन दृष्टार्थमेव । तस्माज्जाघन्या उत्कर्ष-
कारणमग्नीषोमीय एव तस्याः कृतोपयोगपश्वेकदेशत्वमिति । एवं
प्राप्तेऽभिधीयते—</p>
<sutra>चोदना वापूर्वत्वात् ।। ३. ३. २१. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि जाघनी पत्नीसंयाजसंस्कार्यत्वे-
न प्रतीयते । किन्तर्हि ? तृतीयाश्रुत्या पत्नीसंयाजगुणत्वेनैवोपा-
<pb n="671"/>
दीयमाना प्रतीयते । न च प्रयाजशेषवद्द्वितीयार्थे तृतीयेति
वक्तव्यम् । कृतप्रयोजनद्रव्यैकदेशत्वानवगमात् । प्रयाजशेषो हि
कृतप्रयोजनद्रव्यैरकदेशभूत एव प्रयाजशेषशब्दादवगम्यते । तेन तस्य
प्रतिपत्तिरूपसंस्कारापेक्षित्वाद्भवतु द्वितीयार्थे तृतीया, जाघनी
त्वत्रापूर्वैव विधीयते । तदुक्तम्—</p>
<lg>
<l>जाघन्युद्दिश्यमाना स्यात्संस्कार्यात्कर्षकारणम् ।</l>
<l>इहोपादीयतेऽङ्गत्वाद्यागेष्वाज्यवदेव सा ।। इति ।</l>
</lg>
<p>(तं. वा., पृ. ८६९)</p>
<p>न च प्रकृतावाज्येन सह विकल्पभिया यत्र कृतप्रयोजन-
द्रव्यैकदेशभूता जाघनी पशुयागे तत्रैवायं विधिरुत्कृष्यत इति
वक्तव्यम् । विकल्पस्यापि प्रमाणबलायातस्य विनियोजकभङ्गे-
नोत्कर्षकारणासम्भवात् । एवञ्च सति प्रमाणबलायातं प्रकृताविव
विकृतावप्यदृष्टार्थत्वं पत्नीसंयाजानां न दोषाय । नापि परपदार्थ-
विधानदोषः । सर्वत्रैव विशिष्टविधिगौरवभयात्पदार्थोत्कर्षे सति
परपदार्थविधानस्यालङ्कारार्थत्वात् । ननु प्रकरणेऽपि पत्नीकर्तृक-
यागानुवादेन जाघनीविधाने विशिष्टानुवादाद्वाक्यभेदः प्राप्नोति ।
मैवम्; शब्दतात्पर्यं विनाप्यधिकारादेव पत्नीसम्बन्धिविशेषित-
यागप्राप्तेः । तथा च यत्संयाजयति, तज्जाघन्येत्येतावत्येव
विधीयमाने पत्नीसंयाजानामेव प्राप्तत्वान्न विशिष्टानुवाददोष इति ।</p>
<pb n="672"/>
<p>इदन्त्विह वक्तव्यम्—कथं सामान्यविहितेनाज्येन विशेषवि-
हिताया जाघन्या विकल्पः ? सर्वत्र सामान्यविशेषशास्त्रयोर्बाध्य-
बाधकभावाभावप्रसङ्गात् । नैतत्; द्वयोरेव विशेषशास्त्रत्वाविशेषात् ।
तथाहि—यदि खल्वाज्यविधौ यज्ञायेत्येतावन्मात्रं श्रूयेत अत्र च
पत्नीसंयाजरूपो विशेषस्तदा भवत्येव सामान्यविशेषन्यायः ।
किन्तु “सर्वस्मै वा एतद्यज्ञाय गृह्यते यद्ध्रुवायाभाज्यम्” इति
यज्ञायेति सामान्यमभिधायापि पुनस्तत्समानाधिकरणसर्वशब्दो-
च्चारणम् । तेनैतज्ज्ञायते-तदुत्पत्तिशिष्टद्रव्यानवरुद्धप्रकृतसकल-
यागविषयत्वमेवाध्ययनविध्यभिमतं यज्ञशब्दस्येति । तेन द्वयोरपि
विशेषविषयस्या/?/द्विकल्प इति ।</p>
<p>प्रयोजनम्—पूर्वपक्षे केवलाज्यद्रव्यकमेव दर्शपूर्णमासयोः
पत्नीसंयाजानुष्ठानम् । सिद्धान्ते तु जाघन्या सह विकल्पेनानुष्ठान-
मिति । सूत्रन्तु—जाघन्या एव चोदना विधानमपूर्वत्वात्
प्रयाजशेषवद्द्रव्यैकदेशत्वेनाप्रतीतपूर्वत्वादित्यर्थः ।।</p>
<trailer>इति दशमं जाघन्यधिकरणम् ।। १० ।।</trailer>
<pb n="673"/>
<head>अथैकादशं सन्तर्दनाधिकरणम्</head>
<sutra>सर्न्तनं प्रकृतौ क्रयणवदनर्थलोपात् स्यात् ।।३.३.२४.।।</sutra>
<head>विषयसंशयसङ्गतयः</head>
<p>ज्योतिष्टोमेऽधिषवणणलके प्रकृत्य श्रूयते—“दीर्घसोमे
सन्तृद्याद्धृत्या” इति । तत्र सन्देहः—किं सन्तर्दनं ज्योतिष्टोम
एव ? अहोस्विद्दीर्घकालेषु सोमेषु ? इति । श्रुत्या सह प्रकरणस्य
विरोधाविरोधौ प्रतिपाद्येदानीं वाक्यप्रकरणयोर्विरोधाविरोधौ
विचार्येते । अत्र यद्यपि “दीर्घसोमे सन्तृद्यात्” इति सप्तमीश्रुति-
रस्ति, तथापि शेषिणि खल्वियं सप्तमी । न चेयमधिकरणाभि-
धायिनी गुणविभक्तिः प्रधान्यरूपं शेषित्वं वदति । अधिकरण-
त्वञ्च तदभिधेयं न कर्मणस्सम्भवति । अतः श्रुतेरसमत्वात्
“अमावास्यायां पूर्वेद्युर्वेदिं करोति” इतिवद्वाक्यलक्षण एवायमन्वय
इति वाक्यप्रकरणविरोधाविरोधचिन्तेयमिति ।</p>
<head>पूर्वपक्षः</head>
<p>अत्रायं पूर्वपक्षः—न तावत्सन्तर्दनं नाम प्रकृतकर्मसम्बन्धा-
नर्हमर्थान्तरम् । किन्तर्हि ? अभिपूयमाणसोमाधारफलकयोर्दी-
र्घार्थमेकस्योपर्यपरस्य स्थापनम् । तत्तावत्प्रकरणे सम्भवत्येव । न
च प्रकृतस्य कर्मणो दीर्घसोमत्वं न सम्भवति । सोमो हि ज्योति-
<pb n="674"/>
ष्टोमः । स चेष्टिपशुबन्धाद्यपेक्षया दीर्घकालत्वाद्दीर्घ एव । ननु
“असन्तृण्णे भवतः” इत्यसन्तर्दनमपि फलकयोः श्रूयते । सत्यम् ;
अत एव व्रीहियववद्विकल्पो भविष्यति । एवञ्च सति वाक्यप्रक-
रणयोरविरोधो भवति । न च स्वल्पसोमत्वाज्ज्योतिष्टोमस्य
फलकयोर्दार्ढ्यार्थमसन्तर्दनेऽपि अभिषवसम्भवात्सन्तर्दनविधान-
मनर्थकमिति वाच्यम् । क्रयणवदुपपत्तेः । यथा हि स्वल्पत्वेन
सोमस्याल्पमूल्यत्वेऽपि एकयापि गवा क्रयणसिद्धौ वासःप्रभृतीनां
विधानादभ्युदयकारीति विज्ञायते, तथा फलकासन्तर्दनेऽपि
सोमाभिषवसिद्धौ सन्तर्दनविधानादवगप्त्यते सन्तर्दनेन दृढीकृत-
योरेव फलकयोः सोमाभिषवोऽभ्युदयकारी भवतीति । तस्मा-
त्सन्तर्दनं प्रकृतौ ज्योतिष्टोम एव विधीयते, न तूत्कृष्यत इति ।
एवं प्राप्तेऽभिधीयते—</p>
<sutra>उत्कर्षो वा ग्रहणाद्विशेषस्य ।। ३. ३. २५. ।।</sutra>
<p>अयमभिप्रायः—भवेदेवं यदीष्टिपशुबन्धाद्यपक्षया सोमस्य
दीर्घत्वमत्र प्रतीयते । न त्वेतदस्ति, विजातीयत्वात् । सर्वत्र खलु
सजातीयव्यावर्तनेन विशेषणमर्थवद्भवति । विजातीयस्य विशेषस्य
पदोपात्तजातिव्यावर्त्तितत्वात् । यथा पटः शुक्ल इति पटत्वेनैव
पटजातिव्यावृत्तौ कृष्णादिपटान्तरव्यावृत्तिफलमेव शुक्लविशेषणम् ।
न चात्र सोमयागान्तरस्याभावाद्विजातीयापेक्षयापि कथञ्चिद्दीर्घत्व-
<pb n="675"/>
मवधार्यते, यदि शब्दा/?/पात्त एव विजातीयो भवेत् । न चात्रेष्टिपशु-
बन्धादयः केनचिच्छब्देनोपात्ताः प्रतीयन्ते । तेनाग्निष्टोमसंस्थस्यैव
ज्योतिष्टोमस्य प्रतीतिः । एतस्य द्विषष्ट्यभ्यासरूपत्वेन स्वल्पत्वा-
दुक्थ्यादिसंस्थान्तराणाञ्चाधिकग्रहणविवृध्या दीर्घत्वात् सत्रादी-
नाञ्च ज्योतिष्टोमविकाराणामनेकाहसाध्यानां प्रत्यहमावृत्या ग्रह-
चमसानुष्ठानेन सुतरां दीर्घत्वाद्दीर्घसोमेषु वाक्येन विधीयमानं
सन्तर्दनं प्रकरणं बाधित्वा तेष्वेवोत्कृष्य विधीयते । तदुक्तम्—</p>
<lg>
<l>दृष्ट्वा ह्रस्वं सजातीयं दीर्घबुद्धिः प्रवर्त्तते ।</l>
<l>तस्मात्सोमस्य दीर्घंत्वं भवेत्सोमान्तरेक्षया ।। इति ।</l>
</lg>
<p>( तं. वा., पृ. ८७२ )</p>
<p>ननु कर्मधारयसमासपक्षे ह्येवं भवति । यदा तु दीर्घस्य
यजमानस्य सोमो दीर्घसोम इति षष्ठीतत्पुरुषसमासाश्रयणम्, तदा
प्रकरण एव सन्तर्दनविधानोपपत्तेर्नोत्कर्ष इति । मैवम् ; षष्ठ्यर्थ-
लक्षणाया विलम्बितप्रतीतेस्तत्पुरुषसमासात्समानाधिकरणत्वेन
शीघ्रप्रतीतेः कर्मधारयसमासस्य बलीयस्त्वात् । तस्मात्सर्वेष्वेव
दीर्घसोमेषूत्कर्ष इति सिद्धम् । ननूक्थ्यादिसंस्थासु ग्रहपात्रविवृद्धा-
वपि त्रिपर्वदशमुष्टिपरमितस्यैव सोमस्याभिषवात्सन्तर्दनमदृष्टार्थमेव
भवेत्, “धृत्या” इत्यर्थवादानुपपत्तेश्च । अधिकसोमाभिषवे हि
/?/रणाशङ्कायां धारणाशासनाद्धारणार्थवादोपपत्तेः । तेन यत्रैव
<pb n="676"/>
सत्रादिषु प्रत्यहं त्रिपर्वदशमुष्टिपरिमितस्य सोमस्याभिषवस्तत्रैव
सन्तर्दनस्य दृष्टार्थत्वमर्थवादोपपत्तिश्चेति तेष्वेवोत्कृष्य विधानं
युक्तमिति । मैवम् ; तथाहि—सोमस्तावद्द्विविधः, स्वल्पपर्वा
दीर्घपर्वा च । तयोश्च प्रयोजनवशादुपादाने प्रदानविवृद्धेश्च प्रदेय-
विवृद्धिमन्तरेणासम्भवादर्थाद्दीर्घपर्वा ग्रहीष्यते । तथा सत्यभिषोत-
व्यसोमातिरेकात्सन्तर्दनमपि दृष्टार्थम्, अर्थवादश्चोपपन्नो भविष्यति ।
त्रिपर्वदशमुष्टिपरिमाणातिक्रमश्च न भविष्यतीति किमनुपपन्नम् ?</p>
<p>नन्वेवं तर्हि प्रकरण एव दीर्घसोमस्य विद्यमानत्वादुक्थ्यादि-
संस्थास्वेव निवेशोऽस्य भविष्यति । किं सत्रादिष्वनेकाहेषूत्कर्षग्र-
हणेनेति । उच्यते—स्यादेवं यदि संस्थासु व्यवस्थापकं प्रकरणं
भवेत् । न तावत्प्रकरणम्, अग्निष्टोमसंस्थस्य हि ज्योतिष्टोमस्य
प्रकरणं, न संस्थान्तराणाम् ; तेषां विकृतित्वेन प्रकरणाभावात् ।
नापि क्रमः, तत्सन्निधिपाठाभावात् । वाक्यस्य च दीर्घसोमोल्लेखेन
प्रवृत्तस्य सर्वसाधारणत्वात् । तेन यथा “य एतेनानिष्ट्वाथान्येन
यजेत” इत्यत्रोन्यशब्दो न संस्थामात्रविषयः, किन्त्वग्निष्टोमव्यति-
रिक्तसकलसोमयागविषयः । तथा दीर्घसोमशब्दोऽप्यग्निष्टोमव्यति-
रिक्तसकलसोमयागविषय एवेति । तदुक्तम्—</p>
<lg>
<l>अग्निष्टोमान्यमात्रे हि दीर्घशब्दोऽवकल्पते ।</l>
<l>अतोऽन्येनेतिवत्तस्मात्संस्थाक्रत्वन्तरग्रहः ।। इति ।</l>
</lg>
<p>( तं. वा., पृ. ८७५ )</p>
<pb n="677"/>
<p>तेन यदेतद्भाष्यकारेणोक्तम्—प्रकरणानुग्रहाय संस्थास्वेव
निवेश इति तद्धियमेव ।</p>
<p>प्रयोजनम्—पूर्वपक्षे अग्निष्टोमेऽपि सन्तर्दनानुष्ठानम् ।
सिद्धान्ते तु तद्व्यतिरिक्तसोमयागेष्विति । सूत्रन्तु—प्रकृतज्योति-
ष्टोमादुत्कर्ष एव सन्तर्दनस्य वाक्येन दीर्घसोमविशेषग्रहणादिति ।।</p>
<trailer>इत्येकादशं सन्तर्दनाधिकरणम् ।। ११ ।।</trailer>
<head>अथ द्वादशं प्रवर्ग्याधिकरणम्</head>
<sutra>संख्यायुक्तं क्रतोः प्रकरणात्स्यात् ।। ३. ३. ३२ ।।</sutra>
<head>विषयसंशयसङ्गतयः</head>
<p>ज्योतिष्टोमे प्रवर्ग्यं प्रकृत्य श्रूयते—“न प्रथमयज्ञे प्रवृञ्ज्यात्
द्वितीये वा तृतीये वा प्रवृञ्ज्यात्” इति । तत्र सन्देहः—किं
ज्योतिष्टोमे सर्वेष्वेव प्रयोगेषु न प्रवर्जितव्यम् ? उत प्रथमे प्रयोगे
प्रतिषेधः ? इति । पूर्वं वाक्यप्रकरणयोर्विरोधे प्रकरणाम्नातस्य
वाक्येनोत्कर्षात्प्रकरणबाधं प्रतिपाद्येदानीमुत्कर्पेऽपि वाक्येन प्रकरणस्य
बाधः प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः—“न प्रथमयज्ञे प्रवृत्र्ज्यात्” इति श्रूयते ।
<pb n="678"/>
/?/धिकरणश्च प्रथमशब्दः “एष वाव प्रथमो यज्ञानाम्” इत्यत्र
ज्योतिष्टोमविषयो वेदेनैवाभ्यनुज्ञातः । प्रयोगवाचित्वे तु प्रथमशब्द-
स्य यज्ञसामानाधिकरण्यं विरुद्ध्येत । न हि प्रयोगो यज्ञः, तदनु-
ष्ठानरूपत्वात् । लक्षणाश्रयणे तु लक्षणैव दोषः । न हि प्रथम-
शब्दस्यापि यज्ञपरत्वे लक्षणादोषः । एवञ्च सति निषेधवाक्यस्य
प्रकरणेन सह सामञ्जस्यं भवति । ननु “यत्प्रवर्ग्यं प्रवृञ्जन्ति”
इति यद्यप्यनारभ्य श्रूयते, तथापि “पुरस्तादुपसदां प्रवर्ग्येण
प्रचरन्ति” इति वाक्येनापादितज्योतिष्टोमसम्बन्धोऽयम् । निषेधस्य
तु सर्वप्रयोगसम्बन्धे सति तस्य निरवकाशत्वमेव स्यात् । मैवम् ;
एतद्विधिप्राप्तिपूर्वकत्वान्निषेधस्य षोडशिग्रहणाग्रहणवद्विकल्पेनैवाव-
काशोपपत्तेः । तस्मात्प्रथमसंख्यायुक्तं प्रवर्ग्यप्रतिषेधनं सर्वप्रयोग-
युक्तस्यैव क्रतोर्ज्योतिष्टोमस्य प्रकरणे स्यादिति । एवं
प्राप्तेऽभिधीयते—</p>
<sutra>नैमित्तिकं वा कर्तृसंयोगाल्लिङ्गस्य तन्निमित्तत्वात्
।। ३. ३. ३३. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि प्रथमशब्दो ज्योतिष्टोममभिद-
ध्यात् । किन्तर्हि ? कर्त्तुरप्रवृत्तस्याद्यमनुष्ठानं प्रथमशब्देनाभिधीयते
एतच्च लोकसिद्धमेव । न ह्यावृत्या भोजनं प्रथमं भोजनमित्युच्य/?/ते,
<pb n="679"/>
आवृत्तो वा यज्ञः प्रथमो यज्ञ इत्यभिजीयते । तद्योगादन्यत्र
प्रथमशब्दो लाक्षणिकः । तेन क्रतावपि प्रथमशब्दः प्रथमानुष्ठान-
योगाल्लाक्षणिक एव । तत्र “न प्रथमयज्ञे प्रवृञ्ज्यात्” इत्यत्र किं
यज्ञशब्दानुरोधेन प्रथमशब्द एव यज्ञलक्षणार्थो भवतु ? प्रथमप्रयो-
गशब्दानुरोधेन वा यज्ञशब्द एव प्रथमानुष्ठानलक्षणार्थो भवत्विति
सन्देहे “यो होता सोऽध्वर्युः” इतिवत्प्रथमोच्चरितप्रथमशब्दानुरोधेन
यज्ञशब्द एव प्रयोगलक्षणार्थो युक्तः । न ह्यन्यत्र प्रथमप्रयोगस्य
निषेधनिमित्तता सम्भवति, येन प्रथमप्रतीतोऽपि हीयेत । “एष वाव
प्रथमो यज्ञानां यज्ज्यातिष्टोमः” इति ज्योतिष्टोमसमानाधिकरणेन
प्रथमोच्चरितेन एपशब्देन समभिव्याहृतः प्रथमशब्दो युक्तं यल्लक्ष-
णयाऽपि कर्मपरो भवतीति ।</p>
<p>ननु भवतु प्रथमशब्दस्यानुष्ठानवचनत्वम्, यज्ञशब्दस्य च
लक्षणया तत्परत्वम्, ज्योतिष्टोमप्रथमप्रयोगत्वन्तु कुतः ? प्रकरणस्य
वाक्येन बाधितत्वात् । उच्यते—स्यादेवं यद्ययं विधिर्भवेत् ।
किन्तर्हि ? निषेधोऽयम् । स च प्राप्त्यपेक्षः, प्राप्तिश्च प्रवर्ग्यस्य
“पुरस्तादुपसादां प्रवर्ग्येण प्रचरन्ति” इति उपसत्पूर्वभावनियमा-
त्सोमयागादन्यत्रोपसदामभावात्तत्रापि ‘प्रकृतौ वाद्विरुक्तात्’ इत्यनेन
न्यायेन ज्योतिष्टोमविषयत्वमेव । किञ्च प्राथम्यनिमित्तकोऽयं
निषेधः, प्राथम्यञ्च “एष वाव प्रथमो यज्ञानाम्” इति वेदेन ज्योति-
<pb n="680"/>
ष्टोमस्यैव नियतम् । तेन वाक्येन प्रकरणं बाधित्वा ज्योतिष्टोम-
प्रथमप्रयोग एव प्रवर्ग्यप्रतिषेध इति सिद्धम् । तदुक्तम्—</p>
<lg>
<l>यदि प्रथमशब्दोऽयं नाम स्याज्ज्योतिषः स्वतः ।</l>
<l>तत एवं भवेदेष प्रयोगस्य तु वाचकः ।। इति ।</l>
</lg>
<p>( तं. वा., पृ. ८७७ )</p>
<p>ननु तैत्तिरीयशाखायां ज्योतिष्टोमप्रकरण एवं श्रूयते—
“अग्निष्टोमे प्रवृणक्ति” इति । तस्य तर्हि किंविषयत्वम् ? न ताव-
दग्निष्टोमद्वितीयतृतीयादिप्रयोगविषयत्वम्, तत्र च प्रवृणक्तीति
सामान्यवचनेनैव प्राप्तत्वात् । नापि प्रथमप्रयोगविषयत्वम्, तत्रापि
सामान्यवचनेनैव प्राप्तेः । अप्राप्तौ सत्यां प्राप्तिपूर्वकस्य
निषेधस्यासम्भवात् । नापि तत्रैव विकल्पप्रयोजनेनार्थवत्वम्,
सामान्यवचनेनैव विकल्पस्यापि सिद्धत्वात् । “अग्निष्टोमे प्रवृणक्ति”
इति कथमस्यार्थवत्वमिति वक्तव्यम् । तदुच्यते—अग्निष्टोम-
प्रथमप्रयोगे व्यवस्थितविकल्पार्थमेतद्वचनमिति ब्रूमः । न च
सामान्यवचनेनैव तथाभूतविकल्पसिद्धिरिति वाच्यम् । यतः
प्रतिषेधेनाग्निष्टोममात्रविषयत्वेनानुमतप्रामाण्येऽपि सामान्यविधिस्ता-
वदवश्यंभावनीयः, अन्यथा विकल्पासम्भवात् । तत्र यदि
प्रतिषेधोऽपि विधिवदेकप्रयोगसाधारणः स्यात्, तदा विधिनिषेध-
पोस्तुल्यविषयत्वादव्यवस्थयोपादानवर्जने स्याताम् । यथा
<pb n="681"/>
प्रथमैकप्रयोगविषयः प्रतिषेधस्तदा तद्गतसामान्यविधिबाधेनैव
निषेधस्य चरितार्थत्वात् व्यवस्थितविषय एव विकल्पः । प्रथम-
प्रयोगे प्रवर्ग्याननुष्ठानम्, द्वितीयादिप्रयोगे प्रवर्ग्यानुष्ठानमेव ।
एवञ्च सति “अग्निष्टोमे प्रवृणक्ति” इत्यस्य द्वितीयतृतीयाग्निष्टोम-
प्रयोगे सामान्यवचनेनैव प्रवर्ग्यस्य प्राप्तत्वात्तत्र निरवकाशमिदं
वचनम् । निषेधस्तु तमेव प्रथमप्रयोगं विकल्पार्थमालम्बते । तत्र
चैकविषयत्वादेव विधिनिषेधयोर्व्यवस्थाया असम्भवात्पुरुषभेद-
माश्रित्य व्यवस्थित एव विकल्पः परिदृश्यत इति । सोऽपि
च श्रोत्रियानूचानब्राह्मणविषय एव । एवं हि श्रूयते—“कामन्तु
योऽनूचानः श्रोत्रियः स्यात्तस्य प्रवृञ्ज्यात्” इति । अत्र कर्त्तृविशेषो-
पादानेन “अग्निष्टोमे प्रवृणक्ति” इत्यस्यान्यत्रैवोपसंहारात्तेनाग्निष्टोम-
प्रथमप्रयोगे श्रोत्रियब्राह्मणस्यैव विकल्षः अश्रोत्रियब्राह्मण-
क्षत्रियावैश्यानान्तु नित्यं करणमेव । तस्मात् प्रथमं “यजमानो-
ऽतिरात्रेण यजेत” इति श्रवणाद्यद्यप्यत्रिरात्रस्यापि पाक्षिक-
प्रथमप्रयोगनिमित्ता निषेधप्राप्तिरतिदेशतोऽस्ति, तथाप्यग्निष्टोमनिमि-
त्तस्य प्रवर्ग्यविधानस्य निमित्तताभावेन तत्रासम्भवान्नित्यम-
नुष्ठानमेव । अन्यासु तु विकृतिषु नित्ममेवानुष्ठानमिति ।</p>
<p>प्रयोजनम्—पक्षोक्तम् । नैमित्तिकं प्रवर्ग्यप्रतिषेधनं कर्त्तुः
प्रथमप्रवर्त्तकनैमित्तिकम् । कस्मात् ? लिङ्गस्य प्रथमशब्दगताभि-
<pb n="682"/>
धानसामर्थ्यस्य तन्निमित्तत्वात् । कर्त्तुः प्रथमप्रवर्तननिमित्तत्वादिति
सूत्रार्थः ।।</p>
<trailer>इति द्वादशं प्रवर्ग्याधिकरणम् ।। १२ ।।</trailer>
<head>अथ त्रयोदशं पेषणाधिकरणम्</head>
<sutra>पौष्णं पेषणं विकृतौ प्रतीयेताचोदनात्प्रकृतौ ।।३.३.३४.।।</sutra>
<p>दर्शपूर्णमासयोः समामनन्ति—“तप्त्मा/?/त्पूषा प्रपिष्टभागोऽ-
दन्तको हि सः” इति । तत्र सन्देहः—किं पौष्णं पेषणं प्रकृतौ ?
उत विकृतौ ? इति । अयञ्च विचारः पूर्वोक्तसन्तर्दनन्यायेनैव
गतार्थः । यतो न हि दर्शपूर्णमासयोः पूषा नाम देवता समस्ति ।
न च लक्षणया दर्शपूर्णमासदेवतवानेन प्रतिपाद्यते । “अदन्तको
हि” इति हेतुवन्निगदसमवायात् । न ह्यग्न्यादीनामदन्तकत्वं
वेदे पुराणे वा क्वचित्प्रतीतम् । पूष्णस्त्वदन्तकत्वं वेदे पुराणे च
प्रतीयते । अस्ति च विकृतौ तस्य तस्य हविषः पूषा देवता ।
अतोऽर्थवत्त्वात्तत्रैव वाक्यबलेन पेषणमुत्कृष्यते । तदयं पूर्वन्याय-
सिद्धोऽप्यर्थ उत्तरविचारद्वयार्थं सङ्कीर्त्यत इति मन्तव्यम् ।</p>
<p>सूत्रन्तु—पूर्वसम्बन्धिपेषणं विकृतावुत्कृष्येत । प्रकृतौ तस्या-
चोदना अविधानमित्यर्थः ।।</p>
<trailer>इति त्रयोदशं पेषणाधिकरणम् ।। १३ ।।</trailer>
<pb n="683"/>
<head>अथ चतुर्दशं पेषणस्य चरुविनियोगाधिकरणम्</head>
<sutra>तत्सर्वार्थमविशेषात् ।। ३. ३. ३५. ।।</sutra>
<head>विषयसंशयसङ्गतयः</head>
<p>पौष्णं पेषणं प्रकृतौ श्रूयमाणं विकृतावित्युक्तम् । तत्र
सन्देहः—किं चरौ पशौ पुरोडाशे च ? उत चरावेव ? इति ।
प्रकरणं बाधित्वा वाक्यबलेनोत्कर्षं प्रतिपाद्येदानीमुत्कृष्टस्यैव
पेषणस्य प्रसङ्गाद्विशेषश्चिन्त्यते । अत्रायं पूर्वपक्षः—“तस्मात्पूषा
प्रतिष्टभागोऽदन्तको हि” इत्यविशेषप्रवृत्तमिदं वाक्यं यद्यत्पूषदेवत्यं
हविस्तत्र तत्र पेषणं विदधाति । पूषदेवत्यश्चरुः पुरोडाशः पशु-
श्च । तेन त्रियतेऽसन्दिग्धमेव पेषणमिति । न चापिष्टेन पुरोडाशा-
सम्भवात् पुरोडाशे पेषणविधानमनर्थकम् । अन्यार्थपिष्टक्रियार्थि-
त्वेनापि पुरोडाशसिद्धौ प्रयोगगतानुष्ठानफलत्वेनैव विरोधात् ।
अतश्चरौ पुरोडाशे पशौ चाविशेषात्सर्वत्रैव पेषणमिति । एवं
प्राप्तेऽभिधायते—</p>
<sutra>चरौ वार्थोक्तं पुरोडाशेऽर्थविप्रतिषेधात्पशौ न स्यात्
।। ३. ३. ३६ ।।</sutra>
<head>सिद्धान्तः</head>
<p>पुरोडाशे पशौ च पेषणं न भवति । तथाहि—पुरोडाशे
<pb n="684"/>
तावत्प्रयागगतानुष्ठानार्थमपि विधानमनर्थकम् । अतिदेशादेव
प्रयोगगतपेषणस्य प्राप्तत्वात् । नापि पशौ, (?) अवत्तस्यैव पेषणे-
न विरोधपरिहारः, अवदानस्य पृथक्पदार्थत्वाभावात् । न त्ववदानं
नाम पृथक् पदार्थः कर्त्तव्यत्वेन विधीयते । किन्तु स्विष्टकृदादि-
शेषकार्यवशेन एकदेशप्रक्षेपेण प्रदानावगमात्तस्य चावदानमन्त-
रेणासम्भवादेकदेशप्रदानाक्षिप्तावदानानुवादेन द्वित्वमात्रं विधी-
यते । न प्रधानस्यैवायमारोपो (?) यदवदानं नाम । न चैकस्मि-
न्नुपक्रान्ते पदार्थे पदार्थान्तरेण व्यवधानं विधिरनुमन्यते । अतो-
ऽन्यत्रावदानानन्तरं पेषणं सम्भवतीति हृदयस्यैव पेषणं वक्तव्यम् ।
तथा च सति हृदयापादानकमवदानं “उत्सादनदेशादवघ्यति”
इति विच्छेददेशादवदानमिति विप्रतिषेधात् न पशावपि पेषण-
मिति । ननु चरावपि विप्रतिपेधोऽस्ति । विशदशुद्धौ-
दनवचनत्वाच्चरुशब्दस्य, पेषणे च सति वैशद्यविनाशात् ।
मैवम् ; अनवस्त्रावितान्तरूष्मसिद्धत्ववचनो हि चरुशब्दः । तेन
पाकविशेषस्यैव चरुशब्दप्रवृत्तिनिमित्तत्वात्तस्य च विशदसिद्ध-
योरविशेषात्पिष्टपक्वस्यापि चरुत्वाविरोधः । तेन प्राप्तिविप्रतिषे-
धयोरभावाच्चरावेव पेषणविधानमिति सिद्धम् । न च वाच्यम्—
यथा पुरोडाशे तथा चरावप्यतिदेशप्राप्तमेव पेषणं न विधेयमिति ।
यतः पुरोडाशार्थपिण्डनिष्पत्तिः खलु द्वारमस्य प्रकृतौ, न
<pb n="685"/>
चरुस्तण्डुलमात्रेण निष्पद्यते । तेन द्वाराभावात्कृष्णलेष्विवावघातः
पेषणं निवृत्तमपि पुनरदृष्टार्थं प्रतिप्रस्तूयत इति नानुपपन्नम् ।</p>
<p>प्रयोजनम्—पूर्वपक्षे चरौ पशौ च पेषणम् । सिद्धान्ते तु
चरावेवेति । सुत्रन्तु—चरावेव पेषणं विधीयते, न पुरोडाशे, अति-
देशप्राप्तत्वात् । न पशौ, अर्थविप्रतिषेधादित्यर्थः ।।</p>
<trailer>इति चतुर्दशं पेषणस्य चरुविनियोगाधिकरणम् ।। १४ ।।</trailer>
<head>अथ पञ्चदशं पेषणस्यैकदेवत्ये निवेशाधिकरणम्</head>
<sutra>एकस्मिन्नेकसंयोगात् ।। ३. ३. ३९ ।।</sutra>
<head>विषयसंशयौ</head>
<p>पौष्णं पेषणं विकृतौ भवति चरावेवेत्युक्तम् । अथेदानीमिदं
सन्दिह्यते—किमेकदेवत्ये पौष्ण एतद्भवितुमर्हति ? उत द्विदे-
वत्ये ? इति । उदाहरणम्—राजसूय उत्तरे त्रिसंयुक्ते सोमा-
पौष्ण एकादशकपाल ऐन्द्रापौष्णश्चरुः । सोमापौष्णस्य पुरोडा-
शत्वेनातिदेशप्राप्तत्वात्पेषणस्येदं प्रसक्तानुप्रसङ्गेन विचार्यते ।
तत्रैकस्मिन्नेव पूष्णि देवतायां पेषणं कर्त्तव्यम् । पूषेत्येकवचनेनैक-
स्यैव पूष्णः संयोगात् । “आग्नेयं चतुर्द्धा करोति” इत्येकस्मिन्ने-
<pb n="686"/>
वाग्नौ देवतायां चतुर्द्धाकरणमिवेति । किञ्च पूर्वपक्षे पाकवैषम्यं
भवेत् । यतः पूष्णो भागस्तावदवश्यं पिष्ट्वा पक्तव्यः । इन्द्रस्य च
तण्डुलात्मक एव । न च मृदुकठिनयोः पाकसाम्यं समस्ति ।
अथ वैषम्यप्रशमनार्थमिन्द्रस्यापि भागः पिष्येत, ततो भागसङ्कर-
स्स्यात् । तदुक्तम्—</p>
<lg>
<l>पिष्यादर्द्धं समस्तं वा द्विदेवत्ये चरौ भवान ।</l>
<l>पूर्वस्मिन् भागवैषम्यं परस्मिन् भागसङ्करः ।। इति ।।</l>
</lg>
<p>( तं. वा., पृ. ८८३. )</p>
<p>इति सिद्धान्तेनोपक्रम्य पूर्वपक्षं गृह्णाति—</p>
<sutra>अपि वा सद्वितीये स्याद्देवतानिमित्तत्वात् ।। ३.३.४१ ।।</sutra>
<head>पूर्वपक्षः</head>
<p>अत्रायं पूर्वपक्षः—“पूषा प्रतिष्टभागः” इत्यत्र पूषसद्भावनि-
मित्तं हि पेषणमवगम्यते । न तु पूषविशेषितहविर्निमित्तम् ।
नापि पूषविशेषितयागसम्बन्धिहविर्निमित्तम् । तथा सति द्विदेवत्यस्य
हविषो द्विदेवत्यस्य वा यागस्यान्यसापेक्षदेवताभावेन पूष्णा
विशेष्टुम/?/शक्यत्वान्न भवत्येव पेषणम् । यदा तु पूषसद्भावमात्रनि-
मित्तमिदं पेषणम्, तदा द्विदेवत्येऽपि पूष्णो भावात्तदुपलक्षितस्य
‘समं स्यात्’ इति न्यायेनार्थरूपस्य विद्यमानत्वाद्द्विदेवत्येऽपि पेषणं
युक्तम् ।</p>
<pb n="687"/>
<p>तदुक्तम्—</p>
<lg>
<l>हविषो यदि पौष्णस्य तद्यागाङ्गस्य वा भवेत् ।</l>
<l>अनुक्तत्वाद्द्विदेवत्ये न भवेत्पेषणं ततः ।। इति ।</l>
</lg>
<p>( तं. वा., पृ. ८८५ )</p>
<p>न चाग्नेयचतुर्द्धाकरणवन्निरपेक्षपूषदेवतासम्बन्धिन्येव हविषि
पेषणमिति वाच्यम् । यतस्तत्र तद्धितान्तमाग्नेयपदम् । न च
सापेक्षा तद्धितस्योत्पत्तिरिति युक्तं निरपेक्षाग्निदेवत्य एव चतुर्द्धा-
करणम् । न चेह तद्धितान्तत्वमस्तीति वैषम्यम् । ननु
“इन्द्रपीतस्य भक्षयामि” इत्यत्र समासोऽपि सापेक्षस्यानिषिद्ध एव ।
“पूषा प्रपिष्टभाग” इति च समास एव । अतः कथं द्विदेवत्यस्य
ग्रहणम् । उच्यते—प्रपिष्टभागशब्दो हि समासान्तो न तु पूषेति
प्रथमान्तं पदम् । अतः पूष्णोऽसमस्तत्वात्सापेक्षत्वेऽपि न विरोधः ।
नापि पौष्णभागपेषणे पाकवैषम्यम् । अर्द्धपक्वे तण्डुले पिष्टनिक्षे-
पेण पाकसाम्योपपत्तेः । अथवा असम्भवेन विभिन्नस्थालीपाकादेव
पाकस्य साम्यं भविष्यतीति सद्वितीयेऽपि पूष्णि पूषसद्भावमात्रनि-
मित्तत्वात्पेषणं कर्तव्यमेवेति । एवं प्राप्तेऽभिधीयते—</p>
<sutra>एकस्मिन्वार्थधर्मत्वादैन्द्राग्नवदुभयोर्न स्यादचोदितत्वात्
।। ३. ३. ४४ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि पूषसद्भावनिमित्तं पेषणं
<pb n="688"/>
भवेत् । न त्वेवमस्ति, निमित्तस्याप्रतीतत्वात् । किन्तर्हि ?
“पूषा प्रपिष्टभागः स्यात्” इति वाक्यात्पूषभागनिमित्तमेतत्पेषणं
प्रतीयते । न च तदपि सम्भवति, देवताया मुख्य एवासम्भवात् ।
भजसेवायामित्यस्मात्कर्मसाधनोऽयं भागशब्दः । भज्यते सेव्यत
इत्यर्थः । न च देवता हविः सेवते, देवताया भोक्तृत्वस्य नवमे
निषेधात् । तेन लाक्षणिकोऽयं भागशब्दः । यद्धि यदुद्देशेन
त्यज्यते तत्तेन भज्यत इति लोकसिद्धम् । तेन मुख्यभजनत्वास-
म्भवात्तत्पूर्वभाव्युद्देशत्यागो लक्ष्यते । तेनायमर्थः—पूषणमुद्दिश्य
यः त्यज्यते स पूष्णो भागः । न चैन्द्रापौष्णं हविः पूषणमुद्दिश्य
त्यज्यते, इन्द्रपूषव्यासङ्गित्वादुद्देशस्य । तेनैतत्पेषणं पूषमात्रप्रयुक्तं
न, नापि तद्भागप्रयुक्तम् । किन्तु तदुद्देशत्यागरूपयागद्वारेण
यागापूर्वप्रयुक्तम् ।</p>
<p>तदुक्तम्—</p>
<lg>
<l>न ह्येष देवताधर्मो न तद्भागस्य गम्यते ।</l>
<l>पूषदेवत्ययागार्थं धर्मस्त्वेष प्रतीयते ।। इति ।</l>
</lg>
<p>( तं. वा., पृ. ८८७ )</p>
<p>न चेन्द्रपूषभागापूर्वपेषणं कर्त्तव्यं न तु द्विदेवत्ये (?) ।</p>
<p>प्रयोजनम्—पक्षोक्तम् । सूत्रन्तु—एकस्मिन्नेव पूष्णि
/?/वाक्येऽर्थशब्दो भवेत् । यागात्प्रथमरूपार्थधर्मत्वात् । क्रतूभ-
<pb n="689"/>
योरिन्द्रपूष्णोर्द्देवत्वे ऐन्द्राग्नवत् । यद्वा “आग्नेयं चतुर्द्धा करोति”
इति चतुर्द्धाकरणवद्द्विदेवत्ये ऐन्द्राग्न (?) इति ।।</p>
<lg>
<l>यो नाम कश्चिदिह संविदितं प्रमेयं
ग्रन्थान्तरे लिखति वा वदति स्वयं वा ।।</l>
<l>साकृर्तृतामननुकीर्त्त्य स कीर्त्तिलोपात्
निस्सन्ततिर्जगति जन्मशतानि भृयात् ।।</l>
</lg>
<trailer>इति पञ्चदशं पेषणस्यैकदेवत्ये निवेशाधिकरणम् ।। १५ ।।</trailer>
<trailer>इति श्रीबालबलभाभुजङ्गापरनाम्नो भट्टभवदेवस्य कृतौ</trailer>
<head>तृतीयस्याध्यायस्य तृतीयः पादः ।।</head>
<head>अथ तृतीयाध्यायस्य पञ्च<fn n="1"/>मः पादः</head>
<head>तत्र प्रथममुपांशुयाजे शेषकार्याभावाधिकरणम्</head>
<sutra>आज्याच्च सर्वसंयोगात् ।। ३. ५. १. ।।</sutra>
<head>विषयसंशयसङ्गतयः</head>
<p>स्तो दर्शपूर्णमासौ । तत्र श्रूयते—“उत्तरार्द्धात्स्विष्टकृते
समवद्यति, इडामवद्यति” इति । तथान्यान्यपि शेषकार्याणि ।
तत्र सन्देहः—किमाज्यादुपांशुयाजद्रव्यात्स्विष्टकृदर्थमवदातव्यः ?
<footnote n="1">तृतीयाध्यायस्य चतुर्थः पादः उपलब्धमातृकायां नास्ति ।</footnote>
<pb n="690"/>
उत नेति । सर्वप्रदानाधिकरणे शेषसद्भावः प्रतिपादितः ।
‘सर्वेभ्यो वा कारणाविशेषात्’ (जै. सू., ३. ४. ४४.) इत्यत्र सर्वेभ्यो
हविर्भ्यः शेषकार्यं कर्तव्यमिति निरूपितम् । तस्येदानीमतिप्रसक्त-
स्यापवादः क्रियते ।</p>
<head>पूर्वपक्षः</head>
<p>अत्रायं पूर्वपक्षः—“शेषात्स्विष्टकृते समवद्यति” इत्यादि-
शेषकार्यविधीनामविशेषप्रवृत्तत्वादुपांशुयाजस्यापि यदाज्यद्रव्यं
तत्प्रतिपत्तित्वमविशिष्टं स्विष्टकृदादिकर्मणामिति । ननु नावश्यं
तावदाज्यद्रव्यस्य सर्वार्थत्वाच्छ्जतेरप्युपांशुयाजशेषत्वेन प्रतिपत्त्यपे-
क्षित्वम् । नापि जौहवस्याज्यस्य ; “चतुरवत्तं जुहोति” इति
वचनेन कृत्स्नस्यैव होमसम्बन्धावगमात् । अतः कथमुपांशुयाजा-
ज्यसमर्थत्वं स्विष्टकृदादानामिति । उच्यते—यद्यपि जौहवाज्यस्य
“चतुरवत्तं जुहोति” इति सम्बन्धः प्रतीयते, तथापि स्विष्टकृदादीनां
प्रकरणावगतसकलप्रधानसम्बन्धनिर्वाहाय जुह्वां किञ्चिच्छेषयितव्यम् ।
यथा “चमसैर्जुहोति” इत्यत्र सत्यपि होमसम्बन्धे शेषकार्यवशेन
शेषः स्थाप्यते, तथात्रापीति । एवञ्च “सर्वेभ्यो हविर्भ्यः समवद्यति”
इति सर्वहविस्सम्बन्धानुवादोऽप्युपपत्स्यते । तेना/?/ज्यादपि स्विष्टकृदर्थ-
मवदातव्यम् । अविशेषेण सर्वसंयोगावगमादिति । एवंप्राप्ते—</p>
<sutra>अशेषत्वात्तु नैवं स्यात्सर्वादानादशेषता ।। ३.५.४. ।।</sutra>
<pb n="691"/>
<head>सिद्धान्तः</head>
<p>अयमभिप्रायः—भवेदेवं यद्युपांशुयाजद्रव्यस्याज्यस्य शेषो/?/
भवेत्, तथाहि—ध्रुवायां तावदुपांशुयाजस्य शेषो नास्तीत्युक्तमेव ।
न च जुह्वामप्यस्ति । “चतुरवत्तं जुहोति” इति वचनेन कृत्स्नस्यैव
होमसम्बन्धावगमात् । न च कृत्स्नस्य होमसम्बन्धेऽपि शेष-
कार्यवशेनैव शेषस्थापनमिति वाच्यम् । शेषकार्याणां प्रतिपत्ति-
रूपत्वेन द्रव्यस्थापनप्रयोजकत्वाभावात् । चमसेषु न शेषकार्य-
वशेन शेषस्थापनम् । किन्तु वचनवशादेव । एवं हि तत्र श्रूयते—
“अल्पं जुहोति” इति । न चात्र वचनमेवंभूतमस्ति । यत्तु
“सर्वेभ्यो हविर्भ्यः समवद्यति” इत्यनुवाददर्शनात्सर्वत्रैव शेषस-
द्भाव इत्युक्तम्, तदयुक्तम् ; अनुवादत्वेन सर्वशब्दस्य यथा-
प्राप्तगोचरत्वात् । ‘सर्वे ब्राह्मणा भुक्तवन्त’ इतिवद्विद्यमानशेषविषय-
त्वेनोपपत्तेः । अतः शेषाभावादुपांशुयाजाज्ये नास्ति शेष-
कार्यमिति ।</p>
<p>प्रयोजनम्—पक्षोक्तम् । सूत्रन्तु—अशेषत्वाच्छेषाभावा-
न्नास्ति शेषकार्यम् । अशेषत्वञ्च सर्वस्यैव होमार्थमादानादिति ।।</p>
<trailer>इति प्रथममुपांशुयाजे शेषकार्याभावाधिकरणम् ।।१।।</trailer>
<pb n="692"/>
<head>अथ द्वितीयं साकंप्रस्थायीये शेषकार्याभावाधिकरणम्</head>
<sutra>साकं प्रस्थायीये स्विष्टकृदिडञ्च तद्वत् ।।३.५.१३।।</sutra>
<head>विषयसंशयौ</head>
<p>दर्शपूर्णमासौ प्रकृत्य श्रूयते—“साकम्प्रस्थायीयेन यजेत”
इति । तत्र सन्देहः—किं स्विष्टकृदस्ति नास्तीति । अत्रोदाहरणा-
न्तरेऽधिकाशङ्कां निराकर्त्तुं पूर्वोक्तन्यायोऽतिदिश्यते । इह च
साकम्प्रस्थायीयं नाम कर्मान्तरं न विधीयते । किन्तु सान्नाय्यपात्राभ्यां
दधिपयःपूर्णकुम्भीम्यां सह प्रस्थानलक्षणो गुणः पशुरूपे फले
विधीयत इति रथन्तरपादे ‘अयनेषु चोदना/?/न्तरं संज्ञोपबन्धात्’
इत्यत्राधिकरणे स्थापितम् । इदानीं शेषकार्यमत्रास्ति नवेति
विचार्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—कुम्भीभ्यां सह प्रस्थान-
लक्षणो गुणः फलाय विधीयमानः सानाय्याधिकारभूत इति
तावत्सिद्धम् । प्रकृतौ च स्विष्टकृदिन्द्रप्रदानार्थसान्नाय्यादवदीयत
इत्यपि सिद्धम् । तद्विकारत्वादतिदेशप्राप्त इहाप्यवदातव्यम् । न
चात्रोपांशुयाजवच्छेषो नास्तीति वाच्यम् । तत्र हि ध्रौवाज्यस्य
साधारणत्वाज्जौहवाज्यस्य च “चतुरवत्तं जुहोति” इति वचनेन
<pb n="693"/>
सर्वस्यैव होमसम्बन्धावगमात् युक्तः शेषाभावः । इह तु
सान्नाय्यस्य साधारणत्वाभावात्कृत्स्नहोमविधानाभावाच्च शेषभावा-
दतिदेशप्राप्तेः शेषकार्यैर्भवितव्यमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्रापि शेषः सम्भवेत् । तथा हि—
यावद्धोतव्यं द्रव्यं तावतैव सहाहवनीयदेशं प्रति प्रस्थीयत इति युक्तम् ।
तदिह होमार्थं कुम्भीभ्यां सह प्रस्थानविधानं कुम्भीयमिति तस्यैव
यदि होमसम्बन्धो विधीयते तदैव परं दृष्टार्थं भवति, इतरथा
त्वदृष्टार्थत्वप्रसङ्गः । न चाहवनीयदेशात्कुम्भीभ्यां सह प्रस्थाया-
वदाय होतव्यमिति वाच्यम् । “अग्नीधे स्रुचौ प्रदाय सह कुम्भी-
भिरभिक्रामन्नाह” इत्यवदानसाधनस्रुक्परित्यागेन गमनविधाना-
सम्भवात् । तेनापि कुम्भीपरिमितस्यैव सान्नाय्यस्य होमस्बन्धा-
वगमेन शेषाभावान्नास्ति शेषकार्यमिति सिद्धम् ।</p>
<p>प्रयोजनम्—पक्षोक्तम् । सूत्रन्तु साकंप्रस्थायीयेऽप्युपांशुया-
जवत्स्विष्टकृदिडं न कर्त्तव्यमिति ।।</p>
<trailer>इति द्वितीयं साकम्प्रस्थायीये शेषकार्याभावाधिकरणम् ।।२।।</trailer>
<pb n="694"/>
<head>अथ तृतीयं सौत्रामण्यां शेषकार्याभावाधिकरणम्</head>
<sutra>सौत्रामण्याञ्च ग्रहेषु ।। ३. ५. १४ ।।</sutra>
<head>विषयसंशयसङ्गतयः</head>
<p>अस्ति सौत्रामणा । तत्र ग्रहाः श्रूयन्ते आश्विनसारस्व-
तैन्द्राः । तत्र केषाञ्चित्पिष्टप्रभवसुराद्रव्यकत्वेनाग्नेयविकारत्वाच्चोद-
केन स्विष्टकृदिडं प्राप्तम् । अथेदानीं सन्देहः—किन्निवर्तते ? उत
नेति । अत्राप्युदाहरणान्तरेष्वधिकाशङ्कां निराकर्त्तुं स एव
न्यायोऽतिदिश्यते ।</p>
<head>पूर्वपक्षः</head>
<p>अत्रायं पूर्वपक्षः—केषाञ्चित् पिष्टद्रव्यप्रभवसुराद्रव्यकत्वेना-
ग्नेयविकारत्वात् पयोद्रव्यकत्वेन च सान्नाय्यविकारत्वादतिदेशात्
स्विष्टकृदादिशेषकार्यप्राप्तिस्तावदस्ति । न च शेषो नास्ति ।
ज्योतिष्टोमसोमचमसेष्विव वाचनिकशेषसद्भावस्य प्रतीयमानत्वात् ।
एवं ह्यत्र श्रूयते—“उच्छिनष्टि न सर्वं जुहोति” इति । अतः शेषस-
द्भावादस्ति शेषकार्यमिति । ननु शेषस्य प्रतिपत्त्यन्तरं श्रूयते ।
तत्र ग्रहस्य तावत्—“ब्राह्मणं परिक्रीणीयादुच्छेषणस्य पातारम्”
इति परिक्रीतब्राह्मणस्य पातुः, सुराग्रहशेषस्यापि “शतातृण्णायां
विक्षाग्यन्ति” इति शतातृण्णारूपपात्रविशेषे क्षारणमिति बलीय-
<pb n="695"/>
सौपदेशिकप्रतिपत्यन्तरेणातिदेशिकप्रतिपत्तेर्बाध एवेति । मैवम् ;
विरोधाभावात्, स्विष्टकृदाद्यनुष्ठानावशिष्टस्यैव चतुर्द्धापुरोडाशभक्ष-
णवत् पानविक्षारणयोरुपपत्तेः । तेन शेषशद्भावात् कर्त्तव्यमेव
शेषकार्यमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि कृत्स्नस्यैव शेषस्यौपदेशिकप्रतिप-
त्तिसम्बन्धो न भवेत् । तथाहि-“पयोग्रहान् जुहोति” इति वचनात्
कृत्स्नस्यैव होमसम्बन्धः प्रतीयते । तत्र यथा “उच्छिनष्टि न सर्वं
जुहेति” इति वचनेन शेषसद्भावः प्रतिपाद्यते । तथा कृत्स्नस्यैव शेषस्य
परिक्रीतब्राह्मणभक्षणशतातृण्णाक्षारणसम्बन्धेनोपदेशादेवावगत-
त्वात् न किञ्चित्कर्त्तव्यमिति न प्रतिपत्यन्तरापेक्षा समस्ति, येनाति-
देशिकी प्रतिपत्तिः सम्बध्यते । पुरोडाशे तु “उत्तरार्द्धात्स्विष्टकृते
समवद्यति” इत्येकदेशमात्रस्यैव स्विष्टकृदाद्यर्थत्वादवशिष्टस्य
चतुर्द्धाकृतस्य वचनवशाद्भक्षणार्थत्वमपि । न चेह तथेति शेषाभा-
वान्नास्ति स्विष्टकृदादिशेषकार्यमिति सिद्धम् ।</p>
<p>प्रयोजनम्—पक्षोक्तम् । सूत्रन्तु-सौत्रामण्यां ग्रहेषु शेषकार्यं
न कर्त्तव्यमिति न शास्त्रादतिदिश्यत इति ।।</p>
<trailer>इति तृतीयं सौत्रामण्यां शेषकार्याभावाधिकरणम् ।। ३ ।।</trailer>
<pb n="696"/>
<head>अथ चतुर्थं सर्वपृष्ठेष्ट्यधिकरणम्</head>
<sutra>द्रव्यैकत्वे कर्मभेदात्प्रतिकर्म क्रियेरन् ।। ३. ५. १६ ।।</sutra>
<head>विषयसंशयसङ्गतयः</head>
<p>अस्ति सर्वपृष्ठेष्टिः—“इन्द्राय राथन्तराय, इन्द्राय वार्हताय
इन्द्राय वैरूपाय इन्द्राय वैराजायेन्द्राय शाक्कराय इन्द्राय रैवताय”
इति । तत्र पुरोडाशो बहूनां कर्मणां साधारणः । तत्र सन्देहः—
किं प्रतिकर्म स्विष्टकृदिडं कर्त्तव्यम् ? उत सकृदेवेति । पूर्वं शेष-
कार्यमेव नास्तीति चिन्तितम् । इदानीं सत्सु शेषकार्येषु प्रसङ्गेन
तद्विशेषश्चिन्त्यते । अत्रैक एवेन्द्रः श्रूयते तथापि रथन्तरवैरूपादिविशे-
षणभेदेन देवतातद्गुणादेव षडेव कर्माणि भिन्नानीति व्यवस्थितम् ।
तत्र येषां शाखिनां प्रतिकर्म षडेव पुरोडाशास्तेषां नायं विचारः ।
येषान्तु षट्कर्मसाधारण एक एव पुरोडाशो रथचक्रपरिमितः
श्रूयते तेषामयं विचारः-कर्मभेदात्प्रतिकर्म शेषकार्यं कर्त्तव्यम् ?
उत द्रव्यैकत्वान्नेति । ननु ‘एकद्रव्ये च संस्काराणां व्याख्यात-
मेकत्वम्’ इत्येकादशाधिकरणेनैव गतमिदम् । तत्र ह्यातित्थोपसद-
ग्नीषोमीयानेककर्मसाधनेऽपि बर्हिषि द्रव्यैकत्वे लवनादिसंस्काराणां
तन्त्रत्वमिति निरूपितम्, तद्वदिहाप्यनेककर्मसाधनस्याप्येकस्य
पुरोडाशस्य स्विष्टकृदादयः संस्कारास्तन्त्रं भविष्यन्तीति । उच्यते-</p>
<pb n="697"/>
<head>पूर्वपक्षः</head>
<p>अत्रायं पूर्वपक्षिणाऽभिसन्धिः—साधारणाङ्गामिनो हि
संस्कारे न पुनः संस्कारापेक्षा समस्तीति भवतु तद्गामिनां संस्का-
राणां विशेषाग्रहणात्तन्त्रत्वम् । इह पुनरेकत्वेऽपि पुरोडाशावयव-
भेदेनानेककर्मसाधनत्वे सति विशेषग्रहणात्संस्कृतेऽप्येकदेश
एकदेशान्तरस्य संस्कारापेक्षा समस्ताति न तन्त्रत्वम् । अतो
द्रव्यैकत्वेऽपि कर्मभेदाद् भेदेनैव स्विष्टकृत्संस्कारः कर्त्तव्य इति ।
एवं प्राप्तेऽभिधीयते—</p>
<sutra>अविभागाच्च शेषस्य सर्वान् प्रत्यविशिष्टत्वात् ।।३.५.१७।।</sutra>
<head>सिद्धान्तः</head>
<p>अयमभिप्रायः—भवेदेवं यद्ययं हूयमानसंस्कारःकर्मसंस्कारो
वा भवेत् । तथाहि—अवदानदेशद्वारेण कर्मणा हुयमानस्य च
संस्कारादवदानदेशस्य च भिन्नत्त्वाद्विशेषग्रहणाद्भवत्येवावृत्तिः ।
न त्वेतदस्ति, अदृष्टार्थत्वप्रसङ्गात् । किन्त्वतिदेशप्राप्तोऽयं प्रकृत्य-
नुसारेण श्रुतशेषसंस्कारः । एक एव चासौ पुरोडाशः सर्व-
साधारणो भवति । तदुक्तम्—</p>
<lg>
<l>न ह्येतत्कर्मसंस्कारो हूयमानस्य चेष्यते ।</l>
<l>हुतशेषसमानत्वात्तन्तत्वं तु प्रतीयते ।। इति ।</l>
</lg>
<p>(तं. वा., पृ. ९९६)</p>
<pb n="698"/>
<p>प्रयोजनम्—पक्षोक्तम् । सूत्रन्तु अविभागादेकत्वाच्छेषस्य
सर्वान् प्रत्यविशिष्टत्वात् साधारणत्वात् तन्त्रत्वमेव स्विष्टकृदादीना-
मिति ।।</p>
<trailer>इति चतुर्थं सर्वपृष्ठेष्ट्यधिकरणम् ।। ४ ।।</trailer>
<head>अथ पञ्चममैन्द्रवायवे द्विर्भक्षणाधिकरणम्</head>
<sutra>ऐन्द्रवायवे तु वचनात् प्रतिकर्म भक्षः स्यात् ।।३.५.१८।।</sutra>
<head>विषयसंशयसङ्गतयः</head>
<p>अस्ति ज्योतिष्टोमः—“ज्योतिष्टोमेन स्वर्गकामो यजेत” इति ।
तत्रैन्द्रवायवग्रहे सन्देहः—किं सकृत् भक्षणम् ? उत द्विरिति ।
अत्रानन्तराधिकरणप्रतिपाद्यं सोमशेषभक्षणं सिद्धं कृत्वा पूर्वा-
धिकरणापवादत्वेनानन्तरमिदमारभ्यते ।</p>
<head>पूर्वपक्षः</head>
<p>तत्रायं पूर्वपक्षः-ऐन्द्रवायवे हि द्विरावृत्तो होमो द्रव्यं चैकमेव ।
तत्र पूर्वाधिकरणन्यायेन सकृद्भक्षणेनैव शेषप्रतिपत्तिसिद्धेः सकृदेव
भक्षणमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि भक्षणावृत्तिप्रतिपादकं वचनान्तरं
<pb n="699"/>
न भवेत् । एवं हि श्रूयते—“द्विरैन्द्रवायवस्य भक्षयति द्विर्ह्येतस्य
वषट्करोति” इति । अतो वचनबलाद्भक्षणमप्यावृत्तमिति सिद्धम् ।
तदेतद्यथाभाष्यमधिकरणं श्रीमद्वात्तिंककारपादा नानुमन्यन्ते,
सन्देहाभावात् । न हि प्रत्यक्षवचने सति सन्देहो भवति । नन्वेवं-
विधान्यधिकरणानि दृश्यन्त एव, येषु न्यायेन पूर्वपक्षे वचनेन
सिद्धान्तः । यथा वार्त्तिककारमते वायव्यपशावतिदेशप्राप्ता
“त्वं ह्यग्ने प्रथमो मनोता” इत्याग्नेयी मनोता । तत्र वायुपदोहेन
प्रयोक्तव्यमिति न्यायात् पूर्वपक्षं कृत्वा “यद्यष्यन्यदेवत्यः पशुगग्ने-
य्येव मनोता कार्या” इति वचनात् सिद्धान्तितम्, तथेहापि
स्यादिति । नैतत्ः तत्रैव तद्भवति यत्र प्रतिपादितो न्यायो
वचनाद्बाधितो भवति । वचनाभावे स न स्यात् । यथा
मनोतायाम् । एवं हि तत्र न्यायः—अग्नीषोमीये पशौ यद्यपि
समुदितयोर्देवतात्वं मनोता चाग्निमात्रप्रकाशिका, तथाप्यग्नेः
समवेतत्वान्मन्त्रस्य च समवेतप्रकाशनेन सर्वत्रार्थवत्वात्प्रकृतौ मन्त्र-
प्रयोगे सति अग्निरहितायां विकृतावूहः कर्त्तव्य इति । स चैष न्यायो
वचनेन बाधितः । यत्र समुदितदेवत्ये प्रकृतौ कर्मण्यन्यतरप्रकाश-
नेन समवेतार्थो मन्त्रो विकृतौ अन्यदेवत्ये कर्मण्यूहेन प्राप्नोति,
तत्र फलिष्यति । इह तु पूर्वाधिकरणेनैवास्य न्यायस्य सिद्धत्वा-
त्किमनेनाधिकरणेनेति । सूत्रन्तु पूर्वाधिकरणशेषत्वेनैव व्याख्येयम् ।
<pb n="700"/>
तथाहि—एवं तत्र शङकनीयम्—“द्विरैन्द्रवायवस्य भक्षयति
द्विह्येंतस्य वषट्करोति” इत्यत्र हि वषट्कारोपलक्षितप्रधानभेदा-
देव भक्षणरूपप्रतिपत्तिभेदं वेद एव प्रतिपादयति । तेन सर्व-
पृष्ठायां सत्यपि द्रव्यैकत्वे प्रधानभेदात्स्विष्टकृदादिप्रतिपत्तिभेदेन
भवितव्यमेवेति । तत्रेदमुपात्तम्-ऐन्द्रवायवे तु वचनात् प्रतिकर्म भक्षः
स्यादिति । अस्यार्थः—नात्र प्रधानभेदहेतुकः प्रतिपत्तिहेतुभेदः
प्रतिपाद्यते । किन्तर्हि ? बाचनिकं, हेत्वधिकरणे चैवंविधानां हेतुत्वस्य
निराकृतत्वादिति । एवञ्च पूर्वाधिकरणशेषत्वे सति सोमभक्ष-
सामान्यविचारमकृत्वा विशेषविचारव्यतिक्रमो न भविष्यतीति ।।</p>
<trailer>इति पञ्चममैन्द्रवायवे द्विर्भक्षणाधिकरणम् ।।५।।</trailer>
<head>अथ षष्ठं सोमे शेषभक्षाधिकरणम्</head>
<sutra>सोमेऽवचनाद्भक्षो न विद्यते ।। ३.५.१९ ।।</sutra>
<head>विषयसंशयसङ्गतयः</head>
<p>ज्योतिष्टोमे सन्ति सोमाः । तेषु सन्देहः—किं तेषां शेषो
भक्षयितव्यः ? उत नेति । दर्शपूर्णमासयोः शेषप्रतिपत्तिं विचा-
र्येदानीं प्रसङ्गेन ज्योतिष्टोमस्य सोमशेषभक्षणरूपा प्रतिपत्ति-
र्विचार्यते ।</p>
<pb n="701"/>
<head>पूर्वपक्षः</head>
<p>अत्रायं पूर्वपक्षः—यद्यपि “अल्पं जुहोति” इति वचनाद्ग्रह-
चमसयोरस्ति सोमशेषः, तथापि भक्षणरूपप्रतिपत्तिप्रापकोपदेशा-
भावान्मूलप्रकृतित्वेन चातिदेशासम्भवान्नास्ति भक्षणमिति । ननु
चैन्द्रवायवे तावत् “द्विरैन्द्रवायवस्य भक्षयति” इत्युपदेशात् भक्षणं
प्राप्नोतीत्युक्तमेव । एवमन्यत्रापि भक्षणप्रतिपादकलिङ्गदर्शनमस्ति-
“सर्वतः परिहारमाश्विनं भक्षयति” इति । अत्र प्राप्तभक्षणानुवादेन
सर्वतः परिहारलक्षणं भक्षणस्य निःशेषत्वं विधीयते । तथा
“भक्षिताप्यायितांश्चमसान्दक्षिणस्यावलम्बे हविर्द्धाने सादयन्ति”
इत्यत्रापि प्राप्तभक्षणानुवादेन चमसस्य हविर्द्धानदक्षिणदेशासादनं
विधीयते । एकदेशस्थमपि च लिङ्गं स्थालीपुलाकन्यायेन सर्वत्र
प्रापकमस्ति । अतोऽस्ति सर्वत्रैव भक्षणमिति । तदुक्तं सूत्रकृता-
‘स्याद्वान्यर्थदर्शनात्’ इति । मैवम्; प्रमाणान्तरावगतार्थद्योतकं
लिङ्गम्, न तु प्रापकम् । न चात्र प्रमाणान्तरं प्रापकमस्तीति न
भक्षणमिति । अथ प्रापकप्रमाणाभावादेव तान्येव वचनान्यङ्गता-
विशिष्टविधानाद्भक्षणप्रापकाणि, तथापि यथोपदेशमेव भक्षणं
न सर्वत्र । तदुक्तं सूत्रकृता—‘वचनान्यपूर्वत्वात तस्माद्यथोपदेशं
स्यः’ इति । यत्त्वापाततः सिद्धान्तसूत्रत्वेनैवैतत्सूत्रं भाष्ये प्रतिभाति,
न तत्तथैव ग्राह्यम् । किन्तु वार्त्तिकानुसारेण भाष्यमप्यवहितैः
<pb n="702"/>
पूर्वपक्षानुगुणत्वेनैव कार्यमिति । अतो यावद्वचनमेव सोमभक्षण-
मिति । एवं प्राप्तेऽभिधीयते—</p>
<sutra>चमसेषु समाख्यानात् संयोगस्य तन्निमित्तत्वात् ।। ३. ५. २२ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्र समाख्यादिभेदभिन्नः सर्वत्रै-
वोपदेशो भक्षणस्य प्रापको न भवेत् । तथाहि—चमसेषु तावत्
“प्रैतु होतुः चमसः प्र ब्रह्मणः प्रोद्गातॄणां प्र यजमानस्य” इत्येवमा-
दिकाः प्रैषगतास्समाख्याः सन्ति । चमससमाख्याश्चादनार्थस्य
चमुधातोः प्रयोगादद्यते अस्मिन्नित्यर्थे भवन्ति । न चप्रैषवेलायां
तत्र चमनं भूतं वर्त्तमानं वोपलभ्यत इति पारिशेष्याद्भविष्यच्चमन-
प्रतिपादक एवोपदेशोऽनुमीयते । “अल्पं जुहोति” इति दर्शनात्
सोमेशेषवन्तश्चमसाः प्रेषिता इति तस्यैवापेक्षिता प्रतिपत्तिरिति
शेषस्य भक्षणं गम्यते । न च होत्रादीनामेव चमसिनां होत्रादि-
सम्बन्धेनैव समाख्यादर्शनात् । किञ्च यदि प्र यजमानस्येति
समाख्यया यजमानस्य शेषभक्षणं प्राप्यते, तदा “यदि राजन्यं
वैश्यं वा याजयेत् स यदि सोमं विभक्षयिषेत्” इत्यत्र फलचमस-
विधौ “न सोमम्” इति सोमभक्षणप्रतिषेधसङ्कीर्त्तनं नावकल्पेत
समाख्याव्यतिरिक्तस्य यजमानचमसे भक्षणप्रापकस्याभावात् ।
तस्मादस्ति चमसेषु समाख्यया भक्षणमिति सिद्धम् ।</p>
<pb n="703"/>
<p>प्रयोजनम्—पूर्वपक्षे यदि यावद्वचनं भक्षणं तदा न
होत्रादीनां चमसेषु भक्षणम् । सिद्धान्ते तु समाख्यया होत्रादीनां
भक्षणमिति । सूत्रन्तु—समाख्याबलाच्चमसेष्वस्ति शेषभक्षणं
समाख्यया भक्षणं संयोगनिमित्तत्वादिति ।।</p>
<trailer>इति षष्ठं सोमे शेषभक्षप्रतिपादनाधिकरणम् ।। ६ ।।</trailer>
<head>अथ सप्तमं ससुब्रह्मण्योद्गातृभक्षाधिकरण्</head>
<sutra>उद्गातृचमसमेकः श्रुतिसयोगात ।। ३. ५. २३ ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमः—“ज्योतिष्टोमेन स्वर्गकामो यजेत” इति ।
तत्रास्ति प्रैषः—“प्रैतु होतुश्चमसः प्र ब्रह्मणः प्रोद्गातॄणाम्” इति ।
अत्र समाख्यानाद्भक्ष इत्युक्तम् । तत्र सन्देहः—किमेक एव
चमसमुद्गोता भक्षयेत् ? उत सर्वे भक्षयेयुः ? अथ वा सुब्रह्मण्य-
वर्जिताश्छन्दोगा भक्षयेयुः ? अथवा सह सुब्रह्मण्येन ? इति ।
समाख्यानिमित्तं भक्षणं प्रतिपाद्येदनीं प्रसङ्गात् तद्गतविशेष-
श्चिन्त्यते । अत्र बहुवचनश्रुतेः प्रकृतित्ययविसंवादेन सन्देहः ।
प्रोद्गातॄणामित्यस्यैव विचारविषयत्वम् ।</p>
<head>पूर्वपक्षः</head>
<p>अत्रायं पूर्वपक्षः—उद्गातॄणामिति बहुवचनं श्रूयते । एकश्चो-
<pb n="704"/>
द्गाता, “उद्गातारं वृणीत” इति वचनात् । तत्र प्रकृतित्यययोरन्य-
तरार्थपरित्यागेऽवश्यकर्त्तव्ये संख्यायाः संख्येयगुणभूतत्वाद्
‘गुणे त्वन्याय्यकल्पनैकदेशत्वात्’ इति न्यायेन प्रातिपदिकार्था-
सम्भविनो बहुत्वस्याविवक्षितत्वादुद्गातृश्रुतिसंयोगादुद्गातृचमसे
एक एवोद्गाता भक्षयेदिति । अथवा पाशमन्त्रप्रकरणे बहुत्वं न
केनचित्प्रकारेणास्तीत्यविवक्षा युक्ता । इह तु प्रकरणे ऋत्विजो
बहवः सन्त्येव । शक्नोति चोद्गातृशब्द एककर्मसम्बन्धद्वारेण
तान् भक्षयितुम् । अतो लक्षणायामुपपद्यमानायां नाविवक्षा
बहुत्वस्येति उद्गातृशब्दस्य सर्वर्त्विक्संयोगात् सर्व एव भक्षयेयुः ।
तदुक्तं सूत्रकृता—‘सर्वे वा संयोगात्’ (३. ५. २४) इति ।</p>
<p>अथवा श्रुतिवृत्तौ सम्भवन्त्यां लक्षणाया अयोगात् ।
सम्भवति चात्रोद्गायन्तीत्युद्गानसंयोगादुद्गानशब्दाभिधेयास्त्रयः—
उद्गाता प्रस्तोता प्रतिहर्त्ता चेति । तेन सुब्रह्मण्यस्य गानयोगाभावा-
त्तद्विवर्जितास्त्रय एव बहुत्वसंयोगाद्भक्षयेयुः । तदुक्तं सूत्रकारेण-
‘तत्संयोगाद्वहुश्रुतेः’ इति । तस्मादसुब्रह्मण्यास्त्रय एव स्तोत्रकारि-
णो भक्षेयुरिति । एवं प्राप्तेऽभिधीयते—</p>
<sutra>सर्वे तु वेदसंयोगात्कारणादेकदेशः स्यात् ।। ३. ५. २६ ।।</sutra>
<p>अयमभिप्रायः—भवेदेवं यद्युगाननिमित्तोऽयमुद्गातृशब्दस्ते-
पु वर्तितुमर्हति । तथाहि—एक एवोद्गाता द्वौ गातारौ । गानं हि
<pb n="705"/>
लोकवेदसाधारणं गीतिमात्रम् । उद्गानन्तु द्वितीया साम्नो
भक्तिरुत्पूर्वस्यः गायतेरर्थः । तच्चैक एवोद्गाता करोति । गानमात्रं
प्रस्तोतृप्रतिहर्तारौ । तेन गानयोगस्याव्यापित्वान्न तन्निमित्तत्वम् ।
वेदसंयोगनिमित्त एवायं छन्दोगप्रवचनं ह्यौद्गात्रशब्देनाभिधीयते ।
तेन ये तस्योद्गातार इति औदमेधिन्यायेनानुमीयन्ते छन्दोगप्रवच-
नात् सहसुब्रह्मण्याश्चत्वार एवेति, त एव भक्षयन्तीति सिद्धम् ।</p>
<p>प्रयोजमन्—पक्षोक्तम् । सूत्रन्तु—सर्व एव ससुब्रह्मण्याश्छ-
न्दोगाः प्रवचनवेदसंयोगात् भक्षयेयुः । यत्र तु “विनिषद्य उद्गातारः
साम्ना स्तुवन्ति” इत्यादौ सुब्रह्मण्यवर्जितानां स्तोत्रकारिणां
ग्रहणम्, तत्र सुब्रह्मण्यस्तोत्रसंयोगाभावः कारणम् । स हि
सुब्रह्मण्यामृचं कृत्वैव कर्मदेशान्निर्गतः । तदिदमुक्तम्—कारणा-
देकदेशे स्यादिति । न चैतद्युक्तम् । औदमेधिन्यायस्यावेष्ट्यधिकरण
एव निराकृतत्वात् । तत्र हि उदमेधिपीतो उदमेध इत्यनुशासना-
भावेन औदमेध्युदमेघयोः प्रमाणान्तरप्रसिद्धत्वाद्भवतु यथा-
कथञ्चित् प्रकृत्यनुमानम् । इह चोद्गातृत्वस्याप्रसिद्धत्वाद्यथानु-
शासनमेव शब्दार्थोऽनुगन्तव्यः । स्मरन्ति चोद्गातुरिदमित्यण्प्रत्ययं,
न तु तस्य कर्तेति प्रत्ययलोपम् । अतो न युक्तमेतदित्यन्यथा
व्याख्यायते । तथाहि—यथा जातिनिमित्तो राजा तद्योगाद्राज्यम् ।
तद्योगाद्ब्राह्मणादिषु गौणो राजशब्दः, तथात्रापि वरणनिमित्त
<pb n="706"/>
एवोद्गाता, तत्संयोगात् प्रवचनमौद्गात्रम् । तद्योगाच्च प्रस्तोत्रादिषु
चतुर्ष्वपि गौण एवोद्गातृशब्दः । तत्र चतुर्णामेव भक्षणे प्राप्ते
सुब्रह्मणस्य सदपि अन्तर्वेद्याञ्च भक्षणकाले सन्निधानाभावात्तद्-
व्यतिरिक्ता एव भक्षयेयुः । न चायं कर्त्तृसंस्कारः, येन यत्र
सुब्रह्मण्योऽस्ति तत्रैव नीत्वा दीयेत । शेषसंस्कारो ह्यसौ । तस्य
च तदितरभक्षणेनापि सिद्धत्वाद्बहुवचनञ्च कपिञ्जलन्यायेन
त्रिष्वेव चरितार्थमिति ।</p>
<p>सूत्रन्तु—सर्व एवोद्गातृशब्देनाभिधीयन्ते, न स्तोत्रकारिण
एव, तेषामप्यसन्निधानात्कारणादेकदेशे सुब्रह्मण्यवर्जितोद्गातृतृतीये
भक्षः स्यादिति ।।</p>
<trailer>इति सप्तमं ससुब्रह्मण्योद्गातृभक्षाधिकरणम् ।। ७ ।।</trailer>
<head>अथाष्टमं ग्रावस्तुतस्सोमभक्षाधिकरणम्</head>
<sutra>ग्रावस्तुतो भक्षो न विद्यतेऽनाम्नानात् ।। ३. ५. २७ ।।</sutra>
<p>ज्योतिष्टोमे ग्रावस्तुन्नामा होतृपुरुषः । तत्र सन्देहः—किं
स सोमं भक्षयेदुत नेति । समाख्यानिमित्तं भक्षणं निरूप्येदानीं
वाचनिकमेव भक्षणं निरूप्यते ।</p>
<head>पूर्वपक्षः</head>
<p>अत्रायं पूर्वपक्षः—न तावद् ग्रावस्तुतो भक्षणप्रतिपादकं
<pb n="707"/>
विशेषवचनमस्ति । नापि “यथाचमसमन्यांश्चमसांश्चमसिनो भक्ष-
यन्ति, अथैतस्य हारियोजनस्य सर्व एव लिप्सन्ते” इति सामान्य-
वचनेन हारियोजनपात्रे ग्रावस्तुतोऽपि भक्षणप्राप्तिः, तस्य
चमसिमात्रभक्षणविधायकत्वात् । तथाहि—एकमिदं वाक्यं
प्रतीयते । अस्यार्थः—यथाचमसमन्यांश्चमसानेकैकंचमसिनो भक्ष-
यन्ति, अथैतस्मिन् हारियोजने सर्व एव चमसिनो भक्षयन्तीति ।
तस्मात् स्ववाक्यावगतचमसिविशेषितत्वात् सर्वशब्दस्य न
ऋत्विङ्मात्रविषयत्वम् । अतो नास्ति ग्रावस्तुतो भक्ष इति ।
एवं प्राप्तेऽभिधीयते—</p>
<sutra>सर्वेषां वा तद्विधित्वात्तदर्था चससिश्रुतिः ।। ३. ५. ३० ।।</sutra>
<head>सिद्धान्तः</head>
<p>अयमभिप्रायः—भवेदेवं यदि चमसिभिः सर्वशब्दस्यार्थो
विशेष्येत । तथाहि—सर्वत्रैवायं सर्वशब्दोऽधिकारविशेषितो न
विशेषान्तरमपेक्षते । यथा अस्मिन् भोज्ये सर्वे भुक्तवन्त इति ।
अधिकृताश्च सर्व एव ऋत्विजः । अतस्तैरेवायं निराकाङ्क्षः
सर्वशब्दो न विशेषणान्तरमपेक्षते । न च चमसिपदस्यार्थवत्वाय
चमसिभिः सर्वशब्दस्यार्थो विशेष्यत इति वाच्यम् । तस्योभयथापि
हारियोजनश्रुत्यर्थतयैवार्थवत्वात्, श्रुतिसङ्कोचप्रसङ्गाच्च । तदयं
<pb n="708"/>
वचनार्थः—यथाचमसमन्यांश्चमसांश्चमसिनो भक्षयन्ति, हारियोजने
पुनः सर्व एवर्त्विजश्चमसिनोऽचमसिनश्च भक्षयन्तीति । अतोऽस्ति
हारियोजने ग्रावस्तुतोऽपि भक्ष इति सिद्धम् ।</p>
<p>सूत्रन्तु—सर्वेषामेव ऋत्विजां हारियोजने भक्षविधानादस्ति
ग्रावस्तुतोऽपि भक्षः । चमसिश्रुतिस्तु हारियोजनस्तुत्यर्था न तु
सर्वशब्दविशेषणार्थेति ।।</p>
<trailer>इत्यष्टमं ग्रावस्तुतस्सोमभक्षाधिकरणम् ।। ८ ।।</trailer>
<head>अथ नवमं वषट्कर्तुः प्रथमभक्षाधिकरणम्</head>
<sutra>वषट्काराच्च भक्षयेत् ।। ३. ५. ३१ ।।</sutra>
<head>विषयसंशयौ</head>
<p>अथ किं समाख्यैव भक्षणे कारणम् ? नेति ब्रूमः ।
वषट्काराच्च भक्षयेत् । वषट्कारश्च भक्षणनिमित्तम् । कथम् ?
एवं हि श्रूयते—“वषट्कर्त्तुः प्रथमभक्षः” इति । अत्र प्राप्त-
भक्षणानुवादेन प्रथाम्यमात्रं विधीयते, अथवा वषट्कारनिमित्तकं
प्राथम्यविशिष्टं भक्षणान्तरमिति ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—सर्वत्र विशिष्टविधिगौरवभये-
<pb n="709"/>
नोपपदसङ्कान्तो विधिर्धात्वर्थस्य विलम्बिनीमपि यथाकथञ्चित्प्राप्ति-
मपेक्षते । अस्ति च होतुर्वषट्कर्त्तृत्वात् “प्रैतु होतुश्चमसः” इति
समाख्यया स्वचमसे भक्षणप्राप्तिः । अतस्तत्रैव समाख्याप्राप्तभक्ष-
णानुवादेन वषट्कारनिमित्तकं प्राथम्यमात्रं विधीयते । तेन वषट्-
कर्त्तव्यनिमित्तकं भक्षणं कर्त्तव्यमिति । एवं प्राप्ते—</p>
<head>सिद्धान्तः</head>
<p>अभिधीयतेः—भवेदेवं यद्यत्र समासान्निकृष्य च भक्षणम-
नुवदितुं शक्यते । तथाहि—न तावदत्र भक्षणमात्रानुवादेन
प्राथम्यं विधीयते, अन्यत्रापि प्रसङ्गात् । किन्तर्हि ? वषट्कर्त्तुर्यो
भक्ष इति वषट्कर्त्तृसम्बन्धिभक्षणानुवादेन । तथा सति वषट्कर्त्तृ-
सम्बन्धसापेक्षस्य भक्षणस्य प्राथम्येन सह न समासः सम्भवति,
असमर्थत्वात् । अथ प्राथम्येन भक्षणस्य प्राधान्याच्च ‘भवति वै
प्रधानस्य सापेक्षम्य समासः’ इत्यनुशासनाद्वषट्कर्तुसम्बन्धसापे-
क्षमपि भक्षणं प्रथमपदेन समस्यत इत्युच्यते, तथापि प्राथम्यं
तावद्भक्षणगुणभूतं, तदपि वषट्कारनिमित्तकत्वाद्वषट्कर्त्तृभक्षणस्य
प्राथम्यं न निमित्तान्तरेण । किन्तर्हि ? वषट्कारेणैव । तेन
वषट्कर्त्तृरिति सम्बन्धाद्गुणभूतस्यापि प्राथम्यस्य सापेक्षत्वात्
स्पष्ट एव समासदोष इति । भक्षणप्राथम्ययोर्निष्कृष्यानुवदितुं
विधातुं वाऽशक्यत्वाद् वषट्कर्त्तुः प्राथम्यविशिष्टमपूर्वमेव भक्षणं
<pb n="710"/>
विधीयत इति । ननु “एकं साम तृचे क्रियते स्तोत्रीयम्” इति
समासापेक्षं समासस्थामप्यृचमनूद्य त्रित्वविधानं दृष्टम्, तथा
प्राथम्यविधानं भविष्यति । नैतत्; तत्रापि समासार्थस्यैव
विधानात्, किन्तु ऋचां सामाव्यभिचारेणैव प्राप्तत्वात् त्रित्वस्य
चाप्राप्तत्वात्ति्र/?/त्वपरो विधिरित्युच्यते । इह तु यावद्वषट्कारं
भक्षणस्याप्राप्तत्वात् समासार्थ एव विधेस्तात्पर्याद्भक्षणमेव
विशिष्टं विधीयते । तेन वषट्कारनिमित्तकं भक्षणं होत्रा सर्वत्र
कृत्वा समाख्यानिमित्तकं भक्षणं चमसे कर्त्तव्यम् । न तु तस्यैव
प्राथम्यमिति सिद्धम् ।</p>
<p>प्रयोजनम्—पक्षोक्तम् । सूत्रन्तु—न केवलं समाख्यया
वषट्कर्त्ता स्वचमस एव भक्षयेत्, किन्तु वषट्कारनिमित्तकं
पात्रान्तरेष्वपि भक्षयेदिति ।।</p>
<trailer>इति नवमं वषट्कर्त्तुः प्रथमभक्षाधिकरणम् ।। ९ ।।</trailer>
<head>अथ दशमं होमाभिषवयोर्भक्षनिमित्तत्वाधिकरणम्</head>
<sutra>होमाभिषवाभ्यां च ।। ३. ५. ३२. ।।</sutra>
<head>विषयसंशयसङ्गतयः</head>
<p>अपरमपि कारणं होमाभिषवौ । “हविर्द्धाने ग्रावभिरभिषु-
त्याहवनीये हुत्वा प्रत्यञ्चः परेत्य सदसि भक्षयान्त” इति । पूर्वं वष-
<pb n="711"/>
ट्कारनिमित्तं वाचनिकं भक्षणं प्रतिपाद्येदानीं होमाभिषवनिमित्त-
कमपि वाचनिकं भक्षणं प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः-सर्वत्रोपपदसङ्क्रान्तो विधिर्धात्वर्थं प्राप्तमनू-
द्योपपदार्थं विधत्ते । अस्ति चात्र समाख्यावषट्काराभ्यां भक्षण-
प्राप्तिः । अतस्तदनुवादेनोपपदार्थ एव विधातव्यः । तत्र न
तावद्धोमाभिषवौ । तयोः साधनयोरेव वचनान्तरप्राप्तत्वात् । नाप्य-
भिषवाधारत्वेन हविर्धानं, तस्यापि हविःसंस्काराधिकरणत्वेन
वचनान्तरप्राप्तत्वात् । न वाभिषवहोमभक्षणानां क्रमोऽभिधीयते,
अर्थादेव प्राप्तत्वात् । न ह्यनभिषुत्य होमः सम्भवति । न चानभिषु-
तस्य प्रतिपत्तिरूपं भक्षणं सम्भवति । न चाभिषवहोमयोर्निर्ज्ञा-
तप्रयोजनयोर्भक्षणाङ्गत्वेन विधानम् । अतः पारिशेष्याद्भक्ष-
णाधिकरणत्वेन सद एव विधीयते । न च भक्षणस्य तद्देशत्वेन
तदधिकरणत्वप्राप्तिः । नियामकाभावे सतीच्छयान्यत्रापि स्थाने
भक्षप्राप्तेः । तेन नियमार्थत्वेन सदोविधानमर्थवदिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि होत्रादिनां सदोदेशपरित्यागेन
कर्मानुष्ठानं सम्भवति होत्रादिनां सकलाङ्गानुष्ठानदेशो हि सदः ।
भक्षणमप्यङ्गमेव । अतः कथमप्यन्यदेशे न क्रियते । अतस्तेषां
<pb n="712"/>
तत्रैव कर्मप्रवृत्तिनियमात् सदसीत्येतदपि प्राप्तमेव । अतो होमाभि-
षवनिमित्तकं भक्षणान्तरमेवात्र विधीयत इति सिद्धम् ।</p>
<p>प्रयोजनम्—पूर्वपक्षे ग्रहेषु वषट्कर्तृभिरेव भक्षयितव्यम् ।
सिद्धान्ते तु होमाभिषवकर्तृभिरपि ग्रहेषु भक्षयितव्यम् । सूत्रन्तु—
होमाभिषवाभ्यामपि निमित्तभूताभ्यां भक्षः स्यादिति ।।</p>
<trailer>इति दशमं होमाभिषवयोर्भक्षनिमित्तत्वाधिकरणम् ।। १० ।।</trailer>
<head>अथैकादशं भक्षणनिमित्तसमुच्चयाधिकरणम्</head>
<sutra>प्रत्यक्षोपदेशाच्चमसानामव्यक्तः शेषे ।। ३. ५. ३३. ।।</sutra>
<head>विषयसंशयसङ्गतयः</head>
<p>ज्योतिष्टोमे श्रूयते—“प्रैतु होतुश्चमसः प्र ब्रह्मणः प्रोद्गातॄणाम्”
इति । तत्रैष संशयः—किं चमसेषु होमभिषवकर्त्तारो वषट्कर्त्तारश्च
भक्षयेयुः ? उत न ? इति । एवं समाख्यादिरूपेषु निमित्तेषु सत्सु
नैमित्तिको भक्षो भवतीति निरूप्येदानीमेतेषां निमित्तानां यत्र
समवायो भवति, तत्र नैमित्तिको भक्षः किं विकल्पेन स्यात् ?
अथ वा समुच्चयेन ? इति प्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—नैमित्तिके भक्षणे विकल्प
<pb n="713"/>
इति । कुतः ? एकार्थत्वाद्भक्षणानाम् । अवशिष्टस्य हव्यस्य प्रति-
पत्तिरूपः संस्कारः । स च सर्वेषामविशिष्ट इत्यतो विकल्पेन
भक्षः स्यादिति । एवं प्राप्ते—</p>
<p>उच्यते—न वा/?/वद्विकल्पः सम्भवति । तस्याष्टदोषदुष्टत्वेना-
न्याय्यत्वात् । समुच्चयस्तर्हि भक्षाणां भविष्यतीति चेत्—सोऽपि न
सम्भवति, एकार्थत्वात् । एकेन निमित्तेन भक्षणरूपे कृते
सतीतरम्य निरवकाशत्वात् । अतः पारिशेष्याद्बाधोऽभ्युपेतव्यः ।
तत्र किं समाख्यानिमित्तो भक्षः इतरयोर्वषट्कारहोमाभिषवनिमित्त-
योर्भक्षयोर्बाधकः स्यात् ? इतरौ वा बाधकौ ? इति संशये समा-
ख्यानिमित्त इतरयोर्बाधकः स्यात् । कृतः ? प्रैतु होतुश्चमस इति
विशेषविषयत्वात् । इतरयोश्च सामान्यविषयत्वात् । सामान्याच्च
विशेषो बलवानिति स एव तयोर्बाधक इति । नन्वितरयोः प्रत्य-
क्षोपदिष्टत्वेन बलीयस्वात् अस्य च समाख्यया कल्प्यमानत्वेन
दौर्बल्यात्तावेव बाधकौ स्यातामिति । उच्यते—प्रत्यक्षोपदिष्टत्वेन
बलीयस्त्वमनयोस्तथापि ‘आनर्थक्यप्रतिहतानां विपरीतं बलाबलम्’
इति न्यायेन समाख्यानिमित्तस्यैव भक्षणस्य बलीयस्त्वात् स
एवेतरयोर्बाधकः स्यात् । किञ्चावश्यं चमसान् विहायान्यत्र निरव-
काशत्वादितरयोश्च ग्रहेषु सावकाशत्वात् स एव बलीयानिति ।
तस्मात् समस्तेषु चमसिनो भक्षयेयुरिति । एवं प्राप्तेऽभिधीयते—</p>
<pb n="714"/>
<sutra>स्याद्वा कारणभावादनिर्द्देशश्चमसिनां कर्त्तुस्तद्वचन-
त्वात् ।। ३. ५. ३४. ।।</sutra>
<head>सिद्धान्तः</head>
<p>चमसेषु वषट्कर्त्तारो होमाभिषवकर्त्तारश्च भक्षयेषुः भक्षण-
निमित्तसद्भावात् । तथाहि ‘वषट्काराच्च भक्षयेत्’ इत्यत्र वषट्का-
रस्य, ‘होमाभिषवाभ्यां च’ इत्यत्र होमाभिषवयोश्च समुदितयोर्भ-
क्षणनिमित्तत्वमुक्तम् । तच्च निमित्तद्वयं चमसेष्वप्यस्ति । अतो
निमित्तसद्भावाच्चमसेष्वपि वषट्कार्तॄणाञ्च नैमित्तिको भक्षः
स्यादिति । किञ्च निवर्त्तकशास्त्रदर्शनात् सर्वत्र निवृत्तिर्भवति ।
न हि किञ्चिच्चमसेषु वषट्कारहोमाभिषवनिमित्तस्य भक्षस्य निवर्त्त-
कशास्त्रमस्ति । “प्रैतु होतुश्चमसः” इत्येतदेव निवर्त्तकं भविष्यतीति
चेत्—न; समाख्यानिमित्तभक्षणमात्रप्राप्तावेवास्य व्यापारो
नान्यनिवृत्तौ तात्पर्यमस्ति, त्रिदोषदुष्टपरिसंख्याप्रसङ्गात् । ननु
‘प्रैतु होतुश्चमस’ इति विशेषविषयत्वेन प्रवृत्तत्वादितरयोश्च सामान्य-
विषयत्वात् समाख्यानिमित्तको भक्षो बलवानित्युक्तम् । मैवम्;
“वषट्कर्त्तुः प्रथमभक्षः” इत्यस्यापि विशेषविषयत्वात् । तथाहि—
न तावद्वषट्कर्त्तृसामान्यं किञ्चिदस्ति । वषट्कर्त्तृशब्दस्य कृदन्तत्वेन
यौगिकत्वात् यौगिकानाञ्च सन्निहितविशेषवाचित्वात् । अतो
वषट्कर्त्तृविशेषनिमित्तत्वेन प्राथम्यविशिष्टं नैमित्तिकं भक्षणं
<pb n="715"/>
विधीयते । तदपि विशेषवचनमेवेति समाख्यानिमित्तो भक्षो
विशेषविहितत्वादितरयोर्वाधक इत्यस्ति । किञ्च असति सम्भवे
सर्वत्र बाधोऽङ्गीक्रियते । तेन चात्रैकस्मिन् नैमित्तिके भक्षे कृते
इतरयोरसम्भवोऽस्ति । सोमस्य सावयवत्वेन शेषसद्भावात् ।
विशेषतस्तिक्तकटुकत्वादल्पं भक्षयेदिति वचनाच्च । अतः प्रतिपत्त्यपे-
क्षायां सत्यां यावन्तो नैमित्तिका भक्षास्तेषां प्रतिपत्तिः कर्त्तव्येति ।
तस्माद्भक्षणशब्दा इति सिद्धम् ।</p>
<p>प्रयोजनम्—पूर्वपक्षे चमसेषु चमसिभिरेव भक्षयितव्यम् ।
सिद्धान्ते तु वषट्कारहोमाभिषवकर्त्तृभिरपीति ।</p>
<p>सूत्रन्तु—स्याद्वा चमसेष्वपि होमाभिषवादिनिमित्तोऽपि भक्षः
कारणस्य वचनस्य भावात् । अनिर्द्देशात्, न हि चमसिनामेव
चमसेषु निर्द्देशः अन्येषां निषेधः । चमसिभक्षणकर्त्तव्यतामात्र-
विधायकत्वात्, समाख्यावचनिकस्येति ।।</p>
<trailer>इत्येकादशं भक्षणनिमित्तसमुच्चयाधिकरणम् ।। ११ ।।</trailer>
<pb n="716"/>
<head>अथ द्वादशमेकपात्रे होतुः प्रथमभक्षाधिकरणम्</head>
<sutra>एकपात्रे क्रमादध्वर्युः पूर्वो भक्षयेत् ।। ३. ५. ३६ ।। </sutra>
<head>संशयसङ्गती</head>
<p>अथ यत्रैकस्मिन् पात्रे बहवो भक्षयेयुः कस्तत्र क्रमः ?
एकस्मिन् पात्रे बहुनां भक्षणे सिद्धे इदानीं केन क्रमेण भक्षण-
मिति प्रसङ्गान्निरूप्यते । ननु “वषट्कर्त्तुः प्रथमभक्षः” इति श्रूयते ।
वषट्कर्त्तैव च होता । अतो वाचनिके होतुः प्रथमभक्षणे सति
कथं सन्देहः ? उच्यते—</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—सोमरसस्तावदध्वर्योरेव हस्ते
भक्षणसमये समस्ति । अध्वर्युणापि चासौ होमाभिषवनिमित्तं
भक्षयितव्य एव । तद्यद्यध्वर्युर्होत्रे समर्पयेत् होता च पुनरध्वर्यवे
भक्षणार्थं समर्पयति, तदा प्रयोगो विक्षिप्येत । तच्चाशुभावापेक्षी
प्रयोगविधिर्नानुमन्यते । तेन प्रथमं तावदध्वर्युरेव भक्षयेत् । ततः
केन भक्षयितव्यः ? इत्यपेक्षायां भवति वचनम्—“वषट्कर्त्तुः प्रथम-
भक्षः” इति । तेनाध्वर्युव्यरिक्तभक्षणान्तरापेक्षमेव वषट्कर्त्तुर्भज्ञ-
णप्राथम्यमिति । तस्मादेकपात्रेऽनेकेषु भक्षयत्सु क्रमात् सन्निधिल-
क्षणादध्वर्योरेव प्रथमं भक्षणं प्रतीयत इति । एवं प्राप्तेऽभिधीयते—</p>
<sutra>होता वा मन्त्रवर्णात् ।। ३. ५. ३७ ।।</sutra>
<pb n="717"/>
<p>एवं हि मन्त्रः श्रूयते “होतुश्चित्पूर्वे हविरद्यमाशते” इति ।
अस्यायमर्थः—होतुरेव यत्पूर्वं प्रथमं अद्यं अदनीयं हविः
तदग्रावाण आशत भुक्तवन्तः । तथा “होतेव नः प्रथमं पाहि”
इति । तस्याप्ययमर्थः—होता यथा नः अस्मात् प्रथमं पातैव,
तथा त्वमपि पाहीत्यर्थः । किञ्च “वषट्कर्त्तुः प्रथमभक्षः”
इति भक्षकर्तृऋत्विङ्मात्रापेक्षयैव प्राथम्यं प्रतीयते, न तत्
प्रयोगप्राशुभावानुरोधेनान्यथयितुं युक्तम् । तथा निमित्तक्रमा-
नुरोधादप्ययमेवात्र नैमित्तिकस्य भक्षणस्य क्रमो युक्तः ।
प्रथमं हि होता वषट्करोति, ततोऽध्वर्युर्जुहोति । तस्माद्धोतैव
प्रथमं भक्षयतीति सिद्धम् ।</p>
<p>प्रयोजनम्—पक्षोक्तम् । सूत्रन्तु—होतैव प्रथमं भक्षयेत्
मन्त्रवर्णात् तस्यैव प्रथमं भक्षणप्रतीतेः ।।</p>
<trailer>इति द्वादशमेकपात्रे होतुः प्रथमभक्षाधिकरणम् ।। १२ ।।</trailer>
<head>अथ त्रयोदशमनुज्ञापूर्वकं भक्षणाधिकरणम्</head>
<sutra>वचनादनुज्ञातभक्षणम् ।। ३. ५. ४० ।।</sutra>
<p>अथैकपात्रे सामोऽनेकेन भक्ष्यते । किन्तत्रानुज्ञाप्याननुज्ञाप्य
वा भक्षयितव्यम् ? उतानुज्ञाप्यैवेति । अयञ्च सन्देहो भाष्य-
कारेण “तस्मात्सोमो नानुपहूतेन पेयः” इत्यस्य वचनस्य विषय-
<pb n="718"/>
प्रदर्शनार्थं प्रदर्शितः । न तु विचारार्थम् । प्रत्यक्षे वचने सति
सन्देहाभावात् । तेन सूत्रमिदं वचनगतस्योपहूतपदस्यानुज्ञा-
रूपार्थकथनार्थमुत्तरविचारविषयप्रदर्शनार्थं चेति बोध्यम् ।।</p>
<trailer>इति त्रयोदशमनुज्ञापूर्वकं भक्षणाधिकरणम् ।। १३ ।।</trailer>
<head>अथ चतुर्दशं वैदिकमन्त्रेणानुज्ञापनाधिकरणम्</head>
<sutra>तदुपहूत उपह्वस्वेत्यनेनानुज्ञापयेल्लिङ्गात् ।। ३. ५. ४१ ।।</sutra>
<head>संशयः</head>
<p>अथानुज्ञातेनैव भक्षयितव्यमिति स्थिते किं लौकिकेन वचने-
नानुज्ञापयितव्यम् ? उत वैदिकेनेति ?</p>
<head>पूर्वपक्षः</head>
<p>अत्रायं पूर्वपक्षः—यद्यप्यत्राम्नातो मन्त्रस्समस्ति, तथापि
मन्त्रस्य पूर्वोत्तरभागाभ्यामनुज्ञापनप्रकाशननिर्द्धारणकारणाभावात्
लिङ्गेनानुज्ञापने विनियोक्तुं न शक्यत इति लौकिकेनैव वचनेना-
नुज्ञापनं कर्त्तव्यमित्येवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र मन्त्रादनुज्ञापनं न प्रतीयेत ।
न च कृत्स्नस्य मन्त्रस्यानुज्ञापनाप्रकाशनादविनियोगः । सर्वत्र
मन्त्रैकदेशस्यैव समवेतार्थप्रकाशने सतीतरपदानां तदनुकूलत्वेनै-
<pb n="719"/>
वार्थत्वात् कृत्स्नमन्त्रविनियोगस्याप्युपपत्तेः । भवति कृत्स्नमन्त्रप्रयोगे-
णैव च सर्वथा वैदिकेनैवानुज्ञानं न लौकिकेनेति सिद्धम् ।।</p>
<p>प्रयोजनम्—पक्षोक्तम् । सूत्रन्तु—उपहूत उपह्वयस्वेत्यनेनैव
वैदिकेनानुज्ञापनमिति ।।</p>
<trailer>इति चतुर्दशं वैदिकमन्त्रेणानुज्ञापनाधिकरणम् ।। १४ ।।</trailer>
<head>अथ पञ्चदशं वैदिकमन्त्रेणानुज्ञादानाधिकरणम्</head>
<sutra>तत्रार्थात्प्रतिवचमम् ।। ३. ५. ४२ ।।</sutra>
<head>संशयः</head>
<p>एतदवगतम्—“उपहूत उपह्वयस्व” इत्यनेन अनुज्ञापयेदिति ।
अथ प्रतिवचने सन्देहः-किं लौकिकं प्रतिवचनम् ? उतैतदेव ? इति ।</p>
<head>पूर्वपक्षः</head>
<p>पूर्वपक्षस्तु—कृत्स्नस्यापि मन्त्रस्यानुज्ञापने विनियोगसम्भवे-
नाभिहितत्वादनुज्ञाप्य प्रतिवचनं लौकिकमेव कर्त्तव्यम् । अथवानु-
ज्ञानुज्ञापनयोर्मन्त्रयोर्लिङ्गादविशेषेण प्रतीतेरुभयत्रापि कृत्स्न एवावृत्तो
मन्त्रः प्रयोक्तव्य इति । एवं प्राप्ते—</p>
<head>सिद्धान्तः</head>
<p>अभिधीयते—भवेदवं यद्यत्र विशेषग्रहो न भवेत् । तथाहि—
समभिव्याहारलक्षणाद्वाक्यादन्यतरभागस्यान्यतरार्थत्वेनात्र प्रयोगो
<pb n="720"/>
वक्तव्यः । अभिधानसामर्थ्याल्लिङ्गादुपहूत इति पूर्वस्य मन्त्रभाग-
स्यानुज्ञायाम्, उपह्वयस्वेत्युत्तरस्य तु भागस्यानुज्ञापने विनियोगः
प्रतीयते । तेन लिङ्गेन वाक्यं बाधित्वोत्तरस्यानुज्ञायां प्रयोग इति
सिद्धम् ।।</p>
<trailer>इति पञ्चदशं वैदिकमन्त्रेणानुज्ञादानाधिकरणम् ।। १५ ।।</trailer>
<head>अथ षोडशमेकपात्राणामनुज्ञाप्य भक्षणाधिकरणम्</head>
<sutra>तदेकपात्राणां समवायात् ।। ३. ५. ४३ ।।</sutra>
<head>संशयः</head>
<p>इदं सन्दिह्यते—किं यः कश्चिदनुज्ञापयितव्यः ? उत समान-
पात्र इति ।</p>
<head>पूर्वपक्षः</head>
<p>पूर्वपक्षस्तु—न तावदत्रानुज्ञाप्यः कश्चिद्विशेषरूपेण श्रूयते,
किन्त्वनुज्ञापनमात्रम् । अनुज्ञापनेन चानुज्ञाप्यमात्राक्षेप इति येन
केनचिदनुज्ञातो भक्षयेदिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्येतदनुज्ञापनमत्यन्ताप्राप्तं विधीयते ।
किन्तु लोके प्राप्तमेवैतन्नियम्यते । लोके साधारणद्रव्ये विनियोग
एवं प्रतिसम्बन्धिचित्तानुकूलनार्थमनुज्ञापनं दृष्टम् । एकपात्रे
<pb n="721"/>
स्थितश्च सोमो बहूनां साधारणो न भिन्नपात्रस्थ इति समानपात्रा-
णामेवाधिकभक्षणाशङ्कयानुज्ञापनं दृष्टार्थन्नियम्यत इति सिद्धम् ।</p>
<p>प्रयोजनम्—पक्षोक्तम् । सूत्रन्तु—तदनुज्ञापनमेकपात्राणामेव
समवायात् साधारणत्वादित्यर्थः ।</p>
<trailer>इति षोडशमेकपात्राणामनुज्ञाप्य भक्षणाधिकरणम् ।। १६ ।।</trailer>
<head>अथं सप्तदशं स्वयं यष्टुर्भक्षणाधिकरणम्</head>
<sutra>याज्यापनयेनापनीतो भक्षः प्रवरवत् ।। ३. ५. ४४ ।।</sutra>
<head>विषयसंशयौ</head>
<p>अस्ति ज्योतिष्टोमः । तत्र ऋतुयाजेषु श्रूयते—“यजमानस्य
याज्या सोऽभिप्रेष्यति—होतरेतद्यजेति, स्वयं वा निषद्य यजति”
इति । यदा स्वयं यजति, तदा सन्देहः—किमस्य भक्षोऽस्ति ?
नास्तीति । अत्रेयं विषयशुद्धिः—अस्ति ज्योतिष्टोमे ऋतुग्रहा-
भ्यासः । सन्ति च तत्र याज्याः । ताश्च यद्यपि समाख्यया
होतृप्रयोज्या एव, तथाप्यत्र यजमानसदस्यानामेतत्प्रयोगार्थं
वरणम् । होतुरपनीय चान्यैरपि ताः प्रयोक्तव्याः । तत्र
यजमानज्यायां पक्षद्वयं विहितम्—होत्रे च प्रत्यर्पणं, स्वयं
वोच्चारणम् । यदा स्वयं समुच्चारयति तदा सन्देहः—किं वषट्-
<pb n="722"/>
कारो होत्रा कर्त्तव्यः, ततश्च तन्निमित्तभक्षणमपि होत्रैव कर्त्तव्यम् ?
उत यजमानेनैवेति ।</p>
<head>पूर्वपक्षः</head>
<p>पूर्वपक्षस्तु—याज्या हि होतुस्सकाशाद्वचनेनापनीता, न तु
वषट्कारभक्षौ । न च याज्यापनयेनैव वषट्कारभक्षयोरप्यपनयः,
तयोर्याज्यातोऽर्थान्तरत्वात् । तेन यथा याज्यापनयेऽप्यर्थान्तरभूतं
प्रवरशब्दाभिधेयं वरणं नापनीयते, तथा वषट्कारभक्षावपीति ।
अतो याज्यामात्रोच्चारणमितरर्त्विग्वद्यजमानेन कर्त्तव्यम् । वषट्का-
रस्तन्निमित्तञ्च भक्षणं होत्रैवेति । एवं प्राप्तेऽभिधीयते—</p>
<sutra>यष्टुर्वा कारणागमात् ।। ३. ५. ४५. ।।</sutra>
<head>सिद्धान्तः</head>
<p>अयमभिप्रायः—भवेदेवं यदि याज्यापनये भक्षणकारणभूतो
वषट्कारो नापनीयेत । तथाहि—नात्र “यदमानस्य याज्या”
इत्यतावन्मात्रं श्रूयते । किन्तु “स्वयं निषद्य यजति” इति । न च
याज्योच्चारणमात्रेणेज्यते । किन्तर्हि ? वषट्कारपर्यन्तेन, तस्यैव
हविःप्रदानार्थत्वात् । किञ्च “अनवानं यजति” इति श्रूयते । अस्य
चायमर्थः—याज्या आरभ्य यावद्यागो न समाप्यते, तावत्पर्यन्तं
विच्छेदो न कर्त्तव्यः । वषट्कारेण च यागः समाप्यते । तद्यदि
याज्यां प्रयुज्य विरमेद्यजमानस्तदा प्रयत्नविच्छेदमेव कुर्यात् ।
<pb n="723"/>
तस्माद्वषट्कारप्रयोगस्य यजमानकर्त्तव्यत्वात्तन्निमित्तमेव भक्षण-
मपि यजमानेनैव कर्त्तव्यम् । यच्च वरणवद्भक्षणमपि नापनीयत
इत्युक्तम्, तद्युक्तम्; यतो वरणं खलु द्दोतुर्नापनीयत इत्यु-
चितमेव । तस्य खल्वर्थाद्धोतरि प्रवृत्तत्वात् । अतो याज्यापनये
सति भक्षणं यजमानेनैव कर्त्तव्यमिति सिद्धम् ।</p>
<p>प्रयोजनम्—पक्षोक्तम् । सूत्रन्तु—वषट्कारे भक्षणकारणस्य
वषट्कारस्य यष्टुरागमनादिति ।।</p>
<trailer>इति सप्तदशं स्वयं यष्टुर्भक्षाधिकरणम् ।।</trailer>
<head>अथाष्टादशं फलचमसाधिकरणम्</head>
<sutra>फलचमसो नैमित्तिको भक्षविकारः श्रुतिसंयोगात् ।। ३. ५. ४७ ।।</sutra>
<p>ज्योतिष्टोमे श्रूयते—“यदि राजन्यं वैश्यं वा याजयेत् स
यदि सोमं बिभक्षयिषेत् न्यग्रोधस्तिभिनीराहृत्य तास्सम्पिष्य दधन्यु-
न्मृज्य तमस्मै भक्षं प्रयच्छेन्न सोमम्” इति । तत्र सन्देहः—किं
फलचमसः सोमभक्षविकारः ? उतेज्याविकारः ? इति ।
प्रसक्तसोमभक्षणानुप्रसङ्गेनेदानीं फलचमसोऽपि भक्षणसम्बन्धेन
श्रूयमाणो विचार्यते ।</p>
<pb n="724"/>
<head>पूर्वपक्षः</head>
<p>पूर्वपक्षस्तु—सोमस्य तावदुभयसम्बन्धः प्रतीयते—यागस-
म्बन्धो भक्षणसम्बन्धश्च । तत्र तावद्यागसम्बद्धस्य न सोमस्यायं
फलचमसो विकारः । यागसम्बन्धित्वेनास्याश्रवणात् । किं तर्हि ?
यदि सोमं विभक्षयिषेत् ततः फलचमसमस्मै भक्षं प्रयच्छेदिति
श्रूयेर्भक्षणसम्बन्धिसोमविकार एव । तथाहि—पशो श्रूयते—
“त्र्यङ्गैः स्विष्टकृतं यजति” इति । हृदयाद्येकादशभिरङ्गैः प्रधानभू-
तः पशुयागो निर्वर्त्तितः । प्रकृतौ च सान्नाय्ययागशेषस्यैव स्विष्टकृतः
प्रतिपादितत्वादत्राप्येकाशानामवयवानां मध्ये यैः कैश्चित् त्रिभि-
रङ्गैरिष्टशेषैः स्विष्टकृद्यागः कर्त्तव्य इति पूर्वपक्षयित्वा, याग
सम्बन्धापेक्षस्य त्रित्वस्याङ्गैः सह समासासम्भवादेकादशसु
मध्ये त्रयाणामवान्तरसामान्यमङ्गानां निर्द्धारयितुमशक्तेर्नयागशेषा-
णामुपादानम् । किन्तर्हि ? “दोष्णो दक्षिणस्य पूर्वार्द्धादग्नये
समवद्यति, गुदस्य मध्यतः श्रोण्या जघनतः” इत्येकेनाप्युद्देशेन
सम्बन्धाती्र/?/ण्यवधारितानि । तैरेव विशेषैः स्विष्टकृद्यागः
कर्त्तव्य इति सिद्धान्तितम् । तेन यथा शरैर्बर्हिषां विकारः,
तथेहापीज्याशेषाणामनिज्याशेषैर्विकार इति । तदुक्तं सूत्रकृता—
‘त्र्यङ्गैर्वा शरवद्विकारः स्यात’ (जै. सू., १०. ७. ११.) इति । अतो-
ऽत्रायनिज्याशेषेण फलचमसेनेज्याशेषस्य सोमस्य विकारो न
<pb n="725"/>
विरोत्स्त्यते । एवञ्च सत्युत्पत्तिशिष्टः सोमः प्रधानकर्मणि यागे
बाधितो न भविष्यति । ‘न सोमम्’ इत्यर्थप्राप्तभक्षणगतसोमनिवृत्य-
नुवादेनैव बाधादत्राप्युपपत्स्यत इति ।</p>
<p>ये त्वारादुपकारकं फलचमससाधनं भक्षणं विधीयत इति
पूर्वपक्षयन्ति, तैश्च पूर्वपक्षवार्त्तिकाक्षराण्यनाकलितानि ।
न चायं पक्षो युक्त्यापि सङ्गच्छते, अनेकदोषदुष्टत्वात् ।
तथाहि—फलचमसान्तं भक्षं प्रयच्छेदिति विनियोगभङ्गि ? न
भक्षणं कुर्यादिति । तथा सोमभक्षणस्य फलचमसेनातुल्य-
कार्यत्वेनानिवर्त्तितत्वान्न सोममिति नायमर्थप्राप्तानुवादः ।
निषेधपरत्वे च वाक्यभेदः । विहितसोमभक्षणप्रतिषेधाद्वाष्ट-
दोषदुष्टविकल्पापत्तिः । तथा अदृष्टकल्पानादयश्च दोषा
अप्यभिहिताः । सिद्धान्तसमये पक्षविकल्पमात्रेण यच्चिन्तितं
तदेवात्र ताः पूर्वपक्षीकृतमित्युपेक्षणीयमेवेति । तस्माद्भक्षश्रुतिसंयो-
गाद्राजन्यवैश्यनिमित्तकः फलचमसो भक्षविकार इति । एवं प्राप्ते-
ऽभिधीयते—</p>
<sutra>इज्याविकारो वा संस्कारस्य तदर्थात्वात् ।। ३. ५. ४८ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि पूर्वपक्षे फलचमसः प्रतिपत्ति-
सम्बन्धार्हो भवेत् । द्विविधं हि द्रव्यमाकार्णकरमिति प्रतिपत्ति-
<pb n="726"/>
मपेक्षते । कृतप्रयोजनत्वाद्यथा सोमरसः पुरोडाशो वा । प्रयो-
जनार्थोपादाननान्तरीयकोपादानत्वात् यथा “त्र्यङ्गै स्विष्टकृ
यजति” इत्यादिषुत्र्यङ्गादि । न च पूर्वपक्षे फलचमसः कृतप्रयोजनः ।
नापि प्रयोजनार्थोपादाननान्तरीयकोपादान इति प्रतिपत्यपेक्षा-
भावान्न प्रतिपत्तिसम्बन्धो घटते । त्र्यङ्गस्य तु पशुयागार्थोपात्त-
पशुनान्तरीयकोपादानस्याकीर्णकरत्वेन प्रतिपत्यपेक्षायां वचनाभावे
पुरुषेच्छाधीना या काचित् प्रतिपत्तिर्भवेत् । वचनसद्भावे तु
यथावचनमेव प्रतिपत्तिर्भवति । तेन यागीयद्रव्यसंस्कारभक्षण-
सम्बन्धान्यथानुपपत्या फलचमसस्य सोमवदवश्यं यागसाधनत्वं
कल्पनीयम् । तत्रापि “स यदि सोमं विभक्षयिषेत्” इति यजमान-
सम्बन्धिभक्षणकीर्त्तनाद्यावत्त्त्र्यङ्गेऽनुपयुज्यमानो यजमानभक्षणसं-
स्कारः प्रतिपद्येत, तावतैव यज्ञभागेनार्थापत्या सम्बन्ध इति यजमा-
नचमस एव सोमं विकरोति, न ग्रहचमसान्तरेष्विति स्थितम् ।
नैमित्तिकत्वादुत्पत्तिशिष्टसोमबाधोऽपि न दोषः । एवञ्च सति
क्रयाभिषवादिसंस्कृतेनैव यष्टव्यमित्यन्यत्र पादे प्रतिपादनीयम् । एवं
“यदि सोमं न विन्देत् पूतीकानभिषुणुयात्” इत्यत्रापि सोमाभावे
सोमसम्बन्धिनोऽभिषवरूपसंस्कारस्य पूतीकेषु दर्शनात् पूतीकानां
यागसाधनत्वमेतेनैव न्यायेनावगन्तव्यम् ।</p>
<p>प्रयोजनम्—पूर्वपक्षे यजमानस्य चमसेऽपि सोमेनैव यष्टव्यम् ।
<pb n="727"/>
भक्षणमात्रन्तु फलचमसस्य । सिद्धान्ते तु फलचमसेनैव यष्टव्यम् ।
सूत्रन्तु—इज्यायां फलचमसेन सोमस्य विकारेण भक्षणमात्रं
संस्कारस्य भक्षणरूपस्य तदर्थत्वात यागसाधनद्रव्यार्थत्वादिति ।।</p>
<trailer>इत्यष्टादशं फलचमसाधिकरणम् ।। १८ ।।</trailer>
<head>अथैकोनविंशामनुप्रसर्प्यधिकरणम्</head>
<sutra>अनुप्रसर्पिषु सामान्यात् ।। ३. ५. ५२. ।।</sutra>
<head>विषयसंशयसङ्गतयः</head>
<p>अस्ति राजसूयः । तत्र श्रूयते—“शतं ब्राह्मणाः सोमं
भक्षयन्ति, दश दशैकैकं चमसमनुप्रसर्पेयुः” इति । तत्र राजन्य-
चमसे सन्देहः—किं राजन्या अनुप्रसर्पेयुः ? उत ब्राह्मणाः ?
राजन्यचमसे फलचमसो राजन्येन भक्षयितव्य इति निरूपितम् ।
इदानीं क्वचित् कृतिविशेषे तदपवादः क्रियते ।</p>
<head>पूर्वपक्षः</head>
<p>पूर्वपक्षस्तु—वाक्यद्वयमेतत् । “शतं ब्राह्मणाः सोमं भक्षयन्ति”
इत्येकम् । “दश दशैकैकं चमसमनुप्रसर्पेयुः” इत्यपरम् । तत्र
भक्षयन्तीति वर्तमानरूपत्वात् पूर्वपस्याविधायकत्वादुत्तरस्य
चानुप्रसर्पेयुरित्यनुपहतशक्तिविध्याख्यातसम्बन्धाद्विधायकत्वमेव ।
<pb n="728"/>
नन्वेवं सत्ययमस्य वाक्यस्यार्थः—ये भक्षणार्थमेकैकं चमसमनुप्र-
सर्पन्ति, ते दश दश प्रसर्पन्तीति विशिष्टानुवाद्वाद्वाक्यं भिद्येत ।
मैवम्; अनुप्रसर्पणीयकर्मविशेषरहिताया अनुप्रसर्पणक्रियायाः
कर्त्तुरुद्देश्यत्वायोगात् । तेन यथैव.............सम्भवाद्धविर्विशेषि-
ताया एवोद्देश्यत्वं, तथेहापि प्रसर्पणक्रियामात्रस्य सामान्यरूपस्यो-
द्देश्यप्रतीत्ययोग्यत्वात् प्रसर्पणीयकर्मविशेषविशेषिताया एव कर्त्ता
दशसंख्याविधावुद्देश्य इति ।</p>
<p>नन्वेवं क्रियान्तरार्थमपि ये चमसमनुसर्पन्ति तेषामपि
दशत्वं स्यात् । भक्षणार्थमिति विशेषणे तु स एव विशिष्टानुवादो
दोषः । मैवम्; चमसमित्येतावतैव भक्षणाप्राप्तेः । तथाहि—
चम्यतेऽस्मिन्निति चमसः । तेन चमसपदादेव भक्षणस्य प्राप्तत्वाद्भ-
क्षणार्थमेवानुसर्पणावगतेस्तदर्थकृतविशेषणविवक्षा । न च
एकैकमिति पृथग्विवक्षणीयम् । तथाभूतस्यैव प्रकृतितः प्राप्तत्वात् ।
न च प्राप्ते कर्मणि दश दशेति दशत्वस्यार्थस्य च विधानाद्वाक्यभेद
इति वक्तव्यम् । प्रतिप्रधानावृत्तिन्यायेन प्रतिचमसं दशत्वप्राप्तेश्चानु-
वादात् । तेनात्र दशत्वसंख्यामात्रं विधीयते । अन्यत् सर्वमनूद्यते ।
एवञ्च सति प्रतिचमसं यथाप्राप्तभक्षणान्वयाद्दशत्वस्य राजन्यचमसे
राजन्यत्वस्येव प्राप्तत्वात् संख्यायाश्चमसान्तरवृत्तित्वात् राजन्यचमसे
राजन्या एव दश भक्षयन्ति । तथा च सति “शतं ब्राह्मणाः सोमं
<pb n="729"/>
भक्षयन्ति” इति पूर्ववाक्ये प्रतिचमसं दशत्वविधिः अवयवशिष्टत्वा-
च्छतमित्यनुवादः ।</p>
<p>तथा ब्राह्मणा इति ब्राह्मणभूयस्त्वेन ब्रह्मणपदमनु-
वादः । राजन्यचमसे च यद्यपि फलचमसोऽस्ति न सोमः,
तथापि सोमभूयस्त्वात् सोममिति सोमफलचमसयोरनुवादः ।
भक्षयन्तीत्यनिर्देशप्राप्तमेवानूद्यते । न च सर्वानुवादे दशदशग्रहणं
व्यर्थमिति । दशग्रहणस्यैवानर्थकत्वात्तत्रानुप्रसर्पणकर्त्तृपु दशत्वं
विधीयमानमेककालीनत्वाद्राजन्यानामेव । अतो राजन्या एव
राजन्यचमसे भक्षयेयुरिति । एवं प्राप्तेऽभिधीयते—</p>
<sutra>ब्राह्मणा वा तुल्यशब्दत्वात् ।। ३. ५. ५३ ।।</sutra>
<head>सिद्धान्तः</head>
<p>अयमभिप्रायः—भवेद्यदि “शतं ब्राह्मणाः सोमं भक्षयन्ति”
इत्येतदपि वाक्यं विधायकं न भवेत् । तथाहि—अगत्या खलु
सर्वानुवादो भवति । तत्रापि ब्राह्मणेषु लक्षणया ब्राह्मणशब्दस्य
वृत्तिरित्येतदप्यगत्या स्वीकर्त्तव्यम् । न चात्र विधिशब्दो
नास्ति । भक्षयन्तीत्येतस्य पञ्चमलकारत्वेन विधित्वोपपत्तेः ।
अतो मुख्य एवात्र ब्राह्मणशब्दार्थो विधीयते । न च प्राप्त-
भक्षणानुवादेन ब्राह्मणविधानेन च वाक्यभेद इति वाच्यम् ।
उत्तरवाक्यविहितप्रतिचमसदशत्वविधिसामर्थ्येनैव प्रचयशिष्टप्राप्त-
<pb n="730"/>
त्वात् । अनुवादे च ब्राह्मणमात्रविधानात् । सोममिति च
यागसाधनलक्षणया सोमफलचमसयोरेवानुवादः । न च
संख्यायाः समानरूपाया वृत्तित्वादर्थत एव राजन्यजातीयशब्दो-
ऽप्यवधारितत्वाद्राजन्यचमसे ब्राह्मण्योनवकाश इति वाच्यम् ।
यत एकैकं चमसमनुप्रसर्पन्तीति चमसपदोपस्थापितभक्षणक्रिया-
वद्वेदेनैव दशसंस्थावगमोपपत्तेः । अतः किंजातीयास्ते भक्षका
इत्यपेक्षायां यावच्छुती राजन्यकल्पनार्थं प्रक्रमते, तावत्प्रत्यक्ष-
श्रुतिविहितैर्ब्राह्मणैरेव नैराकाङ्क्ष्यं क्रियत इति न राजन्याम-
वकाशः । तेन राजन्यचमसेऽपि ब्राह्मणा एव दश भक्षयेयुरिति
सिद्धम् ।</p>
<p>प्रयोजनम्—पक्षोक्तम् । सूत्रन्तु—राजन्यचमसेऽपि ब्राह्मणा
एव भक्षयेयुः । तुल्येन ब्राह्मणशब्देन सर्वचमसेषु ब्राह्मणाविधा-
नादिति ।।</p>
<lg>
<l>यो नाम कश्चिदिह संविदित प्रमेयं
ग्रन्थान्तरे लिखति वा वदति स्वयं वा ।</l>
<l>मत्कर्त्तृतामननुकीर्त्त्य स कीर्तिलोपात्
निस्सन्ततिर्जगति जन्मशतानि भूयात ।।</l>
</lg>
<trailer>इत्येकोनविंशमनुप्रसर्प्यधिकरणम् ।। १९ ।।</trailer>
<trailer>इति बालवलभीभुजङ्गापरनाम्नो भट्टश्रीभवदेवस्य कृतौ</trailer>
<trailer>तौतातितमततिलके तृतीयस्य पञ्चमः पादः ।।</trailer>
<pb n="731"/>
<head>अथ तृतीयाध्यायस्य षष्ठः पादः</head>
<head>तत्र प्रथमं अनारभ्याधीतानां प्रकृतिगामित्वाधिकरणम्</head>
<sutra>सर्वार्थमप्रकरणात् ।। ३. ६. १ ।।</sutra>
<head>विषयसंशयसङ्गतयः</head>
<p>अनारभ्य किञ्चित् श्रूयते—“यस्य खादिरः स्नुवो भवति
छन्दसामेव रसेनावद्यति, सरसा अस्याहुतयोः भवन्ति । यस्य
पर्णमयी जुहूर्भवति न स पापं श्लोकं शृणोति” इत्येवमादि ।
तत्र सन्देहः—किं खादिरादि प्रकृतौ विकृतौ च निविशते ?
उत प्रकृतावेवेति । सुवर्णभरणादारभ्यानारभ्यवादादिविचारे
प्रस्तुते प्रसङ्गात् सर्वप्रदानविचारतः प्रभृति शेषविषयविचारं
परिसमाप्येदानीं स एवानारभ्यवादः प्रस्तुतो विचार्यते ।</p>
<head>पूर्वपक्षः</head>
<p>अत्रायं पूर्वपक्षः—अत्र श्रुत्यादिप्रमाणाभावेऽपि खादिर-
तापर्णतादीनां क्रतुसम्बन्धस्तावदश्वप्रतिग्रहेन्यान्येन सिद्धः ।
यत्र व्यभिचरितः क्रतुसम्बन्धः, तस्याप्यश्वदानस्येव यथा-
कथञ्चित्क्रतूपस्थितिमात्रेण क्रतुसम्बन्धापादकत्वम्, तत्राव्यभि-
चरितक्रतुसम्बन्धानां स्रुवादीनां सुतरामेव क्रतुसम्बन्धापाद-
कत्वम् । अतश्चोपदेशातिदेशाभ्यां प्रकृतिकृतिसाधारण्यात् प्रकृति-
विकृत्यर्थत्वमेवानारभ्यश्रुतानां युक्तम् ।</p>
<pb n="732"/>
<p>ननु खादिरतादिविधानार्थप्रग्रतो विकृतावातिदेशिकी
स्रुवादिप्राप्तिर्वक्तव्या । अतिदेशेनैव स्रुवादिवत् खादिर-
तादिरपि विकृतौ प्राप्नोतीति तद्विधाने द्विरुक्तिदोषः स्यदिति ।
उच्यते—स्यादेवं यदि विकृतिं विहाव खादिरताद्युपदेशः
प्रथमं प्रकृतिगामी भूत्वा चरमं विकृतिगामी भवेत् ।
स हि स्रुवादिमुखेन क्रतुप्रवेशप्रभिलषन् स्रुवादिप्राप्ति-
मात्रमपेक्षते । स्रुवादिनाञ्च यथा प्रकृतौ प्राप्तिरुपदेशात्तथा
विकृतावप्यस्ति । न च स्रुवादिनामतिदेश एवानारभ्याधीत-
खादिरतायाः प्रकृतिसम्बन्धमन्तरेण न भवतीति वाच्यम् । एवं
हि मन्यते पूर्वपक्षी—यद्यप्युपकारद्वारेणाभि/?/देशतः प्राप्तिरिति
दशमाद्ये स्थास्यति, तथाप्युपकारस्य प्रतिपादर्थमेव विलक्षण-
त्वात्तद्वारेण प्राप्तिर्भवन्ती प्रत्येकमेव भवति । सा च यावदनारभ्य-
वादः खादिरतादिविधानार्थं प्रकृतिविकृतिगतस्रुवानिरिक्षणं कुरुते,
तादवदुपकारकाकाङ्क्षावशादग्रत एव प्रवृत्तेति खादिरताव्यति-
रेकेणैव स्रुवस्याप्यग्रतो विकृतौ प्राप्तत्वाद्भवति स्रुवद्वारेण प्रकृति-
विकृतिसाधारण एव खादिरताविधिरिति । तेनाप्रकरणाधीतं
खादिरतादि प्रकृतिविकृत्यर्थमेवेति । एव प्राप्तेऽभिधीयते—</p>
<head>सिद्धान्तः</head>
<sutra>प्रकृतौ वा द्विरुक्तत्वात् ।। ३. ६. २. ।।</sutra>
<pb n="733"/>
<p>अयमभिप्रायः—भवेदेवं यदि प्रत्येकमुपकारातिदेशो भवेत् ।
किन्तु कथमिति महोपकारगतेयमाकाङ्क्षाऽतिदेशकारणं प्रकृतिगत-
महापकारसम्बन्धप्रतिपादकमेव प्रकृतिवच्छब्दं कल्पयित्वा तद्वारेण
पदार्थसम्बन्धं विकृतौ करोति, न तु प्रत्येकोपकारातिदेशद्वारेण ।
तथा सत्यनेकवाक्यकल्पनादोषात् । महोपकारावगतिः प्रकृताव-
पूर्वस्यानिर्ज्ञातोपायपरिमाणत्वात् श्रुतिस्मृत्याचारपर्यन्तनिरिक्षणेन
पर्यवस्यति, नौपदेशिकपदार्थमात्रेण । तत्कथमनारभ्यश्रुतिविहितं
स्रुवप्रकृतिभूतं खादिरत्वमनासाद्यैव महोपकारावगतिपयवसानम् ?
अपर्यवसितायाञ्च महोपकारावगतौ कुतोऽतिदेशतो महोपकारप्राप्तिः ?
कुतस्तरां तत्पृष्ठभावेन स्रुवादिप्राप्तिरिति । तदुक्तम्—</p>
<lg>
<l>वर्त्तेत यदि भेदेन प्रकृत्यङ्गेषु चोदकः ।</l>
<l>तत एवं भवेदेष युगपत्तु प्रवर्त्तते ।। इति ।</l>
</lg>
<p>(तं. वा., पृ. १०२८)</p>
<p>तेनावश्यमग्रतो महोपकारे सत्येव प्रकृतावनारभ्यविहितखा-
दिरत्वादिविधानाय द्वारभूतानां स्रुवादिनामतिदेशतः प्राप्तिमभि-
दधतावश्यं खादिरत्वादिप्राप्तिरप्यतिदेशत एव वक्तव्या । तथा
सति दुर्निवारो द्विरुक्तिदोषः । येषां तु विकृतावप्यतिदेशत एव
द्वारप्राप्तिः, तेषां त्वनारभ्यवादा अपि प्रकृतिविकृत्यर्था एव । यथा
“/?/ये जुह्वति” इत्यनारभ्यवि/?/हित एवाहवनीयः सर्वास्वेव
<pb n="734"/>
जुहोत्युत्पत्तिषु युगपदेव सम्बध्यते । तस्मात् प्रकृत्यर्थ एव
खादिरत्वादिविधिरिति सिद्धम् ।</p>
<p>प्रयोजनम्—पूर्वपक्षे खादिरत्वादीनामुपदिष्टत्वाविशेषेण
तद्वैगुण्ये प्रकृतौ विकृतौ च प्रायश्चित्तसाम्यम् । सिद्धान्ते तूपदि-
ष्टादिष्टयोर्वैगुण्ये प्रायश्चित्तविशेष इति । सूत्रन्तु—प्रकृतावेव
खादिरतादिनिवेशः, न विकृतौ द्विरुक्तिदोषादिति ।।</p>
<trailer>इति प्रथमं अनाभ्यवादस्य प्रकृतिगामिताधिकरणम् ।। १ ।।</trailer>
<head>अथ द्वितीयं अनारभ्याधीतस्यापि विकृतिगामिताधिकरणम्</head>
<sutra>प्रकरणविशेषात्तु विकृतौ विरोधि स्यात् ।। ३. ६. ९ ।।</sutra>
<head>विषयसंशयौ</head>
<p>अनारभ्य किञ्चित् सामिधेनीनां परिमाणमाम्नातम्—
“सप्तदश सामिधेनीरनुब्रूयात्” इति । तत्र सन्देहः—किमेत-
त्प्रकृतै निविशते ? उत विकृताविति । इदानीमनारभ्य श्रुतानां
प्रकृतिगामित्वमपोद्यते ।</p>
<p>अत्रायं पूर्वपक्षः—यद्यपि पाञ्चदश्यं प्रकरणे श्रूयते—
तथाप्यानारभ्य श्रुतस्यापि साप्तदश्यस्य पूर्वाधिकरणोक्तन्यायेन
प्रकृत्यर्थत्वात् सामिधेन्यनुवचनादेककर्यत्वेन साप्तदश्यपाञ्चदश्य-
<pb n="735"/>
योर्विकल्प एवेति । नन्वनारभ्यवादेन साप्तदशस्य सामिधेन्यनु-
वचनद्वारेण तत्सम्बन्धिक्रतुमात्रसम्बन्धोऽवगम्यते । प्रकरणेन च
क्रतुविशेषसम्बन्धः । तेन विशेषेण सामान्यस्य बाधात् कुतो
विकल्पः ? स्यादेवं यदि वाक्यमेव क्रतुविशेषसम्बन्धं प्रतिपादयेत् ।
न त्वेतदस्ति । द्वयोरेव वाक्ययोस्तुल्यरूपत्वात् । किन्तु प्रकरणेन
विशेषसम्बन्धो वक्तव्यः । तच्च वाक्यद्दुर्बलम् । तेन यावत्प्र-
करणेन विशेषसम्बन्धः क्रियते, तावद्वाक्यद्वयेन तुल्यबलेन
साप्तदश्यपाञ्चदश्ययोः प्रकृतौ विकल्प एवावधार्यत इति । तदुक्तम्—</p>
<lg>
<l>तत्र नाम विशेषेण सामान्यस्य निराक्रिया ।</l>
<l>प्रत्यक्षो यत्र सम्बन्धो विशेषेण ।। इति ।</l>
</lg>
<p>(तं. वा., पृ. १०३७)</p>
<p>तस्मात् साप्तदश्यमपि प्रकृत्यर्थमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यरभ्यश्रुतानारभ्यश्रुतवाक्ययोस्तु-
ल्परूपत्वं भवेत् । तथाहि—पाञ्चदश्यं प्रकणेन लब्धापूर्व-
सम्बन्धं वाक्येन विधीयमानमपूर्वोयानपूर्वीययोः सम्बन्धास-
म्भवादपूर्वसामान्यलक्षणयाऽपूर्वीयसामिधेनीसम्बन्धेनैव विधायते ।
साप्तदश्यं त्वानारभ्यश्रुत/?/ /?/थममलब्धापूर्वसम्बन्धेनैव वाक्येन
विधायते । अतश्च खादिरतादिवदानर्थक्यपरिहाराय सामिधेन्य-
<pb n="736"/>
व्यभिचारोपस्थितेनापूर्वेण सम्बध्यते । न सामिधेनीस्वरूपसम्बन्धा-
विशेषेऽपि प्रकरणश्रुतंवाक्यम् । तत्त्वपूर्वीयसामिधेनीसम्बद्धमेव पाञ्च-
दश्यं विदधाति । अनारभ्य श्रुतन्तु सामिधेनीस्वरूपसम्बन्धमेव
साप्तदश्यं विदधाति । पश्चात्तु तदुपपत्त्यर्थं क्रत्वपूर्वसम्बन्ध इति ।
अतः प्रथमं पाञ्चदश्यावरुद्धे क्रतौ साप्तदश्यस्यानवकाशात्कुतो
विकल्पः ? तदुक्तम्—</p>
<lg>
<l>तुल्यो यद्यपि सम्बन्धः सामिधेनीः प्रतीष्यते ।</l>
<l>तथापि क्रतुसम्बन्धवैषम्यान्न विकल्प्यते ।। इति ।</l>
</lg>
<p>(तं. वा., पृ. १०३०)</p>
<p>ननु प्रकृतावनवकाशस्य साप्तदश्यस्य का तर्हि गतिः ? विकृ-
ताविति चेत्—न; तत्रापि प्रकृतिवदतिदेशप्राप्तस्य सामिधेन्यनुव-
चनस्य पाञ्चदश्यावरुद्धत्वेन साप्तदश्यप्रवेशासम्भवात् । तेनान-
र्थक्यप्रतिहतानां विपरीतं बलाबलमिति न्यायेन प्रकृतावेव विकल्पे-
नास्या निवेशोऽभ्युपेतव्य इति । उच्यते—स्यादेवं यदि मित्र-
विन्दाध्वपकल्पासु विकृतिषु साप्तदश्यस्यावकाशो न भवेत् । तासु
खलु प्रकरणश्रुतमेव सामिधेनीसाप्तदश्यमस्ति । अतस्तेनाति-
दिष्टस्य पाञ्चदश्यस्य बाधितत्वाद्भवति । साप्तदश्यस्यावकाश इति ।
न च प्रकरणश्रुतेनैव साप्तदश्यविधानादस्य वैफल्यमिति वाच्यम् ।
उत्पत्तिविनियोगाभ्यां भेदेनार्थवत्वात् । अनारभ्यश्रुतेन हि
<pb n="737"/>
वाक्येन साप्तदश्यं सामिधेनीसम्बन्धेनोत्यादितम् । प्रकरण-
श्रुतिवाक्येन च क्रतुविशेषसम्बन्धेन विनियुज्यत इति किमनु-
पपन्नम् ?</p>
<p>प्रयोजनम्—पक्षोक्तम् । सूत्रन्तु-प्रकरणविशेषात्पाञ्चदश्यस्य
क्रतुविशेषसम्बन्धाविशेषतद्विरोधिसाप्तदश्यं विकृतौ मित्रविन्दा-
ध्वरकल्पासु भवेदिति ।।</p>
<trailer>इति द्वितीयं अनारभ्याधीतस्यापि विकृत्यर्थताधिकरणम् ।। २ ।।</trailer>
<head>अय तृतीयं नैमित्तिकसाप्तदश्यादेः प्रकृत्यर्थताधिकरणम्</head>
<sutra>नैमित्तिकं तु प्रकृतौ तद्विकारः संयोगविशेषात् ।। ३. ६. १० ।।</sutra>
<head>विषयसंशयौ</head>
<p>दर्शपूर्णमासयोराम्नातम्—“भो/?/दोहनेन पशुकामस्य प्रणयेत्”
इति । तथाग्नीषोमीये पशौ श्रूयते —“बैल्वो ब्रह्मवर्चसकामेन
कर्त्तव्य” इति । एवञ्जातीयकेषु सन्देहः—किं प्रकृतौ निवेशः ?
उत विकृतौ ? इति । अनारभ्यश्रुतानां यथाक्रमं प्रकृत्यर्थत्वं
प्रतिपाद्येदानीमारभ्यश्रुतानामेव प्रकृत्यर्थत्वमधिकाशङ्कानिराकरणेन
प्रसङ्गात् प्रतिपाद्यते । अत्र यद्यपि सूत्रे नैमित्तकस्यैव विचारः ।
अस्ति च प्रकृतौ नैमित्तिकं सामिधेनीसाप्तदश्यम्—“सप्तदश
<pb n="738"/>
वैश्यस्य” इति तदपि विचारणीयमेव, तथापि तुल्यन्यायतया
पूर्वपक्षसौकर्येण भाष्यकारेण काम्यमेवोदाहृत्य विचारितम् ।</p>
<head>पूर्वपक्षः</head>
<p>अत्रायं पूर्वपक्षः—आरभ्यश्रुतानामपि गोदोहन बैल्वादीनां
स्ववाक्योपात्तफलसंयोगान्न तावत्प्रकरणग्रहणमस्ति । तस्या-
संयुक्तग्राहित्वात् । किञ्च काम्यानां गोदोहनादीनां प्रकृतौ
प्रवेशः प्रकरणावगतक्रत्वङ्गभूतचमसादिबाधेन वक्तव्यः । तथा च
सति क्रतोरेव वैगुण्यात्क्रतुफलसिद्धिस्तावन्नास्ति । नापि विगुण-
क्रतुसम्बन्धिनो गुणात्फलमिति । तदुक्तम्—</p>
<lg>
<l>क्रत्वर्थाङ्गप्रहाणो हि न स्यात्तस्य क्रतोः फलम् ।</l>
<l>गुणाच्च न फलं सिध्येद्विगुणं क्रतुसाश्रितात् ।। इति ।</l>
</lg>
<p>(तं. वा., पृ. १०३४)</p>
<p>अपि च यदपि गोदोहनादीनां प्रणयनादि साध्यं तस्य
चोत्पत्तिशिष्टचमसादिनिराकाङ्क्षत्वान्न गोदोहनादिसम्बन्धो वक्तुं
शक्यते । अतो न तावदेषां प्रकृतौ प्रवेशः सम्भवति । नन्वनेनैव
हेतुना विकृतावपि प्रवेशो न सम्भवति । अतिदिष्टचमसादि-
विरोधस्य तत्राप्यविशिष्टत्वात् । उच्यते—सत्यमेवं, तथाप्यस्ति
विशेषः । प्रकृतौ खलूपदिष्टपदार्थानुसारेणोपकारो विधिना
स्वीकृतः । तेनासावुपदिष्टचमसादिपरित्यागेन न फलार्थोपदिष्ट-
गोदोहनादिसाध्यामुपकारसिद्धिमनुमन्यते । विकृतौ तूपकाराव-
<pb n="739"/>
धारणपुरस्सरमङ्गावधारणम् । उपकारस्य च पुरुषार्थेनापि गोदो-
हनेन सिध्यविशेषादुपेक्षत एवातिदेशिकमङ्गमिति बाधकसौकर्या-
द्विकृत्यन्वय एव काम्यानामिति । एवं नैमित्तिकस्यापि नित्यावरु-
द्धत्वात्प्रकृतावप्रवेशादेतेनैव न्यायेन बाधकसौकर्यावगममात्रे चम-
सो विहितः । गोदाहनन्तु प्राप्ते चमसे पशुकामकर्त्तृकप्रयोगविशेषे
विहितं पूर्वप्राप्तसामान्यविहिताद्बलवत्तरमिति व्यवस्थितम् ।</p>
<p>किञ्च नित्यभूतश्चमसः पशुकामव्यतिरिक्तप्रयोगेऽपि सावकाशः ।
गोदोहनन्तु पशुकामप्रयोगैकविषयमिति निरवकाशम् । सावकाशाच्च
निरवकाशं बलीय इत्यपि स्थितम् । तथा क्रत्वर्थो हि चमसः ।
स च परम्परया क्रतूपकारकद्वारेण पुरुषार्थसम्बद्धः । गोदोहनञ्च
स्ववाक्योपात्तेनैव पशुरूपपुरुषार्थेन सम्बद्धम् । विप्रकृष्टफलाच्च सन्नि-
कृष्टफलं बलवत्तरमित्यपि व्यवस्थितम् । तेन विशेषविहितत्वा-
दन्यत्रानवकाशत्वात्प्रत्यासन्नपुरुषार्थत्वाद्गोदोहनं सामान्यविहितं
सावकाशं विप्रकृष्टफलं चमसं बाधत एवेति । तदुक्तम्—</p>
<lg>
<l>विशेषविहितं ह्येतत्प्राप्ते चानवकाशकम् ।</l>
<l>पुरुषार्थसमीपे च चमसं तेन बाधते ।।</l>
</lg>
<p>(तं. वा., पृ. १०३७)</p>
<lg>
<l>काम्यनैमित्तिकानां च वाक्योपात्तं प्रयोजनम् ।</l>
<l>अतः शीघ्रं प्रवृत्तत्वान्नित्यात्ते बलवत्तराः ।। इति ।।</l>
</lg>
<p>(तं. वा., पृ. १०३३)</p>
<pb n="740"/>
<p>अतः काम्यनैमित्तिकयोरपि नित्यबाधेन प्रकृतावेव निवेशो-
पपत्तेर्न विकृतिगमनम् । नन्वेवं सति क्रत्वर्थचमसबाधेन क्रतोर्वै-
गुण्यान्न क्रतुफलसिद्धिः । नापि विगुणक्रतुसम्बन्धिनो गोदोह-
नात्फलमित्युक्तम् । अतः कथं चमसबाध इति । उच्यते—भवेदेवं
यदि क्रत्वर्थमेव प्रणयनं गोदोहनं नाश्रयेत् । तथाहि—गोदोहनेन
प्रणयेदिति विशिष्टविधिगौरवभिया विशेषणीभूतगोदोहनसङ्क्रान्तो-
ऽयं विधिः प्रणयनानुवादमपेक्षते । सन्निहितञ्च चमससाध्यं क्रत्वर्थं
प्रणयनमस्ति । अतस्तदेवाश्रयमासाद्य दध्नेन्द्रियाधिकरणन्यायेन
फले गुणविधिः पर्यवस्यति । तेन चमससाध्यस्य क्रत्वर्थस्यैव
प्रणयनस्य गोदोहनेनाश्रितत्वान्न क्रतोर्वैगुण्यम । नापि गुणस्य
विगुणक्रतुसम्बन्धित्वम् । तेन द्वयोरेव फलसाधनत्वमव्याहृतम् ।
अतो यद्यप्युत्पत्तिशिष्टचमसनिराकाङ्क्षं प्रणयनं गोदोहनमपेक्षते
तथापि गोदोहनमेव फलसाधनमगत्या प्रकृतं प्रणयनमाश्रित्य
समानविषयतया चमसबाधेनैव निविशते । तदुक्तम्—</p>
<lg>
<l>उच्यते यो गुणः काम्यः क्रत्वर्थेन न गृह्यते ।</l>
<l>क्रत्वर्थ कर्म गृह्णाति स एव स्वार्थसिद्धयो ।। इति ।।</l>
</lg>
<p>(तं. वा., पृ. १०३५)</p>
<p>अतः सिद्धं काम्यं नैमित्तिकञ्च प्रकृतावेवेति ।</p>
<p>प्रयोजनम्—पक्षोक्तम् । सूत्रन्तु—नैमित्तिकमित्युपल-
<pb n="741"/>
क्षणम् । नैमित्तिकं काम्यञ्च प्रकृतावेव नियम्यतो संयोगविशेषा-
त्प्रकृतिसम्बन्धबलीयस्त्वादिति ।।</p>
<trailer>इति तृतीयं नैमित्तिकसाप्तदश्यादेः प्रकृत्यर्थताधिकरणम् ।। ३ ।।</trailer>
<head>अथ चतुर्थं पवमानेष्ट्यधिकरणम्</head>
<sutra>इष्ट्यर्थमन्याधेयं प्रकरणात् ।। ३. ६. ११ ।।</sutra>
<head>विषयसंशयसङ्गतयः</head>
<p>सन्ति पवमानेष्टयः—“अग्नेय पवमानाय पुरोडाशमष्टाकपालं
निर्वपेदग्नये पावकाय, अग्नये शुचये” इति । तासां प्रकरणे
समाम्नातम्—“वसन्ते ब्राह्मणोऽग्नीनादधीत” इति । तत्र सन्देहः-
किमग्न्याधेयं पवमानेष्ट्यर्थम् ? उत नेति । आरभ्यानारभ्यवाद-
प्रस्तावेनेदानीमारभ्यवादप्रतिभातस्यानारभ्यवादता प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः—पवमानेष्टिप्रकरणे ह्याधानं श्रूयते ।
प्रकरणातर्द/?/मेव युक्तम् । नन्वाग्नीनादधीतेति व्दितीयाश्रुत्याग्न्यर्थ-
त्वमाधानस्यावगम्यते । अतः कथं प्रकरणात्पवमानेष्ट्यर्थत्वम् ।
मैवम्; इष्ट्यर्थाग्निद्वारेणैवाधानस्येष्ट्यर्थत्वोपपत्तेः । यथावघातस्य
दर्शपूर्णमासार्थव्रीहिद्वारेणैव दर्शपूर्णमासार्थत्वम् । नन्वग्नेः पवमा-
<pb n="742"/>
ष्ट्यर्थत्वे सत्याधानस्य तद्वारेणैव पवमानेष्ट्यर्थत्वं भवति ।
वारणाधिकरण एव पवमानेष्टीनामग्न्यर्थत्वमुक्तम् । अतः कथं
तद्विपरीतमभिधीयते । उच्यते—तत्र ह्यानर्थक्यतदङ्गन्यायापवादेने-
ष्टीनामाधानाङ्गत्वमात्रं निराकृतम् । न त्वग्न्यर्थत्वं प्रतिपादितम् ।
नन्वग्न्यर्थत्वे सति पवमानेष्टीनामाधानस्य च ‘गुणानाञ्च परार्थत्वात्’
इति न्यायेन पवमानेष्टीनामाधानाङ्गत्वं निराक्रियते । असति
त्वग्न्यर्थत्वे पवमानेष्टीनां प्रकरणात्फलवदाधानाङ्गत्वमेवेति वारणा-
धिकरणमेव भज्येत । मैवम्; एवं हि तत्र मन्यते—आहिताग्नि-
साध्या हि पवमानेष्टयः । न तासामग्न्यर्थानामग्निसाधनीभूताधाना-
ङ्गत्वं सम्भवति । तद्वरं विश्वजिन्न्यायेन कल्पितफलत्वमेव प्रकरण-
सद्भावात् । आधानस्यैव पवमानेष्ट्यर्थाग्निसंस्कारत्वेन तदङ्गत्व-
मिह पूर्वपक्षे प्रतिपाद्यत इति न तेन सहास्य विरोधः ।</p>
<p>नन्वेवं तर्ह्यनेनैव न्यायेनेष्टीनामाधानाङ्गत्वसिद्धेः ‘गुणानाञ्च
परार्थत्वात्’ इति सौत्रो हेतुरनर्थकः स्यात् । नैतत्; एतदर्थपर-
त्वादेव सूत्रस्य । तदयमर्थः—आधानस्याग्न्यर्थत्वादग्नीनाञ्च
पवमानेष्ट्यर्थत्वात्पवमानेष्टीनाञ्च विश्वजिन्न्यायेन स्वर्गार्थत्वान्न पवमा-
नेष्टिनामाधानाङ्गत्वमिति । यत्तु पवमानेष्टीनां तत्राग्न्यर्थात्वमुक्तम्,
तदिह सिद्धमेवाधानाङ्गत्वस्फुटीकरणार्थमित्यवधातव्यम् । तेन
प्रकरणात्पवमानेष्टर्थमाधानमिति । एवं प्राप्तेऽभिधीयते—</p>
<pb n="743"/>
<sutra>न वा तासां तदर्थत्वात् ।। ३. ६. १२ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि पवमानेष्टीनां प्रकरणं भवेत् ।
तथाहि—कल्पिफलत्वेन हिष्टानां प्रकरणं वक्तव्यम् । न च
कल्पनायां प्रमाणमस्ति । साध्यभूताग्निसन्निधानात्तदर्थत्वे सति
फलकाङ्क्षानिवृत्तेः । न चाग्नीनामेव पवमानेष्टिसाधनत्वान्नाग्निरिष्टीनां
साध्य इति वाच्यम् । आधानपवमानजन्यातिशयद्वयशाली
वह्निराहवनीयः । तेनाधानजन्यातिशयवतः पवमानेष्टिसाधनत्वम् ।
आहवनीयशब्दवाच्यस्य तु साध्यमिति को विरोधः ? यथा
चाधानपवमानजन्योऽग्निराहवनीयस्तथा वारणधिकरणे भद्रं पूर्वपक्ष
एवोक्तमिति नेह प्रपञ्च्यते । तस्मादिष्टीनामग्न्यर्थत्वाभावादनार-
भ्याधीतमेवाधानमिति सिद्धम् ।</p>
<p>प्रयोजनम्—पूर्वपक्ष दर्शपूर्णमासादिषु नाधानसाध्याग्नि-
रङ्गमित्यनाहिताग्नेरप्यधिकारः । सिद्धान्ते त्वाहिताग्नेरेवाधिकार
इति । न चाग्न्याधानमेवाङ्गमिति पूर्वपक्षः, सिद्धान्ते च
वर्णनीयः—“अग्नीनादधीत” इति वाक्येन लब्धप्रयोजनमा-
धानम् । अज्ञातप्रयोजनाः पवमानेष्टयः । तेन तत्प्रकरणादा-
धानार्था एव विज्ञायन्ते । न चाग्नेः पवमानेष्ट्यर्थत्वादाधानस्य
चाग्न्यर्थत्वादाधानमेव पवमानेष्ट्यङ्गम् । “आहवनीये जुहोति”
<pb n="744"/>
इति वाक्येनोपदिष्टहोमानुवादेनाहवनायविधानात् । पवमाने-
ष्टीनाञ्च यजुरुत्पत्तित्वेन होमस्यातिदेशिकत्वादौपदेशिकाति-
देशिकयोश्च प्राप्तिकालवैषम्येणैकोपदेशविषयत्वासम्भवात् । न
चातिदेशादेवाग्निः पवमानेष्ट्यङ्गमिति वक्तव्यम् । प्रकरणलक्षणो-
पदेशेन पवमानेष्टीनामेवाधानाङ्गतयाग्न्यर्थत्वादाधानबाधितत्वाद्य-
थाधानसंस्कृतेऽग्नौ पवमानेष्टयः क्रियन्ते, तथात्रैवोपरिष्टाद्वक्ष्यामः ।
अतो नाधानमिष्टीनामङ्गम् । तासामेव प्रकरणेनाङ्गत्वात् ।
तदुक्तं सूत्रकृता—‘न वा तासां तदर्थत्वात्’ इति ।।</p>
<trailer>इति चतुर्थं पवमानेष्ट्यधिकरणम् ।।</trailer>
<head>अथ पञ्चममाधानस्य प्रकृतिविकृत्यर्थताधिकरणम्</head>
<sutra>तत्प्रकृत्यर्थं यथान्येऽनारभ्यवादाः ।। ३. ६. १४ ।।</sutra>
<head>विषयसंशयौ</head>
<p>तदेवाधानं किं प्रकृत्यर्थम् ? उत सर्वकार्मार्थम् ? इति सन्देहः ।
अत्र च प्रकृत्यर्थाभिधानमुपदिष्टहोमप्रकृतिविकृत्यभिप्रायेण । सिद्धे
आधानस्यारभ्यश्रुतत्वेऽग्न्यर्थत्वे चेदानीमग्निद्वारेणैव प्रकृत्यर्थत्वा-
शहा/?/निराकरणेन केवलाग्न्यर्थत्वं प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः—यथानारभ्यश्रुतः खादिरत्वादिः स्रुगादि-
<pb n="745"/>
द्वारेण प्रकृत्यर्थः, तथानारभ्यश्रुतमप्याधानमग्निद्वारेण द्विरुक्ति-
दोषहानार्थं केवलप्रकृत्यर्थमेव युक्तम् । ननु स्रुगादीनां लौकिक-
त्वात्तत्स्वरूपे खादिरत्वादिविधानमनर्थकमिति भवत्वपूर्वसाधन-
लक्षणया प्रकृत्यर्थत्वम् । इह त्वाहवनीयस्यालौकिकत्वात्तदुत्प-
त्यर्थत्वेनैवाधानोपपत्तेर्नापूर्वसाधनलक्षणया प्रकृत्यर्थत्वं सम्भ-
वति । उच्यते—एवं हि मन्यते—नालौकिकार्थोऽयमाहवनीयशब्दः,
किन्तु स्रुगादिवल्लोकसिद्धाग्निवचन एव । “यदाहवनीये जुहोति”
इति क्रतौ विनियोगे क्रत्वर्थान्तर्गतिरस्त्येव । अतस्तद्वारेण स्रुगा-
दिवत्प्रकृत्यर्थमेवाधानम् ।</p>
<p>भवतु वाऽलौकिक एवाहनीयशब्दः, तथापि तस्या-
पुरुषार्थत्वेनावश्यं क्रतावेव विधानं वक्तव्यम् । तत्र यथा
भाविविनियोगप्रतिसन्धानेनाधानविधाने सिद्धेऽपि शेषित्वमाहव-
नीयस्य, तथा क्रतुप्रवेशेऽप्याधानस्य भाविविनियोगप्रतिसन्धाने-
नैवाहवनीयस्य द्वारता भविष्यति । तस्मादेतदाधानमितरानार-
भ्यवादवत्प्रकृत्यर्थमिति । एवं प्राप्तेऽभिधीयते—</p>
<trailer>सर्वार्थं वाधानस्य स्वकालत्वात् ।। ३. ६. १५ ।।</trailer>
<head>सिद्धान्तः</head>
<p>अयमभिप्रायः—भवेदेवं यद्याहवनीयस्वरूपप्रयुक्तमाधानं न
<pb n="746"/>
भवेत् । न च स्रुगादिवल्लोकसिद्धाग्निवचनोऽयमाहवनीयशब्दः ।
आधानजन्यसंस्काररहिताग्निमात्रे लोक आहवनीयशब्दप्रयोगा-
भावात् । तेन लौकिकानां स्रुगादिनां खादिरतादिविधेः प्रागेव
“स्रुवेणावद्यति” इत्यादिवाक्यैरवगतकर्माङ्गत्वात्तद्वारेण खादिर-
त्वादीनां सिद्धे क्रत्वर्थत्वे भवतु प्रकृतिविकृत्यर्थत्वविचारः । आहव-
नीयस्य त्वाधानतः प्रागनवतस्वरूपत्वेन क्रत्वङ्गत्वे प्रमाणाभा-
वात्कथं तद्वारेणाधानस्य प्रकृत्यर्थत्वम् ? तदुक्तम्—</p>
<lg>
<l>सिद्धेऽङ्गत्वे ततस्तेषां किमर्थत्वं विचारितम् ।</l>
<l>न तु कर्माङ्गभावेऽस्य प्रमाणं किञ्चिदस्ति ते ।। इति ।</l>
</lg>
<p>(तं. वा., पृ. १०४०)</p>
<p>तेन चालौकिकत्वेऽप्याहवनीयस्य भाविविनियोगप्रतिसन्धा-
नात्तच्छेपित्ववदाधानस्य क्रतुप्रवेशद्वारतापि भविष्यतीति वाच्यम् ।
क्रतूपयोगित्वेन पुरुषार्थभूतस्याहवनीयस्यैवालौकिकत्वेन स्रुवविल-
क्षणस्य प्रयोजकत्वे सति क्रतुप्रवेशे कल्पनानवकाशात । अता
नास्त्यग्निद्वारेण प्रकृत्यर्थत्वम् । किन्तु पृथगाद्दवनीयात्पतिप्रयुक्त-
मेवैतदाधानमिति ।</p>
<p>प्रयोजनम्—पूर्वपक्षे आधानस्य क्रत्वङ्गत्वेन प्रधानप्रयोगा-
न्तर्गतत्वात्तद्देशतत्कालतत्कर्त्तृत्वम् । सिद्धान्ते तु पुरुषार्थत्वादाधा-
नस्य स्वकाले स्वदेशे स्वकर्त्तृभिरेवानुष्ठेयत्वमिति । सूत्रन्तु—सर्वार्थ-
<pb n="747"/>
माधानं सर्वकर्मार्थम्, न तु सर्वकर्माङ्गभूतम् । सिद्धान्ते तस्याग्नि-
निष्ठत्वात् । स्वकालत्वादिति स्वातन्त्रेण कालविशेषस्य पौर्णमा-
स्यमावास्यारूपस्य विधानादित्यर्थः । तेन सन्देहभाष्येऽपि यत्सर्वा-
र्थत्वाभिधानं तत्सर्वार्थाग्न्यर्थत्वाभिप्रायेणेति मन्तव्यम् ।।</p>
<trailer>इति पञ्चममाधानस्य प्रकृतिविकृत्यर्थताधिकरणम् ।। ५ ।।</trailer>
<head>अथ षष्ठं पवमानेष्ट्यनतिदेशाधिकरणम्</head>
<sutra>तासामग्निः प्रकृतितः प्रयाजवत् ।। ३. ६. १६ ।।</sutra>
<head>विषयसंशयसङ्गतयः</head>
<p>सन्ति पवमानेष्टयः—“अग्नये पवमानाय” इत्येवमाद्याः । तत्र
सन्देहः—किं पवमानेष्टिसंस्कृतेऽग्नौ पवमानेष्टयः कर्त्तव्याः ? उत
न ? इति । आधानस्य पवमानेष्ट्यङ्गत्वनिरासेनेह आहवनीयस्व-
रूपप्रयुक्तत्वे साधिते प्रसङ्गदिदानीं पवमानेष्टीनां पवमानेष्टिसंस्कृते-
ऽप्यनुष्ठानाशङ्का निराक्रियते ।</p>
<head>पूर्वपक्षः</head>
<p>अत्रायं पूर्वपक्षः—दर्शपूर्णमासविकारभूता हि पवमानेष्टयः
तत्र यथैव प्रयाजादयोऽतिदिश्यन्ते, तथा पवमानेष्टिसंस्कृतोऽप्यग्निः ।
न च पवमानेष्टिसंस्कृतोऽग्निः पवमानेष्टिभिर्विना सम्भवतीति
पवमानेष्टयः पवमानेष्टिष्वनुष्ठेया इति । न च तासामपि संस्कृताग्नि-
<pb n="748"/>
साध्यत्वेऽपरापरेष्ट्यपेक्षायामनवस्थेति वाच्यम् । अनुपादेयकाल-
ङ्गानुरोधेन यावत्यः पौर्णमास्यमावास्ये नातिक्रामन्ति तावत्य एव
करिष्यन्त इति नानवस्था । तस्मात्तासामपि प्रयाजादिवत्संस्कृतो-
ऽग्निरङ्गमिति । एवं प्राप्तेऽभिधीयते—</p>
<sutra>न वा तासां तदर्थत्वात् ।। ३. ६. १७ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि पवमानेष्टयो दर्शपूर्णमासाङ्गं
भवेयुः । ता ह्यग्निमात्रप्रयुक्ता न दर्शपूर्णमासाङ्गमिति । नन्वग्नि-
स्तावद्दर्शपूर्णमासाङ्गं पवमानेष्टिष्वतिदिश्यते । न च पवमानेष्टार्वि-
नाग्निः सिध्यति । तेनाग्निसिध्यर्थमेवेष्टयोऽनुष्ठातव्या इति । मैवम्;
उपकारेण हि विकृतौ प्राकृतपदार्थप्राप्तिर्भवति । न च पवमानेष्टी-
नामग्निजन्योपकारपेक्षा समस्ति । अतोऽग्नेरेव पवमानेष्टिसाध्यत्वा-
त्तेनेष्टिविधेः प्रागाहवनीयरूपस्यानिष्टत्वात्तद्व्यतिरिक्तपदार्थजन्य
एवोपकारः पवमानेष्टिष्वतिदिश्यत इति न पवमानेष्टिषु पवमानेष्टि-
प्राप्तिरिति । भवतु वाग्नेरप्यतिदेशः, तथापि पवमानेष्टिजन्यसंस्का-
रस्य पवमानेष्टिभ्यः प्रागसिद्धत्वादाहितमात्र एवाग्निविषयः
करिष्यति । एतत्त्वभ्युपेत्यवादेनोक्तम् । यतोऽङ्गं खल्वतिदिश्यते ।
न चाधानमात्रसंस्कृतोऽग्निर्दर्शपूर्णमासाङ्गम् । आधानपवमानेष्टिज-
न्यस्थैवाहवनीयस्याङ्गत्वात् । यत आहितेऽग्नौ पवमानेष्टीनामनुष्ठा-
<pb n="749"/>
नम् । तद्यद्याधानाङ्गत्वसिध्यर्थमुदीच्याङ्गभूताः पवमानेष्टयः,
तदा तज्जन्यसंस्कारसहितेनाधानजन्यसंस्कारेणाहवनीयाख्यः सं-
स्कारो जनयितव्यः । स चाहिताग्न्यनुष्ठिताभिरेव समानदेशत्वा-
त्सिध्यतीति युक्तं तत्रानुष्ठानम् । न त्वग्नेः पवमानेष्टयङ्गत्वेनेति ।
अतो न पवमानेष्टिष्वपि पवमानेष्टयः कर्त्तव्या इति सिद्धम् ।</p>
<p>प्रयोजनम्—पक्षोक्तम् । सूत्रन्तु—न पवमानेष्टयः पवमाने-
ष्टिसंस्कृतेऽग्नौ कर्त्तव्याः । तासामेवाग्न्यर्थत्वादग्निप्रयोजनत्वादिति ।।</p>
<trailer>इति षष्ठं पवमानेष्ट्यनतिदेशाधिकरणम् ।। ६ ।।</trailer>
<head>अथ सप्तमं पशुधर्माणामग्नीषोमीयार्थत्वाधिकरणम्</head>
<sutra>तुल्यः सर्वेषां पशुविधिः प्रकरणाविशेषात् ।। ३. ६. १८ ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमे पशुरग्नीषोमीयः—“यो दीक्षितो यदग्नीषो-
मीयं पशुमालभते” इति । तथा सवनीयः आनुबन्धश्च । सन्ति च
पशुधर्माः—उपाकरणमुपानयनं, नियोजनं, संज्ञपनं, विशसनमित्ये-
वमादयः । ते किं सर्वेषामग्नीषोमीयसवनीयानुबन्ध्यानाम् ?
उताग्नीषोमीयस्य सवनायस्य च ? उताग्नीषोमीयस्यैव ? इति ।
श्रुतिलिङ्गवाक्यैः सह प्रकरणस्य विरोधाविराधौ निरूप्येदानीं
क्रमस्य श्रुतिलिङ्गवाक्यप्रकरणैः सहः विरोधाविरोधचिन्तायां
<pb n="749"/>
प्रथमं प्रकरणेन सह विरोधाविराधौ निरूप्येते । अत्र यद्यपि
भष्यकारेण त्रेधा सन्देहो वर्णितः, तथापि पक्षान्तरस्यापि
सम्भवाद्वार्तिके चतुर्द्धैव दर्शितः—किमयं पशुधर्मस्त्रयाणामेव ?
अथ सवनीयस्यैव ? अथाग्नीषोमीयसवनीययोः ? उताग्नीषो-
मीयस्यैवेति ।</p>
<head>पूर्वपक्षः</head>
<p>अत्रायं पूर्वपक्षः—ज्योतिष्टोमे औपवसथ्येऽहनि चतुर्दश्यां
पशुधर्माः श्रूयन्ते । न च ते वाक्येन केनचित्पशुना सम्बद्धाः
प्रतीयन्ते । नाप्यवान्तरप्रकरणेनाग्नीषोमीयार्थाः सवनीयार्थाः वा
भवन्ति । उत्पतौ हि प्रकरणं भवन्ति । उत्पतिश्चाग्नीषोमीयस्य दी-
क्षाकाले सोमक्रयसन्निधौ दशम्यामेव । औपवसथ्ये तु पशुधर्मस-
न्निधावनुष्ठानमात्रं श्रूयते । तथा सवनीयस्यापि सुत्याकाले अमा-
वास्यायामुत्पत्तिः । अनुष्ठानं तस्यापि पशुधर्मसमीपे । औपव-
सथ्येऽहनि गुणार्थं श्रवणम् । अनुबन्ध्यायास्त्वौपवसथ्ये नोत्पत्ति-
र्नानुष्ठानम् । सोऽमावास्यान्ते प्रतिपद्यनुष्ठीयते । तेन वाक्यावान्तर-
प्रकरणाभ्यां केनापि पशुनाऽगृहीतत्वात् ज्योतिष्टोममहाप्रकरणे-
नैवाग्नीषोमीयस्यानुष्ठानसादेश्यरूपं क्रमं बाधित्वा ज्योतिष्टोमा-
र्थास्तावद्विज्ञायन्ते । तस्य च सोमद्रव्यत्वान्न पशुधर्मैः प्रयोजनमित्या-
नर्थक्यतदङ्गन्यायेष्ववतरन्तोऽङ्गत्वाविशेषात्त्रिष्वेव पशुषु भवन्तीति ।</p>
<pb n="751"/>
<p>न तावदवय पूर्व/?/पक्षः सम्भवति । पशुसम्बन्धेन श्रुतानां
धर्माणां निराकाङ्क्षत्वात् । असंयुक्तग्राहिणा ज्योतिष्टोमप्रकरणेन
ग्रहणासम्भवात् वारणादिपात्राणामिव यज्ञसम्बन्धेन श्रुतानामा-
धानप्रकरणेन । अतो नानर्थक्यतदङ्गन्यायेन सर्वपश्वर्थत्वम् ।
एतच्च वारणाधिकरण एव विवेचितम् । भवतु वान्यसंयुक्तस्यापि
प्रकरणेन ग्रहणम्, तथाप्यौपवसथ्य एव सवनीयस्योत्पत्तेरवान्तर-
प्रकरणेन सवनीयार्थ एव धर्मा भवन्ति । न च सवनीयस्य
सुत्याकाल एवोत्पत्तेरौपवसथ्ये प्रकरणाभाव इति वाच्यम् । येन
“आश्विनं ग्रहं ग्रहीत्वा त्रिवृता यूपं परिवीयाग्नेयं सवनीयं पशु-
मुपाकरोति” इति वाक्येन सुत्याकाले सवनीयोत्पत्तिर्वक्तव्या ।
ततश्चाश्विनग्रहग्रहणानन्तर्यं रशनात्रिवृत्त्वं यूपपरिव्याणं तदुत्तर-
कालमुपाकरणञ्च द्रव्यञ्च देवता चेत्येतत्सकलविशेषणविशिष्टो
यागो विधेयः । तथा च सति सुतरां विशिष्टविधिगौरवमापद्येत ।
अस्ति चौपवसथ्ये द्रव्यदेवताविशिष्टयागमात्रविधायकम् “आग्नेयम-
जमग्निष्टोम आलभते” इति वाक्यम् । न च कथं तर्हि सुत्याकाले
तस्यानुष्ठानमिति वाच्यम् । तेनोत्पादितस्यापि सवनीययागस्य
सुत्याकाले पुनरुत्कर्षश्रवणात् । एवं ह्यौपवसथ्ये श्रूयते—
“वपया प्रातस्सवने चरन्ति, पुरोडाशेन माध्यन्दिने, अङ्गैस्तृतीय-
सवने” इति । अत्र हि प्रातस्सवनशब्देन प्रातःकालीनो
<pb n="752"/>
ज्योतिष्टोमावयवोऽभिधीयते । ज्योतिष्टोमश्च सुत्याकालेऽनुष्ठेयः ।
तत्रेव वपादिप्रचारः श्रूयते । तेनौपवसथ्योत्पन्नस्यापि सवनीयस्य
वपादिप्रचारदर्शनात्सुत्याकाल एवानुष्ठानमिति श्रूयते । तत्र च
प्रधानदेशत्वादङ्गानामिति न्यायेनाङ्गेष्वप्युपाकरणादिष्वाकृष्टेषु
कालानियमे प्राप्ते अश्विनग्रहणानन्तर्यमात्रं विधीयते । अन्यत्सर्व-
मनूद्यते । तदुक्तम्—</p>
<lg>
<l>सवनीयान् पुरोत्पाद्य वपामुत्कृप्य वाक्यतः ।</l>
<l>तत्राप्यनियमे प्राप्ते तद्विशेषो विधीयते ।। इति ।</l>
</lg>
<p>(तं. वा., पृ. १०४६)</p>
<p>तेनायमत्र सूत्रार्थः—भवेत्सर्वेषां तुल्यः पशुधर्मविधिः, यदि
प्रकरणाविशेषो भवेत् । अस्ति तु प्रकरणे विशेषः । यतः सव-
नीयस्य यत्रोत्पत्तिस्तत्रैवोपाकारणादिधर्माः श्रूयन्ते । अतःप्रकारणा-
त्सवनीयार्था एव धर्मा इति ।</p>
<p>क्षोदीयानयमपि पूर्वपक्षपाशः । तथाहि—भवत्वेवं सवनी-
पार्था धर्मा अनुष्ठानसादेश्यलक्षणात्क्रमादग्नीषोमीयार्था अपि
प्राप्नुवन्ति । ननु सवनीयोत्कर्षे सति पशुधर्माणामपि सुत्याकाल
एवानुष्ठानमित्यनन्तरमेवोक्तम् । अतः कथं धर्माणानुष्ठानसादे-
श्यलक्षणात्क्रमादग्नीषोमीयार्थत्वमपीति । न च स्थानसामर्थ्यबलेन
तत्रापि धर्मानुष्ठानमिति वाच्यम् । दीक्षाकालोत्पन्नस्याप्यग्नीषो-
मीयस्याम्नानसामर्थ्यबलादृशम्यामप्यनुष्ठानप्रसङ्गात् । उच्यते—
<pb n="753"/>
सर्वत्र खल्वनुष्ठानसादेश्यलक्षणः क्रमः समानदेशानुष्ठानावगति-
रूपः । तच्चानुष्ठानसिध्दिरूपम् । अनुष्ठाने सिद्धे क्रमावगतशेषत्वा-
नन्तरकालभावित्वात् । पशुधर्माणां चौपवसथ्य आम्नानसामर्थ्या-
दनुष्ठानमवगतमेवेति क्रमादग्नीषोमीयार्थत्वमपीति । तेन यद्यपि
सवनीयोत्कर्षे सति प्रधानदेशत्वादङ्गानामिति न्यायेन सवनायाङ्गा-
त्वेन यदनुष्ठानं तस्य भवतु सुत्याकालत्वम् । अग्नीषोमीयाङ्गत्वेन
त्वनुष्ठानस्यौपवसथ्यकालीनत्वबाधप्रमाणाभावादबाधितमेव धर्माणां
तत्कालानमप्यनुष्ठानमिति दीक्षाकालः स्यात् । तस्य त्वग्नीषोमी-
यस्य यद्यप्याम्नानसामर्थ्येनात्रानुष्ठानमवगतमेव, तथापि बलवता
वचनेनौपवसथ्ये तदुत्कर्षादन्यस्य च तदङ्गत्वेनाप्यनुग्रहहेतोरभावा-
द्दीक्षाकालावगतमनुष्ठानं बाध्यत एव । इह तु न तथेति वैषम्यम् ।
ननु श्रुतिलिङ्गाधिकरणविरुद्धमिदमभिधीयते । तत्र हि श्रुत्या
गार्हपत्यार्थस्यैन्द्रीमन्त्रस्य न दुर्बललिङ्गेनेन्द्रार्थत्वमिष्यते । तथात्रापि
बलीयसा प्रकरणेन सवनीयार्थानां धर्माणां कथं दुर्बलेन क्रमेणा-
ग्नीषोमीयार्थत्वमिति । उच्यते—तत्रैवैतद्यत्र शेषसम्बन्ध एव
बलीयसि प्रमाणे प्रवृत्ते दुर्बलप्रमाणस्य नावश्यंभाविनी प्रवृत्तिः ।
यथैन्द्रीमन्त्र एव । इह त्वग्नीषोमीयस्य पशुधर्मैर्विना सिध्यभावा-
दवश्यं दुर्बलप्रमाणेऽपि धर्मप्राप्तिर्वक्तव्या । तत्र किं सकलोपदेशप्रत्य-
स्तमये प्रवर्त्तमानादतिजघन्यादतिदेशाद्भवतु ? अथवोपदेशान्तर्गता-
<pb n="754"/>
त्क्रमादिति सन्देहे सत्युपदेशरूपात्क्रमादेवाग्नीषोमीयस्य धर्मसम्बन्धो
युक्तः । तदुक्तं सूत्रकृता ‘स्थानाच्च पूर्वस्य’ इति । तस्मात्प्रकरण-
क्रमाभ्यां सवनीयाग्नीषोमीयार्थाः पशुधर्म्मा इति । एवं प्राप्तेऽ-
भिधीयते—</p>
<sutra>नैकदेशत्वात् ।। ३. ६. २२ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि “वपया प्रातस्सवने चरन्ति”
इति । वाक्येन सुत्याकालसम्बन्धेन प्रधानोत्कर्षे सत्यप्यङ्गानामु-
त्कर्षो भवेत् । न च प्रधानदेशत्वादङ्गानामिति न्यायेन प्रधानो-
त्कर्षेऽङ्गानामप्युत्कर्ष इति वाच्यम् । यतस्तत्रैवैतत् यत्रानिर्ज्ञातदेशका-
लान्यङ्गानि भवन्ति । निर्ज्ञातदेशकालानान्तु न प्रधानदेशकालत्वम् ।
यथा ज्योतिष्टोमाङ्गानामेव दीक्षादीनां विशेषविहितदशम्यादिका-
लत्वम् । अत्रापि सवनीयाङ्गानामुपाकरणादीनामौपवसथ्यकाले
विधानानुरोधेनानुत्कर्षः । तेनोपकारणोत्कर्षो विधातव्यः । तस्य
चाश्विनग्रहणोत्तरकालश्चेति प्राप्ते कर्मण्यनेकगुणविधानाद्वाक्यभेदा
भवेत् । भवतु वा यथाकथञ्चिद्वाक्यभेदपरिहारः, तथाप्येकस्य
कर्मणो द्वयोरुत्पत्तिवाक्यत्वासम्भवादेकेनोत्पत्तिपरस्य च गुणवि-
धानार्थं श्रवणमिति वक्तव्यम् । तत्र केनोत्पत्तिः कस्य गुणविधा-
नार्थत्वमिति संशये “आग्नेयमजमग्निष्टोम आलभते” इत्यस्य
<pb n="755"/>
“वपया प्रातस्सवने चरन्ति” इत्यादिवाक्यैरेकवाक्यत्वापन्नस्य
वपाप्रचारादिगुणविधानार्थमेव सवनीयानुवादकत्वं युक्तम् । उपा-
देयस्य वपाप्रचारलक्षणस्य गुणस्य दूरस्थसुत्याकालोत्पत्त्यैव
सवनीयकर्मानुवादेनापि विधानसम्भवात् । विशेषेण च प्रातस्सवने
सम्बन्धात्तत्कालीनसवनीययागोपस्थितौ सत्यां सुकरं तद्गुणविधा-
नमित्यौपवसथ्यश्रुतान्येव “आग्नेयमजमग्निष्टोम आलभते” इत्युपक्र-
म्यापि “वपया प्रातस्सवने चरन्ति” इत्यादिवाक्यानि गुणविधान-
पराणि, सुत्याकालश्रुतन्त्वनुपादेयस्य कालस्य तिरोहितकर्मानु-
वादेन विधानासम्भवात्प्रकरणन्यायेन कालविशिष्टकर्मविधानार्थमे-
वेति तत्रैव कर्मोत्पत्तिरिति निश्चीयते । तदुक्तम्—</p>
<lg>
<l>गुणार्थौपवसथ्येऽह्नि सवनीयपुनःश्रुतिः ।</l>
<l>उत्पत्तिः प्रक्रिया चैषामाश्विनग्रहणोत्तरा ।। इति ।</l></lg>
<p>(तं. वा., पृ. १०४४)</p>
<p>तेनौपवसथ्ये सवनीयप्रकारणाभावान्निष्प्रतिपक्षेण स्थानस्य
क्रमेण केवलाग्नीषोमीयपशुयागार्थत्वम् । अतिदेशतस्तु सवनीया-
नुबन्ध्यार्थत्वामिति सिद्धम् ।</p>
<p>प्रयोजनम्—पूर्वपक्षे तुल्यन्यायतया पशुपुरोडाशयागस्यौ-
पवस्थ्यश्रुतस्याग्नीषोमदेवतासंस्कारार्थत्वात्सवनीये केवलाग्निदै-
वत्यत्वेन तयारभावान्न लिङ्गविरोधेन सवनीयार्थत्वम् । सिद्धान्ते
<pb n="756"/>
तु सवनीयस्याग्नीषोमीयविकृतित्वादूहेनाग्न्यादिसंस्कारत्वादतिदे-
शतः सवनीयार्थत्वमानुबन्ध्यार्थत्वमपिति । सूत्रन्तु—प्रधानोत्कर्षे
तदेकदेशत्वेनोपाकरणाद्यङ्गोत्कर्षः । तेषामङ्गानां निर्ज्ञातस्वकाल-
त्वादित्यभिप्रायः ।।</p>
<trailer>इति सप्तमं पशुधर्माणामग्नीषोमीयार्थताधिकरणम् ।। ७ ।।</trailer>
<head>अथाष्टमं शाखाहरणादीनामुभयदोहार्थताधिकरणम्</head>
<sutra>दोहयोः कालभेदादसंयुक्तं शृतं स्यात ।। ३. ६. २८ ।।</sutra>
<head>विषयसंशयौ</head>
<p>अस्ति सायंदोहः प्रातर्दोहश्च । सन्ति च दोहधर्माः—शाखा-
हरणं गवां प्रस्नावनं दोहनमित्येवमादयः । ते किं सायंदोहार्थाः ?
उतोभयार्थाः ? इति । क्रमस्य प्रकरणाविरोधं प्रतिपाद्येदानीं तदपवादः
प्रतिपाद्यते । अत्र यद्यपि भाष्ये दोहार्थत्वेनैव विचारः प्रतिभाति,
तथापि पूर्वेद्युर्दोहानुष्ठानप्रतिपादकवचनाभावादप्रसिद्धत्वेन च
श्रुतिकल्पनाया असम्भवाद्दधिपयोगत एवायं विचारो भाष्यकारेण
दोहद्वारेणोक्त इति मन्तव्यम् ।</p>
<head>पूर्वपक्षः</head>
<p>अत्रायं पूर्वपक्षः—यद्यपि “ऐन्द्र दध्यमावास्यायाम्, ऐन्द्रं
<pb n="757"/>
पयोऽमावास्यायाम्” इति दधिपयोयागावमावास्यायामेवानुष्ठेयौ,
तथापि द्वयोरेव प्रातः कालानुष्ठेयत्वेन दधियागस्य सद्योजातदधि (?)
मिश्राज्यत्वासम्भवादवश्यं चतुर्दश्यामेव सायंकाले दधियागार्थं
दोहानुष्ठानमर्थसिद्धम । न तु पयोयागार्थम् । तस्यामावास्यायां
प्राप्तःकालकृतदोहेनैव निष्पत्तेः । देहधर्मा अपि शाखाहरणादय-
श्चतुर्दश्यामेव श्रूयन्ते । अतो दोहरूपाङ्गद्वारेण दधियागस्य
चतुर्दश्यामेवोपक्रान्तत्वादनुष्ठानसादेश्यलक्षणेन क्रमेण दध्यर्था
एव दोहधर्माः । तेन दोहयोश्चतुर्दश्यमावास्याकालभेदाच्छृतशब्द-
वाच्यं दुग्धं धर्मैरसंयुक्तं स्यादिति । एवं प्राप्तेऽभिधीयते—</p>
<sutra>प्रकरणाविभागाद्वा तत्संयुक्तस्य कालशास्त्रम् ।। ३. ६. २९ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि प्रधानस्य दधियागस्य
चतुर्दश्यामनुष्ठानं भवेत् । तथापि प्रधानस्य खलु धर्मोपदेशः
क्रियमाणस्य बलवत्प्रमाणाविरोधे सति क्रमेण धर्मग्राहकत्वं
भवति । यथाग्नीषोमीयस्य पशुधर्मग्राहकत्वम् । न चेह दधि-
यागस्य चतुर्दश्यामनुष्ठानम् । “अमावास्यायाममावास्यया यजेत”
इति साङ्गस्यैवामावास्यायामनुष्ठानावगमात् । किन्तु दध्यर्थदोहस्य
चतुर्दश्यामनुष्ठानम् । न च दधियागार्थदोहस्य तत्रानुष्ठाने
दधियागस्य क्रमो भवति । नापि तत्रानुष्ठीयमानत्वेन तद्दोहस्य
<pb n="758"/>
क्रमेण दोहार्थत्वमेव, धर्माणामर्थसिद्धत्वेन क्रमाभावस्योक्तत्वात् ।
अतः पूर्वेद्युराम्नातानां शाखाहरणादिधर्माणां क्रमेण न दधि-
यागार्थत्वम्, नापि दोहार्थत्वम्, किन्तु प्रकरणाविभागादुभ-
यार्थत्वे सत्येव केषाञ्चिद्धर्माणां शाखाहरणादिनां दधिसिध्यर्थं
पूर्वेद्युरनुष्ठानमिति सिद्धम् ।</p>
<p>प्रयोजनम्—पक्षोक्तम् । सूत्रन्तु—प्रकरणाविशेषादुभयसं-
युक्तस्यैव शाखाहरणादेश्चतुर्दशीकाले शास्त्रमेव परं विधानार्थमिति ।।</p>
<trailer>इत्यष्टमं शाखाहरणादीनामुभयदोहार्थताधिकरणम् ।। ८ ।।</trailer>
<head>अथ नवमं ग्रहधर्माणां सवनत्रयार्थताधिकरणम्</head>
<sutra>तद्वत्सवनान्तरे ग्रहाम्नानम् ।। ३. ६. ३० ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमः “ज्योतिष्टोमेन स्वर्गकामो यजेत” इति ।
तत्रैन्द्रवायवाद्याः प्रातस्सवने दश ग्रहा आम्नाताः । तत्र धर्माः
श्रूयन्ते-“उपोप्तेऽन्ये ग्रहाः साद्यन्तेऽनुपोप्ते ध्रुवः । दशापवित्रेण ग्रहं
सम्मार्ष्टि” इति । सन्त्यपरे माध्यन्दिने सवने अपरे तृतीयसवने
ग्रहाः । तेषु माध्यन्दिनतृतीयसवनीयेषु च सन्देहः—किं ग्रहधर्माः
कर्त्तव्याः ? उत प्रातःसवने ये ग्रहाः तेष्वेव ? इति । अधिकाश-
ङ्कानिराकरणार्थमुदाहरणान्तरे पूर्वोक्त एव न्यायोऽतिदिश्यते ।</p>
<pb n="759"/>
<head>पूर्वपक्षः</head>
<p>अत्रायं पूर्वपक्षः—भवतु दधियागस्य चतुर्दश्यामनुष्ठीयमा-
नस्य तत्क्रमभावेन दोहधर्माणां प्रकरणाविशेषादुभयदोहार्थत्वम्,
ग्रहधर्माणान्तु प्रातस्सवनानुष्ठेयानां प्रातस्सवनानुष्ठीयमानग्रहयागा-
र्थत्वमनुष्ठानसादेश्यलक्षणात्क्रमाद्युक्तम् । न च प्रकरणात्क्रमस्य
दुर्बलत्वात्प्रकरणेन सर्वग्रहार्थत्वमिति वाच्यम् । क्रमेण प्रातस्स-
वनिकग्रहार्थत्वेऽपि प्रकरणाविरोधात् । अतः क्रमेण प्रातस्सव-
निकग्रहार्थत्वेमेव ग्रहाधर्माणामिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि प्रकरणविरोधे क्रमस्य विनियो-
जकत्वं भवेत् । तथाहि—ज्योतिष्टोमापूर्वगृहीताः खलु ग्रहधर्मास्त-
त्साधनीभूतग्रहसम्बन्धिनस्तत्साधनत्वाविशेषात्सवनत्रयवर्त्तिग्रहसम्ब-
न्धिनो विज्ञायन्ते । न च क्रमेण प्रातस्सवनिकग्रहार्थत्वेऽपि प्रकर-
णाविरोध इति वाच्यम् । अपूर्वार्थत्वप्रतिपादकस्य प्रकरणस्य
क्रमेणैकदेशार्थत्वविषयसङ्कोचलक्षणबाधप्रसङ्गात् । तस्मात्क्रमं
बाधित्वा प्रकरणेन सवनत्रयवर्त्तिग्रहार्था एव ग्रहधर्मा इति सिद्धम् ।</p>
<p>प्रयोजनम्—पक्षोक्तम् । सूत्रन्तु—यथा दोहधर्मा दोहद्वय-
साधारणास्तथा ग्रहधर्मा अपि सवनान्तरीयग्रहसाधारणा एवेति ।।</p>
<trailer>इति नवमं ग्रहधर्माणां सवनत्रयार्थताधिकरणम् ।। ९ ।।</trailer>
<pb n="760"/>
<head>अथ दशमं रशनाधर्मसाधारण्याधिकरणम्</head>
<sutra>रशना च लिङ्गदर्शनात् ।। ३. ६. ३१ ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमे पशुरग्नीषोमीयः—“यो दीक्षितो यदग्नीषो-
मीयं पशुमालभते” इति । तत्र रशना श्रूयते, रशनाधर्माश्च
“त्रिवृद्भवति, दर्भमयी भवति, प्रविष्टान्ता कर्त्तव्या” इति । तत्र
सन्देहः—किमेते धर्मा अग्नीषोमीयरशनायाः सवनीयरशनायाश्च
साधारणाः ? उताग्नीषोमीयार्था एव ? इति । प्रकरणक्रमयोर्वि-
रोधाविरोधौ निरूप्येदानीं श्रुतिक्रमयोर्विरोधाविरोधौ निरूप्येते ।
अत्र यद्यपि साक्षान्न रशना श्रूयते, किन्तु “यूपं परिव्ययति” इति
यूपपरिव्याणादेव लभ्यते, तथापि दर्भमय्यादिशब्दानां यौगिकत्वेन
परिव्याणाक्षिप्तरशनाविशेषवचनत्वाद्भाष्ये रशना श्रूयत इत्यक्तम् ।
यूपपरिव्याणं “यूपं परिव्ययति” इत्यनेन यथाग्नीषोमीये विधीयते,
तथा “आश्विनं ग्रहं गृहीत्वोपानष्क्रम्य यूपं परिव्ययति” इत्यनेन
सवनीयेऽपि विहितम् । तेन यूपपरिव्याणाक्षेपादेवोभयत्रैव
रशनायाः प्राप्तत्वाद्रशनाधर्माः श्रूयमाणाः किमग्नीषोमीयरशनार्था
एव उताग्नीषोमीयसवनीयरशनार्था इति भवति सन्देहः ।</p>
<head>पूर्वपक्षः</head>
<p>अत्रायं पूर्वपक्षः—अग्नीषोमीयस्य क्रमे चतुर्दश्यां रशना-
<pb n="761"/>
धर्मा दर्भमय्यादयः श्रूयन्ते न सवनीयस्य । तेन पशुधर्मवदग्नी-
षोमीययूपपरिव्याणार्था एव रशनाधर्माः । ननु श्रुत्या रशना-
मात्रार्थाः प्रतीयन्ते । श्रुतिश्च वाक्याद्बलीयसी । सत्यम्; किन्तु
यूपस्वरूपसम्बन्ध आनर्थक्यादपूर्वसाधनलक्षणया श्रुत्या विनि-
योगो वक्तव्यः । तेन यथा श्रुत्या प्रकरणसहायभूतया
बर्हिर्धर्माः प्रकरणवर्तिबर्हिर्मात्रार्थाः, एवं श्रुतिसाधारण्येऽपि न
पिण्डपितृयज्ञबर्हिरर्थाः तथा रशनाधर्मा अपि क्रमसहायया श्रुत्या
क्रमोपस्थिताग्नीषोमीययूपपरिव्याणरशनार्था एवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यग्नीषोमीयक्रमश्रुतस्य “यूपं परि-
व्ययति” इति परिव्याणस्य ब्रीहिप्रोक्षणवद्यूपद्वारेण प्रधाना-
पूर्वनिर्वृत्तावुपयोगो भवेत् । किन्तु यूपस्यालौकिकत्वेनानिर्ज्ञातो-
पायपरिमाणस्य साधनापेक्षायां “यूपं परिव्ययति” इति द्वितीया-
श्रुत्या यूपर्निर्वृत्युपयोगित्वेनैव परिव्याणस्य यूपाङ्गत्वं विज्ञायते ।
एवं सवनीयेऽपि “उपनिष्कम्य यूपं परिव्ययति” इति द्वितीया-
श्रुत्या यूपाङ्गतया परिव्याणं श्रुयमाणं साधारणस्य यूपस्याग्नी-
षोमीय एव निष्पन्नत्वात् । यद्यपि न यूपस्वरूपनिर्वृत्त्युपयुक्तम्,
तथापि स्वरूपे कार्ये चोपयोग्यङ्गं भवतीति न्यायेन यूपकार्यपशु-
नियोजनोपयुक्तदार्ढ्यातिशयजननेनैवाङ्गं भवति । एतच्च यूपाङ्गं
<pb n="762"/>
परिव्याणरशनात्वाविशेषादुभयरशनासाधारणा एव भवन्ति । न
चैवं सत्यग्नीषोमीययूपस्यैव क्रमेण सन्निधापितत्वात्क्रमसहाय-
या श्रुत्या तत्परिव्याणरशनार्था एव विज्ञायन्ते । प्रकारणसहाययेव
श्रुत्या बर्हिर्धर्मा दर्शपूर्णमासीयबर्हिरर्था इति वाच्यम् । यतो य
एव ह्यग्नीषोमीयस्य यूपः, स एव सवनीयस्यापि । तेनाग्नी-
षोमीययूपरिव्याणरशनासम्बन्धित्वेन विधीयमाना धर्माः सवनाये
यूपरिव्याणरशनासम्बन्धेनापि विहिता भवन्ति । पिण्डपितृयज्ञ-
बर्हिषो न दर्शपूर्णमासबर्हिर्भ्योऽन्यत्वाद्युक्तम् । यत्त्वसाधारणा
धर्मा इति तथापि सवनीयोत्पत्तिवाक्ये “त्रिवृता यूपं परिवीय”
इत्यनुवादो रशनाधर्मसाधारण्याद्विनानुपपद्यमानो लिङ्गं भवति ।
तेन लिङ्गदर्शनादपि साधारणा रशनाधर्मा इति सिद्धम् ।</p>
<p>प्रयोजनम्—पूर्वपक्षे सवनीयरशनाया दर्भमयादिनियमः ।
सिद्धान्तेऽग्नीषोमीय एव दर्भमयादिधर्मनियम इति ।
सुत्रन्तु—रशनेति रशनाधर्मोपलक्षणार्थम् । तेनायमर्थः—यद्वदग्र-
हधर्माः सवनत्रयवर्त्तिग्रहसाधारणाः, तद्वद्रशनाधर्मा अपि साधा-
रणाः । लिङ्गदर्शनं चोक्तमेवेति ।।</p>
<trailer>इति दशमं रशनाधर्मसाधारण्याधिकरणम् ।। १० ।।</trailer>
<pb n="763"/>
<head>अथैकादशं ग्रहधर्माणामंश्वदाभ्यर्थताधिकरणम्</head>
<sutra>आराच्छिष्टमसंयुक्तमितरैः सन्निधानात् ।। ३. ६. ३२ ।।</sutra>
<head>विषयसंशयौ</head>
<p>दूराद्यच्छिष्यते ज्योतिष्टोमस्य, यथौपानुवाक्याकाण्डेंऽश्व-
दाभ्यौ । तत्र सन्देहः—किं ज्योतिष्टोमे समाम्नाता ग्रहधर्माः
कर्त्तव्याः ? उत नेति । इदानीं प्रसङ्गद्वाक्यप्रकरणयोर्विरोधाविरोधौ
विचार्येते ।</p>
<head>पूर्वपक्षः</head>
<p>अत्रायं पूर्वपक्षः—भवतु रशनाधर्माणां यूपैकत्वात्क्रम-
निबन्धनमव्यवस्थानम् । इह तु ग्रहाणां भिन्नत्वाद्यूपवद्ग्रहधर्मा-
श्चैकेन प्रकरणेन गृहीतास्तेष्वेव सम्मार्गादिधर्माणां बर्हिर्धर्मवत्
व्यवस्थोपपत्तेर्नास्ति दूराद्विहितयोरंश्वदाभ्ययोः सम्मार्गादिग्रहधर्म-
सम्बन्ध इति । एवं प्राप्तेऽभिधीयते—</p>
<sutra>संयुक्तं वा तदर्थत्वाच्छेषस्य तन्निमित्तत्वात् ।। ३. ६. ३३ ।।</sutra>
<head>सिध्दान्तः</head>
<p>अयमभिप्रायः—भवेदेवं यद्यत्र प्रकरणाद्वाक्यस्य विशेष-
कत्वं भवेत् । तथाहि—प्रकरणस्य खल्वतिप्रसक्ते वाक्ये प्रकृता-
पूर्वसाधानोपस्थापकतया व्यवस्थापकत्वम् । यथा बर्हिर्धर्मविधायक-
वाक्ये दर्शपूर्णमासापूर्वोस्थापकत्वेन, तदत्रापि प्रकरणस्य
<pb n="764"/>
ज्योतिष्टोमापूर्वसाधनाङ्गोपस्थापकत्वेनैव विशेषकत्वं वक्तव्यम् ।
ज्योतिष्टोमापूर्वीयत्वं चांश्वदाभ्ययोरपि ग्रहधर्मैर्भवितव्यमेव ।
येषान्तु पयोग्रहसुराग्रहादीनां ज्योतिष्टोमापूर्वसम्बन्धो नास्ति,
तेषामेव परं न ग्रहधर्मसम्बन्धः । तेन प्रकृतव्यवस्थाविशेषकत्वा-
द्यावज्जोतिष्टोमापूर्वीयग्रहसम्बन्ध एव धर्माणामिति सिद्धम् ।</p>
<p>प्रयोजनम्—पक्षोक्तम् । सूत्रन्तु—अंश्वदाभ्यग्रहस्वरूपमपि
ग्रहधर्मैः संयुक्तम् । तयोरपि ज्योतिष्टोमार्थत्वात् । शेषस्य च
ग्रहधर्मस्य तन्निमित्तत्वात् ज्योतिष्टोमार्थत्वनिमित्तत्वादिति ।।</p>
<trailer>इत्येकादशं ग्रहधर्माणामंश्वदाभ्यग्रहार्थताधिकरणम् ।। ११ ।।</trailer>
<head>अथं द्वादशं चित्रिण्यधिकरणम्</head>
<sutra>अग्न्यङ्गप्रकरणे तद्वत् ।। ३. ६. ३५ ।।</sutra>
<p>अनारभ्याग्निमुच्यते—“चित्रिणीरुपदधाति, वज्रिणीरुपद-
धाति, भूतेष्टका उपदधाति” इति । सन्ति च प्रकरणे
इष्टकाधर्माः—“अखण्डामकृष्णलाञ्च कुर्यात” इति । तथा
“भस्मना इष्टकाः संस्कुर्यात्” इति । तत्र सन्देहः—किम-
प्रकरणे समाम्नातानामिमे धर्माः कर्त्तव्याः (?) उत नेति । इदानी-
द/?/दाहणान्तरेऽधिकाशङ्कां निराकर्त्तुं प्रकरणे समाम्नाता इमे
धर्माः कर्त्तव्या इति पूर्वोक्त एव न्यायोऽतिदिश्यते ।</p>
<pb n="765"/>
<head>पूर्वपक्षः</head>
<p>अयं पूर्वपक्षः—भवतु ग्रहादिपात्राणामव्यभिचरितज्योतिष्टो-
मापूर्वान्वयानां प्रकरणमनपेक्ष्यापि वाक्येन सम्मार्गादिसंस्कारवि-
धानादप्रकृतानामपि सम्मार्गादिधर्मसम्बन्धः । इष्टकादीनान्तु
व्यभिचरिताऋ/?/यपूर्वसम्बन्धानामपूर्वान्वयार्थं प्रकरणमपेक्षितव्यम् ।
अतो यासामेवेष्टकानां प्रकरणवत्तित्वं, तासामेव धर्मसम्बन्धो न
त्वन्यासामिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यनारभ्याधीतानामपीष्टकानां स्थण्डि-
लद्वारेणाग्न्यपूर्वसाधनत्वं वाक्येन न प्रतीयेत । यथा खल्वंश्वदा-
भ्ययोरनारभ्यश्रुतयोरपि वाक्येन ज्योतिष्टोमापूर्वसम्बन्धे सति
सम्मार्गादिग्रहधर्मसम्बन्धः, तथेहाप्यप्रकरणश्रुतानामपीष्टकानां
वाक्येन स्थण्डिलनिर्माणद्वारेणाग्न्यपूर्वार्थत्वावगतेः प्रकरण-
सहायेन वाक्येनाग्न्यपूर्वसाधनेष्टकासु विधीयमानाः धर्माः साधारणा
एवेति सिद्धम् ।</p>
<p>प्रयोजनम्—पक्षोक्तम् । सूत्रन्तु—अप्रकरणे श्रूयमाणा
अपि वाक्येनाग्न्यङ्गमिष्टका अंश्वदाभ्यवत्सधर्मिका इति ।।</p>
<trailer>इति द्वादशं चित्रिण्यधिकरणम् ।। १२ ।।</trailer>
<pb n="766"/>
<head>अथ त्रयोदशमभिषवादीनामसमानविधानताधिकरणम्</head>
<sutra>नैमित्तिकमतुल्यत्वादसमानविधानं स्यात् ।। ३. ६. ३६ ।।</sutra>
<p>ज्योतिष्टोमे श्रूयते—“यदि राजन्यं वैश्वं वा याजयेत्स यदि
सोमं बिभक्षयिषेत्, न्यग्रोधस्तिभिनीराहृत्य ताः सम्पिष्य दधन्यु-
न्मृज्य तमस्मै भक्षं प्रयच्छेन्न सोमम्” इति । सन्ति च सोमधर्माः
क्रयोऽभिषव इत्येवमादयः । तत्र सन्देहः—किं समानविधाना एते
धर्माः सोमस्य फलचमसस्य च ? उत सोमार्थाः फलचमसस्य
तद्विकारत्वादिति । पूर्वत्र तु धर्माणां समानविधानत्वं प्रतिपादितम् ।
इदानीन्तदपवादः क्रियते ।</p>
<head>पूर्वपक्षः</head>
<p>अत्रायं पूर्व/?/पक्षः-पूर्वमप्रकरणश्रुतत्वेऽप्यंश्वदाभ्ययोर्ज्योतिष्टोमा-
पूर्वसाधनत्वाविशेषादिष्टकानाञ्चाग्न्यपूर्वार्थत्वाविशेषात्समानो धर्म-
विधिरित्युक्तम् । तदत्रापि सोमफलचमसयोर्ज्योतिष्टोमापूर्वसाधन-
त्वाविशेषादपूर्वसाधनलणया क्रियाभिषवादयो धर्मा विधीयमानाः
सोमफलचमससाधारणा एवेति विज्ञायन्ते । ननु ग्रहधर्माणामिष्ट-
काधर्माणाञ्च ग्रहमात्रम्बन्धेनेष्टकामात्रसम्बन्धेन च विधीनाद्भवतु
साधारण्यम् । सोमधर्माणान्तु सोमसम्बन्धेनैव विधानात्कथं सोम-
फलचमससाधारण्यमिति । उच्यते—सोमस्वरूपे धर्मविधानानर्थ-
क्यादत्रापि ज्योतिष्टोमापूर्वीयहविःप्रकृतिद्रव्यसम्बन्धेन विधानं
<pb n="767"/>
वक्तव्यम् । तच्च रूपं सोमफलचमससाधारणमेव । तेन यथा
दर्शपूर्णमासापूर्वीयहविःप्रकृतिद्रव्यसम्बन्धेन विधीयमाना अवघात-
प्रोक्षणादयो धर्मा व्रीहियवसाधारणाः, तथा सोमधर्मा अपि
क्रयाभिषवादयः सोमफलचमससाधारणा इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि नित्यानित्यसंयोगविरोधो न
भवते । तथाहि—क्रयाभिषवादयः खल्वनित्यज्योतिष्टोमापूर्व-
गृहिता नित्यद्वारमेवाश्रयन्ते । सोमश्च नित्यः, सकलज्योतिष्टोम-
प्रयोगभावित्वात् । तेन नित्याम्नाता धर्मा नित्यसोमार्था एवेति
सिद्धम् ।</p>
<p>इदन्त्विह वक्तव्यम्—कथं फलचमसे सोमधर्मप्राप्तिः ? अति-
देशादिति ब्रूमः । न चैकस्मिन्नेव कर्मणि कथमतिदेश इति
वाच्यम् । यतो नात्र कर्मातिदेशः, किन्तु द्रव्यधर्मातिदेशः ।
द्रव्ययोश्च सोमफलचमसयोरेकस्मिन्नपि कर्मणि भेदान्नातिदेशानु-
पपत्तिः । तत्र यथा अवगतकरणभावं कर्मातिदिष्टधर्मकं कथमित्या-
काङ्क्षायां द्रव्यदेवतादिसारूप्योपस्थितकर्मान्तराद्धर्मान् गृह्णाति,
तथा द्रव्यमपगक्रियासाधनभावं कथमित्याकाङ्क्षायां सारूप्यो-
पस्थितद्रव्यान्तराद्धर्मान् गृह्णाति । तदत्र फलचमसेन यागं भावयेत्
कथमित्याकाङ्क्षायां सोमस्थानापत्तिलक्षणस्य सारूप्यस्यान्तरङ्ग
<pb n="768"/>
त्वात्सोमवदित्यवगते सोमधर्मानेव गृह्णाति । न चैवं सत्युभयथापि
फलचसमे सोमधर्मानुष्ठानाविशेषान्निष्प्रयोजनो विचार इति
वाच्यम् । गुणकामप्रवृत्त्यप्रवृत्तिप्रयोजनेन प्रयोजनवत्वात् ।
तथाहि—सोमफलचमसयोर्यदाभिषवादिविधिः समानः, तदोभय-
स्मिन्नभिषवादौ गुणकामाश्रयत्वनिरूपणात्फलचमसाभिषवेऽप्या-
श्रयप्रत्यभिज्ञानाद्गुणकामेन प्रवृर्त्तितव्यम् । असमानविधानत्वेऽनु-
ष्ठानसम्बन्धिन एवाभिषवस्याश्रयत्वानिरूपणात्फलचमससम्बन्धेना-
श्रयप्रत्यभिज्ञानाभावान्निवृत्तिर्गुणकामस्येति पूर्वपक्षसिद्धान्तयोः
प्रयोजनम ।</p>
<p>सूत्रन्तु—नैमित्तिकफलचमसादि नित्येन सोमेनातुल्यत्वाद-
समानविधानं भवेदिति ।।</p>
<trailer>इति त्रयोदशमभिषवादीनामसमानविधानताधिकरणम् ।। १३ ।।</trailer>
<head>अथ चतुर्दशं मुख्यप्रतिनिध्योस्सामानविध्याधिकरणम्</head>
<sutra>प्रतिनिधिश्च तद्वत् ।। ३. ६. ३७ ।।</sutra>
<head>विषयसंशयसङ्गतयः</head>
<p>अस्ति प्रतिनिधिः श्रुते द्रव्येऽपचरिते । यथा व्रीह्यपचारे
नीवाराः । तत्र सन्देहः—किं नीवाराः समानविधानाः ? उत
नेति । पूर्वापवादेनेदमारभ्यते ।</p>
<pb n="769"/>
<head>पूर्वपक्षः</head>
<p>अत्रायं पूर्वपक्षः—नित्यश्रुता ह्यवधातादयो नित्यश्रुतैव्री-
हिभिरेव सम्बन्धमर्हन्ति न नीवारैः, तेषामश्रुतत्वात् । किन्तु
व्रीह्यपचारेऽवश्यं कर्त्तव्यं नित्यम्, काम्यञ्च प्रारब्धमवश्यं
समापनीयम् । तत्र द्रव्यापेक्षायामपचरितद्रव्यसदृशा नीवारा
एवोपादीयन्ते । तेनासमानविधानानामेव व्रीहिकार्यापत्या
फलचमसवदतिदेशादेव धर्मासम्बन्धो भवतीति । एवं प्राप्तेऽभि-
धीयते—</p>
<sutra>न तद्वत्प्रयोजनैकत्वात् ।। ३. ६. ३८ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि फलचमसवत्स्वेनैव महिम्ना
नीवाराः कर्मसाधनं भवेयुः । किन्तु व्रीहिशास्त्रस्यावयवपर्यन्तत्वात्,
व्रीह्यवयवानाञ्च कतिपयानां नीवारेषु विद्यमानत्वात् तदुपा-
दित्सया पुरुषः प्रवर्त्तमानो नान्तरीयकतया नीवारत्वमुपादत्ते ।
तदतिरेकेण व्रीह्यवयवोपादानासम्भवात् । ते च व्रीह्यवयवाः
“व्रीहिभिर्यजेत” इति प्रत्यक्षशास्त्रचोदिता एवेति युक्तमवघाता-
दिधर्माणां नीवारेष्वपि समानविधानत्वमिति ।</p>
<p>प्रयोजनम्—पूर्वपक्षे व्रीहीणामपचारे व्रीहिस्थाने नीवार-
पदोहः कर्त्तव्यः । सिद्धान्ते तु व्रीहिपदस्यैव प्रयोगान्न तदूहः ।
<pb n="770"/>
ननु “व्रीहिभिर्यजेत” इति शास्त्रेण व्रीहित्वजातिः साधनत्वेन
प्रतिपादिता, व्रीह्यवयवाश्च । व्रीहित्वमन्त्रश्च लिङ्गाद्व्रीहित्वजाति-
प्रकाशन एव विनियुक्तः । तेन यथा यवेषु लिङ्गाभावादप्रयोगः,
तथा नीवारेष्वपीति कथं सिद्धान्ते व्रीहिपदप्रयोगादनूहः
प्रयोजनमिति । उच्यते—स्यादेवं यदि स्वरूपेणामूर्त्ता जातिर्याग-
साधनं भवेत् । किन्तर्हि ? आश्रयव्यक्त्यवयवोपलक्षणत्वेन ।
तेषामेव पुरोडाशप्रकृतित्वेनापेक्षितविधानात् । तेन यथा
“व्रीहिभिर्यजेत” इति विधौ साधनबलाद्व्रीहिबुद्धिर्व्रीहित्वोप-
लक्षितान् पुरोडाशप्रकृतिभूतानवयवानेव विषयीकरोति । एवमत्र
योऽयं व्रीहिशब्दो विध्युद्देशानुरोधी प्रवर्त्तमानस्तथाभूतानेवा-
वयवान् विषयीकरोति । ते च नीवारेऽप्यविशिष्टा एव । तेन
यद्यपि नीवारेषु व्रीहित्वासमवायः, तथापि व्रीहित्वोपलक्षिता-
नामेवावयवानां नीवारेष्वपि प्रत्यभिज्ञानादितरेषां प्रतिनिध्य-
सम्भवादस्यैव व्रीहित्वोपलक्षितत्वमपीति सूक्तं सिद्धान्तेऽनूहः
प्रयोजनमिति ।</p>
<p>सूत्रन्तु—यद्वदुपदेशेन व्रीहयो धर्मवन्तः, तद्वन्नावारा अपि ।
व्रीहिशास्त्रेणैव यागसिद्धिप्रयोजनत्वावगमादिति ।।</p>
<trailer>इति चतुर्दशं मुख्यप्रतिनिध्योस्सामानाविध्याधिकरणम् ।। १४ ।।</trailer>
<pb n="771"/>
<head>अथ पञ्चदशं प्रतिनिधौ मुख्यधर्मानुष्ठानाधिकरणम्</head>
<sutra>नियमार्था गुणश्रुतिः ।। ३. ६. ४० ।।</sutra>
<head>विषयसंशयौ</head>
<p>अथ यः प्रतिनिधिः, तत्र किं समानविधानम् ? उत नेति ।
यथा “यदि सोमं न विन्देत्पूतोकानभिषुणुयात” इति । इदानीं
प्रतिनिधानाशङ्कानिराकरणेन समानविधात्वमेव प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः—भवतु नोवाराणां पृथक् शास्त्रार्थत्वाभावेन
कार्यप्रत्यभिज्ञानाद्ब्रीहिधर्माणामवहन्त्यादीनां समानविधानत्वम्,
पूतीकानान्तु पृथक्शास्त्रार्थत्वात्तत्कार्यापत्या फलचमसवदसमान-
विधानत्वमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि पूतिकानां यागसाधनत्वार्थमेत-
द्वचनं भवेत् । किन्तर्हि ? सोमापचारे तस्यावश्यं कर्त्तव्यत्वेन
काम्यस्य च प्रक्रान्तस्य समापनीयत्येन व्रीह्यपचार इव सदृशोपा-
दानापेक्षायां सत्यामनेकसोमसदृशापादानावयवे सति पूतीको-
पादाननियमार्थमिदं वचनम् । तेनायमर्थो भवति—यत्सोमापचारे
तत्सदृशान् सोमावयवानुपाददीत, तत्पूतीकगतानेवेति ।</p>
<pb n="772"/>
<p>तदुक्तम्—</p>
<lg>
<l>यागसाधनतां कुर्यात्पूतीकानां यदि श्रुतिः ।</l>
<l>ततः स्यात्कार्यवर्त्तित्वं न त्वेवं सा प्रवर्त्तते ।। इति ।</l>
</lg>
<p>(तं. वा., पृ. १०५९)</p>
<p>ततः श्रुतस्यापि प्रतिनिधेरश्रुतप्रतिनिधिसमानत्वात्समानविधा-
नत्वमेवेति सिद्धम् ।</p>
<p>प्रयोजनम्—पूर्वाधिकरणवदेव सोमस्थाने पूतीकपदोहः
पूर्वपक्षे । सिद्धान्ते तु सोमपदप्रयोग एवेत्यनूहः । सुत्रन्तु—येयं
पूतीकानां यागगुणत्वेन श्रुतिः सा पूतीकानियमार्था न स्वरूपविधा-
नार्थेति ।।</p>
<trailer>इति पञ्चदशं प्रतिनिधौ मुख्यधर्मानुष्ठानाधिकरणम् ।। १५ ।।</trailer>
<head>अथ षोडशं संस्थाधिकरणम्</head>
<sutra>संस्थास्तु समानविधानाः प्रकरणाविभागात् ।। ३. ६. ४१ ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमः । तत्र संस्थाः समाम्नाताः—अग्निष्टोमः,
उक्थ्यः, षोडशी, अतिरात्र इति । तत्र दीक्षणीयादयो धर्माः ।
तेषु सन्देहः—किं सर्वसंस्थं ज्योतिष्टोमं प्रकृत्य दीक्षणीयादयो
धर्मा उक्ताः ? उताग्निष्टोमसंस्थमभिप्रेत्य ? इति । इदानीं समान-
विधानापवादः क्रियते । अत्रेयं विषयशुद्धिः—यद्यपि सप्तसंस्थो
<pb n="773"/>
ज्योतिष्टोमः-अग्निष्टोमोऽत्यग्निष्टोम उक्थ्यः षोडश्यतिरात्रो वाज-
पेयोऽप्तोर्याम इति, तथापि तासां धर्मसन्निध्याम्नानाभावेन समान-
विधानाशड्काभावात्सन्निध्याम्नाताश्चतस्र एवोदाहृताः तत्राप्यने-
कग्रहचमसयागाभ्यारोनानेकसंस्थस्य ज्योतिष्टोमस्याध्ययनक्रमेण
प्रथममग्निष्टोमसंस्था फलसम्बन्धेन श्रवणात्क्रत्वङ्गभूतैव । तत्र
यद्यप्यग्निष्टोमे समाम्नाते “ज्योतिष्टोमेन स्वर्गकामो यजेत” इति
फलविधानम्, “वसन्ते वसन्ते ज्योतिषा यजेत” इति निमित्ते विधा-
नम्, तथापि फलनिमित्तसम्बन्धे संस्थाया ज्योतिष्टोमविशेषणत्वे-
नाश्रवणात् ज्योतिष्टोममात्रस्यैव ‘एकस्य तूभयत्वे संयोगपृथक्त्वम्’
इति न्यायेन फलार्थत्वं नैमित्तिकत्वञ्च । ततः “पशुकाम उक्थ्यं
गृह्णीयात्, षोडशिना वीर्यकामः स्तुवीत, अतिरात्रेण प्रजाकामं
याजयेत्” इति क्रमेण तिस्रो ज्योतिष्टोमसंस्थाः फलसम्बन्धेन
श्रूयन्ते । तत्रापि ज्योतिष्टोमस्यापि प्रातिस्विकं फलं संस्थानान्त्व-
धिकं फलमिति द्वयोरेव फलसाधनत्वम् । तत्र दीक्षणीयादयो
धर्माः श्रूयमाणाः किं ज्योतिष्टोमे उक्थ्यादिषु च समानविधानाः ?
उत ज्योतिष्टोमस्यैवेति भवति सन्देहः ।</p>
<head>पूर्वपक्षः</head>
<p>अत्रायं पूर्वपक्षः—दीक्षणीयादयो हि धर्मा विधीयमाना
ज्योतिष्टोमस्य संस्थानाञ्च फलवत्वेनाकाङ्क्षायोग्यतासन्निधानाविशे-
<pb n="774"/>
षादुभयोरपि समानविधाना एवेति । ननु क्रयाभिषवादिधर्माणां
नित्यानित्यसंयोगविरोधात्सोमफलचमसयोः समानविधानत्वमनन्त-
रमेव निराकृतम् ‘नैमित्तकमतुल्यत्वादसमानविधानं स्यात्’ इत्यत्र ।
तत्कथं नित्यज्योतिष्टोमे अनित्यासु संस्थासु च दीक्षणीयादीनां
समानविधानत्वमिति । उच्यते—क्रयाभिषवादीनां हि प्रकरणेन
ज्योतिष्टोमान्वयान्नित्यत्वे सिद्धे नित्य एव सोमो द्वारं नानित्यः
फलचमस इति युक्तम् । इह तु ज्योतिष्टोमस्य संस्थानाञ्च प्रकर-
णाविशेषाद्विनिगमनाप्रमाणाभावादुभयार्थत्वमेव धर्माणामिति न
नित्यानित्यसंयोगविरोधः । न चाक्रियात्वेन संस्थानां न प्रकरण-
मिति वाच्यम् । यतो ज्योतिष्टोमस्यपि न क्रियात्वेन प्रकरणं,
किन्तु फलवत्वेन । तत्तु संस्थानामप्यविशिष्टम् । तेन यथा
ज्योतिष्टोमः फलत्वादुपजातकथंभावः सन्निहितान् दीक्षणीयादि-
धर्मान् गृह्णाति, तथा संस्था अपि फलत्वादुपजातकथम्भावा
धर्मान् गृह्णन्तीति समानविधानत्वमेव दीक्षणीयादिधर्माणामिति ।
तेन ज्योतिष्टोमस्य संस्थानाञ्च प्रकरणाविशेषाद्दीक्षणीयादिधर्माः
समानविधाना एवेति । एवं प्राप्तेऽभिधीयते—</p>
<sutra>विकारास्तु कामसंयोगे सति नित्यस्य समत्वात् ।। ३. ६. ४३ ।।</sutra>
<p>अयमभिप्रायः—भवेदेवं यद्यत्रापि नित्यानित्यसंयोगविरोधो
<pb n="775"/>
न भवेत् । तथाहि—यथा क्रयाभिषवादयो धर्माः प्रकरणेन
नित्यभूतज्योतिष्टोमसम्बन्धान्नित्यमेव द्वारमाकाङ्क्षमाणा नित्यभूतेन
सोमेनैव सम्बध्यन्ते, नानित्येन फलचमसेन । तथेहापि दीक्षणी-
यादयो धर्मा नित्यवदाम्नाता नित्यमेव स्वसम्बन्धिनं शेषिणमपे-
क्षमाणा नित्यभूतेन ज्योतिष्टोमेन सम्बध्यन्ते, नानित्याभिः
संस्थाभिरिति । न हि दीक्षणीयादयो धर्माः फलचमसवन्निमित्त-
सम्बन्धेन श्रूयन्ते, येनानित्या भवेयुः । संस्थास्तु फलसम्बन्धेन
श्रवणादनित्यभूताः । अतो नित्यानित्यसंयोगविरोधान्न ताभिः
सम्बध्यन्ते ।</p>
<p>ननु ज्योतिष्टोमस्यापि फलसम्बन्धः श्रूयते—“ज्योतिष्टोमेन
स्वर्गकामो यजेत” इति । तथा “वसन्ते वसन्ते ज्योतिषा यजेत”
इति निमित्तसम्बन्धेन ज्योतिष्टोमोऽपि निमित्तसम्बन्धादनित्य इति
नित्यानित्यसंयोगोऽप्यविशिष्ट एव । नैतत्; न वयं स्वरूपतो
नित्यत्वमनित्यत्वं वा ब्रूमः । किन्तर्हि ? श्रुतितः । न च ज्योतिष्टो-
मः क्वचित्फलसम्बन्धेन निमित्तसम्बन्धेन वा श्रूयते, “सोमेन
यजेत” इति नित्यवच्छुतस्यैव फलसम्बन्धो निमित्तसम्बन्धश्च
प्रतीयते । संस्थानांतूत्पत्तावेव फलसम्बन्धेन श्रवणात्फलान्विता-
नाञ्चानित्यत्वादनित्यत्वेनैव श्रवणमिति न ताभिः सम्बध्यन्ते ।
ननु “पशुकाम उक्थ्यं गृह्णीयात् षोडशिना वीर्यकामः स्तुवीताति-
<pb n="776"/>
रात्रेण प्रजाकामं यातयेत” इति ग्रहणस्तोत्रयागानां फलसम्बन्धः
श्रूयते । कथं संस्थानां फलसम्बन्ध इति । उच्यते-सर्वत्र विशिष्ट-
विधिगौरवभयेनापपदसङ्क्रान्तो विधिर्द्धात्वर्थमनूद्योपपदार्थमेव फले
विधत्ते । अथाप्राप्तो धात्वर्थः, तर्हि विशिष्टमेव धात्वर्थं फले
विधत्त इति प्रतिपादितम् । न चात्र धात्वर्थो न प्राप्तः, ग्रहणस्तोत्र-
यागानां वाक्यान्तरैरेव प्राप्तत्वात् । न चोक्थ्यादिशब्दानां ग्रह-
णादिसामानाधिकरण्यादुद्भिदादिवद्ग्रहणादिनामधेयत्वमेवेति वा-
च्यम् । यतोऽज्ञातसन्दिग्धार्थस्य सामानाधिकरण्येन नामधेयत्वं
निश्चीयते, न पुनर्व्रीहिसोमादिवन्निरूढार्थस्यापि । इह तूक्थ्या-
दिशब्दानां स्मृतितो ज्योतिष्टोमसंस्थाविशेषेष्वेव प्रसिद्धत्वान्न
सामानाधिकरण्येन ग्रहणादिनामधेयत्वाध्यवसानमिति संस्थाना-
मुक्थ्यादिशब्दवाच्यानां फले विधानमिति ।</p>
<p>ननु संस्था हि समाप्तिः । सा च क्रियोपरतिरूपत्वाद-
भावरूपेति कथं तस्याः फलसाधनत्वमिति । उच्यते—केनोक्तं
नाभावो भावान्तरोत्पत्तौ कारणमिति । प्रमाणाभावस्यैवाभाव-
ज्ञानोत्पत्तिहेतुत्वात् । विहितनित्यनैमित्तिकाकरणस्य च प्रत्य-
वायहेतुत्वात् । तथाच स्मरन्ति—</p>
<lg>
<l>अकुर्वन्विहितं कर्म निन्दितञ्च समाचान् ।</l>
<l>प्रसक्तश्चेन्द्रियार्थेषु प्रायश्चित्तीयते नरः ।। इति ।</l>
</lg>
<p>(मनु., ११. ४४)</p>
<pb n="777"/>
<p>अथ वास्त्येवात्राप्यौदासीन्यसङ्कल्पो भावरूप एव । स
संस्थाशब्दवाच्य इत्यविरोधः । ननु कथन्तर्हि संस्थानां
दीक्षणीयादिधर्मसम्बन्धः ? न तावदुपदेशेन, समानविधानत्वस्य
निराकृतत्वात् । नाप्यतिदेशेन, अतिदेशस्य सारूप्यनिबन्धन-
त्वात् । संस्थानाञ्च ज्योतिष्टोमेन सह सारूप्यभावात् ।
उच्यते—न हि सारूप्यमदृष्टरूपेण धर्मातिदेशोपयोगि ।
किन्तर्हि ? धर्मवतः कर्मणा बुद्धिसन्निधापनेन । इह च फलाय
विहिताभिराश्रयत्वेन ज्योतिष्टोमो गृहीतः । तेनाश्रयत्वप्रतिपत्त्यैव
ज्योतिष्टोमस्य सन्निहितत्वात्किमत्र सारूप्येणेति । एतच्च
दध्नेन्द्रियकामाधिकरण एव पुरस्तात्साधितम्—न च सारूप्य-
मेवैकं कारणमिति । अतः सिद्धं दीक्षणीयादीनां संस्थास्व-
समानविधानत्वमिति । अनुष्ठानन्त्वसमानविधानत्वेऽपि साधारण-
मेव । ज्योतिष्टोमार्थानुष्ठितैरेव दीक्षणीयादीभिर्धर्मैः प्रसङ्गादेव
संस्थानामप्युपकारसिद्धेरिति ।</p>
<p>प्रयोजनम्—फलचमसवदेव गुणकामप्रवृत्त्यप्रवृत्ती । तत्रापि
यदेव प्राकृतमुक्थ्यादिसंस्थानिमित्तं ग्रहणं स्तोत्रं शस्त्रञ्च तेषु यो
धर्मः प्रकृतग्रहस्तोत्रशस्त्रगतोऽतिदेशेन प्राप्नोति, न तु यो गुण-
कामः । तेन पूर्वपक्षे संस्थास्वपि प्रवर्तितव्यम् । सिद्धान्ते तु
नेति । सूत्रन्तु—उक्थ्यादिसंस्था नित्याग्निष्टोमसंस्थाविकृति-
<pb n="778"/>
भूता निविशन्त इति विकाराः, यतः कामसंयोगे सति ताः
श्रूयन्ते । काम्यश्चार्थो नित्यमर्थं विकृत्य निविशन्त इति स्थितो
न्यायः । तेन समानविधानत्वात् नित्यवदाम्नाता दीक्षणीयादया
हि धर्मा नित्यस्यैवाग्निष्टोमस्य नित्यत्वेन तुल्यत्वादिति ।।</p>
<lg>
<l>यो नाम कश्चिदिह संविदितं प्रमेयं
ग्रन्थान्तरे लिखति वा वदति स्वयं वा ।</l>
<l>मत्कर्त्तृतामननुकीर्त्त्य स कीर्तिलोपात्
निस्सन्ततिर्जगति जन्मशतानि भूयात् ।।</l>
</lg>
<trailer>इति षोडशं संस्थाधिकरणम् ।। १६ ।।</trailer>
<trailer>इति भट्टश्रीभवदेवकृतौ तौतातितमततिलके</trailer>
<trailer>तृतीयस्य षष्ठः पादः ।।</trailer>
<pb n="779"/>
<head>अथ तृतीयाध्यायस्य सप्तमः पादः</head>
<head>तत्र प्रथमं वेदिबर्हिरधिकरणम्</head>
<sutra>प्रकरणविशेषादसंयुक्तं प्रधानस्य ।। ३. ७. १ ।।</sutra>
<head>विषयसंशयसङ्गतयः</head>
<p>स्तो दर्शपूर्णमासौ । तत्र सन्ति बर्हिधर्मा वेदिधर्माश्च । तत्र
सन्देहः—किं बर्हिरादयो बर्हिर्धर्माश्च प्रधानस्य ? उताङ्गप्रधानाना-
मिति । वाक्यप्रकरणविरोधाविरोधद्वारेण समानासमानविधानत्व-
मेव धर्माणां निरूप्यते । न तु वाक्येन प्रकरणविरोधाविरोधावेव,
तयोः पूर्वमेव निरूपितत्वात् ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—यद्यपि “बर्हिषि हर्वीष्यासा-
दयति, बर्हिर्लुनाति, वेदि खनति” इति वाक्ये विशेषेण च
बर्हिषोहविरासादनसम्बन्धस्तद्धर्माणाञ्च वेदिबर्हिस्सम्बन्धः प्रतीयते,
तथापि हविरासादनमात्रसम्बन्धेन बर्हिर्लवनविधेरानर्थक्यात्
लौकिकबर्हिषश्च प्रसङ्गादवश्यमपूर्वसाधनताकारितः सम्बन्धो
वक्तव्यः । न चापूर्वसाधनता प्रकरणमन्तरेण लभ्यते । प्रकरण-
ञ्च नाङ्गानाम्, किन्तु प्रधानस्यैवेति प्रधानमात्रसम्बन्ध एव बर्हिष-
स्तद्धर्माणाम् । तेन यद्यपि प्रकरणं न विशेषकं कर्त्तृग्राहकमेव,
<pb n="780"/>
तथाप्यधिकारविध्याकाङ्क्षा खलु प्रकरणम् । ग्राहकत्वञ्च तस्यैतदेव
यदाकाङ्क्षावतोरधिकारविधेरेव ग्राहकत्वम् । स च प्रधानोपकार्रा/?/-
मेव सन्निधिश्रुतान् धर्माननिगृह्णातीति भवत्यर्थाद्विशेषणफलमिति ।
अतो भवति ग्राहकलक्षणवशादेव वाक्यस्य प्रधानगोचरमेव
विनियोजकत्वमिति । तदुक्तम्—“प्रकरणविशेषात” इति । न च
वेद्यादीनां देशरूपत्वात्, देशस्य च प्रयोगाङ्गत्वेनाङ्गप्रधानार्थत्वात्,
वेद्यादानामङ्गप्रधानार्थत्वमेवेति वक्तव्यम् । यतः “समे दर्शपूर्णमा-
साभ्यां यजेत, प्रचीनप्रवणे वैश्वदेवेन यजेत” इति (?) यागप्रधाने
वैश्वदेवस्यैव करणत्वेन देशसम्बन्धविधानात् तद्विशेष एव न्यायः ।
वेद्यादीनान्तु प्रकरणनियतेन वाक्येन प्रधानमात्रार्थत्वावगमात
प्रधानर्थत्वमेवेति नानुपपन्नम् । नापि द्वादशोपसत्ववदविरोधिसंयो-
गोऽपि सर्वेषामेवेति वेद्यादीनां प्रकरणे समावेशात्तेनोपसद्द्वादश-
त्ववद्वाक्येन विरोध्यसंयुक्तं वर्हिरादि प्रकरणेन प्रधानमात्रस्यैवेति ।
एवं प्राप्तेऽभिधीयते—</p>
<sutra>सर्वेषां वा शेषत्वस्यातत्प्रयुक्तत्वात् ।। ३. ७. २ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्र प्रकरणं विनियोजकं भवेत् ।
किन्तर्हि ? वाक्यमेव । असंयुक्तं हि प्रकरणेन विनियुज्येतेत्युक्तम् ।
इह चाङ्गप्रधानसाधारणहविरासादनसंयोगेनैव वेदिबर्हिषी श्रूयेते ।
<pb n="781"/>
तद्धर्माश्च वेदिबर्हिर्मात्रसम्बन्धेन । अतः कथं प्रकरणवशेन
प्रधानमात्रशेषत्वं वेदिबर्हिषोस्तद्धर्माणाञ्च । नन्वेवं सति प्रक-
रणस्य वाक्यार्थाव्यवस्थापकत्वे वाक्यमन्यत्रापि प्रसज्येत ।
तत्रानर्थक्यभिया मा नाम लौकिकं विदधातु, पिण्डपितृयज्ञीये
तु दूरस्थे हविरासादने वेदिबर्हिर्विधित्वम् । नैतदेवम्; स्यादेवं
यदि स्वतन्त्रमत्र वाक्यं विनियोजकं भवेत् । किन्तु दर्शपूर्ण-
मासाधिकारविधिसन्निधिसमाम्नानवशेन तदेकवाक्यतापन्नम् । तेन
दर्शपूर्णमासान्तर्गतस्यैव वेदिबर्हिर्विधेस्साङ्गसम्बन्धः । उच्यते—
स्यादेतदेवं यदि वेदिबर्हिषोस्तद्धर्माणाञ्च साक्षात्तद्गतवेदि-
बर्हिषोः स्वतन्त्रं लवनादिधर्मविधिः । (?) न च पिण्डपितृयज्ञहवि-
र्दर्शपूर्णमासवाक्यान्तर्गतम्, येन तत्रापि धर्मविधिर्भवेत् । तथा च
सूत्रम्—‘न तद्वाक्यं हि तदर्थत्वात्’ इति । दर्शपूर्णमासप्रकरणगृही-
तत्वेन तदेकवाक्यत्वं वक्तव्यम् । प्रकरणञ्च प्रधानस्यैवेति
प्रधानसम्बन्धः प्राप्नोति, कथमङ्गसम्बन्धः ? उच्यते—स्यादेवं
यदि बर्हिषस्तद्धर्माणाञ्च साक्षात्प्रधानसम्बन्धो भवेत् । किन्तु
प्रधानीयहविरासादनद्वारेण वेदबर्हिषोस्तद्धर्माणाञ्च प्रधानीय-
वेदबर्हिर्द्वारेण प्रधानसम्बन्धो वक्तव्यः । प्रधानीयत्वञ्च द्वेधा
भवति—प्रधानार्थत्वेन प्रधानोपकारकत्वेन वा । तत्र यदि
प्रधानार्थहविरासादनादिसम्बन्धः पुरस्क्रियते, तदा वाक्य-
<pb n="782"/>
स्यातिसङ्कोचो भवेत् । प्रधानोपकारकतामात्राभ्युपगमे तु न
वाक्यविरोधो नापि प्रकरणविरोधः । सम्बन्धत्वाञ्चोपकारकत्वमेव
धर्मसम्बन्धे प्रयोजकम्, न तु तादर्थ्यम् । तदुक्तम्—
‘अनुपकारिणि हि स्थितं नोपकरोति न च तदर्थम् (तं. वा., पृ. १०७६)
इति । तेनायं वाक्यार्थः—यद्दर्शपूर्णमासोपकारकं हविः तद्वेद्यां
बर्हिषि समासादयति, या दर्शपूर्णमासोपकारिका वेदिस्तां खनति,
यद्दर्शपूर्णमासोपकारकं बर्हिस्तल्लुनातीति । दर्शपूर्णमासोपकार-
कत्वञ्च यथा प्रधानहविषामेवमङ्गविषामप्यविशिष्टम् । प्रधानापूर्व-
गृहीतानामपि धर्माणामङ्गप्रधानार्थत्वं युक्तमेवेति सिद्धम् ।</p>
<p>प्रयोजनम्—पक्षोक्तम् । सूत्रन्तु—सर्वेषामेवाङ्गप्रधानहवि-
रासादनादीनां वेदिबर्हिरादीनां शेषभूताः, शेषत्वस्य प्रकरणा-
प्रयुक्तत्वादित्यति ।।</p>
<trailer>इति प्रथमं वेदिबर्हिरधिकरणम् ।। १ ।।</trailer>
<head>अथ द्वितीयं यजमानधर्माणां प्रधानार्थताधिकरणम्</head>
<sutra>फलसंयोगात्स्वामियुक्तं प्रधानस्य ।। ३. ७. ६ ।।</sutra>
<head>विषयसंशयौ</head>
<p>ज्योतिष्टोमे केशश्मश्रुणोर्वपनं, पयोव्रतानि, तपश्चाम्नातानि ।
<pb n="783"/>
तेषु सन्देहः—किमङ्गप्रधानार्थानि ? उत प्रधानार्थानि ? इति ।
अस्मिन्नधिकरणे येषां संस्काराणां यजमानगामित्वं व्यवस्थास्यते,
तेषामेव विषयत्वम् ।</p>
<head>पूर्वपक्षः</head>
<p>अत्रायं पूर्वपक्षः—यद्यपि यजमानस्य द्वैरूप्यमस्ति—याग-
कर्त्तृत्वं फलभोक्तृत्वञ्च, तथापि कर्त्तृत्वावगमपूर्वकत्वाद्भोक्तत्वाव-
गमस्य सर्वेषामेवाङ्गप्रधानानामुपकारपेक्षित्वात्कर्तृत्वाद्यंशोपनिपाते
च यजमानस्य साक्षोत्प्रयुक्त्या च साङ्गप्रधानकर्त्तृत्वेन साङ्ग-
प्रधानोपकारोपपत्तेः कर्त्तृत्वांशोपनिपातादङ्गप्रधानार्थत्वमेव वपनादि-
संस्काराणामिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि कर्त्तृत्वांशोपनिपातिनः संस्कारा
भवेयुः । भोक्तृत्वांशनिपातिनश्च ते । कर्त्तृत्वस्य संस्कारैर्विनाप्य-
ध्ययनमात्रनिष्पत्तित्वेनैव सर्वलोकसिद्धत्वात् । फलभोक्तृत्वं तु न
संस्कारैर्विना भवतीति न प्रमाणान्तरसिद्धम् । तेन फलभोक्तृत्वांश-
एव यजमानस्य योग्यतामादधानाः क्रियाः संस्कारा इत्युच्यन्ते ।
फलापूर्वस्य च प्रधानजन्यत्वात्प्रधानार्था एव यजमानसंस्काराः ।
तेन यथायान्यदृष्टोर्थान्यङ्गानि तैः फलभोक्तृत्वम्, न तत्र न्यायेन
पूर्वपक्षो विशेषणम् (?) दृष्टार्थान्यङ्गानि दैक्षादीनि फलयोग्यता-
<pb n="784"/>
मादधानान्येवाङ्गानि भवन्ति, तथैतेऽपि संस्कारा इति सिद्धं
यजमानसंस्काराणां केवलप्रधानार्थत्वमिति ।</p>
<p>प्रयोजनम्—पूर्वपक्षे यद्यङ्गार्थत्वमपि संस्काराणाम्, तदा
दैक्षादयो ज्योतिष्टोमाङ्गानि विकारेष्वपि कर्त्तव्याः । सिद्धान्ते तु
नेति । सूत्रन्तु—फलभोक्तृत्वात्स्वामिभूतयजमानसंयुक्तं वपनादि
प्रधानस्यैवेति ।।</p>
<trailer>इति तृतीयं यजमानधर्माणां प्रधानार्थताधिकरणम् ।। २ ।।</trailer>
<head>अथ द्वितीयं सौमिकवेदेरङ्गप्रधानार्थताधिकरणम्</head>
<sutra>चीकीर्षया च संयोगात् ।। ३. ७. ७ ।।</sutra>
<head>विषयसंशयौ</head>
<p>ज्योतिष्टोमे श्रयते—“त्रिशत्प्रक्रमा प्राची चतुर्विंशतिरग्रेण
त्रिंशज्जघनेन इयति शक्ष्यामहे” इति । तत्र सन्देहः—किमेवमाद-
योऽङ्गप्रधानार्थाः ? उत प्रधानार्थाः ? इति । इदानीं विचारद्वयेन
पूर्वोक्तप्रधानार्थत्वापवादः क्रियते ।</p>
<head>पूर्वपक्षः</head>
<p>अत्रायं पूर्वपक्षः—“इयति शक्ष्यामहे” इति वाक्याच्चिकीर्षा-
संयोगेन सौमिकी महावेदिः श्रूयते । प्रधानत्वञ्च फलवत्वात् ।
तेन चिकीर्षासंयोगेन श्रुता वेदिः केवलप्रधानार्थैवेति । एवमपर्य-
<pb n="785"/>
वसित एव विचारे विचारान्तरं र्वसूत्रगतसंयोगादिति पदानु-
षङ्गलोभेन प्रस्तूयते ।</p>
<head>अथ चतुर्थमभिमर्शनस्याङ्गप्रधानार्थताधिकरणम्</head>
<p>स्तो दर्शपूर्णमासौ । तत्र श्रूयते-“चतुर्होत्रा पौर्णमासीमभि-
मृशेत् पञ्चहोत्रामावास्यायाम्” इति । तत्र सन्देहः—किमङ्गप्रधा-
नार्थमभिमर्शनम् ? उत प्रधानार्थम् ? इति । अत्रायं पूर्वपक्षः—
पौर्णमास्यमावास्याशब्दयोः प्रधानकर्मसमुदायद्वयार्थत्यात्तयोश्चामू-
र्त्तत्वेनाभिमर्शनायोग्यत्वाल्लक्षणया पौर्णमास्यमावास्याशब्दयोर्यो-
ग्यतया स्वाङ्गभूते हविषि वृत्तिर्वक्तव्या । तथाच सति केवलप्रधा-
नार्थमेवाभिमर्शनमिति । तेन पौर्णमास्यमावास्याभिधानेन संयोगा-
दभिमर्शनपदाभिधेयः स्पर्शः चतुर्होतृमन्त्रेण पञ्चहोतृमन्त्रेण च
क्रियमाणः प्रधानहविस्सम्बद्ध एव कर्त्तंव्य इति । एवं प्राप्ते—</p>
<head>अपर्यवसिते पूर्वविचारे तावत्सिद्धान्तोऽभिधीयते—</head>
<sutra>तद्युक्ते तु फलश्रुतिस्तस्मात्सर्वचिकीर्षा स्यात् ।। ३. ७. ८ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि प्रधानमात्रं चिकीर्षितं भवेत् ।
तथाहि—यदि शक्ष्यामहे अस्यां कर्त्तुमिति हि चिकीर्षा
प्रतीयते । प्रधानमात्रस्य खल्वल्पपरिमाणवेद्यामपि शक्यानुष्ठान-
त्वादिति यदि शक्ष्यामह इति योऽयं सिद्धान्ते महावेद्यां
<pb n="786"/>
चिकीर्षानिर्देशः, स सर्वाङ्गोपेतज्योतिष्टोमार्थत्व एव वेदेरुपपद्यते,
न प्रधानमात्रार्थत्वे । प्रधानमात्रार्थत्वेनावसिते देशे दैक्षादि-
सकलाङ्गयुक्तस्यैव शक्यकरणत्वात् । तेनेयं चिकीर्षा वेदेरङ्गप्र-
धानार्थत्वमेव प्रतिपादयति । न च वेदेः साङ्गप्रधानार्थत्वं
न सम्भवति, देशविशेषात्मकत्वात् । देशकालयोगश्च साङ्गप्रधान-
प्रयोगविषयत्वावधारणाविरोधाद्वेदेः साङ्गप्रधानार्थत्वमेव । यत्तु
फलं न चिकीर्षितमित्युक्तम् । तदप्यविरुद्धम्, साङ्गस्यैव
फलत्वेन चिकीर्षितत्वात् । तस्मात्सर्वाङ्गोपेतज्योतिष्टोमार्थैव सौमि-
कमहावेदिरिति सिद्धम् । न च वाच्यम्—यद्यङ्गधानार्थत्वमेव
वेदेरुपदेशेन, कथन्तर्हि दर्शपूर्णमासविकारेषु दीक्षणीयादिषु
महावेदेः प्रसङ्गेनोपकारकत्वप्रयोजनञ्चाङ्गे वार्त्तिककारपादैरुक्तम् ।
भाष्यकारेण हि तथा वेदिप्रसङ्गन्यायो द्वादशे दर्शितः । स च
न्यायः प्रयोजनभङ्गेऽप्यविशिष्ट इति न किञ्चिदनुपपन्नम् ।</p>
<p>प्रयोजनम्—पूर्वपक्षेऽग्नीषोमीयविकारे महावेदिर्न कर्त्तव्या ।
सिद्धान्ते तु कर्त्तव्येति । सूत्रन्तु—तद्युक्ते सर्वाङ्गयुक्ते फलश्रुतेः
फलान्वितस्यैव सर्वाङ्गप्रयुक्तस्यैव ज्योतिष्टोमस्य वेद्यां चिकीर्षा
स्यादिति ।।</p>
<trailer>इति तृतीयं सौमिकवेदेरङ्गप्रधानार्थताधिकरणम् ।। ३ ।।</trailer>
<pb n="787"/>
<p>इदानीं द्वितीयविचारपूर्वपक्षे सिद्धान्तोऽभिधीयते—</p>
<sutra>गुणाभिधानात्सर्वार्थमभिधानं स्यात ।। ३. ७. १० ।।</sutra>
<head>सिद्धान्तः</head>
<p>अयमभिप्रायः—भवेदेवं यदि पौर्णमास्यमावास्याप्रातिपदि-
कद्वयमत्र लक्षणावृत्तं भवेत् । तथाहि—कालकर्मतत्समुदायाना-
मनभिम्रष्टव्यत्वादवश्यं तावत्पौर्णमासीममावास्यामित्यत्र प्रकृति-
प्रत्यययोरन्यतरेण लक्षणावृत्तेन भवितव्यम् । तत्र यद्यपि
प्रकृतिप्रत्यययोः प्रत्ययार्थः प्रधानमिति गुणभूतं प्रातिपदिकमेव
लक्षणावृत्तमुचितम् । तावतापि तत्सम्बन्ध्यमावास्यादिशब्देऽसति
कर्त्तव्यविशेषानवगमात्प्रथमावगतत्वेन प्रातिपदिकमुख्यार्थत्वस्यैवो-
चितत्वात्पौर्णमास्यमावास्याप्रातिपदिकद्वयं मुख्यकालार्थमेव । द्वि-
तीयाविभक्तिस्तु चरमभाविनी लक्षणया सप्तम्यर्थे कल्पते ।
पौर्णमास्याममावास्यायामिति तत्राधिकरणत्वमेव न कर्मत्वम् ।
अभिमर्शनकर्मणो हविषोऽधिकारादेव लब्धत्वात् । अतः कालद्वा-
रेण मन्त्रद्वयव्यवस्थार्थमेवेदं वाक्यद्वयम्—यत्पौर्णमास्यां हविः
तच्चतुहोत्रा मन्त्रेणाभिमृशेत्, यदमावास्यायां हविस्तत्पञ्चहोत्राभि-
मृशेदिति । तस्मात्पौर्णमास्यमावास्यासम्बन्धिहविर्मात्राभिमर्शनाद-
ङ्गप्रधानार्थमेवाभिमर्शनमिति सिद्धम् ।</p>
<pb n="788"/>
<p>प्रयोजनम्—पक्षोक्तम् । सूत्रन्तु—पौर्णमास्यमावास्ययोर-
धिकरणत्वरूपगुणविधानात्पौर्णमास्यमावास्याशब्दयोः कालद्वया-
भिधानं सर्वहविरभिमर्शनार्थमिति ।।</p>
<trailer>इति चतुर्थमभिमर्शनस्याङ्गप्रधानार्थताधिकरणम् ।। ४ ।।</trailer>
<head>अथं पञ्चमं दीक्षादक्षिणयोः प्रधानार्थताधिकरणम्</head>
<sutra>दीक्षादक्षिणन्तु वचनात्प्रधानस्य ।। ३. ७. ११ ।।</sutra>
<head>विषयसंशयौ</head>
<p>ज्योतिष्टोमे दीक्षा श्रूयते—“तिस्रो दीक्षाः” इति । तथा
दक्षिणा श्रूयते—“तस्य द्वादशशतं दक्षिणा” इति । तत्र
सन्देहः—किं दाक्षादक्षिणमङ्गप्रधानानाम् ? उत प्रधानस्येति ।
इदानीमङ्गप्रधानार्थत्वमेवातिप्रसक्तमपोद्यते ।</p>
<head>पूर्वपक्षः</head>
<p>अत्रायं पूर्वपक्षः—यद्यपि “सोमस्य दक्षिणा” इति वचना-
द्दिक्षादक्षिणयोः प्रधानसम्बन्ध एवावगम्यते, तथापि “दीक्षितः
सोमं क्रीणाति” इत्यत्र दीक्षितस्योपादीयमानत्वेन विवक्षितदीक्षा-
विधिविशेषणस्यैव यजमानस्य सोमक्रयादौ कर्त्तृत्वेन विनियोगा-
द्दीक्षायां कर्तृगामित्वं प्रतीयते । कर्तुश्च साङ्गप्रधानार्थत्वाद्दीक्षाया
<pb n="789"/>
अपि साङ्गप्रधानार्थत्वमेवेति “सोमस्य दीक्षेति” इति ष ष्ठ्यभिधेस्य
सम्बन्धस्य साक्षात्पारम्पर्येण वाऽविरुद्धत्वाद्दीक्षायाश्चाङ्गप्रधानार्थ-
त्वमेव । दक्षिणयाश्च ऋत्विगानमनार्थत्वस्य व्यक्तत्वादङ्गप्रधानार्थत्वं
सुव्यक्तमेव । तम्साद्दीक्षादक्षिणमङ्गप्रधानार्थमेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि “दीक्षा सोमस्य” “दक्षिणाः
सोमस्य” इति वचनद्वयमन्यथोपपद्येत । तथाहि—कर्तृगामित्वेनाङ्ग-
प्रधानार्थत्वस्य दीक्षादक्षिणयोर्न्यायत एव लब्धत्वात् तेनापि
वचनेन तद्रूप एव सम्बन्धः प्रतिपाद्यते तदा वचनद्वयमिदनर्थक-
मेवापद्येत । न च साक्षात्सम्बन्धप्रतिपादकत्वे सम्भवति षष्ठीश्रुतेः
परम्परासम्बन्धप्रतिपादकत्वमप्युचितम् । तेन “सोमस्य दीक्षा
सोमस्य दक्षिणा” इति च षष्ठीश्रुत्योरङ्गप्रधानार्थत्वबाधेन दीक्षा-
दक्षिणयोः प्रधानार्थत्वमेव प्रतिपादयति । ननु समानकर्त्तृसन्नि-
पातित्वेन न्यायात्सर्वयागार्थत्वं भवतु दीक्षायाः, न्यायस्य च
वचनबाधितत्वात् । “दीक्षितः सोमं क्रीणाति” इत्यादिवचन-
वशात्सोमक्रयाद्यङ्गार्थत्वमपि प्राप्नोति, कथं प्रधानमात्रार्थत्वम् ।
उच्यते—अनन्यार्थं हि विशेषणं विशिष्टं विनियुज्यते, न
त्वन्यार्थत्वमेव प्रतीतमपि । न हि “यजमानसम्मितौदुम्बरी भवति”
इत्यत्र फलार्थस्य यागस्यापुरुषविशेषणस्यौदम्बरीसम्माने विनि-
<pb n="790"/>
योगाद्भवति । तेनात्रापि दीक्षाया वचनेन प्रधानार्थत्वस्यावधा-
रितत्वान्न सोमक्रयणे विनियोगः सम्भवतीति सिद्धं केवल-
प्रधानार्थत्वम् । दक्षिणायाश्च केवलप्रधानार्थाया एव यथा प्रसङ्गे-
नाङ्गोपकारकतया द्वादशे प्रतिपादनीयम् । अतः सिद्धं दीक्षा-
दक्षिणयोः केवलप्रधानार्थत्वमिति ।</p>
<p>प्रयोजनम्—पूर्वपक्षे सोमाङ्गविकारेषु दीक्षादक्षिणयोः
प्राप्तिः । सिद्धान्ते तु नेति । सूत्रन्तु—व्यक्तार्थमेवेति ।।</p>
<trailer>इति पञ्चमं दीक्षादक्षिणयोः प्रधानार्थताधिकरणम् ।। ५ ।।</trailer>
<head>अथ षष्ठं यूपावटदेशलक्षणाधिकरणम्</head>
<sutra>तथा यूपस्य वेदिः ।। ३. ७. १३ ।।</sutra>
<head>विषयसंशयौ</head>
<p>अस्ति ज्योतिष्टोमे पशुरग्नीषोमीयः—“या दीक्षितो यदग्नी-
षोमीयं पशुमालभते” इति । तत्र यूपं प्रकृत्य श्रूयते—
“वज्रो वै यूपो यदन्तर्वेदि मिनुयात्तन्निर्द्दहेत्, यद्वहिर्वेदि अवरुद्धः
स्यादर्धमन्तर्वेदि मिनोत्यर्द्धं बहिर्वेदि, अनवरुद्धो भवति न निर्दहति”
इति । तत्र सन्देहः—किमन्तर्वेदि इति यूपाङ्गभावेन वेदिरुप-
दिश्यते ? उत “अर्धमन्तर्वेदि अर्धं बहिर्वेदि” इति देशलक्षणा-
र्थमुच्यते ? इति । इदानीं पा/?/वनिकाङ्गत्वापवादेनेदमारभ्यते ।
<pb n="791"/>
तत्र ‘चिकीर्षया च संयोगात्’ इत्यत्र साङ्गप्रधानार्थत्वं वेदेः
प्रतिपादितं विरोधाद्यूपाङ्गत्वाभिधानमयुक्तमित्येतदधिकरणमर्थात्पूर्वं
द्रष्टव्यम् । अनेन तु यूपाङ्गत्वे वेदेर्निराकृते किं केवलप्रधानार्था ?
उत साङ्गप्रधानार्थेति युक्तो विचारः ।</p>
<head>पूर्वपक्षः</head>
<p>अत्रायं पूर्वपक्षः—“अर्द्धमन्तर्वेदि मिनोति” इत्यनेन
वाक्येन मुख्यवेदिरेव यूपमानाङ्गत्वेन विधीयते, न तु लक्षितो
देशः, लक्षणाप्रसङ्गादेव । “इयति शक्ष्यामहे” इति सामान्य-
वचनम् । तदपि यूपमानं यूपविषयमेवोपसंहर्त्तव्यम् । यूपमानन्तु
इयति शक्ष्यामह इति । तथाच सत्यापरार्द्धमानं तस्यार्थादेव
बहिरनुष्ठानं प्राप्तमेवोच्यते अर्द्धं वहिर्वेदीत्यनेन । यथा दीक्षा-
दक्षिणं वचनात्प्रधानस्य, तथा वेदिरपि यूपमानाङ्गत्वेन वचनेन
विधीयत इति । एवं प्राप्तेऽभिधीयते—</p>
<sutra>देशमात्रं वाऽशिष्येणैकवाक्यत्वात् ।। ३. ७. १४ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि “अर्द्धं बर्हिर्वेदि” इत्यस्यानु-
वादकत्वं कथञ्चिदुपपद्येत । तथाहि—यदि यूपमानं नित्यवदन्त-
र्वेदि प्रसक्तं भवेत् । अर्द्धस्यान्तर्वेद्यां प्राप्तत्वात्पुनर्वचनं परिसंख्यार्थं
भवेदिति नियमेन तदर्धमानस्य बहिर्वेद्यामेव प्राप्तत्वात्तदर्द्धं बहिर्वे-
<pb n="792"/>
द्याद्युपपद्यत एवेति नित्यानुवादः । अथ यूपमानं नित्यमेव
बहिर्वेदि प्रसक्तं भवेत्तदाप्यर्द्धस्यान्तर्वेदिविधानेऽर्द्धान्तरस्य बहिरेव
स्थितत्वाद्भवत्येव नित्यानुवादः । न चैतदुभयमप्यस्ति । अनियमे-
नान्तर्वा यूपमानेऽर्द्धमन्तर्वेदीत्यर्द्धस्यान्तर्वेदिमाने विहितेऽर्द्धान्तरस्या-
प्यनियतदेशत्वेन वेद्यामन्तर्वा बहिर्वा मानप्रसक्तौ बहिरर्द्धमानस्य
नित्यात्वानुपपत्तिः । अथार्द्धं बहिर्वेदीत्येतदपि विधीयते, तदा वाक्य-
भेदः । न चार्द्धमेवान्तर्वेदीति विध्यर्थः सम्भवति । यतो विधीयमानं
हि नियम्यते, नानूद्यमानं विधीयते । तेन तादृशमवधारणमर्द्धमर्न्वे-
द्यामर्द्धं बहिर्वेद्यामिति । अतोऽन्तबहिर्वेदीत्यस्य नित्यानुवादत्वास-
म्भवादन्तर्वेदिबहिर्वेदिशब्दाभ्यां लक्षितो देश एव यूपमानाङ्गत्वेन
विधीयते, न वेदिरिति । तस्माद्वाचनिकयूपाङ्गत्वमिति सिद्धम् ।</p>
<p>प्रयोजनम्—पूर्वपक्षे वेदेर्यूपाङ्गत्वादङ्गप्रधानार्थता नास्तीति ।
अन्तर्वेद्यां शुचीनाञ्च विनियोगोऽप्यत्र कारणम् । (?) न निसर्गप-
दादीनां विनियुज्येत वा न वेति । सिद्धान्ते न वेद्यामङ्गप्रधानहवीं-
ष्यासादयितव्यानि । सिद्धान्ते वेदेर्यूपाङ्गत्वाभावात् ‘चिकीर्षया च
संयोगात्’ इत्यनेन न्यायेन वेद्यामङ्गप्रधानहवींष्यासादयितव्यानि ।
सूत्रन्तु—देश एवान्तर्वेदिलक्षितो विधीयते न वेदिः । अशिष्येण
विध्यनुवादासम्भवाद्वाक्येनार्द्धं बहिर्वेदीत्यनेनैकवाक्यत्वादिति ।।</p>
<trailer>इति षष्ठं यूपावटदेशलक्षणाधिकरणम् ।। ६ ।।</trailer>
<pb n="793"/>
<head>अथ सप्तमं हविर्धानस्य सामिधेन्यनङ्गाताधिकरणम्</head>
<sutra>सामिधेनीस्तदन्वाहुरिति हविर्धानयोर्वचनात्सामि-
धेनीनाम् ।। ३. ७. १५ ।।</sutra>
<head>विषयसंशयौ</head>
<p>ज्योतिष्टामे श्रूयते—“उत यत्सुन्वन्ति सामिधेनीस्तदन्वाहुः”
इति । तत्र सन्देहः—किं सामिधेनीनामङ्गभावेन हविर्द्धानविशिष्टाः
सामिधेन्योऽनुवक्तव्याः ? उत हविर्द्धानेनामूषामनूच्यमानानां देशो
लक्ष्यत इति ।</p>
<head>पूर्वपक्षः</head>
<p>अत्रायं पूर्वपक्षः—यत्सुन्वन्ति सामिधेनीस्तन्वाहुरित्यस्य वा-
क्यस्यायमर्थः—यस्मिन् हविर्द्धाने होमाभिपवं कुर्वन्ति तस्मिन्
हविर्द्धाने सामिधेनीरनुवदन्तीति । अत्र च सामिधेन्यर्थवचना-
धिकरणत्वेन हविर्द्धानविशेषविभागाद्वाचनिकमेव हविर्द्धानविशेषस्य
सामिधेन्यनुवचनाङ्गत्वं प्रतीयते । न पूर्वविध्यनुवादत्वेन शेषो
मन्त्रान्तरं तत्र श्रूयते । येन श्रुतिवृत्तिं परित्यज्य देशलक्षणार्थता
स्यात् । हविर्द्धानमात्रस्यैव श्रवणात् । न च हविर्द्धानद्वारेण
विनियुक्तत्वात्सामिधेन्यनुवचनेऽपि विनियोगे विरोधः, “पुरोडाश-
कपालेन तुषानुपवपति” इतिवदुपपत्तेः । तस्माल्लक्षणाकारणाभा-
वात्साभिधेनीस्वदर्थाङ्गरीतिवचनेन हविर्द्धान एव सामिधेन्यः, न
<pb n="794"/>
हविर्द्धानमात्रस्य सामिधेन्यनुवचनसम्बन्धो वक्तव्यो भवेत् ।
तदा कस्मिन् हविर्द्धान इति विशेषापेक्षायां यस्मिन् हविर्द्धाने
सोमाभिषवं करोति तस्मिन् हविर्द्धाने सामिधेन्यनुवचनं कर्त्तव्य-
मित्युपपद्यते विशेषविधानञ्च । न चात्र सामान्यसम्बन्धोऽवगतपूर्वः ।
तेन सामान्यसम्बन्धोऽपि विधातव्यः विशेषसम्बन्धश्चेति वाक्यं
भिद्येत । न च विशेषसम्बन्धादेव सामान्यसम्बन्धोऽप्याक्षेपात्से-
त्स्यतीति वाच्यम् । अन्यथैव वचनोपपत्तेरर्थापत्तिपरिक्षयात् ।
तथाहि—ज्योतिष्टोमे दैक्षपशुयागे दीक्षणीयायाञ्च दर्शपूर्णमास-
धर्मातिदेशात्सामिधेन्यनुवचनप्राप्तिः । तस्य च “अपरेण वेदिम्” इति
प्रकृतावेव श्रवणाद्वेद्युपदेशोऽप्यातिदेशादेव । ज्योतिष्टोमे हविर्धानद्वय-
मप्यतिदेशात् । अपरेदेशोऽपि तथा दक्षिणोत्तरहविर्द्धानसान्निपा-
...................तत्र सामान्येनोपदेशसम्बन्धप्राप्तौ विशेषापेक्षायां
यस्मिन्नित्यनेन सन्निहित एवापरदेशो लक्षितसामिधेन्यनुवचनाङ्ग-
त्वेन विधीयते । किञ्च हविर्द्धानसामिधेन्यनुवचनयोः कृतार्थत्वेनोप-
रिनिराकाङ्क्षत्वाद्देशोपलक्षणत्वमेव युक्तम् । तथाहि—हविर्द्धानं
तावत्सोमादिहविर्द्धारणेनैव कृतार्थत्वदनुवचनमपि नाङ्गत्वेन विधी-
यते । अग्निसमिन्धनप्रकाशनेनैव कृतार्थमिति नान्यगामित्वापेक्षेति
देशलक्षणार्थत्वमेव युक्तम् । न तु वाचनिकमं हविर्द्धानस्य सामिधे-
न्यनुवचनाङ्गत्वमिति सिद्धम् ।</p>
<pb n="795"/>
<p>प्रयोजनम्—पूर्वपक्षे हविर्द्धान एव सामिधेन्योऽनुवक्तव्याः ।
सिद्धान्ते तु तत्समीपदेश इति । सूत्रन्तु—समीपदेशमात्र एवानु-
वचनङ्गं हविर्द्धानम् । यतस्तस्य प्रत्यक्षं स्फुटमेव नैराकाङ्क्षापादकं
सोमधारणमेव प्रयोजनभूतमिति ।।</p>
<trailer>इति सप्तमं हविर्धानस्य सामिधेन्यनङ्गताधिकरणम् ।। ७ ।।</trailer>
<head>अथाष्टमं यजमानभिन्नकर्त्रन्तरसद्भावाधिकरणम्</head>
<sutra>शास्त्रफलं प्रयोक्तरि तल्लक्षणत्वात्तस्मात्स्वयं प्रयोगे स्यात्
।। ३. ७. १८. ।।</sutra>
<head>विषयसंशयसङ्गतमः</head>
<p>इह कर्माण्युदाहरणम्—“अग्निहोत्रं जुहुयात्स्वर्गकामः, दर्श-
पूर्णमासाभ्यां स्वर्गकामो यजेत, ज्योतिष्टोमेन स्वर्गकामो यजेत”
इति । तत्र संशयः—किमेतानि कर्माणि स्वयमनुष्ठातव्यानि ?
उत स्वर्गकामः स्वयं जुहूयात् शेषमन्यः स्वयं वा ? उत शेषमन्य
एवेति । क्रमस्य श्रुत्यादिभिः प्रकारणान्तैः सह विराधाविरोधौ
विचारितौ । इदानीं समाख्यायाः श्रुत्यादिभिरेव क्रमान्तैः सह
विरोधाविरोधौ निरूप्येते ।</p>
<pb n="796"/>
<head>पूर्वपक्षः</head>
<p>अत्रायं पूर्वपक्षः—“दर्शपूर्णामासाभ्यां स्वर्गकामो यजेत”
इत्यधिकारविधिरियम् । कर्मजन्यफलभागित्वमधिकारः । स च
प्रकरणबलेन साङ्गप्रधाने प्रयोगकर्त्तृत्वावगमात्तत्कालीन इत्याधि-
कारविधिवाक्यस्याख्याताभिहितस्य साङ्गप्रधानकर्तुरेवाक्षिप्तस्य
फलान्वयः प्रतीयते । तेन यदि किञ्चदप्यङ्गं यजमानः स्वयं
न कुर्यात तदाङ्गप्रधानकर्त्तृत्वाभावात्फलमेवास्य न स्यात् ।
तस्मात्साङ्गमेव प्रधानं यजमानेन कर्त्तृव्यमिति । होत्रादिसमाख्या
चैकस्यैव यजमानस्य तत्तद्धोत्रादिकर्मसम्बन्धनिबन्धना भविष्यति ।
होत्रादिसमाख्या च न साक्षात्कर्मणां, किन्त्वनुष्ठितानामेव
तद्वारेण कर्माणामितरेतराश्रयदोषवरणभरणयोश्चादृष्टार्थत्वमेव (?)
अतः शास्त्रैकप्रमाणत्वात्फलस्य शास्त्रगम्यं फलं साङ्गप्रधान-
प्रयोक्तरि यजमान एव यस्माद्भवति, तस्मात्साङ्गप्रयागे यजमानः
स्वयमेव च कर्त्ता स्यादिति कर्त्रन्तराणामभावान्न समाख्या
विनियोजिकेति पूर्वप्रमाणैः सह तत्समाख्याविरोधाविरोधविचारो-
ऽनर्थक एवेति ।</p>
<p>अथ वा “स्वर्गकामो यजेत” इत्यत्र धातुः प्रधानकर्म-
मात्रावाची । ततः परवर्त्तिना च प्रत्ययेन प्रधानकर्त्तुरेवोपादाना-
त्तस्यैव स्वर्गफलं नियम्यते । तेन फलं प्रधानकर्त्तुरेव । न च
<pb n="797"/>
कर्त्तृत्वं प्रधानकर्त्तुरेवेति नियमः । शक्तौ स्वयमेव करोत्यशक्ता-
वन्यद्वारेणापि । तस्माद्देवतोद्देशत्यागरूपस्य यागस्य प्रधानत्वा-
त्तन्मात्र एव फलार्थी यजमानः कर्त्ता शेषभूताङ्गकारिषु न प्रधानस्य
यः कर्त्ता स एवाङ्गे स्यात्तस्मादन्यो वेत्यनियमः । तथाचोक्तम्—
‘उत्सर्गे तु प्रधानत्वाच्छेषकारी प्रधानस्य तस्मादन्यः स्वयं वा
स्यात्’ (जै. सू., ३. ७. १९.) इति । नियमेन कर्त्रन्तराणाम-
भावात् न समाख्या विनियोजिकेत्यत्रापि पक्षे व्यर्थ एव समा-
ख्याविरोधाविरोधविचार इति । एवं प्राप्तेऽभिधीयते—</p>
<sutra>अन्यो वा स्यात्परिक्रयाम्नानाद्विप्रतिषेधात्प्रत्यगात्मनि
।। ३. ७. २० ।।</sutra>
<head>सिद्धान्तः</head>
<p>अयमभिप्रायः—भवेदेवं यदि “ऋत्विजो वृणीते” इति
विधानं “द्वादशशतं दक्षिणा” इत्यादिभरणविधानं च न स्यात् ।
न चैतद्दृष्टार्थं, तत्कर्मसंयुक्तानामृत्विजां त्वपेक्षितानतीनां
सम्बन्धित्वेन श्रवणात् । न च दृष्टे कर्मकारित्वे सम्भवत्यदृष्टं
कल्पयितुमुचितम् । तेनर्त्विक्परिक्रयार्थोऽयं वरणभरणादिः ।
यदि तु यजमानः स्वयमेवाङ्गान्यपि कुर्यात्, तदा परिक्रयस्या-
त्मन्यसम्भवात्परिक्रयविधिबाधः स्यात् । अथान्योऽपि पक्षे कुर्यात्,
तथापि नित्यवदाम्नानं विरुन्ध्यात् । नित्यपरिक्रयस्य नित्यतां
<pb n="798"/>
कर्त्तुमवश्यं परिक्रयार्हाणि कर्त्रन्तराणि उपादातव्यानि । अतो
यजमानस्य प्रधानहविरूत्सर्गे साक्षात्कर्त्तृत्वमेङ्गेषु तु प्रयुक्ति-
द्वारेण । तेनायमधिकारवाक्यगताख्याताभिहिता भावना गृहीत-
कर्त्तुपरिक्रये प्रयोगे फलार्थिकर्त्तृत्वमाकाङ्क्षन्ती साक्षात्प्रयुक्ति-
द्वारेण यथोक्तमेव कर्त्तृत्वमाक्षिपतीति न विरोधः । एवमात्मने-
पदस्यापि परिक्रयवतीं भावनामाश्रित्यास्येदृशेनैव कर्त्तृत्वेन फलो-
पभोगः सामनकर्त्तृक इति स्वर्गकामसामानाधिकरण्यं विरोत्स्यत
इति न किञ्चिदनुपपन्नम् ।</p>
<p>प्रयोजनम्—पक्षोक्तम् । सूत्रन्तु—अङ्गेष्वन्य एव कर्त्ता
स्यात् क्रयविधानात् । तस्य परिक्रयस्य प्रत्यगात्मनि
विरोधादिति ।।</p>
<trailer>इत्यष्टमं यजमानभिन्नकर्त्रन्तरप्रतिपादनाधिकरणम् ।। ८ ।।</trailer>
<head>अथ नवममृत्विक्संख्यानियमाधिकरणम्</head>
<sutra>तत्रार्थात्कर्त्तृपरिमाणं स्यादनियमोऽविशेषात् ।। ३. ७. २१ ।।</sutra>
<head>संशयसङ्गती</head>
<p>अत्र भाष्यकारेण व्यक्तत्वात्सन्देहो न प्रदर्शितः । तेनाय-
मेवात्र सन्देहः—किमनियमेनर्त्विजः क्रेतव्याः ? उत नियमेन
<pb n="799"/>
षोडशैवेति । यजमानव्यतिरिक्ता अन्येऽपि क्रयोपात्ताः कर्त्तारो
यतस्सन्ति ततस्तेषां परिमाणमिदानीं प्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षः—परिक्रयविध्यर्थवत्वाय खलु कर्त्रन्तर-
प्रवेशः । तदर्थवत्वञ्चैकस्य द्वयोर्वोपादानेन भवतीति नियमेन
षोडशोपादानं न सम्भवति । अथ “स्वर्गकामो यजेत” इत्यत्र
सामानाधिकरण्यादात्मनेपदार्थकृत्स्नप्रयोगफलार्थिनः कर्त्तृत्वेऽवगते
यावन्मात्रमबाधित्वा परिक्रयविधेरशक्यसमाधानं तावन्मात्रमेव
बाधितव्यम् । यजमानव्यतिरिक्तैककर्तृप्रवेशेनैव परिक्रयविधिरुप-
पन्न इत्येक एवर्त्विक् परिक्रेतव्यः । तेन परिक्रयविधिसामर्थ्या-
त्कर्तृपरिमाणमनियतम् । एको द्वौ त्रयो वाङ्गेषु कर्त्तारः, एक
एव वा परिक्रेतव्य इति यथावार्त्तिकमेवेति । एवं प्राप्तेऽभिधीयते—</p>
<sutra>अपि वा श्रुतिभेदात्प्रतिनामधेयं स्युः ।। ३. ७. २२ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्राङ्गानि भिन्नकर्माणि श्रूयेरन् ।
तथाहि—“तान् पुरोऽध्वर्युर्विभजति, प्रतिप्रस्थाता मन्थिनं जुहोति,
नेष्टा पत्नीमभ्युदानयति” इत्यादिवाक्यैस्तत्तदङ्गसम्बन्धित्वेन षोड-
शैव कर्त्तारो ज्योतिष्टोमे श्रूयन्ते । प्रयोगविधिना च सकर्तृकाण्ये-
वाङ्गत्वेन गृहीतानि ष तेषामङ्गानां तत्तत्कर्तृसम्बन्धार्थं तावन्त एव
<pb n="800"/>
कर्त्तार उपादातव्याः यावत्समाख्यं कर्तृभेदः । प्रधानैकत्वे
कर्तुस्तत्र कर्मसम्बन्ध एवेति बाध एवाध्वर्यवादिसमाख्याभेदो
भविष्यति, किं कर्तृभेदाभ्युपगमेन ? तदुक्तम—‘ऐकस्य कर्मभेदा-
दिति चेत्’ इति । उच्यते—यदि कर्मानुष्ठानवेलायां तदुत्तरकालं
वा समाख्याः श्रुयेरन् । तथाच लावकादिसमाख्यावदेकस्मिन्नपि
भवेयुः प्रागेव तत्तत्कर्मसम्बन्धाद्वरणवेलायामेव प्रयुज्यन्ते ।
‘अध्वर्युं वृणीत’ इत्याद्याम्नानेन वरणानि भिन्नान्येव । पुनः
श्रुतेरभ्यासादेव भिन्नानि । तेन यावद्वरणं वाक्यभेदः । न
चैकस्यैव पुरुषस्य नानावरणानि भविष्यन्तीति वाच्यम् ।
यस्मात् दृष्टार्थं वरणमानतिद्वारेण कर्मार्थमुपादनं प्रयोजनम् । न
चैकेन वरणेनोपात्तस्य कृतकरत्वात्पुनरुपादानं सम्भवति । ननु
लोके नानाकर्मकरणाय एकस्यापि कर्तुः विभिन्नैरुपादानैर्विभिन्ना-
नतिद्वारेण पुनरुपादानं दृश्यत एव । एवमत्रापि भिन्नैर्वरणै-
र्भिन्नानतिद्वारेणैकस्यापि पुनः पुनरुपादानं भविष्यति । मैवम्;
स्यादेवं यदि लोकवदाध्वर्यवादिकर्मकरणार्थमत्र वरणं भवेत् ।
किन्तु ज्योतिष्टोमप्रयोगविधिपरिगृहीतस्य वरणस्य “ऋत्विजो
वृणीते” इति ऋत्विग्द्वारेण ज्योतिष्टोमार्थत्वम् । अतः कर्मार्थ-
द्वारेण । तत्र ह्येकस्य कर्तुर्वरणेन ज्योतिष्टोमार्थमुपादानं जातमेवेति
वरणान्तरेण पुनरुपादानं कर्तव्यमेवेति । किञ्च ऋत्विजामेता
<pb n="801"/>
आध्वर्यवादिसंज्ञाः, उत्पत्तिसंयोगात् । तेन यथा ‘संज्ञा चोत्पत्ति-
संयोगात’ इत्यनेन कर्मणां भेदः तथा कर्तॄणामपीति । तदुक्तं
सूत्रकृता—‘नोत्पत्तौ’ इति । तस्मात्समाख्यया षोडशैवर्त्विजो
ज्योतिष्टोम उपादातव्या इति सिद्धम् ।</p>
<p>प्रयोजनम—पक्षोक्तम् । सूत्रन्तु—आध्वर्यवादिश्रुतिभेदा-
त्प्रतिनामधेयं भिन्ना एव कर्त्तारो भवेयुरिति ।।</p>
<trailer>इति नवममृत्विक्संख्यानियमाधिकरणम् ।। ९ ।।</trailer>
<head>अथ दशमं चमसाध्वर्युभेदाधिकरणम्</head>
<sutra>चमसाध्वर्यवश्च तैर्व्यपदेशात् ।। ३. ७. २५ ।।</sutra>
<head>विषयसंशयसङ्गतयः</head>
<p>सन्ति ज्योतिष्टोमे चमसाध्वर्यवः “चमसाध्वर्यून् वृणीते”
इति । तेषु सन्देहः—किमेत एवोच्यन्ते ? उतैभ्योऽन्ये ? इति ।
इदमनुप्रसङ्गाद्विचार्यते ।</p>
<head>पूर्वपक्षः</head>
<p>अत्रायं पूर्वपक्षः—‘अध्वर्यु वृणीते’ इत्यादिष्वाध्वर्यवादि-
शब्दानां प्राक्प्रसिद्धार्थत्वाद्यावत्समाख्यं भवतु कर्त्तृभेदः ।
चमसाध्वर्यव इत्यत्राध्वर्युपुरुषाणामेव चमससम्बन्धमात्रातिरेकः,
<pb n="802"/>
न तु कर्त्तृभेदः । वरणञ्च तेषां भेदेन ऋत्विजामाज्ञाकरणार्थं
यजमानेन क्रियते, न तु क्रियाज्ञाकरणार्था । तदर्थं पूर्वमेव
तेषां वृतत्वात् । तस्मात्षोडशानामेवाऽन्यतमाश्चमसाध्वर्यव इति ।
एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि तत्रोपादानं भवेत् । तथाहि—
“मध्यतः कारिणां चमसाध्वर्यवो होत्रकाणां चमसाध्वर्यवः”
इति तेषूपदिश्यन्ते । षोडशसु मध्ये चत्वारो मध्यतः कारिणो
वेदनिबन्धनश्च षप्ठ्यन्तव्यपदेशः । तेन दशानामेव सम्बन्धित्वेन
व्यपदेशा भवन्ति । तेषां मध्ये प्रतिसम्बन्धिनश्चमसाध्वर्यवः ।
न चावसित एव षट्चमसाध्वर्यव इति वाच्यम् । दशच/?/मसम्बन्धेन
दशत्वस्य वक्ष्यमाणत्वात् ।</p>
<p>प्रयोजनम्—पक्षोत्कम् । सूत्रन्तु—चमसाध्वर्यवोऽप्यन्य एव
दशभिश्चमसैः सम्बन्धित्वेन व्यपदेशादिति ।।</p>
<trailer>इति दशमं चमसाध्वर्युभेदाधिकरणम् ।। १० ।।</trailer>
<pb n="803"/>
<head>अथैकादशं चमसाध्वर्यूणां बहुत्वाधिकरणम्</head>
<sutra>उत्पत्तौ तु बहुश्रुतेः ।। ३. ७. २६ ।।</sutra>
<p>तेष्वेव सन्देहः—किमनियम एको द्वौ बहवः ? उत बहव
एवेति । एतदप्यनुप्रसङ्गेन विचार्यते ।</p>
<head>पूर्वपक्षसिद्धान्तौ</head>
<p>अत्रायं पूर्वपक्षः—चमसाध्वर्यूणामुद्देश्यत्वादुद्देश्यगतसंख्याया
ग्रहैकत्ववदविवक्षित्वात्संख्यान्तरानपेक्षित्वाद्भवत्वविवक्षा । इह तु
चमसार्ध्वयूणां प्रागनवगतसंख्याकत्वात्संख्यायाश्चावश्यापेक्षणीय-
त्वाच्छुतत्वेनैव बहुत्वमेव परिगृह्यते । तस्माद्बहव एव चमसाध्वर्यव
उपादातव्या इति । अत्र च प्राप्तोद्देश्यविशेषणं विवक्षितमित्येतदेव
व्युत्पाद्यत इति वक्तव्यम् । अनन्तराधिकरण एव दशत्वसिद्धेरन-
र्थकमिदमधिकरणमिति ।</p>
<p>प्रयोजनम्—पक्षोक्तम् । सूत्रन्तु—उत्पत्तौ प्रथमं ज्ञातमेव
“चमसाध्वर्यून् वृणीते” इति बहुत्वश्रुतेर्बहव एवेति ।।</p>
<trailer>इत्येकादशं चमसाध्वर्यूणां बहुत्वाधिकरणम् ।। ११ ।।</trailer>
<pb n="804"/>
<head>अथ द्वादशं चमसाध्वर्यूणामियत्ताधिकरणम्</head>
<sutra>दशत्वं लिङ्गदर्शनात् ।। ३. ७. २७ ।।</sutra>
<head>विषयसंशयौ</head>
<p>ज्योतिष्टोमे सन्ति चमसाध्वर्यवः । ते च बहव इत्युक्तम् ।
कियन्तः पुनस्ते बहवः ? इति सन्देहः । एतदप्यनुप्रसङ्गादेव विचार्यते ।</p>
<head>पूर्वपज्ञः</head>
<p>अत्रायं पूर्वपक्ष—“चमसाध्वर्यून् वृणीते” इति बहुत्वमात्रं
श्रूयते । तच्च ‘प्रथमं वा नियम्येत’ (जै. सू. ११. १. ४२) इति
कपिञ्जलन्यायेन त्रिष्वेव चरितार्थमिति त्रय एव चमसाध्वर्यूव इति ।
एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि दशत्वप्रतिपादकं प्रमाणं न भवेत् ।
तत्र हि मध्यतःकारिणो होत्रकाश्च ऋत्विजश्चमसाध्वर्यूणां
स्वामिन इत्युक्तमेव । तेन प्रतिनियता दशैव चमसाध्वर्यवः, तथा
चमसाध्वर्यूणां व्यापारविषयाश्च दशैव चमसाः । न च त्रयाणां दश
स्वामिनः सम्भवन्ति । न चैकदा त्रयाणां व्यापारविषयाश्च दश
चमसाः सम्भवन्ति । तथा ज्योतिष्टोमविकारे दशपेययागे दश
चमसाध्वर्वः “दश दशैकैकं चमसमनुप्रसर्पन्ति” इति । स चानु-
<pb n="805"/>
वादः, प्रकृतौ चमसाध्वर्यूणां दशत्वे सति सम्भवेत् । अनुवाद-
लिङ्गदर्शनादपि दशैव चमसाध्वर्यव इति सिद्धम् ।</p>
<p>प्रयोजनम्—पक्षोक्तम् । सूत्रन्तु—दश चमसाध्वर्यवो न
तु बहुत्वं त्रित्वे, दशत्वमेव चमसाध्वर्यूणामिति लिङ्गदर्शनादपि ।।</p>
<trailer>इति व्दादशं चमसाध्वर्यूणामियत्ताधिकरणम् ।। १२ ।।</trailer>
<head>अथ त्रयोदशं शमितुरपृथक्त्वाधिकरणम्</head>
<sutra>शमिता च शब्दभेदात ।। ३. ७. २८. ।।</sutra>
<head>विषयसंशयसङ्गतयः</head>
<p>अस्ति शमिता “शमिता पशुं नयति” इति । स किं कीर्त्ति-
तानामन्यमः ? उतान्यस्तेभ्यः ? इति । इदानीं पूर्वापवादः
क्रियते ।</p>
<head>पूर्वपक्षः</head>
<p>अत्रायं पूर्वपक्षः—औत्पत्तिको हि संज्ञपने संज्ञिभेदः
प्रकृतप्रवेशसम्भवेन बलवता क्वचिदपोद्येतापि । यथा दाक्षायण-
सङ्क्रमयज्ञादौ । न चेह प्रकृतप्रवेशः सम्भवति । एंव हि श्रूयते—
“क्लोमा चार्द्ध वैकर्तनञ्च शमितुः तद्ब्राह्मणाय दद्यात्, यद्यब्राह्मणः
स्यात्” इति । न च ऋत्विजां मध्ये कश्चिदब्राह्मणोऽस्ति यथा-
वत्पशार्वपाद्युद्धरणरूपकार्यकर्त्तृत्वेन शमितेत्युच्यते । षोडशानामेव-
<pb n="806"/>
र्त्विजां ब्राह्मणत्वनियमात् शमितेति संज्ञाभेदात् प्रकृतेभ्योऽन्य एव
पशोः शमितेति । एंव प्राप्तेऽभिधीयते—</p>
<sutra>प्रकरणाद्वोत्पत्त्यसंयोगात् ।। ३. ७. २९ ।।</sutra>
<head>सिद्धान्तः</head>
<p>अयमभिप्रायः—भवेदेवं यदीयमुत्पत्तियोगिनी संज्ञा भवेत् ।
यदि “चमसाध्वर्यून वृणीते” इतिवत् ‘शमितारं वृणीते’ इति
श्रूयेत, तदा वरणभेदे सति वृतस्य वरणासम्भवादुत्पत्तावेव
भिन्नकर्त्तृसम्बन्धिनी (?) देशात् । अथवा होत्रकाणां चमसाध्व-
र्यव इतिवद्व्यपदेशभेदो भवेत् । चैवमस्ति । किन्तर्हि ?
सिद्धवत् “शमिता पशुमुपनयति” इति श्रूयते । शक्नोति चाध्वर्युवदेव
विहितत्वेन शमनयोगाच्छमितृशब्दो वर्त्तितुम् । न च “शमिता
पशुं गृह्णाति” इति श्रवणादध्वर्योश्च व्यापारान्तरनिविष्टत्वात्कर्तृभेद
इति वाच्यम् । यतोऽध्वर्योर्व्यापृतत्वेनापि तत्प्रतिपुरुषाणां कर्त्तृत्वं
सम्भवति, “इतरमन्यस्तेषां यतो विशेषः स्यात्” इति न्यायात् ।
यत्तु “यद्यब्राह्मणः स्यात्” इति लिङ्गदर्शनं, तदयुक्तम्; प्रापकप्रमा-
णाभावे सति यजमानविषत्वेन तदुपपत्तेः त्रैवर्णिकस्याधिकाराद-
ब्राह्मणोऽपि भवत्येव । तेनायमर्थः—यद्यब्राह्मणो यजमानः
स्यात्, तदा होमार्थं ब्राह्मणाय दद्यादिति । तस्मात्प्रकृतानामेवा-
न्यतमः शमितेति सिद्धम् ।</p>
<pb n="807"/>
<p>प्रयोजनम्—पक्षोक्तम् । सूत्रन्तु—प्रकृतानामेवान्यतमः
शमिता । प्रकरणाच्छमितृसंज्ञाया अध्वर्य्वादिसंज्ञानामिवोत्पत्तिसं-
योगाभावादिति ।।</p>
<trailer>इति त्रयोदशं शमितुरपृथक्त्वाधिकरणम् ।। १३ ।।</trailer>
<head>अथ चतुर्दशमुपगातॄणामपृथक्त्वाधिकरणम्</head>
<sutra>उपगाश्च लिङ्गदर्शनात् ।। ३. ७. ३० ।।</sutra>
<head>विषयसंशयौ</head>
<p>ज्योतिष्टोमे—सन्त्युपगा नामर्त्विजः । ते किमध्वर्यादिभ्यो-
ऽन्ये ? उतान्यतम इति । पूर्वन्याय एवाधिकाशङ्कानिराकरणार्थं
चकारेणातिदिश्यते ।</p>
<head>पूर्वपक्षः</head>
<p>अयं पूर्वपक्षः—भवतु होत्रकाणां चमसाध्वर्यव इतिवन्मु-
ख्यशमितेति प्रकृतसम्बन्धित्वेन व्यपदेशाभावाच्छमितुः प्रकृतेष्वे-
वान्तर्भावः । इह तु उप समीपे गायन्तीत्युपगाः प्रकृतप्रति-
सम्बन्ध्यपेक्षाः । ततश्चमसाध्वर्युवत्तेनोपदेशभेदात्प्रकृतेभ्योऽन्य
एवोपगा इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्युपगाः प्रकृतेभ्योऽन्यत्वमन्तरेण
नोपपद्येरन् । गायन्तमृत्विजमुपगायन्तीत्युपगाः । अयञ्च व्यपदेशः
<pb n="808"/>
प्रकृतमपि गायन्तमृत्विजमित्युपपद्यते । तथा लिङ्गदर्शनमपि
विनिगमनाप्रमाणम् “नाध्वर्युरुपगायेत्” इति प्रकृतानामुपगान-
प्रसक्तावध्वर्योर्निषेध उपपद्यते । अतः प्रकृतानामेवान्यतम उपगा
इति सिद्धम् ।</p>
<p>प्रयोजनम्—पक्षोत्कम् । सूत्रन्तु—यथा शमिता तथोपगाः
प्रकृतानामेवान्यतमे, अध्वर्युप्रतिषेधरूपलिङ्गदर्शनात् ।।</p>
<trailer>इति चतुर्दशमुपगातॄणामपृथक्त्वाधिकरणम् ।। १४ ।।</trailer>
<head>अथ पञ्चदशं सोमविक्रेतुः पृथक्त्वाधिकरणम्</head>
<sutra>विक्रयी त्वन्यः कर्मणोऽचोदितत्वात् ।। ३. ७. ३१ ।।</sutra>
<head>विषयसंशयौ</head>
<p>अस्ति सोमविक्रयी । तत्र सन्देहः किमध्वर्य्वादीनाम-
न्यतमः ? उतैभ्योऽन्य एवेति । पू्र्वापवादेनायं विचारः ।</p>
<head>पूर्वपक्षः</head>
<p>अत्रायं पूर्वपक्षः यद्यपि सोमविक्रयी साक्षात्तदङ्गत्वेना-
विहितः । न च विक्रयं विना क्रयो भवति । तेन क्रयविधिनैवार्था-
क्षिप्तो विक्रयविधिरिति सोऽपि कर्माङ्गकर्त्ता । स च प्रकृत एवोपात्त
इति प्रकृतानामेवान्यतमः सोमविक्रयीति । एवं प्राप्ते—</p>
<pb n="809"/>
<head>सिद्धान्तः</head>
<p>अभिधीयते—भवेदेवं यदि क्रयविधिर्विक्रयविधिमपेक्षेत ।
स तु रागप्राप्तलोकसिद्धविक्रयप्राप्त्यैवोपपद्यते । न तु तद्विधिम-
प्याक्षिपति । तेन विक्रयस्यानङ्गत्वेन प्रकृतर्त्विक्कर्तृकत्वमिति
भवति प्रकृतेभ्योऽन्य एव सोमविक्रयीति सिद्धम् ।</p>
<p>प्रयोजनम्—पक्षोक्तम् । सूत्रन्तु—सोमविक्रयी पुनः
प्रकृतेभ्योऽन्य एव विक्रयस्य कर्माङ्गत्वेनाचोदितत्वादिति ।।</p>
<trailer>इति पञ्चदशं सोमविक्रेतुः पृथक्त्वाधिकरणम् ।। १५ ।।</trailer>
<head>अथ षोडशं सर्वेषामृत्विक्छब्दावाचिताधिकरणम्</head>
<sutra>कर्मकार्यात्सर्वेषामृत्विक्त्वमविशेषात् ।। ३. ७. ३२ ।।</sutra>
<head>विषयसंशयसङ्गतयः</head>
<p>य एते पुरुषा ज्योतिष्टोमस्य श्रूयन्ते, ते किं सर्व एवर्त्विजः ?
उत केचिदेषामिति । वहवस्तावज्ज्योतिष्टोमस्य कर्त्तार इति
निरूपितम् । इदानीं किं ते सर्व एवर्त्विजः ? उत केचिदेवेति
प्रसङ्गान्निरूप्यते ।</p>
<head>पूर्वपक्षः</head>
<p>पूर्वपक्षस्तु—यौगिकोऽयमृत्विक्छब्द ऋतुयजनयोगनिमित्तः ।
<pb n="810"/>
ऋतौ यजन्तीति ऋत्विजः । सर्व एव चर्त्तौ यजन्ति ज्योतिष्टोमस्य
कर्त्तारः । तेन सर्वेषामेवर्त्विक्त्वम् । ननु “सौम्यस्याध्वरस्यर्त्विजः
सप्तदश” इति वचनेनेतरेषां समाख्यातो (?) सप्तदशैवर्त्विजः
प्रतीयन्ते । नैतदेवम्; परिसङ्ख्यायां त्रिदोषापत्तेः । वचनन्तु
द्वादशकपाले विधियमाने “यदष्टाकपालो भवति” इत्यादिवत्स-
र्वेषामेवर्त्विक्त्वे सप्तदशानां प्रत्यर्थवादत्वेन श्रुत्यर्थेनैवोपपन्नम् ।
तस्मादृतुयजनकर्मकारित्वात्सर्व एवर्त्विज इति । एवं प्राप्तोऽभिधीयते—</p>
<sutra>न वा परिसंख्यानात् ।। ३. ७. ३३ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि वेदेन “सौम्यस्याध्वरस्य
सप्तदशर्त्विजः” इति परिगणनं क्रियेत । न च “यदष्टाकपालो
भवति” इतिवत्स्तुत्यर्थः । तत्र हि विधेयभूतद्वादशकपालरूप-
महासंख्योपादानाद्द्वादशकपालस्तुत्यर्थत्वं भवत्यष्टत्वादीनाम्,
इह तु महासंख्याया अनुपादानात्सप्तदशशब्दस्य स्युत्यर्थत्वमनुप-
युक्तम । तेन यथाप्राप्तानुवद एवायं सप्तदशर्त्विज इति । तथा
च सप्तप्यृतुयजनयोगे ब्रह्मादीनां स्वामिसप्तदशानामेव ऋत्वि-
क्त्वप्राप्तिः तदनन्तराधिकरण एव भविष्यति । तेन ज्योतिष्टोमे
सप्तदशर्त्विज इति सिद्धम् ।</p>
<pb n="811"/>
<p>प्रयोजनम्—पूर्वपक्षे सर्वेषामेवर्त्विक्त्वसम्बन्धः । सिद्धान्ते
तु सप्तदशानामेवेति । सूत्रन्तु—न सर्वेषां, किन्तु स्वामिसप्तदशा-
नामेव । परिसंख्यानात्परिगणनादिति ।।</p>
<trailer>इति षोडशं सर्वेषामृत्विच्छब्दावाचिताधिकरणम् ।। १६ ।।</trailer>
<head>अथ सप्तदशमृत्विङ्नियमाधिकरणम्</head>
<sutra>नियमस्तु दक्षिणाभिः श्रुतिसंयोगात ।। ३. ७. ३६ ।।</sutra>
<p>सप्तदशर्त्विज इति समधिगतम् । कथं सप्तदशेतीदानीमनुप्रस-
ङ्गन्निरूप्यते ।</p>
<head>पूर्वपक्षः</head>
<p>पूर्वपक्षस्तु—सौम्यस्याध्वरस्य सप्तदशर्त्विजस्तथापि प्रकृतेषु
मध्ये के ते सप्तदशेति निर्ध्दारणकारणाभावादनियमेन केचिदिति ।
एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र निर्द्धारणकारणाभावः स्यात ।
तथाहि—“ऋत्विग्भ्यो ददाति” इति निर्द्दिश्य दक्षिणदानक्रमपरे
वाक्ये श्रूयते—“प्रथममग्नीधे ददाति” इति । ततो ब्रह्मणे ततोऽमुष्मै
चेति षोडशैव दक्षिणासंयागेन परिपाठिताः । तेन य एवाग्नीदा-
<pb n="812"/>
दयः त एवर्त्विजः प्राक्प्रसिद्धदक्षिणादानक्रमपरे वाक्ये वेदेनाभ्य-
नुज्ञानादिति भवति निर्द्धारणम् । तथा सत्रे ‘ये यजमानास्त ऋत्विज’
इति यजमानर्त्विक्छब्दयोः समानविषययोर्निर्दिश्य दीक्षाक्र-
मपरे वाक्ये यजमानसंस्कारदीक्षा ब्रह्मादिषु दर्शयति । एत-
तदैवोपपत्स्यते, यदि ब्रह्मादय ऋत्विज इति । तथा यौगिकोऽय-
मृत्विक्छब्दः । यजनयोगश्चमसाध्वर्युसाधारणः । अतः कथं समाने
प्रवृत्तिनिमित्ते न चमसाध्वर्यव ऋत्विज इति । उच्यते—प्रत्येक-
शश्शत्किवैलक्षण्येनैव व्यवस्थोपपत्तेः । तथाहि—गच्छतीत्यत्र प्रत्ययः
समानपदोपात्तधात्वर्थविशेषितामेव भावनामभिधत्ते । पचतीत्यत्र तु
तण्डुलाश्रयपाकरूपधात्वर्थविशेषितामेव भावनामभिधत्ते । तथा
ऋतुयाजिपदपरत्वेनाक्षिप्तप्रत्ययः ब्रह्माद्यव्यभिचारियष्टव्यार्थविशेषे
कर्त्तरि साधुरिति प्रयोगदर्शननियमादवधार्यते । तेन यौगिको-
ऽप्ययं सप्तदशत्वेन नियत इति ।</p>
<p>अथवा योगरूढोऽयमृत्विक्छब्दः ये ऋतुयजनसमर्था यज-
मानार्थकारिणः, त एवर्त्विजः । तेष्वेव ऋत्विक्जातेषु ऋत्वि-
क्छब्दप्रसिद्धेः । ऋतुयजनसमर्थाश्च ब्रह्माद्य एव । तेषामेव
स्मृतितो यजिनियमात् । न चैवं सति चमसाध्वर्यवेष्वपि
प्रसङ्गः । तेषां सत्यप्यवयवार्थत्वे ऋत्विगर्थकर्मकारित्वेन वृतानां
यजमानार्थकर्मकरस्वरूपसमुदायार्थाभावात । न चैवं सति वक्ष्य-
<pb n="813"/>
माणयजनऋत्विक्त्वानुपपत्तिः । तस्यापि स्वार्थमेव ऋतुयजनक-
रणात् । येषान्तु वरणोप्ताद्यमृत्विक्त्वं, तेषामेव च ऋतौ यजन-
नियमविधानान्न रूढं तक्षणादिवदवयवार्थवशेन योगापन्नानामृ-
त्विजामिति वरणाद्युत्पाद्यमलौकिकमृत्विक्त्वमाश्रितं भविष्यति
यथावस्थितवचनव्यक्तिविपर्यासेन वचनव्यक्तिवर्णनं भविष्यति ।
तस्माद्ब्रह्मादय एव सप्तदशर्त्विजो न चमसाध्वर्यव इति सिद्धम् ।</p>
<p>प्रयोजनम्—पूर्वपक्षे येषु केषुचित्सप्तदशर्त्विक्षु कर्मसम्बन्धः ।
सिद्धान्ते तु ब्रह्मादिष्वेवेति । सूत्रन्तु—ब्रह्मादिनामेवर्त्विक्त्व-
नियमः । तेषामेवाहत्य दीक्षादक्षिणासम्बन्धादिति ।।</p>
<trailer>इति सप्तदशमृत्विङि्नयमाधिकरणम् ।। १७ ।।</trailer>
<head>अथाष्टादशं यजमानसप्तदशत्वाधिकरणम्</head>
<sutra>स्वामिसप्तदशाः कर्मसामान्यात् ।। ३. ७. ३८ ।।</sutra>
<head>संशयः</head>
<p>एतदुक्तं सप्तदशर्विज इति । ते च ब्रह्मादयः । तत्र सन्देहः—
किं तेषां सदस्यः सप्तदशः ? उत गृहपतिरिति । इदमप्यनुप्रसङ्गादेव
निरूप्यते ।</p>
<pb n="814"/>
<head>पूर्वपक्षः</head>
<p>अयं पूर्वपक्षः—ब्राह्मादिषोडशातिरिक्ताश्चमसाध्वर्य्युसदस्य-
यजमानाः सन्ति । तत्र न तावच्चमसाध्वर्यूणां मध्ये कश्चिदन्यतमः ।
तेषां बहुत्वेनान्यतमनिर्द्धारणकारणाभावात् । सदस्ययजमानयोस्तु
मध्ये परार्थकर्मपरत्वसामान्यात्समर्धप्रवृत्तित्वात्सदस्य एव सप्तदश
इति । न चास्य ऋतुयजनकर्त्तृत्वं नास्ति । मन्त्रावेक्षणेनैव
कर्त्तृत्वात् । तेन सदस्यसप्तदशा एवर्त्विज इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि सदस्यस्य ऋतुयजनकर्त्तृत्वं
भवेत् । न चावेक्षणं नामाङ्गप्रधानयोर्मध्ये कश्चित्पदार्थो यज्ञे
वृतोऽस्ति, येन कर्त्तृत्वं भवेत् । नापि ब्रह्मादीनामिव दीक्षा
दक्षिणयोर्वास्य सङ्कीर्त्तनमस्ति । किन्त्ववेक्षणमात्रमस्यास्ति ।
न चैतावता कर्तृत्वमस्ति । चमसाध्वर्युष्वेव व्यभिचारात् ।
यजमानस्य तु यजनं तावदस्ति । तथा दीक्षावाक्येषु “अध्वर्यु-
र्गृहपतिं दीक्षयित्वा” इत्यत्र सङ्कीर्तनमस्ति । दक्षिणवाक्ये
त्वसङ्कीर्तनं स्वार्थे कर्मणि दक्षिणाया अभावादेवोपपन्नं नर्त्विक्त्वं
व्यावर्तयितुमलम् । यजमानार्थयजनकर्तृत्वं स्वयमेव यजमानत्वाद-
स्त्येवेति पूर्वाधिकरण एवोक्तम् । तेन यजमानसप्तदशा एवर्त्विज
इति सिद्धम् ।</p>
<pb n="815"/>
<p>अत्र भाष्यकारेण सिद्धान्तहेतुतया ब्रह्मतिरिक्तसदस्यो
नास्तीत्युक्तम्, न तत्तथादर्तव्यम् । “सदस्यं वृणीते” इत्युत्पत्ति-
शिष्टवरणसम्बन्धादेवाध्वर्य्वादिवत्सदस्यस्यापि भेदसिद्धेः । तदुत्कम्-</p>
<lg>
<l>ऋत्वङ्गत्वेषा/?/ नैवेह सदस्यरय निराक्रिया ।</l>
<l>चम/?/साध्वर्युवत्वेष नर्त्विगित्यभिधीयते ।। इति ।</l>
</lg>
<p>(तं. वा., पृ. ११०२)</p>
<p>प्रयोजनम्—पूर्वपक्षे सदस्यस्याप्यृत्विग्धर्माः कर्तव्याः ।
सिद्धान्ते तु नेति । सूत्रन्तु—स्वामिसप्तदशा एवत्विजो यजमान-
कर्मकरणसामान्यादिति ।।</p>
<trailer>इत्यष्टादशं यजमानसप्तदशत्वाधिकरणम् ।। १८ ।।</trailer>
<head>अथैकोनविंशमृत्विजां नियतपदार्थकर्तृत्वाधिकरणम्</head>
<sutra>ते सर्वार्थाः प्रयुक्तात्वादग्नयश्च स्वकालत्वात् ।। ३. ७. ३९ ।।</sutra>
<head>संशयसङ्गती</head>
<p>स्वामिसप्तदशा ज्योतिष्टोमस्यर्त्विजः समधिगताः । अथेदानीं
सन्दिह्यते-किं सर्वं पुरुषकार्यं तैः कार्यम्, अग्निभिश्च गार्हपत्यादिभिः
सर्वाग्निकार्यम् ? उत काचिद्व्यवस्थेति । अत्र यद्यपि विचारद्वयं
पूर्वपक्षसूत्रमिदमभिप्रेत्य भाष्यकारेण न विवेचितम् । स्वकाल-
त्वादित्यस्य पूर्वपक्षे हेतुत्वासम्भवात्सिद्धान्तान्तरानभिधानात्
<pb n="816"/>
पूर्वपक्षेऽभिमतविचारसिद्धमुत्तरसूत्रमिति विवेक्तव्यम् । तत्रोत्पाद्या-
नुभूतं कर्त्तृभेदप्रसङ्गं प्रतिपाद्येदानीं प्रकृतसमाख्यायाः श्रुत्यादिभिः
सह विरोधाविरोधविचारः क्रियते । अत्र यद्यपि भाष्यकारेण
सर्वं पुरुषकार्यं सर्वैः कर्तव्यमित्यविशेषेणोक्तम्, तथापि “पुराध्वर्यु-
र्विभजति” इति “मैत्रावरुणं प्रेप्यति चान्याह” इत्यादौ वाक्य
एव कर्तृविशेषसम्बन्धः प्रतीयते । तत्र शीघ्रप्रवृत्तेनाप्यवरुद्धविषये
समाख्याया विनियोजकत्वासम्भवात्समाख्याविषयकार्यगोचर
एवायं विचारः ।</p>
<head>पूर्वपक्षः</head>
<p>अत्रायं पूर्वपक्षः—यत्र प्रकरणे वाचनिक एव
कर्तृविशेषसम्बन्धस्तत्र कर्तृगताकाङ्क्षाविरहेण लिङ्गप्रकरणयो-
र्व्यापारद्वाचनिक्येव कर्तृव्यवस्था । समाख्यायास्तु व्यपदेशमात्र-
परत्वम् । व्यपदेशश्चानेककर्तृसम्बन्धिनान्यतरेणापि सम्भवत्येव ।
(?) यथादिविषयोर्मतादिककस्यमानेति व्यपदिश्यते न च प्रक-
रणेऽपि समाख्या श्रूयते । येनोत्पत्तावेव यथाकथञ्चित्कर्तृ-
सम्बन्धप्रतिपादनेनापि पदार्थेषु नैराकाङ्क्ष्यमापादयेत् । तेन
लिङ्गप्रकरणाभ्यां समाख्यां बाधित्वा सर्व एव कर्त्तारः सर्वेष्वेव
पदार्थेषु विनियुज्यन्ते । सर्वपदार्थकरणार्थमेव तेषां कर्त्रन्तरेण
प्रयुक्तत्वादिति । एवं प्राप्तेऽभिधीयते—</p>
<pb n="817"/>
<sutra>तत्संयोगे तु कर्मणो व्यवस्था स्यात्संयोगस्यार्थवत्वात्
।। ३. ७. ४० ।।</sutra>
<head>सिद्धान्तः</head>
<p>अयप्रभिप्रायः—भवेदेवं यदि समाख्यायाः कर्तृविशेष-
सम्बन्धमन्तरेणार्थवत्वं भवेत् । तथाहि—वेदप्रयुक्तेयं होत्रादि-
समाख्या सान्येनापि कर्त्रन्तरेण नियमेन हौत्रमिति होतृकर्तृत्वे-
नैव व्यपदिश्यते । लोके तु प्रमाणान्तरप्राप्तिमात्रोप-
योगित्वाद्व्यपदेशस्य भवत्यन्यतरेणापि व्यपदेशः । तन्मात्रेणापि
तदुपपत्तेः । वेदे तु समाख्यायाः कर्तृविशेषसम्बन्धप्रतिपादन-
मन्तरेण नान्यत्प्रयोजनमस्तीति समाख्यान्यथानुपपत्या होत्रैव
तत्कर्तव्यामिति श्रुतिरनुमीयते । न च लिङ्गप्रकरणाभ्यां विरोधः ?
विनियोगस्य व्यवस्थितविकल्पपरिहारार्थं ताभ्यामेव समाख्याया
अपेक्षितत्वात् । तस्माद्यथासमाख्यमेव कर्तृभिः पदार्थोऽनुष्ठातव्य
इति सिद्धम् ।</p>
<p>प्रयोजनम्—पक्षोक्तम् । सूत्रन्तु—समाख्यया तत्कर्तृस-
म्बन्धात्कर्मणः कर्तृव्यवस्था स्यात् समाख्यावगतकर्तृसम्बन्धस्यार्थ-
वत्वादिति ।।</p>
<trailer>इत्येकानविंशमृत्विजां नियतपदार्थकर्तृत्वाधिकरणम् ।। १९ ।।</trailer>
<pb n="818"/>
<head>अथ विंशमग्नीनां सर्वार्थत्वाधिकरणम् ।</head>
<head>संशयः</head>
<p>इदानीं प्रसङ्गादग्निषु विचार्यते—किमग्नयः प्रकृत्यर्था एव ?
उत प्रकृतिविकृत्यर्थाः ? इति । तत्राधानाधिकरणपूर्वपक्षसूत्रमेव
‘तत्प्रकृत्यर्थ यथान्येनारभ्यवादा’ इति पूर्वपक्षे हेतुतयानुमातव्यम् ।</p>
<head>पूर्वपक्षः</head>
<p>तत्रायं पूर्वपक्षः—भवत्वाधानस्यानारभ्यश्रुतत्वेनालौकिका-
ग्न्यर्थत्वेन क्रत्वङ्गत्वाभावादप्रकृत्यर्थत्वम् । अग्नीनान्तु क्रत्वङ्गत्वेन
खादिरत्वादिवत ‘प्रकृतौ वाद्विरुक्तत्वात्’ इत्यनेन केवल-
प्रकृत्यर्थत्वमेवेति । एवं प्राप्तेऽभिधीयते—</p>
<sutra>अग्नयश्च स्वकालत्वात् ।। ३. ७. ३९ ।।</sutra>
<p>अयमभिप्रायः—भवेदेवं यदि खादिरत्वादिष्विवात्र द्विरुक्ति-
दोषो भवेत् । तथाहि-होमद्वारेण हि प्रकृतिष्वाहवनीयप्राप्तिः ।
तद्द्वारं विकृतिष्वप्युदिष्टमेव होमरूपमस्ति । अग्न्युद्देशेन हि विकृतौ
द्वारलाभः खादिरत्वादौ तु द्विरुत्किदोषो भवति । न चोपदिष्टे
होमे विकृतिष्वतिदेशेन होमद्वारप्राप्तिः । तेनोपदिष्टहोमैर्याव-
त्प्रकृतिविकृत्यर्थत्वमेवाग्नीनामिति । नतु यजत्युत्पत्तिष्वपि विकृतिषु
होमरूपद्वारस्यातिदेशादेव लभ्यमानत्वादिति ।</p>
<pb n="819"/>
<p>तदुक्तम्—</p>
<lg>
<l>द्वारं येषु पराधीनं तेषु तत्प्राप्त्यपेक्षया ।</l>
<l>प्राप्नुवन्तीद्वशा भावा न स्वतन्त्राः कदाचन ।।</l>
</lg>
<lg>
<l>शास्त्रेण चोदिता ये हि दर्विहोमाः स्वरूपतः ।</l>
<l>तेष्वेवाहवनीयः स्यान्न यागेष्वप्यचोदनात् ।। इति ।</l>
</lg>
<p>(तं. वा., पृ. ११०४)</p>
<p>प्रयोजनम्—पूर्वपक्षेऽग्नित्रये गुणकामः श्रूयते । तस्य विकृ-
तिष्वप्रवृत्तिः । सिद्धान्ते तु प्रवृत्तिरिति । सूत्रन्तु—अग्नयश्चेति
चकारोऽयं तुशब्दार्थः । तेनायमर्थः—अग्नयः प्रकृतिविकृतिसर्व-
कामार्थाः स्वकालत्वात् । अनारभ्यविहितत्वादित्यर्थः । तेनैतत्सूत्रं
न्यायप्रगर्शनार्थमेवेति सिद्धम् ।।</p>
<trailer>इति विंशमग्नीनां सर्वार्थत्वाधिकरणम् ।। २० ।।</trailer>
<head>अथैकविंश विशेषसमाख्यया सामान्यसमाख्याबाधाधिकरणम्</head>
<sutra>तस्योपदेशसमाख्यानेन निर्द्देशः ।। ३. ७. ४१ ।।</sutra>
<head>विषयसंशयौ</head>
<p>किमेष एवोत्सर्गः सर्वं समाख्यातं समाख्यातैः पुरुषैः कर्त्त-
व्यमिति । नेति ब्रूमः । अत्र पूर्वपक्षस्य तुच्छत्वाद्भाष्यकारेण
किमेष एवोत्सर्ग इति प्रश्नेनैवोपक्रम्य नेति ब्रूम इति सिद्धान्तो
<pb n="820"/>
वर्णितः । तेनात्रेयं विषयशुद्धिः—आध्वर्यवमिति समाख्याते
पदार्थसमूहे नेष्ट्रीयमिति पदार्थविशेषसमाख्या, तथा हौत्रमिति
समाख्याते अस्ति पोत्रीयमिति पदार्थविशेषसमाख्या । तत्र किं
विशेषसमाख्यया सामान्यमाख्याया विकल्पः ? अथ विशेषस-
माख्यया सामान्यमाख्याया बाध इति । पूर्वापवादत्वेनैवं
विचार्यते ।</p>
<head>पूर्वपक्षः</head>
<p>पूर्वपक्षस्तु—समान्यविषयं हि प्रमाणं विशेषविषयेण शीघ्र-
प्रवृत्तेन बाध्यते । समाख्या तु यौगिकत्वात्सर्वत्र विशेषविषया ।
अतस्तुल्यबलत्वात्समाख्याया विकल्पेनैव कर्तृसम्बन्ध इति ।
एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि सामान्यसमाख्याविशेषसमा-
ख्ययोस्तुल्यबलत्वं भवेत् । तथाहि—यद्यपि सामान्यसमाख्या
यौगिकत्वेन विशेषविषयिणी, तथाप्यनेकविशेषविषयतया सामा-
न्यश्रुतिकल्पनया विलम्बिनी । विशेषसमाख्या तु नियतैकपदार्थ-
गोचरत्वेन विनियोजकश्रुतिकल्पनया शीघ्रभा/?/विनी । तेन बलवत्वा-
द्विशेषश्रुतेरेव सामान्यसमाख्याबाध एवेति न कर्तृविकल्पः ।
यद्व्यपदेशग्रहणं सूत्रे तद्दृष्टान्तः । बलाबलाधिकरण एवोपदेशतः
<pb n="821"/>
सामाख्याबाधस्य वर्णितत्वात् । तेनायमर्थः—यथापदेशेन शीघ्र-
प्रवृत्तेन सामान्यसमाख्या बाध्यते, तथा विशेषसमाख्ययापीति ।
अथवोत्तरविचारप्रस्तावनार्थं पूर्वोक्त एवोपदेशतः समाख्याबाधः
स्मारितः ।</p>
<p>प्रयोजनम्—पक्षोक्तम् सूत्रन्तु—सामान्यसमाख्याप्रतिपादि-
तस्य विशेषसमाख्याया नर्द्देशादुपदेशेनापवाद इति ।।</p>
<trailer>इत्येकविंशं सामान्यसमाख्याबाधाधिकरणम् ।। २१ ।।</trailer>
<head>अथ द्वाविंशं प्रैषानुवचनस्य मैत्रावरुणकर्तृताधिकरणम्</head>
<sutra>प्रैषानुवचनं मैत्रावरुणस्योपदेशात् ।। ३. ७. ४३ ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमे पशुरग्नाषोमीयः—“यो दीक्षितो यदग्नी-
षोमीयं पशुमालभत” इति । तत्रेदमामनन्ति—“तस्मात्मैत्रावरुणः
प्रेष्यति चान्वाह” इति । तत्र संशयः—किं सर्वानुवचनेषु
प्रैषेषु च मैत्रावरुणः स्यात ? उत यत्रानुवचनं तत्र प्रैषः ? इति ।
सामान्यसमाख्याया विशेषसमाख्यया बाधे निरूपिते इदानीं
यत्र वचनेन सामान्यसमाख्याया बाधाः स किं सर्वविषयः ?
उतैकदेशविषय इति प्रसङ्गान्निरूप्यते ।</p>
<pb n="822"/>
<head>पूर्वपक्षः</head>
<p>पूर्वपक्षस्तु—सर्वप्रैषाणामाध्वर्यवसमाख्ययाध्वर्युकर्त्तृकत्वम् ।
सर्वानुवचनानाञ्च हौत्रसमाख्याया होतृकर्त्तृत्वम् । एवञ्च सति
प्रैषेषु वचनानि तान्युभयकर्त्तृकाणि प्राप्नुवन्ति । विशेषेण च
प्रैषो वचनत उपदेशेन मैत्रावरुणोपादानं प्रतीयते । तत्र यद्यपि
“प्रेष्यति चान्वाह” इति चशब्दात्समुच्चयोऽवगम्यते, तथाप्यु-
द्देशगतत्वेनाविवक्षितत्वात्सकलप्रैषानुवचनमात्रोद्देशेनैव मैत्रावरुणो-
विधीयत इति । एवंप्राप्तेऽभिधीयते—</p>
<sutra>पुरोनुवाक्याधिकारो वा प्रैषसन्निधानात् ।। ३. ७. ४४ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्र विशेषो नावगम्यते ।
तथाहि—वेदे पुरोनुवाक्याविधितः सप्रैषमनुवचनं प्रतीयते ।
तच्चैकपदार्थरूपत्वादेकेन कर्त्तव्यम् । न चानुवचनकर्त्ता होता
प्रैषितुमर्हति । न चाध्वर्युरनुवचनं कर्त्तुमर्हति । प्रैषकर्त्ता हि
प्रेषते । तेनैव पुरोनुवाक्यानुरूपं प्रैषानुवचनं कर्तृसापेक्षम् ।
तत्सन्निधौ च “मैत्रावरुणः प्रेष्यति चान्वाह” इति श्रूयमाणपेक्षि-
तविधानात्सन्निहितविषयमवधार्यते । किञ्च साहचर्यवशादपि
यत्रैवापेक्षितं तत्र मैत्रावरुणविधानमुचितम् । “मैत्रावरुणः प्रेष्यति
चान्वाह” इत्यत्र सहचरित एव प्रैषानुवचनः प्रतायते, पुरोनु-
<pb n="823"/>
वाक्यया च तयोः साहचर्यमवगम्यते । एवं प्रथमं प्रतीयते । तेन
मैत्रावरुणविधिर्न केवलेष्वनुवचनेष्विति न सर्वत्र सामान्यसमाख्या-
बाध इति सिद्धम् ।</p>
<p>प्रयोजन—पक्षोक्तम् । सूत्रन्तु—पुरोनुवाक्यास्वेव मैत्रा-
वरुणविधिः सप्रैषानुवचनत्वेन तासामेव सन्निधानात् ।।</p>
<trailer>इति द्वाविंशं प्रैषानुवचनस्य मैत्रावरुणकर्तृताधिकरणम् ।। २२ ।।</trailer>
<head>अथ त्रयोविंशं चमसहोमेष्वध्वर्युकर्तृत्वाधिकरणम्</head>
<sutra>चमसांश्चमसाध्वर्यवस्समाख्यानात् ।। ३. ७. ४६. ।।</sutra>
<head>विषयसंशयौ</head>
<p>सन्ति चमसाध्वर्यः । तेषु सन्देहः—किं चमसाध्वर्यवश्चम-
साञ्जुहुयुः उताध्वर्युरिति ।</p>
<head>पूर्वपक्षः</head>
<p>पूर्वपक्षस्तु—चमसाध्वर्युरिति विषयसमाख्येयम्—चमसा-
ध्वर्योर्व्यापारं करोतीति । चमसाध्वर्युव्यापारश्चात्र होमादिः । तेन
च यद्यन्ये चमसेन प्रण्यनासादनहोमादि कुर्युस्तदैव चमसाध्वर्यवो
भवेयुः । आध्वर्यवसमाख्या तु समान्यरूपा ग्रहचमसादिना-
नापदार्थविषया । अतः सामान्यरूपाध्वर्यवसमाख्यां बाधित्वा
<pb n="824"/>
चमसेषु चमसाध्वर्युणैव विशेषसमाख्यानाद्धोमादि कर्त्तव्यमिति ।
एवं प्राप्तोऽभिधीयते—</p>
<sutra>अध्वर्युर्वा तन्यायत्वात् ।। ३. ७. ४७ ।।</sutra>
<head>सिद्धान्तः</head>
<p>अयमभिप्रायः—भवेदेवं यदायं विशेषसमाख्या सामान्य-
समाख्यां बाधितुमर्हति । सा खलु विशेषसमाख्या सामान्य-
समाख्यां बाधते, या तन्निरपेक्षा प्रवर्त्तते । “चमसाध्वर्यवो
भवेयुः” इति वचवमध्वर्युं तत्प्रवृत्तिञ्च प्रतिपादयति । तद्यथा-
ध्वर्युरेव चमसैर्न जुहोति कथं ते चमसैर्होम कुर्युरिति चमसा-
ध्वर्यवो भवेयुः । न च ग्रहगताध्वर्युव्यापारापेक्षयैव चमसेष्वध्वर्युर्भ-
वतीति चमसाध्वर्यव इति वक्तव्यम् । सामानाधिकरण्येनैव
व्यापारप्रतीतौ सत्यां व्यधिकरणव्यापारप्रतीत्ययोगात । अतोऽत्र
चमसेषु सामान्यसमाख्याप्राप्तोऽध्वर्युर्विशेषसमाख्यया न बाध्यते ।
चमसाध्वर्युसमाख्या चैषामध्वयोंरशक्तौ चमसेषु होमादिकरणा-
द्भविष्यति ।</p>
<p>प्रयोजनम्—पक्षोक्तम् । सूत्रन्तु—अध्वर्युश्चमसेषु जुहुया-
त्तस्यैवोक्तप्रकारेण न्याय्यत्वादिति ।।</p>
<trailer>इति त्रयोविंशं चमसहोमेष्वध्वर्युकर्तृत्वाधिकरणम् ।। २३ ।।</trailer>
<pb n="825"/>
<head>अथ चतुर्विशं श्येनादेरनेककर्तृत्वाधिकरणम्</head>
<sutra>वेदोपदेशास्पूर्ववद्वेदान्यत्वे यथोपशं स्युः ।। ३. ७. ५० ।।</sutra>
<head>विषयसंशयसङ्गतयः</head>
<p>अस्त्यौद्गात्रे समाम्नातः श्येनः, आध्वर्यवे वाजपेयः । तत्र
सन्देहः—किं श्येने उद्गातृभिरेव पदार्थाः कर्त्तव्याः वाजपेयेऽ-
ध्वर्युभिः ? उतोभयत्र नानाऋत्विग्भिः ? इति । इदानीं प्रसङ्गा-
त्प्रकृतसमाख्ययोर्बाध्यबाधकभावो निरूप्यते ।</p>
<head>पूर्वपक्षः</head>
<p>अत्रायं पूर्वपक्षः—श्येनस्तावदौद्गात्रवेदे समाम्नातत्वेनास्य
च ज्योतिष्टोमविकारत्वादतिदेशेन नानाकर्त्तृकाः पदार्थाः प्राप्ता
इति । तेन यद्यपि साक्षादौद्गात्रप्रधानप्रायवचनेन साङ्गस्यैकस्य
विधानात्तदन्तर्गताङ्गान्यपि विधियन्त इति तान्यप्यौद्गात्राणि ।
अतो ‘गुणमुख्यव्यतिक्रमे तदर्थत्वान्मुख्येन वेदसंयोगः’ इत्यनेन
न्यायेनाङ्गेषूद्गतैव कर्त्तेति । किञ्च प्रकृतवेदाङ्गेषु सामाख्याति-
कान्येव कर्त्रन्तराणि । तच्च समाख्यया विकृतिष्वध्वर्युणैव
कर्त्तव्यमिति । एवं प्राप्तेऽभिधायते—</p>
<sutra>तद्ग्रहणाद्वा स्वधर्मः स्यादधिकारसामार्थ्यात्सहाङ्गैरव्य-
क्तश्शेषे ।। ३. ७. ५१ ।।</sutra>
<pb n="826"/>
<head>सिद्धान्तः</head>
<p>अयमभिप्रायः—भवेदेवं यदि प्रयोगवचनमतिदेशाद्दुर्बलं
न भवेत् । तथाहि—प्रयोगवचनं तावत्प्राप्तानुवाद्यर्थानुपसंहरति ।
विकृतौ प्राकृतपदर्थानामतिदेशतः प्राप्तिर्वक्तव्या । अतिदेशाच्च
प्राकृतसमाख्यानिककर्त्तृसहिता एव प्रथमं पदार्थाः प्राप्ता इति ।
तेन कर्त्रन्तरापेक्षाभावात्प्रयोगवचनेन तथाभूतमेव गृह्यते । तत्र
किमौद्गात्रसमाख्या करिष्यति ? न च वैकृतसमाख्यायाः प्रत्यक्ष-
त्वात्प्रकृतप्राप्तसामाख्यानिककर्त्तृबाधेन निविशत इति वाच्यम् ।
यतः प्राकृती समाख्या क्लृप्तश्रुतिमूला, वैकृती तु कल्पनीयेति
न बाधितुमर्हति । अत एव नात्र गुणमुख्यव्यतिक्रमन्याय-
विषयत्वम् । प्राकृतकर्त्तॄणां समाख्यानुमितश्रुतिविषयत्वेन बलव-
त्वात् । किञ्च प्रधानस्य याजमानत्वेन समाख्यया कर्त्तृविनियोगा-
भावात्कुतस्तद्वारेणाङ्गेषु प्रधानकर्तृसम्बन्धः ? गुणमुख्यव्यतिक्रमे
तु “उपांशु यजुषा क्रियते” इति प्रधानस्यापि यजुर्वेदविहितत्वे-
नोपांशुस्वरसम्बन्धात्तद्द्वारेणाङ्गसम्बन्धोऽपि । अतः प्राकृतकर्तृ-
ग्रहणेन नानाकर्तृक एव श्येनो वाजपेयश्चेति सिद्धम् । तेन
यजुर्वेदे प्राकृतं यत्किञ्चिदप्याम्नायते, तत्रैव परं वैकृतसमाख्या-
निबन्धनकर्त्ता, न त्वन्यत्रापीति ।</p>
<p>प्रयोजनम्—पक्षोक्तम् । सूत्रन्तु—तद्ग्रहणात्प्राकृतसमा-
<pb n="827"/>
ख्यानिककर्तृत्वात् अप्राकृतकर्त्तृग्रहणाछ्येनो वाजपेयश्च तेनैव
स्वधर्मः स्यात् अधिकारसामर्थ्यात् । अव्यक्तश्च वैकृतसमाख्या-
निककर्ता शेष अप्रकृते अङ्गैरिति ।।</p>
<lg>
<l>यो नाम कश्चिदिह संविदितं प्रमेयं
ग्रन्थान्तरे लिखति वा वदति स्वयं वा ।</l>
<l>मत्कर्तृतामननुकीर्त्य स कीर्तिलोभात्
निस्सन्ततिर्जगति जन्मशतानि भूवात् ।।</l>
</lg>
<trailer>इति चतुर्विंशं श्येनादेरनेककर्तृत्वाधिकरणम् ।। २४ ।।</trailer>
<head>इति बालवलभीभुजङ्गापरनाम्नो भट्टभवदेवस्य कृतौ</head>
<head>तौतातितमततिलके तृतीयस्य सप्तमः पादस्समाप्तः ।।</head>
<head>अथ तृतीयाध्यायस्याष्टमः पादः</head>
<head>तत्र प्रथमं दक्षिणादानस्य स्वामिकर्तृत्वाधिकरणम्</head>
<sutra>स्वामिकर्म परिक्रयः कर्मणस्तदर्थत्वात् ।। ३. ८. १ ।।</sutra>
<head>विषयसंशयसङ्गतयः</head>
<p>अस्ति परिक्रयो ज्योतिष्टोमे द्वादशशतम्, दर्शपूर्णमासयोरन्वा-
हार्यम् । तत्र सन्देहः—किमध्वर्युणा परिक्रेतव्या ऋत्विजः ?
उत स्वामिनेति । एतदपि समाख्यापवादत्वेन विचार्यते ।</p>
<pb n="828"/>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—आध्वर्यवे हि वेदे परिक्रय
आम्नायते । तेन परिक्रयोऽप्याध्वर्यव एव । आध्वर्यवं यत्तदध्वर्यु-
णा कर्तव्यम् । परिक्रयोऽप्यध्वर्युकर्तृक एव । ननु स्वीयद्रव्यदा-
नेन परिक्रयो भवति । अध्वर्युश्च द्रव्यार्थमेव परार्थकर्मणे प्रवृत्तः ।
कथं स्वयं द्रव्येणान्यार्थं परिक्रयं करोतीति सम्भाव्यते । उच्यते—
यजमानसहितेन परिक्रयः कर्त्तव्यः । अतो यजमानेनैव लौकिकोपा-
येन तस्य तथा कर्तव्यम्, यथा वाक्यश्रवणेनैव परिक्रयं कर्त्तुमुत्सहत
इति समाख्यानुरोधादेव कल्पनीयम् । एतस्मादेवाध्वर्युणा
परिक्रयः कर्त्तव्यः इति । एवं प्राप्ते—</p>
<head>सिद्धान्तः</head>
<p>अभिधीयते—भवदेवं यद्यधिकारविधिः साङ्गप्रधानानुष्ठातुः
फलसम्बन्धित्वं न प्रतिपादयेत् । फलार्थिनो हि फलसाधने
कर्त्तृत्वम् । फलसाधनं साङ्गमेव प्रधानम् । तेन फलार्थिना
यजमानेन साङ्गमेव प्रधानं कर्त्तव्यम् । तच्च यजमानकर्त्तृत्वं
साङ्गप्रधाने साक्षात्, अङ्गेषु ऋत्विक्परिक्रयद्वारेणेति प्रतिपादितम्—
“शास्त्रफलं प्रयोक्तरि तल्लक्षणत्वात्तस्मात्स्वयं प्रयोगे स्यात्”
इत्यत्र । यदा हि परिक्रयमपि न कुर्यात् तदाधिकारविधिप्रति-
पादितसाङ्गप्रधानकर्तृत्वमेवास्य विरुध्यते । न च लौकिकोपाय-
<pb n="829"/>
द्वारेण कारयिष्यतीति वाच्यम् । वेदविहितपरिक्रयपरित्यागेन
कालवन्नियोगोपायाश्रयानुपपत्तेः । तच्च समाख्यानुराधादेव
कल्पनीयमधिकारविधितस्तस्या दुर्बलत्वादन्यत्र च सावकाशत्वात् ।
तदुक्तम्—</p>
<lg>
<l>लौकिकाश्रयणं तत्र यत्र नान्योऽस्ति वैदिकः ।</l>
<l>वैदिके दक्षिणादाने सति किं लौकिकाश्रयः ।। इति ।।</l>
</lg>
<p>(तं. वा., पृ १११२)</p>
<p>तस्मादधिकारविधिबोधितसाङ्गप्रधानगतयजमान/?/कर्तृत्वसाम-
र्थ्याद्यजमानेनैव परिक्रयः कर्तव्यः । अस्मिंश्चाधिकरणे यजमान-
कर्तृत्वप्रसाधनात्परिक्रये ‘अन्यो वा स्यात् परिक्रयाम्नानात्प्रतिषेधात्
प्रत्यगात्मनि’(जै. सू., ३. ७. २०) इत्यत्र इह सिद्धवत्परिक्रयस्य
यजमानमाश्रित्याङ्गेष्वन्य एव कर्तेति सिद्धान्तितम् । तेनेदमधिकरणं
तस्मात्पूर्वं द्रष्टव्यम् ।</p>
<p>प्रयोजनम्—पक्षोक्तम् । सूत्रन्तु—स्वामिन एव परिक्रयः
कर्म, नाध्वर्योः समस्तस्यैव कर्मणः स्वाम्यर्थत्वादधिकारविधि-
बलेन यजमानकर्तृत्वादिति ।।</p>
<trailer>इति प्रथमं दक्षिणादानास्य स्वामिकर्तृकत्वाधिकरणम् ।। १ ।।</trailer>
<pb n="830"/>
<head>अथ द्वितीयं वपनादीनां याजमानताधिकरणम्</head>
<sutra>संस्कारास्तु पुरुषसामर्थ्ये यथावेदं कर्मवद्
व्यतिष्ठेरन् ।। ३. ८. ३. ।।</sutra>
<head>विषयसंशयौ</head>
<p>ज्योतिष्टोम श्रूयते—“केशश्मश्रु वपते, दतो धावते, नखानि
निकृन्तते, स्नाति” इति । तत्र सन्देहः—किमेवञ्जातीयका
अध्वर्युणा कर्तव्याः ? उत याजमानेनेति । इदानीमुदाहरणान्तरे
लिङ्गेन समाख्याबाधोऽधिकाशङ्कानिराकरणेन प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः—भवत्वधिकारविधिबोधितसाङ्गप्रधानगत-
यजमानकर्तृत्वबलात्समाख्याबाधेन परिक्रयस्य याजमानत्वम् ।
इह तु दन्तधावनादीनामङ्गानां परिक्रीताध्वर्युकर्तृत्वे तेनैव यज-
मानकर्तृत्वोपपत्तेः आध्वर्यवसमाख्यया अध्वर्युकर्तृकत्वमेव । न
चाध्वर्युगतसंस्कारोऽनर्थक इति वाच्यम् । ‘ऋत्विज उपवसन्ति’
इत्यादिवत्कर्तृबलाददृष्टार्थत्वेनोपपत्तेः । ननु ‘फलसंयोगात्स्वामि-
युक्तं प्रधानस्य’ इत्यत्र स्थित एव याजमानत्वे दन्तधावनादीनां
कर्तृसंस्कारकत्वं प्रतिपादितमेव । अतः कथमध्वर्युकर्तृकत्वमा-
श्रीयते ? उच्यते—इहत्यमेव याजमानत्वमङ्गीकृत्य तथा विचा-
रितम् । तेनेदमधिकरणमर्थतस्तस्मार्त्पूं द्रष्टव्यम् । अतः समा-
<pb n="831"/>
ख्यानुग्रहादध्वर्युकर्तृकाण्येव दन्तधावनादीनि । एवं प्राप्तेऽभि-
धीयते—</p>
<sutra>याजमानास्तु तत्प्राधानत्वात्कर्नवत् ।। ३. ८. ४ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्राप्यधिकारविधिसामर्थ्यावगतं
साङ्गप्रधानकर्तृत्वं यजमानस्योपपद्यते । तथाहि—दन्तधावनस्य
संस्कारेषु पाटान्नाध्वर्युकर्तृत्वम् । तद्यदि स्वयमपि न कुर्यात तदा-
धिकारसामर्थ्यावगतं संस्कारेषु कर्तृत्वमेव यजमानस्य न स्यात ।
तेन यत्रैव कर्म प्रति कर्तॄणां गुणभावः, तत्रानेकेषु गुणभूतेषु
अनेककर्मनिर्वृत्यर्थमुपात्तेषु केन किं कर्त्तव्यमित्यपेक्षायां भवति
समाख्या नियामिका, न त्वत्रापाततो वस्तुगुणत्वे तस्या निर्द्धार-
णमिति । न चेयं समाख्या निरोधिका । यजमानस्य दन्तधावनं
केशश्मश्रुवपनं नरवनिकृन्तनञ्चाध्वर्युः करिष्यतीति न वाच्यम् ।
यतो यथालोकसिद्धानामेव पदार्थानां वाक्यार्थन्वयोऽवगम्यते ।
लोके च दन्तधावनस्य स्वकर्तृकत्वान्नखक्षीलनादीनाञ्च नापित-
कर्तृकत्वान्नाध्वर्युकर्तृकत्वं लोकाचारविरोधादिति । “ऋत्विज-
उपवसन्ति” इत्यत्र प्रत्यक्षवचनवशादुपवाससंस्कृतानामेवर्त्त्विजां क-
र्माङ्गत्वावगमादुपवाससंस्कृतर्त्विक्कर्तृकपदार्थसिद्ध्यर्थमेवाचरणामिति
कल्प्यते । इह तु समाख्याया अधिकारविधिसामर्थ्यरूपाल्लिङ्गा-
<pb n="832"/>
द्दुर्बलत्वादधिकारविधिसामर्थ्येन च यजमानकर्तृत्वावगमात्
साक्षादेव समाख्याबोधितदन्तधावनादीनां यजमानकर्तृत्वमिति
सिद्धम् ।</p>
<p>प्रयोजनम्—पक्षोक्तम् । सूत्रन्तु—दन्तधावनादयो यजमा-
नकर्तृका एवेत्यवगमादिति ।।</p>
<trailer>इति द्वितीयं वपनादीनां याजमानताधिकरणम् ।। २ ।।</trailer>
<head>अथ तृतीयं तपसो याजमानताधिकरणम्</head>
<sutra>तपश्च फलसिद्धत्वाल्लोकवत् ।। ३. ८. ९ ।।</sutra>
<head>विषयसंशयौ</head>
<p>तपः श्रूयते—“द्व्यहं नाश्नाति” इति । तत्र सन्देहः—किमा-
र्त्विजं याजमानं वेति । इदानीमुदाहरणान्तरेऽधिकाशङ्कां निवर्त-
यितुं चशब्देन स एव न्यायाऽतिदिश्यते ।</p>
<head>पूर्वपक्षः</head>
<p>अत्रायं पूर्वपक्षः—भवतु दन्तधावनादिसंस्कारेषु कर्तृप्रधा-
नत्वादविनियोजकत्वं समाख्यायाः । इह द्व्यहानशनरूपतपसा
दुष्करत्वेन कर्तृप्रतिकूलत्वात्तदनुग्राहकत्वरूपं कर्तृगुणत्वं नास्तिति ।
कर्तृत्वञ्च गुणभूतम् । तत्र समाख्या नियामिकेति यथासमाख्य-
मेव तपसि कर्तेति । एवं प्राप्ते—</p>
<pb n="833"/>
<head>सिद्धान्तः</head>
<p>अभिधीयते—भवेदेवं यदि दन्तधावनादिवत्तपसोऽप्यनुकूल-
भावेन गुणभावो न भवेत् । तथाहि—द्विविधं कर्तरि कर्मणोऽनु
कूलत्वं भवति—फलोत्पत्यनुकूलगुणान्तरेण वा यजमानेन वा
फलोत्पत्तिप्रतिबन्धकपापापनयनेन वा । कर्तुरपि फलं यजमानीयम-
पेक्षते । तेन यथा दन्तधावनादिनां फलोत्पत्यनुकूलं (?)
कर्तुगुणान्तरयजमानेनानुकूलत्वात्कर्तृगुणत्वम्, तथेहापि यज्ञ-
जन्यफलापूर्वोत्पत्तिप्रतिबन्धकपापापनयेन वा कर्तुरनुकूलत्वा-
त्कर्त्तारं प्रति फलत्वमविरुद्धमिति । न च कथमेतदव-
गम्यत इति वाच्यम् । यतस्तपसस्तावत्प्रकरणश्रुतस्यावश्यं
कथञ्चित्कर्तारं प्रत्युपकारकत्वं कल्पनीयम् । अस्ति च क्रतौ
प्रतिबन्धपापक्षयापेक्षा । शक्नोति च तपो दुःखहेतुत्वादधर्मस्य
दुःखफलत्वेन दुःखविनाश्यत्वात्सन्निधानाकाङ्क्षायोग्यत्वैरपनेतुम् ।
यथैव ‘प्रायश्चित्ताचरणाद्दुःखेनाल्पेनापि महते दुःखान्तराय प्रवृत्त-
स्सन्नधर्मो विनाश्यते’ इति वचनाद्गम्यते, तथेहाप्येतावतैव दुःखेन
समस्तस्यापि कर्त्रात्मफलप्रतिबन्धहेतोः पापस्य विनाश इति
निश्चीयते । तस्य च फलप्रतिबन्धहेतोः पापस्य क्षयात्फलार्थिनो
यजमानस्यैवापेक्ष्यत इति तपसो याजमानत्वमेवेति सिद्धम् । यत्र
पुनः प्रत्यक्षश्रुतं वचनमस्ति, यथा “सर्वे ऋत्विज उपवसन्ति” इति
<pb n="834"/>
तत्र वचनबलादृत्विक्कर्तृकमपि भवतीति पूर्वमेवोक्तम् । तथाच सूत्रम्—
‘वचनादितरेषां स्यात्’ इति । तेन यत्र कर्मणि कर्तुर्गुणभावः, तत्रैव
समाख्यया कर्तृविनियोगेः । यथा याज्ञिकं बार्हस्पत्यं ज्योतिष्टो-
मादि । तत्र कर्तृनियमो नान्यत्रेति । तथाच सूत्रम्—
‘गुणत्वाच्च वेदेन न व्यवस्था स्यात’ (जै. सू., ३. ८. १२) इति ।</p>
<p>प्रयोजनम्—पक्षोक्तम् । सूत्रन्तु—तपोऽपि याजमानमेव
लोकवत्प्रतिपतिव्युदासेन फलसिद्धावनुकूलत्वादिति ।।</p>
<trailer>इति तृतीयं तपसो याजमानताधिकरणम् ।। ३ ।।</trailer>
<head>अथ चतुर्थं हिरण्यमालित्वाद्यधिकरणम्</head>
<head>विवयसंशयौ</head>
<p>एवं वा—श्येने श्रूयते—“लोहितोष्णीषा ऋत्विजः प्रचरन्ति”
इति । वाजपेये च “हिरण्यमालिन ऋत्विजः प्रचरन्ति” इति । तत्र
सन्देहः—किं श्येने उद्गातृभिर्लोहितोष्णीषता कर्त्तव्या ? वाजपेये
चाध्वर्युभिर्हिरण्यमालित्वम् ? उत सर्वैः ऋत्विग्भिः ? इति ।
‘गुणत्वाद्वेदेन न व्यवस्था स्यात्’ इति सूत्रं पूर्वाधिकरणशेषतया
व्याख्यातम् । यत्र कर्त्ता गुणभूतः, तत्र समाख्या नियामिका ।
इह तूपवासस्य कर्त्तृगुणत्वान्न समाख्याहेतुभूतेन वेदेन व्यवस्था
स्यादिति । एतच्च व्याख्यानं ‘गुणत्वेन तस्य निर्द्देशः’इत्यनेनैव
<pb n="835"/>
पूर्वाधिकरणसूत्रेण गतत्वादनतिप्रयोजनमित्युदाहरणान्तरेऽधिका-
शङ्कानिरासार्थमन्यथा व्याख्यायते ।</p>
<head>पूर्वपक्षः</head>
<p>अत्रायं पूर्वपक्षः—‘वचनादितरेषां स्यात’ इत्यत्र येषां संस्का-
राणां वचनादृत्विक्सम्बन्धः, तत्र ऋत्विग्भिः कर्त्तव्या इति
प्रतिपादितम् । यदि च लोहितोष्णीषत्वमुद्गातृभिर्हिरण्यमालित्व-
मध्वर्युभिः क्रियते, तत्रापि तत्सकर्तृकत्वमविरुद्धमेव । न हि दुर्बल-
तया बाध्यते, अपि तर्हि विरोधेन । न चात्र समाख्याविषय-
कर्तृकपरिग्रहे ऋत्विक्च्छब्दस्य कश्चिद्विरोधः । तेन यथा
“बर्हिषि हवींष्यासादयति” इति वाक्यं प्रकरणानुरोधेन दार्शपौ-
र्णमासिकहविर्विशेषविषयं व्यवस्थापितम् तथा “लो/?/हितोष्णीषा
ऋत्विजः प्रचरन्ति” इत्यपि वाक्यं समाख्यानुरोधेनोद्गातृविषयमेव
व्यवस्थास्यते, हिरण्यमालिवाक्यं चाध्वर्युविषयमेव व्यवस्थास्यत
इति । एवं प्राप्तेऽभिधीयते—</p>
<sutra>गुणत्वाच्च वेदेन न व्यवस्था स्यात् ।। ३. ८. १२ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यत्र समाख्यावकाशो भवते ।
तथाहि—यत्रानेकानि कर्माणि प्रधानभूतानि कर्त्तारश्चानेके
<pb n="836"/>
गुणभूताः तत्रैकेनैव कर्त्रा एकस्मिन् कर्मणि निर्वर्त्तिते प्रधान-
त्वात्कर्मणां गुणभूतकर्त्रनुरोधेन पुनरावृत्यसम्भवात्प्रतिकर्म
भवत्यपेक्षा—किं केन कर्तव्यमिति । तत्रापेक्षायां भवति समा-
ख्याया नियामकत्वम् । इह त्वृत्विजां प्रधानत्वाल्लोहितोष्णीषताया
हिरण्यमालितायाश्च प्रतिप्रधानगुणावृत्तिन्यायेन सर्वर्त्विक्सम्बन्धो-
पपत्तेः केन कर्तव्येत्यपेक्षाभावात् अविहितप्रसरमेव वाक्यं न
समाख्यया नियन्तुं शक्यते । तदुक्तम्—</p>
<lg>
<l>संस्कारत्वादतिक्रान्ते समाख्यागोचरे सति ।</l>
<l>वचनेवर्त्विजां तेनैवान्येष्वपि स्थिताः ।। इति ।</l>
</lg>
<p>(तं. वा., पृ. १११७)</p>
<p>“बर्हिषि हवींष्यासादयति” इत्यत्र हविःस्वरूपमात्रे बर्हिर्विधा-
नानर्थक्यादवश्यमपूर्वसाधनलक्षणार्थं वाक्येन प्रकरणमपेक्षणीय-
मिति युक्तं व्यवस्थेति । न चेह तथा समाख्येति वाक्यबला-
च्छ्येने वाजपेये च लोहितोष्णीषत्वं हिरण्यमालित्वञ्च सर्वर्त्वि-
ग्भिरेव कर्तव्यमिति ।</p>
<p>प्रयोजनम्—पक्षोक्तम् । सूत्रन्तु—गुणत्वाल्लोहितोष्णीष-
ताया हिरण्यमालितायाश्च वेदेन समाख्याद्वारा न व्यवस्था
स्यादिति ।।</p>
<trailer>इति चतुर्थं हिरण्यमालित्वाद्यधिकतणम् ।। ४ ।।</trailer>
<pb n="837"/>
<head>अथ पञ्चयं गुणकामानां याजमानत्वाधिकरणम्</head>
<sutra>तथा कामोऽर्थसंयोगात् ।। ३. ८. १३ ।।</sutra>
<head>विषयसंशयसङ्गतयः</head>
<p>ज्योतिष्टोमे श्रूयते—“यदि कामयेत वर्षुकः पर्जन्यः स्यादिति
नीचैः सदो मिनुयात्” इति । तत्र सन्देहः—किमार्त्विजः कामः ?
उत याजमानः ? इति । पूर्वत्र ‘वेदेन न व्यवस्था स्यात्’ इति
सूत्रं पूर्वाधिकरणशेषभूतं मन्यमानस्तमेव न्यायमुदाहरणान्तरे
ऽधिकाशङ्कानिरासार्थं तथाशब्देनातिदिशति ।</p>
<head>पूर्वपक्षः</head>
<p>पूर्वपक्षस्तु—सदोमानं तावत्समाख्यानियतमध्वर्युकर्तृकं यदि
कामयेत सदो मिनुयादिति । अत्र च कामनायाः सदोमान-
समानाधिकरण्यं प्रतीयते । तेन कामोऽप्याध्वर्यव एव, न तु
याजमान इति । आत्मनेपदवशात्साङ्गस्यैव यागस्य फलं यज-
मानगतमेव । न च काम्यमानं फलं भवति । तेन यजमानेनैव
कामयितव्यमिति कथमध्वर्योः कामनाशङ्का ? उच्यते—साङ्गस्य
यागस्य फलं यजमानेनैव नीचमानाश्रितम् (?) । स्वयं न यागो
नापि यागाङ्गम्, पुरुषार्थत्वात् । तेनाविरुद्धत्वात्सामानाधिकर-
ण्यमुपदेशात् । तथाहि—“स्वर्ग/?/कामो यजेत्” इत्यत्रात्पनेपदा-
<pb n="838"/>
त्कृत्स्नप्रयोगगतं फलं याजमानस्यैव प्रतीयते । सदोमानञ्च
क्रत्वङ्गम् । नीचैस्त्वञ्च पुरुषार्थत्वाद्यद्यपि न प्रकृतक्रतत्वङ्नम्,
तथापि क्रत्वङ्गसदोमानाश्रितत्वात्प्रकृतप्रयोगान्तर्गतमेव । प्रयोग-
फलञ्च यजमानस्येति नीचैस्त्वस्यापि फलं यजमानगतमेव ।
किञ्च “नीचैस्सदो मिनुयात्” इति परस्मैपदं दृश्यते । अध्व-
र्युगतत्वे च कर्त्रभिप्रेतक्रियाफलत्वान्मिन्वीतेत्यात्मनेपदं स्यात्,
ञित्वात् । अतस्तदेतदात्मनेपदपरस्मैपदश्रुतिविरोधाद्वाक्यगम्यसा-
मानाधिकरण्यं बाध्यत एवेति वैयधिकरण्येनैवात्रान्वयः—यदि
पर्जन्यो वर्षेदिति यजमानः कामयेत्तदाध्वर्युर्नीचैः सदो मिनु-
यादिति । यत्र पुनः स्पष्टमेव वचने ऋत्विक्सम्बद्धे फलप्रति-
पादकत्वमस्ति, यथा “उद्गातात्मने च यजमानाय च यं कामं
कायमते तं कायमते” इति, तत्रोद्गातरेव फलमिति स्थितः ।</p>
<p>प्रयोजनम्—पक्षोक्तम् । सूत्रन्तु—यथा तपो याजमानं
तथा गुणकामोऽपि याजमान एव, अर्थसंयोगात् यजमानस्यैव
प्रयोगगतप्रयोजनसम्बन्धादिति ।</p>
<trailer>इति पञ्चमं गुणकामानां याजमानताधिकरणम् ।। ५ ।।</trailer>
<pb n="839"/>
<head>अथं षष्ठं प्रोत्साहनमन्त्राणां याजमानताधिकरणम्</head>
<sutra>मन्त्राश्चाकर्मकरणास्तद्वत् ।। ३. ८. १५ ।।</sutra>
<head>विषयसंशयौ</head>
<p>इहैवञ्जातीयका मन्त्रा उदाहरणम्—“आयुर्द्दा अग्नेऽस्यायुर्मे
देहि वर्चोधा अग्नेऽपि/?/ वर्चो मे दे/?/हि चक्षुर्द्दा अग्नेऽसि चक्षुर्मे देहि”
इति । तेषु सन्देहः—किमार्त्विजाः ? उत याजमानाः ? इति ।
इहाप्याधिकाशङ्कानिरासार्थं पूर्वोक्तन्यायस्तद्वच्छब्देनातिदिश्यते ।</p>
<head>पूर्वपक्षः</head>
<p>पूर्वंपक्षस्तु—भवतु फलाय विधीयमानस्य नीचैस्त्वादेः
प्रकृतप्रयोगान्तर्गतत्वात्फलम्, याजमानत्वेन कामनाया अपि याज
मानत्वम् । आयुर्दादिमन्त्राणां त्वविधायकत्वेन यथाप्राप्तफलानुवाद-
कत्वम् । फलञ्च प्रकृते कर्मणि यथा यजमानस्य स्वर्गादिरूपमस्ति,
तथर्त्विजामपि दक्षिणारूपमस्त्येव । यजमानफलानुवादकत्वेन
मन्त्रपदानां मुख्यत्वम् । स्वर्गस्य फलास्यायुरादिपदैरनभिधानात् ।
यथा च लक्षणया तदनुवादकत्वं, तथर्त्विक्फलानुवादकमपि
सम्भवत्येव । तेन समाख्यावगताध्वर्युकर्तृत्वानुरोधेनाध्वर्योरेव
दक्षिणालाभात्मकफलमायुरादिरूपेणोत्साहनार्थमाशास्यते । त-
स्पादध्वर्युणैवञ्जातीयका मन्त्राः प्रयोक्तव्या इति । एवं प्राप्ते—</p>
<pb n="840"/>
<head>सिद्धान्तः</head>
<p>अभिधीयते—भवेदेवं यद्यृत्विजां फलमग्नेः सकाशादाशास-
नमर्हेत् । तद्ध्यग्नितः फलमेतदाशास्महे । यजमानस्य च फलं
कर्मद्वारेणाग्निसम्बन्धिना । ऋत्विक्फलन्तु नाग्नितः प्रार्थनीयम् ।
यजमानादेव तस्य लभ्यमानत्वेनाग्निसम्बन्धाभावात् । किञ्चोत्साह-
जननार्थमिदमाशासनम् यजमानफलं चात्यन्तादृष्टं यथाचोदितानुष्ठा-
नसाध्यम् । तदाशास्यमानमुत्साहजननं यथाचोदितप्रयोगसम्पत्ति-
हेतुर्भूत्वा सिध्यतीति तदेवाशासनीयम् । ऋत्विक्फलन्तु यजमान-
व्यापारकरणादेव सिद्धमाशासनं प्रयुङ्क्ते । अतो यजमानस्यैवा-
शासनयोग्यरूपं लिङ्गेन समाख्याया बाधितत्वाद्यजमानेनैवाशी-
र्मन्त्राः प्रयोक्तव्या इति सिद्धम् ।</p>
<p>प्रयोजनम्—पक्षोक्तम् । सूत्रन्तु—मन्त्राश्चाकर्मकरणायैर्मन्त्रैः
कर्म न क्रियते, तेऽपि याजमानाः तद्वद्नुणकामवदिति ।।</p>
<trailer>इति षष्ठं प्रोत्साहनमन्त्राणां याजमानताधिकरणम् ।। ६ ।।</trailer>
<head>अथ सप्तमं द्व्याम्नातानामुभयार्थताधिकरणम्</head>
<sutra>द्वयाम्नातेषूभौ द्व्यान्मानास्यार्थवत्वात् ।। ३. ८. १७ ।।</sutra>
<head>विषयसंशयसङ्गतयः</head>
<p>स्तो दर्शपूर्णमासो । तत्र द्व्यान्माता मन्त्राः आध्वर्यने काण्डे
<pb n="841"/>
याजमाने च । आज्यं यैर्गृह्यते “पञ्चानां त्वा वातानां यन्त्राय
धर्त्ताय गृह्णामि” इत्येवमादयः । तथा स्रुग्व्यूहने—“वाजस्य मा
प्रसवेनोद्याभेणोदग्रभीत” इति । तत्र सन्देहः—किं त उभाभ्यामपि
कर्तृव्याः ? उताध्वर्युणैवेति । इदानीं तत्र समाख्यानिबन्धनैक-
कर्तृकतापवादः क्रियते ।</p>
<head>पूर्वपक्षः</head>
<p>अत्रायं पूर्वपक्षः—यद्यपि सामान्यसमाख्यातो विशेषसमाख्या
बलीयसी, तथापि मन्त्राणामनुष्ठेयप्रकाशनेनार्थवत्वात्कर्मणाञ्च
समाख्यया अध्वर्युकर्तृकत्वाद्येनैव कर्म कर्तव्यम्, तस्यैव कर्म-
प्रकाशनार्थं मन्त्रप्रयोगोऽपेक्षित इत्यपेक्षातारतम्यात्समान्यसमाख्यैव
बलीयसीत्यध्वर्युणैव मन्त्राः प्रयोक्तव्याः । तेन यदेतद्याजमान-
काण्डे समाम्नातं तत्स्वरूपज्ञानार्थम् । तस्याध्वर्युकर्तृविनियोगार्थ-
त्वमिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं याजमाने समाम्नानमन्यथा यद्युपपद्येत ।
तथाहि—न तावन्मन्त्रस्वरूपज्ञानार्थम्, तस्याध्वर्यवे पाठमात्र-
सिद्धत्वात् । तेन याजमाने काण्डेऽपि समाम्नाते अन्यप्रयोजन-
त्वाद्यजमानप्रयोगार्थमेव । न च यजमानप्रयोगो निष्प्रयोजनः ।
यथाहि अध्वर्युणा पदार्थाः कर्तव्यास्तथा यजमानेन प्रदानार्थं
<pb n="842"/>
प्रत्यवेक्षितव्यम् । तेनोभाभ्यामेव मन्त्रप्रयोगस्यापेक्षितत्वादु-
भाभ्यामेव प्रयोक्तव्यमिति । यत्र तु याजमाने समाम्नानं नास्ति
तत्रोपायान्तरेण प्रत्यवेक्षिष्यते । इह तु विद्यमानत्वादाशासन-
मन्त्रैरेवेति सिद्धम् ।</p>
<p>प्रयोजनम्—पक्षोक्तम् । सूत्रन्तु—द्वयाम्नाते उभावप्यध्वर्यु-
यजमानौ प्रयोजकौ । एवं सन्निध्याम्नानस्यार्थवत्वं भवतीति ।।</p>
<trailer>इति सप्तम द्व्याम्नातानामुभयार्थत्वाधिकरणम् ।। ७ ।।</trailer>
<head>अथाष्टममभिज्ञवाचनाधिकरणम्</head>
<sutra>ज्ञाते च वाचनं न ह्यविद्वान्विहितोऽस्ति ।। ३. ८. १८ ।।</sutra>
<head>विषयसंशयौ</head>
<p>वाजपेये श्रूयते—“क्लृप्तीर्यजमानं वाचयति । उज्जितीर्यजमानं
वाचयति” इति । तत्र सन्देहः—किं ज्ञश्चाज्ञश्च सर्वो वाचयितव्यः ?
उत ज्ञ एवेति । इदानीं समाख्यया वाचनस्याध्वर्युकर्तृकत्वे
सिद्धे वाचयितव्यविशेषः प्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षः—“क्लृप्तीर्यजमानं वाचयति” इत्यत्र यज-
मानविशेषो न श्रूयते । तथाच मन्त्रज्ञो यजमानोऽमुं मन्त्रं पठेदिति
<pb n="843"/>
प्रयुङ्क्ते मन्त्रेण वोच्यते । तथैव मन्त्रज्ञोऽपि प्रतिपदमुच्चार्य
वाचयितव्यः । (?) अतएव न द्वौ वाचयितव्यौ । अथवा यो मन्त्रज्ञः
स प्रयुक्तिमन्तरेणापि स्वत एव मन्त्रमुच्चारयत्येव । तेन वाचन-
विधानार्थवत्वायाविद्वानेव वाचयितव्य इति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि कामश्रुतिपरिगृहीतमध्ययनं भवेत् ।
तदा ह्यमन्त्रज्ञोऽपि प्रयोगकाले पादं वा खण्डशो वा वाचयति ।
किन्त्वेतावदेव श्रूयते—“स्वाध्यायोऽध्येतव्यः” इति । तथाच
सत्यन्यथोपलब्धविद्यमेवाधिकरिणमध्येतव्य इत्यासाद्य क्रतुविध-
यश्चरितार्थाः न प्रयोगे शाब्दमन्त्रशिक्षणं प्रयुञ्जते, अनारभ्य-
श्रुताधानासिद्धमग्निं प्राप्य लब्धविधयो यथा प्रयोगकाले नाधानं
प्रयुञ्जते । यत्तु मन्त्रज्ञस्य वाचनमनर्थकमिति अमन्त्रज्ञ एव
वाचयितव्य इत्युक्तम्, सत्यपि ज्ञाने नाप्रयुक्तो नियमेन ब्रूते ।
नाग्निना विहरेदिति प्रैषवचनं मन्त्रज्ञेऽपि वचनस्यार्थवत्वान्नाज्ञ
एव वाचयितव्य इति । किञ्च वाचयितीति वचने नियुञ्जीतेति
विध्यर्थमशिक्षितस्य वाचनाशक्तेः शिक्षयाक्षेप्तव्या । सा
चाध्ययनविधिनाध्ययनोपायेनैव कर्मविधिपरिगृहीतेनाध्वर्युणा प्रयोगे
शब्दतः कर्त्तव्येति । अतो मन्त्रस्यैवाधिकारान्मन्त्रज्ञ एव वाच-
यितव्य इति सिद्धम् ।</p>
<pb n="844"/>
<p>प्रयोजनम्—पक्षोक्तम् । सूत्रन्तु—ज्ञातमन्त्रस्यैव यजमानस्य
वाचनममन्त्रज्ञस्याधिकाराभावादिति ।</p>
<trailer>इत्यष्टममभिज्ञवाचनाधिकरणम् ।। ८ ।।</trailer>
<head>अथं नवमं द्वादशद्वन्द्वानामाध्वर्यवत्वाधिकरणम्</head>
<sutra>याजमाने समाख्यानात्कर्माणि याजमानं स्युः ।। ३. ८. १९ ।।</sutra>
<head>विषयसंशयसङ्गतयः</head>
<p>स्तो दर्शपूर्णमासौ । तत्र याजमाने कर्माण्याम्नातानि द्वादश
द्वन्द्वानि—“वत्सञ्चोपावसृजत्युखां चाधिश्रयति, अव च हन्ति,
द्वषदुपुले च समाहन्ति, अधि च वपते, कपालानि चोपदधाति,
पुरोडाशञ्चाधिश्रयति आज्यञ्च, स्तम्वयजुश्च हरति, अभि च गृह्णाति,
वेदिञ्च परिगृह्णाति, पत्नीं सन्नह्यति, प्रोक्षणीश्चासादयति, आज्यञ्चैव
एतानि वै द्वादशद्वन्द्वानि दर्शपूर्णमासयोः” इति । तत्र सन्देहः—
किमेतान्यध्वर्योः कर्माणि ? उत यजमानस्येति । इदानीं सामा-
न्यसमाख्यया विशेषसमाख्याया बाधः प्रसङ्गात्प्रतिपाद्यते ।</p>
<head>पूर्वपक्षः</head>
<p>अत्रायं पूर्वपक्षः—उखाधिश्रयणावहन्त्यादीनि द्वादशकर्म-
द्वन्द्वानि अध्वर्युवेदे याजमाने काण्डे समाम्नातानि । न च तानि
ह्या/?/म्नातमन्त्रेण तदुभाभ्यां कर्तुं शक्यन्ते । तत्र हि मन्त्रैकत्वेऽपि
<pb n="845"/>
पाठद्वयं स्यात् (?) दानविधिसमर्पितस्य विधियोगतः सामर्थ्ये
प्रयोगः । तयोश्च प्रयोगविधिपरिगृहीतत्वात्कर्तृद्वयं सावकाशम् ।
उखाधिश्रयणादिकर्मणान्त्वनुष्ठानद्वयेन केनचित्समर्पितमिति सकृदेव
प्रयोगवचनगृहीतानि सकृदेव कर्त्तव्यानि । न च द्वादशकर्मणां
द्वन्द्वभूतानां स्वरूपमात्रेणाध्वर्युवेदाम्नानं द्वन्द्वरूपेण याजमान-
काण्डे समाख्यातसामान्यरूपं द्वन्द्वं यजमानेन कर्तव्यं, कर्माणि
चाध्वर्युणेति सम्भवति, सामीप्यस्याकर्मत्वेन कर्तृभेदासम्भवात् ।
तेनैतच्छ्रूयमाणानां कर्मणां न समाख्यासामान्येन कर्त्रन्तरप्रयुक्तिः ।
तेनैककर्तृत्वे सति अध्वर्युवेदसमाख्यातो याजमानकाण्डसमाख्याया
विशेषरूपत्वेन बलीयस्त्वाद्विशेषसमाख्यावशात्सामान्यसमाख्यां
बाधित्वा यजमानेनैव कर्माणि कर्त्तव्यानि । आम्नानञ्चोत्पत्ति-
विनियोगाभ्यासेनैवोपपन्नमिति । एवं प्राप्तेऽभिधीयते—</p>
<trailer>अध्वर्युर्वा तदर्थो हि न्यायपूर्वं समाख्यानम् ।। ३. ८. २० ।।</trailer>
<head>सिद्धान्तः</head>
<p>अयमभिप्रायः—भवेदेवं यदि कर्मणां विधानं याजमान-
काण्डे भवेत् । किन्त्वध्वर्युवेदविहितानामेव कर्माणां द्वन्द्वतामात्रं
याजमाने विधीयते । “एतानि वै द्वादश द्वन्द्वानि दर्शपूर्णमासयोः”
इति याजमानकाण्डे श्रवणात् । न तु द्वन्द्वतारूपगुणानुरोधेन
कर्मणामपि प्रधानभूतानां याजमानत्वं/?/ सम्भवति । अङ्गगुण-
<pb n="846"/>
विरोधन्यायविरोधात् । तेन कर्मणामाध्वर्यवसमाख्यया अध्व-
र्युकर्तृकत्वात्तदनुरोधेन द्वन्द्वानामापि कर्मणामन्योन्यसामीप्यरूपमध्व-
र्युकर्तृकत्वमेव । याजमानकाण्डे तु द्वन्द्वाताविधानं न्यायात्तु
विस्तारेण याजमानस्य स्मारकमेवेति सिद्धम् ।</p>
<p>प्रयोजनम्—पक्षोक्तम् । सूत्रन्तु—अध्वर्युरेव द्वन्द्वेषु
कर्मसु कर्त्ता कर्मामेव तस्यानुवादकत्वाद्योजमानसमाख्यानं
तत्स्मृतिमात्रप्रयोजनं न्यायवशादिति ।।</p>
<trailer>इति नवमं द्वादशद्वन्द्वानामाध्वर्यवत्वाधिकरणम् ।। ९ ।।</trailer>
<head>अथ दशमं हातुः करणमन्त्रानुष्ठातृत्वाधिकरणम्</head>
<sutra>विप्रतिषेधेन करणः समवायविशेषादितरमन्यस्तेषां
यतो विशेषः स्यात् ।। ३. ८. २१ ।।</sutra>
<head>विषयसंशयसङ्गतयः</head>
<p>अस्ति ज्योतिष्टोमे अग्नीषोमीयः पशुः । तस्य यूपस्य
परिव्याणे मन्त्रो—एक आध्वर्यवः “परिवीरसि” इति करणः,
अपरो हेतुः “युवा सुवासाः” इति क्रियमाणानुवादः । तयोश्चोद-
कपरम्परया कुण्डपायिनामयनं प्राप्तयोर्भवति सन्देहः । कः पुनरसौ ?
तत्र/?/ ऋत्विक्सामस आम्नातः—“यो होता साऽध्वर्युः” इति ।
<pb n="847"/>
किं करणमात्रमाध्वर्यवं होता कुर्यात् ? किं वा हौत्रं क्रियमाणा-
नुवादिनमिति । इदमपि प्रसङ्गादनन्तरं निरूप्यते ।</p>
<head>पूर्वपक्षसिद्धान्तौ</head>
<p>अत्रायं पूर्वपक्षः—“परिवीरसि युवा सुवासाः” इत्येतयोः
करणक्रियमाणानुवादिनोरध्वर्युणा होत्रा च प्रकृतौ युगपत्प्रयुक्तयोः
कौण्डपायिनामयने “यो होता सोऽध्वर्युः”इति वचनेन होत्रध्वर्य-
कर्मणोरेककर्त्तृकत्वमेवावगम्यते । तत्रापि प्रयागो/?/पनिपतितमनु-
पजातविरोधं होतृशब्दमेव मुख्यार्थ परिगृह्य चरमोपनिपतितो
विरोधदशां प्राप्तोऽध्वर्युशब्दः कार्यलक्षणार्थो वर्णनीयः । तेन
होत्रैव करणक्रियमाणार्थानुवादिनौ मन्त्रौ प्रयोक्तव्याविति
प्राप्नोति । न चोभयमन्त्रप्रयोगं कर्तुं युगपदेकः शक्नोतीत्यनियमेन
कदाचित्करणमन्त्रस्य कदाचित्क्रियमाणानुवादिनो मन्त्रस्य होत्रा
प्रयोगः कर्त्तव्य इति । अथवा “यो होता सोऽध्वर्युः” इत्यजहत्स्व-
कार्यस्यैव होतुराध्वर्यवविधानात् स्वतन्त्रं क्रियमाणानुवादी
होत्रा प्रयोक्तव्यः । आध्वर्यवः करणमन्त्रः ।</p>
<p>प्रयोगान्वयस्तु “यो होता सोऽध्वर्युः”इत्येतस्मादुपदेशात् ।
अतिदेशाच्चोपदेशो बलवानिति करणमन्त्रः एव होत्रा
प्रयोक्तव्यः । यत्त्वजहत्स्वकार्य एव होता आध्वर्यवेण
सम्बध्यत इत्युक्तम्, न हि होत्रा योगाद्धौत्रम् । अपि तर्हि होतुः
<pb n="848"/>
कर्म हौत्रम् । यथा राज्ञः कर्म राज्यम्, न तु राज्ययोगाद्राजेति ।
तेनर्ग्वेदाध्ययनमात्रेणैव योग्यतया होत्रान्वयसिद्धेः परित्यक्तस्वका-
र्यस्यापि होतुराध्वर्यवे विधानोपपत्तेः, उपदेशसामर्थ्यात् होत्रा
करण एव मन्त्रः प्रयोक्तव्यः । होतृप्रतिपुरुषेण क्रियमाणानुवादी
मन्त्रः प्रयोक्तव्य इति । ननु करणस्य ‘मन्त्रान्तेन कर्मादिसन्निपातः’
(जै. सू. १२. ३. २०) इत्यनेन न्यायेन परिव्याणात्प्रागेव करणम-
न्त्रस्य प्रयोगः प्राप्नोति, क्रियमाणानुवादिनस्तु क्रियमाण एव
परिव्याणे प्रयोगः । तेन भिन्नकालयोर्मन्त्रयोरेकेनापि होत्रा
प्रयुज्यमानयोर्न कश्चिद्विरोधः । तदुक्तम्—</p>
<lg>
<l>एककालप्रयोगो हि विरोधो मन्त्रयोर्भवेत् ।</l>
<l>करणः प्राक् क्रियातस्तु परतश्चेतरः स्थितः ।। इति ।</l>
</lg>
<p>(त. वा., पृ. ११२५)</p>
<p>उच्यते—क्रियमाणता हि परिव्याणस्याद्यपरिस्पन्दात्प्रभृति-
समाप्तिपर्यन्तम् । तेनाद्यपरिस्पन्दात्प्रभृत्येव क्रियमाणानुवादिनः
कालः । “युवा सुवासाः परिवीरसि” इति मन्त्रेऽपि असीत्यनेन
सन्निहितो यूपो निर्द्दिश्यते । रशनाच्छादनाय परिव्याणाय
यूपमुपस्थितस्यासौ यूपः सन्निहितो भवति । तत एवाद्यपरिस्प-
न्दात्प्रभृतिपरिव्याणवर्त्तमानत्वम् । अतः समकालत्वाद्भवति
विरोधः । एवञ्च सत्युपदेशात् होतृप्रतिपुरुषेणैव प्रयोक्तव्यः ।
<pb n="849"/>
प्रतिपुरुषेषु मध्ये यस्मिन्विशेषो गृह्यते प्राधान्येन वा कार्यताव्यग्र-
तया वा तेनैव प्रयोक्तव्य इति ।</p>
<trailer>इति दशमं होतुः करणमन्त्रानुष्ठातृत्वाधिकरणम् ।। १० ।।</trailer>
<head>अयैकादशं प्रैषप्रैषार्थयोर्भिन्नकर्तृकत्वाधितरणम्</head>
<sutra>प्रैषेषु च पराधिकारत् ।। ३. ८. २२ ।।</sutra>
<head>विषयसंशयसङ्गतयः</head>
<p>स्तो दर्शपूर्णमासौ । तत्र प्रैषः समाम्नातः—“प्रोक्षणीरासादय,
इध्माबर्हिरुपसादय, स्रुवञ्च स्रुवश्च सम्मृडि्ढ, पत्नीं सन्नह्या-
ज्येनोदेहि” इति । तत्र सन्देहः—किं य एव प्रैषे स एव
प्रैषार्थे ? उतान्य इति । प्रसाङ्गिकं समाप्येदानीं प्रकृत एव
समाख्याया लिङ्गेन विरोधश्चिन्त्यते ।</p>
<head>पूर्वपक्षः</head>
<p>अत्रायं पूर्वपक्षः—प्रोक्षणीरासद्य” इत्यादिप्रैषमन्त्रस्य
प्रोक्षणासादनादिरूपस्य प्रैषार्थेस्य समाख्यया अध्वर्युकर्तृक-
त्वमेव गम्यते । तेन द्वयोरेक एवाध्वर्युः कर्त्ता । न चात्मनि
प्रैषासम्भवेन प्रैषरूपलिङ्गविरोधादेक एवाध्वर्यवसमाख्याबाधेन
भिन्नकर्तृकत्वमिति वाच्यम् । यतो नैवायं प्रैषः, किन्तर्हि ?
प्राप्यकालतायामयं लोट्प्रत्ययः । तत्रापि लोट्प्रत्ययानुशास-
<pb n="850"/>
नात्तस्य चात्र प्रसम्भवात् । ततः “प्रोक्षणीरासाद्य” इति
प्रोक्षण्यासादनरूपायाः प्राप्तकाल इत्यर्थो भवति । तथा च
सत्येक एवाध्वर्युः प्राप्तकालतां निर्द्दिश्य प्रोक्षण्यासादनं
करिष्यति । भवतु प्रैषार्थत्वं तथाप्येक एवाध्वर्युः शरीरिशरीरयो-
रर्थान्तरत्वात् भेदमाश्रित्य प्रैषकः प्रैषश्च भविष्यतीत्येककर्तृकत्व-
मेवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि प्राप्तकालतायामत्र लोट्-
प्रत्यय उपपद्यते । तथाहि—“प्रोक्षणी/?/रा/?/सा/?/दय” इति मध्यम-
पुरुषनिर्द्देशोऽयम् । अधमश्च प्रैष्यो वक्तव्यः । स चान्तर्भावित-
युष्मदर्थत्वात्पुरोवर्त्तिकर्तृविषय एव परं भवति । यथा
‘माणवक समिधमाहर’ इति । प्राप्तकालयाश्च क्रियायाः प्राप्त-
कालता वक्तव्या । न च तत्र युष्मदर्थः कथञ्चिदपि सम्भवति,
असन्निधानात् ऋचेतनत्वाच्च । न च प्राप्तकाल इति क्रियाया
निर्द्देशस्सम्भवेत् । तेन प्राप्तकालतेयं प्रथमपुरुष एव कथञ्चि-
त्सम्भवति, न तु मध्यमोत्तमपुरुषयोः सम्भवति । सम्भवति तु
प्रैषार्थत्वे सन्निहितस्य पुरुषान्तरस्य युष्मदर्थत्वोपपत्तेः । तेन
प्रैषाभिधायकमन्त्रलिङ्गविरोधात्प्रैषार्थयोर्भिन्नकर्तृकत्वमेव । यत्तु
शरीरिशरीरयोरर्थान्तराणां चाभेदे सत्येकस्यैव प्रैषकत्वं प्रैष्यत्वञ्च
<pb n="851"/>
भविष्यतीत्युक्तम्, तदयुक्तम्; प्रैषस्यादृष्टार्थत्वप्रसङ्गात् । विनापि
प्रैषं शरीरिप्रयत्नादेव शरीरचेष्टोत्पत्तेः गौणत्वप्रसङ्गाच्च । श्रुत्य-
विरोधे मुख्यार्थत्वमेव मन्त्राणां न गौणत्वमित्यवधारितं गुण-
मुख्याधिकरणे । तस्मादेवमपि नैककर्तृकत्वं प्रैषप्रैषार्थयाः,
किन्तु भिन्नकर्तृकत्वमेवेति सिद्धम् ।</p>
<p>प्रयोजनम्—पक्षोक्तम् । सूत्रन्तु—प्रैषेषु यः कर्ता ततो-
ऽन्यः प्रैषार्थः प्रैषस्य स्वभावतोऽन्यविषयत्वादिति ।।</p>
<trailer>इत्येकादशं प्रैषप्रैषार्थयोर्भिन्नकर्तृकत्वाधिकरणम् ।। ११ ।।</trailer>
<head>अथ व्दादशं प्रैषस्याध्वर्यवत्वाधिकरणम्</head>
<sutra>अध्वर्युस्तु दर्शनात् ।। ३. ८. २३ ।।</sutra>
<head>संशयसङ्गती</head>
<p>अथैवं गते इदं सन्दिह्यते—किमध्वर्युरग्नीधं प्रेष्यति ?
उताग्नीदध्वर्युमिति । इदं प्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षः-द्वयोस्तावत्प्रैषप्रैषार्थयोः पूर्वोक्तेन न्यायेनैक-
कर्तृकत्वासम्भवादवश्यमेकत्र प्रैषसमाख्याप्राप्तकर्तृसम्बन्धो बाध-
नीयः । तत्र प्रैषार्थस्य प्रधानत्वात्प्रैषस्य तदर्थत्वेन तद्नणत्वे
तदन्तर्भूतत्वात् ‘अङ्गगुणविरोधे च तादर्थ्यात” (जै. सू. १२. २. २७)
<pb n="852"/>
इति न्यायेनाङ्गभूते प्रैष एवाध्वर्युकर्तृकत्वबाधो न तु प्रधानभूते
प्रैषार्थे । किञ्च बहवो हि प्रैषार्थाः प्रैषश्चैक एव निगदत्वेन,
‘भूयसां स्यात्सधर्मत्वम्’ (जै. सू. १२. २. २४.) इत्यनेन न्यायेन
प्रैष एवाध्वर्युबाधो युक्तो न तु प्रैषार्थेषु बहुषु । तथा लिङ्गदर्श-
नादप्यमुमेवाध्वर्युकर्तृकत्वं दर्शयति । एवं हि श्रूयते—‘यदन्वञ्चं
धारयेद्वज्रो वै स्फ्या/?/, वज्रेणाध्वर्युं क्षिण्वीद/?/’ इति । स्फ्यस्य
धारणं तावदेकान्तेनाग्नीध्रकर्तृकं, तस्यैव तदानीमध्येयत्वात् ।
यस्य च हस्ते स्फ्यः स एव प्रेष्यतीत्युचितम् । यतो लोके यः
कर्मकरं प्रेष्यति, सोऽवश्यमभिहितार्थं सङ्कल्प्य दृढीकरणार्थञ्च
किञ्चिदूहादिकं धारयति । अध्वर्यु..........श्चेति अध्वर्युगतदुःखा-
वगमात् अग्नीध एव प्रैषार्थत्वमध्वर्युणैव कर्त्तव्यमिति । एवं
प्राप्तेऽभिधीयते—</p>
<sutra>गौणो वा कर्मसामान्यात् ।। ३. ८. २४ ।।</sutra>
<head>सिद्धान्तः</head>
<p>अयमभिप्रायः—भवेदवं यदि मुख्यः प्रैषो न भवेत् ।
तथाहि—समाख्यया तावत्प्रैषप्रैषार्थयोरध्वर्युकर्तृकत्वमवगम्यते ।
प्रथमञ्चैव प्रैषः कर्त्तव्यः । तदनन्तरञ्च प्रैषार्थ इत्यपि व्यवस्थितम् ।
प्रैषाधीनत्वात्प्रैषार्थानुष्ठानस्य । तत्रान्यतरस्याध्वर्युकर्तृकत्वपरिग्रहे
‘मुख्यं वा पूर्वचोदनाल्लोकवत्’ (जै. सू. १२. २. २४.) इत्यनेन
<pb n="853"/>
न्यायेन प्रैष एव मुख्यभूतेऽध्वर्युकर्तृकत्वं व्याप्तम् । न हि तयोः
कश्चिद्विरोऽधोऽस्ति, यस्मिन्नध्वर्युणा कृते प्रैषार्थे विरोधादन्यः
कर्त्ता भवति । स च मन्त्रलिङ्गादाग्नीध्रः । न चास्याङ्गगुणविरोध-
न्यायविषयत्वम् । प्रैषद्वारेणैव प्रयोजनकस्याध्वर्योः प्रैषत्वेऽपि प्रयो-
जकव्यापारे कर्तृत्वविरोधात् । अध्वर्योस्तु प्रैषार्थकरणे प्रैषे (?)
अन्तमेवाध्वर्युकर्तृकत्वस्य । यतो न हि तेनासौ कृतः कारितो वा ।
न च प्रैषार्थस्य बहुत्वादध्वर्युकर्तृकत्वानुग्रहः, प्रैषाणामपि
बहुत्वात् । अथ प्रैषाणां निगदत्वेनैककर्तृता, तदा प्रैषार्थानामङ्ग-
त्वेनैककर्तृत्वान्न विरोधः । यत्त्वध्वर्युः क्षीयेतेति लिङ्गदर्शनः,
तदयुक्तम्; तत्प्रापकप्रमाणानुसारित्वेनाध्वर्युकर्तृकारित्वेनाग्नाध-
मेवाध्वर्युशब्दः प्रतिपादयिष्यतीति तदप्युपपन्नमेवेति । तस्मादध्व-
र्युप्रेषितोऽग्नीदादिः प्रैषार्थं कुर्यादिति सिद्धम् ।</p>
<p>प्रयोजनम्—पक्षोक्तम् । सूत्रन्तु—अग्नीध एव गौणाऽध्व-
र्युशब्दः कर्मसामान्यात् समानकर्मकारित्वादिति ।।</p>
<trailer>इति द्वादशं प्रैषस्याध्वर्यवत्वाधिकरणम् ।। १२ ।।</trailer>
<pb n="854"/>
<head>अथ त्रयोदशं करणमन्त्रफलस्य याजमानताधिकरणम्</head>
<sutra>ऋत्विक्फलं करणेष्वर्थवत्वात् ।। ३. ८. २५ ।।</sutra>
<head>विषयसंशयसङ्गतयः</head>
<p>दर्शपूर्णमासयोस्समामनन्ति—“ममाग्ने वर्षो/?/ विहवेष्वस्त्विति
पूर्वमग्निं परिगृह्लाति” इति । तत्र सन्देहः—किमृत्विजः फलमाशा-
सितव्यम् ? उत यजमानस्येति । इदमपि मन्त्रप्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षः—दर्शपूर्णमासप्रकरणेऽग्न्यन्वाधाने “ममाग्ने
वर्चो विहवेष्वस्त्विति पूर्वमग्निं गृह्णाति” इति करणमन्त्रोऽयं विधी-
यते । अस्य चायमर्थः—हे अग्ने मम वर्च्चो मम तेजो विहवेषु
स्पर्धास्थानेष्वस्तु भबत्विति । अग्न्यन्वाधानञ्च आहितस्याग्नेः
कर्मानुष्ठानार्थः पुनरारोपणम् । तच्च समाख्यया अध्वर्युकर्तृकमिति
व्यवस्थितम् । करणमन्त्रप्रयोगेऽप्ययं प्रधानसमानकर्तृकत्वानुरोधे-
नाध्वर्युकर्तृक एव । न च यजमानगामि फलमध्वर्युणा ममेति
स्वसम्बन्धितया निर्द्देष्टुं शक्यते । अस्ति चाध्वर्योरपि तद्भावभा-
वितया सम्यक्कर्मानुष्ठानस्वरूपम् । अतस्तदेवाध्वर्युप्रोत्साहनार्थं
मन्त्रेण प्रकाश्यते । तेन करणमन्त्रेषु ममेति मन्त्रेलिङ्गस्यार्थवत्वा-
देवाध्वर्युगतमेव फलमाशासितव्यमिति । एवं प्राप्तेऽभिधीयते—</p>
<sutra>स्वामिनो वा तदर्थत्वात ।। ३. ८. २६ ।।</sutra>
<pb n="855"/>
<head>सिद्धान्तः</head>
<p>अयमभिप्रायः—भवेदेवं यद्यग्न्यन्वाधानाङ्गं मन्त्रो न भवेत् ।
तथाहि—करणमन्त्रोऽयमग्न्यन्वाधानाङ्गमिति स्थितम् । तदङ्गता
च तत्प्रकाशनेन तत्सम्बन्धिप्रकाशनेन वोदितं मन्त्रकरणत्वान्यथा
नुपपत्या यदनेन मन्त्रेण फल प्रकाश्यते, तमग्न्यन्वाधानस्यैव फल-
मिति कल्प्यते । अग्न्यन्वाधानस्य फलं यजमानगतमेव, “दर्शपूर्ण-
मासाभ्यां स्वर्गकामो यजेत” इत्यधिकारवाक्यगतात्मनेपदश्रुति-
बलेन साङ्गप्रधानफलस्यैव यजमानगामित्वावधारणात् । एवञ्च
सत्यात्मनेपदश्रुतिविरोधान्न ममेति पदावगतं मन्त्रलिङ्गमन्यार्थं
वर्णनीयम् । मम यजमानस्यैवेत्यध्याहारेण वा मद्रूपस्य
यजमानस्येति गौणत्वेन वा । तस्मात्करणमन्त्रप्रकाश्यं फलं
यजमानगतमेवेति सिद्धम् ।</p>
<p>लिङ्गमप्येतमेवार्थं दर्शयति—“यां वै काञ्चन यज्ञे ऋत्विज
आशिषमाशासते यजमानस्यैवे सा” इति । यत्र पुनः करणम-
न्त्रप्रकाश्यमपि फलं प्रकृतप्रयोगोपयोगितया ऋत्विग्गतत्वेनैव
यजमानस्यापेक्षितम्, तत्र तथाभूतस्यैव क्रियाफलस्य यजमानक-
र्त्रभिप्रेतत्वेनात्मनेपदश्रुत्यविरोधादृत्विग्गामित्वमेव । यथा—
“अग्नाविष्णू मा वामवक्रमिषं विजिहाथां मा मा सन्ताप्तम” इति ।
अत्र ऋत्विग्गतप्यसन्तापरूपं यजमानस्यापेक्षितम्—असन्तप्तो-
<pb n="856"/>
ऽध्वर्युः सुखं कर्म करोतीति । तदुक्तं सूत्रे—‘कर्मार्थन्तु
फलं तेषा स्वामिनं प्रत्यर्थवत्वात्’ प्रयोजनवत्वादिति । तथा
यत्राध्वर्युयजमानयोः फलसम्बन्धः तत्राध्वर्योरपि भवत्यार्त्विजमपि
फलम् । तथाहि दक्षिणहविर्द्धानस्याधस्ताश्चत्वारः प्रादेशा उपरवाः
प्रादेशान्तरालाः, तत्र हस्तौ प्रवेश्याध्वर्युर्यजमानमाह—किमत्रेति ?
भद्रमिति स प्रत्याह । अध्वर्युराह नौ सह इति । तद्भद्रमावयोः
सहितयोरित्यर्थः । अत्राप्यध्वर्योर्भद्रं कल्पितं प्रकृतप्रयोगसामर्थ्या-
र्थं यजमानस्यापेक्षितमेवेति । अत्रापि यजमानाभिप्रेतत्वात्क्रियाफ-
लस्यात्मनेपदश्रुत्या मन्त्रलिङ्गस्याविरोध इत्यृत्विग्गतमपि फलमिति ।
तदुक्तं सूत्रे—‘व्यपदेशाच्च’ इति । अध्वर्योः साम्राज्यस्य क्रतुसा-
हित्यव्यपदेशादित्यर्थः । तेनैतत्सूत्रद्वयं प्रत्युदाहरणत्वेन पूर्वाधि-
करणशेषभूतमेवेति नाधिकरणान्तरमिति भ्रमितव्यम् ।</p>
<p>प्रयोजनम्—पूर्वपक्षे वर्चो विहिवेष्विति यजमानफलकामना न
कर्त्तव्या । सिद्धान्ते तु कर्त्तव्येति । सूत्रन्तु—स्वामिन एव
फलम्, तदर्थत्वात्साङ्गप्रधानफलस्येति ।।</p>
<sutra>इति त्रयोदशं करणमन्त्रफलस्य यजमानताधिकरणम् ।। १३ ।।</sutra>
<pb n="857"/>
<head>अथ चतुर्दशं धर्माणां प्राकृतकार्यार्थत्वाधिकरणम्</head>
<sutra>द्रव्यसंस्कारः प्रकरणाविशेषात्सर्वकर्मणाम् ।। ३. ८. ३०. ।।</sutra>
<head>विषयसंशयसङ्गतयः</head>
<p>दर्शपूर्णमासयोर्वर्हिर्द्धर्माः श्रूयन्ते । तेषु सन्देहः—किमङ्ग-
प्रधानार्था एते ? उत प्रधानार्थाः ? इति । ‘सर्वेषां वा शेषत्वस्या-
तत्प्रयुक्तत्वात’ (जै. सू., ३. ७. २.) इत्यनेन न्यायेन बर्हिरा-
ज्यधर्माणामङ्गप्रधानबर्हिराद्यर्थत्वं सिद्धमेवेत्युत्तराधिकरणविवक्षार्थं
प्राप्तिसूत्रमेतदिति भाष्यकारेण पूर्वपक्षयित्वा व्याख्यातम् ।
“बर्हिषा यूपावटमवस्तृणाति” “आज्येत यूपमनक्ति” इति पूर्वपक्ष-
सूत्रमेवैतदिति यथावार्त्तिकमेवाधिकरणं प्रस्तूयते—‘द्रव्यसंस्कारः
प्रकरणाविशेषात्सर्वकर्मणाम्’ । ज्योतिष्टोमे पशुरग्नीषोमीयः—“यो
दीक्षियो/?/ यदग्नीषोमीयं पशुमालभते” इति । तत्र श्रूयते—
“बर्हिषा यूपावटमवस्तृणानि” “आज्येन यूपमनक्ति” इति । तत्र
सन्देहः—किमेतयोराज्यबर्हिषोराज्यबर्हिर्धर्माः प्राकृताः कर्त्तव्याः ?
उत नेति । समाख्यायाः श्रुत्यादिभि; सह विरोधाविरोधविचारं
परिसमाप्येदानीं यदेतत् ‘सर्वेषां वा शेषत्वस्य तत्प्रयुक्तत्वात्’ इत्य-
नेन बर्हिरादिधर्माणामङ्गप्रधानार्थत्वमुक्तम्, तत्किं प्रकृतिवद्विकृति-
ष्वपि ? उत प्रकृतावेवेति प्रसङ्गान्निरूप्यते ।</p>
<pb n="858"/>
<head>पूर्वपक्षः</head>
<p>अत्रायं पूर्वपक्षः—प्रकृतिवद्विकृतिः कर्त्तव्येत्यनेन शास्त्रेण
विकृतावपि भावनायामाज्यधर्मा बर्हिर्धर्माश्च प्राप्ता एव । यथा
च ते प्रकृतौ बर्हिरादिद्रव्यसंस्कारोः सर्वेषामेवाविशेषादङ्गप्रधान-
कर्मसम्बन्धिनां बर्हिरादीनामतिदेशतो बर्हिर्धर्माश्चाज्यधर्माश्च
कर्त्तव्या इति । एवं प्राप्तेऽभीधायते—</p>
<sutra>निर्द्देशात्तु विकृतावपूर्वस्यानधिकारः ।। ३. ८. ३१ ।।</sutra>
<head>सिद्धान्तः</head>
<p>अयमभिप्रायः—भवेदेवं यद्यङ्गोपदेश एवानुषङ्गरूपेण
प्रकृतिविकृतिसाधरणो भवेत्, अथवा शास्त्रमेवातिदिशेत् ।
तथा सति प्रकृतिवद्विकृतावपि कल्प्यमानः शास्त्रार्थः सर्वार्थत्वे-
नावधार्यते, न त्वेतदुभयमप्यस्ति । व्यवधानेनानुषङ्गाभावाद्वै-
कृतप्रधानापूर्वानपेक्षितत्वेन शास्त्रातिदेशस्यानाशङ्कनीयत्वात् । यतो
महोपकाराकाङ्क्षिणी विकृतिभावना महोपकरमेव प्राकृतं गृह्णाति ।
उपकारसिध्यर्थं चात्रावघातजन्यानि नियमादृष्टद्वारभूतानि दृष्टानि
वैतुष्यादीनि, अदृष्टानि च प्रोक्षणप्रयाजादिजन्यावान्तर-
कार्याणि गृह्णाति । तानि च ज्ञानपरिमाणान्येव प्राप्नुवन्ति ।
तैश्चात्मसिध्यर्थं पदार्थाः प्रत्यात्मनियता एव प्राप्यन्ते । न च
प्रकृतौ यूपावटस्तरणं नाम बर्हिःकार्यं विज्ञातम् । येन विकृतौ
<pb n="859"/>
तद्वारेण यूपावटास्तरणे बर्हिर्धर्मा भवेयुः । किञ्चापूर्वमेवेदं विकृतौ
यूपावटास्तरणार्थं बर्हिः । अतो नास्य प्राकृतकार्यसम्बन्धाभावा-
त्प्राकृतधर्मग्रहणमिति । एवं “आज्ये/?/त/?/ यूपमनक्ति” इत्यत्रापि
यूपजन्यसाधनस्याज्यस्य न प्राकृतस्वधर्मग्रहणमिति । ननु मा
नाम वैकृतभावनागतमहोपकाराकाङ्क्षाद्वारेण यूमावटास्तरणबर्हिः
प्राकृतबर्हिर्धर्मान् गृह्णातु, यूपाञ्जनाद्यर्थज्यमाज्यधर्मान्, तथापि
स्वाकाङ्क्षयैव वैकृतं बर्हिर्बर्हिर्धर्मान् वैकृतञ्चाज्यमायं/?/धर्मान् प्रग्रही-
ष्यति, यथा च फलचमसः सोमधर्मानिति । मैवम्; अपेक्षावशेन
हि सर्वत्रातिदेशाद्धर्मग्रहणं भवति । तत्र फलचमसेन यजेतेत्यत्र
किं सोमवद्द्रवीभूतेनाभिषवस्वरूपेण वेत्यपेक्षायां सोमस्थानीय-
द्रव्येणातिदेशाद्धर्मग्रहणम् । “बर्हिषा यूपावटमवस्तृणाति”
इत्यत्र तु स्वरूपेणैव बर्हिषस्स्तरणसाधनत्वम् । तस्य लोकसिद्ध-
त्वान्नास्त्यपेक्षेति नातिदेशाद्धर्मलाभ इति वैषम्यम् ।</p>
<p>प्रयोजनम्—पक्षोक्तम् । सूत्रन्तु—निर्द्देशात्प्राकृतकार्यस-
म्बन्धेनैव धर्माणां निर्द्देशात् । प्राकृतकार्यापन्नस्य बर्हिष आज्यस्य
च धर्मसम्बन्धः नाधिकारः स्यादिति ।।</p>
<sutra>इति चतुर्दशं धर्माणां प्राकृतकार्यार्थत्वाधिकरणम् ।। १४ ।।</sutra>
<pb n="860"/>
<head>अथ पञ्चदशं लवनस्यासर्वार्थत्वाधिकरणम्</head>
<sutra>विरोधे च श्रुतिविशेषादव्यक्तः शेषे ।। ३. ८. ३२ ।।</sutra>
<head>विषयसंशयसङ्गतयः</head>
<p>दर्शपूर्णमासयोरामनन्ति—“समावप्रच्छिन्नाग्रौ दर्भौ प्रादेश-
मात्रे पवित्रे कुरुते” तथा—“अरन्तिमात्रे विधृती करोति” इति ।
तत्र संशयः—किं वेदिस्तरणार्थस्य बर्हिषो विधृती पवित्रे ?
उतान्यतः ? इति । इदानीं प्रकृतावपि बर्हिर्धर्माणां न सर्व-
बर्हिरर्थत्वमिति प्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षः—“बर्हिर्लुनाति” इति लवनविधौ प्रयोजन-
विशेषाश्रवणाद्यावत्प्रकरणवर्त्तिबर्हिःकार्यार्थमेव लवनमवधार्यते ।
विधृती पवित्रे अपि बर्हिःकार्ये । तेन तदर्थमपि लवनमिति ।
एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र विशेषो न गृह्येत । तथाहि—
लूनं बर्हिस्तृणातीति धातुशब्देन स्तरणमभिधीयते । तेन लूनस्य
बर्हिषः सकलस्यैव वेदिस्तरणार्थत्वान्नान्यत्र विनियोगः सम्भ-
वतीति । अतोऽसर्वार्थत्वं बर्हिषः, विधृतिपवित्रार्थं दर्भग्रहणमिति
सिद्धम् ।</p>
<pb n="861"/>
<p>प्रयोजनम्—पक्षोक्तम् । सूत्रन्तु—लूनस्य कृत्स्नस्यैव
बर्हिषः श्रुतिविशेषाद्वेदिस्तरणे विनियोगाद्विधृतिपवित्रार्थं न तत्र
ग्रहणे विरोधादव्यक्तः सामान्यभूतो विधृतिपवित्रार्थदर्भविधिः
शेषे परिभोजनीयोभिधाने बर्हिषीति ।।</p>
<trailer>इति पञ्चदशं लवनस्यासर्वार्थत्वाधिकरणम् ।। १५ ।।</trailer>
<head>अथ षोडशं शेषनिधानाधिकरणम्</head>
<sutra>अपनयश्चैकदेशस्य विद्यमानसंयोगात् ।। ३. ८. ३३ ।।</sutra>
<head>विषयसंशयसङ्गतयः</head>
<p>ज्योतिष्टोमे श्रूयते—“पुरोडाशशकलमैन्द्रवायवपात्रे निदधाति,
धाना आश्विनपात्रे पयस्यां मैत्रावरुणपात्रे” इति । तत्र सन्देहः—
किमन्यत एषां क्रिया ? उत प्रकृतेभ्यः ? इति । पूर्वापवादार्थमिद-
मारभ्यते ।</p>
<head>पूर्वपक्षः</head>
<p>अत्रायं पूर्वपक्षः—पुरोडाशशकलांदीनामैन्द्रवायवादिपात्रे
निधानं पात्रसंस्कारार्थम् । न च प्रकृतानां सवनीययागे विनि-
युक्तानां पात्रसंस्कारर्थत्वं सम्भवतीति अन्यत एवैन्द्रवायवादि-
पात्रनिधानार्थं पुरोडाशशकलादय उत्पादयितव्या इति ।
एवं प्राप्ते</p>
<pb n="862"/>
<head>सिद्धान्तः</head>
<p>अभिधीयते—भवेदेवं यद्ययं पात्रसंस्कारो भवेत् ।
किन्तर्हि ? द्वितीयानिर्द्देशात्कृतप्रयोजनपुरोडाशशकलादिसंस्कार
एवायम् । अतोऽत्र संस्कारपक्षे शक्नुद्विनियोगभङ्गोपपत्तेः
सवनीययागार्थपुरोडाशादिशेषाः प्रतिपत्त्यपेक्षिणः । अतस्ते-
षामेवैन्द्रवायवादिपात्रनिधानमिति सिद्धम् ।</p>
<p>प्रयोजनम्—पक्षोक्तम् । सूत्रन्तु—प्रकृतपुरोडाशद्रव्यादेरेवै-
कदेशस्यैन्द्रवायवादिग्रहणं विद्यमानसम्बन्धस्यैव द्वितीयाश्रुतिबलेन
न्याय्यत्वादिति ।।</p>
<trailer>इति षोडशं शेषनिधानाधिकरणम् ।। १६ ।।</trailer>
<head>अथ सप्तदशमुपांशुत्वस्य प्रधानार्थत्वाधिकरणम्</head>
<sutra>विकृतौ सर्वार्थः शेषः प्रकृतिवत् ।। ३. ८. ३४ ।।</sutra>
<head>विषयसंशयसङ्गतयः</head>
<p>इदं समामनन्ति—‘यज्ञाथर्वण वै काम्या इष्टयः ता उपांशु
कर्त्तव्याः’ इति । तत्र संशयः—किमङ्गप्रधानार्थमुपांशुत्वम् ? उत-
प्रधानार्थमिति । पूर्वं विकृतावतिदेशात्प्राप्तानां बर्हिराज्यधर्माणा-
मङ्गप्रधानार्थत्वं प्रसङ्गात्सापवादं निरूप्येदानीं विकृतावेवोपदिष्ट-
<pb n="863"/>
धर्माणां किमङ्गप्रधानार्थत्वमुत केवलप्रधानार्थत्वमिति प्रङ्गा-
न्निरूप्यते ।</p>
<head>पूर्वपक्षः</head>
<p>अत्रायं पूर्वपक्षः-प्रकृतौ विधीयमानाः साङ्गप्रधानार्थाः । अतः
विकृतावप्युपांशुत्वादयो धर्माः साङ्गप्रधानार्था एव । न च काम्या
इष्टय इत्यनेन प्रधानमात्रोपादनमिति वक्तव्यम् । साङ्गस्यैव
प्रधानस्य कामसाधकत्वात् । अङ्गानामपि काम्यत्वेनोपादाना-
विशेषात् । तस्माद्विकृतावपि यथाप्राप्तकृत्स्नकार्य एवोपांशुत्व-
विधिरिति । एवं प्राप्तेऽभिधीयते—</p>
<sutra>मुख्यार्थं वाङ्गस्याचोदितत्वात् ।। ३. ८. ३५ ।।</sutra>
<head>सिद्धान्तः</head>
<p>अयमभिप्रायः—भवेदेवं यदि प्राकृतबर्हिर्धर्मविधितुल्यत्वमस्य
भवेत् । तत्र हि प्रकरणात्प्रधानार्थत्वे प्राप्ते बलीयस्त्वादङ्गप्रधाना-
र्थत्वं धर्माणामवधारितम् । इह तु काम्या इष्टय इति श्रवणाद्वाक्य-
मेव प्रधानार्थत्वं प्रतिपादयति । न च साङ्गस्य कामोपायत्वेनाङ्गा-
नामपि काम्यशब्दवाच्यत्वमिति वक्तव्यम् । यतोऽङ्गानां खलु
प्रधानोपकारद्वारेण परम्परया प्रधानोपायत्वम्, प्रधानस्य तु साक्षा-
देव । न तु साक्षात्सम्भवे परम्पराश्रयणमुचितमिति प्रधानेष्टीनामेव
मुख्यकाम्यशब्दवाच्यत्वात्तासामेवोपांशुत्वमिति सिद्धम् ।</p>
<pb n="864"/>
<p>प्रयोजनम्—पूर्वपक्षे अङ्गमन्त्रेष्वप्युपांशुत्वं कर्त्तव्यम् ।
सिद्धान्ते तु प्रधानमन्त्रेष्वेव सूत्रन्तु—मुख्यार्थ एवायमुपांशु-
त्वविधिरङ्गस्य कृते अचोदितत्वादिति ।।</p>
<trailer>इति सप्तदशमुपांशुत्वस्य प्रधानार्थत्वाधिकरणम् ।। १७ ।।</trailer>
<head>अथाष्टादशं दृतिनवनीताज्याधिकरणम्</head>
<sutra>सन्निधानाविशेषादसम्भवादङ्गानाम् ।। ३. ८. ३६ ।।</sutra>
<head>विषयसंशयसङ्गतयः</head>
<p>श्नेने श्रूयते—“दृ/?/तिनवनीतमाज्यम्” इति । तत्र सन्देहः—
किं नवनीतं प्रधानस्य ? उताङ्गानामिति । पूर्वापवादार्थमिदमार-
रभ्यते ।</p>
<head>पूर्वपक्षः</head>
<p>अत्रायं पूर्वपक्षः—दृतौ नवनीतमिति मुख्यसामानाधिकरण्या-
सम्भवादवश्यमत्राज्यशब्दो विरोधाल्लक्षणावृत्तौ वक्तव्यः । स
किं कार्यलक्षणार्थो वा ? संस्कारलक्षणार्थो वा ? प्रकरणानुरोधा-
त्संस्कारलक्षणार्थत्वमेव युक्तम् । तेन यत्र विलापनोत्पवनादि-
संस्कारैराज्यशक्तितै (?) विशिष्टं नवनीतम् । आतिदेशिकसमवा-
यित्वस्य (?) सम्बध्यते । कार्यलक्षणायान्त्वङ्गार्थत्वात्प्रधा-
<pb n="865"/>
नसन्निधानलक्षणं वाध्यते । तस्मात्प्रधानार्थ एव दृतिनव-
नीतविधिरिति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यद्यत्र द्रव्यस्य विशेषणविधानमुपपद्येत ।
तथाहि—क्रिया खलु विशिष्टा विधीयते, न द्रव्यम् । कारकाणां
परस्परासम्बन्धेन क्रियाविषयत्वादेव विशिष्टविधिः । किञ्च सर्वत्र
विशिष्टविधिगौरवभयादप्येकार्थपरत्वमेव । आज्यशब्दस्य कार्यल-
क्षणायां तदनुवादेनैकदैव समासार्थभूतो दृतिनवनीतपदार्थो विधी-
यते । न च विशिष्टद्रव्यविषयत्वेन गौरवं विधेरन्याय्यमाश्रितं
भविष्यति । तस्मान्नानाशास्त्रविहितातिदेशसन्निधापितसमस्ताज्य-
कार्यानुवादेनैव दृतिनवनीतविधिरिति सिद्धम् ।</p>
<p>प्रयोजनम्—पक्षोक्तम् । सूत्रन्तु—प्रधानसम्बन्धासम्भवे
तदङ्गामेव दृतिनवनीतविधिः । तेषां सन्निधानविशेषादिति ।।</p>
<trailer>इत्यष्टादशं दृतिनवनीताज्याधिकरणम् ।। १८ ।।</trailer>
<pb n="866"/>
<p>अथैकोनविंशं श्येनाङ्गानां दृतिनवनीताज्यताधिकरणम्
तत्काले च लिङ्गदर्शनात् ।।</p>
<head>संशयसङ्गती</head>
<p>इदानीं सन्दिह्यते—किं सुत्याकालानामङ्गानां नवनीतम् ?
उत सर्वेषामिति । नवनीतविधौ सिद्धे तद्विशेषः प्रसङ्गान्निरूप्यते ।</p>
<head>पूर्वपक्षः</head>
<p>अत्रायं पूर्वपक्षिणोऽभिसन्धिः—अविशेषश्रुतस्य दृतिनव-
नीतविधेरौत्सर्गिकं प्रधानगामित्वं न्यायतः परित्यज्य भवत्वङ्ग-
गामित्वम् । प्रधानसन्निधिपरित्यागे तु न कारणमस्ति । सन्निधि-
कालानुष्ठेयस्य प्रधानस्य मुख्यकालीनान्यङ्गानि भवन्ति सन्निहि-
तानि । अतः प्रधानसम्बन्धानुरोधात्तत्कालीनाङ्गानामेवाज्यकार्ये
नवनीतविधिरिति । किञ्च श्येने यद्विशेषविहितं मुख्यकालीनमेव
दृष्टम्, यथा “सह पशूनालभत” इति पशूना सहालम्भः,
तथैतद<fn n="1"/>पि ।</p>
<head>सिद्धान्तः</head>
<p>अयमभिप्रायः—भवेदेवं यदि सन्निधानाद्वाक्यं बलवन्न भवेत् ।
तथाहि—दृतिनवनीतमाज्येनेति ‘सर्वेषा वा शेषत्वस्यातत्प्रयुक्तत्वात्’
<footnote n="1">१ अत्र ग्रन्थपातः । अधिकरणसमाप्तिग्रन्थोऽशुद्धोऽनन्वितश्च ।</footnote>
<pb n="867"/>
इत्यनेन न्यायेनाङ्गप्रधानार्थत्वप्रसक्तौ प्रधानस्य सोमद्रव्यकत्वेना-
ज्यकार्याभावात्तत्र मा भवतु दृतिनवनीतविधानम्, श्येनसम्बन्धिस-
कलाङ्गसम्बन्धे तु न प्रमाणमस्तीति वाक्यबलीयस्त्वात्सकलाङ्ग-
सम्बन्धित्वमेवेति नवनीतविधेरिति सिद्धम् । यत्तु लिङ्गदर्शनं
तन्न्यायशास्त्रं यदि वयाणां पशूनां श्रुत्या सहभावः श्रुत्या काले
श्रूयते तदा सर्वेषामेव पशू..............नातिक्रमो भवते ।
अग्नीषोमीये तु (?) आनुबध्यायास्तु स्थाने सहारम्भे, क्रियमाणेऽन्य-
तरस्य सुत्यैककालीनसवनीयनान्तरियकत्वादन्यतरमेव व्यवधानं
भवेत् । तथाच सूत्रम्—‘न्यायोक्ते लिङ्गदर्शनम्’ इति । सूत्रन्तु—
श्रुत्या दृतिनवनीतं सम्भवतीति न तस्य सवनीयकालाङ्गार्थत्वमिति
प्रयोजनाविशेषात्सवनीयसम्बन्धो नैवास्य चोदिति इति ।</p>
<trailer>इत्येकोनविंशं श्येनाङ्गानां दृतिनवनीताधिकरणम् ।। १९ ।।</trailer>
<head>अथ विंशं सवनीयहविषां मांसमयत्वाधिकरणम्</head>
<sutra>मांसन्तु सवनीयानां चोदनाविशेषात्स्यात ।। ३. ८. ४२ ।।</sutra>
<p>शाक्यानामयनं षटि्ंत्रशत्संवत्सरम् । तत्रेदं समामनन्ति—
“संस्थिते संस्थितेऽहनि गृहपतिर्मृगयां याति, स तत्र यान् मृगान्
हन्ति तेषां तरसाः पुरोडाशाः सवनीया भवन्ति” इति । तत्र
<pb n="868"/>
सन्देहः—किं सवनीयानामन्येषाञ्च सम्भवतां पुरोडाशानां स्थाने
तरसाः ? उत सवनीयानामेवेति । पूर्वापवादेनेदमारभ्यते ।</p>
<head>पूर्वपक्षः</head>
<p>अत्रायं पूर्वपक्षः—“सवनीया भवन्ति” इति श्रूयते । तत्र
सवनीयत्वविशिष्टपुरोडाशोद्देशेन तरसविधिः सम्भवति । उद्दिश्य-
मानविशेषणविवक्षायां वाक्यभेदप्रसङ्गात् । अन्यतरोद्देशेन च
तरसविधौ सन्निकर्षविशेषात्पुरोडाशोद्देशेनैव युक्तः न तु व्यवहित-
सवनीयोद्देशः । सवनीयपदं तु लक्षणया सवनीयपुरोडाशानुवाद-
कमवयुत्यानुवादो वेति । तेन षट्त्रिंशत्संवत्सराख्यायां विकृतौ
मांसविधिरयं सवनीयपुरोडाशविषय एवेति । एवं प्राप्ते—</p>
<head>सिद्धान्तः</head>
<p>अभिधीयते—भवेदेवं यदि सवनीयशब्दः प्रमादपाठो
भवेत् । तथाहि—यदा पुरोडाशोद्देशेन मांसविधानं तदा
सवनीयशब्दः सवनीयपुरोडाशेषु लाक्षणिको वक्तव्यः ।
लक्षणा च सम्बन्धविधिना । न च सवनीयपुरोडाशानां सवनीय-
शब्दोपात्तैः पुरोडाशधानादिभिः कश्चित्सम्बन्धोऽस्ति, येन
लक्षणा भवेत् । तथाच श्रुत्यनुवादत्वं सवनीयशब्दस्य पुरोडाशाः
सवनीया इति सामानाधिकरण्यानुपपत्तेः । जातिगुणावयव-
<pb n="869"/>
द्वारेण समानविषययोर्हि शब्दयोः सामानाधिकरण्य भवति ।
यथा गौः शुक्ला इति, न तु गावः शुक्ल इति नानाजातीया
वा पुरुषा ब्राह्मणा इति । सवनीयोद्देशेन तरसविधौ पुरोडाशस्य
धानादेश्च सवनीयत्वं न सम्भवतीति छत्रिन्यायेन पुरोडाशशब्दस्य
सवनीयशब्दोपत्तिपु पुरोडाशधानादिपु लक्षणया वृत्तिरिति ।
न च पूर्वपक्षे सवनीयपदस्यानुवादप्रयोजनमप्यस्ति । सिद्धान्ते
तु हविर्व्यतिरिक्तागामान्येषामपि सवनीयत्वात् हविःपरत्वज्ञा-
पनार्थो युक्तः पुरोडाशपदेनानुवाद इति । किञ्च प्रकृतौ
“पुरोडाशानलङ्कुरु” इति प्रैषे पुरोडाशशब्दस्य लक्षणावृत्तत्वं
दृष्टम् । अतो जघन्यत्वात्पुरोडाशशब्दस्यैव लाक्षणिकत्वं-
मुचितम् । न त्वप्रतीतलक्षणमुचितम् । न च प्रतीतलक्षणादृते (?)
सवनीयशब्दस्य नैकसवनीयवर्त्तिनां पुरोडाशधानादीनां स्थाने
तरसविधिरिति सिद्धम् ।</p>
<p>प्रयोजनम्—पूर्वपक्षे सवनीयपुरोडाशानामेव कार्य मांसेन
कर्तव्यम् । सिद्धान्ते त्वेकस्यैव सवनीयस्य पुरोडाशस्य
भानादिनां वेति । सूत्रन्तु—सवनीयपुरोडाशादीनां कार्ये
मांसचोदनाविशेषादिति ।।</p>
<trailer>इति विंशं सवनीयहविषां मांसमयत्वाधिकरणम् ।। २० ।।</trailer>
<pb n="869"/>
<lg>
<l>या नाम कश्चिदिह संविदितं प्रमेयं
ग्रन्थान्तरे लिखति वा वदति स्वयं वा ।</l>
<l>मत्कर्तृतामननुकीर्त्त्य स कीर्त्तिलोभात्
निस्सन्ततिर्जगति जन्मशतानि भूयात् ।।</l>
</lg>
<p>इह सकलतन्त्रटीकारहस्यमाकृष्य ईषदन्तरवचनैः पञ्चशताधि-
कदशभिः सहस्त्रैर्निबद्धमिति (?) ।।</p>
<trailer>इति बालबलभीभुजङ्गापरनाम्नो भट्टभवदेवस्य कृतौ</trailer>
<trailer>तौतातितमततिलके तृतीयस्याध्यायस्याष्टमः पादः ।।</trailer>
<trailer>समाप्तश्चायं तृतीयोऽध्यायः</trailer>
<trailer>ग्रन्थोऽप्यत्रैव परिसमाप्तः ।।</trailer>
</chapter>
</text>
