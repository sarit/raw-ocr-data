<pb n="001"/>
<q>मीमांसादर्शनम्</q>
प्रथमेऽध्याये प्रथमः पादः
<q>अथातो धर्मजिज्ञासा ।। १ ।।</q>
शाबरभाष्यम्
<q>लोके येष्वर्थेषु प्रसिद्धानि पदानि, तानि</q>
बृहती
<q>प्रभाकरमिश्रविरचिता</q>
(शाबरभाष्यटीका)
<q>।। अथातो धर्मजिज्ञासा ।।</q>
<q>लोके---इत्यादिभाष्यस्य <quote>“अथातः”</quote>---इत्येतस्मिन् पदद्वयेऽलौकि-</q>
﻿<pb n="002"/>
कार्थाशङ्कानिवृत्तिः प्रयोजनम् । कुत एतत् ? स्वाध्यायाध्ययनविधे-
रविवक्षितार्थत्वनिराकरणात् । कथं पुनरविवक्षाशङ्का ? स्वाध्यायाध्ययन-
विधेरधिकाराश्रवणात्, आचार्यकरणविधिप्रयोज्यत्वाच्च । कथं पुनरन्यस्य
विधेरन्येन प्रयुक्तिः ? प्रयाजादिवदिति चेन्न; तत्र स्वाधिकाराभेदाद्युक्तम् ।
﻿<pb n="003"/>
अत्राप्यधिकारांशो न भिद्यत इति चेन्न, अङ्गाङ्गिभावाभावात् । कथं पुनरङ्गता
नास्ति, प्रयोज्यत्वं च ? न प्रयुक्तिरङ्गत्वे हेतुः । कस्तर्हि ? विनियोगः । ननु
विनियोगः पारार्थ्ये काराणम्; विनियुक्तस्यैव ह्यङ्गत्वं दर्शयति <quote>“न चाविहितमङ्गं
भवति,”</quote> <quote>“फलवत्सन्‍निधावफलं तदङ्गम्”</quote> इति च । मैवम्; पारार्थ्यमेव
ह्यङ्गतोच्यते; परस्योत्पत्तौ कार्ये वा यदनुग्रहाय वर्तते, तत् परार्थमित्युच्यते;
तदेव चाङ्गम् । तस्माद्विनियोगकृतमेवाङ्गत्वम्, न प्रयुक्तिकृतम् । कथं
पुनरेकत्वादीनामङ्गत्वम् ? उक्तं हि पशोरुपादानशेषत्वम्; प्रयुक्तिकृतं च
तत् । तदपि नैव प्रयुक्तिकृतम् । किं तर्हि ? विनियोगकृतमेव । ननु
विभक्तिभिः प्रातिपदिकार्थो विनियुज्यते, न पुनरेकत्वादयो विभक्त्यर्थाः ।
﻿<pb n="004"/>
सत्यम् न विनियुज्यन्ते; न पुनर्विनियुक्तोपादानेऽपि नावगम्यन्ते
विभक्तिभिः । विनियुक्तस्यैकत्वादयो विभक्तिभिरभिधीयन्ते, असंबद्धस्यानव-
गमात् । अत एव चैकवाक्यत्वं संख्याविधानस्य विभक्तिविधानस्य
च । तस्माद्युक्तमुपादानशेषत्वमेकत्वादेः । स्वाध्यायाध्ययनं तु न
विनियुक्तम्, नापि विनियुक्तस्थमवगम्यते । अतः प्रयोज्यम्, न
चाङ्गमिति सिद्धम् । कथं पुनरविनियुक्तमसंबद्धमेवाक्षिप्यते ? नैव विनियोग
आक्षेपे हेतुः । किं तर्हि ? कार्यम् । विनियुक्तस्थमपि कार्येणैवाक्षिप्यते ।
तात्स्थ्यं त्वङ्गत्वे हेतुः । यत्पुनरिदमुक्तम्---<quote>“न चाविहितमङ्गं भवति,”</quote> <quote>“फल-
﻿<pb n="005"/>
वत्सन्निधावफलं तदङ्गम्”</quote>---इति च, कार्येऽङ्गत्वप्रतिपत्त्यर्थोऽयं ग्रन्थः; न
पुनरङ्गत्वप्रतिपत्त्यर्थः । अस्ति हि कामस्याधिकारे प्रयोज्यत्वम्, न चाङ्गता ।
तस्मादन्यत् प्रयोज्यत्वम्, अन्या चाङ्गता । तथा चोह्यपदानामस्ति
प्रयोज्यत्वम्, न शेषता; मन्त्रस्य हि विनियोगेन शेषतोच्यते, ऊह्यपदा-
नाममन्त्रत्वात् । तस्मात् प्रयोज्यत्वादनङ्गत्वाच्च स्वाध्यायाध्ययनस्य भवति
संशयः---किं प्रयोज्यत्वादेककार्यत्वम्, उतानङ्गत्वाद्भिन्‍नकार्यत्वम् ---इति ।
अत्र पूर्वपक्षवादी प्रयोज्यत्वादेककार्यतां मन्वानोऽविवक्षां मेने । तन्नि-
राकृतय इदम् <quote>“अथातः”</quote>---इति पदद्वयमङ्गीकृतवान् सूत्रकारः । न
चानेन पदद्वयेनायमर्थो निराकृत इति पाठादेवावगम्यते, पूर्वमनुपन्यस्तत्वा-
दस्यार्थस्य । अतो भवत्यलौकिकार्थाशङ्का कस्यचित् । अतोऽन्तर्णीत-
पूर्वपक्षनिरसनसमर्थं पदद्वयं मन्वानो भाष्यकार आह - <quote>“लोके येष्वर्थेषु
प्रसिद्धानि पदानि, तानि सति सम्भवे तदर्थान्येव सूत्रेष्वित्यवगन्तव्यम्;
﻿<pb n="006"/>
नाध्याहारादिभिरेषां परिकल्पनीयोऽर्थः परिभाषितव्यो वा”</quote> इति ।</p>
<p>किञ्च, न कवेलमस्यालौकिकार्थाशङ्कानिरासः; अवगम्यते, परिभाषा-
दियत्‍नगौरवाकरणात् ।।</p>
<p><quote>“तत्र लोकेऽयमथशब्दो वृत्तादनतन्तरस्य प्रक्रियार्थो दृष्टः; न
चेह किञ्‍चिद्व‍ृत्तमुपलभ्यते”</quote> ---इत्यलौकिकाशङ्कां प्रकटयति । <quote>“भवितव्यं
तु तेन”</quote>---इति न्यायानपेततामाशङ्कायाः कथयति । सिध्यर्थं हि प्रकरणा-
द्यन्वेष्यम्; श्रुतस्य ह्ययथार्थत्वे न श्रुतत्वमेव करणम् । तच्च प्रकरणादिकं</q>
﻿<pb n="007"/>
सर्वमत्रास्तीति---<quote>“तत्तु वेदाध्ययनम्”</quote>---इत्युक्तम् । <quote>“तस्मिन् हि सति साव-
कल्पते”</quote>---इतीदानीमविवक्षितार्थस्वाध्यायाध्ययनवाद्याह । इति तावत् भवान्
सकलतन्त्रार्थपर्यालोचनयां वेदाध्ययनस्य वृत्तत्वं मन्यते; तदयुक्तम्,
स्वाध्यायाध्ययनविधेराचार्यकरणविधिप्रयुक्तत्वादविवक्षितस्वार्थतैवावगम्यते ।
अथादृष्टार्थमेवेदं सूत्रम्, <quote>“वेदमधीत्य, अनन्तरं धर्मजिज्ञासा”</quote> इति, एवं
तर्ह्यर्थद्वयविधानं प्राप्नोति---वेदमधीत्य, अनन्तरं चेति । यदि च वेद-
मधीत्य---इत्युच्यते, अन्यस्यापि कर्मणोऽनन्तरं धर्मजिज्ञासाऽवकल्पते;
अथानन्तर्यं विधीयते, प्रागपि वेदाध्ययनात् प्राप्नोति । न चादृष्टार्थस्य
वाक्यस्यार्थद्वयविधानं द्विधा संभवति । उच्यते---नैवेदमदृष्टार्थं सूत्रम्;
वेदार्थविचारायैवेदमारभ्यते । कुतः ? <quote>“तादृशीं तु धर्मजिज्ञासामधि-
कृत्याथशब्दं प्रत्युक्तवानाचार्यः, या वेदाध्ययनमन्तरेण न संभवति ।
कथम् ? वेदवाक्यानामनेकविधो विचार इह वर्तिष्यते”</quote> । नन्वविवक्षि-
﻿<pb n="008"/>
तस्वार्थं वेदाध्ययनमित्युक्तम् । विवक्षिते वा किं वेदाध्ययनपूर्वकेणा-
नन्तर्यविधानेन ? स्वतः प्राप्तेः । अपि चैवं सति <quote>“नैव वयमिह वेदाध्यय-
नात् पूर्वं धर्मजिज्ञासायाः प्रतिषेधं शिंष्मः ; न ह्येतदेकं वाक्यं
पुरस्ताद्वेदाध्ययनाद्धर्मजिज्ञासां प्रतिषेधिष्यति, परस्ताच्चानन्तर्यं प्रकरिष्यति ;
भिद्येत हि तथा वाक्यम् ; अन्या हि वचनव्यक्तिरस्य पुरस्ताद्वेदाध्यय-
नाद्धर्मजिज्ञासां प्रतिषेधतः, अन्या च परस्तादानन्तर्यमुपदिशतः---वेदं
नानधीत्य---इत्येकस्यां विधीयतेऽनूद्यानन्तर्यम्, विपरीतमेकस्याम्; अर्थै-
कत्वाच्चैकवाक्यतां वक्ष्यति”</quote> । अत एवादृष्टार्थाशङ्का नैव सूत्रे कर्तव्या । किमर्थं
तर्हि सू्त्रम् ? स्वाध्यायाध्ययनविधेराचार्यकरणाद्ग‍ुरुकुलान्निवृत्तिरेवानन्तरं
भाति । अनङ्गत्वात्तु स्वार्थपरतैवास्य न्याय्या, नाविवक्षितार्थतेति सूत्रस्य
प्रयोजनम् । तदिदमाह---<quote>“अधीते वेदे द्वयमापतन्ति---गुरुकुलाच्च सामावर्त्ति-
तव्यम्, वेदवाक्यानि च विचारयितव्यानि; तत्र गुरुकुलान्मा समावर्तिष्ट,
कथं नु वेदवाक्यानि विचारयेत्---इत्येवमर्थोऽयमुपदेशः”</quote> । <quote>“यद्येवम्, न
तर्हि वेदाध्ययनं पूर्वमनन्तरं धर्मजिज्ञासायाः; अविवक्षितस्वार्थतां वेदाध्यनस्य
﻿<pb n="009"/>
स्मृतिकारो मन्यते---<quote>“वेदमधीत्य स्‍नायात्”</quote> ---इति वदन् । न चेदमन्याय्यं
﻿<pb n="010"/>
स्मृतिवचनम्, स्वाध्यायाध्ययनविधेर्विनियुक्तविषयत्वात्, तत्पूर्वकत्वाच्च
स्वार्थावगतेः । तस्मादविवक्षितस्वार्थतैव न्याय्या वेदादवगम्यते । <quote>“न
चाम्‍नायो नामातिक्रमितव्यः । तदुच्यते---अतिक्रमिष्याम इममाम्नायम्,
अनतिक्रामन्तो वेदमर्थवन्तं सन्तमनर्थकं कल्पयेम”</quote> । आचार्यकरणविधे-
रध्ययनमात्राच्च नार्थावबोधप्रत्यर्थिता सम्भवति । ननु च
स्वाध्यायाध्ययनविधेः प्रयोजनद्वयासम्भवादविवक्षैव । केन वोक्तम्---
﻿<pb n="011"/>
स्वाध्यायाध्ययनविधेः प्रयोजनमेतत्---इति ? <quote>“दृष्टो हि तस्यार्थः कर्माव-
बोधनं नाम”</quote> । उक्तं चाशेषत्वं स्वाध्यायाध्ययनस्य, तस्याधिकाराश्र-
वणात् । तदिदमाह---<quote>“न च तत्राध्ययनमात्रात्तत्रभवन्तो याज्ञिकाः
फलं समामनन्ति; यदपि समामनन्तीव, तत्रापि <quote>“द्रव्यसंस्कारकर्मसु
परार्थत्वात् फलश्रुतिरर्थवादः स्यात्”</quote>---इत्यर्थवादतां वक्ष्यति”</quote> ।
﻿<pb n="012"/>
ननु नैवात्र विरोधो विद्यते; किं विरोधिनिराकरणार्थेन सूत्रेण ?
कथमविरोधः ? <quote>“न चाधीतवेदस्य स्नानानन्तर्यमेतद्विधीयते; न
ह्यत्रानन्तर्यस्य वक्ता कश्चिच्छब्दोऽस्ति; पूर्वकालतयां हि क्त्वा स्मर्यते,
नानन्तर्ये । दृष्टार्थता चानन्तर्येऽध्ययनस्य व्याहन्येत”</quote> । स्यादेतदेवम्,
यद्यस्याः स्मृतेर्मूलान्तरमस्ति । आचार्यकरणविध्यर्थपरिसमाप्तिरेवास्य मूलम्,
वेदानुवचनान्तत्वादाचार्यकरणविधेः । किं तु <quote>“लक्षणया त्वेषोऽर्थः स्यात् ।”</quote>
﻿<pb n="013"/>
किमिदमुच्यते---लक्षणया त्वेषोऽर्थः स्यात् इति ? इदमुच्यते---<quote>“न चेदं
स्नानमदृष्टार्थं विधीयते; किं तु लक्षणया अस्नानादिनियमस्य पर्यवसानं
वेदाध्ययनसमकालमाहुः-<quote>“वेदमधीत्य स्नायात्”</quote>-इति”</quote> । अतोऽस्या न्याय-
मूलतां कथयितुं सूत्रम्---गुरुकुलान्मा समावर्तिष्ट---इति । मूलान्तरत्वे च
स्मृतेरदृष्टं कल्पयितव्यम् । अतोऽदृष्टार्थतापरिहारायैवाचार्यकरणविधिरेवास्य
मूलम् । <quote>“तस्माद्वेदाध्ययनमेव पूर्वमभिनिर्वर्त्यानन्तरं धर्मो जिज्ञासितव्यः”</quote> इति
स्थितम्, अथशब्दप्रयोगसामर्थ्यात् । एवं चेन्नेदमदृष्टार्थम्; नापि दृष्टार्थम्,
﻿<pb n="014"/>
प्राप्तत्वात्; गुरुकुलनिवृत्तिरेव निवार्यते । <quote>“न ब्रूमः---अन्यस्यापि कर्मणोऽन-
न्तरं धर्मजिज्ञासा न कर्तव्या---इति, किं तु वेदमधीत्य न त्वरितेन
स्नातव्यम्; अनन्तरं धर्मो जिज्ञासितव्यः -इत्यथशब्दस्यार्थः”</quote> ।।</p>
<p><quote>“अतःशब्दो वृत्तस्यापदेशको हेत्वर्थेन”</quote> इति कस्य वृत्तस्य
हेतुतामुपदिशति ? वेदाध्ययनस्येति ब्रूमः । कथं पुनर्वेदाध्ययनस्य हेतुता ?
अध्ययनानन्तरमर्थावबोधदर्शनात् । अतोऽधीतवदेस्यानन्तरं धर्मजिज्ञासा ।
तदिदमथेत्युक्तम् । अतोऽनन्तरावगमार्थं धर्मजिज्ञासाहेतुरध्ययनम् ।
﻿<pb n="015"/>
<quote>“यथा क्षेमसुभिक्षोऽयं देशः; अतोऽहमस्मिन् देशे प्रतिवसामि---इति”</quote>
(इति) पूर्वोक्तस्य वाक्यस्यातःशब्दो हेतुतामुपदिशतीति लौकिकार्थतां
दर्शयति । <quote>“एवमधीतो वेदो धर्मजिज्ञासायां हेतुर्ज्ञातः, अनन्तरं धर्मो जिज्ञा-
सितव्यः”</quote>---इत्यथशब्दस्य व्याख्यानमेव प्रदर्शितवान् हेतुत्वावगमाय ।
<quote>“धर्माय हि वेदवाक्यानि विचारयितुमनधीतवेदो न शक्‍नुयात्”</quote>---</q>इत्यने-
नाधिकारशून्यां स्वार्थविवक्षां दर्शयति । <quote>“अत एतस्मात्कारणादनन्तरं धर्मं
जिज्ञासितुमिच्छेदित्यतःशब्दस्यार्थः”</quote>। निगमनवाक्यमेतत् । <quote>“धर्मं जिज्ञासितु-
﻿<pb n="016"/>
मिच्छेत्”</quote>---इति कस्य सूत्रावयवस्य व्याख्यानम् ? धर्मजिज्ञासापदस्येति
ब्रूमः । ननु---धर्मं जिज्ञासेत्---इति वक्तव्यम्; प्रकृतिप्रत्यययोर्हि प्रत्यया-
र्थस्य प्राधान्यमित्युत्सर्गः; धर्मजिज्ञासापदे पुनः प्रकृत्यर्थप्राधान्यप्रदर्शना-
यायं यत्नः । <quote>“धर्माय जिज्ञासा धर्मजिज्ञासा”</quote> । कथं पुनः ? प्रकृत्यर्थो
ज्ञानार्थः, प्रत्ययार्थ इच्छा; ईदृश एवार्थे सन् स्मर्यते---<quote>“धातोः
कर्मणः”</quote>---इति । एवं तर्हि ज्ञानस्य प्राधान्यम्, न धर्मस्य । न ह्यनन्यार्था
क्रिया प्रधानं भवतीति धर्मकर्मिकैव सा प्रधानम् । अतो धर्मार्था जिज्ञासा ।
तदिदमाह---<quote>“सा हि तस्य ज्ञातुमिच्छा”</quote>---इति । उक्ता धर्मार्था जिज्ञासा ।
﻿<pb n="017"/>
स पुनः कथं जिज्ञासितव्यः ? को धर्मः, कथंलक्षणः, कान्यस्य साधनानि,
कानि साधनाभासानि, किंपरश्च---इति । एवमविज्ञातो धर्मो नानुष्ठा-
नायालं भवति; अननुष्ठितो धर्मो न धर्मकार्यं करोति---इत्युक्तम्---
﻿<pb n="018"/>
<quote>“आसां प्रतिज्ञानां पिण्डस्यैतत् सूत्रम्---आथातो धर्मजिज्ञासा---इति”</quote> ।
केयं किंपरता नाम ? अधिकाराभिप्रायमेतदुच्यते, <quote>“क्व पुरुषपरत्वं क्व
वा पुरुषो गुणभूतः”</quote>---इति च ।।</p>
<p><quote>“धर्मः प्रसिद्धो वास्यादप्रसिद्धो वा”</quote>-इति च कोऽभिप्रायः ?
﻿<pb n="019"/>
यदि पुनर्वेदादेवायमर्थोऽवगम्यते, किमत्र जिज्ञास्यत इति । सत्यम्;
विप्रतिपन्नास्तु महर्षयः केचित् प्रमाणान्तरपूर्वकमर्थं वर्णयन्ति;
केचिन्मन्त्रार्थवादानामपि यथाश्रुत एवार्थे प्रामाण्यमिच्छन्त्यकार्येऽप्यर्थे
वेदः प्रमाणमिति वदन्तः । अतोऽस्यां विप्रतिपत्तौ सत्यां प्रारभ्यते
जिज्ञासा तत्त्वावगमाय । तत्त्वेनापरिज्ञातोऽर्थोऽनुष्ठीयमानो विहन्त्यनुष्ठातारम्,
ज्ञात्वाऽनुष्ठितो निःश्रेयसेन संयुनक्तीत्यारभ्यते जिज्ञासा; सर्वविचाराणां
प्रतिज्ञापूर्वकत्वात् । तदभिधीयते---</p>
﻿<pb n="020"/>
<p>चोदनालक्षणोऽर्थो धर्मः इति । <quote>“चोदनेति क्रियायाः प्रवर्तकं
वचनमाहुः”</quote>---इति कार्येऽर्थे वेदस्य प्रामाण्यं दर्शयति । तल्लक्षणो धर्मः---
इति वदन् कार्यरूप एवेति दर्शयति । <quote>“चेदना हि भूतम्”</quote> इति ।
﻿<pb n="023"/>
यदि कार्य एवार्थे वेदस्य प्रामाण्यम्, कथं तर्हि भूताद्यर्थावगति-
र्मन्त्रार्थवादेषु ? तेषामपि हि कार्यार्थता द्वितीये पादे वक्ष्यति । तदुक्तम्---
<quote>“शक्नोत्यवगमयितुम्”</quote>---इति । न च प्रमाणान्तरावगम्योऽयमर्थः---इति
<quote>“नान्यत्किञ्चनेन्द्रियम्”</quote>---इति दर्शयति । <quote>“नन्वतथाभूतमप्यर्थं ब्रूयाच्चो-
﻿<pb n="024"/>
दना”</quote>---इति शब्दस्यार्थासंस्पर्शितां वदन् प्रतिज्ञादोषमाह । कथं पुनरर्था-
संस्पर्शिता शब्दस्य ? उच्यते---अर्थासंस्पर्शि हीयते प्रमाणम्; तस्य
बाधकज्ञानोत्पत्तौ सत्यां न पुनः प्रतिपक्षविज्ञानं तन्निमित्तमेवोत्पद्यते ।
शब्दे पुनः स्पष्टेऽपि बाधकज्ञाने पुनः शब्दनिमित्तमेव प्रतिपक्ष-
विज्ञानमुदेति---अङ्गुल्यग्रे हस्तियूथमस्ति---इति । तथा न शुक्तिकारजता-
दिष्वस्यार्थस्य संभवः । तस्मादर्थासंस्पर्शित्वाच्चोदनायाः तल्लक्षणो धर्मः
इति प्रतिज्ञा नोपपद्यते । तदुच्यते अर्थं चावबोधयति, अर्थासंस्पर्शी चेति
चित्रम् । यदि तावत् बाधकज्ञानावगम्यमर्थासंस्पर्शित्वम्, नैव तत् प्रमाण-
जन्यम्; विशेषाग्रहणात् स्मृतिज्ञानं तदिति प्रतिपादयिष्यामः । वेदे पुनः
बाधकज्ञानाभावात् अर्थासंस्पर्शिताशङ्कापि नास्ति । ननु च सत्यपि बाधकज्ञाने
लौकिकेषु वाक्येषु शब्दादेव ज्ञानमुत्पद्यते, निमित्तभावात्---अङ्गुल्यग्रे हस्ति-
यूथशतम्---इति; तदर्था परिहृतैवार्थासंस्पर्शिताशङ्का, नैवम् । अनभिज्ञो भवान्
﻿<pb n="026"/>
बाध्यबाधकभावस्य---अङ्गुल्यग्रे हस्तियूथशतम्---इति प्रमाणान्तरदर्शनमत्र
बाध्यते, न पुनर्हस्तियूथशतम् । तदिदमाह---<quote>“
ब्रवीति च, वितथं चेति”</quote> । अत एव <quote>“तच्चेत् प्रत्ययितात्”</quote>-इत्युक्तम् । प्रत्ययि-
तस्य हि वचनमव्यभिचारि प्रमाणान्तरपूर्वकम्, यत्रोपलभ्यमानविषयम्;
﻿<pb n="027"/>
यत्र तु द्वयं नास्ति, तत्र प्रमाणान्तरविपर्ययाद्विपर्ययः । वाक्यार्थे पुनरुक्तोऽ-
विपर्ययः । कस्मात् पुनः पौरुषेये वचने प्रमाणान्तरविपर्ययाद्विपर्ययः ? ज्ञातं
﻿<pb n="028"/>
ह्यर्थं परस्मै प्रतिपादयितुं पुरुषाः प्रयुञ्जते वाक्यानि; न चाप्रतीतोऽर्थो ज्ञातो
भवतीति प्रमाणान्तरसंवादिना पौरुषेयेण वचनेन भवितव्यम् । तदिदमाह---
<quote>“अशक्यं हि तत् पुरुषेण ज्ञातुमृते वचनात्”</quote> इति । ननु अशक्यं हि पुरुषेण
तत् ज्ञातुमृते प्रमाणान्तरात्---इति वक्तव्ये <quote>“ऋते वचनात्”</quote> इति कोऽभि-
प्रायः ? उच्यते---ननु च कार्यार्थत्वेऽपि पौरुषेयतैव वचसः प्राप्नोतीत्यस्य
परिहारार्थमिदमुच्यते---ज्ञातुमृते वचनात्---इति । ननु च प्रमाणान्तर-
संवादितैवं न प्रदर्शिता भवति । बाढं प्रदर्शिता; सापेक्षत्वनिराकरणदर्शनात्;
नान्तरीयकानपेक्षत्वसिद्ध‍यर्थं तु विशेषोदाहरणम् । ननु---ऋते वचना-
दित्युक्ते प्राप्नोत्येव पौरुषेयत्वं चोदनायाः । उच्यते; वचनात्---
﻿<pb n="029"/>
इत्युक्ते प्राप्नोत्येव कार्येऽर्थे वचनस्य स्वातन्त्र्यम् । अतः पुरुषपरम्परायामपि
न प्रमाणान्तरगोचरो धर्म इति सिद्धम् । कथं पुनरिदं सिद्ध‍यति ? पुरुष-
परम्परोपदेशान्यथानुपपत्त्या किमप्युपलम्भकमस्तीति शक्यते कल्पयितुम्, न
स्वातन्त्र्यं वचनस्य । नैतदेवम्; उपदेशो हि व्यामोहादपि भवति; असति
व्यामोहे वेदादपि भवति; मूलद्वये सम्भवत्येतस्मिन् परिगणितप्रमाणव्यति-
रिक्तं न प्रमाणान्तरमस्तीति शक्यते वक्तुम् । अतः प्रमाणान्तरविपर्ययासंभवान्न
स्वतश्चार्थासंस्पर्शिता शक्यते वक्‍तुं चोदनायाः । तस्मात् सुष्ठु प्रति-
ज्ञातम्---<quote>“चोदनालक्षणोऽर्थो धर्मः”</quote> इति । किञ्च, पुरुषवचनात्
---विज्ञातोऽयमनेनार्थः इति निश्चयो भवति, न पुनः प्रमाणान्तरबुद्धिरुप-
जायते । तदुक्तम्---<quote>“अपि च, पौरुषेयाद्वचनात्---एवमयं पुरुषो
वेदेति भवति प्रत्ययः, न---एवमयमर्थ इति”</quote> । किमिवार्थान्तरावगतौ
प्रमाणान्तरावगतिर्भवति ? बाढम्; अर्थानुसारि हि तदा प्रमाणमवकल्पते ।
﻿<pb n="031"/>
ननु वेदेत्येतदपि कल्पनीयमेव। न, प्रसिद्धकारणत्वात् संविदः; अप्रसिद्ध-
मूलत्वाच्चार्थस्य। वेदेत्येतदपि तावत् पुरुषवचनान्नावगतिर्भवति, विक्षेपस्य
सम्भवाच्चित्तानाम्; किमुतार्थे? तद्दर्शयति---<quote>“विप्लवते खल्वपि कश्चित् पुरुष-
कृताद्वचनात् प्रत्ययः”</quote>---इति। किमिदं सामान्यतो दृष्टम्? द्विविधस्यापि
निरस्तत्वात् किमन्यदवशिष्यते, येनेदमुच्यते---<quote>“ननु सामान्यतो दृष्टम्”</quote>
इति? सत्यमेवम्; किं तु विषयान्तरे सामन्यतो दृष्टमनपास्तं मन्यते---
﻿<pb n="032"/>
<quote>“विप्लवते  खल्वपि कश्चित्पुरुषकृताद्वचनात्”</quote>---इत्युक्तम्; तदान्यथैवा-
र्थोऽन्यथा शब्दाद्विज्ञानम्; तदिदमुपपन्नार्थं भवति; अस्यां किमुपत्तौ?
प्रसक्ता खल्वर्थासंस्पर्शिता शब्दस्य शब्दत्वाद्विप्लुतार्थशब्दवत् इति । सत्यम्;
यदि विप्लुतौ शब्दादयथार्थत्वम्, अयथार्थस्य विषये शब्दादवगम्ये
सति, नायथार्थात् । तदिदमुक्तम्---<quote>“न, अन्यत्वात्”</quote>---इति । अन्य
﻿<pb n="033"/>
एवायथार्थत्वे हेतुः शब्दाद्विषये स्यात् । अथापि शब्दादेव विप्लवः,
तथाप्येतदनुमानं नैवोपपद्यते; अदुष्टपक्षप्रतिज्ञानसापेक्षं हेतुवचनं भवति;
दुष्टश्चायं पक्षः, संविदः प्रत्यक्षत्वात् । तदिदमुक्तम्---<quote>“प्रत्यक्षस्तु वेदवचनेन
प्रत्ययः”</quote> इति । प्रतीतिः प्रत्ययः । ननु नैव कार्यो धर्मः । कस्तर्हि ?
गुणः । तथा च केचित् धीगुणं मन्वते, केचिदात्मगुणम् । तस्मात्
﻿<pb n="034"/>
क्रियायाः प्रवर्तकं वचनं चोदना, तल्लक्षणोऽर्थो धर्मः---इति वचनं
नोपपद्यते, अकार्यत्वाद्धर्मस्य । अतस्तन्निराकरणाय चोदनालक्षणस्य तत्रोप-
संहारमुखेन उपन्यस्तवान् भाष्यकारः तस्मात् श्रेयस्करो धर्मः इत्यादि ।
कथं पुनर्निरासः ? शब्दार्थसम्बन्धस्य लोकव्यवहारगम्यत्वात् कार्यार्थे
धर्मशब्दं लौकिकाः प्रयुञ्जत इति <quote>“यो यागमनुतिष्ठति”</quote>---इत्येवमादिना
﻿<pb n="035"/>
प्रदर्शितम् । अर्थशब्दस्यान्वयप्रयोजनप्रदर्शनार्थं भाष्यकारेण---<quote>“उभयमिह
चोदनया लक्ष्यते अर्थोऽनर्थश्चेति”</quote>; पुनरपि च प्रश्‍नपूर्वकमिदमुक्तम्---
<quote>“कोऽर्थः ? यो निःश्रेयसाय ज्योतिष्टोमादिः; कोऽनर्थः ? यः प्रत्यवायाय
श्येनादिः”</quote>---इति । निःश्रेयसप्रत्यवायलक्षणं धर्माधर्मत्वमुक्तम् । एवं चोप-
दर्शयता उभयं चोदनालक्षणमित्युक्तं भवति ।</p>
﻿<pb n="036"/>
<p>तत्र यो निःश्रेयसाय, तस्यैव धर्मता कथं नाम स्यात्; प्रत्यवायहेतोः
मा भूत्---इतीदं तर्ह्ययुक्तम् । <quote>“कथं पुनरनर्थः कर्तव्यतयोपदिश्यते”</quote>---
इति । कथं कर्तव्यतयानुपदिश्यमानोऽर्थश्चोदनालक्षणो भवति ? कथं
चोदनालक्षणस्य सतो धर्मत्वनिवृत्त्यर्थमर्थशब्दान्वय उपपद्यते ? पुनरपि
च स्पष्टीकरोति---<quote>“नैव श्येनादयः कर्तव्यतया विज्ञायन्ते”</quote>---इत्युत्तरेण ।
﻿<pb n="037"/>
कर्तव्यतया नोपदिश्यन्ते, चोदनालक्षणाश्च---इति सङ्कटमिवोपलक्ष्यते ।
यदपि च <quote>“कथं पुनरसावनर्थः ?”</quote>---इति प्रश्नमुल्लिख्य <quote>“हिंसा हि
सा, सा च प्रतिषिद्धा”</quote>---इत्युक्तम्, तदपि पूर्वापरविरुद्धम्; <quote>“यः प्रत्यवा-
याय”</quote>---इति प्रत्यवायलक्षणमनर्थत्वमुक्त्वा पुनः प्रतिषेधलक्षणमुक्तवान् ।
तस्मादसामञ्जस्यम् । अथ प्रतिषेधप्रत्यवाययोरप्यविरोधितोच्यते प्रत्यवायस्य
﻿<pb n="038"/>
प्रतिषेधहेतुत्वात्, तदयुक्तम्; नञर्थस्यानन्यार्थत्वात्; नञर्थपर्यवसाय्येव
हि प्रतिषेधविधिः, न पुनस्तदर्थस्यान्यार्थतामवगमयितुं क्षमः ।</p>
<p>अत्राह---<q>अनिरूपितनियोगव्यापारस्येदं चोद्यम्</q> । कर्तव्यताविषयो
नियोगः, न पुनः कर्तव्यतामाह । कथं तर्हि कार्येऽर्थे प्रामण्यं वेदस्य-इत्युक्तम् ?
युक्तम्, तद्विषयत्वान्नियोगस्य । कोऽयं विषयविषयिभावः ? यस्मिन्नयं पुरुषो
﻿<pb n="039"/>
नियुज्यते, स तद्विषयः । तस्मान्नैव विधिः कर्तव्यतामाह, विषयतया तु
उपादत्ते । तस्माद्यद्यदुपादीयते, तत्तद्विधेयमिति तन्त्रे व्यवहारः । यत्तूपादान-
हेतुतां प्रतिपद्यते, तदधिकृतौ कारणम् । तस्मादधिकारनिमित्तत्वमङ्गीकृत्यैत-
﻿<pb n="040"/>
क्तम्---<quote>“हिंसा हि सा, सा च प्रतिषिद्धा”</quote>---इति । उपादानगतो हि प्रतिषेधः
क्रत्वर्थः स्यात्, नाधिकारगतः । <quote>“न हिंस्याद्भ‍ूतानि”</quote>---इति चाधिकारगतोऽयं
प्रतिषेधः पुरुषार्थश्च । तस्मादभिचारस्यानर्थतां प्रतिपादयितुं क्षमः;
नाग्‍नीषोमीयादेः, क्रत्वर्थत्वात् । अथ कस्मान्नोभयार्थः प्रतिषेधोऽयम्---<quote>“न
हिंस्यात् भूतानि”</quote>---इति ? न ह्येकस्य विधेः प्रयोक्‍तृत्वाप्रयोक्तृत्वे भवतः ।
अथ क्रत्वर्थ एवायं कस्मान्न भवति ? प्रयोक्तृत्वाप्रयोक्‍तृत्वयोः प्रयोक्‍तृत्वं
श्रौतम्, अनपेक्षावगतेः; अप्रयोक्‍तृत्वं तु वाक्यान्तरपर्यालोचनया-
वगम्यम् । न च <quote>“न हिंस्यात् भूतानि”</quote>---इति वाक्यान्तरावगतिर्भवति,
अनारभ्य विधानात् । तस्मादधिकारगत एवायं प्रतिषेधः । भवति च
चोदनालक्षणः, तद्विषयत्वात् श्येनविधेः । तस्मात् <quote>“उभयमिह चोदनया
लक्ष्यते”</quote>---इत्येवमाद्युपपन्नार्थं भाष्यम् ।</p>
﻿<pb n="041"/>
<p><quote>“नन्वशक्तमिदं सूत्रम्”</quote>---इति लौकिकवैदिकवाक्ययोः विवेक-
प्रदर्शनार्थम् । <quote>“अथ वार्थस्य सतः”</quote>---इति यथावाक्यमप्येकार्थत्वं
संभतीति प्रदर्शयितुम् ।।</p>
﻿<pb n="042"/>
<lg><l><quote>“तस्य निमित्तपरीष्टिः”</quote> इति हेत्वभिधानावसरः कथ्यते ।।</l></lg>
﻿<pb n="043"/>
<p>कथं पुनः कार्येऽर्थे चोदनैव निमित्तम् ? अन्यस्य प्रत्यक्षादेरसंभवात् ।
कथमसंभवतः ?</p>
<p><quote>“सत्संप्रयोगे पुरुषस्येन्द्रियाणां बुद्धिजन्म तत्प्रत्यक्षमनिमित्तं विद्यमा-
नोपलम्भनत्वात् ।”</quote> अथ कस्मादनुमानादेरनिमित्तत्वम् ? अनुमानादीनां
हि निमित्तग्रहणपूर्वकं स्वार्थे प्रामाण्यम्; निमित्तं चात्र प्रत्यक्षग्राह्यमेव

﻿<pb n="044"/>
वर्णादि; तस्मात्तदप्यप्रमाणम् । ननु शाब्दं प्रमाणं प्रमाणान्तरसापेक्षमेव
लोकव्यवहार उपलभ्यते । सत्यम्; प्रमाणान्तरविषयमुपलभ्यते, न
तु प्रमाणान्तरसापेक्षम्; स्वार्थे ह्यौत्पत्तिकी शब्दशक्तिः । तदुक्तम्---

﻿<pb n="048"/>
<p><quote>“औत्पत्तिकस्तु”</quote> इति । <quote>“वृत्तिकारस्त्वन्यथेमं ग्रन्थं वर्णयांचकार”</quote>
-इति व्याख्यानान्तरोपन्यासः कस्मै प्रयोजनाय ? यदि तावद्द‍ूषणाभि-
प्रायः; तदयुक्तम्, सम्यगर्थाभिधानात् । तदभ्युपगतिश्च सूत्रत्रयस्या-
र्थान्तरप्रदर्शनार्थमिति चेत्, तत्रापि वृत्तिकारग्रहणमयुक्तम् । अर्थान्तर-
कथनेन वा विना किं न सिध्यति ? उच्यते---द्वयमप्यस्ति दूषणमर्थान्तर-
कथनं च । किमत्र दूषितम् ? <quote>“निमित्तपरिक्षणं न कर्तव्यम्”</quote> इत्येतत्तावद-
युक्तम्, नञोऽश्रुतत्वात्, अस्त्यर्थस्य नित्यप्राप्तेः । यदपि हेत्वभिधानम्---
﻿<pb n="049"/>
<p><quote>“प्रसिद्धानि प्रमाणानि”</quote>---इति, तदप्ययुक्तम्, विप्रतिपत्तिदर्शनात् । स्वयं
चोक्तम् <quote>“ननु व्यभिचरति प्रत्यक्षम्”</quote>---इति. निमित्तपरीक्षणेन
चाव्यभिचारितोक्ता । सूत्रकारेण च तदेव प्रतिज्ञातं परीक्ष्यतया; कथमत्र
नञोऽध्याहार उपपद्यते ? वक्तव्यं च निरालम्बनतानिराकरणार्थं च, तच्च
नोक्तं वृंत्तिकारेण; तस्माद्द‍ूषणम् । वक्तव्यं पुनः किमन्यदर्थान्तरम् ?
पूर्वोक्तस्य सूत्रत्रयार्थस्य साधनभूतमन्यदर्थान्तरमनेनोक्तं प्रदर्शयितुम् ।
तथा च तत्सतोर्व्यत्ययः, लक्षणाभिधानं च सर्वप्रमाणानाम् ।।</p>
﻿<pb n="050"/>
<p>यत्पुनः प्रत्यक्षलक्षणस्यान्ते <quote>“यस्य च दुष्टं करणम्, यत्र च
मिथ्येति प्रत्ययः, स एवासमीचीनः प्रत्यय; नान्यः”</quote>---इत्यवधारणम्,
किमनेनावधार्यते ? उच्यते---यस्येदं द्वयं नास्ति, नासौ मिथ्याप्रत्यय
इत्यवधार्यते । कः पुनरसौ ? नामजात्यादियोगेनोत्पद्यते यः ।
न चेदमस्ति तस्य । तथा च परैर्नार्थान्तरालम्बनतेष्यतेऽस्य,
﻿<pb n="051"/>
निर्विकल्पकप्रमितविषयतैवेष्यते विकल्पमात्रमेवायमिति वदद्भिः । स
एव च संवृतिरित्युक्तम् । न चास्मिन्नपि राद्धान्ते निर्विकल्पकप्रत्यय-
﻿<pb n="052"/>
प्रमितविषयतैवेष्यते सविकल्पकानां जात्यादिप्रत्ययानाम् । इयांस्तु
विशेषः---पूर्वानुभूतार्थानुसन्धानेनास्मिन्नपि निर्विकल्पकप्रत्ययप्रमितविषय-
ता नापैति । अनुसन्धानप्रत्ययस्यापि नार्थान्तरानुसन्धानेन विषयी-
तरत्वं सविकल्पकस्य शक्यते वक्‍तुम् । तस्मादर्थान्तरविषयत्वात्
नैवास्य मिथ्याशङ्कोपपद्यते, द्वयस्य चाभावतः । तस्मात्तदर्थमिद्रमवधारणं
﻿<pb n="053"/>
मन्दतरफलमिव प्रतिमाति । ननु च त्वयैवेदमुक्तम्---इयांस्तु विशेषः---इति;
अनेन विशेषेण परैरिदमुक्तम्---अनुसन्धीयमानार्थसंहितार्थान्तराविषयत्वात्
नैव स्वैकप्रत्ययविषयोऽर्थः परिच्छेद्यतामस्य प्रत्ययस्य प्रतिपद्यते ।
आलम्बनतां तु प्रतिपद्यते । तस्मान्न परिच्छेदकत्वमनुसन्धानप्रत्ययस्ये-
च्छन्ति स्मृतिवदिति वदन्तः । इष्यते चास्मिन् राद्धान्ते सविकल्पकस्यापि
प्रमाणत्वम् । न च परेषामप्यनुसन्धानप्रत्यये विकल्पमात्रवादिनां द्वयमिद-
मस्तीति सिद्धम् । तस्मादस्य प्रमाणत्वमिच्छता कृतमिदमवधारणम् । कथं
पुनरनुसन्धानप्रत्ययं कल्पनां मन्यन्ते ? जातिजातिमतोरभेदात् तदनुसन्धान-
﻿<pb n="054"/>
प्रत्यये भेदाभ्युपगमाच्च । अयं गौः---इति लौकिकाः प्रतिपद्यन्ते, न---इदं
गोत्ववद्द्रव्यम्---इति । ननु च भेदप्रत्ययेऽप्यभेदोपचारो दृष्टः---कुन्तान्
प्रवेशय---इति । सत्यमभेदोपचारः ; न पुनः---अयं गौः---इत्यत्रोपचार-
बुद्धिर्लौकिकानाम् । तस्मादुपचरितोऽयं प्रत्यय इति न शक्यते वक्‍तुम् ।
﻿<pb n="055"/>
न च स्वलक्षणपयवसाय्यवाय प्रत्ययः, अथान्तरानुसन्धानात् । अतो
मन्यामहे परिकल्पनैवेयमिति । यद्ययमन्यथाग्राही प्रत्ययः स्यात्,
कथं न विपर्येति ? न च गवादिषु प्रत्ययस्य विपर्ययो भवति । उच्यते---
यत्र हि द्रव्यं द्रव्यान्तरात्मनावसीयते, तत्र विपर्ययो भवति; न चेदं गोत्वा-
दि द्रव्यान्तरम्, नीलपीतादिवत् विशेषेभ्यः पृथक्त्वेनाग्रहणात् । यत
एव हि विशेषाः सामान्येनावलम्ब्यन्ते, अत एव च प्रमाण-
विपर्ययाभ्यामयमन्यो विकल्पाख्यः प्रत्यय इति विकल्पविदः । गुणकल्प-
﻿<pb n="056"/>
नाऽप्यनेनैव व्याख्याता, पृथगग्रहणात् । ननु नाम्नः पृथगेव ग्रहणम् ।
न, तत्रापि---अयं विष्णुमित्रः---इत्यभेदप्रत्ययात् । इयांस्तु विशेषो
जातिगुणकल्पनाभ्याम्---यदेकत्राभिन्नयोर्भेदकल्पना, इतरत्र भिन्नयोरभेदकल्प-
ना । तस्मादुपाधिविशेषोऽयम्, न कल्पनाविशेषः । ननु च कर्मकल्प-
नायां द्वयमप्येतन्न संभवति, भिन्नयोरेव क्रियाकारकयोः सम्बन्धोऽव-
गम्यते; व्यपदिश्यते च । मैवम्; अत्राप्यभेदोपचार एवावगम्यते
﻿<pb n="057"/>
व्यपदिश्यते च---पचति देवदत्तः---इति सामानाधिकरण्यदर्शनात् । ननु च
वैयधिकरण्य मपि दृश्यते---ओदनं पचति, काष्ठैः पचति, पच्यते देवदत्तेन---
इति । किमिदं प्रलप्यते---वैयधिकरण्यदर्शनात्---इति ? जात्यादेरपि
वैयधिकरण्यं दृश्यते---गोर्भावो गोत्वम्, पटस्य शुक्लत्वम्, अस्येयं संज्ञा---
इति । भिन्नाभिन्नकल्पनां प्रत्यभिन्नस्यायमप्यपदेशः, न पुनर्भिन्नस्य
चार्थान्तरस्योपनतिरस्ति; तस्मादियमपि च कल्पनैव---पचति देवदत्तः---
﻿<pb n="058"/>
इति । द्रव्येऽप्येवम्, दण्ड्ययम्---इत्यभेदोपचारात् । तस्मात् पञ्चविधेयं
कल्पना; नेयं प्रमाणम्, नाप्यप्रमाणम् । उच्यते---भवति कल्पनाज्ञानम्,
यदि प्रत्यक्षसमधिगम्यता ज्ञानस्य स्यात्; आनुमानिकत्वं तु ज्ञानस्य वक्ष्यति ।
ननु अप्रत्यक्षज्ञानपक्षेऽन्याकारमालम्बनमन्यथैव ज्ञानस्योत्पत्तिर्नोपपद्यते ।
कोऽयमन्यथाभावः ? अयमन्यथाभावः; शुक्तिका हि रजतवत् प्रकाशते ।
शुक्‍तिकालम्बनं हि तज्ज्ञानम्, न रजतालम्बनम् । कथमवगम्यते ?
﻿<pb n="059"/>
शुक्तिकासंप्रयुक्ते चक्षुषि दर्शनात्, अन्धस्यानुत्पादात्; न ह्यन्धः
शुक्तिकां रजतम्---इति व्यपदिशति; चक्षुष्मानेव हि शुक्तिकां
रजतम्-इति मन्यते <quote>‘रजतसन्नित्कृष्टं मे चक्षुः’</quote> इति । अतः शुक्तिकालम्ब-
नमेतज्ज्ञानम्, न रजतालम्बनम् । न चाप्रत्यक्षे ज्ञाने एतत्संभवति ।
﻿<pb n="060"/>
अतोऽविद्यमानाकारालम्बनमपि ज्ञानमस्तीति प्रतिपत्तव्यम् । सेयं
पञ्चविधा कल्पना । ननु चाविद्यमानाकारालम्बनज्ञानपक्षे निरालम्बनतैव
ज्ञानस्य प्राप्नोति । मैवम्; निरालम्बनपक्षे न ह्यस्यान्येन व्यपदेश
उपपद्यते; भवति च व्यपदेशः---रजतमिति शुक्तिकायाम् । निरालम्ब-
नज्ञानपक्षे हि कस्य केन व्यपदेशो भिन्नत्वाच्छुक्तिकारजतज्ञानयोः ?
नन्वालम्बनज्ञानपक्षेऽपि अन्याकारस्य विज्ञानस्यान्याकारमालम्बनमिति
﻿<pb n="061"/>
नोपपद्यते । इदमेव ह्यालम्बनस्यालम्बनत्वम्, यदुतात्माकारमेव
ज्ञानमुत्पादयति---इति; अन्यथा हि चक्षुरादिवत् व्यापृतस्यापि
ज्ञानोत्पत्तावालम्बनव्यपदेशो न स्यात् । केनोक्तम् आलम्ब-
नाकारनिरपेक्षैवेयं कल्पनेति ? कथं तर्हि कल्पना ? अर्थान्तरानु-
सन्धानतया । किमिदम्---अर्थान्तरानुसन्धानतयेति ? इदमिदम्---
यत् स्वलक्षणान्तरेणैकतापत्तिः स्वात्मनि च भेदाध्यासः । कथं तर्ह्यवि-
द्यमानजात्यादिविषया एव जात्यादिप्रत्ययाः ? स्वलक्षणे ह्यविद्यमानभेदाभेदा-
ध्यासादविद्यमानविषया इत्युच्यन्ते । कोऽयमध्यासो नाम ? विवेका-
﻿<pb n="062"/>
ग्रहणम्; स्वरूपमात्रग्रहणात् भेदाननुसन्धानात् सामान्याध्यासः ।
अभिन्नस्य चार्थान्तरेण सादृश्यम्; सदृशाननुसन्धानात् भेदाध्यासः;
सदृशानवधारणं तु भेदाननुसन्धानात् । सेयं पञ्चविधा कल्पना ।
न चालम्बनव्यतिरिक्तं रूपमस्याः । अर्थान्तरानुसन्धानरूषितं तु---
न चार्थान्तरम् अर्थान्तरानुसन्धितयालम्बनमित्यतः, अर्थान्तरानुसन्धानात्
स्वलक्षणालम्बनमपि कल्पनेत्युच्यते । तस्मात् स्वसंवेद्यज्ञानपक्ष एवैतदे-
कालम्बनत्वेऽपि ज्ञानान्यत्वसंवेदनमुपपद्यते । अन्यथा ह्यालम्बनमात्रा-
﻿<pb n="063"/>
वगतिरेव स्यात्, न स्वलक्षणसामान्यावगतिः । स्वलक्षणव्यतिरिक्तं च न
सामान्यमस्तीति प्रदर्शितम्---रूपान्तराग्रहणात् तदग्रहे तद्ब‍ुध्यभावात्---
इति । अर्थान्तरस्यानुसन्धानाच्च । अनुसन्धानं च ज्ञानभेदे उपपद्यत इति
उपपन्नः सामान्यविशेषव्यवहारो लौकिकः । एवं चानित्ये नित्यबुद्धिः,
﻿<pb n="064"/>
असुखे सुखबुद्धिः, अनात्मन्यात्मबुद्धिरित्युपपन्नाः संसारहेतवो विपरीतग्रहाः ।
तदिदमुक्तम्---<quote>“प्राक् बाधकज्ञानोत्पत्तेः कथमिदमवगम्यते”</quote>---इति,
एकालम्बनाभिप्रायेण सामान्यविशेषज्ञानयोः ।</p>
<p>न ह्यन्यसंप्रयुक्ते चक्षुषि अन्यालम्बनस्य ज्ञानस्योत्पत्तिः संभवति,
अन्धस्यानुत्पादात्---इत्युक्तम् । अत एवेदमुच्यते---नान्याकारमालम्ब-
﻿<pb n="065"/>
नमन्याकारस्य ज्ञानस्योत्पत्तिहेतुः---इति । कथं तर्हि विपरीतग्रहा
अनात्मन्यात्मादयः ? उच्यते---विषयान्तरं सदृशमवलम्ब्यागृहीतविवेकं
यत् ज्ञानमुत्पन्नं तत् सदृशविषयान्तरे स्मृतिज्ञानहेतुतां प्रतिपद्यते---
स्मरामि---इति ज्ञानशून्यस्य । उपपन्नानि तावत् शुक्तिकादिषु
रजतादिज्ञानानि । अनात्मादिषु स्वप्नादिषु च कथम् ? स्वप्नादिषु
च तावत् पूर्वोक्तेभ्यो विशेषमभिधाय निरालम्बनवादेषु पुनरविशेषं
﻿<pb n="066"/>
वक्ष्यति, आत्मवादे चानात्मादिषु । तस्मान्नार्थान्तरानुसन्धानाध्यास-
निमित्तं जात्यादिज्ञानम् । यत्तु---रूपान्तराग्रहणात् तदग्रहे तद्ब‍ुध्यभावात्---
इत्युक्तम्, तदसिद्धम्; अर्थान्तरानुसन्धानज्ञानस्य हि स्वलक्षणज्ञानान्य-
त्वमिष्टम् । तच्चाप्रत्यक्षज्ञानवादिनोऽर्थ एव प्राप्नोति । तस्मादसिद्धमिदम्---
रूपान्तराग्रहणात् तदग्रहे तद्ब‍ुध्यभावात्---इति । तस्मात् सूक्तम्---अन्यसंप्रयुक्ते
चक्षुष्यन्यविषयं ज्ञानं न प्रत्यक्षमिति । कथं तर्हि विपर्ययः ? अग्रह-
णादेव---इति वदामः । अग्रहणनिमित्तता च दर्शिता भाष्यकारेण---<quote>“यदि
﻿<pb n="067"/>
चक्षुरादिभिरुपहतं मनः”</quote> इति । कथमनेनाग्रहणनिमित्तता दर्शिता भवति ?
<quote>“यदन्यविषयं विज्ञानम्”</quote>---इति, अस्याः प्रतिज्ञाया हेतुत्वेनोपन्यासात् ।
युक्तं च दुष्टतायाः कार्याक्षमत्वम्, न पुनः कार्यान्तरसामार्थ्यम् ।
तस्मादग्रहणनिबन्धना एव विपर्यया इति । अतः सिद्धम्---<quote>“यस्य च
दुष्टं करणम्, यत्र च मिथ्येति प्रत्ययः, स एवासमीचीनः प्रत्ययो
नान्य इति ।।</p>
﻿<pb n="068"/>
<p>ननु सर्व एव निरालम्बनः स्वप्नवत् प्रत्ययः; कुतस्तत्संप्रयुक्तत्वमत-
त्संप्रयुक्तत्वं वा, येन विशेषेण प्रत्यक्षाप्रत्यक्षयोर्विशेष उपलभ्यते ?
कथं पुनः सर्व एव निरालम्बनः प्रत्ययः ? प्रत्ययस्य हि निरालम्बनता स्वभाव
उपलक्षितः स्वप्ने । ननु शुक्तिकायां रजतज्ञानम्---स्मरामि---इति प्रमोषात्
स्मृतिज्ञानमुक्तम् । युक्तं रजतादिषु; तत्र हि शुक्तिकायां यद्भास्वररूपं
﻿<pb n="069"/>
चक्षुषा परिच्छिन्‍नं तद्रजतस्मृतेरुद्बोधकमित्युपपद्येतापि; स्वप्नादिषु पुनः
कस्यचिदग्रहणादर्थान्तरे स्मृत्युद्बोधपरिहारः शक्य इव प्रतिभाति । तस्मा-
द्वासनानिबन्धनमेवेदं ज्ञानजालमिति प्रतिपद्यामहे । सदृशदर्शनात् सदृशेऽ-
र्थान्तरे स्मृतेरुद्बोधः; स्वप्ने पुनः कस्यचिदग्रहणादित्युक्तम् । तस्माद्वास-
नैव निमित्तमिति लघ्वी कल्पना; नार्थान्तराश्रयणम्, अव्याप्तेः । अतः कुड्या-
दिष्वपि ज्ञानं वासनानिमित्तमेव, न कुड्यार्थनिमित्तमिति स्थितिः । उच्यते---
कार्यसिध्यर्थं हि कारणं कल्प्यते, न पुनः कार्यविनाशाय । स्वप्नादिषु च
﻿<pb n="070"/>
बहिरवभासा संवित्; सा च बाह्यमर्थमन्तरेण च संभवति; येन च विना
यन्न संभवति, तत्तस्य कारणम् । तस्मादर्थ एव कारणमिति युक्‍तं कल्पयि-
तुम् । निरालम्बनता तु नैव संवेद्यते प्रत्यक्षावबोधेन । तस्मादक्षजं ज्ञानम्,
न वासनानिमित्तमित्युक्तम् । ननु च प्रतिबुद्धस्य---स्वप्नोपलब्धं मिथ्या---
इति ज्ञानमुत्पद्यते; न च मिथ्याभावस्य कारणकल्पना युक्ता । ननु चाका-
रणस्य मिथ्याप्रत्ययस्याप्युत्पादो न घटते । सत्यम्, न त्ववगत्यनुगुणं तत्;
﻿<pb n="071"/>
तदानुगुण्ये हि मिथ्याज्ञानतैव न स्यात् । तस्माद्व‍यामोहहेतवो मिथ्याप्र-
त्ययाः, व्यामोहनिबन्धनाश्च सांसारिक्यो वासनाः । अतो वासनानिबन्ध-
नमेवेदं ज्ञानजालमुदितं तत्त्वविद्भिः । ननु परिहृतमैतत्---स्मरामि---इति
﻿<pb n="072"/>
ज्ञानशून्यानि स्मृतिज्ञानान्येतानि । ननु स्मृतेरुद्बोधकारणासंभवान्नैतत्
संभवति---इत्युक्तम् । तदसिद्धम्, स्वप्नादावपि हि चिन्तादृष्टादिसंभ-
वात्; स्वप्नेऽपि हि सुखदुःखमनुभूयते; सुखदुःखहेतुश्चादृष्टम् । अतोऽदृष्टहे-
तुकमेव स्वप्नादिज्ञानं किञ्चिच्चिन्तादिहेतुकमित्युपपन्नं शुक्तिकादिज्ञानतुल्यत्वं
स्वप्नादिज्ञानस्य । तदिदमुक्तम्---<quote>“स्तम्भः---इति जाग्रतो बुद्धिः सुपरिनिश्चिता
कथं विपर्यसिष्यति”</quote> इति । कथमनेनेदमुक्तम् ? निश्चितमवच्छिन्‍नमित्यर्थः ।
﻿<pb n="073"/>
कथमवच्छिन्नोऽर्थोऽनवच्छिन्नो भवति ? कथं तर्हि प्रतिबुद्धः---मिथ्या---इति
जानाति ? उक्तम्---स्मरामि---इति स्मृतिप्रमोषात् प्रत्यक्षसंमितं तत् ।
प्रतिबुद्धस्याचापैति प्रत्यक्षाभिमानः । अमुमेवार्थं स्पष्टीकरोति---<quote>“अथ प्रती-
तिस्तथाभावस्य हेतुः, न शक्यते प्रत्ययादयमन्यः---इति वदितुम्”</quote> । <quote>“यदि
प्रत्ययत्वात्”</quote> इति च । नावगतिं मिथ्येति मन्यते; <quote>“अन्यतो हि स्वप्नप्रत्य-
﻿<pb n="074"/>
यस्य मिथ्याभावः”</quote> इति प्रमोषनिमित्ततां दर्शयति । कुतः ? इन्द्रियदौर्बल्यदर्श-
नात्---<quote>“निद्राक्रान्तं मे मनः”</quote>---इत्यादिना । दौर्बल्यं च कार्यांक्षमत्वम्,
न कार्यान्तरोत्पत्तिसमर्थत्वम्---इत्युक्तम् ।।</p>
<p>ननु <quote>“शून्यस्तु”</quote> इति सैव निरालम्बनतोपन्यस्ता प्रत्ययस्यार्थ-
शून्यतां वदता; निरस्ता च सा शुक्तिकारजतज्ञानतुल्यताभिधानेन ।
स एवायं निरासः पुनराक्षिप्यते । कया युक्त्या ? संवेद्यविषयत्वात् संविदः ।
﻿<pb n="075"/>
सा चात्मनो बुद्धेर्वा ज्ञान एव वा; स एवास्या विषयो युक्तः, यत्स्था सा
संवित् । एवं च स एव संवेद्य इति प्राप्नोति । तस्मात् न विषयान्तरं संवेदयितुं
क्षमा । शब्दस्पर्शरूपरसगन्धात्मकता विज्ञानस्यात्मनो बुद्धेर्वा प्रतिपत्तव्या । किं
<quote>“अर्थज्ञानयोराकारभेदं नोपलभामहे”</quote> इति ज्ञानशब्दः प्रदर्शनार्थ एवाभि-
प्रेतः ? न; संविदाधारे हि संवेद्ये ज्ञानमेवावशिष्यते, बुध्यात्मनोः शब्दादि-
तुल्यत्वात् । ज्ञानाविनाभूता च संवित् । सुषुप्‍त्यवस्थायां तस्या आत्मनि
बुद्धौ चादर्शनात् । ज्ञानोपसंहृतिर्हि स्वापः । इदमालोच्योक्तम्---<quote>“अर्थ-
﻿<pb n="076"/>
ज्ञानयोराकारभेदं नोपलभामहे”</quote>---इति । क्व पुनरिदं दृष्टम्---विषय एव
संविदा संवेद्यते---इति ? संवेद्यतयैव हि संवेद्यतामवगच्छामः, न विषयतया ।
केन वोक्तम् नु संवेद्यतया संवेद्यतावगम्यते---इति ? किन्तु संविदः
प्रत्यक्षत्वात् तस्याश्च ज्ञानात्मकत्वात् शब्दादिरूपता तस्यैवेति मन्यामहे ।
को हि नाम द्वयोः प्रत्यक्षतां कल्पयति संविदः शब्दादेश्च ? तस्मात्
संविद्रूपमेवेदं शब्दादिजातमिति स्थितिः, न बाह्यं किञ्चनास्तीति ।
﻿<pb n="077"/>
ननु चायथार्था संवित् प्राप्नोति; शब्दाद्याकारत्वे हि संविदो ग्राह्यग्राह
कसंवेदनं नोपपद्यते । तस्मात् कल्पना सेति कल्पनीयम् । न च
सर्वलोकावगम्योऽर्थः कल्पनेति युक्तम् । न चार्थान्तरानुसन्धानाननुविद्धं
क्वचित् कल्पनाशब्दाभिलपनीयं लोके दृष्टम् । तस्माद्वरमुभयोः प्रत्यक्षता,
न पुनरवगतेरपलापः । संविदेव हि तदा हीयेत, कस्येयं शब्दादिरूपता ? युक्तं
यदि ग्राह्यग्राहकसंवेदनमाकारान्तरेण स्यात्; न चाकारान्तरमुपलभामहे;
नीलाद्यकारमेव ह्युभयं प्रतिभाति । एकाकारं चोभयप्रतिभानं किमन्यदतः
प्रतिभानात् ? तदिदमुक्तम्---<quote>“अर्थज्ञानयोराकारभेदं नोपलभामहे”</quote> इति ।
<quote>“प्रत्यक्षा च नो बुद्धिः”</quote> इत्येतदुक्‍तं भवति---प्रत्यक्षा च नः संवित्---
﻿<pb n="078"/>
इति । प्रत्यक्षश्चायं नीलाद्याकारः । अतस्तदाकारेयं संवित् उभयथा
प्रतिभाति । तस्मादर्थशून्येयं संविदिति सिद्धम् । अतः---तत्संप्रयोगात्
तत्संप्रत्ययः---इति प्रलापोऽयम् । किंनिमित्तं पुनरुभयथा प्रतिभानम् ?
<quote>“आकारभेदं नोपलभामहे”</quote>---इति प्रत्युक्तम् । प्रतिभानकारणं तु प्रतिभाना-
देवास्तीत्यवगन्तव्यम् । सा चेयं वासनानादिकालीना---इत्युक्तं शून्यवादिभिः ।
﻿<pb n="080"/>
उच्यते---उभयप्रतिभानं नीलपीतादावसिद्धम्; ग्राह्यतयैव तत् प्रति
भाति; न ग्राहकतया । किन्तु ग्राहकं---ग्राहकमित्येव मनुते, न---नीलम्,
पीतम्---इति वा । तदिदमुक्तम्---<quote>“स हि बहिर्देशसम्बद्धः प्रत्यक्षमुपलभ्यते”</quote>
﻿<pb n="081"/>
इति । <quote>“अर्थविषया हि प्रत्यक्षा बुद्धिः, न बुद्धिविषया”</quote>
इति---ग्राह्यतयैव रूपप्रतिभानं दर्शयति, ग्राहकप्रतिभानं तु न
रूपविषयम् । किं तर्हि ? ज्ञानविषयम् । ननु च रूपान्तरमेव नोपलभ्यत इत्यु-
क्तम्; कथमत्र विषयान्तरोपन्यासः ? न हि; प्रत्यक्षवादिनो
ह्ययं दोषः; आनुमानिकज्ञानवादिनस्तु नायं पर्यनुयोगः । नाप्यनु-
﻿<pb n="082"/>
मानादूपग्रहणम्; सन्मात्रग्राह्यनुमानं भवति । ननु च संवित्
प्रत्यक्षेत्युक्तम् । अन्या च संवित्, अन्यत्संवेद्यम्; द्वयोरपि प्रत्यक्षत्वे रूपद्वयो
पलब्ध्या भवितव्यम् । न चासावस्ति । तस्मात् स एव संविद्विषयापलापो
न्याय्यतां प्रतिपद्यते । अविवेकोऽयमायुष्मतः न हि फले रूपान्तरतेष्यते;
रूपान्तरसंवित्तौ हि फलद्वयापत्तिः; एकसंवेद्यविषयैव ह्येका संवित्; न सा
वेद्यद्वयविषया । किमसंवेद्यैव संवित् ? न ब्रूमः---न संवेद्या संवित्---
इति; संवित्तयैव हि संवित् संवेद्या, न संवेद्यतया । केयं वाचोयुक्तिः
---संवेद्या, न संवेद्या---इति ? इयमियं वाचोयुक्तिः---नास्याः कर्मभावो
विद्यते---इति । कर्म च संवेद्याभिधेयम्, न संवित् । तस्मान्न पृथक् संवेद्य-
﻿<pb n="083"/>
तया ग्रहीतुं शक्यते । न चासंवेद्यैव संवित्, तन्मूलत्वात्, सर्वभावानां
संवेद्यभावस्य । किं तर्ह्यत्रानुमानिकम् ? फलमेव हि प्रमाणमिति प्रमाण-
विदो मन्यन्ते । किमिति मन्यन्ते ? न पुनः---फलमेव---इति स्थिताः ।
कोऽभिप्रायः ? एवं हि लौकिको व्यवहारः । किमिदम्---लौकिको व्यवहारः---
इति ? इदमिदम्---आकारद्वयं लौकिकाः प्रतिपद्यन्त इत्यर्थः । सिद्धं तर्ह्यर्थ-
द्वयम्, विज्ञानस्यासंवेद्यत्वात् अर्थस्य च संवेद्यत्वात् । किमसंवेद्यमेव विज्ञानम् ?
﻿<pb n="084"/>
बाढमसंवेद्यम्, न त्वप्रमेयम् । कः पुनः प्रमेयसंवेद्ययोर्विशेषः ? यत्र हि
विषयस्य स्वरूपं परिच्छिद्यते, तत् संवेद्यमित्युच्यते । अतः स्वसंवेदनं प्रत्यक्ष-
मिति प्रमाणविदः । असंवेदनं च प्रमितिज्ञाने, आकारान्तराग्रहणात् । तस्मात्
ज्ञानं प्रत्यक्षमित्ययुक्तम् । क्षणिकत्वाच्चास्य प्रत्यक्षता न संभवति, प्रमाणफल-
योरसाम्प्रतत्वात् । तदिदमाह---<quote>“क्षणिका हि सा, न बुध्यन्तरकालमवस्थास्यते”</quote>
इति । अथायमभिप्रायः---स्वयं प्रमाणरूपत्वान्न प्रमाणान्तरमपेक्षते ज्ञानम्---
﻿<pb n="085"/>
इति । तदुक्तम् <quote>“उत्पद्यमानैवासौ ज्ञायते, ज्ञापयति चार्थान्तरं प्रदीप-
वदिति यद्युच्येत”</quote> इति । सत्यं प्रमाणं प्रमाणान्तरं नापेक्षते प्रमितौ । न च वयं
प्रमाणतयैव विजानीमः, तद्धेतुत्वाद्विज्ञानस्य । न च तदवस्थं ज्ञानं ज्ञेयतया
ज्ञानान्तरस्यापि वदामः; किन्तु तदवस्था तावदस्तीत्यनुमानस्य विषयः; न
ह्यसत्यामवस्थायामवस्थावतोऽस्तित्वं शक्यते ज्ञातुम् । तदिदमुक्तम्---<quote>“न
ह्यज्ञातेऽर्थे कश्चिद्ब‍ुद्धिमुपलभते; ज्ञाते त्वनुमानादवगच्छति; तत्र यौग----
﻿<pb n="086"/>
पद्यमनुपपन्नम्”</quote> इति । ननु च---ज्ञातम्---इति प्रमेयमनुस्मरन्ति प्रमाण-
विदः । सत्यं ज्ञातं स्मरन्ति, न तु---ज्ञातम्---इति । तदुक्तम्---
<quote>“सत्यं पूर्वं बुद्धिरुत्पद्यते, न तु पूर्वं ज्ञायते”</quote>---इति । ननु
चेदं लोकविरुद्धम्;---ज्ञातो ह्यः---इति स्मरणं व्यपदिशन्ति, न पुनः
---घटो ह्यः---इति । सत्यं विरुद्धम्, यदि सर्वदैवायं व्यपदेशः स्यात्;
<quote>“भवति हि कदाचिदेतत् यज्झातोऽर्थः सन्---अज्ञातः---इत्युच्यते”</quote> । यत्र हि
﻿<pb n="087"/>
---ज्ञातः -इति स्मृति, सा प्रमाणद्वयव्यापारजा । तस्मात् विवेकशून्यमिदं
वचः---<quote>“स्मृतेरुत्तरकालं च”</quote>---इति । किञ्च उभयोः प्रत्यक्षत्वेऽर्थेन ज्ञानस्य
व्यपदेशो नोपपद्यते रूपस्पर्शयोरिव । न चार्थव्यपदेशमन्तरेण बुद्धे-
रूपोपलम्भनम् । तस्मान्न बुद्धिविषयं प्रत्यक्षम्; अर्थविषयं हि तत् । अतः
सिद्धमानुमानिकत्वं बुद्धेः फलतः । यश्चासावविवेकः फलप्रमेययोः प्रमा-
णान्तराभावात्, स तद्विषयो युक्तः । अतः प्रमाणापलाप एव न्याय्यः,
न प्रमेयापलापः । अतः <quote>“काममेकरूपत्वे बुद्धेरेवाभावः, न त्वर्थस्य
﻿<pb n="088"/>
प्रत्यक्षस्य सतः । न चैकरूप्यम्; निराकारामेव हि बुद्धिमनुमि-
मीमहे, साकारं चार्थं प्रत्यक्षमवगच्छामः । तस्मादर्थालम्बनः प्रत्ययः ।”</quote> किं
पुनः कारणं तुल्ये फलापलापे प्रमाणस्यैवापलापः, न त्वर्थस्य प्रमेयस्य,
उभयोः फलायत्तत्वात् ? मैवम्; उत्पत्तौ ह्युभयोः फलायत्तता, न पुनः
प्रमितौ । कस्योत्पत्तौ ? ज्ञापके हि फले प्रमेयमेव हि ज्ञेयम्, नोत्पा-
द्यम्; प्रमाणायत्ता च प्रमितिरिति उत्पत्तावित्यसम्बद्धम् । प्रमितौ क्रिया-
कारकत्वमङ्गीकृत्योत्पत्तिरुक्ता, न चावगम्यमानताम्; ज्ञाने त्ववगम्यमानतापि
﻿<pb n="089"/>
फलायत्तैवेति युक्तम् । किञ्च ज्ञानमात्रवादे हि ज्ञानवासनयोरेव जन्य-
जनकभावः, न ज्ञानस्य ज्ञानान्तरेण; अतस्तन्तुज्ञानोत्पादेऽपि
पटज्ञानोत्पादो नोपपद्यते । <quote>“दृष्टश्च नियतनिमित्तस्तन्तुष्वेवोपादीयमानेषु
पटप्रत्ययः । इतरथा अतन्तूपादानेऽपि कदाचित् पटबुद्धिरविकलेन्द्रियस्य
﻿<pb n="090"/>
स्यात्”</quote> । तस्मान्न वासनानिबन्धनमेवेदं ज्ञानजालम् । किं तर्हि ? अर्थनि-
बन्धनमिति स्थितम् । अत उपपन्नं प्रमाणलक्षणाभिधानम् ।।</p>
<p><quote>“अनुमानं ज्ञातसम्बन्धस्यैकदेशदर्शनादेकशान्तरेऽसन्निकृष्टेऽर्थे बुद्धिः”</quote>
इति । ज्ञातसम्बन्धस्य---इत्युच्यते, कस्य ज्ञातसम्बन्धस्य ? नन्वेकदेशस्य ।
नैतदुपपद्यते, दर्शनोपसर्जनत्वादेकदेशस्य; न ह्युपसर्जनं पदं पदान्तरेण
सम्बद्ध‍यते राजपुरुषवत् । पुरुषसमुदाययोरनुपादानादेवासम्बन्धः । तस्मान्न
﻿<pb n="091"/>
विद्मः---कस्य ज्ञातसम्बन्धस्य---इति । उच्यते---सम्बन्धापरिज्ञाननिबन्धनोऽयं
व्यामोहः । कः पुनरसौ सम्बन्धः ? अयमसौ सम्बन्धः---अनुमानमेकदे-
शदर्शनादेकदेशान्तरेऽसन्निकृष्टेऽर्थे बुद्धिः । कस्यैकदेशस्य दर्शनात् ?
ज्ञातसम्बन्धस्य । नन्वस्मिन्नपि सम्बन्धे एकदेशस्योपसर्जनता तदवस्थैव ।
﻿<pb n="092"/>
उपसर्जनमिति नायं सम्बन्धहेतुः; तथा अनुपसर्जनमित्यपि । आकाङ्‌क्षितं पूरण-
समर्थं च सम्बन्धितामापद्यते । अत्र च---एकदेशदर्शनात्-इत्युक्ते; कस्यैक-
देशस्य---इत्याकाङ्क्षा, दर्शनस्य दृश्यप्रधानत्वात्, तज्जन्यत्वाच्चार्थान्तरबुद्धेः ।
अत एव च---अत्रोत्तरपदप्रधानता, अत्र पूर्वपदप्रधानता---इति क्वचित्
क्वचित् स्थापितम् । तस्मात् प्रयोगसिध्यर्थैवेयमुपसर्जनसंज्ञां; अर्थ-
सम्बन्धे हि यस्मादर्थाकाङ्क्षैव हेतुः, नोपसर्जनता अनुपसर्जनता वा; कस्य
﻿<pb n="093"/>
गुरुकुलम् ?---इत्येवमादिषु दर्शनात्। उच्यते---व्याप्यं हि दृष्टं व्यापकं
गमयति; ज्ञातसम्बन्धस्य---इति च न व्याप्य एषा षष्ठी; सम्बन्धिमात्र-
वचनाद्धि प्रातिपादिकात् षष्ठीं स्मरन्ति। ऊच्यते---सत्यं सम्बन्धिनि षष्ठी;
﻿<pb n="094"/>
व्याप्य एव तु सम्बन्धी भवति । अव्याप्येऽपि हि वस्तुनि व्याप्य-
विवक्षायामेव यथा षष्ठी, तथा तत्र तत्र षष्ठ्यर्थं व्याख्यास्यामः । तथा
च लौकिकाः---ममायम्, अयं पुनरन्यस्यापि---इति व्यपदिशन्ति ।</p>
﻿<pb n="097"/>
<p><quote>“तत्तु द्विविधम्”</quote> इति । किमिदं द्वैविध्यम् ? लक्षणद्वैविध्यं ताव-
न्नास्ति,---एकदेशदर्शनात्---इत्येकत्वाल्लक्षणस्य । अथ प्रमेयद्वैविध्यमङ्गी-
कृत्यैतदुच्यते---एकत्र विशेषाद्विशेषोऽवगम्यते, अन्यत्र सामान्यात्सामा-
न्यावगतिः---इति; एवं च हेतुमद्भेदाद्धेतोरपि भेद उक्तो भवति ।
किं पुनरनयोर्भेदकथनेन प्रयोजनम् ? लक्षणाभिधानेन चाव्यभिचारितोक्ता
भवति; तदर्थश्चायं प्रयासः; हेतुहेतुमतोर्द्वैविध्यं भवतु वा मा वा ।</p>
<p>अत्र केचिन्नीतिज्ञंमन्याः अनवधृतस्वलक्षणमेव किञ्चिदनुमानेन
﻿<pb n="098"/>
सामान्यतो न गृह्यत इति मन्यन्ते; तद्भ्रमापनोदनायैतदुक्तम्---<quote>“तत्तु द्विवि-
धम्”</quote> इति । अदृष्टस्वलक्षणविषयमनुमानमस्ति क्रियादिषु । कथं पुनरदृष्ट-
स्वलक्षणे सम्बन्धिदर्शनम् ? उत्पत्तिमतः फलस्य दर्शनात्---इत्युक्तमुप-
﻿<pb n="100"/>
पादितमधस्तादस्माभिः शून्यवादे । अतः सामान्यमात्रपर्यवसाय्यनुमान-
मस्ति । दर्शितं च---<quote>“देवदत्तस्य गतिपूर्विकाम्”</quote>---इति । कः पुनरनु-
﻿<pb n="101"/>
माने व्यभिचारः यथा प्रत्यक्षे शुक्तिकादिषु ? नन्विदानीमेव द्विविधशब्देन
प्रदर्शितम् । नन्वनानुमानिके ह्यानुमानिकत्वं निरसनीयम्, न पुनरनुमानस्यो-
द्धारो वक्तव्यः । कश्चात्र विशेषः ? येऽपि ह्यानुमानिकमनानुमानिक-
मिच्छन्ति, तेऽप्यनुमानं व्यभिचारयन्त्येव । तस्मादत्रापि व्यभिचार-
निवृत्तिरेव लक्षणाभिधानस्य प्रयोजनम् । किञ्च प्रमेयेऽपि सङ्करः--- न
महानसादिषु दृष्टो धूमः पर्वतस्थमग्निं प्रतिपादयितुं क्षम इति केचित्;
﻿<pb n="102"/>
विशेषा एवावगम्यन्त इत्यपरे; स्मृतिमात्रमेवेत्यन्ये । तस्मात्---ज्ञात-
सम्बन्धस्यैकदेशदर्शनात्, यत् एकदेशान्तरे ज्ञानमसन्निकृष्टे-इति विशिनष्टि ।
किमनेन निराकृतम् ? स्मरणं तावन्निरस्तम्, असन्निकृष्टे---इति वचनात् ।
अप्रतिपत्तिरपि निरस्तैव, बुद्ध‍युत्पादवचनात् । सम्बन्धावगमात्---
इति विशेषावगतिरपि निरस्तैव । ननु न बुद्ध‍युत्पादमात्रात्प्रमाणंता शक्यते
वक्‍तुम्, शुक्तिकादिषु व्यभिचारात् । असम्बन्धस्य तु दर्शनं सम्बन्धाभि-
धानादेव प्रत्युक्तम् । सम्बन्धावगमे च पूर्वानुभवो दुर्निवारः । अहो !
अनुभवाविवेकिनो महान् प्रमादः । किं पूर्वदृष्टस्यानुभवो न संभवति ?
﻿<pb n="103"/>
अनुभूतिश्च नः प्रमाणम् । अन्या च स्मृतिरन्योऽनुभवः । सत्यं
सम्बन्धस्य दर्शनात्स्मृतिः ; सम्बन्ध्यन्तरे त्वनुभव एव । ततश्चासन्नं
पुनःपुनर्दृश्यमानम्---दृश्यत एव---इति तार्किकाः व्यपदिशन्ति,
न---स्मर्यते---इति । सिद्धं चानुमानादिषु प्रमाणत्वमनुभूतेः । किं
तर्हि---<quote>“असन्निकृष्टे”</quote>---इति ? स्मरणाभिमानशून्ये इत्यर्थः । सन्नि-
﻿<pb n="104"/>
कृष्टावमर्शे हि स्मरणमेव मन्यन्ते । ननु स्मृतिप्रमोषतुल्यतैव प्राप्नोति ?
न, कारणान्तरस्य विद्यमानत्वाल्लिङ्गादेः; न ह्मत्र पूर्वानुभूतिरेव
कारणम् । तत्र हि प्रमोषः स्मृतिविपर्यये हेतुः; इह तु लिङ्गादि प्रत्युत्पन्नं
कारणमस्तीति सिद्धं प्रामाण्यम् । तस्मादत्रापि यत्प्रमाणम्, न तद्व‍ययभि-
चंरति---इति वक्तव्यम्, उक्तं च । इदमुपमानादिष्वपि योज्यम् ।।</p>
﻿<pb n="105"/>
<p><quote>“शास्त्रं शब्दविज्ञानादसन्निकृष्टेऽर्थे विज्ञानाम् ।”</quote> किमिदं शब्द-
विज्ञानादिति ? किं शब्दाद्विज्ञानम् शब्दविज्ञानम्, शब्दे एव वा
विज्ञानम् शब्दविज्ञानम् ? यदि तावच्छब्दे विज्ञानम् शब्दालम्बनमित्यर्थः,
तदयुक्तम्; न तस्माच्छासनमवगम्यते; शासनाद्धि शास्त्रम् । अथ शब्दा-
द्यदर्थे विज्ञानमुत्पद्यते, तच्छब्दविज्ञानम्; तत्र विशेषावगतौ कारणं
﻿<pb n="106"/>
वक्तव्यम् । उक्तं च---<quote>“शास्‍त्रम्”</quote> इति । शास्त्रं हि शासनात्; तच्चा-
र्थविषये एव विज्ञाने उपपद्यते, न शब्दविषये । द्वितीयेऽपि पक्षे तन्नि-
मित्ततयोपपत्तेः सिद्धं शास्त्रग्रहणात् । ननु च शब्दाभासमपि दृष्टम्---
<quote>“एष वन्ध्यासुतो याति”</quote>---इत्येवमादि; तदपि शब्दादेवावगम्यते; न
हि बाष्पादितुल्यं किञ्चित्कारणान्तरमत्रोपलभामहे । परिहृतमेतत् <quote>“तच्चेत्
प्रत्ययितात्”</quote> इति । लक्षणाभिधानेन चायमेव व्यभिचारो निरस्तः ।।</p>
﻿<pb n="107"/>
<p><quote>“उपमानमपि सादृश्यमसन्‍निकृष्टेऽर्थे बुद्धिमुत्पादयति; यथा गवय-
दर्शनं गोस्मरणस्य”</quote> इति । सादृश्यम्&mdash;इति हि सादृश्यम् । गोस्मरणस्येति,
अनुभूतगोः पुरुषस्येत्यर्थः । ननु च ज्ञातसम्बन्धिता तुल्या, सा चात्र लक्षणम्;
﻿<pb n="108"/>
तत्र वान्यत्र वेति क्वेदमुपयुज्यते ? बाढमुपयुज्यते; <quote>“एकदेशदर्शनात्”</quote> इति हि
तत्र लक्षणम् । <quote>“ज्ञातसम्बन्धस्य”</quote> इति विशेषणम् । अतो न गवयस्थं सादृश्यं
सदृशावगतेरेकदेशः । किञ्च असकृद्दृष्टसम्बन्धो ह्यनुमानस्य हेतुः, अस-
जातीय व्यावृत्तिसव्यपेक्षश्च; द्वयमत्र नास्तीति प्रमाणान्तरम् । किं पुनरत्र
व्यभिचारदर्शनम्, यन्निवृत्यर्थमिदं लक्षणम् ? किमन्यदतः सदृशाभासात् ?
﻿<pb n="109"/>
अत्र सामान्यमेव कैश्चित् सादृश्यमुक्तम्; न तत्सादृश्यम् । किं
तर्हि ? तदेव तत्, गोत्वादेरेकत्वात् । ननु चात्र प्रमेयमेव नास्तीति
केचिन्मन्यन्ते । तदयुक्तम् ; अनुभूतमपि कारणान्तरावगम्यं प्रमेयमेवेत्यु-
क्तम् ।।</p>
﻿<pb n="110"/>
<p><quote>“अर्थापत्तिरपि दृष्टः श्रुतो वाऽर्थः अन्यथा नोपपद्यते इत्यर्थ-
कल्पना---यथा जीवतो देवदत्तस्य गृहाभावदर्शनेन बहिर्भावस्यादृष्टस्य
कल्पना”</quote> इति । केयमन्यथानुपपत्तिर्नाम ? यदि तावत् - अस्यानेन
विना सद्भावो नोपपद्यते---इति । तदेवं कार्यतः कारणानुमानमुपन्यस्तम्,
न प्रमाणान्तरम् । अथेदमुच्यते--- ज्ञातसम्बन्धस्येत्यनुमानलक्षणम्,
अज्ञातश्चात्र सम्बन्धः; तस्मात् प्रमाणान्तरम्- इति, तदयुक्तम्; कथमज्ञा-
तसम्बन्धः शक्यतेऽवगन्तुम्--- अयमनेन विना नोपपद्यते---इति;
﻿<pb n="111"/>
न ह्मन्यथानुपपत्तिः प्रत्यक्षसमधिगम्या । कार्याव्यभिचारसमधिगम्या हि
सा; अव्यभिचारश्चासकृद्दर्शनपूर्वकः । तस्मात् दृष्टमदृष्टं वा ज्ञात-
सम्बन्धमेवावगम्यतेऽन्यथानुपपत्त्या । अतः प्रमाणान्तरं मृगतृष्णिकै-
वेति । सत्यम्; यदि यद्येन विना नोपपद्यते तदेवावगमकं स्यात्;
﻿<pb n="112"/>
इह तु यन्नोपपद्यते, तदेवावगम्यते । किं चात्र नोपपद्यते ? जीवतो गृहा-
भावदर्शनात् अन्यत्राभावो नोपपद्यते । ततः किम ? नात्राभावस्य गम्यता ।
कस्य तर्हि ? भावस्य; न चासौ गृहाभावदर्शनेनोपपद्यते । बाढं नोपप-
﻿<pb n="113"/>
द्यते; न हि गृहाभावदर्शनेन विना बहिः भाव उपपद्यते ।</p>
<p>ननु <quote>“दृष्टः श्रुतो वाऽर्थः अन्यथा नोपपद्यते”</quote> इति गमकस्यान्यथानु-
पपद्यमानतां दर्शयति । अग्रन्थज्ञो देवानां प्रियः-<quote>“दृष्टः श्रुतो वार्थोऽर्थकल्पना”</quote>
इति किमिदमर्थकल्पनेति ? दृष्टः श्रुतो वार्थोऽर्थान्तरस्य प्रमाणमित्यर्थः ।
<quote>“अन्यथा नोपपद्यते”</quote> इति केन सम्बध्यते ? प्रमित्येति वदामः; अन्यथानुपपद्य-
मानतामापादयन् अर्थान्तरं गमयति । किमत्र ज्ञातसम्बन्धिता नैवापेक्ष्यते ?
अपेक्ष्यते हि सम्बन्धमात्रज्ञानम्, न तु सम्बन्धिता; अनुमाने तु---<quote>“ज्ञात-
सम्बन्धस्य”</quote> इति षष्ठ्या सम्बन्धितैवावगमिकेत्युक्तम् ।
﻿<pb n="115"/>
<p><quote>“दृष्टः श्रुतो वा”</quote> इति दर्शनश्रवणोपन्यासः किं कारणान्तरव्यु-
दासाय ? नेति वदामः, उपलब्धोऽर्थः-इत्यर्थः । श्रुतग्रहणमिदानीं
किमर्थम् ? <quote>“दृष्टः”</quote> इत्येव वक्तव्यम् । उच्यते-अभिधानान्तरमेवेदम्---
<quote>“दृष्टः श्रुतो वा”</quote> इत्युपलब्धेर्वाचकम् ।।</p>
﻿<pb n="118"/>
<p><quote>“अभावोऽपि प्रमाणाभावः <quote>‘नास्ति’</quote> इत्यस्यार्थस्यासन्निकृष्टस्य ।”</quote>
अभावोऽपि प्रमाणाभावः---इति किं प्रमाणलक्षणमिदम् ? ओम्---इत्यु-
﻿<pb n="119"/>
च्यते । किमनेन प्रमीयते ? उक्तम्---नास्ति---इत्ययमर्थः ।
किं च तन्नास्ति ? प्रमीयमाणस्य प्रमेयता; अतश्चाप्रमितेः
प्रमाणतेत्यलौकिकमिव प्रतिभाति । लक्षणमपि---<quote>“प्रमाणाभावः”</quote>---
﻿<pb n="120"/>
इति प्रमाणं न भवतीत्येव लक्षयति । अस्ति चेयं प्रसिद्धिर्मीमां-
सकानाम्---षष्ठं किलेदं प्रमाणम्---इति । न चास्य ग्रन्थतो लोकतश्च
﻿<pb n="121"/>
प्रमाणतावसीयते । अतो न विद्मः प्रसिद्धेः किं बीजमिति । किमत्र न
ज्ञायते ? ग्रन्थतस्तावत् प्रमाणाभाव एवावसीयते । <quote>‘नास्ति’</quote> इत्यप्युक्ते
प्रमेयस्याभावं लौकिकाः प्रतिपद्यन्ते । किं तर्ह्यनेन लक्षितेन ? प्रमाणा-
वगत्यर्थोऽयमारम्भः, तदनुसारी ह्यर्थनिश्चयः कथं स्यादिति । अत
एवेदमुच्यते, यस्मात् प्रमाणावगत्यर्थोऽयमारम्भः । किमनेन पूर्वोक्तानां
प्रमाणानां स्वरूपमवसीयते ? यत्पूर्वोक्तैरेव स्वलक्षणैर्नावसीयते । सर्वस्व-
लक्षणाभिधानवाक्यशेषोऽयं ग्रन्थः; न ह्युत्पादमात्राज्ज्ञानस्यार्थे तस्मिन्
प्रमाणस्य प्रमाणतावसीयते । अतः स्वलक्षणमात्राभिधानात् निश्चय-
﻿<pb n="122"/>
स्वरूपेण प्रमाणभावस्य समधिगम्यमानत्वात् सर्वप्रमाणानाम्, तस्मात्
कार्यप्रत्यस्तमयात् <quote>‘नास्ति’</quote> इति, अनेन पूर्वोक्तस्यैव लक्षणस्य साधुतोच्यते ।
﻿<pb n="123"/>
केयं तर्हि प्रसिद्धिः ? प्रसिद्धिर्वटयक्षप्रसिद्धिवत् । यदि पुनर्व्यवहारा-
न्यत्वात् कारणान्यत्वं मन्यन्ते किं कुर्मः ? न हि व्यवहारान्यत्वात्
प्रमाणान्यत्वसिद्धिः । अतः तल्लक्षणमेवेदम् । इदमेव च तल्लक्षणम् । तस्मात्
प्रसिद्धत्वादपरीक्ष्यं निमित्तम् ।।</p>
﻿<pb n="124"/>
<p><quote>“ननु प्रत्यक्षादीन्यन्यानि भवन्तु नाम प्रमाणानि, शब्दस्तु न
प्रमाणम् । कुतः ? अनिमित्तम्, विद्यमानोपलम्भनत्वात् । अनिमित्तम्
अप्रमाणं शब्दः; यो ह्युपलम्भनविषयो नोपलभ्यते, स नास्ति यथा
शशस्य विषाणम् । उपलम्भनानि चेन्द्रियाणि पश्वादीनाम् । न च
पशुकामेष्ट्यनन्तरं पशव उपलभ्यन्ते । अतो नेष्टिः पशुफला ।”</quote>
प्रत्यक्षादीन्यन्यानि भवन्तु प्रमाणानि, शब्दस्तु न प्रमाणम्---इति
कोऽभिप्रायः ? अपमभिप्रायः---यदुक्तम् अनपेक्षत्वादिति प्रमाणा-
﻿<pb n="125"/>
न्तरानवगम्यमर्थमवगमयति इति, एतावन्मृषा । कुतः ? <quote>“भवि-
ष्यंश्चैषोऽर्थः”</quote> इति भाव्यतया प्रामाण्यमुक्तम्, तदत्र न संभवति ।
कथं पुनरसम्भवः ? किमनियोगकं वाक्यमस्तीति ? किमत्र नियोगः
करिष्यति ? प्रमाणान्तरावगम्येऽपि तस्य दर्शनात् स्मृत्यादौ । तस्माद्विनियो-
गावगम्यमेवार्थमालोच्य नियोगस्य विषयो वक्तव्यः । स चायं विनियोगो
विद्यमानोपलम्भनविषय एवोपलभ्यते-<quote>“चित्रया यजेत पशुकामः”</quote> इत्यादौ ।
﻿<pb n="126"/>
कात्र विद्यमानोपलम्भनता ? क्रियानन्तरफलभाविता । दृष्टार्थत्वाच्च वृष्ट्यादेः
अनन्तरफलभावितया प्रमाणान्तरावगम्यतैव वस्तुतो वक्‍तुं शक्यते ।
संभवति च प्रमाणान्तरविषत्वे को हि नामादृष्टं लोके स्वातन्त्र्यं शब्दस्य
कल्पयितुं क्षमः ? तस्मान्नियोगः प्रैषाद्यर्थ एव इति प्रतिपत्तव्यम् ।
तदिदम् <quote>“कुतः”</quote> इत्येतस्य प्रश्नस्य <quote>“विद्यमानोपलम्भनत्वात्”</quote> इत्युत्तरम् ।
नन्वेवं ग्रन्थे व्याख्यायमाने <quote>“पशवो नोपलभ्यन्ते”</quote> इत्यादिरनर्थको ग्रन्थः ।
उपलभ्यन्तां मा वा पशवः; सर्वथा प्रमाणान्तरसापेक्षं शाब्दमित्येतावदत्र
﻿<pb n="127"/>
साध्यम् । सत्यमेतावत् साध्यम्; केन चोक्तमन्यत् साध्यमिति ?
अनुपलब्ध्युपन्यासो न घटते इत्युक्तम् । न न घटते, घटत एव; प्रमाणान्तर-
परीक्षया प्रामाण्यं वक्तव्यम्, न स्वतः---इत्येवंपरो ग्रन्थः । तच्चात्र
प्रमाणान्तरं दृष्टम् । कथं पुनरत्र दृष्टावगतिः ? क्रियानन्तरभावित्वात्फलस्य ।
कथं तर्हि कृष्यादेः ? किं कृष्यादेर्नानन्तरं फलमुपलभ्यते ? किं क्रियाफलं
﻿<pb n="128"/>
नावगम्यते, उत प्रयोजनफलम् ? पाटनं तावत् भूम्यवयवानां क्रियाफल-
मवगम्यते, व्रीह्युत्पत्तिस्तु प्रयोजनफलम् । न च प्रयोजनानवगमाददृष्टतोच्यते ।
अत्र च प्रयोजनं फलं च पशव एवावगम्यन्ते, फलान्तरानवगमात् । यच्च
किञ्चित् हविर्विकाराद्यवगम्यते, न तत्पाटनादिवत् व्रीह्याद्युत्पत्तेः पशुकारण-
तया शक्यते वक्‍तुम्, अदर्शनात् । तस्मात् प्रमाणान्तरपरीक्षैवात्र धर्म-
जिज्ञासुभिः कर्तव्या, न पुनरध्ययनाद्धर्मावगतिः । कथं पुनः स्वर्गकामादिषु
﻿<pb n="129"/>
विद्यमानोपलभ्भनता ? नियोगस्य तावन्नियोगत्वं पश्वादावपहृतम्; एकश्चायं
नियोगोऽनुबन्धभेदाद्भिद्यत इति स्थितिः । तस्मात् सर्वत्र सापेक्ष इत्युक्‍तं
﻿<pb n="130"/>
भवति । अतो यत्र प्रमाणान्तरमस्ति, भवतु तत्र तथात्वम्; यत्र नास्ति, तत्र मा
भूत । तस्मात् सुष्ठूक्तम्---<quote>“शब्दस्तु न प्रमाणम्”</quote>---इति । <quote>“दृष्टविरुद्धं च
﻿<pb n="131"/>
किञ्चिद्वैदिकं वचनं पात्रचयनं विधाय आह---<quote>“स एष यज्ञायुधी यज-
मानोऽञ्जसा स्वर्गं लोकं याति”</quote> इति प्रत्यक्षं शरीरं व्यपदिशति । न च तत्
स्वर्गं लोकं याति; प्रत्यक्षं हि तद्दह्यते । न च ‘एष याति’ इति
विधिशब्दः एवंजातीयकं । च प्रमाणविरुद्धं वचनमप्रमाणम् ।”</quote> कथं
पुनरिदं प्रमाणविरुद्धम् ? अर्थवादोऽयम्; अर्थवादेषु च सर्वे प्रमाण-
विरोधा गुणवादेन व्याख्याताः । अथायमभिप्रायः---नाद्याप्यर्थवादा
﻿<pb n="132"/>
व्याख्यायन्ते---इति, बालिशभाषितमेतत्; न ह्युक्तस्योच्यमानस्य वा
स्थितस्याक्षेपो युक्तः । अन्यत्र विशेषाभिधानात् । उक्तीच्यमानताविशेषे
हि विवक्ष्यमाणे सर्वमनवस्थितं स्यात् । तस्मात् स्थितत्वात् स्थितत्वमेव
वक्तव्यावक्तव्ययोः कारणम् । किञ्च, अत्रोपन्यस्तस्य परिहृतस्य तत्र पुनरु-
﻿<pb n="133"/>
पन्यासो न घटते । उच्यते---स्थित एवार्थवादनां गुणवादेन व्याख्याने
इदं वचनमाक्षिप्यते---अत्र हि तदुक्तो न भवति; गुणवादो हि प्रमाणान्तर.
प्रतिपत्तिबलेनोपजायते । अत्र च प्रमाणान्तरप्रतिपत्तिः शरीरे एव, न
शरीरव्यतिरिक्तं किञ्चिदुपलभामहे; तच्च <quote>‘एषः’</quote> इति व्यपदिष्टम् <quote>‘याति’</quote>
इत्यनेन विरुद्धम्, दह्यमानत्वाच्छरीरस्य । तस्माद्विधितोऽर्थवादतश्चाय-
थार्थतैवावसीयते । किञ्च, विधौ हि सति नियोगतोऽपि तावत् स्वातन्त्र्य-
शङ्का जायते; अर्थवादे सापि नास्ति इति प्रकटयति---<quote>“न च
﻿<pb n="134"/>
<quote>‘एष याति’</quote> इति विधिशब्दः”</quote> इति । उच्यते---न प्रमाणान्तरापेक्षः
शब्दस्यार्थेन सम्बन्धः कस्तर्हि ? औत्पत्तिकः । ननु च लोके प्रमाणान्त-
रापेक्षितैव सर्वस्य वचसो दृष्टा ? सत्यं व्यवहारे, न त्वभिधाने । यथा च
लोकेऽप्यौत्पत्तिकमभिधानम्, तथा सम्बन्धपरिहारे वक्ष्यामः । ननु
सर्व एवायं सूत्रार्थो विवृतः पुनरिहानूदितः । सत्यम्; विशेषाभिधानाय ।।
﻿<pb n="135"/>
कः पुनरत्र विशेषोऽभिधीयते ? ननु च सम्बन्ध एव नास्ति---इति पूर्वो-
क्तमाक्षिप्य पुनः समाधिः । ननु च वाक्यार्थोऽयमाक्षिप्तः---<quote>“विद्यमानोपल-
म्भनत्वात्”</quote>---इति; पदविषयमौत्पत्तिकत्वं मन्यन्ते मीमांसकाः । किमन-
यानुपासितगुरुकथया विकल्पितया ? यस्माद्धि यः प्रतीयते, स तस्यार्थः;
न च केवलात्पदात् वृद्धव्यवहारे कस्यचिदर्थस्यावगतिर्दृष्टा; अनवगम्य-
मानस्य चार्थस्य केनचित्सम्बन्ध इति दुर्वचं वचः । कथं तर्हि प्रसिद्धि-
रियम् ? अनुपासितगुरुत्वादित्युक्तम् । तस्मादौत्पत्तिको वाक्यवाक्यार्थ-
योः सम्बन्धः ।।</p>
﻿<pb n="136"/>
<p>स्यादेतदेवम्; नैव शब्दस्यार्थेनास्ति सम्बन्धः; कुतोऽस्य पौरुषे-
यता अपौरुषेयता वा---इति ? कथम् ? स्याच्चेनर्थेन सम्बन्धः, क्षुरमो-
दकशब्दोच्चारणे मुखस्य पाटनपूरणे स्याताम् । संश्लेषसम्बन्धमभिप्रेत्यो-
च्यते भवता---कार्यकारणनिमित्तनैमित्तिकाश्रयाश्रयियौनादयः सम्बन्धाः
शब्दस्यार्थेनानुपपन्ना एवेति”</quote> स्यादेतत्---इति यदि नित्यः सम्बन्धः
स्यादित्यर्थः । इदं किमिति न स्यात्---<quote>“तस्माच्चोदनालक्षणोऽर्थो धर्मः”</quote>---
इति ? <quote>“स्याच्चेदर्थेन सम्बन्धः”</quote>---इति । अस्याभावे हेतुं क्षुरमो-
﻿<pb n="137"/>
मोदकशब्दोच्चारणग्रन्थेन ब्रुवन् सम्बन्धस्याभ्युपगमं दर्शयति---<quote>“संश्लेष-
सम्बन्धमभिप्रेत्य”</quote> इति । केनायमभ्युपगतः सम्बन्धः, येन निरा-
करणीयतया उपन्यस्यते ? ननु च शब्दस्वातन्त्र्यवादिभिः---
शब्दादर्थोऽवगम्यते---इत्ययमेवाभ्युपगतः सम्बन्धः; अनभ्युपगतस्य
निराकरणमन्धपदम् । इदमेवात्र निराक्रियते---यदुत शब्दादर्थोऽवगम्यते
﻿<pb n="138"/>
इति । कथं पुनः संश्लेषसम्बन्धनिराकरणेनेदं निराकृतं भवति ?
भवति; शब्दादर्थज्ञानं हि कार्यं केनचित्कारणेन; शब्दादर्थ-
ज्ञानं च न च शब्दादेवेति शक्यते वक्तुं चक्षुरादीनामिव,
प्रथमश्रवणादप्रतीतेः । एवं तर्हि धूमादीनामग्न्याद्यर्थावगताविव न
स्वरूपमेव कारणम् । किं तर्हि ? सहावस्थानादिलक्षणः सम्बन्धः ।
स चायं शब्दे न कश्चिदुपलभ्यते प्रागर्थावगमात् । तस्मात् सम्ब-
न्धान्तरनिराकरणेन वाच्यवाचकता निराकृता भवति । यद्येवं सर्व
एव निराकरणीयाः; किमिदमुच्यते---यौनादयो न संभवन्तीति संश्ले-
﻿<pb n="139"/>
षस्यैव सहेतुकं निराकरणम् ? अथायमभिप्रायः---यौनादयो नोप-
लभ्यन्त---इति; संश्लेषो वा किमुपलभ्यते ? तथा च---<quote>“क्षुरमोदकशब्दो-
च्चारणे”</quote> इत्यनुपलब्धिरेवोपन्यस्ता । तस्मान्न विद्मः---केन विशेषेणेदं
निराकरणीयतयोपन्यस्तमिति । अथायमभिप्रायः---संश्लिष्टस्यैवार्थस्य गम्यत्वं
गमकत्वं चेति, तदयुक्तम्; कार्यकारणयोरसंश्लिष्टयोरपि गम्यगमक-
त्वदर्शनात् । कार्यकारणमपि तन्त्वादि संश्लिष्टमिति चेत्, नैतन्निमित्ते
संभवति; तदपि हि कारणमेव गम्यं च । तस्मादिदमन्धपद-
मिति प्रतिभाति । उच्यते---अत्र ह्यौत्पत्तिकवादिनः केचित्---स्व-
﻿<pb n="140"/>
रूपमेवाध्यस्य शब्दोऽर्थं प्रत्याययति---इति प्रतिपन्नाः; युक्ति-
श्चोक्ता---स्वमेव रूपं शब्दस्य, येयमर्थपरिणतिः---इति । अत-
स्तन्निराकरणम् । तस्मिन् पक्षे संश्लेष एव शब्दार्थयोः सम्बन्धः । सोऽयं
कार्यानुपलब्ध्या न घटते इति---<quote>“क्षुरमोदकशब्दोच्चारणे मुखस्य पाटन
पूरणे स्याताम्”</quote> इत्युक्तम् । कथं तर्हि---गौरयम्---इति तुल्यो
निर्देशः शब्दार्थयोः ? अस्त्ययं निर्देशः, स तु नाध्यासकृत इति आकृतिग्रन्थे
वक्ष्यामः । <quote>“यौनादयस्तु सम्बन्धाः शब्दस्यार्थेनानुपपन्ना एव”</quote> इत्यन-
भ्युपगमं दर्शयति । <quote>“योऽत्र व्यपदेश्यः सम्बन्धः, तमेकं न व्यपदिशति
भवान् प्रत्याय्यस्य प्रत्यायकस्य च संज्ञासंज्ञिलक्षणः ”</quote>---इत्यनेनौ-
﻿<pb n="141"/>
त्पत्तिकत्वं पुनरुपोद्बलयति । <quote>“आह---यदि प्रत्यायकः शब्दः, प्रथमश्रुतः
किं न प्रत्याययति”</quote> ? स्वतो हि सर्वभावानां प्रवृत्तिश्चक्षुरादीनामिव रूप-
ग्रहणे; तस्मात् सापेक्षत्वं शब्दस्यार्थप्रतिपत्तावस्तीति <quote>“प्रथमश्रुतः किं
न प्रत्याययति”</quote> इत्युक्तम् । <quote>“सर्वत्र नो दर्शनं प्रमाणम्”</quote> इति स्वाभा-
विकानां सापेक्षत्वं निरपेक्षत्वं च दर्शनादेवावगम्यते; दृष्टं हि
चक्षुरादेः स्वाभाविकत्वेऽपि रूपावगतावपेक्षित्वम्, दहने चानपेक्षित्व-
मग्न्यादेः । तदिदमुक्तम्---<quote>“सर्वत्र नो दर्शनं प्रमाणम्”</quote>---इति ।
﻿<pb n="142"/>
दृष्टं हि कार्यं पुरुषप्रयत्नानपेक्षम्, पुरुषानुपलब्धेः; सापेक्षं च, प्रथम-
प्रयोगानवगतेः, प्रयोगान्तरे चावगमात् । <quote>“यदि प्रथमश्रुतो न प्रत्याययति,
कृतकस्तर्हि”</quote>---इति कोऽभिप्रापश्चोदकस्य ? यदि तावत्---कृतकः
कार्यः, न सामयिकः---इत्यभिप्रायः, ततः सिद्धं साध्यते; पुरुषान्तर-
प्रत्ययान्तरानपेक्षिता---शाब्दं प्रमाणम्---इति वदतोऽभिप्रेता चक्षुरादी-
﻿<pb n="143"/>
नामिव रूपग्रहणे, न पुनरुत्पत्तिमत्तापि नेष्यते; उत्पद्यत एव हि
सम्बन्धः, क्रियागर्भत्वात्तस्य; क्रियायाश्चोत्पत्तिमत्त्वात् तदनुवर्ती सम्ब-
न्धोऽप्युत्पत्तिमानेव । अथ कृतकः रज्जुघटयोरिव पुरुषयत्नजन्यः
इत्यभिप्रायः; तदयुक्तम्; चक्षुरादेरालोकाभावे कदाचित् कार्यमकुर्वतः
तत्सद्भावे च कार्यं कुर्वतोऽपि पुरुषान्तरप्रत्ययान्तरानपेक्षत्वात् सन्बन्धस्य,
तथा शब्दस्यापि सम्बन्धः स्यादिति । तस्मादसमर्थमिव सिद्धान्तलङ्घने
﻿<pb n="144"/>
भाष्यं प्रतिभाति---<quote>“कृतकस्तर्हि”</quote>---इति । नेदमसमर्थम्; अयमस्याभि-
प्रायः---नेदमुद्योतादितुल्यम्; उद्योतस्याप्यनुग्राहकत्वं कार्यसमधि-
गम्यमेव, अनवगतिपूर्वकत्वादवगतेश्चक्षुरादीनाम् । शब्दे पुनरर्थावगतिपूर्वि-
कैवार्थावगतिः; हि <quote>‘अयमस्यार्थः’</quote> इत्यवगम्य ततः शब्दादर्थं प्रतिपद्यते ।
तस्मात् सन्बन्धान्तरपूर्विकैवार्थावगतिरिति सापेक्षता । तदिदं कृतकशब्देन
सामयिकत्वं कृतकता वोक्ता ।।</p>
﻿<pb n="145"/>
<p><quote>“अथ <quote>‘गौः’</quote> इत्यत्र कः शब्दः”</quote>---इति कोऽयं प्रश्नः ? अयमयं
प्रश्नः---यद्यपरिणत्या शब्दोऽर्थमवगमयति, कस्तर्हि शब्दोऽभिप्रेतः ?
यो ऽयं श्रोत्रेणावच्छिद्यते, स शब्दोऽभिमतः ? ओम्---इत्युच्यते; श्रोत्रग्रहणे
﻿<pb n="146"/>
ह्यर्थे लोके शब्दशब्दः प्रसिद्धः; ते च श्रोत्रग्रहणाः गकारौकारविसर्जनीयाः ।
नन्वेवं सत्यर्थप्रत्ययो नोपपद्यते, क्रमवर्तित्वाद्वर्णानाम्; क्षणिकत्वाच्च तदुप-
लब्धीनाम् । उपलभ्यमानतया च पदादिव्यवस्था, न तु सन्मात्रतया । तस्मा-
﻿<pb n="147"/>
दनुपपन्नोऽर्थप्रत्ययः । अथायमभिप्रायः---उपलब्धिविनाशेऽपि तत्स्मृत्यनु-
ग्रहादर्थावगमः---इति; सापि न सर्वविषयिणी उपलब्धिवत्; उपलब्ध्य-
नुसारिणी हि सा; अतोऽप्यर्थावगतिर्न घटते । तस्मात्---शब्दतत्त्व-
मेवेदमर्थरूपतया विवर्तते---इत्युक्तं शब्दविद्भिः । किं वा विवर्तपक्षे श्रोत्रादि-
व्यापारनिरपेक्षैव स्वरूपेऽर्घे वावगतिः शक्यते वक्‍तुम् ? बाढम्; शब्दादयः
श्रोत्राद्यवच्छेदेनैकरूपा अप्यनेकरूपा इव भान्ति मरकतपद्मरागादिषु
﻿<pb n="148"/>
मुखमेकमप्यनेकरूपमिव प्रतिभाति । ननु च खड्गादिष्वेकं ग्राहकम्; उपा-
धयो हि खड्गादयः । तदेकग्राहकवशात् <quote>‘एकं मुखम्’</quote> इति शक्यते वक्‍तुम्;
भेदाश्चोपाधिनिबन्धनाः । अत्र पुनः किमेकं ग्राहकं शब्दादेः, यद्वशात्-
श्रोत्राद्युपाधिकृतो भेदः, एकमेवेदं वस्तु-इति वर्ण्यते ? किमिदं प्रलप्यते---
एकग्राहकवशादेकं वस्तु-इति ? एकत्वादेव ह्येकत्वम् । ननु चोक्तमेक-
त्वमेव न प्रतीयते-इति; श्रीत्रादयो हि प्रतीतेः कारणम् । ते च भेदेनैव
प्रतीतिमुत्पादयन्ति । प्रतीतिभेदे सति <quote>‘एकं वस्तु’</quote> इति दुर्वचं वचः ।
कथं तर्हि खड्गादिषु <quote>‘तदेवेदं मुखम्’</quote> इति ? बिम्बाकारप्रत्यभिज्ञाना-
﻿<pb n="149"/>
त्तदुपाधिनिबन्धनो भेद इति शक्यते वक्‍तुम् ? उक्तं तर्हि त्वयैवैकत्वम्
<quote>‘प्रत्यभिज्ञानादेकत्वम्’</quote> इति । अस्ति चेदमेकत्वं शब्दादावपि---गौरयम्,
शुक्लोऽयम्, सुरभि चन्दनम्---इति । तस्मादत्राप्येकतया प्रत्यभिज्ञानात्
श्रोत्राद्युपाधिनिबन्धन एवायं भेद इत्युपपन्नम् । श्रोत्रादेः किंनिबन्धनो
भेदः ? विषयभेदप्रतिपत्तिनिबन्धन इति वदामः । विषयभेदप्रतिपत्तेः किं
निबन्धनम् ? श्रोत्रादिभेद इत्युक्तम् । एवं सतीतरेतराश्रयतोक्ता भवति;
बाढमुक्ता; अविद्यामातृकेयम्; अत एवाविद्येत्युच्यते बुधैः ।
﻿<pb n="150"/>
तस्माद्विवर्त एवाश्रयणीयस्तत्त्वविद्भिरवगतेः कारणम् । अतो न
शब्दज्ञो देवानां प्रियः, यो हि युतसिद्धयोः शब्दार्थयोः सम्बन्धमर्था-
वगतौ कारणं मन्यते । <quote>“पूर्ववर्णजनितसंस्कारसहितोऽन्त्यो वर्णो वाचकः”</quote>
इति । कोऽयं संस्कारो नाम ? यदि तावद्वर्णावगतिः; प्रत्युक्ता, 
﻿<pb n="151"/>
स्मरणमपि तयैव । अथ स्मृतिकार्यान्यथानुपपत्त्या कश्चित्पदार्थविशेषः
कालान्तरावस्थायी विद्यत इति कल्प्यते; असावपि प्रतिवर्णविषय एव
शक्यते कल्पयितुम्, एकैकवर्णविषयत्वादुपलब्धेः, तदनुसारित्वाच्च स्मृतेः,
तत्कार्यत्वाच्च संस्कारस्य । तस्माद्वर्णोपलब्धिवदसावपि न कारणम् ।
﻿<pb n="152"/>
न च स्मृतिज्ञानशून्यः संस्कारोऽस्तीति प्रमाणमस्ति । दर्शयति च
प्रत्येकवर्णविषयमेव संस्कारम्---<quote>“पूर्ववर्णजनितसंस्कारसहितोऽन्त्यो वर्णः
प्रत्यायकः”</quote> इति ब्रुवन् । तस्मादुपलब्धिस्मृतिभ्यां किमभ्यधिक-
मस्यार्थप्रतिपत्तौ सामर्थ्यं मन्यते भाष्यकारः ? स्फोटवादिनो वा कथम्
---इत्येतदप्यनुत्तरम्; न ह्यभ्युपगतिरर्थसिद्धौ हेतुः । तस्मादुपवर्णनीयोऽयं
ग्रन्थः । अथ कालान्तरावस्थायितैव विशेषः, तन्न; परस्परासम्बन्धे किमव-
स्थितिः करिष्यति ? अथार्थप्रतिपत्तिरेव सम्बन्धे हेतुः, एवमितरेतराश्रयता
﻿<pb n="153"/>
प्राप्नोति । भवत्विति चेत्, न तत्त्वावगमे युक्तोऽयमभ्युपगमः । कथं तर्हि
बीजाङ्कुरादिषु ? दर्शनात्---इति यद्युच्यते, तत इहापि दर्शनं शक्यते
वक्‍तुम् । न, विवर्तप्रतिपक्षसम्भवात्; अर्थावगतिर्हि कारणमात्रस्य हेतुतां
प्रतिपद्यते, न संस्कारसम्बन्धस्यैव । बीजाङ्कुरादिषु विशेषदर्शनादुपपन्नम्;
﻿<pb n="154"/>
इह त्वानुमानिकत्वात् संस्कारस्य विशेषोपलब्धिर्नोपपद्यते । तस्माद्विवर्त-
मेवोपपन्नतरं मन्यामहे । अत इदानीमिदमप्ययुक्तम् । किमयुक्तम् ? सा च
शब्दकल्पना चेति । कथमयुक्तम् ? विवर्तपक्षे हि का नामेयं शब्दकल्पना ?
यस्मादध्यासितोपाध्यध्यासितविशेषं सर्वप्रमाणावगम्यमेकं वस्त्वित्युक्तम्,
तस्मादशब्दज्ञतैवेयं यदुत भिन्नयोरपि शब्दार्थयोरौत्पत्तिकः सम्बन्धो/?/ऽ-
भिधीयते । नन्वेकत्ववादिनोऽपि नैवायं विभागः शक्यते वक्‍तुम्---ज्यो-
तिष्टोमोऽयम्, दर्शपूर्णमासाविमौ---इति; एकत्वे हि न वाक्यैकत्व एवाव-
स्थितिः, किन्तु सर्ववाक्यानामेकवाक्यता प्राप्नोति वर्णानामिव पदे, पदाना-
मिव वाक्ये । कस्मात् ? एकत्वावगमादेव; भवति हि सर्ववाक्येषु <quote>‘शब्दः
शब्दः’</quote> इत्येका बुद्धिः, सर्ववाक्यार्थेषु च <quote>‘शब्दार्थः शब्दार्थः’</quote> इति ।
﻿<pb n="155"/>
तदिदमभिन्नमेव ज्योतिष्टोमादि कर्मजातं प्राप्नोति । दृश्यन्ते चाधिकारभेद-
विरुद्धाश्चाविरुद्धाश्च । विरुद्धाः विरुद्धफलाः, अविरुद्धाश्च अविरुद्धफलाः;
न चैतदेकत्व उपपद्यते । सत्यं नैकार्थत्व इदमुपपद्यते । भिन्नार्थानि
चैतानि वाक्यानि । एकार्थप्रतिपत्त्यर्था चैकता; न चात्रैकार्थतावसीयते ।
तस्मादेकस्मिन् वाक्ये पदवर्णापलापो युक्तः । वाक्यान्तरेषु किंकृतो
वाक्यान्तरस्यापलापः ? तस्मान्नेयं विरुद्धाविरुद्धचोदनोपपद्यते ।
शब्दप्रामाण्यवादिना ह्यर्थसम्बद्धः शब्दशब्देनोच्यते, न काकवाशिताद्यपि
श्रोत्रग्राह्यम् । ननु श्रोत्रादिभेदमुपवर्णयता सर्वमेतदविद्याजालमित्युक्तम् ;
﻿<pb n="156"/>
किमिदमिदानीमर्धजरतीयमुपन्यस्यते ? अनभिप्रायज्ञो देवानां प्रियः,
यतो ब्रह्मण्यसावभेद उक्तः । तद्रूपतया केन वा भेदोऽभिधीयते,
शास्त्रावगतौ च केन वा भेदोऽपह्नोतुं शक्यते श्रोत्रादीनामिव ?
सत्यं नापह्‌नूयते ; किन्त्वविद्या प्राप्नोति ; विद्या चेष्यते वैदिकोऽर्थः ।
कथमविद्यातोऽभ्युदयः शक्यते वक्‍तुम् ? अविद्या हि प्रत्यवायस्य निमि-
त्तम् । सत्यं यथा भवानाह । प्रत्यवायस्त्वापेक्षिकः; सर्वं हि क्षयि प्रत्यवा-
﻿<pb n="157"/>
यायैव ; किन्तु प्रत्यवाय एवैकत्र स च उपायश्चान्यत्र इति विशेषः ।
तस्मान्न किञ्चिदत्र पूर्वं परेण विरुध्यते । ननु च वाक्यार्थयोर्भेदेऽपि
कर्मोत्पत्तिवाक्यैर्गुणवाक्यानां कथमर्थत एकता शक्यते वक्‍तुम् ? उक्तम्
---भिन्नत्वेऽप्येकानुष्ठानसिद्धिरिति नित्यकाम्यप्रयोगयोरिव । तस्मात्सर्व-
मुपपन्नम् ।</p>
﻿<pb n="158"/>
<p>स्यादेतदेवम्, यद्येका बुद्धिः स्यात् ; न ह्यत्रैका बुद्धिरस्ति ।
ननु च सर्वशब्देषु <quote>‘शब्दः शब्दः’</quote> इत्येका बुद्धिरस्ति ; असत्यां
चैकबुद्धौ शब्दशब्दवाच्यतापि न स्यात् सर्वशब्दानाम् । एकनिमित्ता ह्येक-
शब्दवाच्यता, न पुनरेकताकृता । अत्र चैकं निमित्तमस्ति श्रोत्रग्राह्यता;
श्रोत्रग्रहणे ह्यर्थे लोके शब्दशब्दः प्रसिद्धः । किं पुनः कारणम्---श्रोत्रग्राह्य-
तैवात्र गृह्यते, न पुनर्गोत्वादिवत् शब्दत्वमेवाश्रीयते ? सामान्य-
विशेषविषयमज्ञानमत्रापराध्यते एवं चोदयतः । किं पुनः सामान्यविशेष-
﻿<pb n="159"/>
विषयमज्ञानम् ? इदमिदमज्ञानम्---यस्मिन् पदार्थग्रहणे सति पूर्वा-
वमर्शो भवति, तत् सामान्यम्; न च गकारादिष्वेकवर्णग्रहे सति वर्णान्त-
रावमर्शो भवति पाचकादिष्विव, तस्मात् क्रियानिबन्धनैवेयं शब्दशब्द-
﻿<pb n="160"/>
वाच्यता; कस्यायं विवर्तः, कस्य च श्रोत्रादय उपाधितामापद्यन्ते ? तस्मा-
द्विडम्बनैषा <quote>“विवर्ततेऽर्थभावेन”</quote> इति । तस्मात् कार्यत एव सम्बन्धोऽपि
﻿<pb n="161"/>
कल्पनीयः संस्काराणाम्, नोपलब्धिस्मृत्योः, अनवस्थानदर्शनात् ।
यदप्युक्तम्-अयुक्तं सा च शब्दकल्पना च---इति, तत्राप्यर्थापरिज्ञानमेवा-
पराध्यते ; इदं हि तत्रोच्यते---परमार्थस्योपाधिकल्पना, अविद्यमानस्य च
﻿<pb n="162"/>
कल्पना-इति । तदिदम् <quote>“सा च शब्दकल्पना च”</quote> इति । <quote>“सुरभिचन्दनादी-
नामाकृतिग्रन्थे परिहारं वक्ष्यामः”</quote> इत्युक्तम् । ननु च---शब्दादर्थं प्रति-
पद्यामहे---इत्येतदिदानीं लौकिकं वचनं नोपपद्यते । किं गकारादयो न शब्दाः ?
शब्दास्ते बहवः, न शब्द एकः; <quote>‘शब्दात्’</quote> इति चैकवचनं पदाभिप्रायम् ;
न चैतत् पदमस्तीत्युपपन्नैवेयमनुपपत्तिः । तथा च शास्त्रकारैरपि पदाभि-
प्रायेणैवोपन्यस्तम्---<quote>“पूर्वापरीभूतं भावमाख्यातेनाचष्टे”</quote>---इति । कामं
मोपपदि ; अनुपपन्नार्थमपि हि लौकिकं वचनं दृष्टम्---दश दाडिमानि
षडपूपाः---इति ; लोके चानुपपन्नार्थमेव किञ्चित् दृष्ट्वा प्रयोगं व्याकरण-
शास्त्रं नियमाय प्रवृत्तम् । इह पुनर्नैवानुपपत्तिः ; समुदायस्य निमित्तत्वात्
﻿<pb n="163"/>
कार्यैक्याच्चैकत्वोपचारः । तस्मात् शास्त्रकारवचनमप्यनयैव युक्त्योपपन्नम्,
पदवाक्यानिर्देशश्च---गौः पदम्, अश्वः पदम्, लौकिकं वाक्यम्, वैदिकं
वाक्यम्---इति च । तस्मात् गकाराद्येव पदम्, स एव शब्दः ;
नान्यद्व‍यतिरिक्तमस्तीति सिद्धम् ।।</p>
<p><quote>“अथ-गौः-इत्यस्य शब्दस्य कोऽर्थः”</quote> ?-इति नायं प्रश्न
उपपद्यते । <quote>“अथ-गौः-इत्यत्र कः शब्दः ?”</quote>-इति युक्तम् ; वर्णपक्षेऽपि हि
वाचकता नोपपद्यते---इत्याशङ्कानिराकरणाय । अभिधेये हि न
क्वचिद्विशेषः । आकृतिः व्यक्तिः गुणो वा भवतु ; न ह्यौत्पत्तिकत्वे
﻿<pb n="164"/>
कश्चिद्विरेधः । अस्थायी चायं पक्षः; नायं राद्धान्ते यदुत---आकृतिवचनतैव
सर्वशब्दानाम्---इति ; गुणवचनताप्यरुणादिषु दृष्टा, व्यक्तिवचनतोद्भिदा-
दिषु । तस्मात् प्रश्नस्तावन्निष्प्रयोजनः । उत्तरमपि राद्धान्तविरुद्धम् ।
अथायमभिप्रायः---उदाहरणाभिप्रायम्---इति ; अत्रापि प्रश्नस्तावन्निष्प्रयो-
जनः, एवमुत्तरमपि । यदि शब्दस्य व्यक्तिरर्थः, अथापि सामान्यम् ;
सम्बन्धे को विशेषः ? विशेषविवक्षायां च प्रयोजनं वक्तव्यम् । अथेदमुच्यते---
﻿<pb n="165"/>
व्यक्तिपक्षे सम्बन्धस्य सापेक्षता प्राप्नोति---इति, का कथा पाचकादिषु ?
तत्र क्रियोपलक्षणमिति चेत्, इहाप्याकृतिर्भविष्यति । तत्र ह्यभिहिता क्रिया
धातुभागेन; इह त्वनभिहिता जातिः नालमुपलक्षणाय---इति चेत्,
कल्प्यतामभिधानम् ; न पुनः सापेक्षताभिधाने उपयोगमस्य पश्यामो
निरपेक्षताभिधाने वा । तस्मान्मन्दप्रयोजनता प्रश्नोत्तरयोः ।</p>
<p>अत्रोच्यते---<quote>‘वाचकरूपैव सर्ववाच्येष्ववगतिः’</quote> इति मन्वानः
<quote>‘शब्दार्थयोर्भेदो नोपपद्यते’</quote> इति पृष्टवान् पूर्वपक्षवादी । इतरस्तु---अविवे-
﻿<pb n="166"/>
कोऽस्य प्रयोगेऽभिधाने च; प्रायौगिकीं बुद्धिमभिधेयेऽध्यवस्यतीति तदपनुत्तये
<quote>“सास्‍नादिविशिष्टा आकृतिः”</quote> इत्युक्तवान् । प्रदर्शनार्थं चैतत् अभिधानवत् ।
﻿<pb n="167"/>
<quote>“नन्वाकृतिः साध्यास्ति वा न वा”</quote>---इति अभिधेयतया शब्दरूपतां
न जहातीत्युक्तवान् । ननु च तद्रूपापत्तावभावाभिधाने किं प्रयोजनम् ?
अभिधेयाभिप्राय एवायमभाव उक्तः, न स्वरूपाभिप्रायः । <quote>“न प्रत्यक्षा सती
साध्या भवितुमर्हति”</quote>---इति । यदि परं स्वरूपस्यैवाभावः साध्यते, तदैवानभि-
धेयता ; न चाभावः शक्यते वक्‍तुं प्रत्यक्षगम्यत्वात् । <quote>“व्यामोह इति चेत्”</quote>
﻿<pb n="168"/>
इति । केन चोक्तम्---स्वरूपेणैवास्याभावः---इति । इतरस्तु तमेवाभिप्रायं
बुद्धौ कृत्वा <quote>“नासति प्रत्ययविपर्यासे व्यामोहः”</quote> इत्युक्तवान् । <quote>“असत्यप्य-
र्थान्तरे एवंजातीयको भवति प्रत्ययः <quote>‘पङि्क्तः, यूथम्, वनम्’</quote> इति यथा
इति चेत्”</quote>---इति अभिधेयतयाभावं प्रकटयति । नैवायं प्रत्यक्षविरुद्धोऽ-
र्थोऽभिधीयते आकृतेरभावः । किं तर्हि ? अभिधयेरूपतया अभिधानरूप-
﻿<pb n="169"/>
मवगम्यते---इत्युक्तम् ; न चेदमविवर्तवादिन उपपद्यते । तस्माद्विवर्तपक्ष एव
श्रेयानित्यभिप्रायः । <quote>“असम्बद्धमिदं वचनमुपन्यस्तम्”</quote> इति पङ्क्त्यादावपि
नैव शब्दरूपावगतिरस्तीत्यभिप्रायः । कथं तर्ह्येकप्रत्ययः ? न च शब्दद्व‍य-
तिरिक्तं किञ्चिदन्यत्पङ्क्त्यादिषु एकमुपलभ्यते ; अस्ति चायमेकप्रत्ययः ;
तस्माच्छब्दाध्यासनिबन्धन एवायम् । <quote>“किमसति वने वनप्रत्ययः”</quote>---इति
असति वृक्षव्यतिरिक्ते एकस्मिन् वनाभिधेयेऽर्थे एकप्रत्ययो नोपपद्यते इति किं
प्रत्यक्षसमधिगम्या वृक्षा अपि न सन्तीति शक्यते वक्‍तुम् ? कोऽभिप्रायः ?
वृक्षा एवात्र एकतया प्रतीयन्ते, न पुनर्वनशब्दरूपतावगम्यते । अथायमभि-
﻿<pb n="170"/>
प्रायः---<quote>“वृक्षा अपि न सन्ति इति,”</quote> तदपि हि शब्दाध्यस्तमेव रूपम्---
इति ; प्रत्युक्तः स माहायानिकः पक्षः । अर्थविषया हि प्रत्यक्षा संवित्, न
बुद्धिविषया-इत्युक्तम् । बुद्धिविषयत्वे वा संविदः किं सिध्यति शब्दाध्यासः ?
अन्या हि वृक्षसंवित्, अन्या च वनसंवित् । तस्माद्‌बुद्धिविषया वा भवतु,
अर्थविषया वा ; सर्वथा वनशब्दरूपता नास्तीत्येतावद्वक्तव्यम् । अतः <quote>“प्रत्यक्ष-
मेवात्राक्षिप्यते”</quote> इत्येवमादेर्ग्रन्थस्यासम्बद्धतैव प्रतिभाति । तस्मादाकृतिसद्भाव
एवाक्षिप्यते इति लक्ष्यते ।</p>
<p>मैवम्; वनशब्दाकारवादिनो हि भिन्नरूपावगतिरेवोत्तरम् ; सा
च वृक्षरूपाद्भिन्नैवात्र प्रतीयते । यदि परं तदभावादप्रतीतिः ; स
चाभावः प्रत्यक्षे प्रत्यर्थिनि नोपपद्यते । ननु विज्ञप्तिः प्रत्यक्षेत्येतदुपपद्यते
﻿<pb n="171"/>
इत्युक्तम् । न, भेदावगतेः परिकल्पनापक्षपातित्वात्। तस्मात् सुष्ठु---
<quote>“प्रत्युक्तः स माहायानिकः पक्षः”</quote> इति । ननु एकबुद्धिरनालम्बनैवेयं
﻿<pb n="172"/>
प्राप्ता । <quote>“अथ किमाकृतिद्भाववदी उपालम्यते---सिद्धान्तान्तरं ते
दुष्यति वनेऽपि तेऽसति वनप्रत्ययः प्राप्नोति इति”</quote> । कः पुनरत्र सिद्धा-
न्तः, यो दुष्यति ? एकस्मिन् वर्तमानात् प्रतिपदिकात् एकवचनम्-इति ।
बहवश्च वृक्षाः; तत्र चेदं प्रातिपदिकं इत्युक्तमायुष्मता । यथैवाकृतिरस्ति-
इति, तथैवायमपि । तदिदं राद्धान्तदूषणं भवति । प्रमाणान्तरमूलत्वात्
स्मृतेः यदि दूषणं भवति, भवतु नाम; न ह्यभ्युपगमदूषणाद्धेतो-
रदुष्टदुष्टता शक्यते वक्तुम्; अदुष्टोऽयं हेतुः प्रत्यक्षावगतिर्नाम । तस्माद्यद्ये-
﻿<pb n="173"/>
कत्वमन्तरेणाप्येकवचनम्, किं कुर्मः; कमुपालभेमहि ? न चायमुपालम्भस्य
विषयः । एकस्मिन्नेकवचनम्---इति प्रायिकमेतत्, दारादिषु व्यभि-
चारात् । प्रायौगिकमिदमेकवचनम्, नान्वयिकम् । अतः सिद्धान्तापरिज्ञानमे-
वात्र गर्हणीयम् । तस्मान्न क्वचित् शब्दाध्यस्ता बुद्धिरस्तीत्युपपन्नं जैमि-
﻿<pb n="174"/>
नेर्वचः---आकृतिः शब्दार्थः---इति । आकृतिप्रतिपत्तिमुखेन गोशब्दादीनां
निमित्ततेति, तत्राकृत्यधिकरणे निपुणतरमुपपादयिष्यति ।।</p>
<p><quote>“अथ सम्बन्धः क इति ? यच्छब्दे विज्ञातेऽर्थो विज्ञायते”</quote> । कः
पुनरयं सम्बन्धः पृष्टश्चोपन्यस्तश्च ? पूर्वोक्त एवेति वदामः । ननु चासौ
संज्ञासंज्ञिलक्षणः सम्बन्धः; तस्मादन्य एवायं सम्बन्ध इति मन्यते । तदयुक्तम्;
﻿<pb n="175"/>
तत्रापि <quote>“प्रत्याय्यस्य प्रत्यायकस्य च यः <q>संज्ञासंज्ञिलक्षणः सम्बन्धः”</quote> इति
स एवायं ज्ञाप्यज्ञापकलक्षणः सम्बन्ध उक्तः । ननु <quote>“प्रत्याय्यस्य
प्रत्यायकस्य च यः संज्ञासंज्ञिलक्षणः सम्बन्धः”</quote> इति वदता---प्रत्याय्यस्य
प्रत्यायकस्य इति षष्ठ्यभिधानेन सम्बन्धान्तरमुक्तं भवति । मैवम्; तदेवेदं
प्रत्याय्यप्रत्यायकत्वं संज्ञासंज्ञिलक्षणमिति षष्ठ्या प्रतिपादितम् । कुत एतत् ?
ननु व्यतिरेकं षष्ठी प्रतिपादयति । अस्त्येवात्र हेतुहेतुमत्तया व्यतिरेकः;
प्रत्याय्यप्रत्यायकत्वं संज्ञासंज्ञिलक्षणसम्बन्धस्याभिधाने निमित्तम्; अन्यथा
प्रत्याय्यप्रत्यायकोपन्यासोऽनर्थकः; तमेकं न व्यपदिशति भवान्, यः
﻿<pb n="176"/>
संज्ञासंज्ञिलक्षण.-इति वक्तव्यम् । अत एव<quote>“स तु कृतक इति पूर्वमुपपादितम्”</quote> 
इत्यनेन ग्रन्थेन पूर्वोक्तस्यैवायमुपन्यास इति प्रकटयति । किं पुनः कारणं
प्रश्‍नोपन्यासयोः? इदमत्र कारणम्---विवर्ताक्षेपे हि युतसिद्धयोरनपेक्षत्वं
न शक्यते वक्‍तुमिति मन्वानस्य प्रश्‍नः । शक्यते वृद्धव्यवहारस्यानादि-
﻿<pb n="177"/>
तयानपेक्षता वक्‍तुमिति तस्यैवोपन्यासः-<quote>“स तु कृतकः”</quote> इति पूर्वोपवर्णितेनै-
वाभिप्रायेणोक्तम् <quote>“तस्मान्मन्यामहे---केनापि पुरुषेण शब्दानामर्थैः
सह सम्बन्धं कृत्वा संव्यवहर्तुं वेदाः प्रणीताः इति”</quote>---सापेक्षत्वमुपसं-
हृतम् । <quote>“तदिदानीमुच्यते---अपौरुषेयत्वात् सम्बन्धस्य सिद्धमिति”</quote> ।
वृद्धव्यवहारस्यानादिताभिधनोपन्यासोऽयम् । किमिदं तर्हि प्रश्नोत्तरम् ?
कथम् इति पृष्टे <quote>“पुरुषस्य सम्बन्धुरभावात्”</quote>---इत्युत्तरमयुक्तम् ।
﻿<pb n="178"/>
वृद्धव्यवहारस्यानादिताप्रतिपक्षनिरासायेदमुपन्यस्तम् । कथं पुनरिदं
प्रतिपक्षतया शङ्क्यते ? बाढमाशङ्क्यते; अनादिनापि वृद्धव्यवहारेण
शब्दादर्थावगमसिद्धौ यत्र कर्तोपलभ्यते, तत्रादिमत्तैवोपलब्धिबलात्प्राप्नोति
<quote>“वृद्धिरौदच्”</quote> इतिवत् । तस्मात् कर्तुरुपलम्भो निराकरणीयः । <quote>“कथं
सम्बन्धा नास्ति ?”</quote>---इत्यस्य प्रश्नस्य किमिदमुत्तरमुपपद्यते---<quote>“प्रत्यक्षस्य
प्रमाणस्याभावात् तत्पूर्वकत्वाच्चेतरेषाम्”</quote>---इति ? कथं नोपपद्यते ?
अनुमानादेरपि प्रमाणत्वाभ्युपगमात् । तत्पूर्वकत्वं चायुक्तम्, शब्दस्य सापे-
﻿<pb n="179"/>
क्षत्वप्रसङ्गात्, क्रियादिषु चाननुमेयतापत्तेः । सापेक्षत्वे च शब्दस्यौत्पत्तिक-
त्वप्रयासोऽनर्थक एव । तदिदमापतितम्---घोटारूढस्य विस्मृतो घोट इति ।
अभिप्रायानभिज्ञस्येदं चोद्यम्; केवलानुमानागमगम्यता तावन्न संभवत्य-
नादौ वृद्धव्यवहारे प्रत्यर्थिनि । तस्मात् प्रत्यक्षं तत्पूर्वकं चागमानुमानं
﻿<pb n="180"/>
निरनीयमिति । तस्मादुपपन्नमुत्तरम् । बहुवचनमिदानीं किमर्थम्---<quote>“इतरे-
षाम्”</quote> इति ? इतरयोरिति वक्तव्यम्, द्वयोराशङ्कनीयतोपन्यासात् । द्वयोरा-
शङ्कनीयतोपन्यासः, असम्भवस्तु सर्वेषामित्युपपन्नं बहुवचनम् ।</p>
<p><quote>“ननु चिरवृत्तत्वात्”</quote> इत्यसिद्धतामाह । कथमसिद्धता ? पूर्वजानां
प्रत्यक्षविषयतोपपत्तेः । <quote>“न हि चिरवृत्तः सन् न स्मर्येत”</quote> इति । न पूर्व-
जानामपि प्रत्यक्षमत्र संभवतीत्यभिप्रायः । यदि स्यात् पाणिनिवत् स्मर्येत
﻿<pb n="181"/>
<quote>“न च हिमवदादिषु कूपारामादिवदस्मरणं भवितुमर्हति”</quote> । तत्रास्मरणे
हेतुरुपपद्यते पुरुषवियोगादिः । न च पुरुषवियोगः शब्दानामस्ति
﻿<pb n="182"/>
इति---किमभिप्रेतम् ? कृतकपक्षे हि तत्प्रामाण्यात् प्रामाण्यं स्यात्;
न निष्प्रयोजनतया विच्छेदः स्मरणस्योपपद्यते---इत्यभिप्रायः । तच्च
पाणिनिपिङ्गलोपन्यासेन प्रकटितम् । <quote>“यद्यपि च विस्मरणमुपपद्यते तथापि
न प्रमाणमन्तरेण सम्बन्धारं प्रतिपद्येमहि; यथा विद्यमानस्यानुपलम्भो
भवतीति नैतावता विना प्रमाणेन शशविषाणं प्रतिपद्येमहि”</quote> । <quote>“यद्यपि च
विस्मरणमुपपद्येत”</quote> इति किं विषयमिदं विस्मरणमुपन्यस्तम् ? यदि तावत्
﻿<pb n="183"/>
साध्यविषयम् तदिदमेव प्रमाणम्---यदुत विस्मरणोपपत्तिः । उक्तं च---
<quote>“विस्मरणमुपपद्यते”</quote> इति---तदा न प्रमाणमन्तरेण सम्बन्धारं प्रतिपद्ये-
महीत्यहेतुः । यदप्युच्यते <quote>“विद्यमानस्याप्यनुपलम्भनं भवतीति नैतावता
विना प्रमाणेन शशविषाणं प्रतिपद्यामहे”</quote> इति, इदमप्ययुक्तम्; यदि
विद्यमानस्यैव अनुपलब्धिः; केन शक्यते वक्‍तुम्---शशविषाणं प्रति-
पद्यामहे, शशविषाणं नास्ति---इति ? अथायमभिप्रायः---यद्यप्यन्यत्र
विस्मरणोपपत्तिर्दृष्टा, नैतावतान्यत्रापि विस्मरणोपपत्तिः शक्यते वक्‍तुम्
---इति ? असदभिप्रायोऽयम्; बाढमन्यत्र दृष्टमन्यत्र भवतीत्युच्यते;
अयमेव हि सामान्यतो दृष्टस्य विषयः । अत्राभिधीयते---नैवेयं प्रमाण-
﻿<pb n="184"/>
तयोपन्यस्यते विस्मृतिरनुपलब्धिर्वा, किं तु उपलब्धस्यार्थस्य कारणदोष-
निराकरणायेदमुपन्यस्यते । इह पुनर्भवतानुपलब्धावेवेदमुपन्यस्तमिति
असम्बद्धमित्युक्तम् । यथा घटादेरुपलब्धस्यानुपलब्धिरस्तीति नैतावता शश-
विषाणस्यास्तित्वं शक्यते वक्‍तुम् । उपलब्धिविषयस्यानुपलब्धिः कारणान्तर-
मपेक्षते; अनुपलब्धे पुनरनुपलब्धेरेवानुपलब्धिः । तस्मात् सूक्तमिदम् ।
﻿<pb n="185"/>
<p><quote>“नन्वर्थापत्त्या”</quote> इति किमियं प्रमाणसंज्ञोपन्यस्ता ? ओमित्यु-
च्यते । किं पुनरत्र <quote>‘नोपपद्यते’</quote>---इत्यनया बुद्ध‍या परिगृह्यते ?
ननु सम्बन्धस्य कर्ता । कथं पुनरसौ नोपपद्यते ? प्रथमश्रवणेऽर्थान-
वगतेः । यदि प्रथमश्रवणेऽर्थं न प्रतिपद्यते, किमायातं सम्बन्धस्य
कर्तुः ? एवं तर्हि यदि गृहे देवदत्तो नोपलभ्यते, किमायातं
बहिर्भावस्य ? न ब्रूमः---बहिर्भावो नोपपद्यते---इति । किं
तर्हि ? विद्यामानता नोपपद्यते---इत्युक्तम् । सैवेयम्---बहिरस्ति
﻿<pb n="186"/>
---इति संवित् । इह पुनः प्रथमश्रवणेऽर्थानवगतेः सम्बन्धस्य कर्त्रा कः
सम्बन्धो दृष्टः? अथेदं मनसि विपरिवर्तते---न प्रथमश्रवणात्प्रतिपद्यन्ते,
प्रतिपद्यन्ते च द्वितीयादिश्रवणे; तस्मात् शब्दादन्यत् कारणान्तरं मृग्यमि-
ति? कार्यतस्तर्हीदं कारणानुमानमुपन्यस्तम्। कथं तर्हि <quote>“अर्तापत्त्या”</quote>  इति?
अर्थादनुमानापत्तिरित्यर्थः। कस्मात्? कार्यादर्थात्---इत्युक्तम्। ननु चानुमा-
नमपि नोपपद्यते, प्रथमश्रवणादप्रतीतेरनैकान्त्यात्, वेदवाक्यादेव प्रथम-
﻿<pb n="187"/>
श्रुतादवगतेः । ननु च पदगतेयं चिन्ता । किमिदं पदं नाम ? गवादयः---
देवदत्त गामभ्याज---इत्येवमादिषु वाक्येषु । किं कार्यान्यतया प्रसिद्धाः,
उत वाक्यार्थावगतिरेव कार्यम् ? बाढं कार्यान्यतया प्रसिद्धाः । कस्मिन् ?
व्यवहारे । केन वृद्धा व्यवहरन्ति ? <quote>‘देवदत्त गामभ्याज शुक्लाम्’</quote>---इत्या-
﻿<pb n="188"/>
दिना । एवं तर्हि वाक्यार्थेन व्यवहारः । न हि व्यवहाराप्रसिद्धोऽर्थः
कार्यान्तरतया शक्यतेऽवगन्तुम् । कथं तर्हि---<quote>“अथ गौरित्यस्य
शब्दस्य कोऽर्थः? सास्‍नादिविशिष्टा आकृतिः”</quote>---इति चोत्तरमसति
कार्यान्यत्वे ? कथं वा वृद्धव्यवहारेणास्यौत्पत्तिकत्वाभिधानम् ?
तस्मात् प्रतिज्ञासाधनयोर्यथैकवाक्यता भवति, तथायं ग्रन्थो वर्णनीयः ।
स तु तद्भ‍ूताधिकरणे स्वयमेव भाष्यकारेण वर्ण्यते इत्युपरम्यते ।
﻿<pb n="189"/>
कस्तर्ह्यनैकान्तिकपरिहारः ? निमित्ताभिप्रायं तदुच्यते, अप्रतिपन्ननिमित्तः
प्रथमश्रुतान्न प्रतिपद्यते । तस्मात् शब्दादन्यन्निमित्तान्तरमस्तीत्यभिप्रायः ।
कः पुनर्वाचकनिमित्तयोर्भेदः ? इदमर्थमेव हि तद्‌भूताधिकरणमारभ्यते
इत्यलमतिप्रपञ्चेन । <quote>“न, सिद्धवदुपदेशात्”</quote> इति । किमिदम्---सिद्धवदुपदे-
शात्---इति ? इदमिदम्---नात्र कर्ता शक्यते कल्पयितुम्, वृद्धव्यवहार-
﻿<pb n="190"/>
स्यानादित्वात्; अत औत्पत्तिकः सम्बन्ध इति सिद्धम् ।</p>
﻿<pb n="192"/>
<p>किमिदमन्यथैव प्रक्रान्तमन्यथैवोपसंहृतम्---शब्दादेवार्थावगतिः
इति प्रक्रान्तम्; वृद्धव्यवहारात्---इत्युपसंहृतम्; तदिदमन्यत्राहित-
मन्यत्रैव निपतितमकुशलस्येव धन्विनः शरनिकुरुम्बम् । वृद्धव्यवहारादप्य-
र्थेऽवगम्यमाने नैव शब्दादर्थोऽवगतो भवति हस्तसंज्ञादिभ्य इव ।
हस्तसंज्ञादयोऽपि वृद्धव्यवहारप्रसिद्धा एव, नार्थेन सम्बद्धा इति;
व्युत्पत्तिरेव ह्यर्थावबोधकारणम्, न हस्तसंज्ञादयः; व्युत्पत्त्युपाधयो हि ते ।
तस्मादुपाधिः शब्दः, नार्थावगतेः कारणं कशाङ्कुशप्रतोदाभिघातवत् ।
﻿<pb n="193"/>
अत एव च शब्दस्वभावज्ञैरुक्तम्---विवर्त एव वेदवादिभि-
राश्रयणीयः---इति । अत्राभिधीयते---किमनेन विवर्तपक्षपातेन ?
प्रत्युक्तोऽयमेकत्वानुपलब्धेः । यद्येवं प्रत्युक्तं तर्हि वेदस्य प्रामाण्यम् ।
अत्रोच्यते---वृद्धव्यवहारव्युत्पत्त्यावगम्यमानेऽर्थे शब्दादन्यत् कारणं किं
वा मन्यते भवान् ? ननु व्युत्पत्तिमेव कारणतया मन्यामहे ।
मैवम्; शब्दार्थसम्बन्धविषया हि व्युत्पत्तिः; न व्युत्पत्तेः शब्दार्था-
वगतिः; व्युत्पत्तिरेव ह्यादिमती; न पुनः शब्दार्थयोः सम्बन्धः,
तस्य विषयत्वात् । तस्मात् <quote>“न; सिद्धवदुपदेशात्”</quote>---इति
सम्यगभिहितम् ।</p>
﻿<pb n="194"/>
<p>ननु च कार्येऽपि सम्बन्धे वृद्धव्यवहारव्युत्पत्तिर्बालानामनुगुणैव;
कथमियं प्रतिपक्षतयोपन्यस्यते ? सत्यम्; प्रमाणान्तरपरिज्ञेये हि
﻿<pb n="195"/>
कार्ये व्युत्पत्तिः व्याकरणादिव्युत्पत्तिरिव, न विरोध; कल्प्ये
पुनर्निरुणद्धि कल्पनाम्; न चात्र प्रमाणान्तरमस्तीत्युक्तम् । किं च,
कार्ये हि सम्बन्धे न कर्तुर्दुर्गमेषु देशेषु सम्बन्धकरणेन किञ्चन
﻿<pb n="196"/>
प्रयोजनमस्ति; संव्यवहारार्थं हि सम्बन्धकरणम्; न च दुर्गमस्थैः
संव्यवहारोपपत्तिः । किं च, कार्यश्च सम्बन्धः सम्बन्धिशब्दादृते नोपपद्यते;
यदि कार्यार्थः सम्बन्धोऽभ्युपगम्यते, कृतं कार्येण । ननु व्युत्पत्तिरपि
﻿<pb n="197"/>
कार्यतामपेक्षत एव । कथम् ? अयमस्य वाचकः---इत्येवमविज्ञातार्थस्य न
शब्दादवगतिरुपपद्यते । न हि दृष्टेऽनुपपन्नं नाम; व्यवहारमात्रादेव हि
बालानामवगतिर्दृष्टा । तस्मात्प्रत्यक्षदृष्टे एवमुपपद्यमानेऽर्थे न कर्तुः
कल्पनोपपद्यते ।</p>
<p>इदमपरं व्यवहारानौपयिकम्, कृतके हि सम्बन्धे यदुतादृश्य-
मानस्यार्थस्य देवतादेः सम्बन्धकरणम्; अशक्तिस्तूपवर्णतैव । तस्मा-
﻿<pb n="198"/>
दौत्पत्तिकत्वात् सम्बन्धस्य सिद्धमनपेक्षत्वम् ।</p>
<p><quote>“अथ यदुक्तम्---अनिमित्तं शब्दः”</quote> इति किमिदं
चोद्यते ? परिहृतमेतत् औत्पत्तिकत्वाभिधानेन सम्बन्धस्य । कस्य
﻿<pb n="199"/>
वान्यस्य परिहारोऽवगम्यते औत्पत्तिकत्वाभिधानेन ? नैवान्य-
दुपन्यस्तम् । विद्यमानोपलम्भनतयैव हि विषयान्तराभावो नियोगस्य
दर्शितः <quote>“चित्रया यजेत पशुकामः”</quote> इत्यादौ । सत्यम्,
तस्यैवायमौत्पत्तिकत्वपरिहार उक्तः; किन्त्वौत्पत्तिकेऽपि सम्बन्धे
विषयान्तरविवेकोऽनुक्त इव प्रतिभाति; तद्विवेकायेदं पुनरुपन्यस्यते ।
<quote>“कर्मकाले फलादर्शनात् कालान्तरे च कर्माभावात्”</quote> । ननु चानेन
﻿<pb n="200"/>
किम् ? विषयान्तराभावात् प्रमाणान्तरविषयतया च सापेक्षत्वात्
तदभावे चाप्रामाण्यं दर्शितम्; इहापि तदेव; किं पुनस्तत्
यदनुक्तमिव प्रतिभाति ? इदं तत्; प्रमाणान्तरविषयत्वे हि---अनेन
इदम्---इत्यस्मिन् सति नियोगः । तत्र चानुपलब्धे स्फुटमेवा-
प्रामाण्यम् । न चास्मिन्नर्थे संभवति नियोगादेव नियोगसिद्धिरिति
शक्यते कल्पयितुम् । तदिदानीं निराक्रियते---स्यादेतदेवम्, यद्यौत्प-
त्तिकता न स्यात्; साधिता चासौ । ततः किम् ? इदं ततः---
<pb n="201"/>
न <quote>‘अनेनेदम्’</quote> इत्यमुमर्थमपेक्षते नियोगः; प्रमाणान्तरसमधिगम्येऽपि हि
लौकिकेऽर्थे नैव नियोगस्य साध्यसाधनसिद्ध‍यपेक्षावसीयते । कारणदोष-
﻿<pb n="202"/>
संभावनानिराकरणाय निराक्रियते; न पुनरात्मसंवित्तौ । तस्मात् <quote>‘स्वातन्त्र्यं
नियोगस्य’</quote> इत्यनेन विवेकः प्रदर्श्यते । पुरुषं हि नियुञ्जानः साध्य-
सिद्धिमवगमयतीति षष्ठे प्रतिपादयिष्यति । किमेवं सत्यनन्तरानुपलब्धि-
र्निरस्ता भवति ? बाढं निरस्ता; न ह्येतस्मिन् पक्षे क्रियाशक्तिनिरूपणात्
साध्यसिद्धिः । किं तर्हि ? नियोगार्थवशात् । ततश्च <quote>‘अस्मादस्य सिद्धिः’</quote>
﻿<pb n="203"/>
इत्येतावदवगम्यते, न <quote>‘अनन्तरं व्यवहितं वा’</quote> इति । तच्चानपेक्षत्वं
यत्रतः प्रतिपादितम् । किमिदम् <quote>“यदि पञ्चैव प्रमाणान्यभविष्यन्”</quote>
इति ? इदमेवेदम् । ननु उक्तम् <quote>“अभावोऽपि प्रमाणाभावः”</quote> इति ।
किमतो यद्येवम् ? एतदतो भवति---पञ्च प्रमाणानीति नोपपद्यते । शक्यते
वा चतुर्भिर्नास्तीति वक्‍तुम् ? प्रमाणं तर्ह्यभावः । प्रमाणं वा
प्रमाणाभावः---इति शक्यते वक्तुम् ? अभावस्य प्रामाण्ये प्रत्यक्षादि-
﻿<pb n="204"/>
विषयापेक्षिता विषये । अतः प्रमाणान्तरप्रमितविषयावच्छेदकतयैवास्य
लक्षणाभिधानम् । व्यवहारान्यत्वं तु संप्रतिपन्नमेव । व्यवहारसिद्ध‍यर्थ-
श्चायमुपन्यासः, न प्रमाणस्वरूपसिद्ध‍यर्थः । प्रमाणान्तराभ्युपगमे को
दोषः ? न खलु कश्चिद्दोषः; किं त्वप्रमाणं प्रमाणमित्युक्तं भवति;
﻿<pb n="205"/>
लक्षणग्रन्थश्चानादृतो भवति; अनपेक्षत्वं च सर्वप्रमाणानां निरस्तं
भवति । तस्मात् सिद्धं विषयान्तरं शब्दस्य । तत्सिद्धौ च प्रामाण्यसिद्धिः ।
किमर्थं तर्हि पञ्चग्रहणम् ? व्यवहारपञ्चकप्रदर्शनार्थम् । पञ्चग्रहणे ह्यक्रिय-
माणे व्यवहारान्तरं प्रदर्शितं न स्यात् । अत एव <quote>‘अफलवती शाखा’</quote>
इति प्रत्यक्षजमेव व्यवहारं मन्यन्ते । प्रमाणविषयावच्छेदजश्चायं व्यवहारः ।
﻿<pb n="206"/>
न च प्रमाणविषयावच्छेदो विषयान्तरतया शक्यते वक्‍तुम् । न
च विषयमात्रावगमात् पूर्वप्रमाणानामवच्छेदादृते <quote>‘नास्ति’</quote> इति
व्यवहारोऽवकल्पते । तस्मात् सिद्धं व्यवहारान्यत्वम् । अत एव व्यवहार-
﻿<pb n="207"/>
काल एव पञ्चसंख्योपन्यासः; न प्रमाणस्वरूपाभिधानकाले षट्संख्योप-
न्यासः । तस्मादत्रैव पञ्चसङ्ख्योपन्यासादवैतु भवान्---अभावव्यव-
हारस्य भेदिकेयं पञ्चसङ्ख्या, न स्वरूपस्य । प्रसिद्धिस्तु दत्तोत्तरा ।।</p>
<p><quote>“यत्तु प्रत्यक्षविरुद्धं वचनमुपन्यस्तम्---<quote>“स एष यज्ञायुधी
यजमानोऽञ्जसा स्वर्गं लोकं यति”</quote>---इति प्रत्यक्षं शरीरकं व्यपदिशति
इति,”</quote> अत्रापि शरीरकमित्यसिद्धम् । कस्तर्हि व्यपदिश्यते ? यस्यैतच्छ-
रीरम् । ननु <quote>“एषः”</quote> इति व्यपदेशः, न <quote>‘यस्यैषः’</quote> इति । अभेदोपचार-
﻿<pb n="208"/>
निबन्धनोऽयं व्यपदेशः---मञ्चाः क्रोशन्ति इतिवत् । किमित्यौपचारिकः
शब्दार्थो गृह्यते ? तथावगतेः; उक्ता ह्यर्थवादपदानामन्यपरत्वात् गौण्येवा-
वगतिः । ननु चान्यत्वोपलब्धौ सत्यां गोर्वाहीकस्य च गौणो निर्देश
उपपद्यते <quote>‘गौर्वाहीकः’</quote> इति; न चात्र शरीरादन्यमुपलभामहे ।
नोपलभामहे---इति कोऽभिप्रायः ? अयमेवाभिप्रायः---नोपलभामहे
इति । ननु कार्यभूतैः प्राणादिभिरुपलभामहे । ननु शरीरमेव प्राणित्यपानिति
﻿<pb n="209"/>
च” इति । शरीरं नाम किमभिप्रेतमायुष्मतः ? योऽयं चातुर्भौतिकः
सङ्घातः । न र्हि शरीरकार्याण्येतानि, अयावच्छरीरभावित्वात् । अयाव-
﻿<pb n="211"/>
द्भ‍ूतभावित्वादित्यर्थः । सत्यपि भूतत्वेऽनुपात्तानां न रूपादय इवोपलभ्यन्ते ।
किञ्च, सुखादयश्च न भूतधर्माः शक्यन्ते वक्‍तुम्; परेन्द्रियग्राह्या हि
भूतधर्मा रूपादयो भूतवदेव, न सुखादयः । मा भूवन् भूतधर्माः सुखादयः;
तद्व‍यतिरिक्तस्यान्यस्येति किमत्र प्रमाणम् ? ननु च कार्यमेतत् काराणादृते
नोपपद्यते---इतीदमेवात्र प्रमाणम् । निरस्ता च भूतानां समवायि-
﻿<pb n="212"/>
कारणतेति सिद्धमन्यधर्मत्वम् । नैवं सिध्यति, परस्परकार्यतया-
प्युपपत्तेः । <quote>“न हि यो य उपलभ्यते तस्य तस्य सम्बन्धिना
भवितव्यमिति शक्यते वक्‍तुम्”</quote> इति यदुक्तम्, तदयुक्तमिव प्रतिभाति;
यदुत्पत्तिमद्‌दृष्टम्, तत् कथं सम्बन्ध्यन्तरं नावगमयति ? हेतुमती ह्युत्पत्ति-
रिति स्थितम् । विसभागहेत्वभिप्रायमेतत्; न पुनरुत्पत्तिरहेतुकै-
वोक्ता । कथं पुनरिदमवगम्यते---विसभागहेत्वभिप्रायमेतदिति ? <quote>“न हि
﻿<pb n="213"/>
चन्द्रमसमादित्यं वा”</quote> इत्यत्र <quote>“सम्बन्ध्यन्तरम्”</quote> इति अन्तर-
शब्दश्रवणात् । नन्वन्यत्वेऽप्यन्तरशब्द उपपद्यत एव । सत्यमुपप-
द्यते, न तु---कार्यमकारणम्---इति शक्यतेऽवगन्तुम् । भवतु
﻿<pb n="214"/>
दुष्टता ग्रन्थस्य; न पुनर्दोष एवार्थान्तरावगमे हेतुः । न, सन्ताना-
भ्युपगमात्; सन्ततिर्हि हेतुहेतुमद्भावनिबन्धना । तस्मात् विसभाग-
﻿<pb n="215"/>
हेत्वभिप्रायमेतदित्यवेहि । अतः सभागसन्ततिहेतुकमेवेदं कार्यजालम्;
नात्र विसदृशोपलब्धो प्रमाणमस्ति---इत्युपसंहृतम् । यदि च
विसभागादृते नोत्पत्तिः स्यात्, अव्यवस्थैव स्यात् । अनयैव युक्त्या
कर्तृशब्दार्थे इच्छा स्मृतिश्च प्रत्युक्ता, अन्यस्यादर्शनादिति; न
ह्यदृष्टेऽन्यस्मिन् विसभागे स्मृत्यादयो नोपपद्यन्त इति शक्यते वक्‍तुम्;
﻿<pb n="216"/>
न हि दृष्टेऽनुपपन्नं नाम । तदिदमुक्तम्---<quote>“अनुपपन्नमिति नः क्व
संप्रत्ययः ?”</quote> इति । किं पुनः कारणं सर्व एवामी आत्मप्रतीतिहेतव
उपन्यस्य निरस्यन्ते भाष्यकारेण ? एभिरनात्मन्यात्मबुद्धिः प्राप्नोति;
सर्वप्रकारं चाज्ञानं निरसनीयम् । कथं पुनरमी हेतवोऽनात्मन्यात्मबुद्धि-
﻿<pb n="217"/>
मुत्पादयन्ति ? यत्तावदिदमुक्तम्---<quote>“प्राणादिभिरेनमुपलभामहे”</quote>---इति,
किमत्रायुक्तम् ? भूतगुणा ह्यमी न भवन्ति, अयावद्भ‍ूतभावित्वात्
घटादिष्वदर्शनात् इति निरस्ते च भूतधर्मत्वे आश्रयित्वाच्चान्य-
सम्बन्धितायामवगतायां चित्तचेत्यानां स्वयमाश्रितत्वात् आत्मगुणा
ह्येते इति युक्तमेवोक्तम् । कथमनेनानात्मन्यात्मबुद्धिः शक्यते
वक्‍तुम् ? तत् सुखादयोऽप्याश्रिततयोपलभ्यमाना अयावद्भ‍ूतभावितया
﻿<pb n="218"/>
च सम्यगात्मगुणतयोक्ताः । अत्रोच्यते---प्राणादयस्तावदयावद्भ‍ूतभावि-
तया नैवं शक्यन्ते वक्‍तुम् । चलनात्मका ह्यमी; वायोश्चायं धर्मः;
सर्वत्र हि श्वसनादिषु चलनात्मकतैवोपलभ्यते । तस्मादयावद्भ‍ूतभावित्व-
मसिद्धम् । सेयमनात्मन्यात्मबुद्धिः । येऽपि सुखादय उपन्यस्ताः, तेऽपि
भूतविकारहेतुत्वात् भूतगुणा एवेति शक्यन्ते वक्‍तुम्; न ह्यगुणो गुणिनं
विकर्तुमुत्सहते । अवस्था हि विकारः; अवस्था चावस्थावतोऽवस्थान्तरो-
﻿<pb n="219"/>
त्पत्तौ हेतुः; न चावस्थावस्थावतोऽन्येति सिद्धं भूतगुणत्वम् । ननु चैव-
मेव वक्तव्यम् । किमित्युक्तम्---कामं सुखादय एवं स्युः---इति ?
अभ्युपगम्यायमर्थो न सिध्यतीत्यभिप्रायः, कामाभिधानात् । किं पुनर-
भ्युपगमे कारणम् ? इदमस्ति कारणम्---अत्र केचित् प्रज्ञाभिमानिनो
﻿<pb n="220"/>
विप्रतिपन्नाः---केयमाश्रयाश्रयिता नाम ? सङ्घातमात्रमेवेदमुपलभ्यते, न
ह्येकत्रोपलब्ध्याश्रयाश्रयिता भवति भूतानामिव परस्परम् । तस्मात् तेऽपि
सुखादयः स्वतन्त्रा वा आश्रयिणो वा---इत्यभ्युपगमात् प्रदर्शितम् ।</p>
<p>अत्रापरे ब्रह्मविदः---कर्त्रभिधानात् स्मृतेरिच्छातश्च महदादिभूत-
पर्यन्तात् शरीरात् अतिरिक्तमात्मानमुपलभामहे---इति प्रतिपन्नाः । कथं
﻿<pb n="221"/>
पुनरभिधानादेर्हेतुतोक्ता तैः ? ज्ञानात्मकं ह्यन्तःकरणं महदादि, ज्ञेयं च
कार्यम्; अतः कार्यकरणव्यतिरिक्तो <quote>‘जानाति’</quote> इति शक्यते वक्‍तुम् ; 
ज्ञानेन किमपि भवयेदिति हि प्रत्ययः । तस्मात् सिद्ध आत्मा कर्तृभूतः ।
नन्वसौ निष्क्रिय इत्युक्तम् ; प्रत्ययस्य हि कर्तरि <quote>‘जानाति’</quote>
﻿<pb n="222"/>
इत्ययं प्रत्ययः । येषां तावदात्मनि ज्ञानं समवैति, तेषां तत्कारणत्वात्
प्रत्ययकर्तृतापि सिद्धैव । येषां पुनः बुद्धिधर्मतयैव प्रसिद्धा ज्ञानादयः,
तेषामपि भोक्‍तृतयायं हेतुः । कथमिच्छात उपलब्धिरुक्ता ? एवमुक्ता---
भुक्तपूर्वविषयो ह्यभिलाष इच्छा ; न च क्षणिकेषु स्कन्धेषु भुक्तपूर्वताभिमान
उपपद्यते । ननु न हि दृष्टेऽनुपपन्नं नाम । दृष्टे ह्यनुपपत्तिर्नास्ति, न पुनः
﻿<pb n="223"/>
दृष्टस्यान्यथाभावो दृष्टत्वान्नानुपपन्न इति शक्यते वक्‍तुम् ; दृष्टस्याय-
मन्यथाभावः । तस्मादिच्छया कार्यकरणादन्यमुपलभामहे इत्युक्तम् ।
तथा स्मृतेः; स्मृतिरप्यनुभूतविषयैव । न च क्षणिकेऽर्थेऽयमनुभूतानुभव
उपपद्यते ; न हि दृष्टेऽनुपपन्नं नाम---इति । कथं तर्हि भाष्य-
कारेण <quote>“अनुपपन्नमिति नः क्व संप्रत्ययः”</quote> इत्युक्तम् ? श्रूयतां
यथोक्तम् । किमनुभवस्यानुपपन्नत्वम् ? अनुभव एव यस्यानुभूयते,
﻿<pb n="224"/>
का तस्यानुभूयमानापेक्षा ? तस्मात् सूष्ठूच्यते <quote>“अनुपपन्नमिति नः क्व
संप्रत्ययः”</quote> इति । तस्माच्छून्याः स्कन्धा इत्युपसंहृतम् । तथा च
ब्राह्मणमप्यमुमेवार्थमनुवदति <quote>“विज्ञानघन एवैतेभ्यो भूतेभ्यः समुत्थाय
तान्येवानुविनश्यति; न प्रेत्य संज्ञास्ति”</quote> इति । तस्मादनात्मन्यात्म-
बुद्धिहेतवोऽमी निराकरणीयतयोपन्यस्ता भगवता भाष्यकारेण ।
﻿<pb n="225"/>
<quote>“अत्रोच्यते---नैतदेवम्; अन्येद्युर्दृष्टेऽपरेद्युः <quote>‘अहमिदमदर्शम्’</quote> इति
भवति प्रत्ययः ; प्रत्यगात्मनि चैतद्भवति, न परत्र ; परो ह्यसौ,
योऽन्येद्युर्दृष्टवान् । तस्मात्तद्व‍यतिरिक्तोऽन्योऽस्ति, यत्रायमहंशब्दः”</quote> ।
किं पुनः कारणमत्रानुमाननिराकरणे ? असम्भवादिति ब्रूमः । <quote>‘प्रत्यक्ष-
दृष्टेऽर्थेऽनुमानं न संभवति’</quote> इति साहसमिदम् । स्वयमेव च वक्ष्यति
<quote>“नूनमसावनित्यान्नित्यं पश्यति”</quote> इति । तस्मान्नात्रासम्भवाभिप्रायो
वर्णयितुं शक्यते । अथैतन्मनसि विपरिवर्तते <quote>‘परोक्तमनुमानं न संभवति’</quote>
﻿<pb n="226"/>
इति । प्रत्यक्षोपन्यासस्तर्हि किमर्थः ? न ह्यसति प्रत्यक्षेऽनुमानमुपपद्यते
इति चेत्, किमिदम् <quote>‘असति प्रत्यक्षे’</quote> इति ? अस्ति चानुमानं
प्रत्यक्षव्यापारनिरपेक्षम् । न ब्रूमः <quote>‘अनुमानं सर्वत्र प्रत्यक्षव्यापारनिरपेक्षमेव
नास्ति’</quote> इति । किं तर्हि ? <quote>‘स्वयमात्मानं प्रत्यक्षेणानुपलभ्य नेदमनुमानं
प्रवर्तते’</quote> इति । उपलब्धश्चेत् स्वयम्, किमनुमानेन ? स्वपरिज्ञानशुद्धिर्हि
﻿<pb n="227"/>
श्रेयसे; तदर्थश्चायमारम्भः । अथायमुपदेशः परार्थ एव प्रवृत्तः,
आत्मसंविद इदानीं क उपयोगः ? अथ परस्यापि प्रतिपत्तौ
प्रत्यक्षमेव प्रमाणम्---इति मतम्, अनुमानोपन्यासोऽनर्थकः ।
यदप्युच्यते---<quote>“यत्रायं अहंशब्दः”</quote> इति, पुनश्चापह्नूयते---<quote>“न वयं
<quote>‘अहम्’</quote> इतीमं शब्दं प्रयुज्यमानमस्मिन्नर्थे हेतुत्वेन व्यपदिशामः”</quote> इति,
तदप्यबुद्धिमत इवाभिधानमिति प्रतिभावति; किमपह्नवनीयस्याहंशब्दस्यो-
पन्यासे प्रयोजनम् ? इदमपरमयुक्तम्---<quote>“यदि विज्ञानादन्यदस्ति
﻿<pb n="228"/>
विज्ञातृ विज्ञानपमास्य तन्निदर्श्यताम् <quote>‘इदं तदीदृशं च’</quote> इति”</quote> इति ।
पृष्टे <quote>“अत्रोच्यते”</quote>---इत्येवमाद्युत्तरं नोपपद्यते; अत्र विज्ञानाग्रहणे
तद्ग्रहणं नास्ति---इति चोदितम्; स्वसंवेद्यतया कथमस्य निराकरणम् ?
न हि स्वसंवेद्यत्वनिबन्धनं विज्ञानग्रहणपूर्वकं ग्रहणं वस्तुनः ।
अथायमभिप्रायः---स्वसंविन्नो न पृथक्तया व्यपदेष्टुं शक्यते परस्मै
---इति, अत्यल्पमिदमुच्यते ; अपृथक्तया वा कथं परेणासंवि-
न्नोऽर्थो व्यपदेष्टुं शक्यते परस्मै? तस्मादिदमप्यनालोचनपूर्वमिव
प्रतिभाति । प्रत्युक्तस्य चोपन्यासे किं प्रयोजनमिति नैव ज्ञायते ।
﻿<pb n="229"/>
न चायमर्थः परित्यक्त एव, विज्ञानग्रहणोपसंहारात् । अथायमभि-
प्रायः---विज्ञानग्रहणपक्षेऽप्यात्मनः प्रत्यक्षत्वं न शक्यतेऽपह्नोतुम्
इति, <quote>“रूपान्तरं नोपलभामहे”</quote> इत्यनिराकृतैवेयं युक्तिः । न च
कश्चिद्विशेषोऽभिहितः । उपमानमपि नैयायिकोक्तमभिदधता स्वल-
﻿<pb n="230"/>
क्षणाभिधानविरुद्धमुक्तम् । न च <quote>‘अहं गच्छामि’</quote> इति चोद्य-
स्यापि स्पष्टं किञ्चिदुत्तरमुपलभ्यते । ब्रह्मविद्विरुद्धं त्वेतत् यदुताहं-
प्रत्ययमेयतात्मनः । मूर्धाभिषिक्तमिदमनात्मन्यात्मज्ञानम् इत्युदा-
हृतम्---यदुताहंकृतिर्ममकारश्च---इति । निर्मुक्ताहंकारममकारमात्म-
ज्ञानमित्यात्मविदो मन्यन्ते । तस्मादनात्मज्ञानविलसितमिदम्---अहंप्रत्यय-
﻿<pb n="231"/>
प्रमेय आत्मा---इति । अत्रोच्यते---<quote>“अन्येद्युर्दृष्टेऽपरेद्युः <quote>‘अहमिदमदर्शम्’</quote>
इति भवति प्रत्ययः ; प्रत्यगात्मनि चैतद्भवति, न परत्र”</quote> किमिदम्
<quote>‘अहमिदमदर्शम्’</quote> इति ? यदि तावत् प्रत्यभिज्ञा, क्षणिकत्वस्यैव तदुत्तरम्,
न नैरात्म्यस्य । न चात्र क्षणिकत्वनिराकरणमभिप्रेतम् । किं तर्हि ?
बुद्धीन्द्रियशरीरव्यतिरिक्तस्यात्मनः सद्भावप्रतिपत्तिः । न च क्षणिकतया
नैरात्म्यमुक्तं परैः । किं तर्हि ? स्कन्धातिरिक्तानुपलब्धेः ; नित्यताया
हि क्षणिकत्वं विरोधि, नात्मसद्भावस्य । तस्य चात्र सद्भावः परैराक्षिप्तः
प्रतिपाद्यते, न पुनरात्मनो विद्यमानस्य नित्यताया आक्षेपं प्रति
﻿<pb n="232"/>
समाधिः । न च---अन्य उपलब्धा ह्यः, अद्य चान्यः---इत्येतावता
नैरात्म्यम् । तस्मात् <quote>‘अहंप्रत्ययग्राह्यः कार्यकरणव्यतिरिक्तोऽस्ति’</quote>
इत्येतावद्वक्तव्यम्, <quote>‘ह्योऽद्य’</quote> चेत्यतिरिच्यते । अथेयं बुद्धिः---साधितेऽ-
प्यस्तित्वे क्षणिकत्वादात्मतैव हीयत---इति, कयं मुक्तिः ?
स्कन्धानां स्कन्धता किमिति न हीयते ? भोक्‍तृत्वं ह्यात्मनः स्वरूपम्,
﻿<pb n="233"/>
भोग्यता च स्कन्धानाम् ; यथा च क्षणिकत्वेऽपि भोग्यता नापनेतुं
शक्यते स्कन्धानाम्, तथा भोक्‍तृत्वमप्यात्मनः । तदिदं क्षपाप्रयाणकम् ।
अनात्मज्ञो भवान्, यस्यैवंविधानि चोद्यानि । वेत्सि किमिति क्षणिकता
स्कन्धानामुक्तेति ? किमिति वोक्ता ? भोक्‍तुरभावात् । भोक्‍तुरभावे
क्षणिकता स्कन्धानाम्---इति किमियं राजाज्ञा ? नेयं राजाज्ञा ; नयाज्ञा
ह्येषा । कथम् ? भोक्‍तृसद्भावे कार्यकरणं क्षणिकम्---इति नास्ति नः
﻿<pb n="234"/>
प्रमाणम् । कस्मात् ? अनुमेयं हि कारणं कार्यतः ; अतश्च क्रियासिद्धिः ।
क्रियापलापनिबन्धनोऽयं क्षणिकत्ववादः । लुप्तक्रियस्य च कर्तृत्व-
भोक्‍तृत्वाक्षेपः । तदाक्षेपे चात्माक्षेपः । परिणतिस्वभावमात्रमिदं
﻿<pb n="235"/>
कार्यकारणमिति, कल्पनेयं कर्ता भोक्ता इति च । तस्मादहंप्रत्ययाल-
म्बनमात्रसिद्धौ सिद्धेऽपि बुद्धीन्द्रियशरीरव्यतिरेकिणि कर्तृत्वभोक्‍तृत्वे
न स्तः ; तदात्मकता चात्मन आत्मता । तस्मात् अविनाशितापुरस्सरैव
भोक्‍तृता---इति मन्वानः सप्रत्यभिज्ञं प्रत्यक्षमुपन्यस्तवान् भाष्यकारः ।
अत एव च नैरात्म्यवादिनो मुहुर्मुहुः क्षणिकतामकिञ्चित्करतां
चापादयन्त्यात्मनः---<quote>“चर्मोपमश्चेत्सोऽनित्यः खतुल्यश्चेदसत्समः”</quote> इति ।
तस्माद्भोक्‍तृतैवात्मेति । युक्तम्---भोक्‍तृतैवात्मा इति ; कर्तृत्वोपन्यासस्तु
विरुध्यते, निष्क्रियत्वादात्मनः ; सर्वगतत्वाच्च निष्क्रियत्वम् ; प्रतिपन्नं
च सर्वगतत्वम्, सर्वत्र सुखोपलम्भात् । न ह्यसत्यागमने किंचिद्विरुध्यते ।
﻿<pb n="236"/>
चलनात्मिकां क्रियामङ्गीकृत्य निष्क्रियतोक्ता, न पुनर्भोगो-
त्पत्तावपि । तस्मात् सुष्ठूच्यते---कर्तृभोक्‍तृतैवात्मा इति ।
तस्मादुपपन्नोऽयं ग्रन्थः <quote>“अहमिदमदर्शम्”</quote> इति । विषयप्रत्यभिज्ञा
चैतन्निबन्धना---इति शब्दाधिकरणे उपन्यस्यते । <quote>“प्रत्यगात्मनि
﻿<pb n="237"/>
चैतद्भवति”</quote>---इति कस्यार्थस्य सिद्धये ? भोक्‍तृत्वस्यैव । कथम् ?
प्रत्यगात्मनि भोगदर्शनात् । यदि परोऽप्यहंप्रत्ययस्य विषयतामापद्येत,
तदा भोक्‍तृत्वहानं प्राप्नोति ; भोक्‍तृता चात्मेत्युक्तम् । <quote>“न परत्र, परो
ह्यसौ, योऽन्येद्युर्दृष्टवान्”</quote> इति प्रत्यभिज्ञानुपपत्तिः । <quote>“यत्रायमहंशब्दः”</quote>
इति अहंशब्दोपन्यासस्तर्हि किमर्थः ? परापह्नवाय ? नापह्नवाय;
परप्रतिपत्तये । किमिति तर्ह्यपह्नवः ? साक्षाद्धेतुत्वशङ्कानिराकरणाय ।
साक्षाद्धेतुत्वं मन्वानेन <quote>‘अनात्मन्यप्यहंशब्दोऽस्ति’</quote> इति प्रदर्शितम्---
﻿<pb n="238"/>
<quote>“परत्राप्यहंशब्दो भक्त्या दृश्यते”</quote> इत्येवमादिना । <quote>“न वयम्”</quote>
इति न साक्षाद्धेतुतयेदमुपन्यस्तम् इति प्रकटितम् । हेत्वर्थप्रदर्शनार्थस्तु
शब्दप्रयोगः । ननु च <quote>“अहं गच्छामि”</quote> इति न हेत्वर्थ-
प्रदर्शनमात्रतया शक्यते परिहर्तुम् ; अत्र हि अहंप्रत्ययोऽपि
व्यभिचार्येवोपलभ्यते, अचलात्मकत्वादात्मनः । तस्मात् स्कन्धा
एवालम्बनतामापद्यन्ते इत्याशङ्कनीयमिदम् ; किमिति निराशङ्कैरेव
गम्यते ? किमत्राशङ्कनीयम् ? इदंप्रत्ययग्राह्यं हि कार्यकरणम् ;
प्रत्ययान्तरग्राह्ये च वस्तुनि विरुद्धप्रत्ययान्तरालम्बनता नोपपद्यते
<quote>‘गौर्वाहीकः’</quote> इति यथा । गौण उपपद्यते इति चेत्
﻿<pb n="239"/>
परिहृतमेतत्त्वयैव । तस्मादसंभिन्नेदंप्रत्यय एव अहंप्रत्यय आत्मन
आलम्बनम् । ब्राह्मणमप्यमुमेवार्थमनुवदति---<quote>“अशीर्यो न हि शीर्यते”</quote>
इत्यशीर्यतया भोक्‍तृत्वमात्मनः । <quote>“विनश्वरं च विज्ञानम्”</quote> इति
तद्व‍यतिरिक्तालम्बनतामापादयति । तस्मात् व्यामोहोऽयमहंकारग्रन्थिरिति
न शक्यते वक्‍तुम्, <quote>“यस्य च दुष्टं करणम्, यत्र च मिथ्येति
प्रत्ययः, स एवासमीचीनः प्रत्ययः ; नान्यः”</quote>---इति सिद्धत्वादस्यार्थस्य ।
यदि परं ब्रह्मविदामेष निश्चयः---यदुपलभ्यते, तदसत् ; यन्नोपलभ्यते,
तत्तत्त्वम्---इति, नमस्तेभ्यः ; विदुषि नोत्तरं वाच्यम्---इत्यत्र परिहारः ।
तस्माद्यथार्थोऽयमर्थवादः---<quote>“स एष यज्ञायुधी यजमानः”</quote> इति ।</p>
﻿<pb n="240"/>
<p><quote>“आह---यदि विज्ञानादन्यदस्ति विज्ञातृ विज्ञानमपास्य,
तन्निदर्श्यताम् <quote>‘इदं तदीदृश च’</quote> इति”</quote> इति किमिदं चोद्यते ? इदमेव
चोद्यते । तदेव न ज्ञायते । कथं न ज्ञायते ? इत्थं न ज्ञायते---
किं वा सविज्ञानस्यात्मनोऽहंप्रत्ययः प्रमाणतयोपन्यस्तः, येनेदमुच्यते---
विज्ञानमपास्य तन्निदर्शयितव्यम् इति ? अनेकवस्त्वालम्बनं हि
यत्र ज्ञानम्, तत्रेदं युज्यते वक्‍तुम्---इदमपास्येदं निदर्शय इति ; इह
त्वेकात्मरूपैव संवित् । तस्मात् इदं व्युदसनीयम् इति तमसि पदम् ।
अत्रोच्यते---अयमस्याभिप्रायः ; ज्ञेयत्वे ह्यात्मनो ज्ञानज्ञातृणी व्यति-
रिक्ते न शक्येते वक्‍तुम् ; न चापास्यैव ते संविदस्तीति सिद्धम् ।
﻿<pb n="241"/>
तस्मात् ज्ञानज्ञातृणी व्युदस्य पृथक् प्रमेयतया निदर्श्यताम् ।
<quote>“अत्रोच्यते---स्वसंवेद्यः स भवति; नासावन्येन शक्यते द्रष्टुम्”</quote> इति ।
किमिदमस्योत्तरमुपपद्यते ? किमिति नोपपद्यते ? एवं नोपपद्यते
---सैवेयं पूर्वोक्तैकालम्बनानेकाकारता प्रत्ययस्याभ्युपगता भवति ।
अविवेकापराधोऽयम्, नात्रायुष्मतो दोषः । ननु च अहंप्रत्ययोऽयम्
﻿<pb n="242"/>
<quote>“अहमिदमदर्शम्”</quote> इत्युपन्यस्तः, न <quote>‘अहमदर्शम्’</quote> इति । एवं च सति
केयमनेकाकारता ? <quote>“अविवेकः परमापदां पदम्”</quote> । यदि ह्यात्म-
शब्दवाच्यतया ज्ञेयतोपन्यस्ता स्यात्, प्रमेयान्तरशून्यता वा, तदैतच्चोद्य-
﻿<pb n="243"/>
मभविष्यत्; इह तु सर्वज्ञेयप्रमातृतयैव संविदुपन्यस्ता; तस्मात् प्रति-
पक्षोपन्यास एवायं कथं तेनैव बाध्यते ? न हि यद्यस्य बाध्यम्,
तत्तस्यैव बाधकं भवितुमर्हति । तस्मात् सम्यगुत्तरम् । <quote>“यथा कश्चि-
च्चक्षुष्मान्”</quote> इत्यनेनापि निदर्शनेन कर्तृकरणान्तरनिषेध एव स्थिरीकृतः ।
ननु चात्र कर्त्रन्तरं करणान्तरं भिन्नं मेयात्; तत् किमिदं
निदर्शनम् ? कर्त्रन्तराभावसामान्यात् । तस्मात् कारणदोषरहिता अविपरीता
﻿<pb n="244"/>
च संवित् आत्मास्तित्वे हेतुः । भवतु वा कर्त्रन्तरं मा वा ।
उक्तं च---यथा अवगम्यन्तेऽर्थाः, तथा भवन्ति; यथा नाव-
गम्यन्तेऽर्थाः, तथा न भवन्ति इति । अत्रापि ब्राह्मणं भवति
<quote>“शान्तायां वाचि”</quote> । आत्मनि व्यापृतेऽन्यत्र कर्तृतया कथं कर्तृ-
करणान्तराभावो गृह्यते---इति प्रश्नः । वाग्ग्रहणं च करणान्तरा-
भावनिदर्शनार्थम् । <quote>“आत्मज्योतिः सम्राडिति होवाच”</quote> इत्ययमर्थः
पूर्वोत्तरपक्षभङ्ग्या प्रदर्शितः । एवं च <quote>“अगृह्यो न हि गृह्यते”</quote> इति
﻿<pb n="245"/>
ब्राह्मणमुपपन्नम् । ननु चात्राग्राह्यतैवोपन्यस्ता । ननु न श्रुतं
भवता <quote>“आत्मज्योतिः सम्राट्”</quote> इति ? इदमपि किं न श्रुतम् ?
द्वयोः श्रुत्योस्तदनुरोधेनास्याग्रहणश्रुतिरापेक्षिकी, न पुनरात्मग्रहणमन्यथा
व्याख्यायते---इति का युक्तिः ? स्वयंज्योतिर्ग्रहणे गुणवादस्या-
सम्भवात् अग्राह्यत्वे चापेक्षिकतयोपपत्तेः, <quote>‘आत्मा ज्ञातव्यो मन्तव्यः’</quote>
इति चाविरोधात् । एवं च स्वयंज्योतिष्ट्वमुपपद्यत इति ।</p>
<p>ननु चैवं सति कथं परस्मै प्रतिपादयितुं शक्यते ? परप्रत्य-
﻿<pb n="246"/>
यार्थश्चायमारम्भः शास्त्रकाराणां श्रुतीनां च । स्वसंविदेवात्राभ्युपा-
यतां प्रतिपद्यते---आत्मना संवद्येते न परेणेति । सर्वपुरुषेषु च
परासंवेद्यसंविदस्तीति सिद्धा परसंवित्प्रतिषेधमुखेनोपदेशानामुपदेशता ।
तदिदम् <quote>“नेति नेति”</quote> इत्युपन्यस्तम् । ननु सुखादयोऽपि स्वसंवेद्या
एव; तेऽपि परेण नैव परस्थाः संवेद्यन्ते । कथं तेभ्योऽन्यतया परस्मा
उपदिष्ट आत्मा भवति ? तत्र भाष्यकारेण <quote>‘लिङ्गावगम्यतया परेणा-
﻿<pb n="247"/>
वगम्यन्त एव’</quote> इत्युक्तम्; तदयुक्तम्, आत्मनोऽपि प्रसङ्गात् ।
तत्र चेष्टानुमानं स्वयमुपन्यस्यति । अतः प्रतिपन्नार्थोपघाति कथं
विद्वद्भिर्लिख्यते ? तदिदमनुपासितगुरोश्चोद्यम्; चेष्टा हि कारणदोष-
निराकरणतया उपन्यस्ता; सुखादयस्तु भ्रूभङ्गनेत्रविलासादिगम्याः । कः
पुनरनयोर्विशेषः ? अनेनापि परस्यैव संविद्गम्यते । अकार्यत इति
﻿<pb n="248"/>
विशेषः । कथं पुनरसम्बद्धमुपलक्षयति ? कथं वा अनुपलक्षितः
पुरुषान्तराविपर्ययः स्वात्मनि विपर्ययाशङ्कां निरस्यति ? विपर्ययाग्रहणा-
दिति ब्रूमः । न चाग्रहणे सम्बन्धितोपयुज्यत इत्युक्तम् । तस्मादुपपन्नमिदं
शाबरं वचः । मा भूत् आत्मनोऽनुमानम्, चेष्टानिमित्ता तु परात्म-
प्रतिपत्तिः किमिति परात्मानं नानुमापयति ? अत्र ब्रूमः---उक्तमेव
﻿<pb n="249"/>
<quote>‘भोक्‍तृतया ह्यात्मता’</quote> इति । उपमाप्यत्र कथनोपायतयैवोपन्यस्ता । कथनं
च प्रमाणान्तरपूर्वकमिति न लक्षणव्यवहारयोर्विरोधः । <quote>“यदप्युच्यते
﻿<pb n="250"/>
---विज्ञानमपास्य तन्निदर्श्यतामिति”</quote> । ननु च दत्तोत्तरमेतत् <quote>“स्वसंवेद्यः
स भवति”</quote> इति; दत्तोत्तरस्य च पुनरुपन्यासो नोपपद्यते । अथाय-
मभिप्रायः---नैव तत्, इदमस्योत्तरम् । कस्य तर्हि तदुत्तरम् ? यदि न
कस्यचिदुत्तरम्, किमेतावता तदुत्तरेण भवितव्यम् ? ननु तदनन्तरा-
﻿<pb n="251"/>
भिधानात् तदुत्तरमिति गम्यते । पुनः प्रश्नाभिधानान्नोत्तरमित्यवेहि ;
क्रमाच्च लिङ्गं बलीयः । तदिदमाकाशभ्रान्तम्; उभयं तस्यैवोत्तरम् ।
<quote>“स्वसंवेद्यः स भवति”</quote> इतीदमपि लिङ्गादेवोत्तरमवसीय/?/ते; व्याख्यातं
चास्य तदपाकरणसामर्थ्यम् । पुनः प्रश्न इदानीं किमर्थः ? अस्ति
किञ्चिदवलग्नम् । किं तदवलग्नम् ? सत्यम्; <quote>‘इदमहं वेद्मि’</quote> इति
संवेद्यते, नाकारान्तरकल्पना; विज्ञानविविक्तस्य तु ग्रहणं न
प्राप्नोति, व्यापृतावगमात्; विज्ञानावगमे च रूपान्तरानुपलब्धेः
﻿<pb n="252"/>
पुनरपि शून्यता । तस्मात् कल्पित एवायमहङ्कारग्रन्थिरिति
पुनरुपन्यासः । <quote>“यद्युपायमेव प्रतिषेधसि”</quote> इति किमभिप्रेतमुत्तरवादिनः ?
इदमभिप्रेतम्---ग्राह्यानुकारिता हि ग्रहणस्योक्ता, न ग्राहकानुकारिता ।
व्यापृतावस्थोपायतयोपन्यस्ता कथमनुपायमुपेयं शक्यते कथयितुमिति ।
तदिदमाह---<quote>“यद्युपायमेव प्रतिषेधसि, न शक्यमुपायमन्तरेणोपेयमुपेतुम् ।
अयमेवाभ्युपायो ज्ञातव्यानामर्थानाम्”</quote> इति । <quote>“तद्यथा---कः
शुक्लो नाम ? यत्र शुक्लत्वमस्ति”</quote> इत्यनेन किं समर्थितम् ?
﻿<pb n="253"/>
इदं समर्थितम्---यथा न शुक्लतामन्तरेण ज्ञेयमवगम्यत इति ।
ननु चैवं शुक्लतापुरःसरैव ज्ञेये बुद्धिः; एवं चानभिप्रेतोऽर्थः
समर्थितो भवति । नानभिप्रेतः; एतावदनेनोक्तम्---नोपायमन्तरेणो-
पेयानामुपेयत्वम् इति; यस्य यथैवोपायत्वम्, तथैव तस्य; ज्ञानस्य
तूपायत्वेऽपि न तत्पुरःसरा संवित् इत्युक्तम् । तस्मात् सर्वविज्ञान-
ज्ञेयतात्मनः स्थिता भवति <quote>‘अहमिदमदर्शम्’</quote> इति । इयान्
﻿<pb n="254"/>
विशेषः---अनुमानादिष्वपि प्रत्यक्षता । विषयभेदाद्धि प्रमाणभेदः,
न प्रमातृभेदात् । प्रमातृरूपता तु ज्ञानस्यानाशङ्कनीयैव, अनाशङ्कि-
तत्वात् । युक्तं चेदं नाशङ्कितम्, कर्मप्रवणत्वात् कर्मणः
सकर्मकस्य । यदपि ज्ञातृतैव ज्ञानादृते न शक्यतेऽवगन्तुमिति,
तदधीनत्वात्तदवगतेः; यदुक्तम् <quote>“न च रूपान्तरोपलब्धिः”</quote> इति,
﻿<pb n="255"/>
तदपि प्रत्युक्तम् <quote>“कामं विज्ञानमपहूयेत, नार्थः”</quote> इति । तस्मात्
सिद्धमात्मतत्त्वमिति ।</p>
<p>यत् पुनर्ब्राह्मणम् <quote>“न प्रेत्य संज्ञास्ति”</quote> इति, तत् पूर्वोत्तरभङ्ग्या
स्वयमेव ब्राह्मणान्तरेण व्याख्यातम् । एवं चार्थवादार्थता उपपन्नैवेति
<quote>‘न चैष विधिशब्दः’</quote> इत्यपि प्रत्युक्तम् । ननु च <quote>“स एषः”</quote> इत्युपपन्नार्थम्;
﻿<pb n="256"/>
<quote>“स्वर्गं लोकं याति”</quote> इति कथम् ? अधिकृतकामसिद्धेः सिद्धम् । यदुक्तम्
<quote>“अहंकारममकारावनात्मन्यात्माभिमानौ”</quote> इति, मृदितकषायाणा-
मेवैतत् कथनीयम्; न कर्मसङ्गिनामित्युपरम्यते । आह च भगवान्
द्वैपायनः---<quote>“न बुद्धिभेदं जनयेदज्ञानां कर्मसङ्गिनाम्”</quote> इति रहस्या-
धिकारे । तस्मान्न विवृतमत्र भाष्यकारेण भगवता, वचनानुरोधात्,
नाज्ञानात् इति ।।</p>
﻿<pb n="257"/>
<p>।। कर्मैके तत्र दर्शनात् ।।</p>
<p><quote>“उक्तम् नित्यः शब्दार्थयोः सम्बन्धः इति; तदनुपप-
न्नम्”</quote> इति केयमनुपपत्तिः ? इयमेवानुपपत्तिः---अनित्ये शब्दे नित्यः
शब्दार्थयोः सम्बन्धो नोपपद्यत इति । कथं तर्हि समवाये ? युतसिद्ध-
﻿<pb n="258"/>
योरनुपपत्तिः । शब्दत्वं च निरस्तम् । ननु च गत्वाद्यन्यदनिरस्तमस्ति ।
﻿<pb n="259"/>
न तत्, गस्य विशेषानुपलब्धेः । कथं तर्हि शुकशारिकामनुष्येषु ?
अत एव स्वतो विशेषो नोपलभ्यते; शुकशारिकामनुष्या एव
हि तत्र विशेषतामापद्यन्ते । तथा च लौकिकाः <quote>‘शुकोऽयं पठति’</quote>,
<quote>‘मनुष्योऽयं पठति’</quote> इति विशेषानभिदधति, न पुनः <quote>‘अमुं गविशेषम्,
अमुं गविशेषम्’</quote> इति । तस्मान्न नित्यता सिध्यति सम्बन्धस्य ।
अतः शब्दस्य नित्यत्वं वक्तव्यम्; तदिदमाक्षेपपूर्वकमुच्यते <quote>“कर्मैके
तत्र दर्शनात्”</quote> इति । ननु चैवं सति कृतकोऽपि सम्बन्धो नोपपद्यते ।
﻿<pb n="260"/>
ततः किम् ? लौकिकव्यवहारोच्छेदः । पुनस्ततः किम् ? अनित्यत्वप्रतिज्ञा
नोपपद्यते; लौकिकव्यवहारविरोधात् बलान्नित्यता प्राप्नोति ।
लौकिकव्यवहारविरोधादनित्यता मा भूत्; नित्यतापत्तेः किमायातम् ?
इदमायातम्---लौकिकव्यवहारानुपपत्तिरेव । सत्यमेवम्; यदि प्रत्यस्त-
मितं समयेन; न ह्यविषयः समयस्यास्ति; सर्वानुपपत्त्यार्तिहरोऽयं
﻿<pb n="261"/>
समयः । तस्मात् शब्दप्रमाणकानां न व्यवहारदर्शनमात्रेण प्रामाण्यं
सिध्यति । तस्मान्नित्यत्वे यत्नः कर्तव्योऽभिधानस्य । स चाय-
मारब्धः, वृद्धव्यवहारपूर्वकत्वात् सम्बन्धज्ञानस्य सम्बन्धज्ञान-
पूर्वकत्वाच्चार्थावगतेः । न च क्षणिकत्वेऽपि चक्षुरादीनामिव प्रामाण्य-
सिद्धिः, प्रथमश्रवणानवगमात् । <quote>“कर्मैके तत्र दर्शनात्”</quote> इति कृतकत्वं
﻿<pb n="262"/>
शब्दस्योच्यते ; किमिदं कृतकत्वम् ? पुरुषप्रयत्नेनोत्पत्तिः । नन्वप्रयत्न-
पूर्विकापि शब्दस्योत्पत्तिर्दृष्टा यथा छलच्छलादेः । नायं दोषः, अभिधाना-
धिकारात् । न चेदमभिधानमप्रयत्नपूर्वकं दृश्यते । अतः क्रियानन्तरोप-
लब्धेस्तयैवोत्पद्यत इति मन्यामहे । कथं तर्हि मूलोदकादिषु ?
अन्यतोऽस्तित्वावगतेः ; शब्दे पुनः प्रयत्नानन्तरैवोपलब्धिः । तस्मान्न
विद्यमानस्य प्रयत्नोऽभिव्यञ्जक इति शक्यते वक्‍तुम् ।
नन्विदमस्ति प्रयत्नात् पूर्वमस्तित्वे प्रमाणम् । किमिदमस्ति ? सप्रत्यभिज्ञं
﻿<pb n="263"/>
प्रत्यक्षम् । कथमत्र प्रत्यभिज्ञानम्, अन्यत्वानवगमात् ? अनित्यत्ववादिनो
वा किमन्यत्वेनावगतिरस्ति ? किमिति नास्ति प्रध्वस्तोत्पन्नयोः ? विशेषा-
ग्रहणात् । किं विशेषाग्रहणनिबन्धनैव प्रत्यभिज्ञा ? किं वा मन्यते
भवान् ? कर्मण्यपि प्रत्यभिज्ञा प्राप्नोति । स्वरूपग्रहणे सति इदमुच्यते ;
आनुमानिकं च कर्म---इत्युक्तम् । का वार्ता ज्वालादिषु ? नित्यत्वे
﻿<pb n="264"/>
ज्वालादीनामनुमानविरोध इति चेत्, तुल्यमभिधानेऽपि, अस्थानादेः ।
तस्मात् विशेषाग्रहणेऽप्यन्यता ; अन्यत्वे च सिद्धा प्रयत्नानन्तरोपलब्धेः
प्रयत्ननोत्पत्तिः । ननु च प्रयत्नोत्पन्नानामपि कालान्तरावस्थायितया नैव
व्यवहारानुपपत्तिः ; उत्पन्नस्यापि चक्षुरादेः स्वाभाविकं रूपग्रहणसामर्थ्यं
नैव विहन्यते । सत्यम् ; नैतच्छब्दे, अस्थानात् । ननु चक्षुषोऽस्था-
नत्वेऽपि रूपग्रहणशक्तिर्नैव विहन्यते, तद्वच्छब्देऽपीति चेत्, प्रत्युक्तं
﻿<pb n="265"/>
प्रथमश्रवणानवगतेः । तस्मात् <quote>‘अस्थानात्’</quote> इत्ययं हेतुरौत्पत्तिकत्व-
विघाती सम्बन्धस्य । यदि कालान्तरावस्थायिता स्यात्, स्यादपि
व्यवहाराच्छब्दादर्थावगतिः ; अस्थायित्वे पुनः समय एव शरणं
भवितुमर्हतीत्युक्तम्---<quote>“अस्थानात्”</quote> इति ।।</p>
<p>लौकिकमप्यभिधानममुमेव न्यायमनुवर्तते । कात्र न्यायानुवृत्तिः ?
﻿<pb n="266"/>
मुख्यार्थता करोतेः---शब्दं कुरु, शब्दं मा कार्षीः, शब्दकार्ययं
माणवक इति ।।</p>
<p><quote>“नानादेशेषु च युगपच्छब्दमुपलभामहे ; तदेकस्य नित्यस्यानुपपन्न-
मिति”</quote> केयमनुपपत्तिः ? इयमनुपपत्तिः---युगपदेकस्यानेकत्रोपलब्धिर्न
दृष्टा । ततः किम् ? इदं ततो भवति---साधितमन्यत्वम् । ननु च
साधितमन्यत्वम् । सत्यं साधितम् ; हेतुप्रचयस्तु प्रदर्श्यते ।
﻿<pb n="267"/>
को लाभः ? न खलु कश्चित् । न चेत् कश्चित्, हेतुप्रचयेन किम् ?
सत्यं यथा भवानाह ; किन्त्वयमेवार्थो राद्धान्तमाक्षिपति । तस्मात्
तद्भ्रमप्रतिषेधार्थोऽयमारम्भः ; न ह्यनुपन्यस्तस्य भ्रान्तता शक्यते वक्‍तुम् ;
अप्रदर्शिते च भ्रान्तत्वेऽपुनरुक्तोऽयं भवति कस्यचिन्मन्दधियः ।
सर्वार्थं चेदं शास्त्रं <quote>“मन्दविषेणापि”</quote> इति दर्शितं भाष्यकारेण ।
<quote>“असति विशेषे नित्यस्य नानेकत्वम्”</quote> किमिदम्---असति विशेषे
नित्यस्य नानेकत्वमिति ? <quote>‘असति विशेषे नानात्वं नास्ति’</quote> इति
शक्यते वक्‍तुं नित्यस्य अनित्यस्य वा ; नित्यग्रहणं
न विद्मः । यद्यनित्यस्यासत्यपि विशेषे नानात्वं स्यात्, युक्तं
﻿<pb n="268"/>
वक्‍तुम् <quote>‘नित्यस्य’</quote> इति । तस्माद्वर्णनीयोऽयं ग्रन्थः । वर्ण्यते तर्हि
---गवादेरेकस्यानेकत्र युगपदुपलब्धिर्दृष्टा नित्यस्य सतः ; तस्मात्
<quote>“सत्त्वान्तरे च यौगपद्यात्”</quote> इत्यस्यानेनान्यथासिद्धिराशङ्किता ;
तस्येदमुत्तरम् <quote>“असति विशेषे”</quote> इति । किं गवादेर्विशेषो विद्यते ?
तदपि ह्येकमविशिष्टम् ; न ह्यन्यच्छाबलेये अन्यच्च बाहुलेये ।
अथायमभिप्रायः---असत्याश्रयविशेषे---इति । तत्राप्याश्रयस्यैवान्यत्वम् ;
किमायातमाश्रयिणः ? तस्मान्नित्यस्याप्येकस्यानेकत्र युगपदुपलब्धिर्दृष्टा ।
अतो नान्यत्वे युगपद्दर्शनं हेतुः । अथेदं मतम्---
﻿<pb n="269"/>
नैव गवादेर्युगपद्दर्शनमनेकत्र ; भेदा एव हि तत्रानेकदेशतया
गृह्यन्ते, न गोत्वमिति । कथं तर्हि सर्वेषु <quote>‘गौः’</quote>, <quote>‘गौः’</quote> इति बुद्धिः ?
अत एवानेकदेशत्वं गोत्वस्य नास्ति । अन्यथा हि <quote>‘इह गोत्वम्’</quote>,
<quote>‘इह गोत्वम्’</quote> इति स्यात् । कथं तर्हि <quote>“इह प्रत्ययात् समवायः” ?</quote>
﻿<pb n="270"/>
एकद्रव्यपदार्थाभिप्रायं तत्, न व्यक्त्यभिप्रायम् । तस्माद्धेतुरन्यत्वे
युगपद्दर्शनम् । <quote>“असति विशेषे”</quote> इति च युक्तं विशेषग्रहणम् । ननु
चानित्यस्याप्यसति विशेषे नैवान्यत्वम् । बाढमस्ति ज्वालादिषु ;
कार्यत्वाच्चाविरोधः । नित्यस्य त्वकार्यत्वादनेकत्वविरोध इति युक्तो हेतुः ।।</p>
﻿<pb n="271"/>
<p>प्रकृतिविकारभावञ्च शब्दज्ञाः स्मरन्ति ; न चायं नित्यस्योपपद्यते ;
तस्मात् स्मृतिरपि पूर्वोक्तहेत्वनुगुणैव । सादृश्यमप्यनुगुणमुपलभामह
इत्युपपन्नं कार्यत्वम् ।।</p>
<p>कारणवृद्ध‍यनुगमाच्च कार्यत्वं मन्यामहे ज्वालादीनामिव ।
﻿<pb n="272"/>
तस्मादनुपलक्ष्यमाणावयवस्यापि अवयववृद्धिरनुमीयते ; ज्वालैवात्र
निदर्शनम् ।।</p>
<p><quote>“समं तु तत्र दर्शनम्”</quote> । किमिदं समं दर्शनम् ? इदं तत् समं
﻿<pb n="273"/>
दर्शनम्---कार्ये चाकार्ये च तुल्यो हेतुरिति । कथं तुल्यता ?
सांन्यासिकतया । किमत्र संन्यस्तम् ? इदमत्र संन्यस्तम्---यदि
सप्रत्यभिज्ञप्रत्यक्षग्राह्यतां वक्ष्याम इति । ननु उक्तं तत् परिहृतं
च---ज्वालादिष्विवानुमाने प्रत्यर्थिनि न शक्यत एकतां वक्‍तुमिति ।
सत्यम् ; यदि भेदाग्रहणनिबन्धनैव प्रत्यभिज्ञोच्येत ; तद्ग्र/?/हणनिबन्धना
सा---इति प्रतिपादयिष्यामः । तस्मादुपपन्नम् <quote>“समं तु तत्र दर्शनम्”</quote>
इति ।।</p>
﻿<pb n="274"/>
<p><quote>“सतः परमदर्शनं विषयानागमात्”</quote> इति तद्वदनैकान्तिकम-
दर्शनमपीत्युक्तम् । नन्वेतन्नोपपद्यते ; नित्यस्यादर्शने को हेतुः ? यदि परं
विषयानागमः, अस्तु तर्हि । स एवात्र दुर्भणः । किमिति ? नित्यपक्षे ह्यभि-
व्यङ्ग्यत्वं शब्दस्य ; एकश्चायं शब्द एकविषयश्च आकाशविषयत्वात् ;
ग्राहकं चास्याकाशमेव ; केयं विषयानागतिः ? तस्मात् ध्वस्तस्यैवानु-
पलब्धिर्न्याय्या । केन वोक्तम्---न न्याय्येति ? तद्ग्रहणे तु सति सर्वस्यै-
वास्यान्याय्यता न्याय्या । अत एवोक्तम्---<quote>“यदि शक्ष्यामः”</quote> इति ।
﻿<pb n="275"/>
ननु तद्‍ग्रहणेऽपि नात्र आवरणादिकल्पना आत्मानं लभते । किमिति ?
पूर्वक्लृप्तविरोधात् । किं क्लृप्तम् ? आकाशमिन्द्रियम् ; तच्चैकम् ।
तस्मात् संयोगविभागयोरभिव्यञ्‍जकत्वे सत्यपि सर्वशब्दानां सर्वैश्चोप-
लब्धिः प्राप्नोति । युक्तं तावत् सर्वैर्ग्रहणम् ; सर्वशब्दानां तु न
युक्तम्, कारणवदभिव्यञ्‍जकान्यत्वात् । सर्वैश्चोपलब्धिः कार्यपक्षेऽपि
तुल्यैव । यश्चोभयदोषः, न तमेकश्चोद्यो भवतीति परिहृतमिदं दूषणं
कारकाभिव्यञ्‍जकयोर्विशेषाभिधानेन विना नैव चोद्येरन् नित्यत्ववादिनः ।
﻿<pb n="276"/>
अयमस्ति विशेषः---अभिव्यक्तिः शब्दस्य, इन्द्रियस्य वा स्यात् ?
तत्र शब्दाभिव्यक्तौ तावदेकविषयत्वात् सर्वशब्दानां घटादीनामिवैक-
विषयाणां नाभिव्यक्तिः क्रमेण शक्यते वक्‍तुम्, अदृष्टत्वात् प्रसिद्धाना-
मभिव्यञ्जकानां प्रदीपादीनाम् ; कारणानां तु कार्यदर्शनात्
शक्यमनुमानं शक्तेः । नन्वभिव्यञ्‍जकानामप्यभिव्यक्तिदर्शनादेवानुमानं
युक्तं शक्तेः । न कार्यपक्षे प्रतिपक्षतया संभवति । को वा विशेषः ?
﻿<pb n="277"/>
प्रसिद्धेषु कारणेषु दर्शनात्, अभिव्यञ्‍जकेषु चादर्शनात् । दृष्टानुगुणं
चानुमानम्, न दृष्टविरोधि । ननु चैकविषयत्वे विरोधः ; विषयान्तरे
तु विरोधकथा विरुद्धैव । सत्यम् ; विषयान्तरतैवात्र दुर्वचा । न दुर्वचा ।
श्रोत्रमाकाशमित्यभ्युपगमात् ; अभिन्नं चाकाशम् ; सर्वशब्दाश्च श्रोत्र-
विषयाः ; तस्मादेकविषयत्वम् ; विषयैक्याच्च दृष्टविरोधः । किमिदं
﻿<pb n="278"/>
प्रलप्यते ? तदिदमपतितम्---कर्णे स्पृष्टः कटिं चालयति इति ;
अभिव्यक्तेर्विषयो निरुप्यते, न पुनः शब्दस्य ; अन्यश्चायं प्रदीपादि-
विषयाद्विषयः । तस्मात् प्रदीपादिविरोधाच्छब्देऽभिव्यञ्जकानुमानविरोधो
न शक्यते वक्‍तुमित्युक्तम् । तस्मात्तद्ग्रहणनिबन्धनमनुमानं दुर्निवारम् ।
अतोऽदर्शनमिदानीमनैकान्तिकमित्युक्तम् । ननु श्रोत्रविषयेयभिव्यक्तिः, न
शब्दविषया । <quote>‘अभिव्यक्तं हि श्रोत्रं शब्दं गृह्णाति’</quote> इत्येतावदभिव्यञ्जके
शक्त्यनुमानम्, न पुनः <quote>‘अमुं शब्दम् अमुं न’</quote> इत्यसंस्पर्शादभि-
﻿<pb n="279"/>
व्यञ्जकानाम् । अयमेव च सिद्धान्तः । स चायमनुमानविरोधीत्युक्तम् ।
सत्यम् ; प्रसिद्धानुमानबाधनमयुक्तम् । प्रसिद्धप्रत्यक्षबाधनमप्ययुक्तमेव ।
﻿<pb n="280"/>
सप्रत्यभिज्ञं च प्रत्यक्षमात्मनि सामान्यादिषु च स्थितम् । उभयोरबाध्यत्वे
सति कस्यचिदर्थस्यासिद्धेरेकस्य बाधनम् ; अनुमानात् प्रत्यक्षं बलीय
इति नैयायिकाः । ननु च प्रत्यक्षं भ्रमभाक् । अनुमानेऽपि भ्रान्तिरवि-
शिष्टा । न ब्रूमः---अनुमानेऽपि भ्रान्तिर्नास्ति इति ; किन्त्वत्र भेदाग्रहणा-
त्तद्बुद्धिरतस्मिन्नपि भवति । संभावितभ्रममिति प्रत्यक्षमेव दुर्बलं मन्यामहे ।
अनयैव प्रकटिताप्रकटितभ्रमकारणतयोक्तं न्यायविद्भिः <quote>“भवति वै प्रत्यक्षा-
दप्यनुमानं बलीयः”</quote> इति । किं निर्ज्ञातकारणदुष्टतैवात्रोपन्यस्ता ? किं
जातम्, यद्युपन्यस्ता ? ननु च विपर्ययाभावात् नैवास्तितयोपन्यसितुं
﻿<pb n="281"/>
शक्यते । किं विपर्यय एव मिथ्यात्वे हेतुः ? कारणदोषोऽप्यसमीचीनहेतु-
तयोपन्यस्त एव । ननु च कारणदोषः प्रयत्नेनोपलभ्यमानतयोक्तः । कोऽयं
प्रयत्नो नाम, 	जोऽसावत्र नास्तीत्युच्यते ? अपमेवासौ प्रयत्नः---अन्यत्र
विपर्ययात् कारणदोषं विज्ञाय तद्भावभावितयैव <quote>‘एतत्कृतोऽयं विपर्ययः’</quote>
इति तमन्यत्र विजानाति; ज्ञाते च तस्मिन् असत्यपि विपर्यये <quote>‘भ्रान्त-
मिदम्’</quote> इत्यध्यवस्यति । किमत्रैवंभूतमस्ति ? बाढमस्ति भेदाग्रहणम्;
भेदाग्रहणानिबन्धन एव शुक्तिकादिषु रजतभ्रमः । एवमत्रापि भेदाग्रहण-
निबन्धन एव ज्वालादिष्विव तद्भ्रमः । तस्मात् सुष्ठूक्तम्---
﻿<pb n="282"/>
शब्द एव तद्‍ग्रहणं भ्रान्तिः---इति । यस्य तावद्विपरीताकारमर्थे
ज्ञानमुत्पद्यते कदाचित्, तस्य युक्तं वक्तुम् <quote>‘विपर्ययाभावान्नायं
भ्रमः’</quote> इति; यस्य पुनरग्रहणनिबन्धन एव विपर्ययः, तस्य पुनः
का शक्तिर्वक्‍तुमनुमानविरोधे सति ज्वालादिवैषम्यम् ? ननु
चाग्रहणमपि पुनर्ग्रहणादवसीयते । न चात्र कस्यांचिदवस्थायां भेदस्य
ग्रहणमस्ति सौगन्धिकस्फटिकयोरिव । ज्वालादिषु कथम् ?
अनुमानादवगतिरिति चेत्, तत्तुल्यमत्रापि । तस्मात् शब्दविषयं
सप्रत्यभिज्ञं प्रत्यक्षमाशापाशमात्रं मीमांसकानाम् । यदप्युक्तमन्यैः---
﻿<pb n="283"/>
तुल्येऽपि संस्कार्ये संस्कारभेदात् कार्यान्यत्वमुपलभ्यत इति यथा
मण्डूकवसयाक्ताक्षा वंशानुरगानिव पश्यन्ति इति, तदिदमाकाशविजृ-
म्भितम्; संस्कारो हि नाम स भवति, यः स्वकार्ये शक्तिमुपजनयति;
न चैतदिन्द्रियस्य कार्यम्, यदिदमयथार्थग्रहणम्; अग्रहणनिबन्धनमेव
तदिति प्रतिपादितम् । तस्मादभेदेऽपि संस्कार्यस्य संस्कारान्यत्वेन
कार्यान्यत्वं ज्ञापके न विद्यते इत्यन्यत् किञ्चिदुपदर्शनीयम् । यच्च---
खड्गदर्पणादिष्वन्यथाभिव्यज्यते मुखमिति, किमुक्तं भवति ?
ग्राह्येऽयमुपरागो दृष्टः; युक्तश्च, अभिव्यञ्जकस्यापि विषयापत्तेः;
﻿<pb n="284"/>
इह पुनः श्रोत्रमग्राह्यम्, संयोगविभागावपि । अत इदमप्याकाश-
विजृम्भितमेव । तस्मात् <quote>‘शब्दो नित्यः’</quote> इति श्रद्धयैव प्रतिपत्तव्यम्,
शब्दात्मकत्वाद्वेदस्य वेदनिन्दा मा भूदिति । पठितं च धर्मशास्त्रकारैः---
<quote>“स साधुभिर्बहिष्कार्यो नास्तिको वेदनिन्दकः”</quote> इति । तस्मादनिदं-
प्रथमतैवात्र शरणम्; न पुनः शब्दनित्यतापूर्वकमनपेक्षत्वं शक्यते
युक्तितो वक्‍तुम् । कल्प्यतां रागादिविनिर्मुक्तमप्रतिहतज्ञानं करुणा-
विष्टचेतसं भगवन्तं कंचन मुनिवरम्; आश्रीयतां वा सुरगुरोर्दर्शनम्---
﻿<pb n="285"/>
व्यवहारमात्रमवेदं वेदत्रयाभिहितं पश्यामः प्राज्ञैर्लोकयात्रासिद्ध‍यर्थं
सुप्रतिबन्धमनुपाल्यमानमिति । इदमेव युक्तं मन्यामहे; न हि दृष्टे
संभवत्यदृष्टकल्पना न्याय्या । दृष्टश्चायमर्थः---यत् प्राज्ञैः ऋजव उप-
जीव्यन्त इति । यथा च सिद्धमागमवादिनामपि हेतुदर्शनादप्रामाण्यम्
<quote>“यूपहस्तिनो दानमाचरन्ति”</quote> इत्येवमादिषु । कर्तव्यो वा
﻿<pb n="286"/>
सप्रत्यभिज्ञस्य प्रत्यक्षस्य शब्दो विषय इति यत्नः । कथं पुनर्ज्वालादेरि-
वानुमानाच्छक्यतेऽन्यत्वमवगन्तुम् ? ननु चानुमानादित्युक्तम् । किं
तदनुमानम् ? अनभिव्यञ्जकवैषम्यम् । नन्वभिव्यञ्जकानामनेकविषया
शक्तिर्दृष्टा । ननु चेदमभिव्यञ्जकविषयमनुमानम्; कथमन्यविषय-
मनुमानमन्यविषयस्यावच्छित्तौ हेतुः ? श्रोत्रस्य ह्यभिव्यञ्जकसंस्कारं
निरुणद्धि, न पुनः शब्दस्यान्यत्वमवगमयति । ननु चोक्तम्---न
चेत् संयोगविभागाः श्रोत्रस्य शब्दग्रहणसमर्थं संस्कारमापादयन्ति,
शब्दस्योत्पादकाः प्राप्‍नुयुः; उत्पत्तौ चान्यत्वम्---इति । कथम-
﻿<pb n="287"/>
न्यप्रतिषेधोऽन्यस्योत्पत्तिमवगमयति ? अन्यथा व्यापारानुपपत्तेः । न
चेत्संस्कारकाः संस्कुर्युः, किमन्यदतः शब्दोत्पत्तेः ? किं यस्य संस्कारकता
नोपपद्येते, तेनोत्पादकेन भवितव्यम् ? न चेदुत्पादकः, निर्व्यापार
एव स्यात्; अन्यार्थता च संयोगविभागयोरुपलब्धा । सत्यम्;
यदर्थाः, तत्र भवन्तूत्पादकाः संस्कारका वा । परप्रतिपत्त्यर्थता च सिद्धा;
तत्तयोर्यदिष्टं तत्परिकल्प्यताम्; विषयान्तरे पुनः सम्बन्धाभावात्
किमास्पदं कल्पनायाः ? तस्मादन्यत्वे हेतुतां संयोगविभागयोः
कथमिव नैयायिका मन्यन्ते ? एवं मन्यन्ते---न चेत् श्रोत्रे
﻿<pb n="288"/>
कार्यमस्ति, शब्दे कार्यं प्रतिपद्यामहे । किं कार्यतस्तादर्थ्यम् ?
ओम् इत्युच्यते । सिद्धं तर्हि कार्यं श्रोत्रे; न संयोगविभागाः
शब्दार्थाः---इति मन्यन्ते शब्दविदः । ननु च कार्यदर्शनात् न
युक्तं वक्‍तुं शब्दविदाम् । कार्यदर्शनमेव नास्तीति ब्रुवते, शब्दे
तद्‍ग्रहणात् । किं तर्हि कुर्वन्ति संयोगविभगाः ? श्रोत्रसंस्कारमिति
﻿<pb n="289"/>
ब्रूमः । ननु चान्यैः संस्कारैः वैलक्षण्यमत्र नोपपद्यते---इत्युक्तम् ।
अनुमानात् कार्याभावं मन्यते भवान्; वयं तु प्रत्यक्षादुत्पत्तिं नेच्छामः;
प्रत्यक्षानुमानयोश्च प्रत्यक्षं बलीय इति सिद्धम् । ननु चाग्रहणं
भ्रमहेतुरित्युक्तं ज्वालादीनामिव । इह तु अग्रहणमेवासिद्धम् ।
﻿<pb n="290"/>
तत्र कथम् ? कार्यानुमानात् । इह पुनस्तदद्यापि न सिध्यति;
न चासिद्धं सिद्धौ पर्याप्तम् । प्रत्यक्षं चानपेक्षत्वात् सिद्धम् ।
अनुमाने वा कापेक्षा ? इयमेवापेक्षा---सिद्धेऽनुमाने कार्यम्, कार्ये
च सत्यनुमानमिति; न पुनरेवं प्रत्यक्षं तद्‍ग्रहणापेक्षम्; प्रत्यक्षादेव
हि तद्‍ग्रहणम् । किञ्च, संयोगविभागौ श्रोत्रार्थतयान्यतः प्रसिद्धौ ।
﻿<pb n="291"/>
कुतोऽन्यतः ? उक्तम् <quote>“दर्शनस्य परार्थत्वात्”</quote> इति लोकतः । तस्मात्
तादर्थ्ये सति यथा संभवति तथा कार्यं कल्पनीयम् । न कार्यत-
स्तात्पर्यम्, अन्यतोऽनवगमात् इत्युक्तम् । तस्मान्नात्र ज्वालादीनामिव
प्रमाणमस्ति । तस्मात् <quote>“सतः परमदर्शनम्”</quote> इति युक्तमनैकान्ति-
कत्वम् । कथं तर्ह्येकविषयैवाभिव्यक्तिः शक्यते वक्तुम् ? कार्य-
दर्शनात् युक्ता अदृष्टस्य कल्पना; अतो दृष्टस्य तद्‍ग्रहणस्य नापह्नवो
न्याय्यः । कार्यान्तरदर्शनात्तु कारणान्यत्वकल्पना न्याय्यैवेति ।
﻿<pb n="292"/>
<quote>“उपरतयोः संयोगविभागयोः”</quote> इति कौ तौ संयोगविभागावभिप्रेतौ ?
ताल्वादीनामिति ब्रूमः । कुत एतत् ? उपरतयोरिति श्रवणात्;
वायवीयानामुत्पत्तिरुपरतिश्चानुमेया । <quote>“न नूनमुपरमन्ति”</quote> इति
कोऽभिप्रायः ? वायवीयान् संयोगविभागान् मनसि कृत्वा
कार्यसमधिगम्यत्वादिदमुत्तरम् <quote>“न हि ते प्रत्यक्षाः”</quote>---इति स्पष्टी-
﻿<pb n="293"/>
कृतम् । यद्येवम्, इदानीमुत्तरग्रन्थो नोपपद्यते <quote>“आकाशविषयत्वा-
त्तस्य, एकत्वाच्चाकाशस्य”</quote> इति । कथं नोपपद्यते ? वायवीयाना-
मभिव्यञ्जकत्वे कार्यपक्ष इव <quote>‘यत्र ते, तत्रैवोपलब्ध्या भवितव्यम्’</quote>
इत्येवं नोपपद्यते । अथायमभिप्रायः---अभिव्यक्तिपक्षे नैव वाय्वाश्रिताः
शब्दा भवन्ति । किं तर्हि ? आकाशस्था एव । येषां पुनः क्रियन्ते,
﻿<pb n="294"/>
तेषां वायवीयाः संयोगविभागा असमवायिकारणतां प्रतिपद्यन्ते ।
तदेव समवायिकारणं भवति । यत्रैव कारणम्, तत्रैव कार्योपलब्धि-
रिति युक्तम् । एवमपि निर्ज्ञाते वायवीयसंयोगविभागयोरभिव्यक्ति-
कारणत्वे यत्रैवाभिव्यञ्जकम्, तत्रैवाभिव्यक्तिः; यथा यत्रैव कारणम्,
तत्रैव कार्यम् । अथैतन्मन्यसे---कार्ये एतद्युक्तम्, नाभिव्यक्ता-
विति, तदयुक्तम्; अभिव्यक्तिरपि कार्यमेव; अभिव्यङ्ग्यं तु
﻿<pb n="295"/>
पूर्वोत्पन्नम्; अतो यद्देशाभिव्यक्तिः, तत्रैवोपलब्धिरिति तुल्यमुभयोरपि
पक्षयोः । तस्माद्व‍याख्येयोऽयं ग्रन्थः । अविशेषज्ञो देवानां प्रियः ।
कार्यं हि कारणदेशं भवति; अकार्यं पुनर्न परापेक्षदेशम् ।
तस्मादभिव्यक्तिर्भवत्वभिव्यञ्जकदेशा अभिव्यङ्ग्यं तु किमिति
तद्देशम्, अतज्जन्यत्वादभिव्यङ्ग्यस्य ? तद्देशस्य अभिव्यङ्ग्यत्वाभिमत-
शब्ददेशस्य चैकत्वादाकाशस्य सर्वैर्ग्रहणं प्राप्नोति ज्ञातेष्वपि वायवीय-
﻿<pb n="296"/>
संयोगविभागेषुः सर्वश्रोत्रेष्वेकमाकाशं यतः । सत्यम्; यथा
भवानाह---यदि शब्दस्याभिव्यञ्जकाः संयोगविभागाः स्युः; श्रोत्रस्य
त्वभिव्यञ्जकाः; श्रोत्रस्य च श्रोतृदेशतैव । ननु चाकाशमेव
श्रोत्रम्; तच्चान्यत्रापि तुल्यं शब्दाभिव्यक्त्या । उच्यते---सत्यं
सर्वत्राकाशमेकम्; किन्तु तस्य श्रोत्रभावः श्रोतृदेश एव, कर्त्रभिसम्बन्धेन
करणत्वात्; कर्तुर्भोगायतनवशेन शरीरदेश एव कर्तृत्वान्न तुल्यता ।
तस्मादुत्पत्ताविवाभिव्यक्तावपि न सर्वैरुपलब्धिः । <quote>‘नैतदेवम्;
अप्राप्ताश्चेदुपकुर्वन्ति, सन्निकृष्टविप्रकृष्टदेशस्थितौ युगपच्छब्दमुपलभेयाताम्’</quote>
﻿<pb n="297"/>
इति । ननु श्रोत्रसंस्कारपक्षे <quote>‘दूरस्थितं श्रोत्रं न संस्क्रियते’</quote>
इति वदतां प्राप्तैरेव संस्कार इत्युक्तम्; असत्यां च प्राप्तौ दूर-
सन्निकृष्टव्यपदेश एव न घटते । किमिदम् <quote>‘अप्राप्ताश्चेदुपकुर्वन्ति’</quote>
इति ? अप्राप्ताशङ्कैव नास्ति, <quote>“दूरे सत्याः”</quote>---इत्यभिधनात् ।
तस्मान्न विद्मः कथमिदं भाष्यमायातम् ? एवमिदमायातम्---श्रोत्र-
संस्कारपक्षे सर्वगतत्वाच्छब्दस्य यावति कार्यगम्यः संस्कारः, तावति
﻿<pb n="298"/>
युगपद्‍ग्रहणं प्राप्नोति । कोऽभिप्रायः ? ननु च वायवीयाः संयोग-
विभागाः नैवाप्राप्य श्रोत्रं संस्कर्तुं क्षमाः । न हि संयोगविभागैः संयोग-
विभागान्तरमारभ्यत इति शक्यते वक्‍तुम्, उभयप्रसङ्गात्; न
ह्येकस्मिन् कार्ये कारणद्वयकल्पना घटते; कार्यं हि कारणमवगमयति,
न पुनः कार्यान्तरमपि । तस्मादुत्पत्तिपक्ष एवैतदुपपद्यते---यावद्वेगं
﻿<pb n="299"/>
संयोगविभागाः कार्यमारभन्त इति, न पुनरभिव्यक्तिपक्षेऽपि । ननु
कार्यपक्षेऽपि कार्यान्तरकल्पना नैव घटते । सत्यं न घटते;
कार्यान्तरोपलब्धिस्तु प्रत्यक्षैव, दूरस्थसमीपस्थैः क्रमेणोपलब्धेः । ननु
चाभिव्यक्तावपि तुल्यम् । न तुल्यम्; न ह्यभिव्यक्तिरभिव्यक्त्यन्तरमारभते;
कार्यस्य तु कार्यान्तरारम्भे न कश्चिद्विरोधः; भवति ह्यापेक्षिकं कार्यं
कारणं च; न पुनरभिव्यक्तिरभिव्यञ्जिका चेति । तस्मात् दूरस्थसमीपस्थै-
र्युगपदेव शब्दग्रहणम्, यावति ग्रहणम् । तस्मात् युक्तोऽयमाक्षेपः ।
﻿<pb n="300"/>
उद्द्योतस्योद्द्योतान्तरापेक्षा---इति बालिशभाषितमेतत् । तस्माद्वायवीयाः
संयोगविभागाः शब्दमारभन्ताम् । औलूक्यो वा भवतु राद्धान्तः
<quote>“संयोगाद्विभागाच्छब्दाच्च शब्दनिष्पत्तिः”</quote> इति । किमत्रानुक्तस्य
﻿<pb n="301"/>
प्रदर्शनम् ? अत्रापि मे श्रवणं विद्यत इति कोऽयमभिमानः ? नाय-
मभिमानः; कस्यचिदज्ञस्य---नायं राद्धान्तो भगवता भाष्यकारेणोपन्यस्तो
निरस्तश्चेति भवति मतिः; तदपनोदनायेदमुपन्यस्तम् । वायुशब्दो-
पन्यासेनैवायमुपन्यस्तो निरस्तश्च, तुल्यकारणत्वादुपन्यासस्य निरासस्य च ।
﻿<pb n="302"/>
तस्मादभिव्यक्तिकार्यपक्षयोरन्यथात्वप्रदर्शनार्थोऽयं ग्रन्थः ।</p>
<p><quote>“नैतदेवम् अभिघातेन हि प्रेरिता वायवः स्तिमितानि वाय्वन्तराणि
प्रतिबाधमानाः सर्वतोदिक्कान् संयोगविभागानुत्पादयन्तो यावद्वेगमभि-
प्रतिष्ठन्ते”</quote> इति । ननु तदेवेदमुत्पादकत्वमुक्तम्; प्रतिज्ञातं चाभिव्यञ्जकत्वं
संयोगविभागानाम् । तस्मादसम्बद्धमेवेदं प्रतिभाति । किमिति भोः ?
﻿<pb n="303"/>
उक्तमितीति । अनभिव्यक्तिज्ञो भवान् । कात्रानभिव्यक्तिज्ञता ?
इयमनभिव्यक्तिज्ञता; अभिव्यक्तिर्हि तिरस्कारापनयः । केन वोक्तम् <quote>‘न’</quote>
इति ? स एवापनयोऽपनयान्तरं नारभते---इत्युक्तम्; सकृद्व‍यापरा ह्यपनये
﻿<pb n="304"/>
भवन्त्यपनेतारः, न यावदपनेयमादित्यप्रभादय इव । सत्यम्; यद्येक
एवापनेतानेकव्यापारः परिकल्प्येत, स्यादयं दोषः; अत्र पुनर्बहवोऽभि-
व्यञ्जकाः । कथमिदं ज्ञायते ? भवतो वा कार्यपक्षे कारणबहुत्वं
कथम् ? कार्यबहुत्वादिति चेत्, ममाप्यभिव्यक्तिबहुत्वादभिव्यञ्जक-
बहुत्वम् । कथं पुनरभिव्यक्तिबहुत्वम् ? यथैव कार्यबहुत्वम् । एकत्वे
﻿<pb n="305"/>
पुनर्वक्ष्यामः प्रत्यक्षस्य बलीयस्त्वमित्युक्तम् । एकत्वे च नित्यता;
नित्यत्वेऽभिव्यक्तिबहुत्वमेव, न कार्यबहुत्वमिति स्थितिः ।।</p>
<p>प्रयोगस्येति । स्थिते एतस्मिन् न्याये गोमयादिवत् प्रयोगसिद्धिः,
प्रमाणान्तरप्रमितविषयत्वाल्लौकिकस्य वाक्यस्य ।।</p>
﻿<pb n="306"/>
<p><quote>“यथैतदेकस्य सतः”</quote> इत्यनेकताभ्रान्तिमापादयति । कथं पुनः
विपर्ययादृते भ्रान्तिरिति शक्यते वक्‍तुम् ? कारणदोषदर्शनात् । कस्य
कारणस्यात्र दुष्टता अवगम्यते ? विषयस्य तावच्छ्रोत्रपथासत्तेर्नैव दुष्टता ।
श्रोत्रस्याप्यभिव्यक्तत्वात् नैव । अथ दृष्टं श्रोत्रमिति कल्प्यते; एवं तर्हि
﻿<pb n="307"/>
शब्दस्यैव ग्रहणं न प्राप्नोति । न च शब्दादृतेऽन्यच्छ्रोत्रस्य ग्राह्यमस्ति ।
यद्येवं कार्यपक्षेऽपि कथमनेकत्वग्रहणं श्रौत्रम् ? नैव तच्छ्रौत्रम्; मानसं
हि तत् । मनसा वा किं श्रोत्रेणागृहीतमेव बाह्यं वस्तु गृह्यते ? किं वात्र
शब्दव्यतिरिक्तं बाह्यं वस्त्वभिप्रेतं भवतः ? यदिदं शब्दनानात्वम् ।
किं वा शब्दव्यतिरिक्तमिदं शब्दनानात्वम् ? किं शब्द एव, उत
﻿<pb n="308"/>
शब्दादन्यः शब्दधर्मः ? न तावदयं शब्दस्यैव धर्मो भवति, रूपादिष्वपि
दर्शनात्; रूपाद्यपि हि <quote>‘नाना’</quote> इति गम्यते । नाप्ययं शब्द एव,
<quote>‘नानात्वं शब्दस्य’</quote> इति व्यतिरेकदर्शनात् । तस्मान्न विद्यः कस्येन्द्रियस्य
व्यापारः, यस्य दुष्टता कल्प्येत । किं तर्हीदं नानात्वमग्राह्यमेव ? दृश्यते
तु सर्वार्थेषु । बुद्धिरूपता चाग्राह्यत्वाद्ब‍ुद्धेः प्रत्युक्ता । उच्यते---यद्यस्य
ग्राह्यं गृहीते च तस्मिन् ग्राह्यान्तरावमर्शो नानात्वम् । एवं तर्हि श्रोत्रस्यैव
﻿<pb n="309"/>
दृष्टता । दुष्टे च शब्दग्रहणं न प्राप्नोति । असति च शब्दग्रहणे शब्दान्त-
रावमर्शः कुतः ? तस्मादवमर्शे दुष्टता कल्पनीया, न पुनः शब्दग्रहणे ।
मनसस्तर्हि दुष्टत्वम् । ननु च मनसोऽपि नैव दुष्टत्वं शक्यते वक्‍तुम्,
श्रोत्रग्रहणे यथार्थग्रहणात्; न ह्यगृहीतसम्यगर्थस्य तदर्थावमर्शो घटते ।
﻿<pb n="310"/>
तस्माद्देवा एनां भ्रान्तिं कल्पयिष्यन्ति, अविपर्ययात् दुष्टकारणतानवधृतेश्च ।
अभ्रान्ते च भ्रान्त्यभिधानं भ्रमादपि पापीयः । तस्माद्भ्रमकारणमत्र
वक्तव्यं भ्रान्तिज्ञैः । इदमभिधीयते---उक्तं भवतैव <quote>‘नागृहीतबाह्येन्द्रियेण
मनसा गृह्यते’</quote> इति । इन्द्रियेण च तद्‍ग्रहणात् अनेकत्वं
नास्तीति प्रत्यक्षेणावसितम् । मनसाप्यनेकत्वग्रहणं नैवोपपद्यते ।
किमालम्बनमस्याः, किञ्चेन्द्रियमनेकत्वावगतेः ? इदमिन्द्रियमिदं
चालम्बनम्---नानादेशस्था हि ध्वनयो युगपदागच्छन्त इतरेतरनिरपेक्षा
﻿<pb n="311"/> 
एव युगपत् संस्कारानारभन्ते श्रोत्रस्य; तत्संस्कारानुरोधाच्चैकमपि
शब्दमनेकमिव गृह्णाति । एकैकसंस्कारोपजननाच्छक्तेः नायनशक्तिरिवाङु-
लिभिन्ना एकमपि भिन्नमिव गृह्णाति । तस्माच्छक्तिभेदाग्रहनिबन्धनोऽयं
﻿<pb n="312"/>
भ्रमः । अनेन सान्तरालग्रहणं प्रत्युक्तम् । कथं पुनरनेन सान्तराल-
ग्रहणं प्रत्युच्यते ? युक्तं तावत् संस्कारभेदात् शक्‍त्युद्बोधः ।
तदनुरोधिनी भिन्ना च शक्तिरेकमपि विषयं भेदेन समर्पयन्ती
स्वभेदाग्रहणादनेकग्रहणभ्रममुत्पादयतीति । अन्तरालग्रहणे को हेतुः ?
तस्मात् कारणान्तरं ब्रूहि । नोच्यते; इदमेव कारणम् । कथमिदं
कारणम् ? नानादेशोत्था ध्वनयो भेदेन संस्कारमारभमाणा आ मूलं शक्ते-
रुद्बोधं जनयन्ति । अतः श्रोत्राकाशस्थितोऽपि शब्दोऽनुग्राहकानुरोधा-
त्तद्देशस्थ इव गृह्यते । ननु चान्त्य एव संयोगविभागः संस्करोति ।
﻿<pb n="313"/>
केयं मन्दता भवतः ? अननुगृहीतपूर्वसंयोगविभागोऽन्त्यः संस्करोतीति
नोपपद्यते; तदनुग्राहकवशादुत्पत्तिरिव कार्यम् । अत एव च
﻿<pb n="314"/>
पूर्ववेगानुवर्त्युपरमः संस्काराणाम् । तस्मादात्मोदयानुरूपमुपजनयन्तस्तथा
तथा तमवगमयन्ति ।</p>
<p><quote>“कामं देशा एव भिन्नाः स्युः”</quote> इति किमर्थोऽयमुपन्यासः ?
﻿<pb n="315"/>
प्राप्नोति, यदि श्रवणेन्द्रियं संयोगविभागदेशमागच्छेत्; न चैतदस्ति,
भाष्य एव प्रत्युक्तत्वात् । अत एव <quote>“कामम्”</quote> इत्युक्तम् । सत्त्वान्तर-
पक्षेऽपि तावत् भेदो न प्राप्नोतीत्यभिप्रायः । ननु एकस्यानेकत्रोप-
लब्धिः । मूर्खप्रलपितमेतत्; एकस्यानेकत्रोपलब्धिः परिचोदिता
परिहृता ।।</p>
﻿<pb n="316"/>
<p><quote>“शब्दान्तरमविकारः”</quote> नैवेह <quote>“इको यणचि”</quote> इति प्रकृतिविकारभाव
उपदिश्यते; न हि लोके यकारं प्रयुयुक्षमाणा इकारमुपाददते । लोक-
सिद्धस्य चादेशा भवन्ति । तस्मादयमर्थ आदेशिकः---अचि परत
इकारस्य स्थाने यकारः । सादृश्यं तु प्रकृतिविकारभावेऽनैकान्तिकम् ।
﻿<pb n="317"/>
दधिपिटककुन्दपिटकयोरदर्शनात् इत्युक्तम्, अतः सिद्धं शब्दान्तरत्वम् ।।</p>
<p><quote>“नादवृद्धिः परा”</quote> तुल्यं भेदपरिहारेण; यथैव हि तत्र भिन्ना
भिन्नमिवावगमयन्ति, एवमत्रापि प्रचिताः प्रचितमिव, विभागस्थिता
विभक्तमिव । अतो महानिव अवयववानिव च भ्रान्तिरुपपद्यते ।
﻿<pb n="318"/>
संस्कारानुरोधाच्छक्तेरुद्बोधः---इत्युक्तम् । तस्मादयमपि संस्कारभेदाग्रहण-
निबन्धन एव भ्रमः । अतः स्थिते सप्रत्यभिज्ञप्रत्यक्षे पूर्वोक्तमनैकान्तिकी-
कृतमनित्यत्वे हेतुजातम् ।।</p>
﻿<pb n="319"/>
<p>इदानीं सप्रत्यभिज्ञप्रत्यक्षस्य शब्दविषयतोच्यते---<quote>“नित्यस्तु
स्याद्दर्शनस्य परार्थत्वात्”</quote> इति । <quote>“दर्शनस्य परार्थत्वात्”</quote> इति कस्यायं
हेतुः ? नित्यतायाः शब्दस्य । ननु चायमपक्षधर्मः; अपक्षधर्मस्य चास्य
हेतुत्वं नास्तीति नैयायिकाः । अश्रुतशास्त्रा हि ते । दर्शनमेवात्र परार्थतयोप-
न्यस्यते; तच्च निर्विषयं नास्तीति शब्दोऽत्र विषयतयोपन्यस्यते । ततः
﻿<pb n="320"/>
किम् ? इदं ततः---<q>परार्थदर्शनसम्बन्धिता हेतुः । एतदुक्तं भवति
---परार्थं दर्शनं यस्य । तस्य किम् ? नित्यता । कस्य यथा ?
सर्वस्येति ब्रूमो धूमादेः । ननु च स्वप्रतिपत्त्यर्थमपि दर्शनं धूमादेः ।
भवतु; परप्रतिपत्त्यर्थतापि, अनिराकरणीयं चैतदविरोधात् । शब्देऽपि
﻿<pb n="321"/>
विद्यमानत्वात् । कालान्तरावस्थायित्वं च नित्यशब्देनोच्यते, न
सदकारणत्वम् । ननु चं सन्नकारणश्च शब्द इष्यते । बाढमिष्यते;
स तु परार्थमात्रतयैव दर्शनस्य सिद्धति । किमिति तर्हि विशेष
उच्यते ? कथं नामनित्यस्यापि धूमादेर्दृष्टान्तता स्यात् । ननु
﻿<pb n="322"/>
चास्याप्यनित्यता प्राप्नोति, प्रसिद्धे दर्शनात् । अत एव कालान्तरा-
वस्थायित्वमात्रं साध्यतयोच्यते । कालान्तरावस्थायितया च सिद्धं
शब्दस्य सदकारणत्वम् । दर्शनमेव हि तस्य कारणतया शङ्कितं परैः;
तच्च परार्थतया अकारणतां गतम् । तस्मात् परार्थदर्शनसम्बन्धिता-
मात्रस्य हेतुत्वं शब्दस्य सदकारणत्वं सिद्धम् । ननु च
तत्तुल्योपादानमभेदमुपादाय सिध्यति पारार्थ्यं दर्शनस्य । सत्यं
﻿<pb n="323"/>
सिध्यति; किन्तु नेत्थंभूतत्वे प्रमाणमस्ति । न कस्यचि-
दप्यासंसारं जन्तोः <quote>‘पूर्वोक्तसदृशमुच्चारयामि, तत्सदृश एवायम्’</quote>
इति ज्ञानोत्पादो दृष्टः । अत एव चाविपरीतं प्रतिपद्यन्ते । अन्यथा
मालाशब्दप्रत्ययस्येव शालाशब्दसंवेदनाद्विपर्ययः स्यात् । ननु च न
﻿<pb n="324"/>
सादृश्येऽपि विपर्ययो दृश्यते यथा गोगावीशब्दयोः । तदेकग्राहिणां
तु न दृश्यते विपर्ययः, न सादृश्यग्राहिणाम्; तत्त्वविदां त्वनुत्पत्तिरेव ।
किमिदं तत्त्वविदामिति ? गोशब्दस्य गाव्यादयोऽपभ्रंशाः---इत्येवंविदः
तत्त्वविदः । तेषां नैव गाव्यादिभ्योऽप्यर्थज्ञानमुत्पद्यते गोशब्दादेवार्थं
प्रतिपद्यन्ते---इत्युक्तं व्याख्यातृभिः । न चानादितया संसारस्यादि-
﻿<pb n="325"/>
शब्दता कस्यचित्कल्पयितुं शक्यते, यत्सदृशोपादानात् संव्यवहार-
सिद्धिः । तस्मात् सप्रत्यभिज्ञप्रत्यक्षमूलोऽयं व्यवहार इति स्थितम् ।</p>
﻿<pb n="326"/>
<p>अन्यदेव च साधितम्, अन्यच्चोपसंहृतम्; कालान्तरावस्थितिः
साधिता, सप्रत्यभिज्ञं प्रत्यक्षमुपसंहृतम्; अन्यदेवोपन्यस्तम्,
अन्यच्चोपनिपतितम् । तदेवेदम्; प्रत्यभिज्ञानादेव हि कालान्तरावस्थायिता
सिध्यति । कालान्तरावस्थितिश्च सप्रत्यभिज्ञप्रत्यक्षगम्येत्युक्तम् । यदि
प्रत्यभिज्ञयैव कालान्तरावस्थायित्वं साध्यते, किमिति तर्हि परार्थदर्शन-
सम्बन्धिता हेतुरित्युक्तम् ? यत एव प्रत्यभिज्ञयैव कालान्तरावस्थायिता,
अत एव परार्थदर्शनसम्बन्धिता हेतुरित्युक्तम्; प्रत्यभिज्ञैव ह्यभिन्नार्थ-
﻿<pb n="327"/>
दर्शनमित्युच्यते, न पुनरन्यत् । स्वरूपस्य दर्शनान्तरसिद्धत्वात्
तत्पूर्वकत्वाच्च प्रत्यभिज्ञायाः । न च स्वार्थपरार्थतामेको यत्नः प्रतिपत्तुं क्षमः ।।</p>
<p><quote>“सर्वत्र यौगपद्यात्”</quote>---इति । अनेनान्वयव्यतिरेकसमधिगम्य-
मर्थावगतिहेतुत्वं दर्शयति शब्दस्य । किमतो यद्येवम् ? कालान्तराव-
﻿<pb n="328"/>
स्थायिता सिध्यति; न हि कालान्तरानवस्थायिनोऽन्वयव्यतिरेकनिश्चयः;
अतः कालान्तरावस्थायिता सिध्यति । कालान्तरावस्थितिश्च सप्रत्यभिज्ञ-
प्रत्यक्षसमधिगम्येत्युक्तम् । कथं पुनरन्वयव्यतिरेकसमधिगम्यमस्यार्थावगति-
हेतुत्वम् ? आकृतेः पदार्थत्वात् । न चैकप्रयोगावगम्या आकृतेः पदार्थता,
स्वातन्त्र्येणाग्रहणात् द्रव्याश्रितानाम्; अगृहीतानां च पृथङ्‌निर्देशा
﻿<pb n="329"/>
योग्यत्वात् । तस्मात् व्यवहारसमधिगम्यैवाकृतिपदार्थता, न निर्देश-
समधिगम्या । व्यवहारश्चान्वयव्यतिरेकसमधिगम्य इति सिद्धा प्रत्यभिज्ञा ।।</p>
<p><quote>“संख्याभावात्”</quote> तदेवेदं सप्रत्यभिज्ञं प्रत्यक्षं पुनरुपन्यस्यते
हेतुप्रचयदर्शनार्थम् । हेतुप्रचये पुनः कोऽर्थोऽभ्यधिकः सिध्यति
हेत्वन्तरनिरपेक्षत्वाद्धेतूनां स्वार्थसिद्धौ ? न खलु कश्चित् । अनर्थकस्तर्हि
﻿<pb n="330"/>
प्रचयोपन्यासः । न चानर्थकः; प्रचये सति दार्ढ्यमाहार्यधियां भवति;
तदर्थश्चायं प्रयासः, न कृतधियाम् । तस्मादस्ति प्रयोजनम् । कथमसौ
कृत्वसुच् प्रत्यभिज्ञायां हेतुः ? एकस्यावृत्तौ दर्शनात् । सत्यमेकस्य;
स तु क्रियायाः <quote>“क्रियाभ्यावृत्तिगणने”</quote> इत्यादेशात्; न हि शब्दः
क्रिया । किं तर्हि ? द्रव्यं गुणो वा स्यात् । तदिदमन्यदीयमन्यस्योच्यमानं
﻿<pb n="331"/>
मातुलधनकथनन्यायमावहति । अत्रोच्यते---वस्तुस्वभावानभिज्ञो भवान् ।
वस्तुस्वभावापेक्षिणो ह्यादेशा भवन्ति । अनुमानगम्या च क्रिया । ततः
किम् ? न चानुमानगम्यस्य स्वरूपमुपलभ्यत इत्युक्तम् । अनुपलब्धस्व-
लक्षणस्यावृत्तिः केनावगन्तुं शक्यते ? ननु च येनैवास्ति ; कार्यतः ;
﻿<pb n="332"/>
आवृत्तिरपि ततो भवतु । मैवम् ; कार्यावृत्तावावृत्तिः शक्यतेऽवगन्तुम्,
न कार्यतः । कार्यस्य तु कार्यतया आवृत्तिर्दुर्लभा ; कार्यान्तरतैव
तत्र स्यात् । ज्ञाप्ये पुनरिदं संभवति । ज्ञाप्यश्च शब्द उच्चारणस्येत्युक्तम् ।
तस्मात् पुनः पुनः ज्ञाप्यमानता शब्दस्य गम्यते, नोत्पद्यमानता । अतो
भङ्गित्वे कर्मणो ज्ञाप्यैक्यादावृत्तिरित्युच्यते ; न स्वतः, कार्यस्वा-
भाव्यात् । कृतस्य करणं नास्तीति कृतिनः । तस्मादेवंविषय एवायं
﻿<pb n="333"/>
कृत्वसुच् । कार्यैक्यं च प्रत्यभिज्ञानादित्युक्तम् । तस्मात् युक्तः
कृत्वसुजर्थस्य हेतुतोपन्यासस्तद्ग्रहणे । <quote>“अन्यत्वेऽपि सति सादृश्येन
व्यामूढाः <quote>‘सः’</quote> इति वक्ष्यन्ति”</quote>---इति किमिदमुपन्यस्तम् ?
इदमेवोपन्यस्तम् । न ब्रूमो नोपन्यस्तमिति ; किमनेन निराकृतं
प्रत्यभिज्ञाया इति न विद्मः । इदमनेन निराक्रियते---भेदाग्रण-
निबन्धनेयं <quote>‘सः’</quote> इति बुद्धिः ; भेदस्य चाग्रहणमतिसादृश्यादजाविकानां
ज्वालादीनां दृष्टम् ; अग्रहणे च भेदस्य नान्यत्वं व्यपदेष्टुं शक्यते ;
﻿<pb n="334"/>
अन्यत्वाव्यपदेशे च किमन्यदवशिष्यते <quote>‘स एव’</quote> इति व्यपदेशात् ?
विवेकाग्रहणमेवात्रापराध्यते मणिमुक्तादिष्विव विवेकशून्यानाम् ; तस्मा-
द्विवेके यत्र आस्थीयताम् ; <quote>“अविवेकः परमापदां पदम्”</quote> ;
आपत्सु जातोद्वेगानां विवेक एवैकः शरणं परम् । सत्यं यथा भवानाह ;
किन्तु अत्र विवेकाग्रहणे ज्वालादीनामिव हेतुर्नास्ति---इति <quote>“अस्थानात्”</quote>
इत्यस्मिन् सूत्रे लिखितं विस्तरेण ।</p>
<p><quote>“स्यादेतत् बुद्धिकर्मणी अपि हि ते प्रत्यभिज्ञायेते ; ते अपि नित्ये
प्राप्‍नुतः”</quote>---इति किमिदं कूश्माण्डपतनम् ? उत्तरेणापि कूश्माण्डतैव
﻿<pb n="335"/>
प्रदर्शिता---<quote>“अथ प्रत्यक्षे, नित्ये एव”</quote> इति ; प्रत्यभिज्ञा हि
कालान्तरावस्थायित्वे हेतुरुक्तः । यदि कर्मण्यपि सास्ति, कोऽय-
मुपालम्भः ? अथायमभिप्रायः---अभ्युपगमहानं प्राप्नोति इति ; सत्यम-
नित्यत्वमभ्युपगतमस्माभिः ; आनुमानिकत्वमपि । न चानुमानिकेऽर्थे
प्रत्यभिज्ञा भवति । स्वरूपग्रहणे हेत्वभावादसम्बद्धोऽयमुपालम्भः । यदि
अस्मदभ्युपगमज्ञानमस्ति, सर्वाकारमस्तु ; किमिदमर्धजरतीयम् ? उच्यते
﻿<pb n="336"/>
---यद्येककार्यत्वात् कर्माभ्यासं कृत्वसुजाचष्टे, कारणान्यतापि न सिध्यति ;
न ह्यन्यत्वावगतावभ्यासावगतिः । गम्यमानैकत्वाच्च तद्ध‍ु/?/द्धेरपि नाना-
त्वमवगम्यमेव । तदिदमुक्तम् <quote>“बुद्धिकर्मणी अपि हि ते प्रत्यभिज्ञायेते,
ते अपि नित्ये प्राप्‍नुतः”</quote>---इति । स्यातां नित्ये, यदि ते प्रत्यक्षे ;
﻿<pb n="337"/>
न ह्यप्रत्यक्षेऽर्थे प्रत्यभिज्ञा प्राप्नोति । ननु च भेदाग्रहणं प्रत्यभिज्ञा ;
सा च बुद्धिकर्मणोरप्यस्तीत्युक्तम्, कार्यगम्यत्वादनुमेयानाम् । सत्यम्,
यदि भेदाग्रणं प्रत्यभिज्ञा ; तद्‍ग्रहणं तु प्रत्याभिज्ञा ; कार्यं हि कारण-
मस्तीत्येतावति ज्ञानमुत्पादयति, न पुनस्तद्वा अन्यद्वेति । प्रत्यभिज्ञा तु
<quote>‘तदेवेदम्’</quote> इति प्रसिद्धा लोके ।</p>
<p><quote>“ह्यस्तनस्य शब्दस्य विनाशादन्योऽद्यतन इति चेत्”</quote> इति ।
﻿<pb n="338"/>
किमत्रानुक्तमु१क्तं भाष्यकारेण ? ननु सत्यां प्रत्यभिज्ञायामनुपलम्भे कारणान्तरं
कल्पनीयमित्युक्तम्; कल्पिताः स्तिमिता वायवः ; तदपगमे चोपलब्धिरिति;
संयोगवियोगा अपगमहेतवः ; किमन्यदवशिष्यते ? इदमवशिष्यते---
उपलब्धं ह्यनुपलभ्यमानं <quote>‘नास्ति’</quote> इत्यस्य ज्ञानस्य गोचरतामापद्यते ;
न ह्यत्यन्तानुपलभ्यमानं <quote>‘नास्ति’</quote> इति ग्रहमास्कन्दति । यद्युपलब्धमपि न
﻿<pb n="339"/>
गोचरीभवति, अनास्पदमेवेदमभ्युपगतं भवति । अभ्युपगतं चैतत् <quote>“नास्ती-
त्यस्यार्थस्यासन्निकृष्टस्य”</quote> इति । तस्मादभावो निर्विषयोऽनेन वा विषयेण
विषयी वक्तव्यः । तस्माज्ज्वालादिष्विव शब्देऽप्यापतिता प्रत्यभिज्ञा ।
अहो बतानुपलब्धावविवेकोऽयम् ; यथैवात्यन्तानुपलब्धविषयानुपलब्धिः
<quote>‘नास्ति’</quote> इत्यस्य ज्ञानस्योत्पत्तौ नेष्टे, तथा तद्‍ग्रहणविषयेऽप्यर्थे ।
तस्मादनुपलब्धिमात्रमेवेदम्, यदन्तरा शब्दे । तथा च लौकिका
﻿<pb n="340"/>
जायादिषु नानुपलब्धिमात्रेण <quote>‘नास्ति’</quote> इत्यवगच्छन्ति, पुनर्दर्शने
विश्वासदर्शनात् । तस्मात् सप्रत्यभिज्ञप्रत्यक्षसव्यपेक्षोऽयं प्रमाणा-
भावस्तत्र वक्तव्यः । कुतः ? सापेक्षत्वादभावस्य निरपेक्षत्वाच्च प्रत्यक्षस्य ।
तदेतत् <quote>“आनुपूर्व्यसिद्धम्”</quote>---इत्यनेनोक्तम् । यदप्यत्रानुमानं सर्वभाव-
﻿<pb n="341"/>
विषयमुक्तं नास्तितावगतौ, तदप्यत्र न संभवति ; अन्ते क्षयदर्शनात्---
﻿<pb n="342"/>
इति हि तत्र हेतुः । न च शब्देऽन्ते क्षयोऽस्ति । अतो न तेनापि
﻿<pb n="343"/>
बाध्यत इयं प्रत्यभिज्ञा घटादिषु कदाचिदाकम्पयत्यपि ।।</p>
﻿<pb n="344"/>
<p><quote>“अनपेक्षत्वात्”</quote> इति । सत्यामपि प्रत्यभिज्ञायां कदाचिदसमवायि-
कारणोपब्धेः अनित्यताशङ्क्येत घटादीनामिव; तदप्यत्र दर्शनाभावान्नास्तीति
स्थिता प्रत्यभिज्ञा ; तत्प्रमेयतया च नित्यत्वं शब्दस्य ।।</p>
﻿<pb n="345"/>
<p><quote>“प्रख्याभावात्”</quote> इति । अनपेक्षतायामसिद्ध‍याशङ्कां निराकरोति ।
सेयमाशङ्कोपन्यस्यते---<quote>“वायुरुद्गतः संयोगविभागैः शब्दीभवति”</quote> इति ।
तथा च शिक्षाक्षराण्यनुगुणानि दृश्यन्ते---<quote>“वायुरापद्यते शब्दताम्”</quote>
इति । तदिदं निराक्रियते---यदि वायवीयः शब्दः स्यात्, वायोरवयव-
सन्निवेशविशेषः स्यात् ; न च वायवीयान् सन्निवेशविशेषान् शब्द
﻿<pb n="346"/>
उपलभामहे । ननु न चाक्षुषो वायुः । स्पर्शनमप्युपलम्भनमेव, तेनोपलब्धाः
स्युः ; न चोपलभामहे । तस्मादप्रतिपक्षा प्रत्यभिज्ञा । कथं तर्हि
﻿<pb n="347"/>
शिक्षाक्षराणि ? तदायत्तत्वात् तच्छब्दोपलब्धेस्तदुपचारः ।।</p>
<p>तथा च वेदाक्षराण्यस्मिन् पक्षेऽनुगुणतराणि दृश्यन्ते <quote>“वाचा
विरूपनित्यया”</quote> इति । कोऽत्रातिशयः ? नित्यताभिधानं श्रुत्या ।
तस्मात् प्रत्यभिज्ञाप्रमेयत्वान्नित्यतावस्थिता शब्दे ।।</p>
﻿<pb n="348"/>
<p><quote>“उत्पत्तौ वावचनाः स्युरर्थस्यातन्निमित्तत्वात्”</quote> । <quote>“यद्यौत्पत्तिको
नित्यः शब्दः सम्बन्धश्च, तथापि न चोदनालक्षणो धर्मः”</quote>
इति । किमिदमारब्धम् ? इदमारब्धम्---वृद्धव्यवहारादौत्पत्तिक-
त्वमुक्तं शब्दार्थज्ञानस्य । वृद्धव्यवहारश्च प्रमाणान्तरावगम्यं वाक्येनार्थं
प्रतिपादयतः कस्यचित् कश्चिदन्यः प्रतिपद्यते । तत्प्रतिपत्त्या
﻿<pb n="349"/>
बालोऽपि जानाति <quote>‘अनेनैव तत्प्रतिपाद्यते’</quote> इति । प्रतिपत्तिश्च हानो-
पादानादिकार्यावगम्या । हानोपादानादि च प्रमाणान्तरप्रमितविषयमेव
शक्यतेऽवगन्तुम्, नाप्रमितविषयम् । अतश्च प्रमाणान्तरप्रमित-
विषयमेवौत्पत्तिकत्वं शक्यतेऽवगन्तुम्; न पुनर्यत्र शब्दावगमपूर्वको
व्यवहारः, तत्रौत्पत्तिकत्वं शक्यावगमम् । तस्माद्वैदिकानामग्निहोत्रा-
﻿<pb n="350"/>
दीनामौत्पत्तिकत्वं दुरवगमम् । तस्मादौत्पत्तिकत्वक्लेशोऽनर्थकः ; वेद-
प्रामाण्यसिद्ध‍यर्थमौत्पत्तिकत्वमिष्यते स्वतन्त्रागमवादिभिः । न च वृद्ध-
व्यवहारात् सिद्धमौत्पत्तिकत्वं वेदार्थप्रतिपत्तावभ्युपायतां प्रतिपत्तुं क्षमम् ।
किमिति न क्षमम् ? समुदायाद्धि वृद्धव्यवहारेऽर्थोऽवगम्यते ;
न चासौ समुदायो वेदे प्रयुक्तः । तस्मान्न निमित्ततां प्रतिपद्यते । ननु
चान्वयव्यतिरेकाभ्यां वृद्धव्यवहारादेव पदार्थपूर्वको वाक्यार्थोऽव-
गम्यते । आवापोद्धाराभ्यां हि <quote>‘देवदत्त गामभ्याज शुक्लाम्, देवदत्त
गामभ्याज कृष्णाम्, विष्णुमित्र गां बधान रक्ताम्’</quote> इत्येकत्रान्वित-
﻿<pb n="351"/>
शुक्लार्थः, अन्यत्रापोद्ध‍ृततशुक्लार्थोऽन्वितकृष्णार्थश्च, अन्यत्रापोद्ध‍ृताभ्या-
जांर्थोऽन्वितबधानार्थश्च वाक्यार्थोऽवगम्यते । अतोऽवगम्यते---
पदेभ्यः पदार्था एवावगम्यन्ते, न वाक्यार्थः ; पदार्थसमुदायेन
वाक्यार्थोऽवगम्यते । अन्यथा ह्येकपदोद्धारे सकलवाक्यार्थानवगतिरेव
स्यात्, न पदार्थमात्रस्य । तस्मात् पदेभ्यः पदार्थाः; पदार्थेभ्यः
परस्परान्वितावगतिः । यदि पदेभ्यः पदार्था अवसीयन्ते, पदार्थेभ्यः
परस्परान्वयः, किं पदार्थनिमित्तक एव वाक्यार्थः ? ओम् इत्युच्यते ।
कस्य पदार्थस्य कस्मिन्नन्वये हेतुत्वम् ? सर्वस्य सर्वस्मिन्निति
ब्रूमः । एवं तर्हि सर्ववाक्यार्थावगतिः सर्वस्मात् । नियमे वा
﻿<pb n="352"/>
हेतुर्वक्तव्यः <quote>‘इत्थंभूतेनेत्थंभूतोऽन्वयः प्रतिपाद्यते’</quote> इति । न चात्र
वृद्धव्यवहारं मुक्‍त्वान्यत्कारणमुपलभामहे । तस्माद्यत्र समुदायः प्रयुक्तः,
तत्रैव पदं पदार्थमवगमयति; पदार्थश्च पदार्थान्तरेणान्वितमा-
त्मानमिति प्रयोगप्रतिपत्तिमूलेयं कल्पना । अतोऽन्वयव्यतिरेकावपि
प्रतिपत्तिविषयावेव ; सत्यां हि प्रतिपत्तावावापोद्धारावगतिर्व्यवहारे व्युत्पा-
द्यस्य । अवगतिश्च प्रमाणान्तरप्रमितविषयैव, हानोपादानावगम्यत्वात्
﻿<pb n="353"/>
वृद्धप्रतिपत्तेरित्युक्तम् । यत्र पुनः प्रमाणेन <quote>‘अस्मिन्नर्थे प्रयुक्तः’</quote>
इति न ज्ञायते, प्रयोगादेवार्थोऽवगन्तव्यः, तत्र कथं निमित्तता
शक्यते कल्पयितुं पदपदार्थयोः, प्रतिपत्तिपूर्वकत्वान्निमित्तभावस्य ?
﻿<pb n="354"/>
न पुननिर्मित्तावगमादेव नैमित्तिकावगतिः । यस्मिन् हि सति
यद्भवति तद्दर्शनात् <quote>‘अस्येदं निमित्तम्’</quote> इति भवति मतिः ; न
पुनस्तत्सम्भवादेव । केन वोक्तमन्यथा ? नैमित्तिकावगमादेव
निमित्तावगतिः । अवगम्यते च <quote>“अग्निहोत्रं जुहुयात्स्वर्गकामः”</quote> इति
पदार्थान्वितो वाक्यार्थः । अतोऽत्रापि पदपदार्थयोर्निमित्तता केन
वार्यते ? कथं पुनर्गम्यते <quote>‘अन्वितपदार्थको वाक्यार्थः’</quote> इति ? नन्वे-
तस्मादेव वाक्यात् । तर्हि निमित्ततावगमादेव नैमित्तिकावगतिरित्युक्तम् ।
﻿<pb n="355"/>
वृद्धव्यवहारे हि हानोपादानादिगम्यं नैमित्तिकत्वम् ; इह पुनर्वचनादेव
हानोपादाने प्रवर्तेते ; तस्माद्विपरीतम् । ननु च वृद्धव्यवहारेऽपि
प्रतिपत्ता वाक्यादेवार्थं प्रतिपद्यते ; बालस्तु पार्श्वस्थः शब्दार्थयोः सम्बन्धं
हानोपादानाभ्यां वेत्ति । सत्यम् ; असावपि तु सम्बन्धज्ञानोत्तरकालं
ततो विजानाति निमित्तान्नैमित्तिकम्; वेदे पुनरविज्ञातनिमित्तनैमित्तिक-
सम्बन्धः कस्य निमित्तत्तां विजानातु, कस्य वा नैमित्तिकत्वम् ? अथ
﻿<pb n="356"/>
सामान्यतोदृष्टानुमानं क्रियते---वृद्धव्यवहारे पदपदार्थयोर्निमित्तभावो
दृष्टः, वेदेऽपि त एव पदार्थाः, तस्माद्वेदेऽपि स्वार्थान्वितौ निमित्तत्वम्---
इति ; एवं तर्हि कियन्तः कस्यामित्यत्र प्रमाणं नास्ति । यावन्तो
यस्मामवगतौ प्रतीयन्ते---इति चेत्, अवगतिपूर्वकमेव तर्हि
निमित्तत्वम् ; न सामान्यतोदृष्टनिमित्तकम्; न चावगतेः प्रमाण-
मस्तीत्युक्तम् । तत् सामान्यतोदृष्टनिबन्धनैवेयं भ्रान्तिः । सामयिकी
वा दृष्टव्यवहारपूर्विकादृष्टावगतिः ; लोकसिद्धैर्वा संज्ञासंज्ञिसम्बन्धं
﻿<pb n="357"/>
कृत्वा वैदिको व्यवहारः प्रवर्तितः केश्चित् । ननु कार्यैक्यनिबन्धन-
मेकवाक्यत्वं भविष्यति । कार्यैक्यं च नियोगैक्यात् । नियोगैक्यं
﻿<pb n="358"/>
चानुबन्धविनिर्मोकादित्युक्तम् । नियोगार्थश्च लोके वेदेऽपि स एव---
इत्युक्तम् ; प्राप्ताप्राप्तविवेकेन हि प्रेषणादयोऽभिहिताः । तस्मा-
न्निमित्तपूर्वकेऽपि न दोषः । सिद्धं सामान्यतोदृष्टमनुमानं निमित्ता-
वगतौ । तदिदमयुक्तम् ; किं नियोगार्थः प्रमाणान्तरानिर्ज्ञातार्थतया-
लोकेऽर्थावगतौ निमित्ततया दृष्टः ? नेति ब्रूमः ; <quote>“प्रथमश्रुतः किं न
﻿<pb n="359"/>
प्रत्याययति ?”</quote>---इत्यनतिक्रमणीयोऽयं हेतुः । एवं तर्हि तदर्थभेदस्यापि
प्रमाणान्तरं मृग्यम् । अनुबन्धाश्च तद्भेदानुवर्तिनो लोके दृष्टाः, न
पुनस्तदनुवर्ती भेदः । तस्मात् परस्परान्वयिता न प्रयोगावच्छेदमन्यतोऽ-
विज्ञाय शक्यतेऽवगन्तुम् । न चासाववच्छेदः प्रमाणान्तराभावाद्वेदे
﻿<pb n="360"/>
विद्यते । तस्मात् दर्शनान्तरं मृग्यम् । न नेष्टं स्वतन्त्रागमवादिनामिदम् ।
न च स्वभावादर्थावगतिरित्युक्तम् । अतः प्रतीयमानपदार्थान्वयी
वाक्यार्थः, न प्रमाणान्तरापेक्षा---इति गहनेयं न्यायपदवी । कथमिय-
मवगाहनीयेति युक्ता संप्रधारणा । अत एक एवायं बहुधा विकल्प्या-
वगम्यते लोके वेदे चेति ब्रह्मविदो मन्यन्ते । तस्माद्विवर्त एवायमिति
﻿<pb n="361"/>
ब्रह्मविद्भिरवगन्तव्यम् । वेदविद्भिरित्यर्थः । कथं पुनः विवर्तपक्षे नायं
दोषः ? एकतावगतिस्तावन्नैवास्ति, <quote>“श्रोत्रग्रहणे ह्यर्थे लोके”</quote>---इत्यनेन
प्रतिपादितत्वात् । तदेवेदं दुरुक्तम्, कार्यविरोधादित्युच्यते । किं
कार्यतः प्रत्यक्षमात्मानं लभते ? मा भूत्प्रत्यक्षम्; अनुमानमपि प्रमाणमेव ।
अनुमानादपि प्रमाणावगतिर्युक्तैव । भवद्भिरप्यानुमानिकमेव प्रामाण्यं
सर्वत्रोक्तम् । अनुमानादवगतस्यार्थस्य कथमेकत्वम् ? अन्यत्वं वा कथम् ?
﻿<pb n="362"/>
एकतया च विना किं न सिध्यति इदं न सिध्यति---न ह्युपायाः
कल्पिताः प्राप्‍नुवन्ति; एकत्वावगतौ श्रुत्यामवच्छेदाः कल्पिताः स्युः । न
चैकतावगतिर्युक्तानुमानात्---इति चोदितम् । नैष दोषः; अनुमानात्
प्रमाणत्वमवच्छिद्य, ततः पुनरेकतामवयवैर्वेत्ति <quote>‘शुक्लः पटः’</quote> इत्येवमादिषु ।
तदिदमागमात् प्रतिपन्नमेकत्वम् <quote>‘प्रत्यस्तमिताशेषागमविकल्पं स्वयं ब्रह्म
प्रकाशते’</quote> इति । यदुच्यते---<quote>“श्रोत्रग्रहणे ह्यर्थे लोके शब्दशब्दः प्रसिद्धः”</quote>
इति, तदप्यागमविरुद्धम्; <quote>‘गौः’</quote> इति शब्दः, <quote>‘गौः’</quote> इत्यर्थः, <quote>‘गौः’</quote> इति
﻿<pb n="363"/>
विज्ञानम्, एकाभिधाननिर्देशात; न हि भिन्नस्य ‌युगपदेकाभिधानं
संभवति । कथं पुनः यौगपद्यावगमः ? वाचकज्ञानवाच्यानां परस्परापेक्षिणी
स्वरूपावगतिर्यतः । अतश्च यदप्युक्तम्---सजातीयावमर्शशून्या न सामा-
न्यावगतिरस्ति इति, तदयुक्तम्; भेदनिबन्धना ह्येषा युक्तिः । विद्यमानस्य
ह्यवमर्शो भवति, न कल्पितस्य । उक्तं चैकत्वमेकाभिधाननिर्देशात् ।
﻿<pb n="364"/>
ततः किम् ? इदं ततः---कल्पनयैव वृद्धव्यवहारस्य निमित्ततोच्यते । तच्चेदं
कल्पनाबीजं बहुधोच्यते---<quote>“पदमाद्यम्”</quote> इत्येवमादि । तस्मात् पदार्थ-
वेदनेन संस्कृतान्यभेदं प्रतिपद्यन्ते इत्यर्थः । न चैतावता अप्रामाण्यं
श्रुतेः, प्रमेये शक्तिसद्भावादित्युक्तम् । ततोऽनागमिकी कल्पना प्रत्यवायाय,
न वैदिकी, परमार्थपरत्वाद्वैदिकस्य । अतः सिद्धमौत्पत्तिकत्वमस्मत्पक्षे ।
भेदाभिधानपक्षे यथा न सिध्यति, तथा प्रदर्शितम् । अत एव च
यथाविनियोगं मन्त्रार्थान् मन्त्रविदो वर्णयन्ति; भेदे हि नियतमभिधानं
﻿<pb n="365"/>
स्यात् । अतः <quote>“उणादयो बहुलम्”</quote> इत्येवमाद्यनागमपूर्वकमेव स्यात् ।
न चैतत्तवापीष्टम् । उपदेशश्चार्थवानङ्गविद्यानाम; भेदपक्षे हि लोकत
एव नियतत्वाद्भेदानां किमन्यदाख्यायते ? अस्मत्पक्षे पुनरागमानुसारी
विकल्पः; आनन्त्याच्चागमस्य उपदेशोऽर्थवान् । अतश्चायं भेदव्यपदेशः
---लौकिकानां वैदिकानां छन्दसि भाषायां निगम इति च । आगम-
भेदाश्चोपपन्ना भवन्ति । केनचित् क्वचिदवच्छिद्य तदेव प्रदर्शितं भवति ।
अत एव चैकादशद्वादशकपालमेकं कर्म । अन्यथा हि भेदावगमे
﻿<pb n="366"/>
एकत्वाभिधानं प्रलापः । न केवलमत्र, अभिधानसन्दर्भेऽपि । अपि
च कार्यावगम्यत्वाच्च प्रमाणताया एकत्वाच्च कार्यस्य नानाभिधानं न
प्रमाणेनोपपद्यते । वाक्यसमासयोश्चावगत्यन्यत्वेऽपि तुल्यकल्पनाप्रतिषेधार्थं
वावचनमागमविकल्पज्ञापनायोपपन्नार्थं भवति । अन्यथा हि वस्त्वेव
निरोधकम् । अत एवाभिधेयवशवर्तिशक्तिनिरूपणं नामाख्यातोप-
सर्गनिपातानाम्; भेदे हि स्वरूपभेदः पारमार्थिकः । तत्र प्रत्यभिज्ञाने
सति <quote>‘विलम्बते’</quote> <quote>‘प्रलम्बते’</quote> <quote>‘विप्र’</quote> इत्यन्यत्वं न स्यात्; तथा भवत्यादिषु
﻿<pb n="367"/>
वर्णमात्रवादिनः । राज्ञः पुरुषस्य हस्तिनः---इति पदद्वयसम्बन्धोऽपि
भवति, न---राजपुरुषस्य हस्तिनः इति । एवमुपगोरिदम्, अपत्यस्येदम्;
न पुनः औपगवस्येदम्---इति । तथाच करणम्, करणेन---
इति विभक्तेरुत्पत्तिरनुत्पत्तिश्च । तथा च सुब्धातवः---अश्वः गर्दभः
इति, अश्वति गर्दभति इति च । तथा चाष्टादशप्रभेदमवर्णकुलमर्थ-
प्रतिपत्तये । अन्यथा ह्येकत्वाद्वस्तुनः सर्वार्थप्रतिपत्तिरप्रतिपत्तिर्वा स्यात;
﻿<pb n="368"/>
व्यवस्था नोपपद्यते । प्रमाणान्तरप्रतीतेऽर्थ एकावगमो मृषा---सुरभि
चन्दनम्, शीतो वायुरिति च । चन्दनस्य सुरभिः, वायोः शीतम्
इत्येव स्यात् । उपसर्गनिपातानां क्वचिद्विशेषणार्थत्वं क्वचिदानर्थक्यं
क्वचिद्विपरीतार्थता तद्भावे नोपपद्यते । पदार्थपूर्वकत्वाच्च वाक्यार्थस्य
तद्वशादपि निर्णयो दुर्वचः । पदभेदे च पदार्थविनाशः स्यात् ।
आनर्थक्ये चैकवाक्यता कथम् ? विभागज्ञानं च ? वर्णोपजन एव स्यात् ।
﻿<pb n="369"/>
आगमविकल्पपक्षे तु सर्वमुपपन्नम् । आगमविकल्पावगमः कुतः इति
चेत्, आगमान्तरादेव । तदुक्तम्---<quote>“ऋषीणामपि यज्ज्ञानं तदप्या-
गमपूर्वकम्”</quote> । अनिदम्प्रथमता चास्यानादित्वात् संसारस्य शक्यतेऽव-
गन्तुम् । सेयमनपेक्षता प्रामाण्यहेतुः । भेदपक्षे सर्वमिदमसमञ्जसम् ।
दर्शयति च ज्ञानप्रधानवर्ती वेदः अच्छिद्यावबोधकत्वं वेदस्य ।
वेदान्ताः कथम् ? <quote>“अथ यदल्पम्, तन्मर्त्यम्”</quote>; <quote>‘अथ यद्भ‍ूम,
तदमृतम्’</quote>---इति । किं तदल्पम् ? अवच्छेदः । कल्पनीयस्यावच्छेदो
﻿<pb n="370"/>
दृष्टः, न पुनस्तत्त्वस्य । <quote>“यावद्वाचो गतम्”</quote>---इत्यादि सर्वमुपपन्नार्थं
भवति । अन्यथा हि विरोधः स्यात् । विरोधे चाप्रामाण्यम् ।
तस्मादेकानुगुणमिदं ब्रह्मराशिमागमविदो व्याचक्षते । सोऽयमागमः ।
तदिदं तत्त्वम् । त इमे ब्रह्मविदः, य एवं विजानते । तस्मान्निवर्त-
स्वैतस्माद्भेदग्रहात् संसारानुपातिनः । ननु चात्रापि वृद्धव्यवहार-
व्युत्पत्तिर्नैवोपकारिका । आगमतश्चेद्विकल्पाः प्रवर्तन्ते, किं वृद्धव्यवहारेण ?
अथ वृद्धव्यवहारव्युत्पत्त्या अविकल्पिता नागमविकल्पान् प्रतिपद्यन्ते;
﻿<pb n="371"/>
तदिदं भेदव्यवहारेऽपि तुल्यम् । अथागमत एव विकल्पाः प्रतिपद्यन्ते,
वृद्धव्यवहारव्युत्पन्ना निमित्तावगतिः क्वोपयुज्यते ? तस्मादयमपि
भेदपक्षपर्यवसित एव पक्षः । अथेदानीमयमपरः प्रकारः---जातिगुण-
योरिवैकद्रव्यनिवेशादेकद्रव्यसम्बन्धः प्रतीयते; तद्वज्जातिगुणशब्दयोरपि
सन्निहिततयोच्चरितयोः तद्‍द्वारेणैकार्थतावगम्यत इति चेत्, तन्न; व्युत्पत्तौ
निमित्तमात्रतयावगतेः निमित्तमात्रतयैवावगतिः प्राप्नोति । एवमानर्थक्य-
﻿<pb n="372"/>
मिति चेत्; न ह्यानर्थक्यमर्थान्तरावगतौ हेतुः । तस्मादनर्थक एवायं
वृद्धव्यवहारनिबन्धनः शब्दार्थयोरौत्पत्तिकसम्बन्धाभिधानक्लेशः । तस्मात्
पूर्वोक्तमेव कृतकत्वं सामयिकत्वं वा सम्बन्धस्येति स्थितम् । <quote>“यद्यौत्पत्तिको
नित्यः शब्दः सम्बन्धश्च, तथापि न चोदनालक्षणो धर्मः”</quote>---
इति वृद्धव्यवहारस्यानिमित्तताप्रतिज्ञेयं वैदिके व्यवहारे; यथोक्तम् ।
<quote>‘चोदना हि वाक्यम् । न ह्यग्निहोत्रात् स्वर्गो भवतीति गम्यते’</quote>---इति
﻿<pb n="373"/>
वाक्यात् प्रतिपत्तिर्योक्ता, हेत्वभिधानपातनिकेयम् । न चायं सामुदायो
वृद्धव्यवहारसिद्धः, यः श्रुतौ प्रयुक्तः । तस्मादनिमित्तता पूर्वोक्ता अस्य
भाष्यस्यार्थतया वर्णिता । <quote>“पदानि ह्यमूनि प्रयुक्तानि, एषां
नित्योऽर्थः”</quote> इति वृद्धव्यवहारे हि पदानामौत्पत्तिकत्वं निमित्ततया सिद्धं
﻿<pb n="374"/>
तस्मिन्नेव नैमित्तिके । इह पुनर्नैमित्तिकान्तरावगतावसिद्ध एव
निमित्तभावः । कुतः ? अप्रयुक्तः समुदायो यस्मात् । एवं सति कृत्रिमत्व-
मुपवर्णितम् । <quote>“न च पदार्था एव वाक्यार्थः”</quote>---इति परस्परानन्वयितां
दर्शयति । परस्परान्वितता हि विशेष उच्यते । <quote>“सामान्ये हि पदं
वर्तते, विशेषे वाक्यम्”</quote>---इत्यनेन व्यावहारिकी पदव्युत्पत्तिरनर्थिके-
त्युक्तम् । विस्तरश्चात्रोक्त एव पूर्वम् । <quote>“न च पदार्थाद्वाक्यार्थावगतिः,
﻿<pb n="375"/>
असम्बन्धात्”</quote> इति । नन्वस्त्येव पदार्थानां वाक्यार्थेन सम्बन्धः,
तदन्वयस्यैव वाक्यार्थत्वात् । न हि प्रयोगशून्या परस्परान्वितता
शक्यतेऽवगन्तुमिति पूर्वोक्तानवगतिः एतद्भाष्यनिबन्धना । <quote>“असति
चेत् सम्बन्धे कस्मिश्चिदर्थेऽवगतेऽर्थान्तरमवगम्येत, एकस्मिन्नवगते
सर्वमवगतं स्यात्”</quote>---इत्यपदार्थनिमित्तत्वे वाक्यार्थस्य हेतुः;
वर्णितश्चायम् । <quote>“अप्रयुक्तादपि वाक्यादसति सम्बन्धे स्वभावा-
﻿<pb n="376"/>
दर्थावगमः”</quote>---इत्यनेनानुबन्धविनिर्मुक्तं नियोगैक्यं वेदे दर्शयतीति
वर्णितम् । <quote>“शब्दो धर्ममात्मीयं व्युत्क्रामेत् ; न चैष
शब्दधर्मः, यदप्रयुक्ताच्छब्दादर्थः प्रतीयते”</quote>---इति कार्यानुवर्ति-
तामनुबन्धानामनुबन्धविनिर्मुक्तौ दर्शयति ; यथोदितम् । <quote>“न हि
प्रथमश्रुतात् कुतश्चन शब्दात् केचिदर्थं प्रतियन्ति”</quote>---इति
सामान्यतोदृष्टविरोधः पूर्वोक्तः । <quote>“तदभिधीयते---पदधर्मोऽयम्, न
﻿<pb n="377"/>
वाक्यधर्मः ; वाक्याद्धि प्रथमश्रुतादपि प्रतियन्तो दृश्यन्ते”</quote>---इति ।
कथं तर्ह्यर्थानवगतिः ? अवगतेर्विद्मः---पदार्थमात्रव्युत्पत्तित एव
वृद्धव्यवहारो वेदार्थावगतौ हेतुः---इत्युपन्यस्तमनेन भाष्येण प्रागुक्तमेव ।
<quote>“नैतदेवम् ; यदि प्रथमश्रुतादवगच्छेयुः, अपि तर्हि सर्वेऽवगच्छेयुः
पदार्थविदोऽन्ये च ; न त्वपदार्थविदोऽवगच्छन्ति”</quote> इति । न ह्यप्रयुक्ता-
﻿<pb n="378"/>
ल्लोके समुदायादर्थोऽवगन्तुं शक्यते । यत्तु पदार्थविदोऽवगच्छन्तीति,
तत् सामान्यतोदृष्टभ्रान्त्या पूर्वोक्तया---इति मन्तव्यम् । <quote>“ननु च
पदार्थविद्भिरप्यवगच्छद्भिरकृतक एव वाक्यार्थसम्बन्धोऽवगतो भवति ;
पदार्थवेदनेन संस्कृता अवगमिष्यन्ति यथा तमेवार्थं द्वितीयादि-
श्रवणेन”</quote>---इति । किमत्र भ्रान्त्या ? आगमविकल्पानुगुण्याद्वरं निमित्ततैव
यथा वृद्धव्यवहार एव द्वितीयादिश्रवणम् । अयं पूर्वोपवर्णितोऽर्थः ।
<quote>“नेति ब्रूमः ; यदि वाक्यान्त्यो वर्णः पूर्ववर्णजनितसंस्कारसहितः
﻿<pb n="379"/>
पदार्थेभ्योऽर्थान्तरं प्रत्याययति, क उपकारस्तदानीं पदार्थज्ञानादवकल्पते”</quote>-
इति पूर्वोक्तमनिमित्तत्वं वेदस्य कल्पनायामपि तुल्यमित्यस्यार्थः । <quote>“नन्वेवं
संभविष्यति---सामान्यवाचिनः पदस्य <quote>‘गौः’</quote> इति वा <quote>‘अश्वः’</quote> इति वा,
विशेषकम् <quote>‘शुक्लः’</quote> इति वा <quote>‘कृष्णः’</quote> इति वा पदमन्तिकादुपनिपतति यदा,
तदा वाक्यार्थोऽवगम्यते”</quote> इति । तदेतत् कार्यैक्यनिबन्धनं यदुक्तम्
अर्थयोरिव बुद्ध‍येकत्वोत्पत्तिहेतुत्वम्, तदुपन्यस्तम् । <quote>“न हि ; कथमिव
<quote>‘गौः’</quote> इति वा <quote>‘अश्वः’</quote> इति वा सामान्यवाचिनः पदात् सर्वगवीषु सर्वाश्वेषु
﻿<pb n="380"/>
च बुद्धिरुपसर्पन्ती श्रुतिजनिता वाक्यानुरोधेन कुतश्चिद्विशेषादपवर्तेत ?”</quote>
इति । निमित्तमात्रव्युत्पत्तेर्व्यवहारव्युत्पत्तौ पदार्थमात्रावगतिः प्राप्नोति,
न परस्परान्वयः---इति प्रागुक्तमनेनोक्तम् । अर्थनिमित्तं त्वार्थम्,
न शाब्दम् ; शाब्दं त्विदं विचार्यते । तत्र च यावत्प्रयोगिण्येव
﻿<pb n="381"/>
निमित्तता उक्ता । न च प्रयोगव्युत्पत्तौ पदार्थान्तरव्यावृत्त्या पदस्य
स्वार्थनिमित्तता दृष्टा, येन पदान्तरप्रयोगात् सर्वगवीषु प्रत्ययो व्यावृत्तः
शब्दात्---इति शक्यते वक्‍तुम् । नन्वेवं सत्यानर्थक्यं भविष्यति ।
भवतु; न हीदमानर्थक्यमर्थान्तरपरतया कल्पयितुं क्षमम्; आनर्थक्यमेव
हि तन्न स्यात् । तस्मात् कृत्रिमः सम्बन्धः । प्रत्यस्तमितमनपेक्षत्वम् ।
समर्थितश्चायं हेतुः---वाक्यात्मकत्वात् कृतको वेद इति ।।</p>
﻿<pb n="382"/>
<p><quote>“तद्भ्रतानां क्रियार्थेन समाम्नायोऽर्थस्य तन्निमित्तत्वात् ।”</quote> अत्रोच्यते
---स्यादनुपायत्वं वृद्धव्यवहारस्य, यदि पदार्थान्यत्वं स्यात्;
आवापोद्धारतैव केवलमन्या । कथम् ? वैदिकलौकिकयोः पदार्थयो-
रन्यत्वानवगतेः । किमिदं प्रत्युक्तं पुनरुच्यते ? परस्परान्वयो हि पदार्थानां
वाक्यार्थ इत्युक्तम् । न पदार्थाः; तस्मान्न पदार्थप्रत्यभिज्ञानमन्वयहेतुः ।
﻿<pb n="383"/>
प्रमाणान्तरं च नास्त्यस्मिन् प्रयुक्तमित्युक्तम् । ततः प्रयोगशून्योऽन्वयो
निर्बीजः । पदपदार्थानभिज्ञो मातृप्रियो भवान् । कथमनभिज्ञः ?
पादार्थास्तावन्नाव्यतिषक्ताः क्वचिदुपलभ्यन्ते, अन्ततोऽस्त्यर्थेन । ततः
किम् ? इदं ततः । तत्प्रतिपत्तये हि शब्दार्थव्यवहारः ।
﻿<pb n="384"/>
व्यवहारे चं यथाव्यतिषङ्गमेवावापोद्धारौ । तस्मात् व्यतिषक्तार्थाभिधानम्,
﻿<pb n="386"/>
व्यतिषक्तेनावगतेर्व्यतिषङ्गस्य । किमेवं भविष्यति ? नानन्विताभिधायी
शब्द उक्तो भविष्यति । ततश्च कार्याभिधायिता लोके नियोगस्यावगता ।
﻿<pb n="387"/>
<quote>“आचार्यचोदितः करोमि”</quote>---इति हि दर्शितम् । ननु च प्रेषणादयोऽ-
प्यवगम्यन्ते लोके । उपाधयो हि ते, न शब्दार्थाः । केन पुनरमी उपाधयो
नाम ? उपाधयो हि तटस्थाः प्रयोगदर्शनमात्राच्छब्दार्थं विशेषेऽवस्थाप-
﻿<pb n="388"/>
यन्ति यथा दृतिहर्यभिधेयस्य पशुत्वम् । एवमसौ नियोगः समहीनज्या-
योभिः प्रयुज्यमानः प्रेषणादिव्यपदेशं लभते । प्रवर्तकत्वं तु शब्दार्थः,
सर्वत्रापरित्यागात् । अतो नियोगाभिधानमिदम् । नियोगाभिधाने च सति
तत्साधनव्यतिषङ्गोऽवगम्यते । साधनाभिधाने च साध्यव्यतिषङ्गः । अत
इदमुक्तम्-तद्भ‍ूतानां आत्मीयेष्वर्थेषु व्यस्थितानां व्यतिषङ्गावगतेर्निमित्तत्व-
मुपपद्यत इति । ननु च प्रयोगे सत्येतद्युक्तं वक्‍तुम् । केन वोक्तमप्रयोगे
सतीति ? एवंभूतेषु हि दृष्टो लौकिकः प्रयोगः; वैदिका अपि त एव ।
अतस्तथाभूतेष्वेवायं प्रयोगः । एवं तर्हि निमित्ततो नैमित्तिकावगतिः ।
﻿<pb n="389"/>
मन्द ! मैवम्, कथनोपायोऽयम्; न ह्यन्वितोऽन्वयशून्यः शक्यते प्रति-
पत्तुम् । त एतेऽन्विताः पदार्थाः; एषामभिधानानि पदानि; तदिदं वाक्य-
पदीयम् । अन्यथा ह्यवगम्यमानः पदपदार्थविवेकोऽपह्नुतो भवति, अविद्य-
मानः प्रतिपन्नः । तस्मान्न कार्यतस्तावद्वाक्यवाक्यार्थयोः पदपदार्थाभ्या-
मन्यत्वं कल्पयितुं क्षणा प्रज्ञा । प्रत्यक्षतस्तु भेदावगमान्‍नास्त्येकत्वमित्युक्तम् ।
﻿<pb n="390"/>
अतः क्रियार्थेन समाम्नायः । ननु च नावश्यं क्रियार्थेनैवाम्नानं लोके । अस्ति
तावत् क्रियार्थता वेदे; तद्विषयमिदमधिकरणं भविष्यति । किं न लौकिक-
विषयमिदमधिकरणम् ? किं वा मन्यते भवान् ? न्यायाभिधानसाम्यात्
सर्वत्रेति मन्यामहे । भवतु सर्वत्र । ननु च क्रियार्थेन---इत्यव्यापकम् ।
﻿<pb n="391"/>
व्यवहारक्रियैवेयं क्रियेति मत्वा शाम्यतु भवान् । अतः सिद्धम् <quote>“अर्थस्य
तन्निमित्तत्वात्”</quote> इति वैदिकानां सनिमित्तत्वम् । <quote>“तेष्वेव पदार्थेषु”</quote> इति
अन्वितेष्वित्यर्थः । कुतः ? नानपेक्ष्य पदार्थान् पार्थगर्थ्येन वाक्यार्थः प्रतीयते ।
न चेत् प्रतीयते, कस्य वाक्यं प्रमाणतया कल्पयिष्यते ? ननु चान्वयो
न पदार्थः; स च वाक्यार्थो भविष्यति । अतश्चार्थाद्वाक्यमपि
﻿<pb n="392"/>
पदेभ्योऽन्यदिति गम्यते । <quote>“नन्वर्थापत्तिः”</quote> इत्यनेनेदमुक्तम् । <quote>“तन्न,
अर्थस्य तन्निमित्तत्वात्”</quote> इत्यन्विताभिधानेन कथितोऽस्यार्थः---अर्था-
पत्तिर्नास्तीति । <quote>“अपि चान्वयव्यतिरेकाभ्यामेतदवगम्यते; भवति हि
﻿<pb n="393"/>
कदाचिदियमवस्था मानसादपचारादुच्चारितेभ्योऽपि पदेभ्यो न पदार्था
अवधार्यन्ते; न तदानीं नियोगतो वाक्यार्थमवगच्छन्ति । न च
नियोगतो वाक्यार्थं नावगच्छेयुः, यद्यस्य पार्थगर्थ्यमभविष्यत्; नियोग-
तस्तु नावगच्छन्ति”</quote> इति । किमनेनानुक्तमुक्तम् ? न खलु किञ्चित्;
प्रतिज्ञातार्थस्यानन्यत्वमेव; तत्सिद्धये हेतुरुपन्यस्तः । कथम् ?
यद्यसंसृष्टपदार्थ एव वाक्यार्थोऽवगम्यते, व्युत्पत्तिमात्रं पदार्थावगतिः;
कस्मात् व्युत्पत्त्यवमर्शशून्यमपि कदाचिज्ज्ञानं न भवति निरूढ-
व्यवहारस्य, यथा धूमान्महानसादिप्रदेशावमर्शशून्यमग्निज्ञानम् ? न च
वाक्यार्थे निरूढव्यवहारस्याप्येवंरूपावगतिर्दृष्टा । अतो न निमित्ततया
﻿<pb n="394"/>
पदार्था अवधार्यन्ते । किं तर्हि ? नैमित्तिकतयैव । किं पुनः कारणं
निरूढव्यवहारस्य निमित्तानपेक्षा नैमित्तिकावगतिः ? प्रचितसंस्कारो हि
नावश्यं निमित्तव्यापारमपेक्षते; अन्ध इवाभ्यस्तपदवीको न तदीक्षणमपे-
क्षते । अत्र पुनः सर्वदा तदपेक्षणात् तदेव प्रमेयमित्युच्यते । एवं तर्हि
<quote>“पदार्थेभ्यो वाक्यार्थप्रत्ययः”</quote> इति कथमयं व्यतिरेकः? एवमयं व्यतिरेकः
---अन्वितेभ्योऽन्वयप्रत्यय इति । <quote>“अपि च अन्तरेणापि पदोच्चारणं यः
शोक्ल्यमवगच्छति, अवगच्छत्येवासौ शुक्लगुणकं द्रव्यम्”</quote> इति ।
﻿<pb n="395"/>
किमन्वयव्यतिरेकभाष्यशेषमेवैतत् ? ओमित्युच्यते । तत्र च पदार्थस्य
व्यतिरेकदर्शनम्, इह चान्वयस्य । सत्यमेवम्; न त्वेतावन्मात्रमेव ।
किमतिरिच्यते ? इदमतिरिच्यते---यदि हि व्युत्पत्तौ पदानां पदार्थमात्र
एव व्युत्पत्तिः, तदा अनन्वितपदार्थदर्शने तत्स्मरणानुपपत्तिः, स्मर्यते च ।
अतः सिद्धमन्विताभिधानम् । <quote>“नास्य पदसमुदायेन सह सम्बन्धः”</quote>
﻿<pb n="396"/>
इति । न समुदायभूतानां प्रामाण्यम् । किं तर्हि ? अन्वयव्यतिरेकसमधि-
गम्यस्वार्थव्यापृतानामेव । <quote>“यत्तु श्रौतः पदार्थो न वाक्यानुरोधेन कुतश्चि-
द्विशेषादपवर्तितुमर्हति”</quote> इति । कथं पुनर्व्युत्पत्तिशून्यैवावगतिः शक्यतेऽ-
भिधातुमित्यभिप्रायः । परिहारस्तु---सत्यमेवमेतदिति । व्यवहारार्थत्वात्
﻿<pb n="397"/>
प्रयोगस्य विशेषात्मकत्वाच्च व्यवहारस्य अन्वितावगतिरेव तदर्था-
नाम्; नान्वितार्थान्तरस्मरणम्, व्यवहारानङ्गत्वात् । तदिदमुक्तम्---
<quote>“यश्चार्थादर्थः, न स चोदनार्थः”</quote> इति । न चेदानीं तदविवक्षित-
मिति प्रतीयमानस्यापि शब्दात् अविवक्षितत्वं शक्यते वक्‍तुम् ।
﻿<pb n="398"/>
गम्यते च शब्दान्निमित्तात् अशब्दार्थश्चेति किमिदम् ? शब्दान्तराभिधेयतया
स्मरणात्, स्मृतेश्चाप्रामाण्यात् । अतः शब्दनिमित्ततापि भ्रान्तैरेवोदिता
प्रत्यक्षादीनामिव स्मरणीये । एवं च गुणान्तरप्रतिषेधो न शब्दार्थ
इति कल्पितनिमित्तपरिहारात् परिहृतम् । <quote>“अपि च प्रातिपदिकादु-
च्चरन्ती द्वितीयादिविभक्तिः”</quote> इति । अन्वितार्थमेव प्रातिपदिकं स्मरन्ति;
﻿<pb n="399"/>
यतः करणवाचिनः प्रातिपदिकात् तृतीयां विदधति । विभक्तयश्च
परस्परान्वयप्रतिपादिकाः प्रयोगान्तरस्मृतस्यार्थस्यान्वयितां श्रुत्यैव दर्शयन्ति ।
अतोऽभ्युच्चयोपपत्तिरियम् । प्रत्युक्तमनुमानम् <quote>‘कृतकत्वात्’</quote> इति वृद्ध-
व्यवहारस्य निमित्ततोपपत्त्या । <quote>“अपि च”</quote> इत्यनेन पूर्वोक्तसम्बन्धकर-
णाशक्तिं दर्शयति ।।</p>
﻿<pb n="400"/>
<p>लोके पुनः प्रमाणान्तरप्रमितविषयतया युक्तैव, तत्पूर्वकत्वात्
शब्दव्यवहारस्य । <quote>“तस्मात् पदेभ्य एव पदार्थप्रत्ययः, पदार्थभ्यो
वाक्यार्थप्रत्ययः”</quote> इति व्याख्यातम् । तस्मादुपपन्नं वृद्धव्यवहार-
﻿<pb n="401"/>
निमित्तमौत्पत्तिकत्वं सम्बन्धस्य, वेदवाक्यार्थप्रतिपत्तिहेतुत्वं च ।
विलम्बते---इत्यादयस्तु शब्दप्रत्यभिज्ञयैव; अभिधाने हि स दोषः ।
समासादीनां तु तत्र तत्र परिहारोऽभिधीयते ।।</p>
<p><quote>“वेदांश्चैके सन्निकर्षं पुरुषाख्याः”</quote> । <quote>“पदवाक्याश्रयः”</quote> इति ।
विभागाभिधानादविभक्तकार्यत्वाच्च विवेकः । यदुक्तम् <quote>“अस्मरणात्”</quote> इति,
﻿<pb n="402"/>
तत् विरुद्धं समाख्यया । किं कार्यनिबन्धनैवेयं समाख्या ? बाढम्; असाधार-
णेन हि व्यपदेशो भवति, साधारणं च प्रवक्‍तृत्वम् । कथं तर्हि---<quote>“कृते
﻿<pb n="403"/>
ग्रन्थे”</quote>, <quote>“तेन प्रोक्तम्”</quote> इति च सूत्रद्वयं भगवतः ? प्रोक्तवचनमयुक्तम्,
<quote>“समर्थानाम्”</quote> इति विरोधात् । तस्मात् कार्यतैव वेदस्यावगम्यते ।।</p>
<p>केयं कार्यता नित्यत्वाच्छब्दानामौत्पत्तिकत्वाच्च सम्बन्धस्य ?
प्रमाणान्तरापेक्षिता । तथा च तदनुरूपं वेदवचो दृश्यते---<quote>“बबरः
प्रावाहणिः”</quote> इत्येवमादि । अत्रोच्यते---स्यादेतदेवम्, यद्यन्यथा
﻿<pb n="404"/>
असाधारणव्यपदेशो नोपपद्यते । प्रकर्षादपि ह्यसाधारणव्यपदेशो दृष्टो
लोके; यथा बादरायणेन वेदप्रामाण्यं समाख्यायते । अत एव सूत्रद्वयप्रणयनं
भगवतः पाणिनेः । <quote>“समर्थानाम्”</quote>---इति चाविरोधः ।।</p>
﻿<pb n="405"/>
<p>यदुक्तम् <quote>“बबरः प्रावाहणिः”</quote> इति, स्थिते प्रामाण्ये गुणवादं
वक्ष्यति । वक्ष्यमाणमेव च भाष्यकारेणात्र व्याख्यातम् । किमर्थम्,
<quote>‘वक्ष्यामः’</quote> इति नोक्तं च ? असम्बद्धत्वोपन्यासार्थम्---न शक्यते
﻿<pb n="406"/>
ज्योतिष्टोमादिषु विध्युद्देशेषु कल्पयितुं तत्; एकवाक्यत्वाच्च <quote>“वनस्पतयः”</quote>
﻿<pb n="407"/>
इत्येवमादीनाम् ? <quote>“अपि च अविगीतः सुहृदुपदेशः”</quote>---इति सार्वजनीन-
मविपर्ययं दर्शयति । तस्माच्चोदनैव प्रमाणं धर्मस्येति स्थितः
प्रतिज्ञार्थः ।।</p>
<p>।। इति बृहत्यां प्रथमाध्यायस्य प्रथमः पादः समाप्तः ।।</p>
